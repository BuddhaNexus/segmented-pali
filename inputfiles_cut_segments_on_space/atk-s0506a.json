{
  "atk-s0506a:0": "Namo tassa bhagavato arahato sammāsambuddhassa",
  "atk-s0506a:1": "Khuddakanikāye",
  "atk-s0506a:2": "Vimānavatthu-aṭṭhakathā",
  "atk-s0506a:3": "Ganthārambhakathā",
  "atk-s0506a:4": "Mahākāruṇikaṃ nāthaṃ, ñeyyasāgarapāraguṃ;",
  "atk-s0506a:5": "Vande nipuṇagambhīra-vicitranayadesanaṃ.",
  "atk-s0506a:6": "Vijjācaraṇasampannā, yena niyyanti lokato;",
  "atk-s0506a:7": "Vande tamuttamaṃ dhammaṃ, sammāsambuddhapūjitaṃ.",
  "atk-s0506a:8": "Sīlādiguṇasampanno, ṭhito maggaphalesu yo;",
  "atk-s0506a:9": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0506a:10": "Vandanājanitaṃ puññaṃ, iti yaṃ ratanattaye;",
  "atk-s0506a:11": "Hatantarāyo sabbattha, hutvāhaṃ tassa tejasā.",
  "atk-s0506a:12": "Devatāhi kataṃ puññaṃ, yaṃ yaṃ purimajātisu;",
  "atk-s0506a:13": "Tassa tassa vimānādi-phalasampattibhedato.",
  "atk-s0506a:14": "Pucchāvasena yā tāsaṃ, vissajjanavasena ca;",
  "atk-s0506a:15": "Pavattā desanā kamma-phalapaccakkhakārinī.",
  "atk-s0506a:16": "Vimānavatthu icceva, nāmena vasino pure;",
  "atk-s0506a:17": "Yaṃ khuddakanikāyasmiṃ, saṅgāyiṃsu mahesayo.",
  "atk-s0506a:18": "Tassāhamavalambitvā, porāṇaṭṭhakathānayaṃ;",
  "atk-s0506a:19": "Tattha tattha nidānāni, vibhāvento visesato.",
  "atk-s0506a:20": "Suvisuddhaṃ asaṃkiṇṇaṃ, nipuṇatthavinicchayaṃ;",
  "atk-s0506a:21": "Mahāvihāravāsīnaṃ, samayaṃ avilomayaṃ.",
  "atk-s0506a:22": "Yathābalaṃ karissāmi, atthasaṃvaṇṇanaṃ subhaṃ;",
  "atk-s0506a:23": "Sakkaccaṃ bhāsato taṃ me, nisāmayatha sādhavoti.",
  "atk-s0506a:24_0": "Tattha vimānānīti visiṭṭhamānāni devatānaṃ kīḷānivāsaṭṭhānāni. Tāni hi tāsaṃ sucaritakammānubhāvanibbattāni",
  "atk-s0506a:24_1": "yojanikadviyojanikādipamāṇavisesayuttatāya, nānāratanasamujjalāni vicittavaṇṇasaṇṭhānāni",
  "atk-s0506a:24_2": "sobhātisayayogena visesato mānanīyatāya ca “vimānānī”ti vuccanti. Vimānānaṃ vatthu",
  "atk-s0506a:24_3": "kāraṇaṃ etissāti vimānavatthu, “pīṭhaṃ te sovaṇṇamaya”ntiādinayappavattā desanā.",
  "atk-s0506a:24_4": "Nidassanamattañcetaṃ tāsaṃ devatānaṃ rūpabhogaparivārādisampattiyo taṃnibbattakakammañca",
  "atk-s0506a:24_5": "nissāya imissā desanāya pavattattā. Vipākamukhena vā kammantaramānassa kāraṇabhāvato",
  "atk-s0506a:24_6": "vimānavatthūti veditabbaṃ.",
  "atk-s0506a:25_0": "Tayidaṃ kena bhāsitaṃ, kattha bhāsitaṃ, kadā bhāsitaṃ, kasmā ca bhāsitanti? Vuccate",
  "atk-s0506a:25_1": "– idañhi vimānavatthu duvidhena pavattaṃ – pucchāvasena vissajjanavasena ca. Tattha",
  "atk-s0506a:25_2": "vissajjanagāthā tāhi tāhi devatāhi bhāsitā, pucchāgāthā pana kāci bhagavatā bhāsitā,",
  "atk-s0506a:25_3": "kāci sakkādīhi, kāci sāvakehi therehi. Tatthāpi yebhuyyena yo so kappānaṃ satasahassādhikaṃ",
  "atk-s0506a:25_4": "ekaṃ asaṅkhyeyyaṃ buddhassa bhagavato aggasāvakabhāvāya puññañāṇasambhāre sambharanto",
  "atk-s0506a:25_5": "anukkamena sāvakapāramiyo pūretvā, chaḷabhiññācatupaṭisambhidādiguṇavisesaparivārassa,",
  "atk-s0506a:25_6": "sakalassa sāvakapāramiñāṇassa matthakaṃ patto dutiye aggasāvakaṭṭhāne ṭhito iddhimantesu",
  "atk-s0506a:25_7": "ca bhagavatā etadagge ṭhapito āyasmā mahāmoggallāno, tena bhāsitā.",
  "atk-s0506a:26_0": "Bhāsantena ca paṭhamaṃ tāva lokahitāya devacārikaṃ carantena devaloke devatānaṃ pucchāvasena",
  "atk-s0506a:26_1": "puna tato manussalokaṃ āgantvā manussānaṃ puññaphalassa paccakkhakaraṇatthaṃ pucchaṃ",
  "atk-s0506a:26_2": "vissajjanañca ekajjhaṃ katvā bhagavato pavedetvā bhikkhūnaṃ bhāsitā, sakkena pucchāvasena,",
  "atk-s0506a:26_3": "devatāhi tassa vissajjanavasena bhāsitāpi mahāmoggallānattherassa bhāsitā eva. Evaṃ",
  "atk-s0506a:26_4": "bhagavatā therehi ca devatāhi ca pucchāvasena, devatāhi tassā vissajjanavasena ca",
  "atk-s0506a:26_5": "tattha tattha bhāsitā pacchā dhammavinayaṃ saṅgāyantehi dhammasaṅgāhakehi ekato katvā",
  "atk-s0506a:26_6": "“vimānavatthu”icceva saṅgahaṃ āropitā. Ayaṃ tāvettha “kena bhāsita”ntiādīnaṃ padānaṃ",
  "atk-s0506a:26_7": "saṅkhepato sādhāraṇato ca vissajjanā.",
  "atk-s0506a:27_0": "Vitthārato pana “kena bhāsita”nti padassa anomadassissa bhagavato pādamūle katapaṇidhānato",
  "atk-s0506a:27_1": "paṭṭhāya mahātherassa āgamanīyapaṭipadā kathetabbā, sā pana āgamaṭṭhakathāsu tattha",
  "atk-s0506a:27_2": "tattha vitthāritāti tattha āgatanayeneva veditabbā. Asādhāraṇato “kattha bhāsita”ntiādīnaṃ",
  "atk-s0506a:27_3": "padānaṃ vissajjanā tassa tassa vimānassa atthavaṇṇanānayeneva āgamissati.",
  "atk-s0506a:28_0": "Apare pana bhaṇanti – ekadivasaṃ āyasmato mahāmoggallānassa rahogatassa paṭisallīnassa",
  "atk-s0506a:28_1": "evaṃ cetaso parivitakko udapādi “etarahi kho manussā asatipi vatthusampattiyā khettasampattiyā",
  "atk-s0506a:28_2": "attano ca cittapasādasampattiyā tāni tāni puññāni katvā devaloke nibbattā uḷārasampattiṃ",
  "atk-s0506a:28_3": "paccanubhonti, yaṃnūnāhaṃ devacārikaṃ caranto tā devatā kāyasakkhiṃ katvā tāhi yathūpacitaṃ",
  "atk-s0506a:28_4": "puññaṃ yathādhigatañca puññaphalaṃ kathāpetvā tamatthaṃ bhagavato āroceyyaṃ. Evaṃ",
  "atk-s0506a:28_5": "me satthā gaganatale puṇṇacandaṃ uṭṭhāpento viya manussānaṃ kammaphalaṃ paccakkhato",
  "atk-s0506a:28_6": "dassento appakānampi kārānaṃ āyatanagatāya saddhāya vasena uḷāraphalataṃ vibhāvento",
  "atk-s0506a:28_7": "taṃ taṃ vimānavatthuṃ aṭṭhuppattiṃ katvā mahatiṃ dhammadesanaṃ pavattessati, sā hoti",
  "atk-s0506a:28_8": "bahujanassa atthāya hitāya sukhāya devamanussāna”nti. So āsanā vuṭṭhahitvā rattadupaṭṭaṃ",
  "atk-s0506a:28_9": "nivāsetvā aparaṃ rattadupaṭṭaṃ ekaṃsaṃ katvā samantato jātihiṅgulikadhārā vijjulatā",
  "atk-s0506a:28_10": "viya sañjhāpabhānurañjito viya ca jaṅgamo añjanagirisikharo, bhagavantaṃ upasaṅkamitvā",
  "atk-s0506a:28_11": "abhivādetvā ekamantaṃ nisinno attano adhippāyaṃ ārocetvā bhagavatā anuññāto uṭṭhāyāsanā",
  "atk-s0506a:28_12": "bhagavantaṃ abhivādetvā padakkhiṇaṃ katvā abhiññāpādakaṃ catutthajjhānaṃ samāpajjitvā,",
  "atk-s0506a:28_13": "tato vuṭṭhāya iddhibalena taṅkhaṇaññeva tāvatiṃsabhavanaṃ gantvā tattha tattha tāhi",
  "atk-s0506a:28_14": "tāhi devatāhi yathūpacitaṃ puññakammaṃ pucchi, tassa tā kathesuṃ. Tato manussalokaṃ",
  "atk-s0506a:28_15": "āgantvā taṃ sabbaṃ tattha pavattitaniyāmeneva bhagavato ārocesi, taṃ samanuñño satthā",
  "atk-s0506a:28_16": "ahosi. Iccetaṃ aṭṭhuppattiṃ katvā sampattaparisāya vitthārena dhammaṃ desesīti.",
  "atk-s0506a:29_0": "Taṃ panetaṃ vimānavatthu vinayapiṭakaṃ suttantapiṭakaṃ abhidhammapiṭakanti tīsu piṭakesu",
  "atk-s0506a:29_1": "suttantapiṭakapariyāpannaṃ, dīghanikāyo majjhimanikāyo saṃyuttanikāyo aṅguttaranikāyo",
  "atk-s0506a:29_2": "khuddakanikāyoti pañcasu nikāyesu khuddakanikāyapariyāpannaṃ, suttaṃ geyyaṃ veyyākaraṇaṃ",
  "atk-s0506a:29_3": "gāthā udānaṃ itivuttakaṃ jātakaṃ abbhutadhammaṃ vedallanti navasu sāsanaṅgesu gāthāsaṅgahaṃ.",
  "atk-s0506a:30": "“Dvāsīti buddhato gaṇhiṃ, dve sahassāni bhikkhuto;",
  "atk-s0506a:31": "Caturāsīti sahassāni, ye me dhammā pavattino”ti. –",
  "atk-s0506a:32_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.",
  "atk-s0506a:32_1": "Vaggato pīṭhavaggo cittalatāvaggo pāricchattakavaggo mañjiṭṭhakavaggo mahārathavaggo",
  "atk-s0506a:32_2": "pāyāsivaggo sunikkhittavaggoti satta vaggā. Vatthuto paṭhame vagge sattarasa vatthūni,",
  "atk-s0506a:32_3": "dutiye ekādasa, tatiye dasa, catutthe dvādasa, pañcame catuddasa, chaṭṭhe dasa, sattame",
  "atk-s0506a:32_4": "ekādasāti antaravimānānaṃ aggahaṇe pañcāsīti, gahaṇe pana tevīsasataṃ vatthūni, gāthāto",
  "atk-s0506a:32_5": "pana diyaḍḍhasahassagāthā. Tassa vaggesu pīṭhavaggo ādi, vatthūsu sovaṇṇapīṭhavatthu",
  "atk-s0506a:32_6": "ādi, tassāpi “pīṭhaṃ te sovaṇṇamaya”nti gāthā ādi.",
  "atk-s0506a:33": "1. Itthivimānaṃ",
  "atk-s0506a:34": "1. Pīṭhavaggo",
  "atk-s0506a:35": "1. Paṭhamapīṭhavimānavaṇṇanā",
  "atk-s0506a:36_0": "Tattha paṭhamavatthussa ayaṃ aṭṭhuppatti – bhagavati sāvatthiyaṃ viharante jetavane",
  "atk-s0506a:36_1": "anāthapiṇḍikassa ārāme raññā pasenadinā kosalena buddhappamukhassa bhikkhusaṅghassa",
  "atk-s0506a:36_2": "sattāhaṃ asadisadāne pavattite tadanurūpena anāthapiṇḍikena mahāseṭṭhinā tayo divase,",
  "atk-s0506a:36_3": "tathā visākhāya mahāupāsikāya mahādāne dinne asadisadānassa pavatti sakalajambudīpe",
  "atk-s0506a:36_4": "pākaṭā ahosi. Atha mahājano tattha tattha kathaṃ samuṭṭhāpesi “kiṃ nu kho evaṃ uḷāravibhavapariccāgeneva",
  "atk-s0506a:36_5": "dānaṃ mahapphalataraṃ bhavissati, udāhu attano vibhavānurūpapariccāgenāpī”ti. Bhikkhū",
  "atk-s0506a:36_6": "taṃ kathaṃ sutvā bhagavato ārocesuṃ. Bhagavā “na, bhikkhave, deyyadhammasampattiyāva",
  "atk-s0506a:36_7": "dānaṃ mahapphalataraṃ bhavissati, atha kho cittapasādasampattiyā ca khettasampattiyā",
  "atk-s0506a:36_8": "ca, tasmā kuṇḍakamuṭṭhimattampi pilotikāmattampi tiṇapaṇṇasanthāramattampi pūtimuttaharītakamattampi",
  "atk-s0506a:36_9": "vippasannena cetasā dakkhiṇeyyapuggale patiṭṭhāpitaṃ, tampi mahapphalataraṃ bhavissati",
  "atk-s0506a:36_10": "mahājutikaṃ mahāvipphāra”nti āha. Tathā hi vuttaṃ sakkena devānamindena –",
  "atk-s0506a:37": "“Natthi citte pasannamhi, appikā nāma dakkhiṇā;",
  "atk-s0506a:38": "Tathāgate vā sambuddhe, atha vā tassa sāvake”ti. ;",
  "atk-s0506a:39_0": "Sā panesā kathā sakalajambudīpe vitthārikā ahosi. Manussā samaṇabrāhmaṇakapaṇaddhikavaṇibbakayācakānaṃ",
  "atk-s0506a:39_1": "yathāvibhavaṃ dānāni denti, gehaṅgaṇe pānīyaṃ upaṭṭhapenti, dvārakoṭṭhakesu āsanāni",
  "atk-s0506a:39_2": "ṭhapenti. Tena ca samayena aññataro piṇḍapātacāriko thero pāsādikena abhikkantena",
  "atk-s0506a:39_3": "paṭikkantena ālokitena vilokitena samiñjitena pasāritena okkhittacakkhu iriyāpathasampanno",
  "atk-s0506a:39_4": "piṇḍāya caranto upakaṭṭhe kāle aññataraṃ gehaṃ sampāpuṇi. Tatthekā kuladhītā saddhā",
  "atk-s0506a:39_5": "pasannā theraṃ passitvā sañjātagāravabahumānā uḷārapītisomanassaṃ uppādetvā gehaṃ",
  "atk-s0506a:39_6": "pavesetvā pañcapatiṭṭhitena vanditvā attano pīṭhaṃ paññāpetvā tassa upari pītakaṃ",
  "atk-s0506a:39_7": "maṭṭhavatthaṃ attharitvā adāsi. Atha there tattha nisinne “idaṃ mayhaṃ uttamaṃ puññakkhettaṃ",
  "atk-s0506a:39_8": "upaṭṭhita”nti pasannacittā yathāvibhavaṃ āhārena parivisi, bījaniñca gahetvā bīji.",
  "atk-s0506a:39_9": "So thero katabhattakicco āsanadānabhojanadānādipaṭisaṃyuttaṃ dhammiṃ kathaṃ kathetvā",
  "atk-s0506a:39_10": "pakkāmi. Sā itthī taṃ attano dānaṃ tañca dhammakathaṃ paccavekkhantī pītiyā nirantaraṃ",
  "atk-s0506a:39_11": "phuṭṭhasarīrā hutvā taṃ pīṭhampi therassa adāsi.",
  "atk-s0506a:40_0": "Tato aparena samayena aññatarena rogena phuṭṭhā kālaṃ katvā tāvatiṃsabhavane dvādasayojanike",
  "atk-s0506a:40_1": "kanakavimāne nibbatti. Accharāsahassaṃ cassā parivāro ahosi, pīṭhadānānubhāvena cassā",
  "atk-s0506a:40_2": "yojaniko kanakapallaṅko nibbatti ākāsacārī sīghajavo upari kūṭāgārasaṇṭhāno, tena",
  "atk-s0506a:40_3": "taṃ “pīṭhavimāna”nti vuccati. Tañhi suvaṇṇavaṇṇaṃ vatthaṃ attharitvā dinnattā kammasarikkhataṃ",
  "atk-s0506a:40_4": "vibhāventaṃ suvaṇṇamayaṃ ahosi, pītivegassa balavabhāvena sīghajavaṃ, dakkhiṇeyyassa",
  "atk-s0506a:40_5": "cittarucivasena dinnattā yathārucigāmī, pasādasampattiyā uḷāratāya sabbasova pāsādikaṃ",
  "atk-s0506a:40_6": "sobhātisayayuttañca ahosi.",
  "atk-s0506a:41_0": "Athekasmiṃ ussavadivase devatāsu yathāsakaṃ dibbānubhāvena uyyānakīḷanatthaṃ nandanavanaṃ",
  "atk-s0506a:41_1": "gacchantīsu sā devatā dibbavatthanivatthā dibbābharaṇavibhūsitā accharāsahassaparivārā",
  "atk-s0506a:41_2": "sakabhavanā nikkhamitvā taṃ pīṭhavimānaṃ abhiruyha mahatiyā deviddhiyā mahantena",
  "atk-s0506a:41_3": "sirisobhaggena samantato cando viya sūriyo viya ca obhāsentī uyyānaṃ gacchati. Tena",
  "atk-s0506a:41_4": "ca samayena āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ",
  "atk-s0506a:41_5": "upagato tassā devatāya avidūre attānaṃ dassesi. Atha sā devatā taṃ disvā samuppannabalavapasādagāravā",
  "atk-s0506a:41_6": "sahasā pallaṅkato oruyha theraṃ upasaṅkamitvā pañcapatiṭṭhitena vanditvā dasanakhasamodhānasamujjalaṃ",
  "atk-s0506a:41_7": "añjaliṃ paggayha namassamānā aṭṭhāsi. Thero kiñcāpi tāya aññehi ca sattehi yathūpacitaṃ",
  "atk-s0506a:41_8": "kusalākusalaṃ attano yathākammūpagañāṇānubhāvena hatthatale ṭhapitaāmalakaṃ viya",
  "atk-s0506a:41_9": "paññābalabhedena paccakkhato passati, tathāpi yasmā devatānaṃ upapattisamanantarameva",
  "atk-s0506a:41_10": "“kuto nu kho ahaṃ cavitvā idhūpapannā, kiṃ nu kho kusalakammaṃ katvā imaṃ sampattiṃ",
  "atk-s0506a:41_11": "paṭilabhāmī”ti atītabhavaṃ yathūpacitañca kammaṃ uddissa yebhuyyena dhammatāsiddhā",
  "atk-s0506a:41_12": "upadhāraṇā, tassā ca yāthāvato ñāṇaṃ uppajjati, tasmā tāya devatāya katakammaṃ kathāpetvā",
  "atk-s0506a:41_13": "sadevakassa lokassa kammaphalaṃ paccakkhaṃ kātukāmo –",
  "atk-s0506a:42": "1.",
  "atk-s0506a:43": "“Pīṭhaṃ te sovaṇṇamayaṃ uḷāraṃ, manojavaṃ gacchati yenakāmaṃ;",
  "atk-s0506a:44": "Alaṅkate malyadhare suvatthe, obhāsasi vijjurivabbha kūṭaṃ.",
  "atk-s0506a:45": "2.",
  "atk-s0506a:46": "“Kena tetādiso vaṇṇo, kena te idha mijjhati;",
  "atk-s0506a:47": "Uppajjanti ca te bhogā, ye keci manaso piyā.",
  "atk-s0506a:48": "3.",
  "atk-s0506a:49": "“Pucchāmi taṃ devi mahānubhāve,",
  "atk-s0506a:50": "Manussabhūtā kimakāsi puññaṃ;",
  "atk-s0506a:51": "Kenāsi evaṃ jalitānubhāvā,",
  "atk-s0506a:52": "Vaṇṇo ca te sabbadisā pabhāsatī”ti. āha –",
  "atk-s0506a:53": "4.",
  "atk-s0506a:54": "“Sā devatā attamanā, moggallānena pucchitā;",
  "atk-s0506a:55": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:56": "5.",
  "atk-s0506a:57": "“Ahaṃ manussesu manussabhūtā, abbhāgatānāsanakaṃ adāsiṃ;",
  "atk-s0506a:58": "Abhivādayiṃ añjalikaṃ akāsiṃ, yathānubhāvañca adāsi dānaṃ.",
  "atk-s0506a:59": "6.",
  "atk-s0506a:60": "“Tena metādiso vaṇṇo, tena me idha mijjhati;",
  "atk-s0506a:61": "Uppajjanti ca me bhogā, ye keci manaso piyā.",
  "atk-s0506a:62": "7.",
  "atk-s0506a:63": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:64": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:65_0": "1. Tattha pīṭhanti yaṃkiñci tādisaṃ dārukkhandhampi āpaṇampi balikaraṇapīṭhampi vettāsanampi",
  "atk-s0506a:65_1": "masārakādivisesanāmaṃ dārumayādiāsanampi vuccati. Tathā hi “pādapīṭhaṃ pādakathalika”nti",
  "atk-s0506a:65_2": "ettha pādaṭhapanayoggaṃ pīṭhādikaṃ dārukkhandhaṃ vuccati, “pīṭhasappī”ti ettha hatthena",
  "atk-s0506a:65_3": "gahaṇayoggaṃ. “Pīṭhikā”ti pana ekaccesu janapadesu desavohārena āpaṇaṃ. “Bhūtapīṭhikā",
  "atk-s0506a:65_4": "devakulapīṭhikā”ti ettha devatānaṃ balikaraṇaṭṭhānabhūtaṃ pīṭhaṃ. “Bhaddapīṭha”nti",
  "atk-s0506a:65_5": "ettha vettalatādīhi upari vītaṃ āsanaṃ, yaṃ sandhāya vuttaṃ “bhaddapīṭhaṃ upānayī”ti.",
  "atk-s0506a:65_6": "“Supaññattaṃ mañcapīṭhaṃ. Mañcaṃ vā pīṭhaṃ vā kārayamānenā”ti ca ādīsu masārakādibhedaṃ",
  "atk-s0506a:65_7": "dārumayādiāsanaṃ. Idha pana pallaṅkākārasaṇṭhitaṃ devatāya puññānubhāvābhinibbattaṃ",
  "atk-s0506a:65_8": "yojanikaṃ kanakavimānaṃ veditabbaṃ.",
  "atk-s0506a:66_0": "Teti te-saddo “na te sukhaṃ pajānanti, ye na passanti nandana”ntiādīsu ta-saddassa",
  "atk-s0506a:66_1": "vasena paccattabahuvacane āgato. “Namo te purisājañña, namo te purisuttama. Namo",
  "atk-s0506a:66_2": "te buddha vīratthū”ti ca ādīsu tumha-saddassa vasena sampadāne, tuyhanti attho. “Kiṃ",
  "atk-s0506a:66_3": "te diṭṭhaṃ kinti te sutaṃ. Upadhī te samatikkantā, āsavā te padālitā”ti ca ādīsu",
  "atk-s0506a:66_4": "karaṇe. “Kiṃ te vataṃ kiṃ pana brahmacariya”ntiādīsu sāmiatthe. Idhāpi sāmiatthe",
  "atk-s0506a:66_5": "daṭṭhabbo. Tavāti hi attho.",
  "atk-s0506a:67_0": "Sovaṇṇamayanti ettha suvaṇṇa-saddo “suvaṇṇe dubbaṇṇe sugate duggate”ti ca “suvaṇṇatā",
  "atk-s0506a:67_1": "susaratā”ti ca evamādīsu chavisampattiyaṃ āgato. “Kākaṃ suvaṇṇā parivārayantī”tiādīsu",
  "atk-s0506a:67_2": "garuḷe. “Suvaṇṇavaṇṇo kañcanasannibhattaco”tiādīsu jātarūpe. Idhāpi jātarūpe eva",
  "atk-s0506a:67_3": "daṭṭhabbo. Tañhi buddhānaṃ samānavaṇṇatāya sobhano vaṇṇo etassāti suvaṇṇanti vuccati.",
  "atk-s0506a:67_4": "Suvaṇṇameva sovaṇṇaṃ yathā “vekataṃ vesama”nti ca. Maya-saddo ca “anuññātapaṭiññātā,",
  "atk-s0506a:67_5": "tevijjā mayamasmubho”tiādīsu asmadatthe āgato. “Mayaṃ nissāya hemāya, jātamaṇḍo darī",
  "atk-s0506a:67_6": "subhā”ti ettha paññattiyaṃ. “Manomayā pītibhakkhā sayaṃpabhā”tiādīsu nibbattiatthe,",
  "atk-s0506a:67_7": "bāhirena paccayena vinā manasāva nibbattāti manomayāti vuttā. “Yaṃnūnāhaṃ sāmaṃ cikkhallaṃ",
  "atk-s0506a:67_8": "madditvā sabbamattikāmayaṃ kuṭikaṃ kareyya”ntiādīsu vikāratthe. “Dānamayaṃ sīlamaya”ntiādīsu",
  "atk-s0506a:67_9": "padapūraṇamatte. Idhāpi vikāratthe, padapūraṇamatte vā daṭṭhabbo. Yadā hi suvaṇṇena",
  "atk-s0506a:67_10": "nibbattaṃ sovaṇṇamayanti ayamattho, tadā suvaṇṇassa vikāro sovaṇṇamayanti vikāratthe",
  "atk-s0506a:67_11": "maya-saddo daṭṭhabbo, “nibbattiatthe”tipi vattuṃ vaṭṭatiyeva. Yadā pana suvaṇṇena",
  "atk-s0506a:67_12": "nibbattaṃ sovaṇṇanti ayamattho, tadā sovaṇṇameva sovaṇṇamayanti padapūraṇamatte maya-saddo daṭṭhabbo.",
  "atk-s0506a:68_0": "Uḷāranti paṇītampi seṭṭhampi mahantampi. Uḷāra-saddo hi “pubbenāparaṃ uḷāraṃ visesaṃ",
  "atk-s0506a:68_1": "adhigacchatī”tiādīsu paṇīte āgato. “Uḷārāya khalu bhavaṃ vacchāyano samaṇaṃ gotamaṃ",
  "atk-s0506a:68_2": "pasaṃsāya pasaṃsatī”tiādīsu seṭṭhe. “Uḷārabhogā uḷārayasā oḷārika”nti ca ādīsu mahante.",
  "atk-s0506a:68_3": "Tampi ca vimānaṃ manuññabhāvena upabhuñjantānaṃ atittikaraṇatthena paṇītaṃ, samantapāsādikatādinā",
  "atk-s0506a:68_4": "pasaṃsitatāya seṭṭhaṃ, pamāṇamahantatāya ca mahagghatāya ca mahantaṃ, tīhipi atthehi",
  "atk-s0506a:68_5": "uḷāramevāti vuttaṃ uḷāranti.",
  "atk-s0506a:69_0": "Manojavanti ettha manoti cittaṃ. Yadipi mano-saddo sabbesampi kusalākusalābyākatacittānaṃ",
  "atk-s0506a:69_1": "sādhāraṇavācī, “manojava”nti pana vuttattā yattha katthaci ārammaṇe pavattanakassa",
  "atk-s0506a:69_2": "kiriyamayacittassa vasena veditabbaṃ. Tasmā manaso viya javo etassāti manojavaṃ yathā",
  "atk-s0506a:69_3": "oṭṭhamukhoti, ativiya sīghagamananti attho. Mano hi lahuparivattitāya atidūrepi visaye",
  "atk-s0506a:69_4": "khaṇeneva nipatati, tenāha bhagavā – “nāhaṃ, bhikkhave, aññaṃ ekadhammampi samanupassāmi",
  "atk-s0506a:69_5": "yaṃ evaṃ lahuparivattaṃ, yathayidaṃ, bhikkhave, citta”nti “dūraṅgamaṃ ekacara”nti",
  "atk-s0506a:69_6": "ca. Gacchatīti tassā devatāya vasanavimānato uyyānaṃ uddissa ākāsena gacchati.",
  "atk-s0506a:70_0": "Yenakāmanti ettha kāma-saddo “kāmā hi citrā madhurā manoramā, virūparūpena mathenti",
  "atk-s0506a:70_1": "citta”ntiādīsu manāpiye rūpādivisaye āgato. “Chando kāmo rāgo kāmo”tiādīsu chandarāge.",
  "atk-s0506a:70_2": "“Kilesakāmo kāmupādāna”ntiādīsu sabbasmiṃ lobhe. “Attakāmapāricariyāya vaṇṇaṃ bhāseyyā”tiādīsu",
  "atk-s0506a:70_3": "gāmadhamme. “Santettha tayo kulaputtā attakāmarūpā viharantī”tiādīsu hitacchande.",
  "atk-s0506a:70_4": "“Attādhīno aparādhīno bhujisso yenakāmaṃgamo”tiādīsu seribhāve. Idhāpi seribhāve",
  "atk-s0506a:70_5": "eva daṭṭhabbo, tasmā yenakāmanti yathāruci, devatāya icchānurūpanti attho.",
  "atk-s0506a:71_0": "Alaṅkateti alaṅkatagatte, nānāvidharaṃsijālasamujjalavividharatanavijjotitehi hatthūpagapādūpagādibhedehi",
  "atk-s0506a:71_1": "saṭṭhisakaṭabhāraparimāṇehi dibbālaṅkārehi vibhūsitasarīreti attho. Sambodhane cetaṃ",
  "atk-s0506a:71_2": "ekavacanaṃ. Malyadhareti kapparukkhapāricchattakasantānakalatādisambhavehi, suvisuddhacāmīkaravividharatanamayapattakiñjakkhakesarehi,",
  "atk-s0506a:71_3": "samantato vijjotamānavipphurantakiraṇanikararucirehi dibbakusumehi sumaṇḍitakesahatthāditāya",
  "atk-s0506a:71_4": "mālābhārinī. Suvattheti kappalatānibbattānaṃ, nānāvirāgavaṇṇavisesānaṃ suparisuddhabhāsurappabhānaṃ",
  "atk-s0506a:71_5": "nivāsanuttariyapaṭicchadādīnaṃ dibbavatthānaṃ vasena sundaravatthe. Obhāsasīti vijjotasi.",
  "atk-s0506a:71_6": "Vijjurivāti vijjulatā viya. Abbhakūṭanti valāhakasikhare. Bhummatthe hi etaṃ upayogavacanaṃ.",
  "atk-s0506a:71_7": "Obhāsasīti vā antogadhahetuatthavacanaṃ, obhāsesīti attho. Imasmiṃ pakkhe “abbhakūṭa”nti",
  "atk-s0506a:71_8": "upayogatthe eva upayogavacanaṃ daṭṭhabbaṃ.",
  "atk-s0506a:72_0": "Ayañhettha attho – yathā nāma sañjhāpabhānurañjitaṃ rattavalāhakasikharaṃ pakatiyāpi",
  "atk-s0506a:72_1": "obhāsamānaṃ samantato vijjotamānā vijjulatā niccharantī visesato obhāseti, evamevaṃ",
  "atk-s0506a:72_2": "suparisuddhatapanīyamayaṃ nānāratanasamujjalaṃ pakatipabhassaraṃ imaṃ vimānaṃ tvaṃ",
  "atk-s0506a:72_3": "sabbālaṅkārehi vibhūsitā sabbaso vijjotayantīhi attano sarīrappabhāhi vatthābharaṇobhāsehi",
  "atk-s0506a:72_4": "ca visesato obhāsesīti.",
  "atk-s0506a:73_0": "Ettha hi “pīṭha”nti nidassetabbavacanametaṃ, “abbhakūṭa”nti nidassanavacanaṃ. Tathā",
  "atk-s0506a:73_1": "“te”ti nidassetabbavacanaṃ. Tañhi “pīṭha”nti idaṃ apekkhitvā sāmivacanena vuttampi",
  "atk-s0506a:73_2": "“alaṅkate malyadhare suvatthe obhāsasī”ti imāni padāni apekkhitvā paccattavasena",
  "atk-s0506a:73_3": "pariṇamati, tasmā “tva”nti vuttaṃ hoti. “Vijjurivā”ti nidassanavacanaṃ. “Obhāsasī”ti",
  "atk-s0506a:73_4": "idaṃ dvinnampi upameyyupamānānaṃ sambandhadassanaṃ. “Obhāsasī”ti hi idaṃ “tva”nti",
  "atk-s0506a:73_5": "padaṃ apekkhitvā majjhimapurisavasena vuttaṃ, “pīṭha”nti idaṃ apekkhitvā paṭhamapurisavasena",
  "atk-s0506a:73_6": "pariṇamati. Ca-saddo cettha luttaniddiṭṭho daṭṭhabbo. “Gacchati yenakāmaṃ obhāsasī”ti",
  "atk-s0506a:73_7": "ca “vijjulatobhāsitaṃ abbhakūṭaṃ viyā”ti paccattavasena cetaṃ upayogavacanaṃ pariṇamati.",
  "atk-s0506a:73_8": "Tathā “pīṭha”nti visesitabbavacanametaṃ, “te sovaṇṇamayaṃ uḷāra”ntiādi tassa visesanaṃ.",
  "atk-s0506a:74_0": "Nanu ca “sovaṇṇamaya”nti vatvā suvaṇṇassa aggalohatāya seṭṭhabhāvato dibbassa ca",
  "atk-s0506a:74_1": "idhādhippetattā “uḷāra”nti na vattabbanti? Na, kiñci visesasabbhāvato. Yatheva hi",
  "atk-s0506a:74_2": "manussaparibhogasuvaṇṇavikatito rasaviddhaṃ seṭṭhaṃ suvisuddhaṃ, tato ākaruppannaṃ,",
  "atk-s0506a:74_3": "tato yaṃkiñci dibbaṃ seṭṭhaṃ, evaṃ dibbasuvaṇṇepi cāmīkaraṃ, cāmīkarato sātakumbhaṃ,",
  "atk-s0506a:74_4": "sātakumbhato jambunadaṃ, jambunadato siṅgīsuvaṇṇaṃ. Tañhi sabbaseṭṭhaṃ. Tenāha sakko devānamindo –",
  "atk-s0506a:75": "“Mutto muttehi saha purāṇajaṭilehi, vippamutto vippamuttehi;",
  "atk-s0506a:76": "Siṅgīnikkhasavaṇṇo, rājagahaṃ pāvisi bhagavā”ti. ;",
  "atk-s0506a:77_0": "Tasmā “sovaṇṇamaya”nti vatvāpi “uḷāra”nti vuttaṃ. Atha vā “uḷāra”nti idaṃ na tassa",
  "atk-s0506a:77_1": "seṭṭhapaṇītabhāvameva sandhāya vuttaṃ, atha kho mahantabhāvampīti vuttovāyamattho.",
  "atk-s0506a:77_2": "Ettha ca “pīṭha”ntiādi phalassa kammasarikkhatādassanaṃ. Tatthāpi “sovaṇṇamaya”nti",
  "atk-s0506a:77_3": "iminā tassa vimānassa vatthusampadaṃ dasseti, “uḷāra”nti iminā sobhātisayasampadaṃ,",
  "atk-s0506a:77_4": "“manojava”nti iminā gamanasampadaṃ. “Gacchati yenakāma”nti iminā sīghajavatāya pīṭhasampattibhāvasampadaṃ dasseti.",
  "atk-s0506a:78_0": "Atha vā “sovaṇṇamaya”nti iminā tassa paṇītabhāvaṃ dasseti, “uḷāra”nti iminā vepullamahattaṃ.",
  "atk-s0506a:78_1": "“Manojava”nti iminā ānubhāvamahattaṃ. “Gacchati yenakāma”nti iminā vihārasukhattaṃ",
  "atk-s0506a:78_2": "dasseti. “Sovaṇṇamaya”nti vā iminā tassa abhirūpataṃ vaṇṇapokkharatañca dasseti,",
  "atk-s0506a:78_3": "“uḷāra”nti iminā dassanīyataṃ pāsādikatañca dasseti, “manojava”nti iminā sīghasampadaṃ,",
  "atk-s0506a:78_4": "“gacchati yenakāma”nti iminā katthaci appaṭihatacārataṃ dasseti.",
  "atk-s0506a:79_0": "Atha vā taṃ vimānaṃ yassa puññakammassa nissandaphalaṃ, tassa alobhanissandatāya",
  "atk-s0506a:79_1": "sovaṇṇamayaṃ, adosanissandatāya uḷāraṃ, amohanissandatāya manojavaṃ gacchati yenakāmaṃ.",
  "atk-s0506a:79_2": "Tathā tassa kammassa saddhānissandabhāvena sovaṇṇamayaṃ, paññānissandabhāvena uḷāraṃ,",
  "atk-s0506a:79_3": "vīriyanissandabhāvena manojavaṃ, samādhinissandabhāvena gacchati yenakāmaṃ. Saddhāsamādhinissandabhāvena",
  "atk-s0506a:79_4": "vā sovaṇṇamayaṃ, samādhipaññānissandabhāvena uḷāraṃ, samādhivīriyanissandabhāvena",
  "atk-s0506a:79_5": "manojavaṃ, samādhisatinissandabhāvena gacchati yenakāmanti veditabbaṃ.",
  "atk-s0506a:80_0": "Tattha yathā “pīṭha”ntiādi vimānasampattidassanavasena tassā devatāya puññaphalavibhavasampattikittanaṃ,",
  "atk-s0506a:80_1": "evaṃ “alaṅkate”tiādi attabhāvasampattidassanavasena puññaphalavibhavasampattikittanaṃ.",
  "atk-s0506a:80_2": "Yathā hi susikkhitasippācariyaviracitopi rattasuvaṇṇālaṅkāro vividharaṃsijālasamujjalamaṇiratanakhacito",
  "atk-s0506a:80_3": "eva sobhati, na kevalo, evaṃ sabbaṅgasampanno caturassasobhanopi attabhāvo sumaṇḍitapasādhitova",
  "atk-s0506a:80_4": "sobhati, na kevalo. Tenassā “alaṅkate”tiādinā āharimaṃ sobhāvisesaṃ dasseti, “obhāsasī”ti",
  "atk-s0506a:80_5": "iminā anāharimaṃ. Tathā purimena vattamānapaccayanimittaṃ sobhātisayaṃ dasseti, pacchimena",
  "atk-s0506a:80_6": "atītapaccayanimittaṃ. Purimena vā tassā upabhogavatthusampadaṃ dasseti, pacchimena",
  "atk-s0506a:80_7": "upabhuñjanakavatthusampadaṃ.",
  "atk-s0506a:81_0": "Etthāha “kiṃ pana taṃ vimānaṃ yuttavāhaṃ, udāhu ayuttavāha”nti? Yadipi devaloke rathavimānāni",
  "atk-s0506a:81_1": "yuttavāhānipi honti “sahassayuttaṃ ājaññaratha”nti ādivacanato, te pana devaputtā",
  "atk-s0506a:81_2": "eva kiccakaraṇakāle vāharūpena attānaṃ dassenti yathā erāvaṇo devaputto kīḷanakāle",
  "atk-s0506a:81_3": "hatthirūpena. Idaṃ pana aññañca edisaṃ ayuttavāhaṃ daṭṭhabbaṃ.",
  "atk-s0506a:82_0": "Yadi evaṃ kiṃ tassa vimānassa abbhantarā vāyodhātu gamane visesapaccayo, udāhu bāhirāti?",
  "atk-s0506a:82_1": "Abbhantarāti gahetabbaṃ. Yathā hi candavimānasūriyavimānādīnaṃ desantaragamane tadupajīvīnaṃ",
  "atk-s0506a:82_2": "sattānaṃ sādhāraṇakammanibbattaṃ ativiya sīghajavaṃ mahantaṃ vāyumaṇḍalaṃ tāni pelentaṃ",
  "atk-s0506a:82_3": "pavatteti, na evaṃ taṃ peletvā pavattentī bāhirā vāyodhātu atthi. Yathā ca pana cakkaratanaṃ",
  "atk-s0506a:82_4": "antosamuṭṭhitāya vāyodhātuyā vasena pavattati. Na hi tassa candavimānādīnaṃ viya",
  "atk-s0506a:82_5": "bāhirā vāyodhātu peletvā pavattikā atthi rañño cakkavattissa cittavasena “pavattatu",
  "atk-s0506a:82_6": "bhavaṃ cakkaratana”ntiādivacanasamananantarameva pavattanato, evaṃ tassā devatāya",
  "atk-s0506a:82_7": "cittavasena attasannissitāya vāyodhātuyā gacchatīti veditabbaṃ. Tena vuttaṃ “manojavaṃ",
  "atk-s0506a:82_8": "gacchati yenakāma”nti.",
  "atk-s0506a:83_0": "2. Evaṃ paṭhamagāthāya tassā devatāya puññaphalasampattiṃ kittetvā idāni tassā kāraṇabhūtaṃ",
  "atk-s0506a:83_1": "puññasampadaṃ vibhāvetuṃ “kena tetādiso vaṇṇo”tiādi gāthādvayaṃ vuttaṃ. Tattha kenāti",
  "atk-s0506a:83_2": "kiṃ-saddo “kiṃ rājā yo lokaṃ na rakkhati, kiṃ nu kho nāma tumhe maṃ vattabbaṃ maññathā”tiādīsu",
  "atk-s0506a:83_3": "garahaṇe āgato. “Yaṃkiñci rūpaṃ atītānāgatapaccuppanna”ntiādīsu aniyame. “Kiṃ sūdha",
  "atk-s0506a:83_4": "vittaṃ purisassa seṭṭha”ntiādīsu pucchāyaṃ. Idhāpi pucchāyameva daṭṭhabbo. “Kenā”ti",
  "atk-s0506a:83_5": "ca hetuatthe karaṇavacanaṃ, kena hetunāti attho. Teti tava. Etādisoti ediso, etarahi",
  "atk-s0506a:83_6": "yathādissamānoti attho. Vaṇṇoti vaṇṇa-saddo “kadā saññūḷhā pana te, gahapati, ime",
  "atk-s0506a:83_7": "samaṇassa gotamassa vaṇṇā”tiādīsu guṇe āgato. “Anekapariyāyena buddhassa vaṇṇaṃ bhāsati,",
  "atk-s0506a:83_8": "dhammassa vaṇṇaṃ bhāsati, saṅghassa vaṇṇaṃ bhāsatī”tiādīsu thutiyaṃ. “Atha kena nu",
  "atk-s0506a:83_9": "vaṇṇena, gandhathenoti vuccatī”tiādīsu kāraṇe. “Tayo pattassa vaṇṇā”tiādīsu pamāṇe.",
  "atk-s0506a:83_10": "“Cattārome, bho gotama, vaṇṇā”tiādīsu jātiyaṃ. “Mahantaṃ hatthirājavaṇṇaṃ abhinimminitvā”tiādīsu",
  "atk-s0506a:83_11": "saṇṭhāne. “Suvaṇṇavaṇṇosi bhagavā, susukkadāṭhosi vīriyavā”tiādīsu chavivaṇṇe. Idhāpi",
  "atk-s0506a:83_12": "chavivaṇṇe eva daṭṭhabbo. Ayañhettha attho – kena kīdisena puññavisesena hetubhūtena",
  "atk-s0506a:83_13": "devate, tava etādiso evaṃvidho dvādasayojanāni pharaṇakappabho sarīravaṇṇo jātoti?",
  "atk-s0506a:84_0": "Kena te idha mijjhatīti kena puññātisayena te idha imasmiṃ ṭhāne idāni tayi labbhamānaṃ",
  "atk-s0506a:84_1": "uḷāraṃ sucaritaphalaṃ ijjhati nipphajjati. Uppajjantīti nibbattanti, avicchedavasena",
  "atk-s0506a:84_2": "uparūpari vattantīti attho. Bhogāti paribhuñjitabbaṭṭhena “bhogā”ti laddhanāmā vatthābharaṇādivittūpakaraṇavisesā.",
  "atk-s0506a:84_3": "Yeti sāmaññena aniyamaniddeso, kecīti pakārabhedaṃ āmasitvā aniyamaniddeso, ubhayenāpi",
  "atk-s0506a:84_4": "paṇītapaṇītatarādibhede tattha labbhamāne tādise bhoge anavasesato byāpetvā saṅgaṇhāti.",
  "atk-s0506a:84_5": "Anavasesabyāpako hi ayaṃ niddeso yathā “ye keci saṅkhārā”ti. Manaso piyāti manasā",
  "atk-s0506a:84_6": "piyāyitabbā, manāpiyāti attho.",
  "atk-s0506a:85_0": "Ettha ca “etādiso vaṇṇo”ti iminā heṭṭhā vuttavisesā tassā devatāya attabhāvapariyāpannā",
  "atk-s0506a:85_1": "vaṇṇasampadā dassitā. “Bhogā”ti iminā upabhogaparibhogavatthubhūtā dibbarūpasaddagandharasaphoṭṭhabbabhedā",
  "atk-s0506a:85_2": "kāmaguṇasampadā. “Manaso piyā”ti iminā tesaṃ rūpādīnaṃ iṭṭhakantamanāpatā. “Idha",
  "atk-s0506a:85_3": "mijjhatī”ti iminā pana dibbaāyuvaṇṇayasasukhaādhipateyyasampadā dassitā. “Ye keci",
  "atk-s0506a:85_4": "manaso piyā”ti iminā yāni “so aññe deve dasahi ṭhānehi adhiggaṇhāti dibbena āyunā",
  "atk-s0506a:85_5": "dibbena vaṇṇena dibbena sukhena dibbena yasena dibbena ādhipateyyena dibbehi rūpehi",
  "atk-s0506a:85_6": "dibbehi saddehi dibbehi gandhehi dibbehi rasehi dibbehi phoṭṭhabbehī”ti sutte āgatāni",
  "atk-s0506a:85_7": "dasa ṭhānāni. Tesaṃ idha anavasesato saṅgaho dassitoti veditabbo.",
  "atk-s0506a:86_0": "3. Pucchāmīti pañhaṃ karomi, ñātumicchāmīti attho. Kāmañcetaṃ “kena tetādiso vaṇṇo,",
  "atk-s0506a:86_1": "kena te idha mijjhati. Kimakāsi puññaṃ, kenāsi evaṃ jalitānubhāvā”ti ca kiṃ-saddaggahaṇeneva",
  "atk-s0506a:86_2": "atthantarassa asambhavato pucchāvasena gāthāttayaṃ vuttanti viññāyati. Pucchāvisesabhāvañāpanatthaṃ",
  "atk-s0506a:86_3": "pana “pucchāmī”ti vuttaṃ. Ayañhi pucchā adiṭṭhajotanā tāva na hoti edisassa atthassa",
  "atk-s0506a:86_4": "mahātherassa adiṭṭhabhāvābhāvato, vimaticchedanāpi na hoti sabbaso samugghātitasaṃsayattā,",
  "atk-s0506a:86_5": "anumatipucchāpi na hoti “taṃ kiṃ maññasi rājaññā”tiādīsu viya anumatigahaṇākārena",
  "atk-s0506a:86_6": "appavattattā, kathetukamyatāpucchāpi na hoti tassā devatāya kathetukamyatāvasena",
  "atk-s0506a:86_7": "therena apucchitattā. Visesena pana diṭṭhasaṃsandanāti veditabbā. Svāyamattho heṭṭhā",
  "atk-s0506a:86_8": "aṭṭhuppattikathāyaṃ “thero kiñcāpī”tiādinā vibhāvito eva. Tanti tvaṃ. Tayidaṃ pubbāparāpekkhaṃ,",
  "atk-s0506a:86_9": "pubbāpekkhatāya upayogekavacanaṃ, parāpekkhatāya pana paccattekavacanaṃ daṭṭhabbaṃ.",
  "atk-s0506a:87_0": "Devīti ettha deva-saddo “imāni te deva caturāsīti nagarasahassāni kusavatīrājadhānipamukhāni,",
  "atk-s0506a:87_1": "ettha, deva, chandaṃ karohi jīvite apekkha”nti ca ādīsu sammutidevavasena āgato,",
  "atk-s0506a:87_2": "“tassa devātidevassa, sāsanaṃ sabbadassino”tiādīsu visuddhidevavasena. Visuddhidevānañhi",
  "atk-s0506a:87_3": "bhagavato atidevabhāve vutte itaresaṃ vutto eva hotīti. “Cātumahārājikā devā dīghāyukā",
  "atk-s0506a:87_4": "vaṇṇavanto sukhabahulā”tiādīsu upapattidevavasena. Idhāpi upapattidevavaseneva veditabbo.",
  "atk-s0506a:87_5": "Padatthato pana – dibbati attano puññiddhiyā kīḷati laḷati pañcahi kāmaguṇehi ramati,",
  "atk-s0506a:87_6": "atha vā heṭṭhā vuttanayena jotati obhāsati, ākāsena vimānena ca gacchatīti devī.",
  "atk-s0506a:87_7": "“Tvaṃ devī”ti sambodhane cetaṃ ekavacanaṃ. Mahānubhāveti uḷārappabhāve, so panassānubhāvo",
  "atk-s0506a:87_8": "heṭṭhā dvīhi gāthāhi dassitoyeva.",
  "atk-s0506a:88_0": "Manussabhūtāti ettha manassa ussannatāya manussā, satisūrabhāvabrahmacariyayogyatādiguṇavasena",
  "atk-s0506a:88_1": "upacitamānasā ukkaṭṭhaguṇacittā. Ke pana te? Jambudīpavāsino sattavisesā. Tenāha bhagavā –",
  "atk-s0506a:89": "“Tīhi, bhikkhave, ṭhānehi jambudīpakā manussā uttarakuruke manusse adhiggaṇhanti deve ca tāvatiṃse. Katamehi tīhi? Sūrā, satimanto, idha brahmacariyavāso”ti.",
  "atk-s0506a:90_0": "Tathā hi buddhā bhagavanto paccekabuddhā aggasāvakā mahāsāvakā cakkavattino aññe",
  "atk-s0506a:90_1": "ca mahānubhāvā sattā ettheva uppajjanti. Tehi samānarūpāditāya pana saddhiṃ parittadīpavāsīhi",
  "atk-s0506a:90_2": "itaramahādīpavāsinopi “manussā”tveva paññāyiṃsūti eke.",
  "atk-s0506a:91_0": "Apare pana bhaṇanti – lobhādīhi alobhādīhi ca sahitassa manassa ussannatāya manussā.",
  "atk-s0506a:91_1": "Ye hi sattā manussajātikā, tesu visesato lobhādayo alobhādayo ca ussannā, te lobhādiussannatāya",
  "atk-s0506a:91_2": "apāyamaggaṃ, alobhādiussannatāya sugatimaggaṃ nibbānagāmimaggañca pūrenti, tasmā",
  "atk-s0506a:91_3": "lobhādīhi alobhādīhi ca sahitassa manassa ussannatāya parittadīpavāsīhi saddhiṃ catumahādīpavāsino",
  "atk-s0506a:91_4": "sattavisesā “manussā”ti vuccantīti.",
  "atk-s0506a:92_0": "Lokiyā pana “manuno apaccabhāvena manussā”ti vadanti. Manu nāma paṭhamakappiko lokamariyādāya",
  "atk-s0506a:92_1": "ādibhūto hitāhitavidhāyako sattānaṃ pituṭṭhāniyo, yo sāsane “mahāsammato”ti vuccati.",
  "atk-s0506a:92_2": "Paccakkhato paramparāya ca tassa ovādānusāsaniyaṃ ṭhitā sattā puttasadisatāya “manussā”ti",
  "atk-s0506a:92_3": "vuccanti. Tato eva hi te māṇavā “manujā”ti ca voharīyanti. Manussesu bhūtā jātā,",
  "atk-s0506a:92_4": "manussabhāvaṃ vā pattāti manussabhūtā.",
  "atk-s0506a:93_0": "Kimakāsi puññanti kiṃ dānasīlādippabhedesu kīdisaṃ pujjabhāvaphalanibbattanato, yattha",
  "atk-s0506a:93_1": "sayaṃ uppannaṃ, taṃ santānaṃ punāti visodhetīti ca “puñña”nti laddhanāmaṃ sucaritaṃ",
  "atk-s0506a:93_2": "kusalakammaṃ akāsi, upacini nibbattesīti attho. Jalitānubhāvāti sabbaso vijjotamānapuññiddhikā.",
  "atk-s0506a:94_0": "Kasmā panettha “manussabhūtā kimakāsi puñña”nti vuttaṃ, kiṃ aññāsu gatīsu puññakiriyā",
  "atk-s0506a:94_1": "natthīti? No natthi. Yasmā nirayepi nāma kāmāvacarakusalacittapavatti kadāci labbhateva,",
  "atk-s0506a:94_2": "kimaṅgaṃ panaññattha, nanu avocumhā “diṭṭhasaṃsandanā pucchā”ti. Tasmā mahāthero",
  "atk-s0506a:94_3": "manussattabhāve ṭhatvā puññakammaṃ katvā uppannaṃ taṃ disvā bhūtatthavasena pucchanto",
  "atk-s0506a:94_4": "“manussabhūtā kimakāsi puñña”nti avoca.",
  "atk-s0506a:95_0": "Atha vā aññāsu gatīsu ekantasukhatāya ekantadukkhatāya dukkhabahulatāya ca puññakiriyāya",
  "atk-s0506a:95_1": "okāso na sulabharūpo sappurisūpanissayādipaccayasamavāyassa sudullabhabhāvato. Kadāci",
  "atk-s0506a:95_2": "uppajjamānopi yathāvuttakāraṇena uḷāro vipulo na ca hoti, manussagatiyaṃ pana sukhabahulatāya",
  "atk-s0506a:95_3": "puññakiriyāya okāso sulabharūpo sappurisūpanissayādipaccayasamavāyassa yebhuyyena",
  "atk-s0506a:95_4": "sulabhabhāvato. Yañca tattha dukkhaṃ uppajjati, tampi visesato puññakiriyāya upanissayo",
  "atk-s0506a:95_5": "hoti. Dukkhūpanissayā hi saddhāti. Yathā hi ayoghanena satthake nipphādiyamāne tassa",
  "atk-s0506a:95_6": "ekantato na aggimhi tāpanaṃ udakena vā temanaṃ chedanakiriyāsamatthatāya visesapaccayo,",
  "atk-s0506a:95_7": "tāpetvā pana pamāṇayogato udakatemanaṃ tassā visesapaccayo, evameva sattasantānassa",
  "atk-s0506a:95_8": "ekantadukkhasamaṅgitā dukkhabahulatā ekantasukhasamaṅgitā ca puññakiriyāya na visesapaccayo",
  "atk-s0506a:95_9": "hoti. Sati pana dukkhasantāpane pamāṇayogato sukhūpabrūhane ca laddhūpanissayā puññakiriyā",
  "atk-s0506a:95_10": "uppajjati, uppajjamānā ca mahājutikā mahāvipphārā paṭipakkhachedanasamatthā ca hoti,",
  "atk-s0506a:95_11": "tasmā manussabhāvo puññakiriyāya visesapaccayo. Tena vuttaṃ “manussabhūtā kimakāsi",
  "atk-s0506a:95_12": "puñña”nti. Sesaṃ suviññeyyameva.",
  "atk-s0506a:96_0": "4. Evaṃ pana therena pucchitā sā devatā pañhaṃ vissajjesi. Tamatthaṃ dassetuṃ “sā",
  "atk-s0506a:96_1": "devatā attamanā”ti gāthā vuttā. Kena panāyaṃ gāthā vuttā? Dhammasaṅgāhakehi. Tattha",
  "atk-s0506a:96_2": "sāti yā pubbe “pucchāmi taṃ devi mahānubhāve”ti vuttā, sā. Devatāti devaputtopi brahmāpi",
  "atk-s0506a:96_3": "devadhītāpi vuccati. “Atha kho aññatarā devatā abhikkantāya rattiyā abhikkantavaṇṇā”tiādīsu",
  "atk-s0506a:96_4": "hi devaputto “devatā”ti vutto devoyeva devatāti katvā. Tathā “tā devatā sattasatā",
  "atk-s0506a:96_5": "uḷārā, brahmavimānā abhinikkhamitvā”tiādīsu brahmāno.",
  "atk-s0506a:97": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:98": "Obhāsentī disā sabbā, osadhī viya tārakā”ti. –",
  "atk-s0506a:99_0": "Ādīsu devadhītā. Idhāpi devadhītā eva daṭṭhabbā. Attamanāti tuṭṭhamanā pītisomanassehi",
  "atk-s0506a:99_1": "gahitamanā. Pītisomanassasahagatañhi cittaṃ domanassassa anokāsato tehi taṃ sakaṃ",
  "atk-s0506a:99_2": "katvā gahitaṃ viya hoti. Attamanāti vā sakamanā. Anavajjapītisomanassasampayuttañhi",
  "atk-s0506a:99_3": "cittaṃ sampati āyatiñca taṃsamaṅgino hitasukhāvahato “saka”nti vattabbataṃ labhati, na itaraṃ.",
  "atk-s0506a:100_0": "Moggallānenāti moggallānagottassa brāhmaṇamahāsālassa puttabhāvato so mahāthero gottavasena",
  "atk-s0506a:100_1": "“moggallāno”ti paññāto, tena moggallānena. Pucchitāti diṭṭhasaṃsandanavasena pucchitā,",
  "atk-s0506a:100_2": "attamanā sā devatā pañhaṃ byākāsīti yojanā. Attamanatā cassā “tampi nāma parittakampi",
  "atk-s0506a:100_3": "kammaṃ evaṃ mahatiyā dibbasampattiyā kāraṇaṃ ahosī”ti pubbepi sā attano puññaphalaṃ",
  "atk-s0506a:100_4": "paṭicca antarantarā somanassaṃ paṭisaṃvedeti, idāni pana “aññatarassa therassa katopi",
  "atk-s0506a:100_5": "nāma kāro evaṃ uḷāraphalo, ayaṃ pana buddhānaṃ aggasāvako uḷāraguṇo mahānubhāvo,",
  "atk-s0506a:100_6": "imampi passituṃ nipaccakārañca kātuṃ labhāmi, mama puññaphalapaṭisaṃyuttameva ca",
  "atk-s0506a:100_7": "pucchaṃ karotī”ti dvīhi kāraṇehi uppannā. Evaṃ sañjātabalavapītisomanassā sā therassa",
  "atk-s0506a:100_8": "vacanaṃ sirasā sampaṭicchitvā pañhaṃ puṭṭhā byākāsi.",
  "atk-s0506a:101_0": "Pañhanti ñātuṃ icchitaṃ taṃ atthaṃ viyākāsi kathesi vissajjesi. Kathaṃ pana byākāsi?",
  "atk-s0506a:101_1": "Puṭṭhāti puṭṭhākārato, pucchitākārenevāti attho. Ettha hi “pucchitā”ti vatvā puna",
  "atk-s0506a:101_2": "“puṭṭhā”ti vacanaṃ visesatthaniyamanaṃ daṭṭhabbaṃ. Siddhe hi sati ārambho visesatthañāpakova",
  "atk-s0506a:101_3": "hoti. Ko paneso visesattho? Byākaraṇassa pucchānurūpatā. Yañhi kammaphalaṃ dassetvā",
  "atk-s0506a:101_4": "tassa kāraṇabhūtaṃ kammaṃ pucchitaṃ, tadubhayassa aññamaññānurūpabhāvavibhāvanā.",
  "atk-s0506a:101_5": "Yena ca ākārena pucchā pavattā atthato ca byañjanato ca, tadākārassa byākaraṇassa",
  "atk-s0506a:101_6": "pucchānurūpatā, tathā ceva vissajjanaṃ pavattaṃ. Iti imassa visesassa ñāpanatthaṃ",
  "atk-s0506a:101_7": "“pucchitā”ti vatvā puna “puṭṭhā”ti vuttaṃ.",
  "atk-s0506a:102_0": "“Pucchitā”ti vā tāya devatāya visesanamukhena puṭṭhabhāvassa pañhabyākaraṇassa ca",
  "atk-s0506a:102_1": "kāraṇakittanaṃ. Idaṃ vuttaṃ hoti – “kena tetādiso vaṇṇo”tiādinā therena pucchīyatīti",
  "atk-s0506a:102_2": "pucchā, tāya devatāya katakammaṃ, tassā pucchāya kāritā ācikkhitā vāti sā devatā",
  "atk-s0506a:102_3": "“pucchitā”ti vuttā. Yasmā pucchitā pucchiyamānassa kammassa kāritā, tasmā pañhaṃ",
  "atk-s0506a:102_4": "puṭṭhā. Yasmā ca pucchitā pucchiyamānassa kammassa ācikkhanasabhāvā, tasmā pañhaṃ",
  "atk-s0506a:102_5": "byākāsīti. Yassa kammassidaṃ phalanti idaṃ “pañha”nti vuttassa atthassa sarūpadassanaṃ.",
  "atk-s0506a:102_6": "Ayaṃ cettha attho – idaṃ pucchantassa pucchiyamānāya ca paccakkhabhūtaṃ anantaraṃ",
  "atk-s0506a:102_7": "vuttappakāraṃ puññaphalaṃ, yassa kammassa taṃ ñātuṃ icchitattā pañhanti vuttaṃ puññakammaṃ byākāsīti.",
  "atk-s0506a:103_0": "5. Ahaṃ manussesūtiādi pañhassa byākaraṇākāro. Tattha ahanti devatā attānaṃ niddisati.",
  "atk-s0506a:103_1": "“Manussesū”ti vatvā puna “manussabhūtā”ti vacanaṃ tadā attani manussaguṇānaṃ vijjamānatādassanatthaṃ.",
  "atk-s0506a:103_2": "Yo hi manussajātikova samāno pāṇātipātādiṃ akattabbaṃ katvā daṇḍāraho tattha tattha",
  "atk-s0506a:103_3": "rājādito hatthacchedādikammakāraṇaṃ pāpuṇanto mahādukkhaṃ anubhavati, ayaṃ manussanerayiko",
  "atk-s0506a:103_4": "nāma. Aparo manussajātikova samāno pubbekatakammunā ghāsacchādanampi na labhati,",
  "atk-s0506a:103_5": "khuppipāsābhibhūto dukkhabahulo katthaci patiṭṭhaṃ alabhamāno vicarati, ayaṃ manussapeto",
  "atk-s0506a:103_6": "nāma. Aparo manussajātikova samāno parādhīnavutti paresaṃ bhāraṃ vahanto bhinnamariyādo",
  "atk-s0506a:103_7": "vā anācāraṃ ācaritvā parehi santajjito maraṇabhayabhīto gahananissito dukkhabahulo",
  "atk-s0506a:103_8": "vicarati hitāhitaṃ ajānanto niddājighacchādukkhavinodanādiparo, ayaṃ manussatiracchāno",
  "atk-s0506a:103_9": "nāma. Yo pana attano hitāhitaṃ jānanto kammaphalaṃ saddahanto hirottappasampanno",
  "atk-s0506a:103_10": "dayāpanno sabbasattesu saṃvegabahulo akusalakammapathe parivajjento kusalakammapathe",
  "atk-s0506a:103_11": "samācaranto puññakiriyavatthūni paripūreti, ayaṃ manussadhamme patiṭṭhito paramatthato",
  "atk-s0506a:103_12": "manusso nāma. Ayampi tādisā ahosi. Tena vuttaṃ “manussesu manussabhūtā”ti. Manusse",
  "atk-s0506a:103_13": "sattanikāye manussabhāvaṃ pattā manussadhammañca appahāya ṭhitāti attho.",
  "atk-s0506a:104_0": "Abbhāgatānanti abhiāgatānaṃ, sampattaāgantukānanti attho. Duvidhā hi āgantukā atithi",
  "atk-s0506a:104_1": "abbhāgatoti. Tesu kataparicayo āgantuko atithi, akataparicayo abbhāgato. Kataparicayo",
  "atk-s0506a:104_2": "akataparicayopi vā puretaraṃ āgato atithi, bhojanavelāyaṃ upaṭṭhito sampati āgato",
  "atk-s0506a:104_3": "abbhāgato. Nimantito vā bhattena atithi, animantito abbhāgato. Ayaṃ pana akataparicayo",
  "atk-s0506a:104_4": "animantito sampati āgato ca, taṃ sandhāyāha “abbhāgatāna”nti, garukārena panettha",
  "atk-s0506a:104_5": "bahuvacanaṃ vuttaṃ. Āsati nisīdati etthāti āsanaṃ. Yaṃkiñci nisīdanayoggaṃ, idha",
  "atk-s0506a:104_6": "pana pīṭhaṃ adhippetaṃ, tassa ca appakattā anuḷārattā ca “āsanaka”nti āha. Adāsinti",
  "atk-s0506a:104_7": "“idamassa therassa dinnaṃ mayhaṃ mahapphalaṃ bhavissati mahānisaṃsa”nti sañjātasomanassā",
  "atk-s0506a:104_8": "kammaṃ kammaphalañca saddahitvā tassa therassa paribhogatthāya adāsiṃ, nirapekkhapariccāgavasena pariccajinti attho.",
  "atk-s0506a:105_0": "Abhivādayinti abhivādanamakāsiṃ, pañcapatiṭṭhitena dakkhiṇeyyapuggale vandinti anto.",
  "atk-s0506a:105_1": "Vandamānā hi taṃ tāyeva vandanakiriyāya vandiyamānaṃ “sukhinī hohi, arogā hohī”tiādinā",
  "atk-s0506a:105_2": "āsivādaṃ atthato vadāpesi nāma. Añjalikaṃ akāsinti dasanakhasamodhānasamujjalaṃ añjaliṃ",
  "atk-s0506a:105_3": "sirasi paggaṇhantī guṇavisiṭṭhānaṃ apacāyanaṃ akāsinti attho. Yathānubhāvanti yathābalaṃ,",
  "atk-s0506a:105_4": "tadā mama vijjamānavibhavānurūpanti attho. Adāsi dānanti annapānādideyyadhammapariccāgena",
  "atk-s0506a:105_5": "dakkhiṇeyyaṃ bhojentī dānamayaṃ puññaṃ pasaviṃ.",
  "atk-s0506a:106_0": "Ettha ca “aha”nti idaṃ kammassa phalassa ca ekasantatipatitatādassanena sambandhabhāvadassanaṃ,",
  "atk-s0506a:106_1": "“manussesu manussabhūtā”ti idaṃ tassā puññakiriyāya adhiṭṭhānabhūtasantānavisesadassanaṃ,",
  "atk-s0506a:106_2": "“abbhāgatāna”nti idaṃ cittasampattidassanañceva khettasampattidassanañca dānassa",
  "atk-s0506a:106_3": "viya paṭiggahaṇassa ca kiñci anapekkhitvā pavattitabhāvadīpanato. “Āsanakaṃ adāsiṃ",
  "atk-s0506a:106_4": "yathānubhāvañca adāsi dāna”nti idaṃ bhogasāradānadassanaṃ, “abhivādayiṃ añjalikaṃ",
  "atk-s0506a:106_5": "akāsi”nti idaṃ kāyasāradānadassanaṃ.",
  "atk-s0506a:107_0": "6. Tenāti tena yathāvuttena puññena hetubhūtena. Meti ayaṃ me-saddo “kicchena me",
  "atk-s0506a:107_1": "adhigataṃ, halaṃ dāni pakāsitu”ntiādīsu karaṇe āgato, mayāti attho. “Sādhu me, bhante,",
  "atk-s0506a:107_2": "bhagavā saṃkhittena dhammaṃ desetū”tiādīsu sampadāne, mayhanti attho. “Pubbeva me,",
  "atk-s0506a:107_3": "bhikkhave, sambodhā anabhisambuddhassa bodhisattasseva sato”tiādīsu sāmiatthe āgato,",
  "atk-s0506a:107_4": "idhāpi sāmiatthe eva, mamāti attho. Svāyaṃ me-saddo tena me puññenāti ca me etādisoti",
  "atk-s0506a:107_5": "ca ubhayattha sambandhitabbo. Sesaṃ vuttanayameva.",
  "atk-s0506a:108_0": "Evaṃ tāya devatāya pañhe byākate āyasmā mahāmoggallāno vitthārena dhammaṃ desesi.",
  "atk-s0506a:108_1": "Sā desanā saparivārāya tassā devatāya sātthikā ahosi. Thero tato manussalokaṃ āgantvā",
  "atk-s0506a:108_2": "sabbaṃ taṃ pavattiṃ bhagavato ārocesi. Bhagavā taṃ aṭṭhuppattiṃ katvā sampattaparisāya",
  "atk-s0506a:108_3": "dhammaṃ desesi. Gāthā eva pana saṅgahaṃ āruḷhāti.",
  "atk-s0506a:109": "Paṭhamapīṭhavimānavaṇṇanā niṭṭhitā.",
  "atk-s0506a:110": "2. Dutiyapīṭhavimānavaṇṇanā",
  "atk-s0506a:111_0": "Pīṭhaṃ te veḷuriyamayanti dutiyapīṭhavimānaṃ. Tassa aṭṭhuppatti ca atthavaṇṇanā ca",
  "atk-s0506a:111_1": "paṭhame vuttanayeneva veditabbā. Ayaṃ pana viseso – sāvatthivāsinī kira ekā itthī",
  "atk-s0506a:111_2": "attano gehaṃ piṇḍāya paviṭṭhaṃ ekaṃ theraṃ passitvā pasannacittā tassa āsanaṃ dentī",
  "atk-s0506a:111_3": "attano pīṭhaṃ upari nīlavatthena attharitvā adāsi. Tena tassā devaloke nibbattāya",
  "atk-s0506a:111_4": "veḷuriyamayaṃ pallaṅkavimānaṃ nibbattaṃ. Tena vuttaṃ –",
  "atk-s0506a:112": "8.",
  "atk-s0506a:113": "“Pīṭhaṃ te veḷuriyamayaṃ uḷāraṃ, manojavaṃ gacchati yenakāmaṃ;",
  "atk-s0506a:114": "Alaṅkate malyadhare suvatthe, obhāsasi vijjurivabbha kūṭaṃ.",
  "atk-s0506a:115": "9.",
  "atk-s0506a:116": "“Kena tetādiso vaṇṇo, kena te idha mijjhati;",
  "atk-s0506a:117": "Uppajjanti ca te bhogā, ye keci manaso piyā.",
  "atk-s0506a:118": "10.",
  "atk-s0506a:119": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:120": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:121": "11.",
  "atk-s0506a:122": "“Sā devatā attamanā, moggallānena pucchitā;",
  "atk-s0506a:123": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:124": "12.",
  "atk-s0506a:125": "“Ahaṃ manussesu manussabhūtā, abbhāgatānāsanakaṃ adāsiṃ;",
  "atk-s0506a:126": "Abhivādayiṃ añjalikaṃ akāsiṃ, yathānubhāvañca adāsi dānaṃ.",
  "atk-s0506a:127": "13.",
  "atk-s0506a:128": "“Tena metādiso vaṇṇo, tena me idha mijjhati;",
  "atk-s0506a:129": "Uppajjanti ca me bhogā, ye keci manaso piyā.",
  "atk-s0506a:130": "14.",
  "atk-s0506a:131": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:132": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:133_0": "8. Tattha veḷuriyamayanti veḷuriyamaṇimayaṃ. Veḷuriyamaṇi nāma viḷūrapabbatassa viḷūragāmassa",
  "atk-s0506a:133_1": "ca avidūre uppajjanakamaṇi. Tassa kira viḷūragāmaṭṭhāne ākaro, viḷūrassa pana avidūre",
  "atk-s0506a:133_2": "bhavattā veḷuriyanteva paññāyittha. Taṃsadisavaṇṇanibhatāya devalokepissa tatheva",
  "atk-s0506a:133_3": "nāmaṃ jātaṃ yathā taṃ manussaloke laddhanāmavaseneva devaloke devaputtānaṃ. Taṃ pana",
  "atk-s0506a:133_4": "mayūragīvavaṇṇaṃ vā hoti, vāyasapattavaṇṇaṃ vā, siniddhaveṇupattavaṇṇaṃ vā. Idha",
  "atk-s0506a:133_5": "pana mayūragīvavaṇṇaṃ veditabbaṃ. Sesaṃ sabbaṃ paṭhamapīṭhavimāne vuttasadisamevāti.",
  "atk-s0506a:134": "Dutiyapīṭhavimānavaṇṇanā niṭṭhitā.",
  "atk-s0506a:135": "3. Tatiyapīṭhavimānavaṇṇanā",
  "atk-s0506a:136_0": "Pīṭhaṃ te sovaṇṇamayanti tatiyapīṭhavimānaṃ. Tassa vatthu rājagahe samuṭṭhitaṃ. Aññataro",
  "atk-s0506a:136_1": "kira khīṇāsavatthero rājagahe piṇḍāya caritvā bhattaṃ gahetvā upakaṭṭhe kāle bhattakiccaṃ",
  "atk-s0506a:136_2": "kātukāmo ekaṃ vivaṭadvāragehaṃ upasaṅkami. Tasmiṃ pana gehe gehasāminī itthī saddhā",
  "atk-s0506a:136_3": "pasannā therassa ākāraṃ sallakkhetvā “etha, bhante, idha nisīditvā bhattakiccaṃ karothā”ti",
  "atk-s0506a:136_4": "attano bhaddapīṭhaṃ paññāpetvā upari pītavatthaṃ attharitvā nirapekkhapariccāgavasena",
  "atk-s0506a:136_5": "adāsi, “idaṃ me puññaṃ āyatiṃ sovaṇṇapīṭhapaṭilābhāya hotū”ti patthanañca paṭṭhapesi.",
  "atk-s0506a:136_6": "Atha there tattha nisīditvā bhattakiccaṃ katvā pattaṃ dhovitvā uṭṭhāya gacchante",
  "atk-s0506a:136_7": "“bhante, idamāsanaṃ tumhākaṃyeva pariccattaṃ, mayhaṃ anuggahatthaṃ paribhuñjathā”ti",
  "atk-s0506a:136_8": "āha. Thero tassā anukampāya taṃ pīṭhaṃ sampaṭicchitvā saṅghassa dāpesi. Sā aparena",
  "atk-s0506a:136_9": "samayena aññatarena rogena phuṭṭhā kālaṃ katvā tāvatiṃsabhavane nibbattītiādi sabbaṃ",
  "atk-s0506a:136_10": "paṭhamavimānavaṇṇanāyaṃ vuttanayeneva veditabbaṃ. Tena vuttaṃ –",
  "atk-s0506a:137": "15.",
  "atk-s0506a:138": "“Pīṭhaṃ te sovaṇṇamayaṃ uḷāraṃ, manojavaṃ gacchati yenakāmaṃ;",
  "atk-s0506a:139": "Alaṅkate malyadhare suvatthe,obhāsasi vijjurivabbhakūṭaṃ.",
  "atk-s0506a:140": "16.",
  "atk-s0506a:141": "“Kena tetādiso vaṇṇo, kena te idha mijjhati;",
  "atk-s0506a:142": "Uppajjanti ca te bhogā, ye keci manaso piyā.",
  "atk-s0506a:143": "17.",
  "atk-s0506a:144": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:145": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:146": "18.",
  "atk-s0506a:147": "“Sā devatā attamanā, moggallānena pucchitā;",
  "atk-s0506a:148": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:149": "19.",
  "atk-s0506a:150": "“Appassa kammassa phalaṃ mamedaṃ, yenamhi evaṃ jalitānubhāvā;",
  "atk-s0506a:151": "Ahaṃ manussesu manussabhūtā, purimāya jātiyā manussaloke.",
  "atk-s0506a:152": "20.",
  "atk-s0506a:153": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:154": "Tassa adāsahaṃ pīṭhaṃ, pasannā sehi pāṇibhi.",
  "atk-s0506a:155": "21.",
  "atk-s0506a:156": "“Tena metādiso vaṇṇo, tena me idha mijjhati;",
  "atk-s0506a:157": "Uppajjantī ca me bhogā, ye keci manaso piyā.",
  "atk-s0506a:158": "22.",
  "atk-s0506a:159": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:160": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:161_0": "19. Yañca pana pañcamagāthāyaṃ purimāya jātiyā manussaloketiādi, ettha jāti-saddo",
  "atk-s0506a:161_1": "attheva saṅkhatalakkhaṇe “jāti dvīhi khandhehi saṅgahitā”tiādīsu. Atthi nikāye “nigaṇṭhā",
  "atk-s0506a:161_2": "nāma samaṇajātī”tiādīsu. Atthi paṭisandhiyaṃ “yaṃ mātukucchismiṃ paṭhamaṃ cittaṃ",
  "atk-s0506a:161_3": "uppannaṃ, paṭhamaṃ viññāṇaṃ pātubhūtaṃ, tadupādāya sāvassa jātī”tiādīsu. Atthi kule",
  "atk-s0506a:161_4": "“akkhitto anupakuṭṭho jātivādenā”tiādīsu. Atthi pasutiyaṃ “sampatijāto, ānanda, bodhisatto”tiādīsu.",
  "atk-s0506a:161_5": "Atthi bhave “ekampi jātiṃ dvepi jātiyo”tiādīsu. Idhāpi bhave eva daṭṭhabbo. Tasmā",
  "atk-s0506a:161_6": "purimāya jātiyā purimasmiṃ bhave anantarātīte purime attabhāveti attho. Bhummatthe",
  "atk-s0506a:161_7": "hidaṃ karaṇavacanaṃ. Manussaloketi manussalokabhave, rājagahaṃ sandhāya vadati. Okāsaloko",
  "atk-s0506a:161_8": "hi idha adhippeto, sattaloko pana “manussesū”ti iminā vuttoyeva.",
  "atk-s0506a:162_0": "20. Addasanti addakkhiṃ. Virajanti vigatarāgādirajattā virajaṃ. Bhikkhunti bhinnakilesattā",
  "atk-s0506a:162_1": "bhikkhuṃ, sabbaso kilesakālussiyābhāvena vippasannacittatāya vippasannaṃ, anāvilasaṅkappatāya",
  "atk-s0506a:162_2": "anāvilaṃ. Purimaṃ purimañcettha padaṃ pacchimassa pacchimassa kāraṇavacanaṃ, vigatarāgādirajattā",
  "atk-s0506a:162_3": "bhinnakilesatāya bhikkhuṃ, bhinnakilesattā kilesakālussiyābhāvena vippasannaṃ, vippasannamanattā",
  "atk-s0506a:162_4": "anāvilanti. Pacchimaṃ pacchimaṃ vā padaṃ purimassa purimassa kāraṇavacanaṃ, virajaṃ",
  "atk-s0506a:162_5": "bhikkhuguṇayogato. Bhinnakileso hi bhikkhu. Bhikkhuṃ vippasannabhāvato. Kilesakālussiyābhāvena",
  "atk-s0506a:162_6": "vippasannamānaso hi bhikkhu. Vippasannaṃ anāvilasaṅkappabhāvatoti. Rāgarajābhāvena",
  "atk-s0506a:162_7": "vā “viraja”nti vuttaṃ, dosakālussiyābhāvena “vippasanna”nti, mohabyākulābhāvena “anāvila”nti.",
  "atk-s0506a:162_8": "Evaṃbhūto paramatthato bhikkhu nāma hotīti “bhikkhu”nti vuttaṃ. Adāsahanti adāsiṃ",
  "atk-s0506a:162_9": "ahaṃ. Pīṭhanti tadā mama santike vijjamānaṃ bhaddapīṭhaṃ. Pasannāti kammaphalasaddhāya",
  "atk-s0506a:162_10": "ratanattayasaddhāya ca pasannacittā. Sehi pāṇibhīti aññaṃ anāṇāpetvā attano hatthehi",
  "atk-s0506a:162_11": "upanīya pīṭhaṃ paññāpetvā adāsinti attho.",
  "atk-s0506a:163_0": "Ettha ca “virajaṃ bhikkhuṃ vippasannamanāvila”nti iminā khettasampattiṃ dasseti,",
  "atk-s0506a:163_1": "“pasannā”ti iminā cittasampattiṃ, “sehi pāṇibhī”ti iminā payogasampattiṃ. Tathā “pasannā”ti",
  "atk-s0506a:163_2": "iminā sakkaccadānaṃ anupahaccadānanti ca ime dve dānaguṇā dassitā, “sehi pāṇibhī”ti",
  "atk-s0506a:163_3": "iminā sahatthena dānaṃ anupaviddhadānanti ime dve dānaguṇā dassitā, pītavatthassa",
  "atk-s0506a:163_4": "attharaṇena nisīdanakālaññutāya cittiṃ katvā dānaṃ kālena dānanti ime dve dānaguṇā",
  "atk-s0506a:163_5": "dassitāti veditabbā. Sesaṃ heṭṭhā vuttanayameva.",
  "atk-s0506a:164": "Tatiyapīṭhavimānavaṇṇanā niṭṭhitā.",
  "atk-s0506a:165": "4. Catutthapīṭhavimānavaṇṇanā",
  "atk-s0506a:166_0": "Pīṭhaṃ te veḷuriyamayanti catutthapīṭhavimānaṃ. Imassāpi vatthu rājagahe samuṭṭhitaṃ,",
  "atk-s0506a:166_1": "taṃ dutiyavimāne vuttanayeneva veditabbaṃ. Nīlavatthena hi attharitvā pīṭhassa dinnattā",
  "atk-s0506a:166_2": "imissāpi vimānaṃ veḷuriyamayaṃ nibbattaṃ. Sesaṃ paṭhamavimāne vuttasadisaṃ. Tena vuttaṃ –",
  "atk-s0506a:167": "23.",
  "atk-s0506a:168": "“Pīṭhaṃ te veḷuriyamayaṃ uḷāraṃ, manojavaṃ gacchati yenakāmaṃ;",
  "atk-s0506a:169": "Alaṅkate malyadhare suvatthe, obhāsasi vijjurivabbhakūṭaṃ.",
  "atk-s0506a:170": "24.",
  "atk-s0506a:171": "“Kena tetādiso vaṇṇo, kena te idha mijjhati;",
  "atk-s0506a:172": "Uppajjanti ca te bhogā, ye keci manaso piyā.",
  "atk-s0506a:173": "25.",
  "atk-s0506a:174": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:175": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:176": "26.",
  "atk-s0506a:177": "“Sā devatā attamanā, moggallānena pucchitā;",
  "atk-s0506a:178": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:179": "27.",
  "atk-s0506a:180": "“Appassa kammassa phalaṃ mamedaṃ, yenamhi evaṃ jalitānubhāvā;",
  "atk-s0506a:181": "Ahaṃ manussesu manussabhūtā, purimāya jātiyā manussaloke.",
  "atk-s0506a:182": "28.",
  "atk-s0506a:183": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:184": "Tassa adāsahaṃ pīṭhaṃ, pasannā sehi pāṇibhi.",
  "atk-s0506a:185": "29.",
  "atk-s0506a:186": "“Tena metādiso vaṇṇo, tena me idha mijjhati;",
  "atk-s0506a:187": "Uppajjanti ca me bhogā, ye keci manaso piyā.",
  "atk-s0506a:188": "30.",
  "atk-s0506a:189": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:190": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:191_0": "Etthāpi hi nīlavatthena attharitvā pīṭhassa dinnattā imissāpi vimānaṃ veḷuriyamayaṃ",
  "atk-s0506a:191_1": "nibbattaṃ. Tenevettha “pīṭhaṃ te veḷuriyamaya”nti ādito āgataṃ. Sesaṃ tatiyasadisamevāti",
  "atk-s0506a:191_2": "tattha vuttanayeneva attho veditabbo.",
  "atk-s0506a:192": "Catutthapīṭhavimānavaṇṇanā niṭṭhitā.",
  "atk-s0506a:193": "5. Kuñjaravimānavaṇṇanā",
  "atk-s0506a:194_0": "Kuñjaro te varārohoti kuñjaravimānaṃ. Tassa kā uppatti? Bhagavā rājagahe viharati",
  "atk-s0506a:194_1": "veḷuvane kalandakanivāpe. Athekadivasaṃ rājagahanagare nakkhattaṃ ghositaṃ. Nāgarā",
  "atk-s0506a:194_2": "vīthiyo sodhetvā vālukaṃ okiritvā lājapañcamakāni pupphāni vippakiriṃsu, gehadvāre",
  "atk-s0506a:194_3": "gehadvāre kadaliyo ca puṇṇaghaṭe ca ṭhapesuṃ, yathāvibhavaṃ nānāvirāgavaṇṇavicittā",
  "atk-s0506a:194_4": "dhajapaṭākādayo ussāpesuṃ, sabbo jano attano attano vibhavānurūpaṃ sumaṇḍitapasādhito",
  "atk-s0506a:194_5": "nakkhattakīḷaṃ kīḷi, sakalanagaraṃ devanagaraṃ viya alaṅkatapaṭiyattaṃ ahosi. Atha",
  "atk-s0506a:194_6": "bimbisāramahārājā pubbacārittavasena mahājanassa cittānurakkhaṇatthañca attano rājabhavanato",
  "atk-s0506a:194_7": "nikkhamitvā mahantena parivārena mahatā rājānubhāvena uḷārena sirisobhaggena nagaraṃ padakkhiṇaṃ karoti.",
  "atk-s0506a:195_0": "Tena ca samayena rājagahavāsinī ekā kuladhītā rañño taṃ vibhavasampattiṃ sirisobhaggaṃ",
  "atk-s0506a:195_1": "rājānubhāvañca passitvā acchariyabbhutacittajātā “ayaṃ deviddhisadisā vibhavasampatti",
  "atk-s0506a:195_2": "kīdisena nu kho kammunā labbhatī”ti paṇḍitasammate pucchi. Te tassā kathesuṃ “bhadde,",
  "atk-s0506a:195_3": "puññakammaṃ nāma cintāmaṇisadisaṃ kapparukkhasadisaṃ, khettasampattiyā cittasampattiyā",
  "atk-s0506a:195_4": "ca sati yaṃ yaṃ patthetvā karoti, taṃ taṃ nipphādetiyeva. Apica āsanadānena uccākulīnatā",
  "atk-s0506a:195_5": "hoti, annadānena balasampattipaṭilābho, vatthadānena vaṇṇasampattipaṭilābho, yānadānena",
  "atk-s0506a:195_6": "sukhavisesapaṭilābho, dīpadānena cakkhusampattipaṭilābho, āvāsadānena sabbasampattipaṭilābho",
  "atk-s0506a:195_7": "hotī”ti. Sā taṃ sutvā “devasampatti ito uḷārā hoti maññe”ti tattha cittaṃ ṭhapetvā",
  "atk-s0506a:195_8": "puññakiriyāya ativiya ussāhajātā ahosi.",
  "atk-s0506a:196_0": "Mātāpitaro cassā ahataṃ vatthayugaṃ navapīṭhaṃ ekaṃ padumakalāpaṃ sappimadhusakkharā",
  "atk-s0506a:196_1": "taṇḍulakhīrāni ca paribhogatthāya pesesuṃ. Sā tāni disvā “ahañca dānaṃ dātukāmā,",
  "atk-s0506a:196_2": "ayañca me deyyadhammo laddho”ti tuṭṭhamānasā dutiyadivase dānaṃ sajjentī appodakamadhupāyāsaṃ",
  "atk-s0506a:196_3": "sampādetvā, tassa parivārabhāvena aññampi bahuṃ khādanīyabhojanīyaṃ paṭiyādetvā dānagge",
  "atk-s0506a:196_4": "gandhaparibhaṇḍaṃ katvā vikasitapadumapattakiñjakkhakesaropasobhitesu padumesu āsanaṃ",
  "atk-s0506a:196_5": "paññāpetvā, ahatena setavatthena attharitvā āsanassa catunnaṃ pādānaṃ upari cattāri",
  "atk-s0506a:196_6": "padumāni mālāguḷañca ṭhapetvā, āsanassa upari vitānaṃ bandhitvā mālādāmaolambakadāmāni",
  "atk-s0506a:196_7": "olambitvā, āsanassa samantato bhūmiṃ sakesarehi padumapattehi sabbasantharaṃ santharitvā",
  "atk-s0506a:196_8": "“dakkhiṇeyye āgate pūjessāmī”ti pupphapūritaṃ caṅkoṭakaṃ ekamante ṭhapesi.",
  "atk-s0506a:197_0": "Athevaṃ katadānūpakaraṇasaṃvidhānā sīsaṃnhātā suddhavatthanivatthā suddhuttarāsaṅgā",
  "atk-s0506a:197_1": "velaṃ sallakkhetvā ekaṃ dāsiṃ āṇāpesi “gaccha je, amhākaṃ tādisaṃ dakkhiṇeyyaṃ pariyesāhī”ti.",
  "atk-s0506a:197_2": "Tena ca samayena āyasmā sāriputto sahassathavikaṃ nikkhipanto viya rājagahe piṇḍāya",
  "atk-s0506a:197_3": "caranto antaravīthiṃ paṭipanno hoti. Atha sā dāsī theraṃ vanditvā āha “bhante, tumhākaṃ",
  "atk-s0506a:197_4": "pattaṃ me dethā”ti. “Ekissā upāsikāya anuggahatthaṃ ito ethā”ti ca āha. Thero tassā",
  "atk-s0506a:197_5": "pattaṃ adāsi. Sā theraṃ gehaṃ pavesesi. Atha sā itthī therassa paccuggamanaṃ katvā",
  "atk-s0506a:197_6": "āsanaṃ dassetvā “nisīdatha, bhante, idamāsanaṃ paññatta”nti vatvā there tattha nisinne",
  "atk-s0506a:197_7": "sakesarehi padumapattehi theraṃ pūjayamānā āsanassa samantato okiritvā pañcapatiṭṭhitena",
  "atk-s0506a:197_8": "vanditvā sappimadhusakkharāsammissena appodakamadhupāyāsena parivisi. Parivisantī",
  "atk-s0506a:197_9": "ca “imassa me puññassānubhāvena dibbagajakūṭāgārapallaṅkasobhitā dibbasampattiyo",
  "atk-s0506a:197_10": "hontu, sabbāsu pavattīsu padumā nāma mā vigatā hontū”ti patthanaṃ akāsi. Puna there",
  "atk-s0506a:197_11": "katabhattakicce pattaṃ dhovitvā sappimadhusakkharāhi pūretvā pallaṅke atthataṃ sāṭakaṃ",
  "atk-s0506a:197_12": "cumbaṭakaṃ katvā therassa hatthe ṭhapetvā there ca anumodanaṃ katvā pakkamante dve",
  "atk-s0506a:197_13": "purise āṇāpesi “therassa hatthe pattaṃ imañca pallaṅkaṃ vihāraṃ netvā therassa niyyātetvā",
  "atk-s0506a:197_14": "āgacchathā”ti. Te tathā akaṃsu.",
  "atk-s0506a:198_0": "Sā aparabhāge kālaṃ katvā tāvatiṃsabhavane yojanasatubbedhe kanakavimāne nibbatti",
  "atk-s0506a:198_1": "accharāsahassaparivārā. Patthanāvasena cassā pañcayojanubbedho padumamālālaṅkato",
  "atk-s0506a:198_2": "samantato padumapattakiñjakkhakesaropasobhito manuññadassano sukhasamphasso vividharatanaraṃsijālasamujjalahemābharaṇavibhūsito",
  "atk-s0506a:198_3": "gajavaro nibbatti. Tassūpari yathāvuttasobhātisayayutto yojaniko kanakapallaṅko nibbatti.",
  "atk-s0506a:198_4": "Sā dibbasampattiṃ anubhavantī antarantarā taṃ kuñjaravimānassa upari ratanavicittaṃ",
  "atk-s0506a:198_5": "pallaṅkaṃ abhiruyha mahatā devatānubhāvena nandanavanaṃ gacchati. Athekasmiṃ ussavadivase",
  "atk-s0506a:198_6": "devatāsu yathāsakaṃ dibbānubhāvena uyyānakīḷanatthaṃ nandanavanaṃ gacchantīsūtiādinā",
  "atk-s0506a:198_7": "sabbaṃ paṭhamapīṭhavimānavaṇṇanāyaṃ āgatasadisaṃ, tasmā tattha vuttanayeneva veditabbaṃ. Idha pana thero –",
  "atk-s0506a:199": "31.",
  "atk-s0506a:200": "“Kuñjaro te varāroho, nānāratanakappano;",
  "atk-s0506a:201": "Ruciro thāmavā javasampanno, ākāsamhi samīhati.",
  "atk-s0506a:202": "32.",
  "atk-s0506a:203": "“Padumi padmapattakkhi, padmuppalajutindharo;",
  "atk-s0506a:204": "Padmacuṇṇābhikiṇṇaṅgo, soṇṇapokkharamāladhā.",
  "atk-s0506a:205": "33.",
  "atk-s0506a:206": "“Padumānusaṭaṃ maggaṃ, padmapattavibhūsitaṃ;",
  "atk-s0506a:207": "Ṭhitaṃ vaggu manugghātī, mitaṃ gacchati vāraṇo.",
  "atk-s0506a:208": "34.",
  "atk-s0506a:209": "“Tassa pakkamamānassa, soṇṇakaṃsā ratissarā;",
  "atk-s0506a:210": "Tesaṃ suyyati nigghoso, tūriye pañcaṅgike yathā.",
  "atk-s0506a:211": "35.",
  "atk-s0506a:212": "“Tassa nāgassa khandhamhi, sucivatthā alaṅkatā;",
  "atk-s0506a:213": "Mahantaṃ accharāsaṅghaṃ, vaṇṇena atirocasi.",
  "atk-s0506a:214": "36.",
  "atk-s0506a:215": "“Dānassa te idaṃ phalaṃ, atho sīlassa vā pana;",
  "atk-s0506a:216": "Atho añjalikammassa, taṃ me akkhāhi pucchitā”ti. – āha;",
  "atk-s0506a:217_0": "31. Tattha kuñjaro te varārohoti kuñje giritaṭe ramati abhiramati, tattha vā ravati",
  "atk-s0506a:217_1": "koñcanādaṃ nadanto vicarati. Kuṃ vā pathaviṃ tadabhighātena jarayatīti kuñjaro, giricarādibhedo",
  "atk-s0506a:217_2": "manussaloke hatthī, ayaṃ pana kīḷanakāle kuñjarasadisatāya evaṃ vutto. Āruyhatīti",
  "atk-s0506a:217_3": "āroho, ārohanīyoti attho. Varo aggo seṭṭho ārohoti varāroho, uttamayānanti vuttaṃ",
  "atk-s0506a:217_4": "hoti. Nānāratanakappanoti nānāvidhāni ratanāni etesanti nānāratanā, kumbhālaṅkārādihatthālaṅkārā.",
  "atk-s0506a:217_5": "Tehi vihito kappanno sannāho yassa so nānāratanakappano. Ruciṃ abhiratiṃ detīti ruciro,",
  "atk-s0506a:217_6": "manuññoti attho. Thāmavāti thiro, balavāti attho. Javasampannoti sampannajavo, sīghajavoti",
  "atk-s0506a:217_7": "vuttaṃ hoti. Ākāsamhi samīhatīti ākāse antalikkhe sammā īhati, āruḷhānaṃ khobhaṃ",
  "atk-s0506a:217_8": "akaronto carati gacchatīti attho.",
  "atk-s0506a:218_0": "32. Padumīti padumasamānavaṇṇatāya “paduma”nti laddhanāmena kumbhavaṇṇena samannāgatattā",
  "atk-s0506a:218_1": "padumī. Padmapattakkhīti kamaladalasadisanayane, ālapanametaṃ tassā devatāya. Padmuppalajutindharoti",
  "atk-s0506a:218_2": "dibbapadumuppalamālālaṅkatasarīratāya tahaṃ tahaṃ vipphurantaṃ vijjotamānaṃ padumuppalajutiṃ",
  "atk-s0506a:218_3": "dhāretīti padumuppalajutindharo. Padmacuṇṇābhikiṇṇaṅgoti padumapattakiñjakkhakesarehi",
  "atk-s0506a:218_4": "samantato okiṇṇagatto. Soṇṇapokkharamāladhāti hemamayakamalamālābhārī.",
  "atk-s0506a:219_0": "33. Padumānusaṭaṃ maggaṃ padmapattavibhūsitanti hatthino padanikkhepe padanikkhepe",
  "atk-s0506a:219_1": "tassa pādaṃ sandhārentehi mahantehi padumehi anusaṭaṃ vippakiṇṇaṃ, nānāvirāgavaṇṇehi",
  "atk-s0506a:219_2": "tesaṃyeva ca pattehi ito cito ca paribbhamantehi visesato maṇḍitatāya vibhūsitaṃ",
  "atk-s0506a:219_3": "maggaṃ gacchatīti yojanā. Ṭhitanti idaṃ maggavisesanaṃ, padumapattavibhūsitaṃ hutvā",
  "atk-s0506a:219_4": "ṭhitaṃ magganti attho. Vaggūti cāru, kiriyāvisesanañcetaṃ, ma-kāro padasandhikaro.",
  "atk-s0506a:219_5": "Anugghātīti na ugghāti, attano upari nisinnānaṃ īsakampi khobhaṃ akarontoti attho.",
  "atk-s0506a:219_6": "Mitanti nimmitaṃ, nikkhepapadaṃ vītikkamanti attho. Ayañhettha attho “vaggu cāru",
  "atk-s0506a:219_7": "padanikkhepaṃ katvā gacchatī”ti. Mitanti vā parimitaṃ pamāṇayuttaṃ, nātisīghaṃ, nātisaṇikanti",
  "atk-s0506a:219_8": "vuttaṃ hoti. Vāraṇoti hatthī. So hi paccatthikavāraṇato gamanaparikkilesavāraṇato",
  "atk-s0506a:219_9": "ca “vāraṇo”ti vuccati.",
  "atk-s0506a:220_0": "34. Tassa pakkamamānassa, soṇṇasaṃkā ratissarāti tassa yathāvuttassa kuñjarassa gacchantassa",
  "atk-s0506a:220_1": "soṇṇakaṃsā suvaṇṇamayā ghaṇṭā ratissarā ramaṇīyasaddā manuññanigghosā olambantīti",
  "atk-s0506a:220_2": "adhippāyo. Tassa hi kuñjarassa ubhosu passesu mahākolambappamāṇā maṇimuttādikhacitā",
  "atk-s0506a:220_3": "hemamayā anekasatā mahantiyo ghaṇṭā tahaṃ tahaṃ olambamānā pacalanti, yato chekena",
  "atk-s0506a:220_4": "gandhabbakena payuttavāditato ativiya manoharasaddo niccharati. Tenāha “tesaṃ suyyati",
  "atk-s0506a:220_5": "nigghoso, tūriye pañcaṅgike yathā”ti. Tassattho – yathā nāma ātataṃ vitataṃ ātatavitataṃ",
  "atk-s0506a:220_6": "ghanaṃ susiranti evaṃ pañcaṅgike tūriye kusalehi vādiyamāne ṭhānuppattiyā mandatāravibhāgaṃ",
  "atk-s0506a:220_7": "dassentena gāyantena samīrito vāditasaro vaggu rajanīyo nigghoso suyyati, evaṃ tesaṃ",
  "atk-s0506a:220_8": "sovaṇṇakaṃsānaṃ tapanīyaghaṇṭānaṃ nigghoso suyyatīti.",
  "atk-s0506a:221": "35. Nāgassāti hatthināgassa. Mahantanti sampattimahattenāpi saṅkhyāmahattenāpi mahantaṃ. Accharāsaṅghanti devakaññāsamūhaṃ. Vaṇṇenāti rūpena.",
  "atk-s0506a:222": "36. Dānassāti dānamayapuññassa. Sīlassāti kāyikasaṃvarādisaṃvarasīlassa. Vā-saddo avuttavikappanattho. Tena abhivādanādiṃ avuttaṃ cārittasīlaṃ saṅgaṇhāti.",
  "atk-s0506a:223": "Evaṃ therena pucchitā sā devatā pañhaṃ vissajjesi, tamatthaṃ dassetuṃ –",
  "atk-s0506a:224": "37.",
  "atk-s0506a:225": "“Sā devatā attamanā, moggallānena pucchitā;",
  "atk-s0506a:226": "Pañhaṃ puṭṭhā viyākāsi, yassa kammassidaṃ phala”nti. –",
  "atk-s0506a:227": "Ayaṃ gāthā dhammasaṅgāhakehi vuttā, tassā attho heṭṭhā vutto eva.",
  "atk-s0506a:228": "38.",
  "atk-s0506a:229": "“Disvāna guṇasampannaṃ, jhāyiṃ jhānarataṃ sataṃ;",
  "atk-s0506a:230": "Adāsiṃ pupphābhikiṇṇaṃ, āsanaṃ dussasanthataṃ.",
  "atk-s0506a:231": "39.",
  "atk-s0506a:232": "“Upaḍḍhaṃ padmamālāhaṃ, āsanassa samantato;",
  "atk-s0506a:233": "Abbhokirissaṃ pattehi, pasannā sehi pāṇibhi.",
  "atk-s0506a:234": "40.",
  "atk-s0506a:235": "“Tassa kammakusalassa, idaṃ me īdisaṃ phalaṃ;",
  "atk-s0506a:236": "Sakkāro garukāro ca, devānaṃ apacitā ahaṃ.",
  "atk-s0506a:237": "41.",
  "atk-s0506a:238": "“Yo ve sammāvimuttānaṃ, santānaṃ brahmacārinaṃ;",
  "atk-s0506a:239": "Pasanno āsanaṃ dajjā, evaṃ nande yathā ahaṃ.",
  "atk-s0506a:240": "42.",
  "atk-s0506a:241": "“Tasmā hi attakāmena, mahattamabhikaṅkhatā;",
  "atk-s0506a:242": "Āsanaṃ dātabbaṃ hoti, sarīrantimadhārina”nti. – devatāya vuttagāthā;",
  "atk-s0506a:243_0": "38. Tattha guṇasampannanti sabbehi sāvakaguṇehi samannāgataṃ, tehi vā paripuṇṇaṃ.",
  "atk-s0506a:243_1": "Etena sāvakapāramiñāṇassa matthakappattiṃ dasseti. Jhāyinti ārammaṇūpanijjhānaṃ lakkhaṇūpanijjhānanti",
  "atk-s0506a:243_2": "duvidhenāpi jhānena jhāyanasīlaṃ, tena vā jhāpetabbaṃ sabbasaṃkilesapakkhaṃ jhāpetvā",
  "atk-s0506a:243_3": "ṭhitaṃ. Tato eva jhāne ratanti jhānarataṃ. Satanti samānaṃ, santaṃ vā, sappurisanti",
  "atk-s0506a:243_4": "attho. Pupphābhikiṇṇanti pupphehi abhikiṇṇaṃ, kamaladalehi abhippakiṇṇanti attho.",
  "atk-s0506a:243_5": "Dussasanthatanti vatthena upari atthataṃ.",
  "atk-s0506a:244_0": "39. Upaḍḍhaṃ padmamālāhanti upaḍḍhaṃ padumapupphaṃ ahaṃ. Āsanassa samantatoti therena",
  "atk-s0506a:244_1": "nisinnassa āsanassa samantā bhūmiyaṃ. Abbhokirissanti abhiokiriṃ abhippakiriṃ. Kathaṃ?",
  "atk-s0506a:244_2": "Pattehīti, tassa upaḍḍhapadumassa visuṃ visuṃ katehi pattehi pupphavassābhivassanakaniyāmena okirinti attho.",
  "atk-s0506a:245_0": "40. Idaṃ me īdisaṃ phalanti iminā “kuñjaro te varāroho”tiādinā therena gahitaṃ aggahitañca",
  "atk-s0506a:245_1": "āyuyasasukharūpādibhedaṃ attano dibbasampattiṃ ekato dassetvā punapi therena aggahitameva",
  "atk-s0506a:245_2": "attano ānubhāvasampattiṃ dassetuṃ “sakkāro garukāro”tiādimāha. Tena “na kevalaṃ bhante",
  "atk-s0506a:245_3": "tumhehi yathāvuttameva idha mayhaṃ puññaphalaṃ, apica kho idaṃ dibbaṃ ādhipateyyampī”ti",
  "atk-s0506a:245_4": "dasseti. Tattha sakkāroti ādarakiriyā, devehi attano sakkātabbatāti attho. Tathā",
  "atk-s0506a:245_5": "garukāroti garukātabbatā. Devānanti devehi. Apacitāti pūjitā.",
  "atk-s0506a:246_0": "41. Sammāvimuttānanti suṭṭhu vimuttānaṃ sabbasaṃkilesappahāyīnaṃ. Santānanti santakāyavacīmanokammānaṃ",
  "atk-s0506a:246_1": "sādhūnaṃ. Maggabrahmacariyassa ca sāsanabrahmacariyassa ca ciṇṇattā brahmacārinaṃ.",
  "atk-s0506a:246_2": "Pasanno āsanaṃ dajjāti kammaphalasaddhāya ratanattayasaddhāya ca pasannamānaso hutvā",
  "atk-s0506a:246_3": "yadi āsanamattampi dadeyya. Evaṃ nande yathā ahanti yathā ahaṃ tena āsanadānena etarahi",
  "atk-s0506a:246_4": "nandāmi modāmi, evameva aññopi nandeyya modeyya.",
  "atk-s0506a:247_0": "42. Tasmāti tena kāraṇena. Hi-saddo nipātamattaṃ. Attakāmenāti attano hitakāmena.",
  "atk-s0506a:247_1": "Yo hi attano hitāvahaṃ kammaṃ karoti, na ahitāvahaṃ, so attakāmo. Mahattanti vipākamahattaṃ.",
  "atk-s0506a:247_2": "Sarīrantimadhārinanti antimaṃ dehaṃ dhārentānaṃ, khīṇāsavānanti attho. Ayañhettha",
  "atk-s0506a:247_3": "attho – yasmā arahataṃ āsanadānena ahaṃ evaṃ dibbasampattiyā modāmi, tasmā aññenāpi",
  "atk-s0506a:247_4": "attano abhivuddhiṃ patthayamānena antimasamussaye ṭhitānaṃ āsanaṃ dātabbaṃ, natthi",
  "atk-s0506a:247_5": "tādisaṃ puññanti dasseti. Tesaṃ vuttasadisamevāti.",
  "atk-s0506a:248": "Kuñjaravimānavaṇṇanā niṭṭhitā.",
  "atk-s0506a:249": "6. Paṭhamanāvāvimānavaṇṇanā",
  "atk-s0506a:250_0": "Suvaṇṇacchadanaṃ nāvanti nāvāvimānaṃ. Tassa kā uppatti? Bhagavati sāvatthiyaṃ viharante",
  "atk-s0506a:250_1": "soḷasamattā bhikkhū aññatarasmiṃ gāmakāvāse vasitvā vutthavassā “bhagavantaṃ passissāma,",
  "atk-s0506a:250_2": "dhammañca suṇissāmā”ti sāvatthiṃ uddissa gimhasamaye addhānamaggaṃ paṭipannā, antarāmagge",
  "atk-s0506a:250_3": "ca nirudako kantāro, te ca tattha ghammābhitattā kilantā tasitā pānīyaṃ alabhamānā",
  "atk-s0506a:250_4": "aññatarassa gāmassa avidūrena gacchanti. Tattha aññatarā itthī udakabhājanaṃ gahetvā",
  "atk-s0506a:250_5": "udakatthāya udapānābhimukhī gacchati. Atha te bhikkhū taṃ disvā “yatthāyaṃ itthī",
  "atk-s0506a:250_6": "gacchati, tattha gate pānīyaṃ laddhuṃ sakkā”ti pipāsāparetā taṃdisābhimukhā gantvā",
  "atk-s0506a:250_7": "udapānaṃ disvā tassā avidūre aṭṭhaṃsu. Sā itthī tato udakaṃ gahetvā nivattitukāmā",
  "atk-s0506a:250_8": "te bhikkhū disvā “ime ayyā udakena atthikā pipāsitā”ti ñatvā garucittīkāraṃ upaṭṭhapetvā",
  "atk-s0506a:250_9": "udakena nimantesi. Te pattathavikato parissāvanaṃ nīharitvā parissāvetvā yāvadatthaṃ",
  "atk-s0506a:250_10": "pānīyaṃ pivitvā hatthapāde sītale katvā tassā itthiyā pānīyadāne anumodanaṃ vatvā agamaṃsu.",
  "atk-s0506a:251_0": "Sā taṃ puññaṃ hadaye ṭhapetvā antarantarā anussarantī aparabhāge kālaṃ katvā tāvatiṃsabhavane",
  "atk-s0506a:251_1": "nibbatti. Tassā puññānubhāvena kapparukkhopasobhitaṃ mahantaṃ vimānaṃ uppajji. Taṃ",
  "atk-s0506a:251_2": "vimānaṃ parikkhipitvā muttajālarajatavibhūsitā viya sikatāvakiṇṇapaṇḍarapulinataṭā",
  "atk-s0506a:251_3": "maṇikkhandhanimmalasalilavāhinī saritā. Tassā ubhosu tīresu uyyānavimānadvāre ca",
  "atk-s0506a:251_4": "mahatī pokkharaṇī pañcavaṇṇapadumasaṇḍamaṇḍitā saha suvaṇṇanāvāya nibbatti. Sā tattha",
  "atk-s0506a:251_5": "dibbasampattiṃ anubhavantī nāvāya kīḷantī laḷantī vicarati. Athekadivasaṃ āyasmā",
  "atk-s0506a:251_6": "mahāmoggallāno devacārikaṃ caranto taṃ devadhītaraṃ nāvāya kīḷantiṃ disvā tāya katapuññakammaṃ pucchanto –",
  "atk-s0506a:252": "43.",
  "atk-s0506a:253": "“Suvaṇṇacchadanaṃ nāvaṃ, nāri āruyha tiṭṭhasi;",
  "atk-s0506a:254": "Ogāhasi pokkharaṇiṃ, padmaṃ chindasi pāṇinā.",
  "atk-s0506a:255": "44.",
  "atk-s0506a:256": "“Kena tetādiso vaṇṇo, kena te idha mijjhati;",
  "atk-s0506a:257": "Uppajjanti ca te bhogā, ye keci manaso piyā.",
  "atk-s0506a:258": "45.",
  "atk-s0506a:259": "“Pucchāmi taṃ devi mahānubhāve,",
  "atk-s0506a:260": "Manussabhūtā kimakāsi puññaṃ;",
  "atk-s0506a:261": "Kenāsi evaṃ jalitānubhāvā,",
  "atk-s0506a:262": "Vaṇṇo ca te sabbadisā pabhāsatī”ti. – āha;",
  "atk-s0506a:263": "Tato therena puṭṭhāya devatāya vissajjitākāraṃ dassetuṃ saṅgītikārehi –",
  "atk-s0506a:264": "46.",
  "atk-s0506a:265": "“Sā devatā attamanā, moggallānena pucchitā;",
  "atk-s0506a:266": "Pañhaṃ puṭṭhā viyākāsi, yassa kammassidaṃ phala”nti. –",
  "atk-s0506a:267": "Ayaṃ gāthā vuttā.",
  "atk-s0506a:268": "47.",
  "atk-s0506a:269": "“Ahaṃ manussesu manussabhūtā, purimāya jātiyā manussaloke;",
  "atk-s0506a:270": "Disvāna bhikkhū tasite kilante, uṭṭhāya pātuṃ udakaṃ adāsiṃ.",
  "atk-s0506a:271": "48.",
  "atk-s0506a:272": "“Yo ve kilantāna pipāsitānaṃ, uṭṭhāya pātuṃ udakaṃ dadāti;",
  "atk-s0506a:273": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a:274": "49.",
  "atk-s0506a:275": "“Taṃ āpagā anupariyanti sabbadā, sītodakā vālukasanthatā nadī;",
  "atk-s0506a:276": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a:277": "50.",
  "atk-s0506a:278": "“Taṃbhūmibhāgehi upetarūpaṃ, vimānaseṭṭhaṃ bhusa sobhamānaṃ;",
  "atk-s0506a:279": "Tassīdha kammassa ayaṃ vipāko, etādisaṃ puññakatā labhanti.",
  "atk-s0506a:280": "51.",
  "atk-s0506a:281": "“Tena metādiso vaṇṇo, tena me idha mijjhati;",
  "atk-s0506a:282": "Uppajjanti ca me bhogā, ye keci manaso piyā.",
  "atk-s0506a:283": "52.",
  "atk-s0506a:284": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:285": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:286": "Ayaṃ devatāya vissajjitākāro.",
  "atk-s0506a:287_0": "43. Tattha suvaṇṇacchadananti vicittabhittiviracanehi rattasuvaṇṇamayehi ubhohi passehi",
  "atk-s0506a:287_1": "paṭicchāditabbhantaratāya ceva nānāratanasamujjalitena kanakamayālaṅkārena upari",
  "atk-s0506a:287_2": "chāditatāya ca suvaṇṇacchadanaṃ. Nāvanti potaṃ. So hi orato pāraṃ pavati gacchatīti",
  "atk-s0506a:287_3": "poto, satte netīti nāvāti ca vuccati. Nārīti tassā devadhītāya ālapanaṃ. Narati netīti",
  "atk-s0506a:287_4": "naro, puriso. Yathā hi paṭhamapakatibhūto satto itarāya pakatiyā seṭṭhatthena puri",
  "atk-s0506a:287_5": "setīti “puriso”ti vuccati, evaṃ nayanaṭṭhena “naro”ti. Puttabhātubhūtopi hi puggalo",
  "atk-s0506a:287_6": "mātujeṭṭhabhaginīnaṃ pituṭṭhāne tiṭṭhati, pageva bhattubhūto. Narassa esāti nārī,",
  "atk-s0506a:287_7": "ayañca samaññā manussitthīsu pavattā ruḷhivasena itarāsupi tathā vuccati. Ogāhasi",
  "atk-s0506a:287_8": "pokkharaṇinti satipi rattuppalanīluppalādike bahuvidhe ratanamaye jalajakusume pokkharasaṅkhātānaṃ",
  "atk-s0506a:287_9": "dibbapadumānaṃ tattha yebhuyyena atthitāya “pokkharaṇī”ti laddhanāmaṃ dibbasaraṃ",
  "atk-s0506a:287_10": "jalavihāraratiyā anupavisasi. Padmaṃ chindasi pāṇināti rajatamayanāḷaṃ padumarāgaratanamayapattasaṅghātaṃ",
  "atk-s0506a:287_11": "kanakamayakaṇṇikākiñjakkhakesaraṃ dibbakamalaṃ līlāravindaṃ kattukāmatāya tava hatthena bhañjasi.",
  "atk-s0506a:288": "47. Tasiteti pipāsite. Kilanteti tāya pipāsāya addhānaparissamena ca kilantakāye. Uṭṭhāyāti uṭṭhānavīriyaṃ katvā, ālasiyaṃ anāpajjitvāti attho.",
  "atk-s0506a:289_0": "48. Yo vetiādinā yathā ahaṃ, evaṃ aññepi āyatanagatena udakadānapuññena etādisaṃ",
  "atk-s0506a:289_1": "phalaṃ paṭilabhantīti diṭṭhena adiṭṭhassa anumānavidhiṃ dassentī therena puṭṭhamatthaṃ",
  "atk-s0506a:289_2": "sādhāraṇato vissajjeti. Tattha tassāti tanti ca yathāvuttapuññakārinaṃ paccāmasati.",
  "atk-s0506a:290_0": "49. Anupariyantīti anurūpavasena parikkhipanti. Tassa vasanaṭṭhānaparikkhipanena",
  "atk-s0506a:290_1": "sopi parikkhitto nāma hoti. Tilakāti bandhujīvakapupphasadisapupphā ekā rukkhajāti.",
  "atk-s0506a:290_2": "Uddālakāti vātaghātakā, ye “rājarukkhā”tipi vuccanti.",
  "atk-s0506a:291_0": "50. Taṃbhūmibhāgehīti tādisehi bhūmibhāgehi, yathāvuttapokkharaṇīnadīuyyānavantehi",
  "atk-s0506a:291_1": "bhūmipadesehīti attho. Upetarūpanti pāsaṃsiyabhāvena upetaṃ, tesaṃ pokkharaṇīādīnaṃ",
  "atk-s0506a:291_2": "vasena ramaṇīyasannivesanti vuttaṃ hoti. Bhusa sobhamānanti bhusaṃ ativiya virocamānaṃ",
  "atk-s0506a:291_3": "vimānaseṭṭhaṃ labhantīti yojanā. Sesaṃ vuttanayamevāti.",
  "atk-s0506a:292": "Paṭhamanāvāvimānavaṇṇanā niṭṭhitā.",
  "atk-s0506a:293": "7. Dutiyanāvāvimānavaṇṇanā",
  "atk-s0506a:294_0": "Suvaṇṇacchadanaṃ nāvanti dutiyanāvāvimānaṃ. Tassa kā uppatti? Bhagavati sāvatthiyaṃ",
  "atk-s0506a:294_1": "viharante aññataro khīṇāsavatthero upakaṭṭhāya vassūpanāyikāya gāmakāvāse vassaṃ",
  "atk-s0506a:294_2": "upagantukāmo sāvatthito taṃ gāmaṃ uddissa pacchābhattaṃ addhānamaggapaṭipanno, maggaparissamena",
  "atk-s0506a:294_3": "kilanto tasito antarāmagge aññataraṃ gāmaṃ sampatto, bahigāme tādisaṃ chāyūdakasampannaṭṭhānaṃ",
  "atk-s0506a:294_4": "apassanto parissamena ca abhibhuyyamāno cīvaraṃ pārupitvā gāmaṃ pavisitvā dhuragehasseva",
  "atk-s0506a:294_5": "dvāre aṭṭhāsi. Tattha aññatarā itthī theraṃ passitvā “kuto, bhante, āgatatthā”ti",
  "atk-s0506a:294_6": "pucchitvā maggaparissamaṃ pipāsitabhāvañca ñatvā “etha, bhante”ti gehaṃ pavesetvā",
  "atk-s0506a:294_7": "“idha nisīdathā”ti āsanaṃ paññāpetvā adāsi. Tattha nisinne pādodakaṃ pādabbhañjanatelañca",
  "atk-s0506a:294_8": "datvā tālavaṇṭaṃ gahetvā bīji. Pariḷāhe vūpasante madhuraṃ sītalaṃ sugandhaṃ pānakaṃ",
  "atk-s0506a:294_9": "yojetvā adāsi. Thero taṃ pivitvā paṭippassaddhakilamatho anumodanaṃ katvā pakkāmi.",
  "atk-s0506a:294_10": "Sā aparabhāge kālaṃ katvā tāvatiṃsabhavane nibbattīti sabbaṃ anantaravimānasadisanti",
  "atk-s0506a:294_11": "veditabbaṃ. Gāthāsupi apubbaṃ natthi. Tena vuttaṃ –",
  "atk-s0506a:295": "53.",
  "atk-s0506a:296": "“Suvaṇṇacchadanaṃ nāvaṃ, nāri āruyha tiṭṭhasi;",
  "atk-s0506a:297": "Ogāhasi pokkharaṇiṃ, padmaṃ chindasi pāṇinā.",
  "atk-s0506a:298": "54.",
  "atk-s0506a:299": "“Kena tetādiso vaṇṇo, kena te idha mijjhati;",
  "atk-s0506a:300": "Uppajjanti ca te bhogā, ye keci manaso piyā.",
  "atk-s0506a:301": "55.",
  "atk-s0506a:302": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:303": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:304": "56.",
  "atk-s0506a:305": "“Sā devatā attamanā, moggallānena pucchitā;",
  "atk-s0506a:306": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:307": "57.",
  "atk-s0506a:308": "“Ahaṃ manussesu manussabhūtā, purimāya jātiyā manussaloke;",
  "atk-s0506a:309": "Disvāna bhikkhuṃ tasitaṃ kilantaṃ, uṭṭhāya pātuṃ udakaṃ adāsiṃ.",
  "atk-s0506a:310": "58.",
  "atk-s0506a:311": "“Yo ve kilantassa pipāsitassa, ṭṭhāya pātuṃ udakaṃ dadāti;",
  "atk-s0506a:312": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a:313": "59.",
  "atk-s0506a:314": "“Taṃ āpagā anupariyanti sabbadā, sītodakā vālukasanthatā nadī;",
  "atk-s0506a:315": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a:316": "60.",
  "atk-s0506a:317": "“Taṃbhūmibhāgehi upetarūpaṃ, vimānaseṭṭhaṃ bhusa sobhamānaṃ;",
  "atk-s0506a:318": "Tassīdha kammassa ayaṃ vipāko, etādisaṃ puññakatā labhanti.",
  "atk-s0506a:319": "61.",
  "atk-s0506a:320": "“Tena metādiso vaṇṇo, tena me idha mijjhati;",
  "atk-s0506a:321": "Uppajjanti ca me bhogā, ye keci manaso piyā.",
  "atk-s0506a:322": "62.",
  "atk-s0506a:323": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:324": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:325": "Atthavaṇṇanāsupi idha ekova theroti apubbaṃ natthi.",
  "atk-s0506a:326": "Dutiyanāvāvimānavaṇṇanā niṭṭhitā.",
  "atk-s0506a:327": "8. Tatiyanāvāvimānavaṇṇanā",
  "atk-s0506a:328_0": "Suvaṇṇacchadanaṃ nāvanti tatiyanāvāvimānaṃ. Tassa kā uppatti? Bhagavā janapadacārikaṃ",
  "atk-s0506a:328_1": "caranto mahatā bhikkhusaṅghena saddhiṃ kosalajanapade yena thūṇaṃ nāma brāhmaṇagāmo",
  "atk-s0506a:328_2": "tadavasari. Assosuṃ kho thūṇeyyakā brāhmaṇagahapatikā “samaṇo kira gotamo amhākaṃ",
  "atk-s0506a:328_3": "gāmakhettaṃ anuppatto”ti. Atha thūṇeyyakā brāhmaṇagahapatikā appasannā micchādiṭṭhikā",
  "atk-s0506a:328_4": "maccherapakatā “sace samaṇo gotamo imaṃ gāmaṃ pavisitvā dvīhatīhaṃ vaseyya, sabbaṃ",
  "atk-s0506a:328_5": "imaṃ janaṃ attano vacane patiṭṭhapeyya, tato brāhmaṇadhammo patiṭṭhaṃ na labheyyā”ti",
  "atk-s0506a:328_6": "tattha bhagavato avāsāya parisakkantā nadītitthesu ṭhapitanāvāyo apanesuṃ, setusaṅkamanāni",
  "atk-s0506a:328_7": "ca avalañje akaṃsu, tathā papāmaṇḍapādīni, ekaṃ udapānaṃ ṭhapetvā itarāni udapānāni",
  "atk-s0506a:328_8": "tiṇādīhi pūretvā pidahiṃsu. Tena vuttaṃ udāne “atha kho thūṇeyyakā brāhmaṇagahapatikā",
  "atk-s0506a:328_9": "udapānaṃ tiṇassa ca bhusassa ca yāva mukhato pūresuṃ ‘mā te muṇḍakā samaṇakā pānīyaṃ apaṃsū”’ti.",
  "atk-s0506a:329_0": "Bhagavā tesaṃ taṃ vippakāraṃ ñatvā te anukampanto saddhiṃ bhikkhusaṅghena ākāsena",
  "atk-s0506a:329_1": "nadiṃ atikkamitvā gantvā anukkamena thūṇaṃ brāhmaṇagāmaṃ patvā maggā okkamma aññatarasmiṃ",
  "atk-s0506a:329_2": "rukkhamūle paññatte āsane nisīdi. Tena ca samayena sambahulā udakahāriniyo bhagavato",
  "atk-s0506a:329_3": "avidūrena atikkamanti. Tasmiñca gāme “sace samaṇo gotamo idhāgamissati, na tassa",
  "atk-s0506a:329_4": "paccuggamanādikaṃ kātabbaṃ, gehaṃ āgatassa cassa sāvakānañca bhikkhāpi na dātabbā”ti katikā katā hoti.",
  "atk-s0506a:330_0": "Tattha aññatarassa brāhmaṇassa dāsī ghaṭena pānīyaṃ gahetvā gacchantī bhagavantaṃ",
  "atk-s0506a:330_1": "bhikkhusaṅghaparivutaṃ nisinnaṃ disvā bhikkhū ca maggaparissamena kilante tasite",
  "atk-s0506a:330_2": "ñatvā pasannacittā pānīyaṃ dātukāmā hutvā “yadipi me gāmavāsino ‘samaṇassa gotamassa",
  "atk-s0506a:330_3": "na kiñci dātabbaṃ, sāmīcikammampi na kātabba’nti katikaṃ katvā ṭhitā, evaṃ santepi",
  "atk-s0506a:330_4": "yadi ahaṃ īdise puññakkhette dakkhiṇeyye labhitvā pānīyadānamattenāpi attano patiṭṭhaṃ",
  "atk-s0506a:330_5": "na kareyyaṃ, kadāhaṃ ito dukkhajīvitato muccissāmi, kāmaṃ me ayyako sabbepime gāmavāsino",
  "atk-s0506a:330_6": "maṃ hanantu vā bandhantu vā, īdise puññakkhette pānīyadānaṃ dassāmi evā”ti sanniṭṭhānaṃ",
  "atk-s0506a:330_7": "katvā aññāhi udakahārinīhi vāriyamānāpi jīvite nirapekkhā sīsato pānīyaghaṭaṃ otāretvā",
  "atk-s0506a:330_8": "ubhohi hatthehi pariggahetvā ekamante ṭhapetvā sañjātapītisomanassā bhagavantaṃ upasaṅkamitvā",
  "atk-s0506a:330_9": "pañcapatiṭṭhitena vanditvā pānīyena nimantesi. Bhagavā tassā cittappasādaṃ oloketvā",
  "atk-s0506a:330_10": "taṃ anuggaṇhanto pānīyaṃ parissāvetvā hatthapāde dhovitvā pānīyaṃ pivi, ghaṭe udakaṃ",
  "atk-s0506a:330_11": "parikkhayaṃ na gacchati. Sā taṃ disvā puna pasannacittā ekassa bhikkhussa adāsi,",
  "atk-s0506a:330_12": "tathā aparassa aparassāti sabbesampi adāsi, udakaṃ na khīyateva. Sā haṭṭhatuṭṭhā",
  "atk-s0506a:330_13": "yathāpuṇṇena ghaṭena gehābhimukhī agamāsi. Tassā sāmiko brāhmaṇo pānīyassa dinnabhāvaṃ",
  "atk-s0506a:330_14": "sutvā “imāya gāmavattaṃ bhinnaṃ, ahañca gārayho kato”ti kodhena pajjalanto taṭataṭāyamāno",
  "atk-s0506a:330_15": "taṃ bhūmiyaṃ pātetvā hatthehi ca pādehi ca pahari. Sā tena upakkamena jīvitakkhayaṃ",
  "atk-s0506a:330_16": "patvā tāvatiṃsabhavane nibbati, vimānaṃ cassā paṭhamanāvāvimāne vuttasadisaṃ uppajji.",
  "atk-s0506a:331_0": "Atha kho bhagavā āyasmantaṃ ānandaṃ āmantesi “iṅgha me tvaṃ, ānanda, udapānato pānīyaṃ",
  "atk-s0506a:331_1": "āharā”ti. Thero “idāni, bhante, udapāno thūṇeyyakehi dūsito, na sakkā pānīyaṃ āharitu”nti",
  "atk-s0506a:331_2": "āha. Bhagavā dutiyampi tatiyampi āṇāpesi. Tatiyavāre thero bhagavato pattaṃ ādāya",
  "atk-s0506a:331_3": "udapānābhimukho agamāsi. Gacchante there udapāne udakaṃ paripuṇṇaṃ hutvā uttaritvā",
  "atk-s0506a:331_4": "samantato sandati, sabbaṃ tiṇabhusaṃ upalavitvā sayameva apagacchati. Tena sandamānena",
  "atk-s0506a:331_5": "salilena uparūpari vaḍḍhantena aññe jalāsaye pūretvā taṃ gāmaṃ parikkhipantena gāmappadeso",
  "atk-s0506a:331_6": "ajjhottharīyati. Taṃ pāṭihāriyaṃ disvā brāhmaṇā acchariyabbhutacittajātā bhagavantaṃ",
  "atk-s0506a:331_7": "khamāpesuṃ, taṅkhaṇaññeva udakogho antaradhāyi. Te bhagavato ca bhikkhusaṅghassa",
  "atk-s0506a:331_8": "ca nivāsaṭṭhānaṃ saṃvidhāya svātanāya nimantetvā dutiyadivase mahādānaṃ sajjetvā",
  "atk-s0506a:331_9": "buddhappamukhaṃ bhikkhusaṅghaṃ paṇītena khādanīyena bhojanīyena parivisitvā sabbe",
  "atk-s0506a:331_10": "thūṇeyyakā brāhmaṇagahapatikā bhagavantaṃ bhuttāviṃ onītapattapāṇiṃ payirupāsantā nisīdiṃsu.",
  "atk-s0506a:332_0": "Tena ca samayena sā devatā attano sampattiṃ paccavekkhitvā tassā kāraṇaṃ upadhārentī",
  "atk-s0506a:332_1": "taṃ “pānīyadāna”nti ñatvā pītisomanassajātā “handāhaṃ idāneva bhagavantaṃ vandissāmi,",
  "atk-s0506a:332_2": "sammāpaṭipannesu katānaṃ appakānampi kārānaṃ uḷāraphalatañca manussaloke pākaṭaṃ",
  "atk-s0506a:332_3": "karissāmī”ti ussāhajātā accharāsahassaparivārā uyyānādisahitena vimānena saddhiṃyeva",
  "atk-s0506a:332_4": "mahatiyā deviddhiyā mahantena devānubhāvena mahājanakāyassa passantasseva āgantvā",
  "atk-s0506a:332_5": "vimānato oruyha bhagavantaṃ upasaṅkamitvā abhivādetvā añjaliṃ paggayha aṭṭhāsi. Atha",
  "atk-s0506a:332_6": "naṃ bhagavā tassā parisāya kammaphalaṃ paccakkhato vibhāvetukāmo –",
  "atk-s0506a:333": "63.",
  "atk-s0506a:334": "“Suvaṇṇacchadanaṃ nāvaṃ, nāri āruyha tiṭṭhasi;",
  "atk-s0506a:335": "Ogāhasi pokkharaṇiṃ, padmaṃ chindasi pāṇinā.",
  "atk-s0506a:336": "64.",
  "atk-s0506a:337": "“Kūṭāgārā nivesā te, vibhattā bhāgaso mitā;",
  "atk-s0506a:338": "Daddallamānā ābhanti, samantā caturo disā.",
  "atk-s0506a:339": "65.",
  "atk-s0506a:340": "“Kena tetādiso vaṇṇo, kena te idha mijjhati;",
  "atk-s0506a:341": "Uppajjanti ca te bhogā, ye keci manaso piyā.",
  "atk-s0506a:342": "66.",
  "atk-s0506a:343": "“Pucchāmi taṃ devi mahānubhāve, manussabhūtā kimakāsi puññaṃ,",
  "atk-s0506a:344": "Kenāsi evaṃ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a:345": "Catūhi gāthāhi pucchi.",
  "atk-s0506a:346": "67.",
  "atk-s0506a:347": "“Sā devatā attamanā, sambuddheneva pucchitā;",
  "atk-s0506a:348": "Pañhaṃ puṭṭhā viyākāsi, yassa kammassidaṃ phala”nti. –",
  "atk-s0506a:349": "Saṅgītikārā āhaṃsu.",
  "atk-s0506a:350": "68.",
  "atk-s0506a:351": "“Ahaṃ manussesu manussabhūtā, purimāya jātiyā manussaloke;",
  "atk-s0506a:352": "Disvāna bhikkhū tasite kilante, uṭṭhāya pātuṃ udakaṃ adāsiṃ.",
  "atk-s0506a:353": "69.",
  "atk-s0506a:354": "“Yo ve kilantāna pipāsitānaṃ, uṭṭhāya pātuṃ udakaṃ dadāti;",
  "atk-s0506a:355": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a:356": "70.",
  "atk-s0506a:357": "“Taṃ āpagā anupariyanti sabbadā, sītodakā vālukasanthatā nadī;",
  "atk-s0506a:358": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a:359": "71.",
  "atk-s0506a:360": "“Taṃbhūmibhāgehi upetarūpaṃ, vimānaseṭṭhaṃ bhusa sobhamānaṃ;",
  "atk-s0506a:361": "Tassīdha kammassa ayaṃ vipāko, etādisaṃ puññakatā labhanti.",
  "atk-s0506a:362": "72.",
  "atk-s0506a:363": "“Kūṭāgārā nivesā me, vibhattā bhāgaso mitā;",
  "atk-s0506a:364": "Daddallamānā ābhanti, samantā caturo disā.",
  "atk-s0506a:365": "73.",
  "atk-s0506a:366": "“Tena metādiso vaṇṇo, tena me idha mijjhati;",
  "atk-s0506a:367": "Tappajjanti ca me bhogā, ye keci manaso piyā.",
  "atk-s0506a:368": "74.",
  "atk-s0506a:369": "“Akkhāmi te buddha mahānubhāva, manussabhūtā yamakāsi puññaṃ;",
  "atk-s0506a:370": "Tenamhi evaṃ jalitānubhāvā, vaṇṇo ca me sabbadisā pabhāsati;",
  "atk-s0506a:371": "Etassa kammassa phalaṃ mamedaṃ, atthāya buddho udakaṃ apāyī”ti. –",
  "atk-s0506a:372": "Vissajjanagāthāyo.",
  "atk-s0506a:373_0": "63. Tattha kiñcāpi sā devatā yadā bhagavā pucchi, tadā taṃ nāvaṃ āruyha na ṭhitā,",
  "atk-s0506a:373_1": "na pokkharaṇiṃ ogāhati, nāpi padumaṃ chindati, kammānubhāvacoditā pana abhiṇhaṃ jalavihārapasutā",
  "atk-s0506a:373_2": "tathā karotīti taṃ kiriyāvicchedaṃ dassanavasenevaṃ vuttaṃ. Ayañca attho na kevalamidheva,",
  "atk-s0506a:373_3": "atha kho heṭṭhimesupi evameva daṭṭhabbo.",
  "atk-s0506a:374_0": "72. Kūṭāgārāti suvaṇṇamayakaṇṇikābaddhagehavanto. Nivesāti nivesanāni, kaccharānīti",
  "atk-s0506a:374_1": "attho. Tenāha “vibhattā bhāgaso mitā”ti. Tāni hi catusālabhūtāni aññamaññassa paṭibimbabhūtāni",
  "atk-s0506a:374_2": "viya paṭivibhattarūpāni samappamāṇatāya bhāgaso mitāni viya honti. Daddallamānāti",
  "atk-s0506a:374_3": "ativiya vijjotamānā. Ābhantīti maṇiratanakanakaraṃsijālehi obhāsenti.",
  "atk-s0506a:375_0": "74. Mamāti idaṃ pubbāparāpekkhaṃ, mama kammassa mama atthāyāti ayañhettha yojanā.",
  "atk-s0506a:375_1": "Udakaṃ apāyīti yadetaṃ udakadānaṃ vuttaṃ, etassa puññakammassa idaṃ phalaṃ yāyaṃ",
  "atk-s0506a:375_2": "dibbasampatti, yasmā mamatthāya sadevake loke aggadakkhiṇeyyo buddho bhagavā mayā",
  "atk-s0506a:375_3": "dinnaṃ udakaṃ apāyīti. Sesaṃ vuttanayameva.",
  "atk-s0506a:376_0": "Evaṃ pasannamānasāya devatāya bhagavā sāmukkaṃsikaṃ dhammadesanaṃ karonto saccāni",
  "atk-s0506a:376_1": "pakāsesi. Sā desanāpariyosāne sotāpattiphale patiṭṭhahi, sampattaparisāyapi dhammadesanā sātthikā ahosi.",
  "atk-s0506a:377": "Tatiyanāvāvimānavaṇṇanā niṭṭhitā.",
  "atk-s0506a:378": "9. Dīpavimānavaṇṇanā",
  "atk-s0506a:379_0": "Abhikkantena vaṇṇenāti dīpavimānaṃ. Tassa kā uppatti? Bhagavati sāvatthiyaṃ viharante",
  "atk-s0506a:379_1": "uposathadivase sambahulā upāsakā uposathikā hutvā purebhattaṃ yathāvibhavaṃ dānaṃ",
  "atk-s0506a:379_2": "datvā kālasseva bhuñjitvā suddhavatthanivatthā suddhuttarāsaṅgā gandhamālādihatthā",
  "atk-s0506a:379_3": "pacchābhattaṃ vihāraṃ gantvā manobhāvanīye bhikkhū payirupāsitvā sāyanhe dhammaṃ",
  "atk-s0506a:379_4": "suṇanti. Vihāreyeva vasitukāmānaṃ tesaṃ dhammaṃ suṇantānaṃyeva sūriyo atthaṅgato,",
  "atk-s0506a:379_5": "andhakāro jāto. Tatthekā aññatarā itthī “idāni dīpālokaṃ kātuṃ yutta”nti cintetvā",
  "atk-s0506a:379_6": "attano gehato padīpeyyaṃ āharāpetvā padīpaṃ ujjāletvā dhammāsanassa purato ṭhapetvā",
  "atk-s0506a:379_7": "dhammaṃ suṇi. Sā tena padīpadānena attamanā pītisomanassajātā hutvā vanditvā attano",
  "atk-s0506a:379_8": "gehaṃ gatā. Sā aparabhāge kālaṃ katvā tāvatiṃsabhavane jotirasavimāne nibbatti. Sarīrasobhā",
  "atk-s0506a:379_9": "panassā ativiya pabhassarā aññe deve abhibhavitvā dasa disā obhāsayamānā tiṭṭhati.",
  "atk-s0506a:379_10": "Athekadivasaṃ āyasmā mahāmoggallāno devacārikaṃ carantoti sabbaṃ heṭṭhā āgatanayeneva",
  "atk-s0506a:379_11": "veditabbaṃ. Idha pana –",
  "atk-s0506a:380": "75.",
  "atk-s0506a:381": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:382": "Obhāsentī disā sabbā, osadhī viya tārakā.",
  "atk-s0506a:383": "76.",
  "atk-s0506a:384": "“Kena tetādiso vaṇṇo, kena te idha mijjhati;",
  "atk-s0506a:385": "Uppajjanti ca te bhogā, ye keci manaso piyā.",
  "atk-s0506a:386": "77.",
  "atk-s0506a:387": "“Kena tvaṃ vimalobhāsā, atirocasi devatā;",
  "atk-s0506a:388": "Kena te sabbagattehi, sabbā obhāsate disā.",
  "atk-s0506a:389": "78.",
  "atk-s0506a:390": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:391": "Kenāsi evaṃ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a:392": "Catūhi gāthāhi pucchi.",
  "atk-s0506a:393": "79.",
  "atk-s0506a:394": "“Sā devatā attamanā, moggallānena pucchitā;",
  "atk-s0506a:395": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:396": "80.",
  "atk-s0506a:397": "“Ahaṃ manussesu manussabhūtā, purimāya jātiyā manussaloke;",
  "atk-s0506a:398": "Tamandhakāramhi timīsikāyaṃ, padīpakālamhi adāsi dīpaṃ.",
  "atk-s0506a:399": "81.",
  "atk-s0506a:400": "“Yo andhakāramhi timīsikāyaṃ, padīpakālamhi dadāti dīpaṃ;",
  "atk-s0506a:401": "Uppajjati jotirasaṃ vimānaṃ, pahūtamalyaṃ bahupuṇḍarīkaṃ.",
  "atk-s0506a:402": "82.",
  "atk-s0506a:403": "“Tena metādiso vaṇṇo, tena me idha mijjhati;",
  "atk-s0506a:404": "Uppajjanti ca me bhogā, ye keci manaso piyā.",
  "atk-s0506a:405": "83.",
  "atk-s0506a:406": "“Tenāhaṃ vimalobhāsā, atirocāmi devatā;",
  "atk-s0506a:407": "Tena me sabbagattehi, sabbā obhāsate disā.",
  "atk-s0506a:408": "84.",
  "atk-s0506a:409": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:410": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:411": "Vissajjesi.",
  "atk-s0506a:412_0": "75. Tattha abhikkantena vaṇṇenāti ettha abhikkanta-saddo “abhikkantā, bhante, ratti,",
  "atk-s0506a:412_1": "nikkhanto paṭhamo yāmo”tiādīsu khaye āgato. “Ayaṃ imesaṃ catunnaṃ puggalānaṃ abhikkantataro",
  "atk-s0506a:412_2": "ca paṇītataro cā”tiādīsu sundare. “Abhikkantaṃ, bhante, abhikkantaṃ, bhante”tiādīsu",
  "atk-s0506a:412_3": "abbhanumodane. “Abhikkantena vaṇṇena, sabbā obhāsayaṃ disā”tiādīsu abhirūpe. Idhāpi",
  "atk-s0506a:412_4": "abhirūpe eva daṭṭhabbo. Tasmā abhikkantenāti atikantena atimanāpena, abhirūpenāti",
  "atk-s0506a:412_5": "attho. Vaṇṇenāti chavivaṇṇena. Obhāsentī disā sabbāti sabbāpi dasa disā jotentī ekālokaṃ",
  "atk-s0506a:412_6": "karontī. Kiṃ viyāti āha “osadhī viya tārakā”ti. Ussannā pabhā etāya dhīyati, osadhīnaṃ",
  "atk-s0506a:412_7": "vā anubalappadāyikāti katvā “osadhī”ti laddhanāmā tārakā yathā samantato ālokaṃ kurumānā",
  "atk-s0506a:412_8": "tiṭṭhati, evameva tvaṃ sabbā disā obhāsayantī tiṭṭhasīti.",
  "atk-s0506a:413_0": "77. Sabbagattehīti sabbehi sarīrāvayavehi, sakalehi aṅgapaccaṅgehi obhāsatīti adhippāyo,",
  "atk-s0506a:413_1": "hetumhi cetaṃ karaṇavacanaṃ. Sabbā obhāsate disāti sabbāpi dasadisā vijjotati. “Obhāsare”tipi",
  "atk-s0506a:413_2": "paṭhanti, tesaṃ sabbā disāti bahuvacanameva daṭṭhabbaṃ.",
  "atk-s0506a:414_0": "81. Padīpakālamhīti padīpakaraṇakāle, padīpujjalanayogge andhakāreti attho. Tenāha",
  "atk-s0506a:414_1": "“yo andhakāramhi timīsikāya”nti, bahale mahandhakāreti attho. Dadāti dīpanti padīpaṃ",
  "atk-s0506a:414_2": "ujjālento vā anujjālento vā padīpadānaṃ dadāti, padīpopakaraṇāni dakkhiṇeyye uddissa",
  "atk-s0506a:414_3": "pariccajati. Upapajjati jotirasaṃ vimānanti paṭisandhiggahaṇavasena jotirasaṃ vimānaṃ",
  "atk-s0506a:414_4": "upagacchatīti. Sesaṃ vuttanayameva.",
  "atk-s0506a:415_0": "Atha yathāpucchite atthe devatāya kathite thero tameva kathaṃ aṭṭhuppattiṃ katvā",
  "atk-s0506a:415_1": "dānādikathāya tassā kallacittādibhāvaṃ ñatvā saccāni pakāsesi, saccapariyosāne saparivārā",
  "atk-s0506a:415_2": "sā devatā sotāpattiphale patiṭṭhahi. Thero tato āgantvā taṃ pavattiṃ bhagavato ārocesi,",
  "atk-s0506a:415_3": "bhagavā tasmiṃ vatthusmiṃ sampattaparisāya vitthārena dhammaṃ desesi. Sā desanā mahājanassa",
  "atk-s0506a:415_4": "sātthikā jātā, mahājano visesato dīpadāne sakkaccakārī ahosīti.",
  "atk-s0506a:416": "Dīpavimānavaṇṇanā niṭṭhitā.",
  "atk-s0506a:417": "10. Tiladakkhiṇavimānavaṇṇanā",
  "atk-s0506a:418_0": "Abhikkantena vaṇṇenāti tiladakkhiṇavimānaṃ. Tassa kā uppatti? Bhagavā sāvatthiyaṃ",
  "atk-s0506a:418_1": "viharati jetavane anāthapiṇḍikassa ārāme. Tena ca samayena rājagahe aññatarā itthī",
  "atk-s0506a:418_2": "gabbhinī tile dhovitvā ātape sukkhāpeti telaṃ kātukāmā. Sā ca parikkhīṇāyukā taṃ",
  "atk-s0506a:418_3": "divasameva cavanadhammā, nirayasaṃvattanikaṃ cassā kammaṃ okāsaṃ katvā ṭhitaṃ. Atha",
  "atk-s0506a:418_4": "naṃ bhagavā paccūsavelāyaṃ lokaṃ volokento dibbacakkhunā disvā cintesi “ayaṃ itthī",
  "atk-s0506a:418_5": "ajja kālaṃ katvā niraye nibbattissati, yaṃnūnāhaṃ tilabhikkhāpaṭiggahaṇena taṃ saggūpagaṃ",
  "atk-s0506a:418_6": "kareyya”nti. So sāvatthito taṅkhaṇeneva rājagahaṃ gantvā pubbaṇhasamayaṃ nivāsetvā",
  "atk-s0506a:418_7": "pattacīvaramādāya rājagahe piṇḍāya caranto anupubbena tassā gehadvāraṃ pāpuṇi. Sā",
  "atk-s0506a:418_8": "itthī bhagavantaṃ passitvā sañjātapītisomanassā sahasā uṭṭhahitvā katañjalī aññaṃ",
  "atk-s0506a:418_9": "dātabbayuttakaṃ apassantī hatthapāde dhovitvā tile rāsiṃ katvā ubhohi hatthehi pariggahetvā",
  "atk-s0506a:418_10": "añjalipūraṃ tilaṃ bhagavato patte ākiritvā bhagavantaṃ vandi. Taṃ bhagavā anukampamāno",
  "atk-s0506a:418_11": "“sukhinī hohī”ti vatvā pakkāmi. Sā tassā rattiyā paccūsasamaye kālaṃ katvā tāvatiṃsabhavane",
  "atk-s0506a:418_12": "dvādasayojanike kanakavimāne suttapabuddhā viya nibbatti.",
  "atk-s0506a:419": "Athāyasmā mahāmoggallāno devacārikaṃ caranto taṃ accharāsahassaparivutaṃ mahatiyā deviddhiyā virocamānamupagantvā –",
  "atk-s0506a:420": "85.",
  "atk-s0506a:421": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:422": "Obhāsentī disā sabbā, osadhī viya tārakā.",
  "atk-s0506a:423": "86.",
  "atk-s0506a:424": "“Kena tetādiso vaṇṇo, kena te idha mijjhati;",
  "atk-s0506a:425": "Uppajjanti ca te bhogā, ye keci manaso piyā.",
  "atk-s0506a:426": "87.",
  "atk-s0506a:427": "“Pucchāmi taṃ devi mahānubhāve,",
  "atk-s0506a:428": "Manussabhūtā kimakāsi puññaṃ;",
  "atk-s0506a:429": "Kenāsi evaṃ jalitānubhāvā,",
  "atk-s0506a:430": "Vaṇṇo ca te sabbadisā pabhāsatī”ti. – pucchi;",
  "atk-s0506a:431": "88.",
  "atk-s0506a:432": "“Sā devatā attamanā, moggallānena pucchitā;",
  "atk-s0506a:433": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:434": "89.",
  "atk-s0506a:435": "“Ahaṃ manussesu manussabhūtā, purimāya jātiyā manussaloke.",
  "atk-s0506a:436": "90.",
  "atk-s0506a:437": "“Addasaṃ virajaṃ buddhaṃ, vippasannamanāvilaṃ;",
  "atk-s0506a:438": "Āsajja dānaṃ adāsiṃ, akāmā tiladakkhiṇaṃ;",
  "atk-s0506a:439": "Dakkhiṇeyyassa buddhassa, pasannā sehi pāṇibhi.",
  "atk-s0506a:440": "91.",
  "atk-s0506a:441": "“Tena metādiso vaṇṇo, tena me idha mijjhati;",
  "atk-s0506a:442": "Uppajjanti ca me bhogā, ye keci manaso piyā.",
  "atk-s0506a:443": "92.",
  "atk-s0506a:444": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:445": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:446": "Sā vissajjesi.",
  "atk-s0506a:447_0": "90. Tattha āsajjāti ayaṃ āsajja-saddo “āsajja naṃ tathāgata”ntiādīsu ghaṭṭena āgato.",
  "atk-s0506a:447_1": "“Āsajja dānaṃ detī”tiādīsu samāgame. Idhāpi samāgameyeva daṭṭhabbo. Tasmā āsajjāti",
  "atk-s0506a:447_2": "samāgantvā, samavāyena sampatvāti attho. Tenāha “akāmā”ti. Sā hi deyyadhammasaṃvidhānapubbakaṃ",
  "atk-s0506a:447_3": "purimasiddhaṃ dānasaṅkappaṃ vinā sahasā sampatte bhagavati pavattitaṃ tiladānaṃ sandhāyāha",
  "atk-s0506a:447_4": "“āsajja dānaṃ adāsiṃ, akāmā tiladakkhiṇa”nti. Sesaṃ vuttanayameva.",
  "atk-s0506a:448": "Tiladakkhiṇavimānavaṇṇanā niṭṭhitā.",
  "atk-s0506a:449": "11. Paṭhamapatibbatāvimānavaṇṇanā",
  "atk-s0506a:450_0": "Koñcā mayūrā diviyā ca haṃsāti patibbatāvimānaṃ. Tassa kā uppatti? Bhagavā sāvatthiyaṃ",
  "atk-s0506a:450_1": "viharati jetavane anāthapiṇḍikassa ārāme. Tattha aññatarā itthī patibbatā ahosi bhattu",
  "atk-s0506a:450_2": "anukūlavattinī khamā padakkhiṇaggāhinī, na kuddhāpi paṭippharati, apharusavācā saccavādinī",
  "atk-s0506a:450_3": "saddhā pasannā yathāvibhavaṃ dānāni ca adāsi. Sā kenacideva rogena phuṭṭhā kālaṃ",
  "atk-s0506a:450_4": "katvā tāvatiṃsabhavane nibbatti. Athāyasmā mahāmoggallāno purimanayeneva devacārikaṃ",
  "atk-s0506a:450_5": "caranto taṃ devadhītaraṃ mahatiṃ sampattiṃ anubhavantiṃ disvā tassā samīpamupagato.",
  "atk-s0506a:450_6": "Sā accharāsahassaparivutā saṭṭhisakaṭabhārālaṅkārapaṭimaṇḍitattabhāvā therassa pādesu",
  "atk-s0506a:450_7": "sirasā vanditvā ekamantaṃ aṭṭhāsi. Theropi tāya katapuññakammaṃ pucchanto –",
  "atk-s0506a:451": "93.",
  "atk-s0506a:452": "“Koñcā mayūrā diviyā ca haṃsā, vaggussarā kokilā sampatanti;",
  "atk-s0506a:453": "Pupphābhikiṇṇaṃ rammamidaṃ vimānaṃ, anekacittaṃ naranārisevitaṃ.",
  "atk-s0506a:454": "94.",
  "atk-s0506a:455": "“Tatthacchasi devi mahānubhāve, iddhī vikubbanti anekarūpā;",
  "atk-s0506a:456": "Imā ca te accharāyo samantato, naccanti gāyanti pamodayanti ca.",
  "atk-s0506a:457": "95.",
  "atk-s0506a:458": "“Deviddhipattāsi mahānubhāve,",
  "atk-s0506a:459": "Manussabhūtā kimakāsi puññaṃ;",
  "atk-s0506a:460": "Kenāsi evaṃ jalitānubhāvā,",
  "atk-s0506a:461": "Vaṇṇo ca te sabbadisā pabhāsatī”ti. – āha;",
  "atk-s0506a:462": "96.",
  "atk-s0506a:463": "“Sā devatā attamanā, moggallānena pucchitā;",
  "atk-s0506a:464": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:465": "97.",
  "atk-s0506a:466": "“Ahaṃ manussesu manussabhūtā, patibbatānaññamanā ahosiṃ;",
  "atk-s0506a:467": "Mātāva puttaṃ anurakkhamānā, kuddhāpihaṃ nappharusaṃ avocaṃ.",
  "atk-s0506a:468": "98.",
  "atk-s0506a:469": "“Sacce ṭhitā mosavajjaṃ pahāya, dāne ratā saṅgahitattabhāvā;",
  "atk-s0506a:470": "Annañca pānañca pasannacittā, sakkacca dānaṃ vipulaṃ adāsiṃ.",
  "atk-s0506a:471": "99.",
  "atk-s0506a:472": "“Tena metādiso vaṇṇo, tena me idha mijjhati;",
  "atk-s0506a:473": "Uppajjanti ca me bhogā, ye keci manaso piyā.",
  "atk-s0506a:474": "100.",
  "atk-s0506a:475": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:476": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:477": "Sā devatā vissajjesi.",
  "atk-s0506a:478_0": "93. Tattha koñcāti koñcasakuṇā, ye “sārasā”tipi vuccanti. Mayūrāti morā. Diviyāti",
  "atk-s0506a:478_1": "dibbānubhāvā. Idañhi padaṃ “diviyā koñcā, diviyā mayūrā”tiādinā catūhipi padehi yojetabbaṃ.",
  "atk-s0506a:478_2": "Haṃsāti suvaṇṇahaṃsādihaṃsā. Vaggussarāti madhurassarā. Kokilāti kāḷakokilā ceva",
  "atk-s0506a:478_3": "sukkakokilā ca. Sampatantīti devatāya abhiramaṇatthaṃ kīḷantā laḷantā samantato patanti",
  "atk-s0506a:478_4": "vicaranti. Koñcādirūpena hi devatāya ratijananatthaṃ parivārabhūtā devatā kīḷantā",
  "atk-s0506a:478_5": "laḷantā “koñcā”tiādinā vuttā. Pupphābhikiṇṇanti ganthitāganthitehi nānāvidharatanakusumehi",
  "atk-s0506a:478_6": "okiṇṇaṃ. Rammanti ramaṇīyaṃ, manoramanti attho. Anekacittanti anekehi uyyānakapparukkhapokkharaṇiādīhi",
  "atk-s0506a:478_7": "vimānesu ca anekehi bhittivisesādīhi cittaṃ. Naranārisevitanti parivārabhūtehi devaputtehi",
  "atk-s0506a:478_8": "devadhītāhi ca upasevitaṃ.",
  "atk-s0506a:479": "94. Iddhī vikubbanti anekarūpāti nānārūpānaṃ vidaṃsanena anekarūpā kammānubhāvasiddhā iddhī vikubbantī vikubbaniddhiyo valañjentī acchasīti yojanā.",
  "atk-s0506a:480_0": "97. Anaññamanāti patibbatā, patito aññasmiṃ mano etissāti aññamanā, na aññamanāti",
  "atk-s0506a:480_1": "anaññamanā, mayhaṃ sāmikato aññasmiṃ purise pāpakaṃ cittaṃ na uppādesinti attho.",
  "atk-s0506a:480_2": "Mātāva puttaṃ anurakkhamānāti yathā mātā puttaṃ, evaṃ mayhaṃ sāmikaṃ, sabbepi vā",
  "atk-s0506a:480_3": "satte hitesitāya ahitāpanayanakāmatāya ca anuddayamānā. Kuddhāpihaṃ nappharusaṃ avocanti",
  "atk-s0506a:480_4": "parena kataṃ aphāsukaṃ paṭicca kuddhāpi samānā ahaṃ pharusavacanaṃ na kathesiṃ, aññadatthu",
  "atk-s0506a:480_5": "piyavacanameva abhāsinti adhippāyo.",
  "atk-s0506a:481_0": "98. Sacce ṭhitāti sacce patiṭṭhitā. Yasmā musāvādā veramaṇiyā sacce patiṭṭhitā nāma",
  "atk-s0506a:481_1": "hoti, na kadāci saccavacanamattenāti āha – mosavajjaṃ pahāyāti musāvādaṃ pahāya.",
  "atk-s0506a:481_2": "Dāne ratāti dāne abhiratā, yuttappayuttāti attho. Saṅgahitattabhāvāti saṅgahavatthūhi",
  "atk-s0506a:481_3": "attānaṃ viya sabhāveneva paresaṃ saṅgaṇhanasīlā annañca pānañca kammaphalasaddhāya",
  "atk-s0506a:481_4": "pasannacittā sakkaccaṃ cittīkārena adāsiṃ, aññañca vatthādidānaṃ vipulaṃ uḷāraṃ adāsinti",
  "atk-s0506a:481_5": "yojanā. Sesaṃ vuttanayameva.",
  "atk-s0506a:482": "Patibbatāvimānavaṇṇanā niṭṭhitā.",
  "atk-s0506a:483": "12. Dutiyapatibbatāvimānavaṇṇanā",
  "atk-s0506a:484_0": "Veḷuriyathambhanti dutiyapatibbatāvimānaṃ. Tassa kā uppatti? Sāvatthiyaṃ kira aññatarā",
  "atk-s0506a:484_1": "upāsikā patibbatā hutvā saddhā pasannā pañca sīlāni suvisuddhāni katvā rakkhi, yathāvibhavañca",
  "atk-s0506a:484_2": "dānāni adāsi, sā kālaṃ katvā tāvatiṃsabhavane uppajji. Sesaṃ heṭṭhā vuttanayameva.",
  "atk-s0506a:485": "101.",
  "atk-s0506a:486": "“Veḷuriyathambhaṃ ruciraṃ pabhassaraṃ, vimānamāruyha anekacittaṃ;",
  "atk-s0506a:487": "Tatthacchasi devi mahānubhāve, uccāvacā iddhi vikubbamānā;",
  "atk-s0506a:488": "Imā ca te accharāyo samantato, naccanti gāyanti pamodayanti ca.",
  "atk-s0506a:489": "102.",
  "atk-s0506a:490": "“Deviddhipattāsi mahānubhāve,",
  "atk-s0506a:491": "Manussabhūtā kimakāsi puññaṃ;",
  "atk-s0506a:492": "Kenāsi evaṃ jalitānubhāvā,",
  "atk-s0506a:493": "Vaṇṇo ca te sabbadisā pabhāsatī”ti. – pucchi;",
  "atk-s0506a:494": "103.",
  "atk-s0506a:495": "“Sā devatā attamanā, moggallānena pucchitā;",
  "atk-s0506a:496": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:497": "104.",
  "atk-s0506a:498": "“Ahaṃ manussesu manussabhūtā, upāsikā cakkhumato ahosiṃ;",
  "atk-s0506a:499": "Pāṇātipātā viratā ahosiṃ, loke adinnaṃ parivajjayissaṃ.",
  "atk-s0506a:500": "105.",
  "atk-s0506a:501": "“Amajjapā no ca musā abhāṇiṃ, sakena sāminā ahosiṃ tuṭṭhā;",
  "atk-s0506a:502": "Annañca pānañca pasannacittā, sakkacca dānaṃ vipulaṃ adāsiṃ.",
  "atk-s0506a:503": "106.",
  "atk-s0506a:504": "“Tena metādiso vaṇṇo, tena me idha mijjhati;",
  "atk-s0506a:505": "Uppajjanti ca me bhogā, ye keci manaso piyā.",
  "atk-s0506a:506": "107.",
  "atk-s0506a:507": "“Akkhāmi te bhikkhu mahānubhāva,",
  "atk-s0506a:508": "Manussabhūtā yamakāsi puññaṃ;",
  "atk-s0506a:509": "Tenamhi evaṃ jalitānubhāvā,",
  "atk-s0506a:510": "Vaṇṇo ca me sabbadisā pabhāsatī”ti. – vissajjesi;",
  "atk-s0506a:511": "101. Tattha veḷuriyathambhanti veḷuriyamaṇimayathambhaṃ. Ruciranti ramaṇīyaṃ. Pabhassaranti ativiya bhāsuraṃ. Uccāvacāti uccā ca avacā ca, vividhāti attho.",
  "atk-s0506a:512": "104-5. Upāsikāti saraṇagamanena upāsikālakkhaṇe ṭhitā. Vuttañhi –",
  "atk-s0506a:513": "“Yato kho, mahānāma, ariyasāvako buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato hoti, ettāvatā kho, mahānāma, ariyasāvako upāsako hotī”ti.",
  "atk-s0506a:514_0": "Cakkhumatoti pañcahi cakkhūhi cakkhumato buddhassa bhagavato. Evaṃ upāsikābhāvakittanena",
  "atk-s0506a:514_1": "āsayasuddhiṃ dassetvā payogasuddhiṃ dassetuṃ “pāṇātipātā viratā”tiādi vuttaṃ. Tattha",
  "atk-s0506a:514_2": "sakena sāminā ahosiṃ tuṭṭhāti micchācārāveramaṇimāha. Sesaṃ heṭṭhā vuttasadisameva.",
  "atk-s0506a:515": "Dutiyapatibbatāvimānavaṇṇanā niṭṭhitā.",
  "atk-s0506a:516": "13. Paṭhamasuṇisāvimānavaṇṇanā",
  "atk-s0506a:517_0": "Abhikkantena vaṇṇenāti suṇisāvimānaṃ. Tassa kā uppatti? Sāvatthiyaṃ aññatarasmiṃ",
  "atk-s0506a:517_1": "gehe ekā kulasuṇhā gehaṃ piṇḍāya paviṭṭhaṃ khīṇāsavattheraṃ disvā sañjātapītisomanassā",
  "atk-s0506a:517_2": "“idaṃ mayhaṃ uttamaṃ puññakkhettaṃ upaṭṭhita”nti attanā laddhaṃ pūvabhāgaṃ ādāya",
  "atk-s0506a:517_3": "ādarena therassa upanesi, thero taṃ paṭiggahetvā anumodanaṃ katvā gato. Sā aparabhāge",
  "atk-s0506a:517_4": "kālaṃ katvā tāvatiṃsabhavane uppajji. Sesaṃ sabbaṃ heṭṭhā vuttasadisameva. Tena vuttaṃ –",
  "atk-s0506a:518": "108.",
  "atk-s0506a:519": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:520": "Obhāsentī disā sabbā, osadhī viya tārakā.",
  "atk-s0506a:521": "109.",
  "atk-s0506a:522": "“Kena tetādiso vaṇṇo, kena te idha mijjhati;",
  "atk-s0506a:523": "Uppajjanti ca te bhogā, ye keci manaso piyā.",
  "atk-s0506a:524": "110.",
  "atk-s0506a:525": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:526": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:527": "111.",
  "atk-s0506a:528": "“Sā devatā attamanā, moggallānena pucchitā;",
  "atk-s0506a:529": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:530": "112.",
  "atk-s0506a:531": "“Ahaṃ manussesu manussabhūtā, suṇisā ahosiṃ sasurassa gehe.",
  "atk-s0506a:532": "113.",
  "atk-s0506a:533": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:534": "Tassa adāsahaṃ pūvaṃ, pasannā sehi pāṇibhi;",
  "atk-s0506a:535": "Bhāgaḍḍhabhāgaṃ datvāna, modāmi nandane vane.",
  "atk-s0506a:536": "114.",
  "atk-s0506a:537": "“Tena metādiso vaṇṇo, tena me idha mijjhati;",
  "atk-s0506a:538": "Uppajjanti ca me bhogā, ye keci manaso piyā.",
  "atk-s0506a:539": "115.",
  "atk-s0506a:540": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:541": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:542": "112. Tattha suṇisāti puttassa bhariyā. Itthiyā hi sāmikassa pitā “sasuro”ti vuccati, tassa ca sā “suṇisā”ti. Taṃ sandhāya “suṇisā ahosiṃ sasurassa gehe”ti.",
  "atk-s0506a:543": "113. Bhāgaḍḍhabhāganti attanā laddhapaṭivīsato upaḍḍhabhāgaṃ. Modāmi nandane vaneti therena nandanavane diṭṭhatāya āha. Sesaṃ vuttanayameva.",
  "atk-s0506a:544": "Suṇisāvimānavaṇṇanā niṭṭhitā.",
  "atk-s0506a:545": "14. Dutiyasuṇisāvimānavaṇṇanā",
  "atk-s0506a:546": "Abhikkantena vaṇṇenāti dutiyasuṇisāvimānaṃ. Ettha pana apubbaṃ natthi, aṭṭhuppattiyaṃ kummāsadānameva viseso. Tena vuttaṃ –",
  "atk-s0506a:547": "116.",
  "atk-s0506a:548": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:549": "Obhāsentī disā sabbā, osadhī viya tārakā.",
  "atk-s0506a:550": "117.",
  "atk-s0506a:551": "“Kena tetādiso vaṇṇo, kena te idha mijjhati;",
  "atk-s0506a:552": "Uppajjanti ca te bhogā, ye keci manaso piyā.",
  "atk-s0506a:553": "118.",
  "atk-s0506a:554": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:555": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:556": "119.",
  "atk-s0506a:557": "“Sā devatā attamanā, moggallānena pucchitā;",
  "atk-s0506a:558": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:559": "120.",
  "atk-s0506a:560": "“Ahaṃ manussesu manussabhūtā, suṇisā ahosiṃ sasurassa gehe.",
  "atk-s0506a:561": "121.",
  "atk-s0506a:562": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:563": "Tassa adāsahaṃ bhāgaṃ, pasannā sehi pāṇibhi;",
  "atk-s0506a:564": "Kummāsapiṇḍaṃ datvāna, modāmi nandane vane.",
  "atk-s0506a:565": "122.",
  "atk-s0506a:566": "“Tena metādiso vaṇṇo, tena me idha mijjhati;",
  "atk-s0506a:567": "Uppajjanti ca me bhogā, ye keci manaso piyā.",
  "atk-s0506a:568": "123.",
  "atk-s0506a:569": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:570": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:571": "121. Tattha bhāganti kummāsakoṭṭhāsaṃ. Tenāha “kummāsapiṇḍaṃ datvānā”ti. Kummāsoti ca yavakummāso vutto. Sesaṃ vuttanayameva.",
  "atk-s0506a:572": "Dutiyasuṇisāvimānavaṇṇanā niṭṭhitā.",
  "atk-s0506a:573": "15. Uttarāvimānavaṇṇanā",
  "atk-s0506a:574_0": "Abhikkantena vaṇṇenāti uttarāvimānaṃ. Tassa kā uppatti? Bhagavā rājagahe viharati",
  "atk-s0506a:574_1": "veḷuvane kalandakanivāpe. Tena ca samayena puṇṇo nāma duggatapuriso rājagahaseṭṭhiṃ",
  "atk-s0506a:574_2": "upanissāya jīvati, tassa bhariyā uttarā, uttarā ca nāma dhītāti dve eva gehamānusakā.",
  "atk-s0506a:574_3": "Athekadivasaṃ rājagahe “mahājanena sattāhaṃ nakkhattaṃ kīḷitabba”nti ghosanaṃ kariṃsu.",
  "atk-s0506a:574_4": "Taṃ sutvā seṭṭhi pātova āgataṃ puṇṇaṃ “tāta, amhākaṃ parijano nakkhattaṃ kīḷitukāmo,",
  "atk-s0506a:574_5": "tvaṃ kiṃ nakkhattaṃ kīḷissasi, udāhu bhatiṃ karissasī”ti āha. “Sāmi, nakkhattaṃ nāma",
  "atk-s0506a:574_6": "sadhanānaṃ hoti, mama pana gehe svātanāya yāgutaṇḍulānipi natthi, kiṃ me nakkhattena?",
  "atk-s0506a:574_7": "Goṇe labhanto kasituṃ gamissāmī’ti. “Tena hi goṇe gaṇhassū”ti. So balavagoṇe ca bhaddanaṅgalañca",
  "atk-s0506a:574_8": "gahetvā “bhadde, nāgarā nakkhattaṃ kīḷanti, ahaṃ daliddatāya bhatiṃ kātuṃ gamissāmi,",
  "atk-s0506a:574_9": "mayhampi tāva ajja diguṇaṃ nivāpaṃ pacitvā bhattaṃ āhareyyāsī”ti bhariyaṃ vatvā khettaṃ agamāsi.",
  "atk-s0506a:575_0": "Sāriputtattheropi sattāhaṃ nirodhasamāpanno tato vuṭṭhāya “kassa nu kho ajja mayā",
  "atk-s0506a:575_1": "saṅgahaṃ kātuṃ vaṭṭatī”ti olokento puṇṇaṃ attano ñāṇajālassa anto paviṭṭhaṃ disvā",
  "atk-s0506a:575_2": "“saddho nu kho esa, sakkhissati vā me saṅgahaṃ kātu”nti olokento tassa saddhabhāvañca",
  "atk-s0506a:575_3": "saṅgahaṃ kātuṃ samatthabhāvañca tappaccayā ca tassa mahāsampattipaṭilābhaṃ ñatvā",
  "atk-s0506a:575_4": "pattacīvaraṃ ādāya tassa kasanaṭṭhānaṃ gantvā āvāṭatīre ekaṃ gumbaṃ olokento aṭṭhāsi.",
  "atk-s0506a:575_5": "Puṇṇo theraṃ disvāva kasiṃ ṭhapetvā pañcapatiṭṭhitena theraṃ vanditvā “dantakaṭṭhena",
  "atk-s0506a:575_6": "attho bhavissatī”ti dantakaṭṭhaṃ kappiyaṃ katvā adāsi. Athassa thero pattañca parissāvanañca",
  "atk-s0506a:575_7": "nīharitvā adāsi. So “pānīyena attho bhavissatī”ti taṃ ādāya pānīyaṃ parissāvetvā adāsi.",
  "atk-s0506a:576_0": "Thero cintesi “ayaṃ paresaṃ pacchimagehe vasati, sacassa gehadvāraṃ gamissāmi, imassa",
  "atk-s0506a:576_1": "bhariyā maṃ daṭṭhuṃ na sakkhissati, yāvassa bhariyā bhattaṃ ādāya maggaṃ paṭipajjati,",
  "atk-s0506a:576_2": "tāva idheva bhavissāmī”ti. So tattheva thokaṃ vītināmetvā tassā maggāruḷhabhāvaṃ",
  "atk-s0506a:576_3": "ñatvā antonagarābhimukho pāyāsi. Sā antarāmagge theraṃ disvā cintesi “appekadāhaṃ",
  "atk-s0506a:576_4": "deyyadhamme sati ayyaṃ na passāmi, appekadā me ayyaṃ passantiyā deyyadhammo na hoti,",
  "atk-s0506a:576_5": "ajja pana me ayyo ca diṭṭho, deyyadhammo cāyaṃ atthi, karissati nu kho me saṅgaha”nti.",
  "atk-s0506a:576_6": "Sā bhattabhājanaṃ otāretvā theraṃ pañcapatiṭṭhitena vanditvā “bhante, idaṃ lūkhaṃ",
  "atk-s0506a:576_7": "vā paṇītaṃ vāti acintetvā dāsassa vo saṅgahaṃ karothā”ti āha. Atha thero pattaṃ upanāmetvā",
  "atk-s0506a:576_8": "tāya ekena hatthena bhājanaṃ dhāretvā ekena hatthena tato bhattaṃ dadamānāya upaḍḍhabhatte",
  "atk-s0506a:576_9": "dinne “ala”nti hatthena pattaṃ pidahi. Sā “bhante, ekova paṭivīso, na sakkā dvidhā",
  "atk-s0506a:576_10": "kātuṃ, tumhākaṃ dāsassa idhalokasaṅgahaṃ akatvā paralokasaṅgahaṃ karotha, niravasesameva",
  "atk-s0506a:576_11": "dātukāmāmhī”ti vatvā sabbamevassa patte patiṭṭhāpetvā “tumhehi diṭṭhadhammassa bhāginī",
  "atk-s0506a:576_12": "assa”nti patthanaṃ akāsi. Thero “evaṃ hotū”ti vatvā ṭhitakova anumodanaṃ katvā ekasmiṃ",
  "atk-s0506a:576_13": "udakaphāsukaṭṭhāne nisīditvā bhattakiccaṃ akāsi. Sāpi paṭinivattitvā taṇḍule pariyesitvā bhattaṃ paci.",
  "atk-s0506a:577_0": "Puṇṇopi aḍḍhakarīsamattaṃ ṭhānaṃ kasitvā jighacchaṃ sahituṃ asakkonto goṇe vissajjetvā",
  "atk-s0506a:577_1": "ekaṃ rukkhachāyaṃ pavisitvā maggaṃ olokento nisīdi. Athassa bhariyā bhattamādāya",
  "atk-s0506a:577_2": "gacchamānā taṃ disvāva “esa jighacchāpīḷito maṃ olokento nisinno, sace maṃ ‘ativiya",
  "atk-s0506a:577_3": "cirāyī’ti tajjetvā patodalaṭṭhiyā paharissati, mayā katakammaṃ niratthakaṃ bhavissati,",
  "atk-s0506a:577_4": "paṭikaccevassa ārocessāmī”ti cintetvā evamāha “sāmi, ajjekadivasaṃ cittaṃ pasādehi,",
  "atk-s0506a:577_5": "mā mayā katakammaṃ niratthakaṃ kari, ahaṃ pātova te bhattaṃ āharantī antarāmagge",
  "atk-s0506a:577_6": "dhammasenāpatiṃ disvā tava bhattaṃ tassa datvā puna gehaṃ gantvā bhattaṃ pacitvā",
  "atk-s0506a:577_7": "āgatā, pasādehi, sāmi, citta”nti. So “kiṃ vadesi, bhadde”ti pucchitvā puna tamatthaṃ",
  "atk-s0506a:577_8": "sutvā “bhadde, sādhu vata te kataṃ mama bhattaṃ ayyassa dadamānāya, mayāpissa ajja",
  "atk-s0506a:577_9": "pātova dantakaṭṭhañca mukhodakañca dinna”nti pasannamānaso taṃ vacanaṃ abhinanditvā",
  "atk-s0506a:577_10": "ussūre laddhabhattatāya kilantakāyo tassā aṅke sīsaṃ katvā niddaṃ okkami.",
  "atk-s0506a:578_0": "Athassa pātova kasitaṭṭhānaṃ paṃsucuṇṇaṃ upādāya sabbaṃ rattasuvaṇṇaṃ hutvā kaṇikārapuppharāsi",
  "atk-s0506a:578_1": "viya sobhamānaṃ aṭṭhāsi. So pabuddho oloketvā bhariyaṃ āha “bhadde, etaṃ mayā kasitaṭṭhānaṃ",
  "atk-s0506a:578_2": "sabbaṃ mama suvaṇṇaṃ hutvā paññāyati, kiṃ nu kho me atiussūre laddhabhattatāya akkhīni",
  "atk-s0506a:578_3": "bhamantī”ti. “Sāmi, mayhampi evameva paññāyatī”ti. So uṭṭhāya tattha gantvā ekaṃ",
  "atk-s0506a:578_4": "piṇḍaṃ gahetvā naṅgalasīse paharitvā suvaṇṇabhāvaṃ ñatvā “aho ayyassa dhammasenāpatissa",
  "atk-s0506a:578_5": "dinnadāne ajjeva vipāko dassito, na kho pana sakkā ettakaṃ dhanaṃ paṭicchādetvā paribhuñjitu”nti",
  "atk-s0506a:578_6": "bhariyāya ābhataṃ bhattapātiṃ suvaṇṇassa pūretvā rājakulaṃ gantvā raññā katokāso",
  "atk-s0506a:578_7": "pavisitvā rājānaṃ abhivādetvā “kiṃ tātā”ti vutte “deva, ajja mayā kasitaṭṭhānaṃ sabbaṃ",
  "atk-s0506a:578_8": "suvaṇṇarāsimeva hutvā ṭhitaṃ, suvaṇṇaṃ āharāpetuṃ vaṭṭatī”ti āha. “Kosi tva”nti?",
  "atk-s0506a:578_9": "“Puṇṇo nāmāha”nti. “Kiṃ pana te ajja kata”nti? “Dhammasenāpatissa me pātova dantakaṭṭhañca",
  "atk-s0506a:578_10": "mukhodakañca dinnaṃ, bhariyāyapi me mayhaṃ āhaṭabhattaṃ tasseva dinna”nti.",
  "atk-s0506a:579_0": "Taṃ sutvā rājā “ajjeva kira bho dhammasenāpatissa dinnadāne vipāko dassito”ti vatvā",
  "atk-s0506a:579_1": "“tāta, kiṃ karomī”ti pucchi. “Bahūni sakaṭasahassāni pahiṇitvā suvaṇṇaṃ āharāpethā”ti.",
  "atk-s0506a:579_2": "Rājā sakaṭāni pahiṇi. Rājapurisesu “rañño santaka”nti gaṇhantesu gahitaṃ gahitaṃ",
  "atk-s0506a:579_3": "mattikāva hoti. Tehi gantvā rañño ārocite “tātā, tumhehi kinti vatvā gahita”nti puṭṭhā",
  "atk-s0506a:579_4": "“tumhākaṃ santaka”nti āhaṃsu. Tena hi, tātā, puna gacchatha, “puṇṇassa santaka”nti",
  "atk-s0506a:579_5": "vatvā gaṇhathāti. Te tathā kariṃsu gahitaṃ gahitaṃ suvaṇṇameva ahosi. Taṃ sabbaṃ",
  "atk-s0506a:579_6": "āharitvā rājaṅgaṇe rāsiṃ akaṃsu, asītihatthubbedho rāsi ahosi. Rājā nāgare sannipātāpetvā",
  "atk-s0506a:579_7": "āha “imasmiṃ nagare atthi kassaci ettakaṃ suvaṇṇa”nti? “Natthi, devā”ti. “Kiṃ panassa",
  "atk-s0506a:579_8": "dātuṃ vaṭṭatī”ti? “Seṭṭhicchattaṃ, devā”ti. Rājā “bahudhanaseṭṭhi nāma hotū”ti mahantena",
  "atk-s0506a:579_9": "bhogena saddhiṃ tassa seṭṭhicchattaṃ adāsi.",
  "atk-s0506a:580_0": "Atha naṃ so āha “mayaṃ, deva, ettakaṃ kālaṃ parakule vasimhā, vasanaṭṭhānaṃ no dethā”ti.",
  "atk-s0506a:580_1": "Tena hi passa, esa gumbo paññāyati, etaṃ harāpetvā gehaṃ kārehīti purāṇaseṭṭhissa",
  "atk-s0506a:580_2": "gehaṭṭhānaṃ ācikkhi. So tasmiṃ ṭhāne katipāheneva gehaṃ kārāpetvā gehapavesanamaṅgalañca",
  "atk-s0506a:580_3": "chattamaṅgalañca ekatova karonto sattāhaṃ buddhappamukhassa bhikkhusaṅghassa dānaṃ",
  "atk-s0506a:580_4": "adāsi. Athassa satthā dānānumodanaṃ karonto anupubbiṃ kathaṃ kathesi. Dhammakathāvasāne",
  "atk-s0506a:580_5": "puṇṇaseṭṭhi ca bhariyā cassa dhītā ca uttarāti tayopi janā sotāpannā ahesuṃ.",
  "atk-s0506a:581_0": "Aparabhāge rājagahaseṭṭhi puṇṇaseṭṭhino dhītaraṃ attano puttassa vāresi. So “nāhaṃ",
  "atk-s0506a:581_1": "dassāmī”ti vutto “mā evaṃ karotu, ettakaṃ kālaṃ amhe nissāya vasanteneva te sampatti",
  "atk-s0506a:581_2": "laddhā, detu me puttassa te dhītara”nti āha. So “micchādiṭṭhikā tumhe, mama dhītā",
  "atk-s0506a:581_3": "tīhi ratanehi vinā vasituṃ na sakkoti, nevassa dhītaraṃ dassāmī”ti āha. Atha naṃ",
  "atk-s0506a:581_4": "bahū seṭṭhigahapatikādayo kulaputtā “mā tena saddhiṃ vissāsaṃ bhindi, dehissa dhītara”nti",
  "atk-s0506a:581_5": "yāciṃsu. So tesaṃ vacanaṃ sampaṭicchitvā āsāḷhipuṇṇamāya dhītaraṃ adāsi. Sā patikulaṃ",
  "atk-s0506a:581_6": "gatakālato paṭṭhāya bhikkhuṃ vā bhikkhuniṃ vā upasaṅkamituṃ dānaṃ vā dātuṃ dhammaṃ",
  "atk-s0506a:581_7": "vā sotuṃ nālattha, evaṃ aḍḍhatiyesu māsesu vītivattesu attano santike ṭhite paricārike",
  "atk-s0506a:581_8": "pucchi “idāni kittakaṃ antovassaṃ avasiṭṭha”nti? “Aḍḍhamāso, ayye”ti. Sā mātāpitūnaṃ",
  "atk-s0506a:581_9": "sāsanaṃ pahiṇi “kasmā maṃ evarūpe bandhanāgāre pakkhipiṃsu, varaṃ tumhehi maṃ lakkhaṇāhataṃ",
  "atk-s0506a:581_10": "katvā paresaṃ dāsiṃ sāvetuṃ, na evarūpassa micchādiṭṭhikassa kulassa dātuṃ, āgatakālato",
  "atk-s0506a:581_11": "paṭṭhāya bhikkhudassanādīsu ekampi puññaṃ kātuṃ na labhāmī”ti. Athassā pitā “dukkhitā",
  "atk-s0506a:581_12": "vata me dhītā”ti anattamanataṃ pavedetvā pañcadasa kahāpaṇasahassāni pesesi, “imasmiṃ",
  "atk-s0506a:581_13": "nagare sirimā nāma gaṇikā atthi, devasikaṃ sahassaṃ gaṇhāti, imehi kahāpaṇehi taṃ",
  "atk-s0506a:581_14": "ānetvā sāmikassa niyyādetvā sayaṃ yathāruci puññāni karotū”ti sāsanañca pahiṇi. Uttarā",
  "atk-s0506a:581_15": "tathā katvā sāmikena sirimaṃ disvā “kimida”nti vutte “sāmi, imaṃ aḍḍhamāsaṃ mama",
  "atk-s0506a:581_16": "sahāyikā tumhe paricaratu, ahaṃ pana imaṃ aḍḍhamāsaṃ dānañceva dātukāmā dhammañca",
  "atk-s0506a:581_17": "sotukāmā”ti āha. So taṃ abhirūpaṃ itthiṃ disvā uppannasineho “sādhū”ti sampaṭicchi.",
  "atk-s0506a:582_0": "Uttarāpi kho buddhappamukhaṃ bhikkhusaṅghaṃ nimantetvā “bhante, imaṃ aḍḍhamāsaṃ aññattha",
  "atk-s0506a:582_1": "agantvā idheva bhikkhā gahetabbā”ti satthu paṭiññaṃ gahetvā “ito dāni paṭṭhāya yāva",
  "atk-s0506a:582_2": "mahāpavāraṇā, tāva satthāraṃ upaṭṭhātuṃ dhammañca sotuṃ labhissāmī”ti tuṭṭhamānasā",
  "atk-s0506a:582_3": "“evaṃ yāguṃ pacatha, evaṃ bhattaṃ pacatha, evaṃ pūvaṃ pacathā”ti mahānase sabbakiccāni",
  "atk-s0506a:582_4": "saṃvidahantī vicarati. Athassā sāmiko “sve mahāpavāraṇā bhavissatī”ti mahānasābhimukho",
  "atk-s0506a:582_5": "vātapāne ṭhatvā “kiṃ nu kho karontī sā andhabālā vicaratī”ti oloketvā taṃ sedakilinnaṃ",
  "atk-s0506a:582_6": "chārikāya okiṇṇaṃ aṅgāramasimakkhitaṃ tathā saṃvidahitvā vicaramānaṃ disvā “aho andhabālā",
  "atk-s0506a:582_7": "evarūpe ṭhāne imaṃ sirisampattiṃ nānubhavati, “muṇḍakasamaṇe upaṭṭhahissāmī’ti tuṭṭhacittā",
  "atk-s0506a:582_8": "vicaratī”ti hasitvā apagañchi.",
  "atk-s0506a:583_0": "Tasmiṃ apagate tassa santike ṭhitā sirimā “kiṃ nu kho oloketvā esa hasatī”ti teneva",
  "atk-s0506a:583_1": "vātapānena olokentī uttaraṃ disvā “imaṃ oloketvā iminā hasitaṃ, addhā imassa etāya",
  "atk-s0506a:583_2": "saddhiṃ santhavo atthī”ti cintesi. Sā kira aḍḍhamāsaṃ tasmiṃ gehe bāhirakaitthī hutvā",
  "atk-s0506a:583_3": "vasamānāpi taṃ sampattiṃ anubhavamānā attano bāhirakaitthibhāvaṃ ajānitvā “ahaṃ gharasāminī”ti",
  "atk-s0506a:583_4": "saññamakāsi. Sā uttarāya āghātaṃ bandhitvā “dukkhamassā uppādessāmī”ti pāsādā oruyha",
  "atk-s0506a:583_5": "mahānasaṃ pavisitvā pūvapacanaṭṭhāne pakkuthitaṃ sappiṃ kaṭacchunā ādāya uttarābhimukhaṃ",
  "atk-s0506a:583_6": "pāyāsi. Uttarā taṃ āgacchantiṃ disvā “mama sahāyikāya mayhaṃ upakāro kato, cakkavāḷaṃ",
  "atk-s0506a:583_7": "atisambādhaṃ, brahmaloko atinīcako, mama pana sahāyikāya guṇova mahanto, ahampi etaṃ",
  "atk-s0506a:583_8": "nissāya dānañca dātuṃ dhammañca sotuṃ labhiṃ, sace mama etissāya upari kodho atthi,",
  "atk-s0506a:583_9": "idaṃ sappi maṃ dahatu, sace natthi, mā maṃ dahatū”ti taṃ mettāya phari. Tāya tassā",
  "atk-s0506a:583_10": "matthake āsiñcitampi pakkuthitasappi sītodakaṃ viya ahosi. Atha naṃ “idaṃ sītalaṃ",
  "atk-s0506a:583_11": "bhavissatī”ti puna kaṭacchukaṃ pūretvā ādāya āgacchantiṃ uttarāya dāsiyo disvā “are",
  "atk-s0506a:583_12": "dubbinīte na tvaṃ amhākaṃ ayyāya upari pakkasappiṃ āsiñcituṃ anucchavikā”ti santajjentiyo",
  "atk-s0506a:583_13": "ito cito ca uṭṭhāya hatthehi ca pādehi ca pothetvā bhūmiyaṃ pātesuṃ, uttarā vārentīpi",
  "atk-s0506a:583_14": "vāretuṃ nāsakkhi. Atha sā upari ṭhatvā sabbā dāsiyo paṭibāhitvā “kissa te evarūpaṃ",
  "atk-s0506a:583_15": "bhāriyaṃ kammaṃ kata”nti sirimaṃ ovaditvā uṇhodakena nhāpetvā satapākatelena abbhañji.",
  "atk-s0506a:584_0": "Tasmiṃ khaṇe sā attano bāhirakitthibhāvaṃ ñatvā cintesi “mayā bhāriyaṃ kammaṃ kataṃ",
  "atk-s0506a:584_1": "sāmikassa hasitamattakāraṇā imissā upari pakkasappiṃ āsiñcantiyā, ayaṃ ‘gaṇhatha",
  "atk-s0506a:584_2": "na’nti dāsiyo na āṇāpetvā maṃ viheṭhanakālepi sabbā dāsiyo paṭibāhitvā mayhaṃ kattabbameva",
  "atk-s0506a:584_3": "akāsi. Sacāhaṃ imaṃ na khamāpessāmi, muddhā me sattadhā phaleyyā”ti tassā pādamūle",
  "atk-s0506a:584_4": "nipajjitvā “ayye, khamāhi me dosa”nti āha. “Ahaṃ sappitikā dhītā, pitari me khamāpite",
  "atk-s0506a:584_5": "khamissāmī”ti. “Hotu, ayye, pitarampi te puṇṇaseṭṭhiṃ khamāpessāmī”ti. “Puṇṇo mama",
  "atk-s0506a:584_6": "vaṭṭe janakapitā, vivaṭṭe janakapitari khamāpite pana ahaṃ khamissāmī”ti. “Ko pana",
  "atk-s0506a:584_7": "te vivaṭṭe janakapitā”ti? “Sammāsambuddho”ti. “Mayhaṃ tena saddhiṃ vissāso natthi,",
  "atk-s0506a:584_8": "ahaṃ kiṃ karissāmī”ti? “Satthā sve bhikkhusaṅghaṃ ādāya idhāgamissati, tvaṃ yathāladdhaṃ",
  "atk-s0506a:584_9": "sakkāraṃ gahetvā idheva āgantvā taṃ khamāpehī”ti. Sā “sādhu, ayye”ti uṭṭhāya attano",
  "atk-s0506a:584_10": "gehaṃ gantvā pañcasataparicārikitthiyo āṇāpetvā nānāvidhāni khādanīyabhojanīyāni",
  "atk-s0506a:584_11": "ceva sūpeyyāni ca sampādetvā punadivase taṃ sakkāraṃ ādāya uttarāya gehaṃ āgantvā",
  "atk-s0506a:584_12": "buddhappamukhassa bhikkhusaṅghassa patte patiṭṭhāpetuṃ avisahantī aṭṭhāsi, taṃ sabbaṃ",
  "atk-s0506a:584_13": "gahetvā uttarāva saṃvidahi.",
  "atk-s0506a:585_0": "Sirimāpi satthu bhattakiccāvasāne saddhiṃ parivārena satthu pādamūle nipajji. Atha",
  "atk-s0506a:585_1": "naṃ satthā pucchi “ko te aparādho”ti. “Bhante mayā hiyyo idaṃ nāma kataṃ, atha me",
  "atk-s0506a:585_2": "sahāyikā maṃ viheṭhayamānā dāsiyo nivāretvā mayhaṃ upakārameva akāsi. Sāhaṃ imissā",
  "atk-s0506a:585_3": "guṇaṃ jānitvā imaṃ khamāpesiṃ, atha maṃ esā ‘tumhesu khamāpitesu khamissāmī’ti āhā”ti.",
  "atk-s0506a:585_4": "“Evaṃ kira uttare”ti. “Āma, bhante, sīse me sahāyikāya pakkasappi āsitta”nti. “Atha",
  "atk-s0506a:585_5": "tayā kiṃ cintita”nti? “Cakkavāḷaṃ atisambādhaṃ, brahmaloko atinīcako, mama sahāyikāya",
  "atk-s0506a:585_6": "guṇova mahanto, ahañhi etaṃ nissāya dānañca dātuṃ dhammañca sotuṃ alatthaṃ, sace",
  "atk-s0506a:585_7": "me imissā upari kodho atthi, idaṃ maṃ dahatu, no ce, mā dahatū”ti evaṃ cintetvā imaṃ",
  "atk-s0506a:585_8": "mettāya phariṃ, bhanteti. Satthā “sādhu sādhu, uttare, evaṃ kodhaṃ jinituṃ vaṭṭati.",
  "atk-s0506a:585_9": "Kodhano hi nāma akkodhena, akkosako anakkosantena, paribhāsako aparibhāsantena, thaddhamaccharī",
  "atk-s0506a:585_10": "attano santakassa dānena, musāvādī saccavacanena jinitabbo”ti imamatthaṃ dassento –",
  "atk-s0506a:586": "“Akkodhena jine kodhaṃ, asādhuṃ sādhunā jine;",
  "atk-s0506a:587": "Jine kadariyaṃ dānena, saccenālikavādina”nti. –",
  "atk-s0506a:588_0": "Imaṃ gāthaṃ vatvā gāthāpariyosāne catusaccakathaṃ abhāsi. Saccapariyosāne uttarā",
  "atk-s0506a:588_1": "sakadāgāmiphale patiṭṭhahi, sāmiko ca sasuro ca sassu ca sotāpattiphalaṃ sacchikariṃsu,",
  "atk-s0506a:588_2": "sirimāpi pañcasataparivārā sotāpannā ahosi. Aparabhāge uttarā kālaṃ katvā tāvatiṃsabhavane",
  "atk-s0506a:588_3": "uppajji. Athāyasmā mahāmoggallāno heṭṭhā vuttanayeneva devacārikaṃ caranto uttaraṃ",
  "atk-s0506a:588_4": "devadhītaraṃ disvā –",
  "atk-s0506a:589": "124.",
  "atk-s0506a:590": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:591": "Obhāsentī disā sabbā, osadhī viya tārakā.",
  "atk-s0506a:592": "125.",
  "atk-s0506a:593": "“Kena tetādiso vaṇṇo, kena te idha mijjhati;",
  "atk-s0506a:594": "Uppajjanti ca te bhogā, ye keci manaso piyā.",
  "atk-s0506a:595": "126.",
  "atk-s0506a:596": "“Pucchāmi taṃ devi mahānubhāve,",
  "atk-s0506a:597": "Manussabhūtā kimakāsi puññaṃ;",
  "atk-s0506a:598": "Kenāsi evaṃ jalitānubhāvā,",
  "atk-s0506a:599": "Vaṇṇo ca te sabbadisā pabhāsatī”ti. – paṭipucchi;",
  "atk-s0506a:600": "127.",
  "atk-s0506a:601": "“Sā devatā attamanā, moggallānena pucchitā;",
  "atk-s0506a:602": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:603": "128.",
  "atk-s0506a:604": "“Issā ca maccheramatho paḷāso, nāhosi mayhaṃ gharamāvasantiyā;",
  "atk-s0506a:605": "Akkodhanā bhattu vasānuvattinī, uposathe niccahamappamattā.",
  "atk-s0506a:606": "129.",
  "atk-s0506a:607": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:608": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:609": "130.",
  "atk-s0506a:610": "“Uposathaṃ upavasissaṃ, sadā sīlesu saṃvutā;",
  "atk-s0506a:611": "Saññamā saṃvibhāgā ca, vimānaṃ āvasāmahaṃ.",
  "atk-s0506a:612": "131.",
  "atk-s0506a:613": "“Pāṇātipātā viratā, musāvādā ca saññatā;",
  "atk-s0506a:614": "Theyyā ca aticārā ca, majjapānā ca ārakā.",
  "atk-s0506a:615": "132.",
  "atk-s0506a:616": "“Pañcasikkhāpade ratā, ariyasaccāna kovidā;",
  "atk-s0506a:617": "Upāsikā cakkhumato, gotamassa yasassino.",
  "atk-s0506a:618": "133.",
  "atk-s0506a:619": "“Sāhaṃ sakena sīlena, yasasā ca yasassinī;",
  "atk-s0506a:620": "Anubhomi sakaṃ puññaṃ, sukhitā camhināmayā.",
  "atk-s0506a:621": "134.",
  "atk-s0506a:622": "“Tena metādiso vaṇṇo, tena me idha mijjhati;",
  "atk-s0506a:623": "Uppajjanti ca me bhogā, ye keci manaso piyā.",
  "atk-s0506a:624": "135.",
  "atk-s0506a:625": "“Akkhāmi te bhikkhu mahānubhāva, manussabhūtā yamahaṃ akāsiṃ;",
  "atk-s0506a:626": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:627": "Devatāpissa vissajjesi.",
  "atk-s0506a:628_0": "126. Mama ca, bhante, vacanena bhagavato pāde sirasā vandeyyāsi “uttarā nāma bhante,",
  "atk-s0506a:628_1": "upāsikā bhagavato pāde sirasā vandatī”ti. Anacchariyaṃ kho panetaṃ, bhante, yaṃ maṃ",
  "atk-s0506a:628_2": "bhagavā aññatarasmiṃ sāmaññaphale byākareyya, taṃ bhagavā sakadāgāmiphale byākāsīti.",
  "atk-s0506a:629_0": "128. Tattha issā ca maccheramatho paḷāso, nāhosi mayhaṃ gharamāvasantiyāti yā ca",
  "atk-s0506a:629_1": "agāramajjhe vasantīnaṃ aññāsaṃ itthīnaṃ sampattiādivisayā parasampattiusūyanalakkhaṇā",
  "atk-s0506a:629_2": "issā, yañca tāvakālikādivasenāpi kiñci yācantānaṃ adātukāmatāya attasampattinigūhanalakkhaṇaṃ",
  "atk-s0506a:629_3": "macchariyaṃ, yo ca kulapadesādinā parehi yugaggāhalakkhaṇo paḷāso uppajjati, so tividhopi",
  "atk-s0506a:629_4": "pāpadhammo gehe ṭhitāya mayhaṃ satipi paccayasamavāye nāhosi na uppajji. Akkodhanāti",
  "atk-s0506a:629_5": "khantimettānuddayasampannatāya akujjhanasabhāvā. Bhattu vasānuvattinīti pubbuṭṭhānapacchānipātanādinā",
  "atk-s0506a:629_6": "sāmikassa anukūlabhāvena vase vattanasīlā, manāpacārinīti attho. Uposathe niccahamappamattāti",
  "atk-s0506a:629_7": "ahaṃ uposathasīlarakkhaṇe niccaṃ appamattā appamādavihārinī.",
  "atk-s0506a:630_0": "129. Tameva uposathe appamādaṃ dassentī yesu divasesu taṃ rakkhitabbaṃ, yādisaṃ yathā",
  "atk-s0506a:630_1": "ca rakkhitabbaṃ, taṃ dassetuṃ “cātuddasi”ntiādimāha. Tattha cātuddasiṃ pañcadasinti",
  "atk-s0506a:630_2": "pakkhassāti sambandho, accantasaṃyoge cetaṃ upayogavacanaṃ. Yā ca pakkhassa aṭṭhamīti",
  "atk-s0506a:630_3": "ettha cāti vacanaseso. Pāṭihāriyapakkhañcāti paṭiharaṇakapakkhañca, cātuddasīpañcadasīaṭṭhamīnaṃ",
  "atk-s0506a:630_4": "yathākkamaṃ ādito antato cāti pavesananikkhamanavasena uposathasīlassa paṭiharitabbaṃ",
  "atk-s0506a:630_5": "pakkhañca, terasī pāṭipadā sattamī navamī cāti attho. Aṭṭhaṅgasusamāgatanti pāṇātipātāveramaṇīādīhi",
  "atk-s0506a:630_6": "aṭṭhahaṅgehi eva suṭṭhu samāgataṃ samannāgataṃ.",
  "atk-s0506a:631_0": "130. Upavasissanti upavasiṃ. Atītatthe hi idaṃ anāgatavacanaṃ. Keci pana “upavasiṃ”icceva",
  "atk-s0506a:631_1": "paṭhanti. Sadāti sappaṭihārikesu sabbesu uposathadivasesu. Sīlesūti uposathasīlesu",
  "atk-s0506a:631_2": "sādhetabbesu. Nipphādetabbe hi idaṃ bhummaṃ. Saṃvutāti kāyavācācittehi saṃvutā. Sadāti",
  "atk-s0506a:631_3": "vā sabbakālaṃ. Sīlesūti niccasīlesu. Saṃvutāti kāyavācāhi saṃvutā.",
  "atk-s0506a:632_0": "131. Idāni taṃ niccasīlaṃ dassetuṃ “pāṇātipātā viratā”tiādi vuttaṃ. Tattha pāṇoti",
  "atk-s0506a:632_1": "vohārato satto, paramatthato jīvitindriyaṃ. Pāṇassa atipāto pāṇavadho pāṇaghāto pāṇātipāto,",
  "atk-s0506a:632_2": "atthato pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ",
  "atk-s0506a:632_3": "aññataradvārapavattā vadhakacetanā. Tato pāṇātipātā. Viratāti oratā, nivattāti attho.",
  "atk-s0506a:633_0": "Musāvādāti musā nāma visaṃvādanapurekkhārassa atthabhañjanako vacīpayogo vā kāyapayogo",
  "atk-s0506a:633_1": "vā, visaṃvādanādhippāyena parassa visaṃvādakakāyavacīpayogasamuṭṭhāpikā cetanā musāvādo.",
  "atk-s0506a:633_2": "Atha vā musāti abhūtaṃ atacchaṃ vatthu, vādoti tassa bhūtato tacchato viññāpetukāmassa",
  "atk-s0506a:633_3": "tathā viññattisamuṭṭhāpikā cetanā. Tato musāvādā saññatā oratā, viratāti attho. Ca-saddo sampiṇḍanattho.",
  "atk-s0506a:634_0": "Theyyāti theyyaṃ vuccati thenabhāvo, corikāya parassaharaṇanti attho. Atthato parapariggahite",
  "atk-s0506a:634_1": "parapariggahitasaññino tadādāyakaupakkamasamuṭṭhāpikā theyyacetanā theyyaṃ. Tato",
  "atk-s0506a:634_2": "theyyā saññatā, ārakāti vā sambandho.",
  "atk-s0506a:635_0": "Aticārāti aticca cāro aticāro, lokamariyādaṃ atikkamitvā agamanīyaṭṭhāne kāmavasena",
  "atk-s0506a:635_1": "cāro micchācāroti attho. Agamanīyaṭṭhānaṃ nāma – purisānaṃ māturakkhitā piturakkhitā",
  "atk-s0506a:635_2": "mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā",
  "atk-s0506a:635_3": "sārakkhā saparidaṇḍāti dasa, dhanakkītā chandavāsinī bhogavāsinī paṭavāsinī odapattakinī",
  "atk-s0506a:635_4": "obhaṭacumbaṭā dāsī ca bhariyā kammakārī ca bhariyā dhajāhaṭā muhuttikāti dasāti vīsati",
  "atk-s0506a:635_5": "itthiyo. Itthīsu pana dvinnaṃ sārakkhasaparidaṇḍānaṃ dasannañca dhanakkītādīnanti",
  "atk-s0506a:635_6": "dvādasannaṃ aññapurisā agamanīyaṭṭhānaṃ, idameva idha adhippetaṃ. Lakkhaṇato pana",
  "atk-s0506a:635_7": "asaddhammādhippāyena kāyadvārapavattā agamanīyaṭṭhānavītikkamacetanā aticāro. Tasmā aticārā.",
  "atk-s0506a:636_0": "Majjapānāti majjaṃ vuccatimadanīyaṭṭhena surā ca merayañca, pivanti tenāti pānaṃ,",
  "atk-s0506a:636_1": "majjassa pānaṃ majjapānaṃ. Yāya dussīlyacetanāya majjasaṅkhātaṃ piṭṭhasurā, pūvasurā,",
  "atk-s0506a:636_2": "odaniyasurā, kiṇṇapakkhittā, sambhārasaṃyuttāti pañcabhedaṃ suraṃ vā, pupphāsavo,",
  "atk-s0506a:636_3": "phalāsavo, madhvāsavo, guḷāsavo, sambhārasaṃyuttoti pañcabhedaṃ merayaṃ vā bījato",
  "atk-s0506a:636_4": "paṭṭhāya kusaggenāpi pivati, sā cetanā majjapānaṃ. Tasmā majjapānā ārakā viratā.",
  "atk-s0506a:637_0": "132. Evaṃ “pāṇātipātā viratā”tiādinā pahātabbadhammavasena vibhajitvā dassitaṃ niccasīlaṃ",
  "atk-s0506a:637_1": "puna samādātabbatāvasena ekato katvā dassentī “pañcasikkhāpade ratā”ti āha. Tattha",
  "atk-s0506a:637_2": "sikkhāpadanti sikkhitabbapadaṃ, sikkhākoṭṭhāseti attho. Atha vā jhānādayo sabbepi",
  "atk-s0506a:637_3": "kusalā dhammā sikkhitabbato sikkhā, pañcasu pana sīlaṅgesu yaṃkiñci aṅgaṃ tāsaṃ sikkhānaṃ",
  "atk-s0506a:637_4": "patiṭṭhānaṭṭhena padanti sikkhānaṃ padattā sikkhāpadaṃ, pañca sīlaṅgāni. Tasmiṃ pañcavidhe",
  "atk-s0506a:637_5": "sikkhāpade ratā abhiratāti pañcasikkhāpade ratā. Ariyasaccāna kovidāti pariññāpahānasacchikiriyābhāvanābhisamayavasena",
  "atk-s0506a:637_6": "dukkhasamudayanirodhamaggasaṅkhātesu catūsu ariyasaccesu kusalā nipuṇā, paṭividdhacatusaccāti",
  "atk-s0506a:637_7": "attho. Gotamassāti bhagavantaṃ gottena kitteti. Yasassinoti kittimato, parivāravato vā.",
  "atk-s0506a:638_0": "133. Sāhanti sā yathāvuttaguṇā ahaṃ. Sakena sīlenāti anussukitādinā attano sabhāvasīlena",
  "atk-s0506a:638_1": "ca uposathasīlādisamādānasīlena ca kāraṇabhūtena. Tañhi sattānaṃ kammassakatāya hitasukhāvahatāya",
  "atk-s0506a:638_2": "ca visesato “saka”nti vuccati. Tenevāha –",
  "atk-s0506a:639": "“Tañhi tassa sakaṃ hoti, tañca ādāya gacchati;",
  "atk-s0506a:640": "Tañcassa anugaṃ hoti, chāyāva anapāyinī”ti. ;",
  "atk-s0506a:641_0": "Yasasā ca yasassinīti “uttarā upāsikā sīlācārasampannā anussukī amaccharī akkodhanā”tiādinā",
  "atk-s0506a:641_1": "“āgataphalā viññātasāsanā”tiādinā ca yathābhūtaguṇādhigatena jalatale telena viya",
  "atk-s0506a:641_2": "samantato patthaṭena kittisaddena yasassinī kittimatī, tena vā sīlaguṇena idha adhigatena",
  "atk-s0506a:641_3": "yasaparivārena yasassinī sampannaparivārā. Anubhomi sakaṃ puññanti yathūpacitaṃ attano",
  "atk-s0506a:641_4": "puññaṃ paccanubhomi. Yassa hi puññaphalaṃ anubhūyati, phalūpacārena taṃ puññampi",
  "atk-s0506a:641_5": "anubhūyatīti vuccati. Atha vā puthujjanabhāvato sucaritaphalampi “puñña”nti vuccati.",
  "atk-s0506a:641_6": "Yathāha “kusalānaṃ, bhikkhave, dhammānaṃ samādānahetu evamidaṃ puññaṃ pavaḍḍhatī”ti.",
  "atk-s0506a:641_7": "Sukhitā camhināmayāti dibbasukhena ca phalasukhena ca sukhitā camhi bhavāmi, kāyikacetasikadukkhābhāvato anāmayā arogā.",
  "atk-s0506a:642_0": "136. Mama cāti ca-saddo samuccayattho. Tena “mama vacanena ca vandeyyāsi, na tava",
  "atk-s0506a:642_1": "sabhāvenevā”ti vandanaṃ samuccinoti. Anacchariyantiādinā attano ariyasāvikābhāvassa",
  "atk-s0506a:642_2": "pākaṭabhāvaṃ dasseti. Taṃ bhagavātiādi saṅgītikāravacanaṃ. Sesaṃ vuttanayamevāti.",
  "atk-s0506a:643": "Uttarāvimānavaṇṇanā niṭṭhitā.",
  "atk-s0506a:644": "16. Sirimāvimānavaṇṇanā",
  "atk-s0506a:645_0": "Yuttā ca te paramaalaṅkatā hayāti sirimāvimānaṃ. Tassa kā uppatti? Bhagavā rājagahe",
  "atk-s0506a:645_1": "viharati veḷuvane kalandakanivāpe. Tena ca samayena heṭṭhā anantaravatthumhi vuttā",
  "atk-s0506a:645_2": "sirimā gaṇikā sotāpattiphalassa adhigatattā vissajjitakiliṭṭhakammantā hutvā saṅghassa",
  "atk-s0506a:645_3": "aṭṭha salākabhattāni paṭṭhapesi. Ādito paṭṭhāya nibaddhaṃ aṭṭha bhikkhū gehaṃ āgacchanti.",
  "atk-s0506a:645_4": "Sā “sappiṃ gaṇhatha khīraṃ gaṇhathā”tiādīni vatvā tesaṃ patte pūreti, ekena laddhaṃ",
  "atk-s0506a:645_5": "tiṇṇampi catunnampi pahoti, devasikaṃ soḷasakahāpaṇaparibbayena piṇḍapāto dīyati.",
  "atk-s0506a:645_6": "Athekadivasaṃ eko bhikkhu tassā gehe aṭṭhakabhattaṃ bhuñjitvā tiyojanamatthake ekaṃ",
  "atk-s0506a:645_7": "vihāraṃ agamāsi. Atha naṃ sāyaṃ therupaṭṭhāne nisinnaṃ pucchiṃsu, “āvuso, kahaṃ bhikkhaṃ",
  "atk-s0506a:645_8": "gahetvā idhāgatosī”ti? “Sirimāya aṭṭhakabhattaṃ me bhutta”nti. “Taṃ manāpaṃ katvā",
  "atk-s0506a:645_9": "deti, āvuso”ti. “Na sakkā tassā bhattaṃ vaṇṇetuṃ, atipaṇītaṃ katvā deti, ekena laddhaṃ",
  "atk-s0506a:645_10": "tiṇṇampi catunnampi pahoti, tassā pana deyyadhammatopi dassanameva uttaritaraṃ”.",
  "atk-s0506a:645_11": "Sā hi itthī evarūpā ca evarūpā cāti tassā guṇe kathesi.",
  "atk-s0506a:646_0": "Atheko bhikkhu tassā guṇakathaṃ sutvā adisvāpi savaneneva sinehaṃ uppādetvā “mayā",
  "atk-s0506a:646_1": "tattha gantvā taṃ daṭṭhuṃ vaṭṭatī”ti attano vassaggaṃ kathetvā taṃ bhikkhuṃ ṭhitikaṃ",
  "atk-s0506a:646_2": "pucchitvā “sve, āvuso, tasmiṃ gehe tvaṃ saṅghatthero hutvā aṭṭhakabhattaṃ labhissasī”ti",
  "atk-s0506a:646_3": "sutvā taṅkhaṇaññeva pattacīvaramādāya pakkanto pātova aruṇe uggacchante salākaggaṃ",
  "atk-s0506a:646_4": "pavisitvā ṭhito saṅghatthero hutvā tassā gehe aṭṭhakabhattaṃ labhi. Yo pana so bhikkhu",
  "atk-s0506a:646_5": "hiyyo bhuñjitvā pakkāmi, tassa gatavelāyamevassā sarīre rogo uppajji. Tasmā ābharaṇāni",
  "atk-s0506a:646_6": "omuñcitvā nipajji. Athassā dāsiyo aṭṭhakabhattaṃ labhituṃ āgate bhikkhū disvā ārocesuṃ.",
  "atk-s0506a:646_7": "Sā gantvā sahatthā patte gahetuṃ vā nisīdāpetuṃ vā asakkontī dāsiyo āṇāpesi “ammā",
  "atk-s0506a:646_8": "patte gahetvā ayye nisīdāpetvā yāguṃ pāyetvā khajjakaṃ datvā bhattavelāya patte pūretvā",
  "atk-s0506a:646_9": "dethā”ti. Tā “sādhu, ayye”ti bhikkhū pavesetvā yāguṃ pāyetvā khajjakaṃ datvā bhattavelāya",
  "atk-s0506a:646_10": "bhattassa patte pūretvā tassā ārocayiṃsu. Sā “maṃ pariggahetvā netha, ayye vandissāmī”ti",
  "atk-s0506a:646_11": "vatvā tāhi pariggahetvā bhikkhūnaṃ santikaṃ nītā vedhamānena sarīrena bhikkhū vandi.",
  "atk-s0506a:646_12": "So bhikkhu taṃ oloketvā cintesi “gilānāya tāva ayaṃ etissā rūpasobhā, arogakāle pana",
  "atk-s0506a:646_13": "sabbābharaṇapaṭimaṇḍitāya imissā kīdisī rūpasampattī”ti. Athassa anekavassakoṭisannicito",
  "atk-s0506a:646_14": "kileso samudācari. So aññāṇī hutvā bhattaṃ bhuñjituṃ asakkonto pattaṃ ādāya vihāraṃ",
  "atk-s0506a:646_15": "gantvā pattaṃ pidhāya ekamante ṭhapetvā cīvarakaṇṇaṃ pattharitvā nipajji. Atha naṃ",
  "atk-s0506a:646_16": "eko sahāyako bhikkhu yācantopi bhojetuṃ nāsakkhi, so chinnabhatto ahosi.",
  "atk-s0506a:647_0": "Taṃ divasameva sāyanhasamaye sirimā kālamakāsi. Rājā satthu sāsanaṃ pesesi “bhante,",
  "atk-s0506a:647_1": "jīvakassa kaniṭṭhabhaginī sirimā kālamakāsī”ti. Satthā taṃ sutvā rañño sāsanaṃ pahiṇi",
  "atk-s0506a:647_2": "“sirimāya sarīrajhāpanakiccaṃ natthi, āmakasusāne taṃ yathā kākādayo na khādanti,",
  "atk-s0506a:647_3": "tathā nipajjāpetvā rakkhāpethā”ti. Rājā tathā akāsi. Paṭipāṭiyā tayo divasā atikkantā,",
  "atk-s0506a:647_4": "catutthe divase sarīraṃ uddhumāyi, navahi vaṇamukhehi puḷavakā pagghariṃsu, sakalasarīraṃ",
  "atk-s0506a:647_5": "bhinnasālibhattacāṭi viya ahosi. Rājā nagare bheriṃ carāpesi “ṭhapetvā geharakkhaṇakadārake",
  "atk-s0506a:647_6": "sirimāya dassanatthaṃ anāgacchantānaṃ aṭṭha kahāpaṇā daṇḍo”ti. Satthu santikañca",
  "atk-s0506a:647_7": "pesesi “buddhappamukho kira saṅgho sirimāya dassanatthaṃ āgacchatū”ti. Satthā bhikkhūnaṃ",
  "atk-s0506a:647_8": "ārocāpesi “sirimāya dassanatthaṃ gamissāmā”ti.",
  "atk-s0506a:648_0": "Sopi daharabhikkhu cattāro divase kassaci vacanaṃ aggahetvā chinnabhattova nipajji.",
  "atk-s0506a:648_1": "Patte bhattaṃ pūtikaṃ jātaṃ, patte malampi uṭṭhahi. Atha so sahāyakabhikkhunā upasaṅkamitvā",
  "atk-s0506a:648_2": "“āvuso satthā sirimāya dassanatthaṃ gacchatī”ti vuccamāno tathā chātajjhattopi “sirimā”ti",
  "atk-s0506a:648_3": "vuttapadeyeva sahasā uṭṭhahitvā “satthā sirimaṃ daṭṭhuṃ gacchati, tvampi gamissasī”ti?",
  "atk-s0506a:648_4": "“Āma gamissāmī”ti bhattaṃ chaḍḍetvā pattaṃ dhovitvā thavikāya pakkhipitvā bhikkhusaṅghena",
  "atk-s0506a:648_5": "saddhiṃ agamāsi. Satthā bhikkhusaṅghaparivuto ekapasse aṭṭhāsi, bhikkhunisaṅghopi",
  "atk-s0506a:648_6": "rājaparisāpi upāsakaparisāpi upāsikāparisāpi ekekapasse aṭṭhaṃsu.",
  "atk-s0506a:649_0": "Satthā rājānaṃ pucchi “kā esā, mahārājā”ti? “Bhante, jīvakassa kaniṭṭhabhaginī sirimā",
  "atk-s0506a:649_1": "nāmā”ti. “Sirimā esā”ti? “Āma, bhante”ti. Tena hi nagare bheriṃ carāpehi “sahassaṃ",
  "atk-s0506a:649_2": "datvā sirimaṃ gaṇhantū”ti. Rājā tathā kāresi, ekopi “ha”nti vā “hu”nti vā vadanto",
  "atk-s0506a:649_3": "nāma nāhosi. Rājā satthu ārocesi “na gaṇhanti bhante”ti, tena hi mahārāja agghaṃ",
  "atk-s0506a:649_4": "ohāpehīti. Rājā “pañcasatāni datvā gaṇhantū”ti bheriṃ carāpetvā kañci gaṇhanakaṃ",
  "atk-s0506a:649_5": "adisvā “aḍḍhateyyasatāni, dvesatāni, sataṃ, paññāsaṃ, pañcavīsati, vīsati kahāpaṇe,",
  "atk-s0506a:649_6": "dasa kahāpaṇe, pañca kahāpaṇe, ekaṃ kahāpaṇaṃ, aḍḍhaṃ, pādaṃ, māsakaṃ, kākaṇikaṃ",
  "atk-s0506a:649_7": "datvā sirimaṃ gaṇhantū”ti bheriṃ carāpetvā “mudhāpi gaṇhantū”ti bheriṃ carāpesi,",
  "atk-s0506a:649_8": "tathāpi “ha”nti vā “hu”nti vā vadanto nāma nāhosi. Rājā “mudhāpi, bhante, gaṇhanto",
  "atk-s0506a:649_9": "natthī”ti āha. Satthā “passatha, bhikkhave, mahājanassa piyamātugāmaṃ, imasmiṃyeva",
  "atk-s0506a:649_10": "nagare sahassaṃ datvā pubbe ekadivasaṃ labhiṃsu, idāni mudhāpi gaṇhanto natthi evarūpaṃ",
  "atk-s0506a:649_11": "nāma rūpaṃ khayavayappattaṃ āharimehi alaṅkārehi vicittakataṃ navannaṃ vaṇṇamukhānaṃ",
  "atk-s0506a:649_12": "vasena arubhūtaṃ tīhi aṭṭhisatehi samussitaṃ niccāturaṃ kevalaṃ bālamahājanena bahudhā",
  "atk-s0506a:649_13": "saṅkappitatāya bahusaṅkappaṃ addhuvaṃ attabhāva”nti dassento –",
  "atk-s0506a:650": "“Passa cittakataṃ bimbaṃ, arukāyaṃ samussitaṃ;",
  "atk-s0506a:651": "Āturaṃ bahusaṅkappaṃ, yassa natthi dhuvaṃ ṭhitī”ti. –",
  "atk-s0506a:652": "Gāthamāha. Desanāpariyosāne sirimāya paṭibaddhacitto bhikkhu vigatachandarāgo hutvā vipassanaṃ vaḍḍhetvā arahattaṃ pāpuṇi, caturāsītiyā pāṇasahassānaṃ dhammābhisamayo ahosi.",
  "atk-s0506a:653_0": "Tena ca samayena sirimā devakaññā attano vibhavasamiddhiṃ oloketvā āgataṭṭhānaṃ olokentī",
  "atk-s0506a:653_1": "purimattabhāve attano sarīrasamīpe bhikkhusaṅghaparivutaṃ bhagavantaṃ ṭhitaṃ mahājanakāyañca",
  "atk-s0506a:653_2": "sannipatitaṃ disvā pañcahi devakaññāsatehi parivutā pañcahi rathasatehi dissamānakāyā",
  "atk-s0506a:653_3": "āgantvā rathato otaritvā saparivārā bhagavantaṃ vanditvā katañjalī aṭṭhāsi. Tena",
  "atk-s0506a:653_4": "ca samayena āyasmā vaṅgīso bhagavato avidūre ṭhito hoti. So bhagavantaṃ etadavoca",
  "atk-s0506a:653_5": "“paṭibhāti maṃ bhagavā ekaṃ pañhaṃ pucchitu”nti. “Paṭibhātu taṃ vaṅgīsā”ti bhagavā",
  "atk-s0506a:653_6": "avoca. Āyasmā vaṅgīso taṃ sirimaṃ devadhītaraṃ –",
  "atk-s0506a:654": "137.",
  "atk-s0506a:655": "“Yuttā ca te paramaalaṅkatā hayā, adhomukhā aghasigamā balī javā;",
  "atk-s0506a:656": "Abhinimmitā pañcarathāsatā ca te, anventi taṃ sārathicoditā hayā.",
  "atk-s0506a:657": "138.",
  "atk-s0506a:658": "“Sā tiṭṭhasi rathavare alaṅkatā,",
  "atk-s0506a:659": "Obhāsayaṃ jalamiva joti povako;",
  "atk-s0506a:660": "Pucchāmi taṃ varatanu anomadassane,",
  "atk-s0506a:661": "Kasmā nu kāyā anadhivaraṃ upāgamī”ti. – paṭipucchi;",
  "atk-s0506a:662_0": "137. Tattha yuttā ca te paramaalaṅkatā hayāti paramaṃ ativiya visesato alaṅkatā,",
  "atk-s0506a:662_1": "paramehi vā uttamehi dibbehi assālaṅkārehi alaṅkatā, paramā vā aggā seṭṭhā ājānīyā",
  "atk-s0506a:662_2": "sabbālaṅkārehi alaṅkatā hayā assā te tava rathe yojitā, yuttā vā te rathassa ca anucchavikā,",
  "atk-s0506a:662_3": "aññamaññaṃ vā sadisatāya yuttā saṃsaṭṭhāti attho. Ettha ca “paramaalaṅkatā”ti purimasmiṃ",
  "atk-s0506a:662_4": "pakkhe sandhiṃ akatvā dutiyasmiṃ pakkhe avibhattikaniddeso daṭṭhabbo. Adhomukhāti",
  "atk-s0506a:662_5": "heṭṭhāmukhā. Yadipi te tadā pakatiyāva ṭhitā, devalokato orohaṇavasena “adhomukhā”ti",
  "atk-s0506a:662_6": "vuttā. Aghasigamāti vehāsaṃgamā. Balīti balavanto. Javāti javanakā, balavanto ceva",
  "atk-s0506a:662_7": "vegavanto cāti attho. Abhinimmitāti tava puññakammena nimmitā nibbattā. Sayaṃ nimmitameva",
  "atk-s0506a:662_8": "vā sandhāya “abhinimmitā”ti vuttaṃ nimmānaratibhāvato sirimāya devadhītāya. Pañcarathāsatāti",
  "atk-s0506a:662_9": "gāthāsukhatthaṃ thakārassa dīghaṃ liṅgavipallāsañca katvā vuttaṃ, vibhattialopo vā",
  "atk-s0506a:662_10": "daṭṭhabbo, pañca rathasatānīti attho. Anventi taṃ sārathicoditā hayāti sārathīhi",
  "atk-s0506a:662_11": "coditā viya rathesu yuttā ime hayā bhadde, devate, taṃ anugacchanti. “Sārathiacoditā”ti",
  "atk-s0506a:662_12": "keci paṭhanti, sārathīhi acoditā eva anugacchantīti attho. “Sārathicoditā hayā”ti",
  "atk-s0506a:662_13": "ekaṃyeva vā padaṃ gāthāsukhatthaṃ dīghaṃ katvā vuttaṃ, sārathicoditahayā pañca rathasatāti yojanā.",
  "atk-s0506a:663_0": "138. Sā tiṭṭhasīti sā tvaṃ tiṭṭhasi. Rathavareti rathuttame. Alaṅkatāti saṭṭhisakaṭabhārehi",
  "atk-s0506a:663_1": "dibbālaṅkārehi alaṅkatasarīrā. Obhāsayaṃ jalamiva joti pāvakoti obhāsentī jotiriva",
  "atk-s0506a:663_2": "jalantī pāvako viya ca tiṭṭhasi, samantato obhāsentī jalantī tiṭṭhasīti vuttaṃ hoti.",
  "atk-s0506a:663_3": "“Jotī”ti ca candimasūriyanakkhattatārakarūpānaṃ sādhāraṇanāmaṃ. Varatanūti uttamarūpadhare",
  "atk-s0506a:663_4": "sabbaṅgasobhane. Tato eva anomadassane alāmakadassane, dassanīye pāsādiketi attho.",
  "atk-s0506a:663_5": "Kasmā nu kāyā anadhivaraṃ upāgamīti kuto nāma devakāyato anuttaraṃ sammāsambuddhaṃ",
  "atk-s0506a:663_6": "payirupāsanāya upagañchi upagatāsi.",
  "atk-s0506a:664": "Evaṃ therena pucchitā sā devatā attānaṃ āvikarontī –",
  "atk-s0506a:665": "139.",
  "atk-s0506a:666": "“Kāmaggapattānaṃ yamāhunuttaraṃ, nimmāya nimmāya ramanti devatā;",
  "atk-s0506a:667": "Tasmā kāyā accharā kāmavaṇṇinī, idhāgatā anadhivaraṃ namassitu”nti. –",
  "atk-s0506a:668": "Gāthamāha.",
  "atk-s0506a:669_0": "139. Tattha kāmaggapattānaṃ yamāhunuttaranti kāmūpabhogehi aggabhāvaṃ pattānaṃ paranimmitavasavattīnaṃ",
  "atk-s0506a:669_1": "devānaṃ yaṃ devakāyaṃ yasena bhogādivasena ca anuttaranti vadanti, tato kāyā. Nimmāya",
  "atk-s0506a:669_2": "nimmāya ramanti devatāti nimmānaratidevatā attanā yathārucite kāme sayaṃ nimminitvā",
  "atk-s0506a:669_3": "nimminitvā ramanti kīḷanti laḷantā abhiramanti. Tasmā kāyāti tasmā nimmānaratidevanikāyā.",
  "atk-s0506a:669_4": "Kāmavaṇṇinīti kāmarūpadharā yathicchitarūpadhārinī. Idhāgatāti idha imasmiṃ manussaloke,",
  "atk-s0506a:669_5": "imaṃ vā manussalokaṃ āgatā.",
  "atk-s0506a:670": "Evaṃ devatāya attano nimmānaratidevatābhāve kathite puna thero tassā purimabhavaṃ tattha katapuññakammaṃ laddhiñca kathāpetukāmo –",
  "atk-s0506a:671": "140.",
  "atk-s0506a:672": "“Kiṃ tvaṃ pure sucaritamācarīdha, kenacchasi tvaṃ amitayasā sukhedhitā;",
  "atk-s0506a:673": "Iddhī ca te anadhivarā vihaṅgamā, vaṇṇo ca te dasa disā virocati.",
  "atk-s0506a:674": "141.",
  "atk-s0506a:675": "“Devehi tvaṃ parivutā sakkatā casi,",
  "atk-s0506a:676": "Kuto cutā sugatigatāsi devate;",
  "atk-s0506a:677": "Kassa vā tvaṃ vacanakarānusāsaniṃ,",
  "atk-s0506a:678": "Ācikkha me tvaṃ yadi buddhasāvikā”ti. – dve gāthā abhāsi;",
  "atk-s0506a:679_0": "140. Tattha ācarīti dīghaṃ katvā vuttaṃ, upacinīti attho. Idhāti nipātamattaṃ, idha",
  "atk-s0506a:679_1": "vā imasmiṃ devattabhāve. Kenacchasīti kena puññakammena assatthā acchasi. “Kenāsi",
  "atk-s0506a:679_2": "tva”nti keci paṭhanti. Amitayasāti na mitayasā anappakaparivārā. Sukhedhitāti sukhena",
  "atk-s0506a:679_3": "vaḍḍhitā, suparibrūhitadibbasukhāti attho. Iddhīti dibbānubhāvo. Anadhivarāti adhikā",
  "atk-s0506a:679_4": "visiṭṭhā aññā etissā natthīti anadhivarā, atiuttamāti attho. Vihaṅgamāti vehāsagāminī.",
  "atk-s0506a:679_5": "Dasa disāti dasapi disā. Virocatīti obhāseti.",
  "atk-s0506a:680_0": "141. Parivutā sakkatā casīti samantato parivāritā sambhāvitā ca asi. Kuto cutā sugatigatāsīti",
  "atk-s0506a:680_1": "pañcasu gatīsu kataragatito cutā hutvā sugatiṃ imaṃ devagatiṃ paṭisandhivasena upagatā",
  "atk-s0506a:680_2": "asi. Kassa vā tvaṃ vacanakarānusāsaninti kassa nu vā satthu sāsane pāvacane ovādānusāsanisampaṭicchanena",
  "atk-s0506a:680_3": "tvaṃ vacanakarā asīti yojanā. Kassa vā tvaṃ satthu vacanakarā anusāsakassa anusiṭṭhiyaṃ",
  "atk-s0506a:680_4": "patiṭṭhānenāti evaṃ vā ettha attho daṭṭhabbo. Evaṃ anuddesikavasena tassā laddhiṃ",
  "atk-s0506a:680_5": "pucchitvā puna uddesikavasena “ācikkha me tvaṃ yadi buddhasāvikā”ti pucchati. Tattha",
  "atk-s0506a:680_6": "buddhasāvikāti sabbampi ñeyyadhammaṃ sayambhuñāṇena hatthatale āmalakaṃ viya paccakkhato",
  "atk-s0506a:680_7": "buddhattā buddhassa bhagavato dhammassavanante jātāti buddhasāvikā.",
  "atk-s0506a:681": "Evaṃ therena pucchitamatthaṃ kathentī devatā imā gāthā abhāsi –",
  "atk-s0506a:682": "142.",
  "atk-s0506a:683": "“Nagantare nagaravare sumāpite, paricārikā rājavarassa sirimato;",
  "atk-s0506a:684": "Nacce gīte paramasusikkhitā ahuṃ, sirimāti maṃ rājagahe avediṃsu.",
  "atk-s0506a:685": "143.",
  "atk-s0506a:686": "“Buddho ca me isinisabho vināyako, adesayī samudayadukkhaniccataṃ;",
  "atk-s0506a:687": "Asaṅkhataṃ dukkhanirodha sassataṃ, maggañcimaṃ akuṭilamañjasaṃ sivaṃ.",
  "atk-s0506a:688": "144.",
  "atk-s0506a:689": "“Sutvānahaṃ amatapadaṃ asaṅkhataṃ, tathāgatassanadhivarassa sāsanaṃ;",
  "atk-s0506a:690": "Sīlesvahaṃ paramasusaṃvutā ahuṃ, dhamme ṭhitā naravarabuddhadesite.",
  "atk-s0506a:691": "145.",
  "atk-s0506a:692": "“Ñatvānahaṃ virajapadaṃ asaṅkhataṃ, tathāgatenanadhivarena desitaṃ;",
  "atk-s0506a:693": "Tatthevahaṃ samathasamādhimāphusiṃ, sāyeva me paramaniyāmatā ahu.",
  "atk-s0506a:694": "146.",
  "atk-s0506a:695": "“Laddhānahaṃ amatavaraṃ visesanaṃ, ekaṃsikā abhisamaye visesiya;",
  "atk-s0506a:696": "Asaṃsayā bahujanapūjitā ahaṃ, khiḍḍāratiṃ paccanubhomanappakaṃ.",
  "atk-s0506a:697": "147.",
  "atk-s0506a:698": "“Evaṃ ahaṃ amatadasamhi devatā, tathāgatassanadhivarassa sāvikā;",
  "atk-s0506a:699": "Dhammaddasā paṭhamaphale patiṭṭhitā, sotāpannā na ca pana matthi duggati.",
  "atk-s0506a:700": "148.",
  "atk-s0506a:701": "“Sā vandituṃ anadhivaraṃ upāgamiṃ, pāsādike kusalarate ca bhikkhavo;",
  "atk-s0506a:702": "Namassituṃ samaṇasamāgamaṃ sivaṃ, sagāravā sirimato dhammarājino.",
  "atk-s0506a:703": "149.",
  "atk-s0506a:704": "“Disvā muniṃ muditamanamhi pīṇitā, tathāgataṃ naravaradammasārathiṃ;",
  "atk-s0506a:705": "Taṇhacchidaṃ kusalarataṃ vināyakaṃ, vandāmahaṃ paramahitānukampaka”nti.",
  "atk-s0506a:706_0": "142. Tattha nagantareti isigilivepullavebhārapaṇḍavagijjhakūṭasaṅkhātānaṃ pañcannaṃ",
  "atk-s0506a:706_1": "pabbatānaṃ antare vemajjhe, yato taṃ nagaraṃ “giribbaja”nti vuccati. Nagaravareti",
  "atk-s0506a:706_2": "uttamanagare, rājagahaṃ sandhāyāha. Sumāpiteti mahāgovindapaṇḍitena vatthuvijjāvidhinā",
  "atk-s0506a:706_3": "sammadeva nivesite. Paricārikāti saṃgītaparicariyāya upaṭṭhāyikā. Rājavarassāti bimbisāramahārājassa.",
  "atk-s0506a:706_4": "Sirimatoti ettha “sirīti buddhipuññānaṃ adhivacana”nti vadanti. Atha vā puññanibbattā",
  "atk-s0506a:706_5": "sarīrasobhaggādisampatti katapuññaṃ nissayati, katapuññehi vā nissīyatīti “sirī”ti",
  "atk-s0506a:706_6": "vuccati, sā etassa atthīti sirimā, tassa sirimato. Paramasusikkhitāti ativiya sammadeva",
  "atk-s0506a:706_7": "ca sikkhitā. Ahunti ahosiṃ. Avediṃsūti aññāsuṃ.",
  "atk-s0506a:707_0": "143. Isinisabhoti gavasatajeṭṭhako usabho, gavasahassajeṭṭhako vasabho, vajasatajeṭṭhako",
  "atk-s0506a:707_1": "vā usabho, vajasahassajeṭṭhako vasabho, sabbagavaseṭṭho sabbaparissayasaho seto pāsādiko",
  "atk-s0506a:707_2": "mahābhāravaho asanisatasaddehipi asampakampiyo nisabho. Rathā so attano nisabhabalena",
  "atk-s0506a:707_3": "samannāgato catūhi pādehi pathaviṃ uppīḷetvā kenaci parissayena akampiyo acalaṭṭhānena",
  "atk-s0506a:707_4": "tiṭṭhati, evaṃ bhagavā dasahi tathāgatabalehi samannāgato catūhi vesārajjapādehi",
  "atk-s0506a:707_5": "aṭṭhaparisapathaviṃ uppīḷetvā sadevake loke kenaci paccatthikena paccāmittena akampiyo",
  "atk-s0506a:707_6": "acalaṭṭhānena tiṭṭhati, tasmā nisabho viyāti nisabho. Sīlādīnaṃ dhammakkhandhānaṃ",
  "atk-s0506a:707_7": "esanaṭṭhena “isī”ti laddhavohāresu sekkhāsekkhaisīsu nisabho, isīnaṃ vā nisabho,",
  "atk-s0506a:707_8": "isi ca so nisabho cāti vā isinisabho. Veneyyasatte vinetīti vināyako, nāyakavirahitoti",
  "atk-s0506a:707_9": "vā vināyako, sayambhūti attho.",
  "atk-s0506a:708_0": "Adesayī samudayadukkhaniccatanti samudayasaccassa ca dukkhasaccassa ca aniccataṃ",
  "atk-s0506a:708_1": "vayadhammataṃ abhāsi. Tena “yaṃkiñci samudayadhammaṃ, sabbaṃ taṃ nirodhadhamma”nti",
  "atk-s0506a:708_2": "attano abhisamayañāṇassa pavattiākāraṃ dasseti. Samudayadukkhaniccatanti vā samudayasaccañca",
  "atk-s0506a:708_3": "dukkhasaccañca aniccatañca. Tattha samudayasaccadukkhasaccaggahaṇena vipassanāya",
  "atk-s0506a:708_4": "bhūmiṃ dasseti, aniccatāgahaṇena tassā pavattiākāraṃ dasseti. Saṅkhārānañhi aniccākāre",
  "atk-s0506a:708_5": "vibhāvite dukkhākāro anattākāropi vibhāvitoyeva hoti taṃnibandhanattā tesaṃ. Tenāha",
  "atk-s0506a:708_6": "“yadaniccaṃ, taṃ dukkhaṃ, yaṃ dukkhaṃ, tadanattā”ti. Asaṅkhataṃ dukkhanirodhasassatanti",
  "atk-s0506a:708_7": "kenaci paccayena na saṅkhatanti asaṅkhataṃ, sabbakālaṃ tathabhāvena sassataṃ, sakalavaṭṭadukkhanirodhabhāvato",
  "atk-s0506a:708_8": "dukkhanirodhaṃ ariyasaccañca me adesayīti yojanā. Maggañcimaṃ akuṭilamañjasaṃ sivanti",
  "atk-s0506a:708_9": "antadvayaparivajjanena kuṭilabhāvakarānaṃ māyādīnaṃ kāyavaṅkādīnañca pahānena akuṭilaṃ,",
  "atk-s0506a:708_10": "tato eva añjasaṃ, asivabhāvakarānaṃ kāmarāgādīnaṃ samucchindanena sivaṃ nibbānaṃ.",
  "atk-s0506a:708_11": "Magganti nibbānatthikehi maggīyati, kilese vā mārento gacchatīti “maggo”ti laddhanāmaṃ",
  "atk-s0506a:708_12": "idaṃ tumhākañca mamañca paccakkhabhūtaṃ dukkhanirodhagāminipaṭipadāsaṅkhātaṃ ariyasaccañca",
  "atk-s0506a:708_13": "me adesayīti yojanā.",
  "atk-s0506a:709_0": "144. Sutvānahaṃ amatapadaṃ asaṅkhataṃ, tathāgatassanadhivarassa sāsananti ettha ayaṃ",
  "atk-s0506a:709_1": "saṅkhepattho – tathā āgamanādiatthena tathāgatassa, sadevake loke aggabhāvato anadhivarassa,",
  "atk-s0506a:709_2": "sammāsambuddhassa amatapadaṃ asaṅkhataṃ nibbānaṃ uddissa desitattā, amatassa vā nibbānassa",
  "atk-s0506a:709_3": "paṭipajjanupāyattā kenacipi asaṅkharaṇīyattā ca amatapadaṃ asaṅkhataṃ sāsanaṃ saddhammaṃ",
  "atk-s0506a:709_4": "ahaṃ sutvānāti. Sīlesvahanti sīlesu nipphādetabbesu ahaṃ. Paramasusaṃvutāti ativiya",
  "atk-s0506a:709_5": "sammadeva saṃvutā. Ahunti ahosiṃ. Dhamme ṭhitāti paṭipattidhamme patiṭṭhitā.",
  "atk-s0506a:710_0": "145. Ñatvānāti sacchikiriyābhisamayavasena jānitvā. Tatthevāti tasmiṃyeva khaṇe,",
  "atk-s0506a:710_1": "tasmiṃyeva vā attabhāve. Samathasamādhimāphusinti paccanīkadhammānaṃ samucchedavasena",
  "atk-s0506a:710_2": "samanato vūpasamanato paramatthasamathabhūtaṃ lokuttarasamādhiṃ āphusiṃ adhigacchiṃ.",
  "atk-s0506a:710_3": "Yadipi yasmiṃ khaṇe nirodhassa sacchikiriyābhisamayo, tasmiṃyeva khaṇe maggassa bhāvanābhisamayo,",
  "atk-s0506a:710_4": "ārammaṇapaṭivedhaṃ pana bhāvanāpaṭivedhasseva purimasiddhikāraṇaṃ viya katvā dassetuṃ –",
  "atk-s0506a:711": "“Ñatvānahaṃ virajapadaṃ asaṅkhataṃ, tathāgatenanadhivarena desitaṃ”.",
  "atk-s0506a:712_0": "Tatthevahaṃ ‘samathasamādhimāphusi’nti vuttaṃ yathā “cakkhuñca paṭicca rūpe ca uppajjati",
  "atk-s0506a:712_1": "cakkhuviññāṇa”nti. Ñatvānāti vā samānakālavasena vuttanti veditabbaṃ yathā “nihantvāna",
  "atk-s0506a:712_2": "tamaṃ sabbaṃ, ādicco nabhamuggato”ti. Sāyevāti yā lokuttarasamādhiphusanā laddhā,",
  "atk-s0506a:712_3": "sāyeva. Paramaniyāmatāti paramā uttamā magganiyāmatā.",
  "atk-s0506a:713_0": "146. Visesananti puthujjanehi visesakaṃ visiṭṭhabhāvasādhakaṃ. Ekaṃsikāti “sammāsambuddho",
  "atk-s0506a:713_1": "bhagavā, svākkhāto dhammo, suppaṭipanno saṅgho”ti ekaṃsagāhavatī ratanattaye nibbicikicchā.",
  "atk-s0506a:713_2": "Abhisamaye visesiyāti saccapaṭivedhavasena visesaṃ patvā. “Visesinī”tipi paṭhanti,",
  "atk-s0506a:713_3": "abhisamayahetu visesavatīti attho. Asaṃsayāti soḷasavatthukāya aṭṭhavatthukāya ca",
  "atk-s0506a:713_4": "vicikicchāya pahīnattā apagatasaṃsayā. “Asaṃsiyā”ti keci paṭhanti. Bahujanapūjitāti",
  "atk-s0506a:713_5": "sugatīhi parehi patthanīyaguṇāti attho. Khiḍḍāratinti khiḍḍābhūtaṃ ratiṃ, atha vā",
  "atk-s0506a:713_6": "khiḍḍañca ratiñca khiḍḍāvihārañca ratisukhañca.",
  "atk-s0506a:714_0": "147. Amatadasamhīti amatadasā nibbānadassāvinī amhi. Dhammaddasāti catusaccadhammaṃ",
  "atk-s0506a:714_1": "diṭṭhavatī. Sotāpannāti ariyamaggasotaṃ ādito pattā. Na ca pana matthi duggatīti",
  "atk-s0506a:714_2": "na ca pana me atthi duggati avinipātadhammattā.",
  "atk-s0506a:715_0": "148. Pāsādiketi pasādāvahe. Kusalarateti kusale anavajjadhamme nibbāne rate. Bhikkhavoti",
  "atk-s0506a:715_1": "bhikkhū namassituṃ upāgaminti yojanā. Samaṇasamāgamaṃ sivanti samaṇānaṃ samitapāpānaṃ",
  "atk-s0506a:715_2": "buddhabuddhasāvakānaṃ sivañca dhammaṃ khemaṃ samāgamaṃ saṅgamaṃ payirupāsituṃ upāgaminti",
  "atk-s0506a:715_3": "sambandho. Sirimato dhammarājinoti bhummatthe sāmivacanaṃ. Sirimati dhammarājinīti",
  "atk-s0506a:715_4": "attho. Evameva ca keci paṭhanti.",
  "atk-s0506a:716_0": "149. Muditamanamhīti moditamanā amhi. Pīṇitāti tuṭṭhā, pītirasavasena vā tittā. Naravaradammasārathinti",
  "atk-s0506a:716_1": "naravaro ca so aggapuggalattā, dammānaṃ dametabbānaṃ veneyyānaṃ nibbānābhimukhaṃ",
  "atk-s0506a:716_2": "sāraṇato dammasārathi cāti naravaradammasārathi, taṃ. Paramahitānukampakanti paramena",
  "atk-s0506a:716_3": "uttamena hitena sabbasattānaṃ anukampakaṃ.",
  "atk-s0506a:717_0": "Evaṃ sirimā devadhītā attano laddhipavedanamukhena ratanattaye pasādaṃ pavedetvā",
  "atk-s0506a:717_1": "bhagavantaṃ bhikkhusaṅghañca vanditvā padakkhiṇaṃ katvā devalokameva gatā. Bhagavā",
  "atk-s0506a:717_2": "tameva otiṇṇavatthuṃ aṭṭhuppattiṃ katvā dhammaṃ desesi, desanāpariyosāne ukkaṇṭhitabhikkhu",
  "atk-s0506a:717_3": "arahattaṃ pāpuṇi, sampattaparisāyapi sā dhammadesanā sātthikā jātāti.",
  "atk-s0506a:718": "Sirimāvimānavaṇṇanā niṭṭhitā.",
  "atk-s0506a:719": "17. Kesakārīvimānavaṇṇanā",
  "atk-s0506a:720_0": "Idaṃ vimānaṃ ruciraṃ pabhassaranti kesakārīvimānaṃ. Tassa kā uppatti? Bhagavā bārāṇasiyaṃ",
  "atk-s0506a:720_1": "viharati isipatane migadāye. Tena kho pana samayena sambahulā bhikkhū pubbaṇhasamayaṃ",
  "atk-s0506a:720_2": "nivāsetvā pattacīvaramādāya bārāṇasiṃ piṇḍāya pavisiṃsu. Te aññatarassa brāhmaṇassa",
  "atk-s0506a:720_3": "gehadvārasamīpena gacchanti. Tasmiñca gehe brāhmaṇassa dhītā kesakārī nāma gehadvārasamīpe",
  "atk-s0506a:720_4": "mātu sīsato ūkā gaṇhantī te bhikkhū gacchante disvā mātaraṃ āha “amma, ime pabbajitā",
  "atk-s0506a:720_5": "paṭhamena yobbanena samannāgatā abhirūpā dassanīyā pāsādikā sukhumālā kenaci pārijuññena",
  "atk-s0506a:720_6": "anabhibhūtā maññe, kasmā nu kho ime imasmiṃyeva vaye pabbajantī”ti? Taṃ mātā āha",
  "atk-s0506a:720_7": "“atthi, amma, sakyaputto sakyakulā pabbajito buddho loke uppanno, so dhammaṃ deseti",
  "atk-s0506a:720_8": "ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ,",
  "atk-s0506a:720_9": "parisuddhaṃ brahmacariyaṃ pakāseti, tassa ime dhammaṃ sutvā pabbajantī”ti.",
  "atk-s0506a:721_0": "Tena ca samayena āgataphalo viññātasāsano aññataro upāsako tāya vīthiyā gacchanto",
  "atk-s0506a:721_1": "taṃ kathaṃ sutvā tāsaṃ santikaṃ upasaṅkami. Atha naṃ brāhmaṇī āha “etarahi kho upāsaka",
  "atk-s0506a:721_2": "bahū kulaputtā mahantaṃ bhogakkhandhaṃ mahantaṃ ñātiparivaṭṭaṃ pahāya sakyasamaye",
  "atk-s0506a:721_3": "pabbajanti, te kiṃ nu kho atthavasaṃ sampassantā pabbajantī”ti? Taṃ sutvā upāsako",
  "atk-s0506a:721_4": "“kāmesu ādīnavaṃ, nekkhamme ca ānisaṃsaṃ sampassantā”ti vatvā attano ñāṇabalānurūpaṃ",
  "atk-s0506a:721_5": "tamatthaṃ vitthārato kathesi, tiṇṇañca ratanānaṃ guṇe pakāsesi, pañcannaṃ sīlānaṃ",
  "atk-s0506a:721_6": "diṭṭhadhammikaṃ samparāyikañca guṇānisaṃsaṃ pavedesi. Atha brāhmaṇadhītā taṃ “kiṃ",
  "atk-s0506a:721_7": "amhehipi saraṇesu ca sīlesu ca patiṭṭhāya tayā vutte guṇānisaṃse adhigantuṃ sakkā”ti",
  "atk-s0506a:721_8": "pucchi. So “sabbasādhāraṇā ime dhammā bhagavatā bhāsitā, kasmā na sakkā”ti vatvā",
  "atk-s0506a:721_9": "tassā saraṇāni ca sīlāni ca adāsi. Sā gahitasaraṇā samādinnasīlā ca hutvā puna āha",
  "atk-s0506a:721_10": "“kiṃ ito uttari aññampi karaṇīyaṃ atthī”ti. So tassā viññubhāvaṃ sallakkhento “upanissayasampannā",
  "atk-s0506a:721_11": "bhavissatī”ti ñatvā sarīrasabhāvaṃ vibhāvento dvattiṃsākārakammaṭṭhānaṃ kathetvā",
  "atk-s0506a:721_12": "kāye virāgaṃ uppādetvā upari aniccatādipaṭisaṃyuttāya dhammiyā kathāya saṃvejetvā",
  "atk-s0506a:721_13": "vipassanāmaggaṃ ācikkhitvā gato. Sā tena vuttanayaṃ sabbaṃ manasi katvā paṭikūlamanasikāre",
  "atk-s0506a:721_14": "samāhitacittā vipassanaṃ paṭṭhapetvā upanissayasampattiyā na cirasseva sotāpattiphale",
  "atk-s0506a:721_15": "patiṭṭhahi. Athāparena samayena kālaṃ katvā sakkassa devarañño paricārikā hutvā nibbatti,",
  "atk-s0506a:721_16": "satasahassañcassā accharāparivāro ahosi. Taṃ sakko devarājā disvā acchariyabbhutacittajāto pamuditahadayo –",
  "atk-s0506a:722": "150.",
  "atk-s0506a:723": "“Idaṃ vimānaṃ ruciraṃ pabhassaraṃ, veḷuriyathambhaṃ satataṃ sunimmitaṃ;",
  "atk-s0506a:724": "Suvaṇṇarukkhehi samantamotthataṃ, ṭhānaṃ mamaṃ kammavipākasambhavaṃ.",
  "atk-s0506a:725": "151.",
  "atk-s0506a:726": "“Tatrūpapannā purimaccharā imā, sataṃ sahassāni sakena kammunā;",
  "atk-s0506a:727": "Tuvaṃsi ajjhupagatā yasassinī, obhāsayaṃ tiṭṭhasi pubbadevatā.",
  "atk-s0506a:728": "152.",
  "atk-s0506a:729": "“Sasī adhiggayha yathā virocati, nakkhattarājāriva tārakāgaṇaṃ;",
  "atk-s0506a:730": "Tatheva tvaṃ accharāsaṅgaṇaṃ imaṃ, daddallamānā yasasā virocasi.",
  "atk-s0506a:731": "153.",
  "atk-s0506a:732": "“Kuto nu āgamma anomadassane, upapannā tvaṃ bhavanaṃ mamaṃ idaṃ;",
  "atk-s0506a:733": "Brahmaṃva devā tidasā sahindakā, sabbe na tappāmase dassanena ta”nti. –",
  "atk-s0506a:734": "Catūhi gāthāhi tāya katakammaṃ pucchi.",
  "atk-s0506a:735_0": "150. Tattha idaṃ vimānanti yasmiṃ vimāne sā devatā uppannā, taṃ attano vimānaṃ sandhāyāha.",
  "atk-s0506a:735_1": "Satatanti sabbakālaṃ ruciraṃ pabhassaranti yojanā. Satatanti vā sammātataṃ, ativiya",
  "atk-s0506a:735_2": "vitthiṇṇanti attho. Samantamotthatanti samantato avatthataṃ chāditaṃ. Ṭhānanti vimānameva",
  "atk-s0506a:735_3": "sandhāya vadati. Tañhi tiṭṭhanti ettha katapuññāti ṭhānanti vuccati. Kammavipākasambhavanti",
  "atk-s0506a:735_4": "kammavipākabhāvena sambhūtaṃ, kammavipākena vā saha sambhūtaṃ. Mamanti idaṃ mama",
  "atk-s0506a:735_5": "ṭhānaṃ mama kammavipākasambhavanti dvīhipi padehi yojetabbaṃ.",
  "atk-s0506a:736_0": "151. Tatrūpapannāti gāthāya ayaṃ saṅkhepattho – tatra tasmiṃ yathāvutte vimāne upapannāti",
  "atk-s0506a:736_1": "nibbattā pageva uppannattā pubbadevatā imā purimā accharāyo parimāṇato sataṃ sahassāni.",
  "atk-s0506a:736_2": "Tuvaṃsīti tvaṃ asi sakena kammunā ajjhupagatā upapannā. Yasassinīti parivārasampannā,",
  "atk-s0506a:736_3": "teneva sakena kammunā kammānubhāvena obhāsayantī virocamānā tiṭṭhasīti.",
  "atk-s0506a:737_0": "152. Idāni tameva obhāsanaṃ upamāya vibhāvento “sasī”ti gāthamāha. Tassattho – yathā",
  "atk-s0506a:737_1": "sasalañchanayogena “sasī”ti, nakkhattehi adhikaguṇatāya “nakkhattarājā”ti ca laddhanāmo",
  "atk-s0506a:737_2": "cando sabbaṃ tārakāgaṇaṃ adhiggayha abhibhavitvā virocati virājati, tatheva tvaṃ",
  "atk-s0506a:737_3": "imaṃ accharānaṃ devakaññānaṃ gaṇaṃ samūhaṃ attano yasasā daddallamānā ativiya vijjotamānā",
  "atk-s0506a:737_4": "virocasīti. Ettha ca “imā”ti “ima”nti ca nipātamattaṃ. Keci pana “nakkhattarājāriva",
  "atk-s0506a:737_5": "tārāgaṇaṃ tatheva tva”nti paṭhanti.",
  "atk-s0506a:738_0": "153. Idāni tassā devatāya purimabhavaṃ tattha katapuññañca pucchanto “kuto nu āgammā”ti",
  "atk-s0506a:738_1": "gāthamāha. Tattha kuto nu āgammāti kuto nu bhavato kuto nu puññakammato kāraṇabhūtato",
  "atk-s0506a:738_2": "idaṃ mama bhavanaṃ āgamma bhadde anomadassane sabbaṅgasobhane tvaṃ upapannā uppattigahaṇavasena",
  "atk-s0506a:738_3": "upagatā. “Anomadassane”ti vuttamevatthaṃ upamāya pakāsento “brahmaṃva devā tidasā",
  "atk-s0506a:738_4": "sahindakā, sabbe na tappāmase dassanena ta”nti āha. Tattha yathā brahmānaṃ sahampatiṃ",
  "atk-s0506a:738_5": "sanaṅkumāraṃ vā upagataṃ saha indenāti sahindakā tāvatiṃsā devā passantā dassanena",
  "atk-s0506a:738_6": "na tappanti, evaṃ tava dassanena mayaṃ sabbe devā na tappāmaseti attho.",
  "atk-s0506a:739": "Evaṃ pana sakkena devānamindena pucchitā sā devatā tamatthaṃ pakāsentī –",
  "atk-s0506a:740": "154.",
  "atk-s0506a:741": "“Yametaṃ sakka anupucchase mamaṃ, kuto cutā tvaṃ idha āgatāti;",
  "atk-s0506a:742": "Bārāṇasī nāma puratthi kāsinaṃ, tattha ahosiṃ pure kesakārikā.",
  "atk-s0506a:743": "155.",
  "atk-s0506a:744": "“Buddhe ca dhamme ca pasannamānasā, saṅghe ca ekantagatā asaṃsayā;",
  "atk-s0506a:745": "Akhaṇḍasikkhāpadā āgatapphalā, sambodhidhamme niyatā anāmayā”ti. –",
  "atk-s0506a:746": "Gāthadvayamāha.",
  "atk-s0506a:747_0": "154-5. Tattha yametanti yaṃ etaṃ pañhanti attho. Anupucchaseti anukūlabhāvena pucchasi.",
  "atk-s0506a:747_1": "Mamanti maṃ. Puratthīti puraṃ atthi. Kāsinanti kāsiraṭṭhassa. Kesakārikāti purimattabhāve",
  "atk-s0506a:747_2": "attano nāmaṃ vadati. Buddhe ca dhamme cātiādinā attano puññaṃ vibhāveti.",
  "atk-s0506a:748": "Puna sakko tassā taṃ puññasampattiñca dibbasampattiñca anumodamāno –",
  "atk-s0506a:749": "156.",
  "atk-s0506a:750": "“Tantyābhinandāmase svāgatañca te,",
  "atk-s0506a:751": "Dhammena ca tvaṃ yasasā virocasi;",
  "atk-s0506a:752": "Buddhe ca dhamme ca pasannamānase,",
  "atk-s0506a:753": "Saṅghe ca ekantagate asaṃsaye;",
  "atk-s0506a:754": "Akhaṇḍasikkhāpade āgatapphale,",
  "atk-s0506a:755": "Sambodhidhamme niyate anāmaye”ti. – āha;",
  "atk-s0506a:756_0": "156. Tattha tantyābhinandāmaseti taṃ te duvidhampi sampattiṃ abhinandāma anumodāma.",
  "atk-s0506a:756_1": "Svāgatañca teti tuyhañca idhāgamanaṃ svāgataṃ, amhākaṃ pītisomanassasaṃvaddhanameva.",
  "atk-s0506a:756_2": "Sesaṃ vuttanayamevāti.",
  "atk-s0506a:757_0": "Taṃ pana pavattiṃ sakko devarājā āyasmato mahāmoggallānattherassa kathesi, thero",
  "atk-s0506a:757_1": "bhagavato nivedesi. Bhagavā tamatthaṃ aṭṭhuppattiṃ katvā sampattaparisāya dhammaṃ",
  "atk-s0506a:757_2": "desesi. Sā desanā sadevakassa lokassa sātthikā jātāti.",
  "atk-s0506a:758": "Kesakārīvimānavaṇṇanā niṭṭhitā.",
  "atk-s0506a:759": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:760": "Sattarasavatthupaṭimaṇḍitassa paṭhamassa pīṭhavaggassa",
  "atk-s0506a:761": "Atthavaṇṇanā niṭṭhitā.",
  "atk-s0506a:762": "2. Cittalatāvaggo",
  "atk-s0506a:763": "1. Dāsivimānavaṇṇanā",
  "atk-s0506a:764_0": "Dutiyavagge api sakkova devindoti dāsivimānaṃ. Tassa kā uppatti? Bhagavati jetavane",
  "atk-s0506a:764_1": "viharante sāvatthivāsī aññataro upāsako sambahulehi upāsakehi saddhiṃ sāyanhasamayaṃ",
  "atk-s0506a:764_2": "vihāraṃ gantvā dhammaṃ sutvā parisāya vuṭṭhitāya bhagavantaṃ upasaṅkamitvā “ito paṭṭhāya",
  "atk-s0506a:764_3": "ahaṃ, bhante, saṅghassa cattāri niccabhattāni dassāmī”ti āha. Atha naṃ bhagavā tadanucchavikaṃ",
  "atk-s0506a:764_4": "dhammakathaṃ kathetvā vissajjesi. So “mayā, bhante, saṅghassa cattāri niccabhattāni",
  "atk-s0506a:764_5": "paññattāni. Sve paṭṭhāya ayyā mama gehaṃ āgacchantū”ti bhattuddesakassa ārocetvā",
  "atk-s0506a:764_6": "attano gehaṃ gantvā dāsiyā tamatthaṃ ācikkhitvā “tattha tayā niccakālaṃ appamattāya",
  "atk-s0506a:764_7": "bhavitabba”nti āha. Sā “sādhū”ti sampaṭicchi. Pakatiyāva sā saddhāsampannā puññakāmā",
  "atk-s0506a:764_8": "sīlavatī, tasmā divase divase kālasseva uṭṭhāya paṇītaṃ annapānaṃ paṭiyādetvā bhikkhūnaṃ",
  "atk-s0506a:764_9": "nisīdanaṭṭhānaṃ susammaṭṭhaṃ suparibhaṇḍakaṃ katvā āsanāni paññāpetvā bhikkhū upagate",
  "atk-s0506a:764_10": "tattha nisīdāpetvā vanditvā gandhapupphadhūpadīpehi pūjetvā sakkaccaṃ parivisati.",
  "atk-s0506a:765_0": "Athekadivasaṃ bhikkhū katabhattakicce upasaṅkamitvā vanditvā evamāha “kathaṃ nu kho,",
  "atk-s0506a:765_1": "bhante, ito jātiādidukkhato parimutti hotī”ti. Bhikkhū tassā saraṇāni ca pañca sīlāni",
  "atk-s0506a:765_2": "ca datvā kāyasabhāvaṃ pakāsetvā paṭikūlamanasikāre niyojesuṃ, apare aniccatāpaṭisaṃyuttaṃ",
  "atk-s0506a:765_3": "dhammakathaṃ kathesuṃ. Sā soḷasa vassāni sīlaṃ rakkhantī antarantarā yoniso manasikarontī",
  "atk-s0506a:765_4": "ekadivasaṃ dhammassavanasappāyaṃ labhitvā ñāṇassa ca paripakkattā vipassanaṃ vaḍḍhetvā",
  "atk-s0506a:765_5": "sotāpattiphalaṃ sacchākāsi. Sā aparena samayena kālaṃ katvā sakkassa devarañño vallabhā",
  "atk-s0506a:765_6": "paricārikā hutvā nibbatti. Sā saṭṭhitūriyasahassehi paricariyamānā accharāsatasahassaparivutā",
  "atk-s0506a:765_7": "mahantaṃ dibbasampattiṃ anubhavantī pamudā modamānā saparivārā uyyānādīsu vicarati.",
  "atk-s0506a:765_8": "Taṃ āyasmā mahāmoggallāno heṭṭhā vuttanayeneva disvā –",
  "atk-s0506a:766": "157.",
  "atk-s0506a:767": "“Api sakkova devindo, ramme cittalatāvane;",
  "atk-s0506a:768": "Samantā anupariyāsi, nārīgaṇapurakkhatā;",
  "atk-s0506a:769": "Obhāsentī disā sabbā, osadhī viya tārakā.",
  "atk-s0506a:770": "158.",
  "atk-s0506a:771": "“Kena tetādiso vaṇṇo, kena te idha mijjhati;",
  "atk-s0506a:772": "Uppajjanti ca te bhogā, ye keci manaso piyā.",
  "atk-s0506a:773": "159.",
  "atk-s0506a:774": "“Pucchāmi taṃ devi mahānubhāve,",
  "atk-s0506a:775": "Manussabhūtā kimakāsi puññaṃ;",
  "atk-s0506a:776": "Kenāsi evaṃ jalitānubhāvā,",
  "atk-s0506a:777": "Vaṇṇo ca te sabbadisā pabhāsatī”ti. – pucchi;",
  "atk-s0506a:778": "160.",
  "atk-s0506a:779": "“Sā devatā attamanā, moggallānena pucchitā;",
  "atk-s0506a:780": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:781": "161.",
  "atk-s0506a:782": "“Ahaṃ manussesu manussabhūtā, dāsī ahosiṃ parapessiyā kule.",
  "atk-s0506a:783": "162.",
  "atk-s0506a:784": "“Upāsikā cakkhumato, gotamassa yasassino;",
  "atk-s0506a:785": "Tassā me nikkamo āsi, sāsane tassa tādino.",
  "atk-s0506a:786": "163.",
  "atk-s0506a:787": "“Kāmaṃ bhijjatuyaṃ kāyo, neva atthettha saṇṭhanaṃ;",
  "atk-s0506a:788": "Sikkhāpadānaṃ pañcannaṃ, maggo sovatthiko sivo.",
  "atk-s0506a:789": "164.",
  "atk-s0506a:790": "“Akaṇṭako agahano, uju sabbhi pavedito;",
  "atk-s0506a:791": "Nikkamassa phalaṃ passa, yathidaṃ pāpuṇitthikā.",
  "atk-s0506a:792": "165.",
  "atk-s0506a:793": "“Āmantanikā raññomhi, sakkassa vasavattino;",
  "atk-s0506a:794": "Saṭṭhi tūriyasahassāni, paṭibodhaṃ karonti me.",
  "atk-s0506a:795": "166.",
  "atk-s0506a:796": "“Ālambo gaggaro bhīmo, sādhuvādī ca saṃsayo;",
  "atk-s0506a:797": "Pokkharo ca suphasso ca, vīṇāmokkhā ca nāriyo.",
  "atk-s0506a:798": "167.",
  "atk-s0506a:799": "“Nandā ceva sunandā ca, soṇadinnā sucimhitā;",
  "atk-s0506a:800": "Alambusā missakesī ca, puṇḍarīkāti dāruṇī.",
  "atk-s0506a:801": "168.",
  "atk-s0506a:802": "“Eṇīphassā suphassā ca, subhaddā muduvādinī;",
  "atk-s0506a:803": "Etā caññā ca seyyāse, accharānaṃ pabodhikā.",
  "atk-s0506a:804": "169.",
  "atk-s0506a:805": "“Tā maṃ kālenupāgantvā, abhibhāsanti devatā;",
  "atk-s0506a:806": "Handa naccāma gāyāma, handa taṃ ramayāmase.",
  "atk-s0506a:807": "170.",
  "atk-s0506a:808": "“Nayidaṃ akatapuññānaṃ, katapuññānamevidaṃ;",
  "atk-s0506a:809": "Asokaṃ nandanaṃ rammaṃ, tidasānaṃ mahāvanaṃ.",
  "atk-s0506a:810": "171.",
  "atk-s0506a:811": "“Sukhaṃ akatapuññānaṃ, idha natthi parattha ca;",
  "atk-s0506a:812": "Sukhañca katapuññānaṃ, idha ceva parattha ca.",
  "atk-s0506a:813": "172.",
  "atk-s0506a:814": "“Tesaṃ sahabyakāmānaṃ, kattabbaṃ kusalaṃ bahuṃ;",
  "atk-s0506a:815": "Katapuññā hi modanti, sagge bhogasamaṅgino”ti. – devatā vissajjesi;",
  "atk-s0506a:816_0": "157. Tattha api sakkova devindoti apisaddo sambhāvanāyaṃ, ivasaddo ikāralopaṃ katvā",
  "atk-s0506a:816_1": "vutto upamāyaṃ, tasmā yathā nāma sakko devānamindoti attho. Sakkasamabhāvo tissā",
  "atk-s0506a:816_2": "devatāya parivārasampattidassanatthaṃ vutto. Keci “apīti nipātamatta”nti vadanti.",
  "atk-s0506a:816_3": "Cittalatāvaneti cittāya nāma devadhītāya puññānubhāvena nibbatte, cittānaṃ vā vicittapupphaphalādivisesayuttānaṃ",
  "atk-s0506a:816_4": "santānakavalliādīnaṃ tattha yebhuyyatāya cittalatāvananti laddhanāme devuyyāne.",
  "atk-s0506a:817": "161. Parapessiyāti paresaṃ kule tasmiṃ tasmiṃ kicce pesaniyā, paresaṃ veyyāvaccakārīti attho.",
  "atk-s0506a:818_0": "162. Tassā me nikkamo āsi, sāsane tassa tādinoti tassā dāsiyāpi samānāya pañcahi",
  "atk-s0506a:818_1": "cakkhūhi cakkhumato buddhassa bhagavato upāsikā hutvā soḷasa vassāni sīlaṃ rakkhantiyā",
  "atk-s0506a:818_2": "kammaṭṭhānañca manasi karontiyā manasikārānubhāvena me mayhaṃ uppajjamāne sattatiṃsabodhipakkhiyadhammasaṅkhāte",
  "atk-s0506a:818_3": "iṭṭhādīsu tādilakkhaṇasampattiyā tādino satthu sāsane tappariyāpannoyeva saṃkilesapakkhato",
  "atk-s0506a:818_4": "nikkamanena “nikkamo”ti laddhanāmo sammāvāyāmo āsi ahosi uppajji.",
  "atk-s0506a:819_0": "163-4. Tassa pana nikkamassa pubbabhāgassa pavattākāraṃ dassetuṃ “kāmaṃ bhijjatuyaṃ",
  "atk-s0506a:819_1": "kāyo, neva atthettha saṇṭhananti vuttaṃ. Tassattho – yadipi me ayaṃ kāyo bhijjatu",
  "atk-s0506a:819_2": "vinassatu, tattha kiñcimattampi apekkhaṃ akarontī ettha etasmiṃ kammaṭṭhānānuyoge",
  "atk-s0506a:819_3": "neva atthi, me vīriyassa saṇṭhanaṃ sithilīkaraṇanti vīriyaṃ samuttejentī vipassanaṃ ussukkāpesinti.",
  "atk-s0506a:820": "Idāni tathā vipassanaṃ ussukkāpetvā paṭiladdhaguṇaṃ dassentī –",
  "atk-s0506a:821": "“Sikkhāpadānaṃ pañcannaṃ, maggo sovatthiko sivo;",
  "atk-s0506a:822": "Akaṇṭako agahano, uju sabbhi pavedito;",
  "atk-s0506a:823": "Nikkamassa phalaṃ passa, yathidaṃ pāpuṇitthikā”ti. – āha;",
  "atk-s0506a:824_0": "Tatrāyaṃ saṅkhepattho – yo niccasīlavasena samādinnānaṃ pañcannaṃ sikkhāpadānaṃ sikkhākoṭṭhāsānaṃ",
  "atk-s0506a:824_1": "upanissayabhāvena laddhattā tesaṃ paripūritattā ca sikkhāpadānaṃ pañcannaṃ sambandhībhūto,",
  "atk-s0506a:824_2": "yasmiṃ santāne uppanno, tassa sabbākārena sotthibhāvasampādanato sundaratthabhāvato",
  "atk-s0506a:824_3": "ca sovatthiko sotthiko, saṃkilesadhammehi anupaddutattā khemappattihetutāya ca sivo,",
  "atk-s0506a:824_4": "rāgakaṇṭakādīnaṃ abhāvena akaṇṭako, kilesadiṭṭhiduccaritagahanasamucchedanato agahano,",
  "atk-s0506a:824_5": "sabbajimhavaṅkakuṭilabhāvāpagamahetutāya uju, buddhādīhi sappurisehi pakāsitattā",
  "atk-s0506a:824_6": "sabbhi pavedito ariyamaggo, taṃ yathā yena upāyabhūtena itthikā dvaṅgulabahalabuddhikāpi",
  "atk-s0506a:824_7": "samānā pāpuṇiṃ, tassa nikkamassa yathāvuttavīriyassa idaṃ phalaṃ passāti sakkaṃ ālapati.",
  "atk-s0506a:825_0": "165. Āmantanikā raññomhi, sakkassa vasavattinoti sayaṃvasībhāvena vattanato, dvīsu",
  "atk-s0506a:825_1": "devalokesu attano vasaṃ issariyaṃ vattetīti vā vasavattī, tassa vasavattino sakkassa",
  "atk-s0506a:825_2": "devarañño āmantanikā ālāpasallāpayoggā, kīḷanakāle vā tena āmantetabbā amhi, nikkamassa",
  "atk-s0506a:825_3": "vīriyassa phalaṃ passāti yojanā. Ātatavitatādibhedena pañca tūriyaṅgāni dvādasahi",
  "atk-s0506a:825_4": "pāṇibhāgehi ekato pavajjamānāni saṭṭhi honti, tāni pana sahassamattāni payirupāsanavasena",
  "atk-s0506a:825_5": "upaṭṭhitāni sandhāyāha “saṭṭhi tūriyasahassāni, paṭibodhaṃ karonti me”ti. Tattha",
  "atk-s0506a:825_6": "paṭibodhanti pītisomanassānaṃ pabodhanaṃ.",
  "atk-s0506a:826_0": "166-8. Ālambotiādi tūriyavādakānaṃ devaputtānaṃ ekadesato nāmaggahaṇanti vadanti,",
  "atk-s0506a:826_1": "tūriyānaṃ panetaṃ nāmaggahaṇaṃ. Vīṇāmokkhādikā devadhītā. Sucimhitāti suddhamihitā,",
  "atk-s0506a:826_2": "nāmameva vā etaṃ. Muduvādinīti mudunāva vadatīti muduvādinī, mudukaṃ ativiya vādanasīlā,",
  "atk-s0506a:826_3": "nāmameva vā. Seyyāseti seyyatarā. Accharānanti accharāsu saṅgīte pāsaṃsatarā. Pabodhikāti pabodhanakarā.",
  "atk-s0506a:827": "169. Kālenāti yuttappattakālena. Abhibhāsantīti abhimukhā, abhiratā vā hutvā bhāsanti. Yathā ca bhāsanti, taṃ dassetuṃ “handa naccāma gāyāma, handa taṃ ramayāmase”ti vuttaṃ.",
  "atk-s0506a:828_0": "170. Idanti idaṃ mayā laddhaṭṭhānaṃ. Asokanti iṭṭhakantapiyamanāpānaṃyeva rūpādīnaṃ",
  "atk-s0506a:828_1": "sambhavato visokaṃ. Tato eva sabbakālaṃ pamodasaṃvaddhanato nandanaṃ. Tidasānaṃ mahāvananti",
  "atk-s0506a:828_2": "tāvatiṃsadevānaṃ mahantaṃ mahanīyañca uyyānaṃ.",
  "atk-s0506a:829": "171. Evarūpā dibbasampatti nāma puññakammavasenevāti odissakanayena vatvā panu anodissakanayena dassentī “sukhaṃ akatapuññāna”nti gāthamāha.",
  "atk-s0506a:830_0": "172. Puna attanā laddhassa dibbaṭṭhānassa parehi sādhāraṇakāmatāvasena dhammaṃ kathentī",
  "atk-s0506a:830_1": "“tesaṃ sahabyakāmāna”nti osānagāthamāha. Tesanti tāvatiṃsadevānaṃ. Sahabyakāmānanti",
  "atk-s0506a:830_2": "sahabhāvaṃ icchantehi, kattuatthe hi idaṃ sāmivacanaṃ. Saha vāti pavattatīti sahavo,",
  "atk-s0506a:830_3": "tassa bhāvo sahabyaṃ yathā vīrassa bhāvo vīriyanti.",
  "atk-s0506a:831_0": "Evaṃ thero devatāya attano puññakamme āvikate tassā saparivārāya dhammaṃ desetvā",
  "atk-s0506a:831_1": "devalokato āgantvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ",
  "atk-s0506a:831_2": "katvā sampattaparisāya dhammaṃ desesi. Sā desanā sadevakassa lokassa sātthikā ahosīti.",
  "atk-s0506a:832": "Dāsivimānavaṇṇanā niṭṭhitā.",
  "atk-s0506a:833": "2. Lakhumāvimānavaṇṇanā",
  "atk-s0506a:834_0": "Abhikkantena vaṇṇenāti lakhumāvimānaṃ. Tassa kā uppatti? Bhagavati bārāṇasiyaṃ viharante",
  "atk-s0506a:834_1": "kevaṭṭadvāraṃ nāma bārāṇasinagarassa ekaṃ dvāraṃ, tassa avidūre niviṭṭhagāmopi “kevaṭṭadvāra”ntveva",
  "atk-s0506a:834_2": "paññāyittha. Tattha lakhumā nāma ekā itthī saddhā pasannā buddhisampannā tena dvārena",
  "atk-s0506a:834_3": "pavisante bhikkhū disvā vanditvā attano gehaṃ netvā kaṭacchubhikkhaṃ datvā teneva",
  "atk-s0506a:834_4": "paricayena saddhāya vaḍḍhamānāya āsanasālaṃ kāretvā tattha paviṭṭhānaṃ bhikkhūnaṃ",
  "atk-s0506a:834_5": "āsanaṃ upaneti, pānīyaṃ paribhojanīyaṃ upaṭṭhapeti. Yañca odanakummāsaḍākādi attano",
  "atk-s0506a:834_6": "gehe vijjati, taṃ bhikkhūnaṃ deti. Sā bhikkhūnaṃ santike dhammaṃ sutvā saraṇesu ca",
  "atk-s0506a:834_7": "sīlesu ca patiṭṭhāya samāhitā hutvā vipassanākammaṭṭhānaṃ uggahetvā vipassanaṃ ussukkāpentī",
  "atk-s0506a:834_8": "upanissayasampannatāya na cirasseva sotāpattiphale patiṭṭhahi. Sā aparabhāge kālaṃ",
  "atk-s0506a:834_9": "katvā tāvatiṃsabhavane mahati vimāne nibbatti, accharāsahassañcassā parivāro ahosi.",
  "atk-s0506a:834_10": "Sā tattha dibbasampattiṃ anubhavantī pamodamānā vicarati. Taṃ āyasmā mahāmoggallāno",
  "atk-s0506a:834_11": "devacārikaṃ caranto “abhikkantena vaṇṇenā”tiādigāthāhi pucchīti sabbaṃ vuttanayameva. Tena vuttaṃ –",
  "atk-s0506a:835": "173.",
  "atk-s0506a:836": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:837": "Obhāsentī disā sabbā, osadhī viya tārakā.",
  "atk-s0506a:838": "174.",
  "atk-s0506a:839": "“Kena tetādiso vaṇṇo, kena te idha mijjhati;",
  "atk-s0506a:840": "Uppajjanti ca te bhogā, ye keci manaso piyā.",
  "atk-s0506a:841": "175.",
  "atk-s0506a:842": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:843": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:844": "176.",
  "atk-s0506a:845": "“Sā devatā attamanā, moggallānena pucchitā;",
  "atk-s0506a:846": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:847": "177.",
  "atk-s0506a:848": "“Kevaṭṭadvārā nikkhamma, ahu mayhaṃ nivesanaṃ;",
  "atk-s0506a:849": "Tattha sañcaramānānaṃ, sāvakānaṃ mahesinaṃ.",
  "atk-s0506a:850": "178.",
  "atk-s0506a:851": "“Odanaṃ kummāsaṃ ḍākaṃ, loṇasovīrakañcahaṃ;",
  "atk-s0506a:852": "Adāsiṃ ujubhūtesu, vippasannena cetasā.",
  "atk-s0506a:853": "179.",
  "atk-s0506a:854": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:855": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:856": "180.",
  "atk-s0506a:857": "“Uposathaṃ upavasissaṃ, sadā sīlesu saṃvutā;",
  "atk-s0506a:858": "Saññamā saṃvibhāgā ca, vimānaṃ āvasāmahaṃ.",
  "atk-s0506a:859": "181.",
  "atk-s0506a:860": "“Pāṇātipātā viratā, musāvādā ca saññatā;",
  "atk-s0506a:861": "Theyyā ca aticārā ca, majjapānā ca ārakā.",
  "atk-s0506a:862": "182.",
  "atk-s0506a:863": "“Pañcasikkhāpade ratā, ariyasaccāna kovidā;",
  "atk-s0506a:864": "Upāsikā cakkhumato, gotamassa yasassino.",
  "atk-s0506a:865": "183.",
  "atk-s0506a:866": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:867_0": "Mama ca, bhante, vacanena bhagavato pāde sirasā vandeyyāsi “lakhumā nāma, bhante,",
  "atk-s0506a:867_1": "upāsikā bhagavato pāde sirasā vandatī”ti. Anacchariyaṃ kho panetaṃ, bhante, yaṃ maṃ",
  "atk-s0506a:867_2": "bhagavā aññatarasmiṃ sāmaññaphale byākareyya. Taṃ bhagavā sakadāgāmiphale byākāsīti.",
  "atk-s0506a:868": "177. Tattha kevaṭṭadvārā nikkhammāti kevaṭṭadvārato nikkhamanaṭṭhāne.",
  "atk-s0506a:869": "178. Ḍākanti taṇḍuleyyakādisākabyañjanaṃ. Loṇasovīrakanti dhaññarasādīhi bahūhi sambhārehi sampādetabbaṃ ekaṃ pānakaṃ. “Ācāmakañjikaloṇūdaka”ntipi vadanti.",
  "atk-s0506a:870": "Pucchāvissajjanāvasāne sā therassa dhammadesanāya sakadāgāmiphalaṃ pāpuṇi. Sesaṃ uttarāvidhāne vuttanayānusārena eva veditabbaṃ.",
  "atk-s0506a:871": "Lakhumāvimānavaṇṇanā niṭṭhitā.",
  "atk-s0506a:872": "3. Ācāmadāyikāvimānavaṇṇanā",
  "atk-s0506a:873_0": "Piṇḍāya te carantassāti ācāmadāyikāvimānaṃ. Tassa kā uppatti? Bhagavā rājagahe viharati",
  "atk-s0506a:873_1": "veḷuvane kalandakanivāpe. Tena kho pana samayena rājagahe aññataraṃ kulaṃ ahivātarogena",
  "atk-s0506a:873_2": "upaddutaṃ ahosi. Tattha sabbe janā matā ṭhapetvā ekaṃ itthiṃ. Sā gehaṃ gehagatañca",
  "atk-s0506a:873_3": "sabbaṃ dhanadhaññaṃ chaḍḍetvā maraṇabhayabhītā bhittichiddena palātā anāthā hutvā",
  "atk-s0506a:873_4": "paragehaṃ gantvā tassa piṭṭhipasse vasati. Tasmiṃ gehe manussā karuṇāyantā ukkhaliādīsu",
  "atk-s0506a:873_5": "avasiṭṭhaṃ yāgubhattaācāmādiṃ tassā denti. Sā taṃ bhuñjitvā jīvikaṃ kappeti.",
  "atk-s0506a:874_0": "Tena ca samayena āyasmā mahākassapo sattāhaṃ nirodhasamāpattiṃ samāpajjitvā tato",
  "atk-s0506a:874_1": "vuṭṭhito “kaṃ nu kho ahaṃ ajja āhārapaṭiggahaṇena anuggahessāmi, duggatito ca dukkhato",
  "atk-s0506a:874_2": "ca mocessāmī”ti cintento taṃ itthiṃ āsannamaraṇaṃ nirayasaṃvattanikañcassā kammaṃ",
  "atk-s0506a:874_3": "katokāsaṃ disvā “ayaṃ mayi gate attanā laddhaṃ ācāmaṃ dassati, teneva nimmānaratidevaloke",
  "atk-s0506a:874_4": "uppajjissati, evaṃ nirayūpapattito mocetvā handāhaṃ imissā saggasampattiṃ nipphādessāmī”ti",
  "atk-s0506a:874_5": "pubbaṇhasamayaṃ nivāsetvā pattacīvaraṃ ādāya tassā nivesanaṭṭhānābhimukho gacchati.",
  "atk-s0506a:874_6": "Atha sakko devānamindo aññātakavesena anekarasaṃ anekasūpabyañjanaṃ dibbāhāraṃ upanesi.",
  "atk-s0506a:874_7": "Taṃ ñatvā thero “kosiya, tvaṃ katakusalo, kasmā evaṃ karosi, mā duggatānaṃ kapaṇānaṃ",
  "atk-s0506a:874_8": "sampattiṃ vilumpī”ti paṭikkhipitvā tassā itthiyā purato aṭṭhāsi.",
  "atk-s0506a:875_0": "Sā theraṃ disvā “ayaṃ mahānubhāvo thero, imassa dātabbayuttakaṃ khādanīyaṃ vā bhojanīyaṃ",
  "atk-s0506a:875_1": "vā idha natthi, idañca kiliṭṭhabhājanagataṃ tiṇacuṇṇarajānukiṇṇaṃ aloṇaṃ sītalaṃ",
  "atk-s0506a:875_2": "apparasaṃ ācāmakañjiyamattaṃ edisassa dātuṃ na ussahāmī”ti cintetvā “aticchathā”ti",
  "atk-s0506a:875_3": "āha. Thero ekapadanikkhepamattaṃ apasakkitvā aṭṭhāsi. Gehavāsino manussā bhikkhaṃ",
  "atk-s0506a:875_4": "upanesuṃ, thero na sampaṭicchati. Sā duggatitthī “mameva anuggahatthāya idhāgato,",
  "atk-s0506a:875_5": "mama santakameva paṭiggahetukāmo”ti ñatvā pasannamānasā ādarajātā taṃ ācāmaṃ therassa",
  "atk-s0506a:875_6": "patte ākiri. Thero tassā pasādasaṃvaddhanatthaṃ bhuñjanākāraṃ dassesi, manussā āsanaṃ",
  "atk-s0506a:875_7": "paññāpesuṃ. Thero tattha nisīditvā taṃ ācāmaṃ bhuñjitvā pivitvā onītapattapāṇī anumodanaṃ",
  "atk-s0506a:875_8": "katvā taṃ duggatitthiṃ “tvaṃ ito tatiye attabhāve mama mātā ahosī”ti vatvā gato.",
  "atk-s0506a:875_9": "Sā tena there atipasādañca uppādetvā tassā rattiyā paṭhamayāme kālaṃ katvā nimmānaratīnaṃ",
  "atk-s0506a:875_10": "devānaṃ sahabyataṃ upapajji. Atha sakko devarājā tassā kālakatabhāvaṃ ñatvā “kattha",
  "atk-s0506a:875_11": "nu kho uppannā”ti āvajjento tāvatiṃsesu adisvā rattiyā majjhimayāme āyasmantaṃ mahākassapaṃ",
  "atk-s0506a:875_12": "upasaṅkamitvā tassā nibbattaṭṭhānaṃ pucchanto –",
  "atk-s0506a:876": "185.",
  "atk-s0506a:877": "“Piṇḍāya te carantassa, tuṇhībhūtassa tiṭṭhato;",
  "atk-s0506a:878": "Daliddā kapaṇā nārī, parāgāraṃ apassitā.",
  "atk-s0506a:879": "186.",
  "atk-s0506a:880": "“Yā te adāsi ācāmaṃ, pasannā sehi pāṇibhi;",
  "atk-s0506a:881": "Sā hitvā mānusaṃ dehaṃ, kaṃ nu sā disataṃ gatā”ti. –",
  "atk-s0506a:882": "Dve gāthā abhāsi.",
  "atk-s0506a:883_0": "185. Tattha piṇḍāyāti piṇḍapātatthāya. Tuṇhībhūtassa tiṭṭhatoti idaṃ piṇḍāya caraṇākāradassanaṃ,",
  "atk-s0506a:883_1": "uddissa tiṭṭhatoti attho. Daliddāti duggatā. Kapaṇāti varākī. “Daliddā”ti iminā tassā",
  "atk-s0506a:883_2": "bhogapārijuññaṃ dasseti, “kapaṇā”ti iminā ñātipārijuññaṃ. Parāgāraṃ apassitāti paragehaṃ",
  "atk-s0506a:883_3": "nissitā, paresaṃ ghare bahipiṭṭhichadanaṃ nissāya vasantī.",
  "atk-s0506a:884_0": "186. Kaṃ nu sā disataṃ gatāti chasu kāmadevalokesu uppajjanavasena kaṃ nāma disaṃ",
  "atk-s0506a:884_1": "gatā. Iti sakko “therena tathā katānuggahā uḷārāya dibbasampattiyā bhāginī, na ca",
  "atk-s0506a:884_2": "dissatī”ti heṭṭhā dvīsu devalokesu apassanto saṃsayāpanno pucchati.",
  "atk-s0506a:885": "Athassa thero –",
  "atk-s0506a:886": "187.",
  "atk-s0506a:887": "“Piṇḍāya me carantassa, tuṇhībhūtassa tiṭṭhato;",
  "atk-s0506a:888": "Daliddā kapaṇā nārī, parāgāraṃ apassitā.",
  "atk-s0506a:889": "188.",
  "atk-s0506a:890": "“Yā me adāsi ācāmaṃ, pasannā sehi pāṇibhi;",
  "atk-s0506a:891": "Sā hitvā mānusaṃ dehaṃ, vippamuttā ito cutā.",
  "atk-s0506a:892": "189.",
  "atk-s0506a:893": "“Nimmānaratino nāma, santi devā mahiddhikā;",
  "atk-s0506a:894": "Tattha sā sukhitā nārī, modatācāmadāyikā”ti. –",
  "atk-s0506a:895": "Pucchitaniyāmeneva paṭivacanaṃ dento tassā nibbattaṭṭhānaṃ kathesi.",
  "atk-s0506a:896": "188. Tattha vippamuttāti tato manussadobhaggiyato paramakāruññavuttito vippamuttā apagatā.",
  "atk-s0506a:897": "189. Modatācāmadāyikāti ācāmamattadāyikā, sāpi nāma pañcame kāmasagge dibbasampattiyā modati, passa tāva khettasampattiphalanti dasseti.",
  "atk-s0506a:898": "Puna sakko tassā dānassa mahapphalataṃ mahānisaṃsatañca sutvā taṃ thomento –",
  "atk-s0506a:899": "190.",
  "atk-s0506a:900": "“Aho dānaṃ varākiyā, kassape suppatiṭṭhitaṃ;",
  "atk-s0506a:901": "Parābhatena dānena, ijjhittha vata dakkhiṇā.",
  "atk-s0506a:902": "191.",
  "atk-s0506a:903": "“Yā mahesittaṃ kāreyya, cakkavattissa rājino;",
  "atk-s0506a:904": "Nārī sabbaṅgakalyāṇī, bhattu cānomadassikā;",
  "atk-s0506a:905": "Etassācāmadānassa, kalaṃ nāgghati soḷasiṃ.",
  "atk-s0506a:906": "192.",
  "atk-s0506a:907": "“Sutaṃ nikkhā sataṃ assā, sataṃ assatarīrathā;",
  "atk-s0506a:908": "Sataṃ kaññāsahassāni, āmuttamaṇikuṇḍalā;",
  "atk-s0506a:909": "Etassācāmadānassa, kalaṃ nāgghanti soḷasiṃ.",
  "atk-s0506a:910": "193.",
  "atk-s0506a:911": "“Sataṃ hemavatā nāgā, īsādantā urūḷhavā;",
  "atk-s0506a:912": "Suvaṇṇakacchā mitaṅgā, hemakappanavāsasā;",
  "atk-s0506a:913": "Etassācāmadānassa, kalaṃ nāgacchanti soḷasiṃ.",
  "atk-s0506a:914": "194.",
  "atk-s0506a:915": "“Catunnamapi dīpānaṃ, issaraṃ yodha kāraye;",
  "atk-s0506a:916": "Etassācāmadānassa, kalaṃ nāgghati soḷasi”nti. – āha;",
  "atk-s0506a:917_0": "190. Tattha ahoti acchariyatthe nipāto. Varākiyāti kapaṇiyā. Parābhatenāti parato",
  "atk-s0506a:917_1": "ānītena, paresaṃ gharato ucchācariyāya laddhenāti attho. Dānenāti dātabbena ācāmamattena",
  "atk-s0506a:917_2": "deyyadhammena. Ijjhittha vata dakkhiṇāti dakkhiṇā dānaṃ aho nipphajjittha, aho mahapphalā",
  "atk-s0506a:917_3": "mahājutikā mahāvipphārā ahuvatthāti attho.",
  "atk-s0506a:918_0": "191. Idāni “itthiratanādīnipi tassa dānassa satabhāgampi sahassabhāgampi na upentī”ti",
  "atk-s0506a:918_1": "dassetuṃ “yā mahesittaṃ kāreyyā”tiādi vuttaṃ. Tattha sabbaṅgakalyāṇīti “nātidīghā",
  "atk-s0506a:918_2": "nātirassā nātikisā nātithūlā nātikāḷī nāccodātā atikkantā mānusavaṇṇaṃ appattā dibbavaṇṇa”nti",
  "atk-s0506a:918_3": "evaṃ vuttehi sabbehi aṅgehi kāraṇehi, sabbehi vā aṅgapaccaṅgehi kalyāṇī sobhanā sundarā.",
  "atk-s0506a:918_4": "Bhattu cānomadassikāti sāmikassa alāmakadassanā sātisayaṃ dassanīyā pāsādikā. Etassācāmadānassa,",
  "atk-s0506a:918_5": "kalaṃ nāgghati soḷasinti etassa etāya dinnassa ācāmadānassa phalaṃ soḷasabhāgaṃ katvā",
  "atk-s0506a:918_6": "tato ekaṃ bhāgaṃ puna soḷasabhāgaṃ katvā gahitabhāgasaṅkhātaṃ soḷasiṃ kalaṃ cakkavattirañño",
  "atk-s0506a:918_7": "itthiratanabhāvopi nāgghati nānubhoti na pāpuṇāti. “Suvaṇṇassa pañcadasadharaṇaṃ",
  "atk-s0506a:918_8": "nikkha”nti vadanti, “satadharaṇa”nti apare.",
  "atk-s0506a:919_0": "193. Hemavatāti himavati jātā, hemavatajātikā vā. Te hi mahantā thāmajavasampannā",
  "atk-s0506a:919_1": "ca honti. Īsādantāti rathīsāsadisadantā, thokaṃyeva avanatadantāti attho. Tena visālakadāṭhībhāvaṃ",
  "atk-s0506a:919_2": "nivāreti. Urūḷhavāti thāmajavaparakkamehi brūhanto, mahantaṃ yuddhakiccaṃ vahituṃ",
  "atk-s0506a:919_3": "samatthāti attho. Suvaṇṇakacchāti hemamayagīveyyakapaṭimukkā. Kacchasīsena hi sabbaṃ",
  "atk-s0506a:919_4": "hatthiyoggaṃ vadati. Hemakappanavāsasāti suvaṇṇakhacitagajattharaṇakaṅkanādihatthālaṅkārasampannā.",
  "atk-s0506a:920_0": "194. Catunnamapi dīpānaṃ issaranti dvisahassaparittadīpaparivārānaṃ jambudīpādīnaṃ",
  "atk-s0506a:920_1": "catunnaṃ mahādīpānaṃ issariyaṃ. Tena sattaratanasamujjalaṃ sakalaṃ cakkavattisiriṃ",
  "atk-s0506a:920_2": "vadati. Yaṃ panettha, taṃ heṭṭhā vuttanayameva.",
  "atk-s0506a:921_0": "Idha sakkena devarājena attanā ca vuttaṃ sabbaṃ āyasmā mahākassapatthero bhagavato",
  "atk-s0506a:921_1": "ārocesi. Bhagavā taṃ aṭṭhuppattiṃ katvā sampattaparisāya vitthārena dhammaṃ desesi.",
  "atk-s0506a:921_2": "Sā desanā mahājanassa sātthikā ahosīti.",
  "atk-s0506a:922": "Ācāmadāyikāvimānavaṇṇanā niṭṭhitā.",
  "atk-s0506a:923": "4. Caṇḍālivimānavaṇṇanā",
  "atk-s0506a:924_0": "Caṇḍāli vanda pādānīti caṇḍālivimānaṃ. Tassa kā uppatti? Bhagavā rājagahe viharanto",
  "atk-s0506a:924_1": "paccūsavelāyaṃ buddhāciṇṇaṃ mahākaruṇāsamāpattiṃ samāpajjitvā uṭṭhāya lokaṃ olokento",
  "atk-s0506a:924_2": "addasa tasmiṃyeva nagare caṇḍālāvasathe vasantiṃ ekaṃ mahallikaṃ caṇḍāliṃ khīṇāyukaṃ,",
  "atk-s0506a:924_3": "nirayasaṃvattanikañcassā kammaṃ upaṭṭhitaṃ. So mahākaruṇāya samussāhitamānaso “saggasaṃvattanikaṃ",
  "atk-s0506a:924_4": "kammaṃ kāretvā tenassā nirayūpapattiṃ nisedhetvā sagge patiṭṭhāpessāmī”ti cintetvā",
  "atk-s0506a:924_5": "mahatā bhikkhusaṅghena saddhiṃ rājagahaṃ piṇḍāya pavisati. Tena ca samayena sā caṇḍālī",
  "atk-s0506a:924_6": "daṇḍaṃ olubbha nagarato nikkhamantī bhagavantaṃ āgacchantaṃ disvā abhimukhī hutvā",
  "atk-s0506a:924_7": "aṭṭhāsi. Bhagavāpi tassā gamanaṃ nivārento viya purato aṭṭhāsi. Athāyasmā mahāmoggallāno",
  "atk-s0506a:924_8": "satthu cittaṃ ñatvā tassā ca āyuparikkhayaṃ bhagavato vandanāya taṃ niyojento –",
  "atk-s0506a:925": "195.",
  "atk-s0506a:926": "“Caṇḍāli vanda pādāni, gotamassa yasassino;",
  "atk-s0506a:927": "Tameva anukampāya, aṭṭhāsi isisattamo.",
  "atk-s0506a:928": "196.",
  "atk-s0506a:929": "“Abhippasādehi manaṃ, arahantamhi tādini;",
  "atk-s0506a:930": "Khippaṃ pañjalikā vanda, parittaṃ tava jīvita”nti. – gāthādvayamāha;",
  "atk-s0506a:931_0": "195. Tattha caṇḍālīti jātiāgatena nāmena taṃ ālapati. Vandāti abhivādaya. Pādānīti",
  "atk-s0506a:931_1": "sadevakassa lokassa saraṇāni caraṇāni. Tameva anukampāyāti tameva anuggaṇhanatthaṃ,",
  "atk-s0506a:931_2": "apāyūpapattito nisedhetvā sagge nibbattāpanatthanti adhippāyo. Aṭṭhāsīti nagarampi",
  "atk-s0506a:931_3": "apavisitvā ṭhito. Isisattamoti lokiyasekkhāsekkhapaccekabuddhaisīhi uttamo ukkaṭṭhatamo,",
  "atk-s0506a:931_4": "atha vā buddhaisīnaṃ vipassiādīnaṃ sattamoti isisattamo.",
  "atk-s0506a:932_0": "196. Abhippasādehi mananti “sammāsambuddho bhagavā”ti tava cittaṃ pasādehi. Arahantamhi",
  "atk-s0506a:932_1": "tādinīti ārakattā kilesānaṃ, tesaṃyeva arīnaṃ hatattā, saṃsāracakkassa arānaṃ hatattā,",
  "atk-s0506a:932_2": "paccayānaṃ arahattā, pāpakaraṇe rahābhāvā ca arahante, iṭṭhādīsu tādibhāvappattiyā",
  "atk-s0506a:932_3": "tādimhi. Khippaṃ pañjalikā vandāti sīghaṃyeva paggahitaañjalikā hutvā vandassu. Kasmāti",
  "atk-s0506a:932_4": "ce? Parittaṃ tava jīvitanti, idāneva bhijjanasabhāvattā parittaṃ atiittaraṃ.",
  "atk-s0506a:933_0": "Iti thero gāthādvayena bhagavato guṇe pakittento attano ānubhāve ṭhatvā tassā ca",
  "atk-s0506a:933_1": "khīṇāyukatāvibhāvanena saṃvejento satthu vandanāya niyojesi. Sā ca taṃ sutvā saṃvegajātā",
  "atk-s0506a:933_2": "satthari pasannamānasāva hutvā pañcapatiṭṭhitena vanditvā añjaliṃ katvā namassamānā",
  "atk-s0506a:933_3": "buddhagatāya pītiyā ekaggacittā hutvā aṭṭhāsi. Bhagavā “alamettakametissā saggūpapattiyā”ti",
  "atk-s0506a:933_4": "nagaraṃ pāvisi saddhiṃ bhikkhusaṅghena. Atha naṃ ekā bhantā gāvī taruṇavacchā tato",
  "atk-s0506a:933_5": "eva abhidhāvantī siṅgena paharitvā jīvitā voropesi. Taṃ sabbaṃ dassetuṃ saṅgītikārā –",
  "atk-s0506a:934": "197.",
  "atk-s0506a:935": "“Coditā bhāvitattena, sarīrantimadhārinā;",
  "atk-s0506a:936": "Caṇḍālī vandi pādāni, gotamassa yasassino.",
  "atk-s0506a:937": "198.",
  "atk-s0506a:938": "“Tamenaṃ avadhī gāvī, caṇḍāliṃ pañjaliṃ ṭhitaṃ;",
  "atk-s0506a:939": "Namassamānaṃ sambuddhaṃ, andhakāre pabhaṅkara”nti. – gāthādvayamāhaṃsu;",
  "atk-s0506a:940_0": "198. Tattha pañjaliṃ ṭhitaṃ namassamānaṃ sambuddhanti gatepi bhagavati buddhārammaṇāya",
  "atk-s0506a:940_1": "pītiyā samāhitā hutvā sammukhā viya añjaliṃ paggayha namassamānaṃ ṭhitaṃ. Andhakāreti",
  "atk-s0506a:940_2": "avijjandhakārena sakalena kilesandhakārena ca andhakāre loke. Pabhaṅkaranti ñāṇobhāsakaraṃ.",
  "atk-s0506a:941_0": "Sā ca tato cutā tāvatiṃsesu nibbatti, accharānaṃ satasahassaṃ cassā parivāro ahosi.",
  "atk-s0506a:941_1": "Tadaheva ca sā saha vimānena āgantvā vimānato otaritvā āyasmantaṃ mahāmoggallānaṃ",
  "atk-s0506a:941_2": "upasaṅkamitvā vandi. Tamatthaṃ dassetuṃ –",
  "atk-s0506a:942": "199.",
  "atk-s0506a:943": "“Khīṇāsavaṃ vigatarajaṃ anejaṃ, ekaṃ araññamhi raho nisinnaṃ;",
  "atk-s0506a:944": "Deviddhipattā upasaṅkamitvā, vandāmi taṃ vīra mahānubhāva”nti. –",
  "atk-s0506a:945": "Devatā āha. Taṃ thero pucchi –",
  "atk-s0506a:946": "200.",
  "atk-s0506a:947": "“Suvaṇṇavaṇṇā jalitā mahāyasā, vimānamoruyha anekacittā;",
  "atk-s0506a:948": "Parivāritā accharāsaṅgaṇena, kā tvaṃ subhe devate vandase mama”nti.",
  "atk-s0506a:949_0": "200. Tattha jalitāti attano sarīrappabhāya vatthābharaṇādīnaṃ obhāsena ca jalantī",
  "atk-s0506a:949_1": "jotentī. Mahāyasāti mahāparivārā. Vimānamoruyhāti vimānato oruyha. Anekacittāti anekavidhacittatāyuttā.",
  "atk-s0506a:949_2": "Subheti subhaguṇe. Mamanti maṃ.",
  "atk-s0506a:950": "Evaṃ therena pucchitā puna sā –",
  "atk-s0506a:951": "201.",
  "atk-s0506a:952": "“Ahaṃ bhaddante caṇḍālī, tayā vīrena pesitā;",
  "atk-s0506a:953": "Vandiṃ arahato pāde, gotamassa yasassino.",
  "atk-s0506a:954": "202.",
  "atk-s0506a:955": "“Sāhaṃ vanditvā pādāni, cutā caṇḍālayoniyā;",
  "atk-s0506a:956": "Vimānaṃ sabbato bhaddaṃ, upapannamhi nandane.",
  "atk-s0506a:957": "203.",
  "atk-s0506a:958": "“Accharānaṃ satasahassaṃ, purakkhatvāna tiṭṭhati;",
  "atk-s0506a:959": "Tāsāhaṃ pavarā seṭṭhā, vaṇṇena yasasāyunā.",
  "atk-s0506a:960": "204.",
  "atk-s0506a:961": "“Pahūtakatakalyāṇā, sampajānā paṭissatā;",
  "atk-s0506a:962": "Muniṃ kāruṇikaṃ loke, taṃ bhante vanditumāgatā”ti. –",
  "atk-s0506a:963": "Catasso gāthāyo āha.",
  "atk-s0506a:964_0": "201-4. Tattha pesitāti “caṇḍāli, vanda pādānī”tiādinā vandanāya uyyojitā. Yadipi",
  "atk-s0506a:964_1": "taṃ vandanāmayaṃ puññaṃ pavattikkhaṇavasena parittaṃ, khettamahantatāya pana phalamahantatāya",
  "atk-s0506a:964_2": "ca ativiya mahantamevāti āha “pahūtakatakalyāṇā”ti. Tathā buddhārammaṇāya pītiyā",
  "atk-s0506a:964_3": "pavattikkhaṇe paññāya satiyā ca visadabhāvaṃ sandhāyāha “sampajānā paṭissatā”ti. Puna –",
  "atk-s0506a:965": "205.",
  "atk-s0506a:966": "“Idaṃ vatvāna caṇḍālī, kataññū katavedinī;",
  "atk-s0506a:967": "Vanditvā arahato pāde, tatthevantaradhāyathā”ti. –",
  "atk-s0506a:968": "Gāthā saṅgītikārehi ṭhapitā.",
  "atk-s0506a:969": "205. Tattha caṇḍālīti caṇḍālībhūtapubbāti katvā vuttaṃ, devaloke ca idamāciṇṇaṃ, yaṃ manussaloke niruḷhasamaññāya vohāro. Sesaṃ vuttanayameva.",
  "atk-s0506a:970": "Āyasmā pana mahāmoggallāno imaṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi, sā desanā mahājanassa sātthikā ahosīti.",
  "atk-s0506a:971": "Caṇḍālivimānavaṇṇanā niṭṭhitā.",
  "atk-s0506a:972": "5. Bhadditthivimānavaṇṇanā",
  "atk-s0506a:973_0": "Nīlā pītā ca kāḷā cāti bhadditthivimānaṃ. Tassa kā uppatti? Bhagavā sāvatthiyaṃ viharati",
  "atk-s0506a:973_1": "jetavane anāthapiṇḍikassa ārāme. Tena ca samayena kimilanagare rohako nāma gahapatiputto",
  "atk-s0506a:973_2": "ahosi saddho pasanno sīlācārasampanno. Tasmiṃyeva ca nagare tena samānamahābhoge",
  "atk-s0506a:973_3": "kule ekā dārikā ahosi saddhā pasannā pakatiyāpi bhaddatāya bhaddāti nāmena. Atha",
  "atk-s0506a:973_4": "rohakassa mātāpitaro taṃ kumāriṃ vāretvā tādise kāle taṃ ānetvā āvāhavivāhaṃ akaṃsu.",
  "atk-s0506a:973_5": "Te ubhopi samaggavāsaṃ vasanti. Sā attano ācārasampattiyā “bhadditthī”ti tasmiṃ nagare",
  "atk-s0506a:973_6": "pākaṭā paññātā ahosi.",
  "atk-s0506a:974_0": "Tena ca samayena dve aggasāvakā pañcasatapañcasatabhikkhuparivārā janapadacārikaṃ",
  "atk-s0506a:974_1": "carantā kimilanagaraṃ pāpuṇiṃsu. Rohako tesaṃ tattha gatabhāvaṃ ñatvā somanassajāto",
  "atk-s0506a:974_2": "there upasaṅkamitvā vanditvā svātanāya nimantetvā dutiyadivase paṇītena khādanīyena",
  "atk-s0506a:974_3": "bhojanīyena saparivāre te santappetvā saputtadāro tehi desitaṃ dhammadesanaṃ sutvā",
  "atk-s0506a:974_4": "tesaṃ ovāde patiṭṭhahanto saraṇāni gaṇhi, pañca sīlāni samādiyi. Bhariyā panassa",
  "atk-s0506a:974_5": "aṭṭhamīcātuddasīpannarasīpāṭihāriyapakkhesu uposathaṃ upavasi, visesato sīlācārasampannā",
  "atk-s0506a:974_6": "ahosi devatāhi ca anukampitā. Tāya eva ca devatānukampāya attano upari patitaṃ micchāpavādaṃ",
  "atk-s0506a:974_7": "niraṃkatvā suvisuddhasīlācāratāya ativiya loke patthaṭayasā ahosi.",
  "atk-s0506a:975_0": "Sā hi sayaṃ kimilanagare ṭhitā attano sāmikassa vaṇijjāvasena takkasilāyaṃ vasantassa,",
  "atk-s0506a:975_1": "ussavadivase sahāyehi ussāhitassa nakkhattakīḷācitte uppanne gharadevatāya attano",
  "atk-s0506a:975_2": "dibbānubhāvena taṃ tattha netvā sāmikena saha yojitā teneva samāgamena patiṭṭhitagabbhā",
  "atk-s0506a:975_3": "hutvā devatāya kimilanagaraṃ paṭinītā, anukkamena gabbhinibhāve pākaṭe jāte sassuādīhi",
  "atk-s0506a:975_4": "“aticārinī”ti āsaṅkitā, tāya eva devatāya attano ānubhāvena gaṅgāmahoghe kimilanagaraṃ",
  "atk-s0506a:975_5": "ottharante viya upaṭṭhāpite attano patibbatābhāvasaṃsūcakena saccādhiṭṭhānapubbakena",
  "atk-s0506a:975_6": "sapathena vātavegasamuṭṭhitavīcijālaṃ gaṅgāmahoghaṃ attano upari āpatitaṃ āyassañca",
  "atk-s0506a:975_7": "nivattetvā, sāmikena samāgatāpi tena pubbe sassuādīhi viya āsaṅkitā takkasilāyaṃ",
  "atk-s0506a:975_8": "tena dinnaṃ nāmamudditaṃ saññāṇañca appentī, taṃ āsaṅkaṃ niraṃkatvā bhattuno ñātijanassa",
  "atk-s0506a:975_9": "ca mahājanassa ca sambhāvanīyā jātā. Tena vuttaṃ “suvisuddhasīlācāratāya ativiya",
  "atk-s0506a:975_10": "loke patthaṭayasā ahosī”ti.",
  "atk-s0506a:976_0": "Sā aparena samayena kālaṃ katvā tāvatiṃsabhavane uppannā. Atha bhagavati sāvatthito",
  "atk-s0506a:976_1": "tāvatiṃsabhavanaṃ gantvā pāricchattakamūle paṇḍukambalasilāyaṃ nisinne, devaparisāya",
  "atk-s0506a:976_2": "ca bhagavantaṃ upasaṅkamitvā vanditvā ekamantaṃ nisinnāya bhadditthīpi upasaṅkamitvā",
  "atk-s0506a:976_3": "vanditvā ekamantaṃ aṭṭhāsi. Atha bhagavā dasasahassilokadhātūsu sannipatitāya devabrahmaparisāya",
  "atk-s0506a:976_4": "majjhe tāya devatāya katapuññakammaṃ pucchanto –",
  "atk-s0506a:977": "206.",
  "atk-s0506a:978": "“Nīlā pītā ca kāḷā ca, mañjiṭṭhā atha lohitā;",
  "atk-s0506a:979": "Uccāvacānaṃ vaṇṇānaṃ, kiñjakkhaparivāritā.",
  "atk-s0506a:980": "207.",
  "atk-s0506a:981": "“Mandāravānaṃ pupphānaṃ, mālaṃ dhāresi muddhani;",
  "atk-s0506a:982": "Nayime aññesu kāyesa, rukkhā santi sumedhase.",
  "atk-s0506a:983": "208.",
  "atk-s0506a:984": "“Kena kāyaṃ upapannā, tāvatiṃsaṃ yasassinī;",
  "atk-s0506a:985": "Devate pucchitācikkha, kissa kammassidaṃ phala”nti. – āha;",
  "atk-s0506a:986_0": "206-7. Tattha nīlā pītā ca kāḷā ca, mañjiṭṭhā atha lohitāti ettha ca-saddo vuttatthasamuccayo,",
  "atk-s0506a:986_1": "so nīlā ca pītā cātiādinā paccekaṃ yojetabbo. Athāti aññatthe nipāto. Tena odātādike",
  "atk-s0506a:986_2": "avuttavaṇṇe saṅgaṇhāti. Iti-saddo luttaniddiṭṭho veditabbo. Ca-saddo vā avuttatthasamuccayo.",
  "atk-s0506a:986_3": "Athāti iti-saddatthe nipāto. Uccāvacānaṃ vaṇṇānanti ettha uccāvacānanti vibhattiyā",
  "atk-s0506a:986_4": "alopo daṭṭhabbo, uccāvacavaṇṇānaṃ nānāvidhavaṇṇānanti attho. Vaṇṇānanti vā vaṇṇavantānaṃ.",
  "atk-s0506a:986_5": "Kiñjakkhaparivāritāti kiñjakkhehi parivāritānaṃ. Sāmiatthe hi etaṃ paccattavacanaṃ.",
  "atk-s0506a:986_6": "Idaṃ vuttaṃ hoti – nīlā ca pītā ca kāḷā ca mañjiṭṭhā ca lohitā ca atha aññe odātādayo",
  "atk-s0506a:986_7": "cāti imesaṃ vasena uccāvacavaṇṇānaṃ tathābhūtehiyeva kiñjakkhehi kesarehi parivāritānaṃ",
  "atk-s0506a:986_8": "vicittasaṇṭhānāditāya vā uccāvacānaṃ yathāvuttavaṇṇavantānaṃ mandāravarukkhasambhūtatāya",
  "atk-s0506a:986_9": "mandāravānaṃ pupphānaṃ mālaṃ tehi kataṃ mālāguṇaṃ tvaṃ devate attano sīse dhāresi piḷandhasīti.",
  "atk-s0506a:987_0": "Yato rukkhato tāni pupphāni, tesaṃ visesavaṇṇatāya anaññasādhāraṇataṃ dassetuṃ “nayime",
  "atk-s0506a:987_1": "aññesu kāyesu, rukkhā santi sumedhase”ti vuttaṃ. Tattha imeti yathāvuttavaṇṇasaṇṭhānādiyuttā",
  "atk-s0506a:987_2": "pupphavanto rukkhā na santīti yojanā. Kāyesūti devanikāyesu. Sumedhaseti sundarapaññe.",
  "atk-s0506a:988_0": "Tattha nīlāti indanīlamahānīlādimaṇiratanānaṃ vasena nīlobhāsā. Pītāti puppharāgakakketanapulakādimaṇiratanānañceva",
  "atk-s0506a:988_1": "siṅgīsuvaṇṇassa ca vasena pītobhāsā. Kāḷāti asmakaupalakādimaṇiratanānaṃ vasena kaṇhobhāsā.",
  "atk-s0506a:988_2": "Mañjiṭṭhāti jotirasagomuttakagomedakādimaṇiratanānaṃ vasena mañjiṭṭhobhāsā. Lohitāti",
  "atk-s0506a:988_3": "padumarāgalohitaṅkapavāḷaratanādīnaṃ vasena lohitobhāsā. Keci pana nīlādipadāni “rukkhā”ti",
  "atk-s0506a:988_4": "iminā “nīlā rukkhā”tiādinā yojetvā vadanti. Rukkhāpi hi nīlādivaṇṇehi pupphehi sañchannattā",
  "atk-s0506a:988_5": "nīlādiyogato nīlādivohāraṃ labhantīti tehi “nīlā…pe… lohitā…pe… nayime aññesu kāyesu",
  "atk-s0506a:988_6": "rukkhā santi sumedhaseti, yato tvaṃ uccāvacānaṃ vaṇṇānaṃ kiñjakkhaparivāritānaṃ mandāravānaṃ",
  "atk-s0506a:988_7": "pupphānaṃ mālaṃ dhāresī”ti yojanā kātabbā. Tattha yathādiṭṭhe vaṇṇavisesayutte pupphe",
  "atk-s0506a:988_8": "kittetvā tesaṃ asādhāraṇabhāvadassanena rukkhānaṃ āvenikabhāvadassanaṃ paṭhamanayo,",
  "atk-s0506a:988_9": "rukkhānaṃ asādhāraṇabhāvadassanena pupphānaṃ āvenikabhāvadassanaṃ dutiyanayo. Paṭhamanaye",
  "atk-s0506a:988_10": "vaṇṇādayo sarūpena gahitā, dutiyanaye nissayamukhenāti ayametesaṃ viseso.",
  "atk-s0506a:989": "208. Kenāti kena puññakammena, kāyaṃ tāvatiṃsanti yojanā. Pucchitācikkhāti pucchitā tvaṃ ācikkha kathehi.",
  "atk-s0506a:990": "Evaṃ bhagavatā pucchitā sā devatā imāhi gāthāhi byākāsi –",
  "atk-s0506a:991": "209.",
  "atk-s0506a:992": "“Bhadditthikāti maṃ aññaṃsu, kimilāyaṃ upāsikā;",
  "atk-s0506a:993": "Saddhā sīlena sampannā, saṃvibhāgaratā sadā.",
  "atk-s0506a:994": "210.",
  "atk-s0506a:995": "“Acchādanañca bhattañca, senāsanaṃ padīpiyaṃ;",
  "atk-s0506a:996": "Adāsiṃ ujubhūtesu, vippasannena cetasā.",
  "atk-s0506a:997": "211.",
  "atk-s0506a:998": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:999": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:1000": "212.",
  "atk-s0506a:1001": "“Uposathaṃ upavasissaṃ, sadā sīlesu saṃvutā;",
  "atk-s0506a:1002": "Saññamā saṃvibhāgā ca, vimānaṃ āvasāmahaṃ.",
  "atk-s0506a:1003": "213.",
  "atk-s0506a:1004": "“Pāṇātipātā viratā, musāvādā ca saññatā;",
  "atk-s0506a:1005": "Theyyā ca aticārā ca, majjapānā ca ārakā.",
  "atk-s0506a:1006": "214.",
  "atk-s0506a:1007": "“Pañcasikkhāpade ratā, ariyasaccāna kovidā;",
  "atk-s0506a:1008": "Upāsikā cakkhumato, appamādavihārinī;",
  "atk-s0506a:1009": "Katāvāsā katakusalā tato cutā, sayaṃpabhā anuvicarāmi nandanaṃ.",
  "atk-s0506a:1010": "215.",
  "atk-s0506a:1011": "“Bhikkhū cāhaṃ paramahitānukampake, abhojayiṃ tapassiyugaṃ mahāmuniṃ;",
  "atk-s0506a:1012": "Katāvāsā katakusalā tato cutā, sayaṃpabhā anuvicarāmi nandanaṃ.",
  "atk-s0506a:1013": "216.",
  "atk-s0506a:1014": "“Aṭṭhaṅgikaṃ aparimitaṃ sukhāvahaṃ, uposathaṃ satatamupāvasiṃ ahaṃ;",
  "atk-s0506a:1015": "Katāvāsā katakusalā tato cutā, sayaṃpabhā anuvicarāmi nandana”nti.",
  "atk-s0506a:1016_0": "209-214. Tattha bhadditthikāti maṃ aññaṃsu, kimilāyaṃ upāsikāti ācārasampattiyā saccakiriyāya",
  "atk-s0506a:1016_1": "ubbattamānamahoghanivattanena akhaṇḍasīlāti sañjātanicchayā bhaddā sundarā ayaṃ itthī,",
  "atk-s0506a:1016_2": "tasmā “bhadditthikā upāsikā”ti ca maṃ kimilanagaravāsino jāniṃsu. Saddhā sīlena sampannātiādi",
  "atk-s0506a:1016_3": "heṭṭhā vuttanayattā uttānatthameva.",
  "atk-s0506a:1017_0": "Apica “saddhā”ti iminā saddhādhanaṃ, “saṃvibhāgaratā, acchādanañca bhattañca, senāsanaṃ",
  "atk-s0506a:1017_1": "padīpiyaṃ. Adāsiṃ ujubhūtesu, vippasannena cetasā”ti iminā cāgadhanaṃ, “sīlena sampannā,",
  "atk-s0506a:1017_2": "catuddasiṃ pañcadasiṃ…pe… pañcasikkhāpade ratā”ti iminā sīladhanaṃ hiridhanaṃ ottappadhanañca,",
  "atk-s0506a:1017_3": "“ariyasaccāna kovidā”ti iminā sutadhanaṃ paññādhanañca dassitanti sā attano sattavidhaariyadhanapaṭilābhaṃ.",
  "atk-s0506a:1017_4": "“Upāsikā cakkhumato…pe… anuvicarāmi nandana”nti iminā tassa diṭṭhadhammikaṃ samparāyikañca",
  "atk-s0506a:1017_5": "ānisaṃsaṃ vibhāveti. Tattha katāvāsāti nipphāditasucaritāvāsā. Sucaritakammañhi tadatte",
  "atk-s0506a:1017_6": "āyatiñca sukhāvāsahetutāya “sukhavihārassa āvāso”ti vuccati. Tenāha “katakusalā”ti.",
  "atk-s0506a:1018_0": "215. Pubbe anāmasitakhettavisesaṃ attano dānamayaṃ puññaṃ vatvā idāni tassa āyatanagatataṃ",
  "atk-s0506a:1018_1": "dassetuṃ “bhikkhū cā”tiādi vuttaṃ. Tattha bhikkhūti anavasesabhinnakilesatāya bhikkhū.",
  "atk-s0506a:1018_2": "Paramahitānukampaketi paramaṃ ativiya diṭṭhadhammikādinā hitena anuggāhake. Abhojayinti",
  "atk-s0506a:1018_3": "paṇītena bhojanena bhojesiṃ. Tapassiyuganti uttamena tapasā sabbakilesamalaṃ tāpetvā",
  "atk-s0506a:1018_4": "samucchinditvā ṭhitattā tapassibhūtaṃ yugaṃ. Mahāmuninti tato eva mahāisibhūtaṃ,",
  "atk-s0506a:1018_5": "mahato vā attano visayassa mahanteneva ñāṇena munanato paricchindanato mahāmuniṃ.",
  "atk-s0506a:1018_6": "Sabbametaṃ dve aggasāvake sandhāya vadati.",
  "atk-s0506a:1019_0": "216. Aparimitaṃ sukhāvahanti anunāsikalopaṃ akatvā vuttaṃ. “Yāvañcidaṃ, bhikkhave,",
  "atk-s0506a:1019_1": "na sukaraṃ akkhānena pāpuṇituṃ yāva sukhā saggā”ti vacanato bhagavatopi vacanapathātītaparimāṇarahitasukhanibbattakaṃ",
  "atk-s0506a:1019_2": "attano vā ānubhāvena aparimitasukhāvahaṃ sukhassa āvahanakaṃ. Satatanti sabbakālaṃ.",
  "atk-s0506a:1019_3": "Taṃ taṃ uposatharakkhaṇadivasaṃ ahāpetvā, taṃ taṃ vā uposatharakkhaṇadivasaṃ akhaṇḍaṃ",
  "atk-s0506a:1019_4": "katvā paripuṇṇaṃ katvā satataṃ vā sabbakālaṃ sukhāvahanti yojanā. Sesaṃ heṭṭhā vuttanayameva.",
  "atk-s0506a:1020_0": "Atha bhagavā mātudevaputtappamukhānaṃ dasasahassilokadhātuvāsīnaṃ devabrahmasaṅghānaṃ",
  "atk-s0506a:1020_1": "tayo māse abhidhammapiṭakaṃ desetvā manussalokaṃ āgantvā bhadditthivimānaṃ bhikkhūnaṃ",
  "atk-s0506a:1020_2": "desesi. Sā desanā sampattaparisāya sātthikā ahosīti.",
  "atk-s0506a:1021": "Bhadditthivimānavaṇṇanā niṭṭhitā.",
  "atk-s0506a:1022": "6. Soṇadinnāvimānavaṇṇanā",
  "atk-s0506a:1023_0": "Abhikkantena vaṇṇenāti soṇadinnāvimānaṃ. Tassa kā uppatti? Bhagavā sāvatthiyaṃ viharati",
  "atk-s0506a:1023_1": "jetavane. Tena ca samayena nāḷandāyaṃ soṇadinnā nāma ekā upāsikā saddhā pasannā bhikkhūnaṃ",
  "atk-s0506a:1023_2": "catūhi paccayehi sakkaccaṃ upaṭṭhahantī suvisuddhaniccasīlā aṭṭhaṅgasamannāgataṃ",
  "atk-s0506a:1023_3": "uposathampi upavasati. Sā dhammasavanasappāyaṃ paṭilabhitvā upanissayasampannatāya",
  "atk-s0506a:1023_4": "catusaccakammaṭṭhānaṃ paribrūhantī sotāpannā ahosi. Atha aññatarena rogena phuṭṭhā",
  "atk-s0506a:1023_5": "kālaṃ katvā tāvatiṃsesu uppajji. Taṃ āyasmā mahāmoggallāno –",
  "atk-s0506a:1024": "217.",
  "atk-s0506a:1025": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:1026": "Obhāsentī disā sabbā, osadhī viya tārakā.",
  "atk-s0506a:1027": "218.",
  "atk-s0506a:1028": "“Kena tetādiso vaṇṇo, kena te idha mijjhati;",
  "atk-s0506a:1029": "Uppajjanti ca te bhogā, ye keci manaso piyā.",
  "atk-s0506a:1030": "219.",
  "atk-s0506a:1031": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:1032": "Kenāsi evaṃ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a:1033": "Imāhi tīhi gāthāhi paṭipucchi.",
  "atk-s0506a:1034": "220.",
  "atk-s0506a:1035": "“Sā devatā attamanā, moggallānena pucchitā;",
  "atk-s0506a:1036": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:1037": "221-226.",
  "atk-s0506a:1038": "“Soṇadinnāti maṃ aññaṃsu…pe… gotamassa yasassino.",
  "atk-s0506a:1039": "227.",
  "atk-s0506a:1040": "“Tena metādiso vaṇṇo…pe… vaṇṇo ca me sabbadisā pabhāsatī”ti. –",
  "atk-s0506a:1041": "Devatā byākāsi. Taṃ sabbaṃ heṭṭhā vuttanayameva.",
  "atk-s0506a:1042": "Soṇadinnāvimānavaṇṇanā niṭṭhitā.",
  "atk-s0506a:1043": "7.Uposathāvimānavaṇṇanā",
  "atk-s0506a:1044": "Abhikkantena vaṇṇenāti uposathāvimānaṃ. Idha aṭṭhuppattiyaṃ sākete uposathā nāma ekā upāsikāti ayameva viseso, sesaṃ anantaravimānasadisaṃ. Tena vuttaṃ –",
  "atk-s0506a:1045": "229-231.",
  "atk-s0506a:1046": "“Abhikkantena vaṇṇena…pe…",
  "atk-s0506a:1047": "Vaṇṇo ca te sabbadisā pabhāsatī”ti.",
  "atk-s0506a:1048": "232.",
  "atk-s0506a:1049": "“Sā devatā attamanā…pe… yassa kammassidaṃ phalaṃ”.",
  "atk-s0506a:1050": "233-238.",
  "atk-s0506a:1051": "“Uposathāti maṃ aññaṃsu, sāketāyaṃ upāsikā…pe…",
  "atk-s0506a:1052": "Upāsikā cakkhumato, gotamassa yasassino.",
  "atk-s0506a:1053": "239.",
  "atk-s0506a:1054": "“Tena metādiso vaṇṇo…pe…",
  "atk-s0506a:1055": "Vaṇṇo ca me sabbadisā pabhāsatī”ti. –",
  "atk-s0506a:1056": "Devatā byākāsi. Puna attano ekaṃ dosaṃ dassentī –",
  "atk-s0506a:1057": "241.",
  "atk-s0506a:1058": "“Abhikkhaṇaṃ nandanaṃ sutvā, chando me udapajjatha;",
  "atk-s0506a:1059": "Tattha cittaṃ paṇidhāya, upapannāmhi nandanaṃ.",
  "atk-s0506a:1060": "242.",
  "atk-s0506a:1061": "“Nākāsiṃ satthu vacanaṃ, buddhassādiccabandhuno;",
  "atk-s0506a:1062": "Hīne cittaṃ paṇidhāya, sāmhi pacchānutāpinī”ti. – dve gāthā abhāsi;",
  "atk-s0506a:1063": "233. Tattha uposathāti maṃ aññaṃsūti “uposathā”ti iminā nāmena maṃ manussā jāniṃsu. Sāketāyanti sāketanagare.",
  "atk-s0506a:1064_0": "241. Abhikkhaṇanti abhiṇhaṃ. Nandanaṃ sutvāti “tāvatiṃsabhavane nandanavanaṃ nāma",
  "atk-s0506a:1064_1": "edisañca edisañcā”ti tattha nānāvidhaṃ dibbasampattiṃ sutvā. Chandoti tannibbattakapuññakammassa",
  "atk-s0506a:1064_2": "kāraṇabhūto kusalacchando, tatrūpapattiyā patthanābhūto taṇhāchando vā. Udapajjathāti",
  "atk-s0506a:1064_3": "uppajjittha. Tatthāti tāvatiṃsabhavane, nandanāpadesenapi hi taṃ devalokaṃ vadati.",
  "atk-s0506a:1064_4": "Upapannāmhīti uppannā nibbattā amhi.",
  "atk-s0506a:1065_0": "242. Nākāsiṃ satthu vacananti “nāhaṃ, bhikkhave, appamattakampi bhavaṃ vaṇṇemī”tiādinā",
  "atk-s0506a:1065_1": "satthārā vuttavacanaṃ na kariṃ, bhavesu chandarāgaṃ na pajahinti attho. Ādicco gotamagotto,",
  "atk-s0506a:1065_2": "bhagavāpi gotamagottoti sagottatāya vuttaṃ “buddhassādiccabandhuno”ti. Atha vā ādiccassa",
  "atk-s0506a:1065_3": "bandhu ādiccabandhu, bhagavā. Taṃ paṭicca tassa ariyāya jātiyā jātattā ādicco vā",
  "atk-s0506a:1065_4": "bandhu etassa orasaputtabhāvatoti ādiccabandhu, bhagavā. Tathā hi vuttaṃ –",
  "atk-s0506a:1066": "“Yo andhakāre tamasī pabhaṅkaro, verocano maṇḍalī uggatejo;",
  "atk-s0506a:1067": "Mā rāhu gilī caramantalikkhe, pajaṃ mamaṃ rāhu pamuñca sūriya”nti. ;",
  "atk-s0506a:1068": "Hīneti lāmake. Attano bhavābhiratiṃ sandhāya vadati. Sāmhīti sā amhi.",
  "atk-s0506a:1069_0": "Evaṃ tāya devatāya bhavābhiratinimitte uppannavippaṭisāre pavedite thero bhavassa",
  "atk-s0506a:1069_1": "paricchinnāyubhāvavibhāvanamukhena āyatiṃ manussattabhāve ṭhatvā vaṭṭadukkhassa samatikkamo",
  "atk-s0506a:1069_2": "kātuṃ sukaro, sabbaso khīṇāsavabhāvo nāma mahānisaṃsoti ca samassāsetuṃ –",
  "atk-s0506a:1070": "243.",
  "atk-s0506a:1071": "“Kīva ciraṃ vimānamhi, idha vacchasuposathe;",
  "atk-s0506a:1072": "Devate pucchitācikkha, yadi jānāsi āyuno”ti. –",
  "atk-s0506a:1073": "Gāthamāha. Puna sā –",
  "atk-s0506a:1074": "244.",
  "atk-s0506a:1075": "“Saṭṭhi vassasahassāni, tisso ca vassakoṭiyo;",
  "atk-s0506a:1076": "Idha ṭhatvā mahāmuni, ito cutā gamissāmi;",
  "atk-s0506a:1077": "Manussānaṃ sahabyata”nti. – āha;",
  "atk-s0506a:1078": "Puna thero –",
  "atk-s0506a:1079": "245.",
  "atk-s0506a:1080": "“Mā tvaṃ uposathe bhāyi, sambuddhenāsi byākatā;",
  "atk-s0506a:1081": "Sotāpannā visesayi, pahīnā tava duggatī”ti. –",
  "atk-s0506a:1082": "Imāya gāthāya samuttejesi.",
  "atk-s0506a:1083_0": "243-4. Tattha kīva ciranti kittakaṃ addhānaṃ. Idhāti imasmiṃ devaloke, idha vā vimānasmiṃ.",
  "atk-s0506a:1083_1": "Āyu noti āyu, noti nipātamattaṃ. Āyuno vā cirācirabhāvaṃ, atha vā yadi jānāsi āyunoti",
  "atk-s0506a:1083_2": "attho. Mahāmunīti theraṃ ālapati.",
  "atk-s0506a:1084_0": "245. Mā tvaṃ uposathe bhāyīti bhadde uposathe tvaṃ mā bhāyi. Kasmā? Yasmā sambuddhenāsi",
  "atk-s0506a:1084_1": "byākatā. Kinti? Sotāpannā visesayīti. Maggaphalasaññitaṃ visesaṃ yātā adhigatā, tasmā",
  "atk-s0506a:1084_2": "pahīnā tava sabbāpi duggatīti imampi visesaṃ yātāti visesayi. Sesaṃ vuttanayameva.",
  "atk-s0506a:1085": "Uposathāvimānavaṇṇanā niṭṭhitā.",
  "atk-s0506a:1086": "8-9. Niddā-suniddāvimānavaṇṇanā",
  "atk-s0506a:1087_0": "Aṭṭhamanavamavimānāni rājagahanidānāni. Aṭṭhuppattiyaṃ yathākkamaṃ “niddā nāma upāsikā…pe…",
  "atk-s0506a:1087_1": "gotamassa yasassino. Tena metādiso vaṇṇo…pe… suniddā nāma upāsikā”ti vattabbaṃ. Sesaṃ",
  "atk-s0506a:1087_2": "vuttanayameva. Gāthāsupi apubbaṃ natthi. Tathā hi ekaccesu potthakesu pāḷi peyyālavasena",
  "atk-s0506a:1087_3": "ṭhapitāti. Tena vuttaṃ –",
  "atk-s0506a:1088": "246.",
  "atk-s0506a:1089": "“Abhikkantena vaṇṇena…pe…",
  "atk-s0506a:1090": "Vaṇṇo ca te sabbadisā pabhāsatī”ti.",
  "atk-s0506a:1091": "247.",
  "atk-s0506a:1092": "“Sā devatā attamanā…pe… yassa kammassidaṃ phalaṃ”.",
  "atk-s0506a:1093": "248.",
  "atk-s0506a:1094": "“Niddāti mamaṃ aññaṃsu, rājagahasmiṃ upāsikā…pe…",
  "atk-s0506a:1095": "Gotamassa yasassino.",
  "atk-s0506a:1096": "256.",
  "atk-s0506a:1097": "“Tena metādiso vaṇṇo…pe…vaṇṇo ca me sabbadisā pabhāsatī”ti.",
  "atk-s0506a:1098": "258.",
  "atk-s0506a:1099": "“Abhikkantena vaṇṇena…pe… sabbadisā pabhāsatī”ti.",
  "atk-s0506a:1100": "261.",
  "atk-s0506a:1101": "“Sā devatā attamanā…pe….",
  "atk-s0506a:1102": "262.",
  "atk-s0506a:1103": "“Suniddāti maṃ aññaṃsu, rājagahasmiṃ upāsikā…pe…",
  "atk-s0506a:1104": "Gotamassa yasassino.",
  "atk-s0506a:1105": "268.",
  "atk-s0506a:1106": "“Tena metādiso vaṇṇo…pe…",
  "atk-s0506a:1107": "Vaṇṇo ca me sabbadisā pabhāsatī”ti.",
  "atk-s0506a:1108": "Niddā-suniddāvimānavaṇṇanā niṭṭhitā.",
  "atk-s0506a:1109": "10. Paṭhamabhikkhādāyikāvimānavaṇṇanā",
  "atk-s0506a:1110_0": "Abhikkantena vaṇṇenāti bhikkhādāyikāvimānaṃ. Tassa kā uppatti? Bhagavā sāvatthiyaṃ",
  "atk-s0506a:1110_1": "viharati jetavane. Tena ca samayena uttaramadhurāyaṃ aññatarā itthī khīṇāyukā hoti",
  "atk-s0506a:1110_2": "apāye uppajjanārahā. Bhagavā paccūsavelāyaṃ mahākaruṇāsamāpattito vuṭṭhāya lokaṃ",
  "atk-s0506a:1110_3": "volokento taṃ itthiṃ apāye uppajjanārahaṃ disvā mahākaruṇāya sañcoditamānaso taṃ",
  "atk-s0506a:1110_4": "sugatiyaṃ patiṭṭhāpetukāmo eko adutiyo madhuraṃ agamāsi. Gantvā pubbaṇhasamayaṃ nivāsetvā",
  "atk-s0506a:1110_5": "pattacīvaraṃ ādāya bahinagaraṃ piṇḍāya pāvisi. Tena samayena sā itthī gehe āhāraṃ",
  "atk-s0506a:1110_6": "sampādetvā ekamante paṭisāmetvā ghaṭaṃ gahetvā udakatitthaṃ gantvā nhāyitvā ghaṭena",
  "atk-s0506a:1110_7": "udakaṃ gahetvā attano gehaṃ gacchantī antarāmagge bhagavantaṃ passitvā “api, bhante,",
  "atk-s0506a:1110_8": "piṇḍo laddho”ti vatvā “labhissāmī”ti ca bhagavatā vutte aladdhabhāvaṃ ñatvā ghaṭaṃ",
  "atk-s0506a:1110_9": "ṭhapetvā bhagavantaṃ upasaṅkamitvā vanditvā “ahaṃ, bhante, piṇḍapātaṃ dassāmi, adhivāsethā”ti",
  "atk-s0506a:1110_10": "āha. Adhivāsesi bhagavā tuṇhībhāvena. Sā bhagavato adhivāsanaṃ viditvā paṭhamataraṃ",
  "atk-s0506a:1110_11": "gantvā sittasammaṭṭhe padese āsanaṃ paññāpetvā bhagavato pavesanaṃ udikkhamānā aṭṭhāsi.",
  "atk-s0506a:1110_12": "Bhagavā gehaṃ pavisitvā paññatte āsane nisīdi. Atha sā bhagavantaṃ bhojesi. Bhagavā",
  "atk-s0506a:1110_13": "katabhattakicco onītapattapāṇī tassā anumodanaṃ katvā pakkāmi. Sā anumodanaṃ sutvā",
  "atk-s0506a:1110_14": "anappakaṃ pītisomanassaṃ paṭisaṃvedentī yāva cakkhupathasamatikkamā buddhārammaṇaṃ",
  "atk-s0506a:1110_15": "pītiṃ avijahantī namassamānā aṭṭhāsi. Sā katipayadivasātikkameneva kālaṃ katvā tāvatiṃsabhavane",
  "atk-s0506a:1110_16": "nibbatti, accharāsahassañcassā parivāro ahosi. Taṃ āyasmā mahāmoggallāno –",
  "atk-s0506a:1111": "270.",
  "atk-s0506a:1112": "“Abhikkantena vaṇṇena…pe… osadhī viya tārakā.",
  "atk-s0506a:1113": "271.",
  "atk-s0506a:1114": "“Kena tetādiso vaṇṇo…pe…",
  "atk-s0506a:1115": "Vaṇṇo ca te sabbadisā pabhāsatī”ti. – gāthāhi pucchi;",
  "atk-s0506a:1116": "273.",
  "atk-s0506a:1117": "“Sā devatā attamanā…pe… yassa kammassidaṃ phalaṃ”.",
  "atk-s0506a:1118": "274.",
  "atk-s0506a:1119": "“Ahaṃ manussesu manussabhūtā,",
  "atk-s0506a:1120": "Purimāya jātiyā manussaloke.",
  "atk-s0506a:1121": "275.",
  "atk-s0506a:1122": "“Addasaṃ virajaṃ buddhaṃ, vippasannamanāvilaṃ;",
  "atk-s0506a:1123": "Tassa adāsahaṃ bhikkhaṃ, pasannā sehi pāṇibhi.",
  "atk-s0506a:1124": "276.",
  "atk-s0506a:1125": "“Tena metādiso vaṇṇo…pe…",
  "atk-s0506a:1126": "Vaṇṇo ca me sabbadisā pabhāsatī”ti. –",
  "atk-s0506a:1127": "Devatā byākāsi. Sesaṃ sabbaṃ heṭṭhā vuttanayattā uttānatthameva.",
  "atk-s0506a:1128": "Paṭhamabhikkhādāyikāvimānavaṇṇanā niṭṭhitā.",
  "atk-s0506a:1129": "11. Dutiyabhikkhādāyikāvimānavaṇṇanā",
  "atk-s0506a:1130_0": "Abhikkantena vaṇṇenāti dutiyabhikkhādāyikāvimānaṃ. Tassa kā uppatti? Bhagavā rājagahe",
  "atk-s0506a:1130_1": "viharati. Tattha aññatarā itthī saddhā pasannā aññataraṃ khīṇāsavattheraṃ piṇḍāya",
  "atk-s0506a:1130_2": "carantaṃ disvā attano gehaṃ pavesetvā bhojanaṃ adāsi. Sā aparena samayena kālaṃ katvā",
  "atk-s0506a:1130_3": "tāvatiṃsabhavane nibbatti. Sesaṃ anantaravimānasadisameva.",
  "atk-s0506a:1131": "278.",
  "atk-s0506a:1132": "“Abhikkantena vaṇṇena…pe… sabbadisā pabhāsatī”ti.",
  "atk-s0506a:1133": "281.",
  "atk-s0506a:1134": "“Sā devatā attamanā…pe… yassa kammassidaṃ phalaṃ”.",
  "atk-s0506a:1135": "282.",
  "atk-s0506a:1136": "“Ahaṃ manussesu manussabhūtā…pe…",
  "atk-s0506a:1137": "Vaṇṇo ca me sabbadisā pabhāsatī”ti.",
  "atk-s0506a:1138": "Dutiyabhikkhādāyikāvimānavaṇṇanā niṭṭhitā.",
  "atk-s0506a:1139": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:1140": "Ekādasavatthupaṭimaṇḍitassa dutiyassa cittalatāvaggassa",
  "atk-s0506a:1141": "Atthavaṇṇanā niṭṭhitā.",
  "atk-s0506a:1142": "3. Pāricchattakavaggo",
  "atk-s0506a:1143": "1. Uḷāravimānavaṇṇanā",
  "atk-s0506a:1144_0": "Pāricchattakavagge uḷāro te yaso vaṇṇoti uḷāravimānaṃ. Tassa kā uppatti? Bhagavā",
  "atk-s0506a:1144_1": "rājagahe viharati veḷuvane kalandakanivāpe. Tena samayena rājagahe āyasmato mahāmoggallānassa",
  "atk-s0506a:1144_2": "upaṭṭhākakule ekā dārikā dānajjhāsayā dānasaṃvibhāgaratā ahosi. Sā yaṃ tasmiṃ gehe",
  "atk-s0506a:1144_3": "purebhattaṃ khādanīyabhojanīyaṃ uppajjati, tattha attanā laddhapaṭivīsato upaḍḍhaṃ",
  "atk-s0506a:1144_4": "deti, upaḍḍhaṃ attanā paribhuñjati, adatvā pana na bhuñjati, dakkhiṇeyye apassantīpi",
  "atk-s0506a:1144_5": "ṭhapetvā diṭṭhakāle deti, yācakānampi detiyeva. Athassā mātā “mama dhītā dānajjhāsayā",
  "atk-s0506a:1144_6": "dānasaṃvibhāgaratā”ti haṭṭhatuṭṭhā tassā diguṇaṃ bhāgaṃ deti. Dentī ca ekasmiṃ bhāge",
  "atk-s0506a:1144_7": "tāya saṃvibhāge kate puna aparaṃ deti, sā tatopi saṃvibhāgaṃ karotiyeva.",
  "atk-s0506a:1145_0": "Evaṃ gacchante kāle taṃ vayappattaṃ mātāpitaro tasmiṃyeva nagare aññatarasmiṃ kule",
  "atk-s0506a:1145_1": "kumārassa adaṃsu. Taṃ pana kulaṃ micchādiṭṭhikaṃ hoti assaddhaṃ appasannaṃ. Athāyasmā",
  "atk-s0506a:1145_2": "mahāmoggallāno rājagahe sapadānaṃ piṇḍāya caramāno tassā dārikāya sasurassa gehadvāre",
  "atk-s0506a:1145_3": "aṭṭhāsi. Taṃ disvā sā dārikā pasannacittā “pavisatha bhante”ti pavesetvā vanditvā",
  "atk-s0506a:1145_4": "sassuyā ṭhapitaṃ pūvaṃ taṃ apassantī “tassā kathetvā anumodāpessāmī”ti vissāsena",
  "atk-s0506a:1145_5": "gahetvā therassa adāsi, thero anumodanaṃ katvā pakkāmi. Dārikā “tumhehi ṭhapitaṃ",
  "atk-s0506a:1145_6": "pūvaṃ mahāmoggallānattherassa adāsi”nti sassuyā kathesi. Sā taṃ sutvā “kinnāmidaṃ",
  "atk-s0506a:1145_7": "pāgabbhiyaṃ, ayaṃ mama santakaṃ anāpucchitvāva samaṇassa adāsī”ti taṃ kaṭataṭāyamānā",
  "atk-s0506a:1145_8": "kodhābhibhūtā yuttāyuttaṃ acintentī purato ṭhitaṃ musalakhaṇḍaṃ gahetvā aṃsakūṭe",
  "atk-s0506a:1145_9": "pahari. Sā sukhumālatāya parikkhīṇāyukatāya ca teneva pahārena balavadukkhābhibhūtā",
  "atk-s0506a:1145_10": "hutvā katipāheneva kālaṃ katvā tāvatiṃsesu nibbatti. Tassā satipi aññasmiṃ sucaritakamme",
  "atk-s0506a:1145_11": "therassa katadānameva sātisayaṃ hutvā upaṭṭhāsi. Taṃ āyasmā mahāmoggallāno heṭṭhā",
  "atk-s0506a:1145_12": "vuttanayeneva gantvā –",
  "atk-s0506a:1146": "286.",
  "atk-s0506a:1147": "“Uḷāro te yaso vaṇṇo, sabbā obhāsate disā;",
  "atk-s0506a:1148": "Nāriyo naccanti gāyanti, devaputtā alaṅkatā.",
  "atk-s0506a:1149": "287.",
  "atk-s0506a:1150": "“Modenti parivārenti, tava pūjāya devate;",
  "atk-s0506a:1151": "Sovaṇṇāni vimānāni, tavimāni sudassane.",
  "atk-s0506a:1152": "288.",
  "atk-s0506a:1153": "“Tuvaṃsi issarā tesaṃ, sabbakāmasamiddhinī;",
  "atk-s0506a:1154": "Abhijātā mahantāsi, devakāye pamodasi;",
  "atk-s0506a:1155": "Devate pucchitācikkha, kissa kammassidaṃ phala”nti. –",
  "atk-s0506a:1156": "Tīhi gāthāhi pucchi.",
  "atk-s0506a:1157_0": "286. Tattha yasoti parivāro. Vaṇṇoti vaṇṇanibhā sarīrobhāso. “Uḷāro”ti pana visesetvā",
  "atk-s0506a:1157_1": "vuttattā tassā devatāya parivārasampatti ca vaṇṇasampatti ca vuttā hoti. Tāsu “uḷāro",
  "atk-s0506a:1157_2": "te vaṇṇo”ti saṅkhepato vuttaṃ vaṇṇasampattiṃ visayavasena vitthārato dassetuṃ “sabbā",
  "atk-s0506a:1157_3": "obhāsate disā”ti vatvā “uḷāro te yaso”ti vuttaṃ parivārasampattiṃ vatthuvasena vitthārato",
  "atk-s0506a:1157_4": "dassetuṃ “nāriyo naccantī”tiādi vuttaṃ. Tattha sabbā obhāsate disāti sabbāsu disāsu",
  "atk-s0506a:1157_5": "vijjotate, sabbā vā disā obhāsayate, vijjotayatīti attho. “Obhāsate”ti padassa “obhāsante”ti",
  "atk-s0506a:1157_6": "keci vacanavipallāsena atthaṃ vadanti, tehi “vaṇṇenā”ti vibhatti vipariṇāmetabbā.",
  "atk-s0506a:1157_7": "Vaṇṇenāti ca hetumhi karaṇavacanaṃ, vaṇṇena hetubhūtenāti attho. “Sabbā disā”ti ca",
  "atk-s0506a:1157_8": "jātivasena disāsāmaññe apekkhite vacanavipallāsenapi payojanaṃ natthi. Nāriyoti etthāpi",
  "atk-s0506a:1157_9": "“alaṅkatā”ti padaṃ ānetvā sambandhitabbaṃ. Devaputtāti ettha ca-saddo luttaniddiṭṭho.",
  "atk-s0506a:1157_10": "Tena nāriyo devaputtā cāti samuccayo veditabbo.",
  "atk-s0506a:1158": "287. Modentīti pamodayanti. Pūjāyāti pūjanatthaṃ pūjānimittaṃ vā, naccanti gāyantīti yojanā. Tavimānīti tava imāni.",
  "atk-s0506a:1159_0": "288. Sabbakāmasamiddhinīti sabbehi pañcahi kāmaguṇehi, sabbehi vā tayā kāmitehi icchitehi",
  "atk-s0506a:1159_1": "vatthūhi samiddhā. Abhijātāti sujātā. Mahantāsīti mahatī mahānubhāvā asi. Devakāye",
  "atk-s0506a:1159_2": "pamodasīti imasmiṃ devanikāye dibbasampattihetukena paramena pamodanena pamodasi.",
  "atk-s0506a:1160": "Evaṃ therena pucchitā sā devatā tamatthaṃ vissajjesi –",
  "atk-s0506a:1161": "289.",
  "atk-s0506a:1162": "“Ahaṃ manussesu manussabhūtā, purimāya jātiyā manussaloke;",
  "atk-s0506a:1163": "Dussīlakule suṇisā ahosiṃ, assaddhesu kadariyesu ahaṃ.",
  "atk-s0506a:1164": "290.",
  "atk-s0506a:1165": "“Saddhā sīlena sampannā, saṃvibhāgaratā sadā;",
  "atk-s0506a:1166": "Piṇḍāya caramānassa, apūvaṃ te adāsahaṃ.",
  "atk-s0506a:1167": "291.",
  "atk-s0506a:1168": "“Tadāhaṃ sassuyācikkhiṃ, ‘samaṇo āgato idha;",
  "atk-s0506a:1169": "Tassa adāsahaṃ pūvaṃ, pasannā sehi pāṇibhi’.",
  "atk-s0506a:1170": "292.",
  "atk-s0506a:1171": "“Itissā sassu paribhāsi, avinītāsi tvaṃ vadhu;",
  "atk-s0506a:1172": "Na maṃ sampucchituṃ icchi, ‘samaṇassa dadāmahaṃ’.",
  "atk-s0506a:1173": "293.",
  "atk-s0506a:1174": "“Tato me sassu kupitā, pahāsi musalena maṃ;",
  "atk-s0506a:1175": "Kūṭaṅgacchi avadhi maṃ, nāsakkhiṃ jīvituṃ ciraṃ.",
  "atk-s0506a:1176": "294.",
  "atk-s0506a:1177": "“Ahaṃ kāyassa bhedā, vippamuttā tato cutā;",
  "atk-s0506a:1178": "Devānaṃ tāvatiṃsānaṃ, upapannā sahabyataṃ.",
  "atk-s0506a:1179": "295.",
  "atk-s0506a:1180": "“Tena metādiso vaṇṇo…pe…",
  "atk-s0506a:1181": "Vaṇṇo ca me sabbadisā pabhāsatī”ti.",
  "atk-s0506a:1182": "289. Tattha assaddhesūti ratanattayasaddhāya kammaphalasaddhāya ca abhāvena assaddhesu, thaddhamacchariyatāya kadariyesu sassuādīsu ahaṃ saddhā sīlena sampannā ahosinti yojanā.",
  "atk-s0506a:1183": "290-1. Apūvanti kapallapūvaṃ. Teti nipātamattaṃ. Sassuyā ācikkhiṃ gahitabhāvañāpanatthañca anumodanatthañcāti adhippāyo.",
  "atk-s0506a:1184_0": "292. Itissāti ettha assāti nipātamattaṃ. Samaṇassa dadāmahanti ahaṃ samaṇassa apūvaṃ",
  "atk-s0506a:1184_1": "dadāmīti. Yasmā na maṃ sampucchituṃ icchi, tasmā tvaṃ vadhu avinītāsīti sassu paribhāsīti yojanā.",
  "atk-s0506a:1185_0": "293. Pahāsīti pahari. Kūṭaṅgacchi avadhi manti ettha kūṭanti aṃsakūṭaṃ vuttaṃ purimapadalopena,",
  "atk-s0506a:1185_1": "kūṭameva aṅganti kūṭaṅgaṃ, taṃ chindatīti kūṭaṅgacchi. Evaṃ kodhābhibhūtā hutvā maṃ",
  "atk-s0506a:1185_2": "avadhi, mama aṃsakūṭaṃ chindi, teneva upakkamena matattā maṃ māresīti attho. Tenāha",
  "atk-s0506a:1185_3": "“nāsakkhiṃ jīvituṃ cira”nti.",
  "atk-s0506a:1186": "294. Vippamuttāti tato dukkhato suṭṭhu muttā. Sesaṃ vuttanayameva.",
  "atk-s0506a:1187": "Uḷāravimānavaṇṇanā niṭṭhitā.",
  "atk-s0506a:1188": "2. Ucchudāyikāvimānavaṇṇanā",
  "atk-s0506a:1189_0": "Obhāsayitvā pathaviṃ sadevakanti ucchudāyikāvimānaṃ. Tassa kā uppatti? Bhagavā rājagahe",
  "atk-s0506a:1189_1": "viharatītiādi sabbaṃ anantaravimāne vuttasadisaṃ. Ayaṃ pana viseso – idha ucchu dinnā,",
  "atk-s0506a:1189_2": "sassuyā ca pīṭhakena pahaṭā, taṅkhaṇaññeva matā tāvatiṃsesu uppannā, tassaṃyeva rattiyaṃ",
  "atk-s0506a:1189_3": "therassa upaṭṭhānaṃ āgatā, kevalakappaṃ gijjhakūṭaṃ cando viya sūriyo viya ca obhāsentī",
  "atk-s0506a:1189_4": "theraṃ vanditvā pañjalikā namassamānā ekamantaṃ aṭṭhāsi. Atha naṃ thero –",
  "atk-s0506a:1190": "296.",
  "atk-s0506a:1191": "“Obhāsayitvā pathaviṃ sadevakaṃ, atirocasi candimasūriyā viya;",
  "atk-s0506a:1192": "Siriyā ca vaṇṇena yasena tejasā, brahmāva deve tidase sahindake.",
  "atk-s0506a:1193": "297.",
  "atk-s0506a:1194": "“Pucchāmi taṃ uppalamāladhārinī, āveḷinī kañcanasannibhattace;",
  "atk-s0506a:1195": "Alaṅkate uttamavatthadhārinī, kā tvaṃ subhe devate vandase mamaṃ.",
  "atk-s0506a:1196": "298.",
  "atk-s0506a:1197": "“Kiṃ tvaṃ pure kammamakāsi attanā, manussabhūtā purimāya jātiyā;",
  "atk-s0506a:1198": "Dānaṃ suciṇṇaṃ atha sīlasaṃyamaṃ, kenūpapannā sugatiṃ yasassinī;",
  "atk-s0506a:1199": "Devate pucchitācikkha, kissa kammassidaṃ phala”nti. –",
  "atk-s0506a:1200": "Imāhi gāthāhi pucchi.",
  "atk-s0506a:1201_0": "296-7. Tattha obhāsayitvā pathaviṃ sadevakanti candimasūriyarasmisammissehi sinerupassaviniggatehi",
  "atk-s0506a:1201_1": "pabhāvisarehi vijjotayamānatāya devena ākāsena sahāti sadevakaṃ upagatabhūmibhāgabhūtaṃ",
  "atk-s0506a:1201_2": "imaṃ pathaviṃ vijjotetvā, ekobhāsaṃ ekapajjotaṃ katvāti attho. Obhāsayitvā pathaviṃ",
  "atk-s0506a:1201_3": "candimasūriyā viyāti yojanā. Atirocasīti atikkamitvā rocasi. Taṃ pana atirocanaṃ",
  "atk-s0506a:1201_4": "kena kiṃ viya kena vāti āha “siriyā”tiādi. Tattha siriyāti sobhaggādisobhāvisesena.",
  "atk-s0506a:1201_5": "Tejasāti attano ānubhāvena. Āveḷinīti ratanamayapupphāveḷavatī.",
  "atk-s0506a:1202": "Evaṃ therena pucchitā devatā imāhi gāthāhi vissajjesi –",
  "atk-s0506a:1203": "299.",
  "atk-s0506a:1204": "“Idāni bhante imameva gāmaṃ, piṇḍāya amhākaṃ gharaṃ upāgami;",
  "atk-s0506a:1205": "Tato te ucchussa adāsi khaṇḍikaṃ, pasannacittā atulāya pītiyā.",
  "atk-s0506a:1206": "300.",
  "atk-s0506a:1207": "“Sassu ca pacchā anuyuñjate mamaṃ, kahaṃ nu ucchuṃ vadhuke avākiri;",
  "atk-s0506a:1208": "Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.",
  "atk-s0506a:1209": "301.",
  "atk-s0506a:1210": "“Tuyhaṃ nvidaṃ issariyaṃ atho mama, itissā sassu paribhāsate mamaṃ;",
  "atk-s0506a:1211": "Pīṭhaṃ gahetvā pahāraṃ adāsi me, tato cutā kālakatāmhi devatā.",
  "atk-s0506a:1212": "302.",
  "atk-s0506a:1213": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:1214": "Devehi saddhiṃ paricārayāmahaṃ, modāmahaṃ kāmaguṇehi pañcahi.",
  "atk-s0506a:1215": "303.",
  "atk-s0506a:1216": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:1217": "Devindaguttā tidasehi rakkhitā, samappitā kāmaguṇehi pañcahi.",
  "atk-s0506a:1218": "304.",
  "atk-s0506a:1219": "“Etādisaṃ puññaphalaṃ anappakaṃ, mahāvipākā mama ucchudakkhiṇā;",
  "atk-s0506a:1220": "Devehi saddhiṃ paricārayāmahaṃ, modāmahaṃ kāmaguṇehi pañcahi.",
  "atk-s0506a:1221": "305.",
  "atk-s0506a:1222": "“Etādisaṃ puññaphalaṃ anappakaṃ, mahājutikā mama ucchudakkhiṇā;",
  "atk-s0506a:1223": "Devindaguttā tidasehi rakkhitā, sahassanettoriva nandane vane.",
  "atk-s0506a:1224": "306.",
  "atk-s0506a:1225": "“Tuvañca bhante anukampakaṃ viduṃ, upecca vandiṃ kusalañca pucchisaṃ;",
  "atk-s0506a:1226": "Tato te ucchussa adāsi khaṇḍikaṃ, pasannacittā atulāya pītiyā”ti.",
  "atk-s0506a:1227_0": "299. Tattha idānīti anantarātītadivasattā āha, adhunāti attho. Imameva gāmanti imasmiṃyeva",
  "atk-s0506a:1227_1": "gāme, rājagahaṃ sandhāya vadati. Vuttañhi “gāmopi nigamopi nagarampi ‘gāmo’ icceva",
  "atk-s0506a:1227_2": "vuccatī”ti. Bhummatthe cetaṃ upayogavacanaṃ. Upāgamīti upagato ahosi. Atulāyāti anupamāya, appamāṇāya vā.",
  "atk-s0506a:1228": "300. Avākirīti apanesi chaḍḍesi, vināsesi vā. Santassāti sādhurūpassa santakilesassa parissamamappattassa vā.",
  "atk-s0506a:1229_0": "301. Tuyhaṃ nūti nu-saddo anattamanatāsūcane nipāto, so “mamā”ti etthāpi ānetvā yojetabbo",
  "atk-s0506a:1229_1": "“mama nū”ti. Idaṃ issariyanti gehe ādhipaccaṃ sandhāyāha. Tato cutāti tato manussalokato",
  "atk-s0506a:1229_2": "cutā. Yasmā ṭhitaṭṭhānato apagatāpi “cutā”ti vuccati, tasmā cutiṃ visesetuṃ “kālakatā”ti",
  "atk-s0506a:1229_3": "vuttaṃ. Kālakatāpi ca na yattha katthaci nibbattā, apica kho devattaṃ upagatāti dassentī",
  "atk-s0506a:1229_4": "āha “amhi devatā”ti.",
  "atk-s0506a:1230_0": "302. Tadeva kammaṃ kusalaṃ kataṃ mayāti tadeva ucchukhaṇḍadānamattaṃ kusalaṃ kammaṃ",
  "atk-s0506a:1230_1": "kataṃ mayā, aññaṃ na jānāmīti attho. Sukhañca kammanti sukhañca kammaphalaṃ. Kammaphalañhi",
  "atk-s0506a:1230_2": "idha “kamma”nti vuttaṃ uttarapadalopena, kāraṇopacārena vā “kusalānaṃ, bhikkhave,",
  "atk-s0506a:1230_3": "dhammānaṃ samādānahetu evamidaṃ puññaṃ pavaḍḍhati. Anubhomi sakaṃ puñña”nti ca ādīsu",
  "atk-s0506a:1230_4": "viya. Kammanti vā karaṇatthe upayogavacanaṃ, kammenāti attho. Kamme vā bhavaṃ kammaṃ",
  "atk-s0506a:1230_5": "yathā kammanti. Atha vā kāmetabbatāya kammaṃ. Tañhi sukharajanīyabhāvato kāmūpasaṃhitaṃ",
  "atk-s0506a:1230_6": "kāmetabbanti kamanīyaṃ. Attanāti attanā eva, sayaṃvasitāya seribhāvena sayamevāti",
  "atk-s0506a:1230_7": "attho. Paricārayāmahaṃ attānanti purimagāthāya “attanā”ti vuttaṃ padaṃ vibhattivipariṇāmena",
  "atk-s0506a:1230_8": "“attāna”nti yojetabbaṃ.",
  "atk-s0506a:1231_0": "303-5. Devindaguttāti devindena sakkena guttā, devindo viya vā guttā mahāparivāratāya.",
  "atk-s0506a:1231_1": "Samappitāti suṭṭhu appitā samannāgatā. Mahāvipākāti vipulaphalā. Mahājutikāti mahātejā,",
  "atk-s0506a:1231_2": "mahānubhāvāti attho.",
  "atk-s0506a:1232_0": "306. Tuvanti taṃ. Anukampakanti kāruṇikaṃ. Vidunti sappaññaṃ, sāvakapāramiyā matthakaṃ",
  "atk-s0506a:1232_1": "pattanti attho. Upeccāti upagantvā. Vandinti pañcapatiṭṭhitena abhivādayiṃ. Kusalañca",
  "atk-s0506a:1232_2": "ārogya pucchisaṃ apucchiṃ, atulāya pītiyā idañca kusalaṃ anussarāmīti adhippāyo.",
  "atk-s0506a:1232_3": "Sesaṃ heṭṭhā vuttanayameva.",
  "atk-s0506a:1233": "Ucchudāyikāvimānavaṇṇanā niṭṭhitā.",
  "atk-s0506a:1234": "3. Pallaṅkavimānavaṇṇanā",
  "atk-s0506a:1235_0": "Pallaṅkaseṭṭhe maṇisoṇṇacitteti pallaṅkavimānaṃ. Tassa kā uppatti? Bhagavā sāvatthiyaṃ",
  "atk-s0506a:1235_1": "viharati jetavane. Tena ca samayena sāvatthiyaṃ aññatarassa upāsakassa dhītā kulapadesādinā",
  "atk-s0506a:1235_2": "sadisassa tattheva aññatarassa kulaputtassa dinnā, sā ca hoti akkodhanā sīlācārasampannā",
  "atk-s0506a:1235_3": "patidevatā samādinnapañcasīlā, uposathe sakkaccaṃ uposathasīlāni ca rakkhati. Sā",
  "atk-s0506a:1235_4": "aparabhāge kālaṃ katvā tāvatiṃsesu uppajji. Taṃ āyasmā mahāmoggallānatthero heṭṭhā",
  "atk-s0506a:1235_5": "vuttanayeneva gantvā –",
  "atk-s0506a:1236": "307.",
  "atk-s0506a:1237": "“Pallaṅkaseṭṭhe maṇisoṇṇacitte, pupphābhikiṇṇe sayane uḷāre;",
  "atk-s0506a:1238": "Tatthacchasi devi mahānubhāve, uccāvacā iddhi vikubbamānā.",
  "atk-s0506a:1239": "308.",
  "atk-s0506a:1240": "“Imā ca te accharāyo samantato, naccanti gāyanti pamodayanti;",
  "atk-s0506a:1241": "Deviddhipattāsi mahānubhāve, manussabhūtā kimakāsi puññaṃ;",
  "atk-s0506a:1242": "Kenāsi evaṃ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a:1243": "Gāthāhi pucchi.",
  "atk-s0506a:1244": "Sāpissa imāhi gāthāhi byākāsi –",
  "atk-s0506a:1245": "309.",
  "atk-s0506a:1246": "“Ahaṃ manussesu manussabhūtā, aḍḍhe kule suṇisā ahosiṃ;",
  "atk-s0506a:1247": "Akkodhanā bhattu vasānuvattinī, uposathe appamattā ahosiṃ.",
  "atk-s0506a:1248": "310.",
  "atk-s0506a:1249": "“Manussabhūtā daharā apāpikā, pasannacittā patimābhirādhayiṃ;",
  "atk-s0506a:1250": "Divā ca ratto ca manāpacārinī, ahaṃ pure sīlavatī ahosiṃ.",
  "atk-s0506a:1251": "311.",
  "atk-s0506a:1252": "“Pāṇātipātā viratā acorikā, saṃsuddhakāyā sucibrahmacārinī;",
  "atk-s0506a:1253": "Amajjapā no ca musā abhāṇiṃ, sikkhāpadesu paripūrakārinī.",
  "atk-s0506a:1254": "312.",
  "atk-s0506a:1255": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:1256": "Pāṭihāriyapakkhañca, pasannamānasā ahaṃ.",
  "atk-s0506a:1257": "313.",
  "atk-s0506a:1258": "“Aṭṭhaṅgupetaṃ anudhammacārinī, uposathaṃ pītimanā upāvasiṃ;",
  "atk-s0506a:1259": "Imañca ariyaṃ aṭṭhaṅgavarehupetaṃ, samādiyitvā kusalaṃ sukhudrayaṃ;",
  "atk-s0506a:1260": "Patimhi kalyāṇī vasānuvattinī, ahosiṃ pubbe sugatassa sāvikā.",
  "atk-s0506a:1261": "314.",
  "atk-s0506a:1262": "“Etādisaṃ kusalaṃ jīvaloke, kammaṃ karitvāna visesabhāginī;",
  "atk-s0506a:1263": "Kāyassa bhedā abhisamparāyaṃ, deviddhipattā sugatimhi āgatā.",
  "atk-s0506a:1264": "315.",
  "atk-s0506a:1265": "“Vimānapāsādavare manorame, parivāritā accharāsaṅgaṇena;",
  "atk-s0506a:1266": "Sayaṃpabhā devagaṇā ramenti maṃ, dīghāyukiṃ devavimānamāgata”nti.",
  "atk-s0506a:1267_0": "307. Tattha pallaṅkaseṭṭheti pallaṅkavare uttamapallaṅke. Taṃyevassa seṭṭhataṃ dassetuṃ",
  "atk-s0506a:1267_1": "“maṇisoṇṇacitte”ti vuttaṃ, vividharatanaraṃsijālasamujjalehi maṇīhi ceva suvaṇṇena",
  "atk-s0506a:1267_2": "ca vicitte “tatthā”ti “sayane”ti ca vutte sayitabbaṭṭhānabhūte pallaṅkaseṭṭhe.",
  "atk-s0506a:1268": "308. Teti tuyhaṃ samantato. “Pamodayantī”ti padaṃ pana apekkhitvā “ta”nti vibhatti vipariṇāmetabbā. Pamodayantīti vā pamodanaṃ karonti, pamodanaṃ tuyhaṃ uppādentīti attho.",
  "atk-s0506a:1269_0": "310. Daharā apāpikāti daharāpi apāpikā. “Daharāsu pāpikā”ti vā pāṭho, soyevattho.",
  "atk-s0506a:1269_1": "“Daharassāpāpikā”tipi paṭhanti, daharassa sāmikassa apāpikā, sakkaccaṃ upaṭṭhānena",
  "atk-s0506a:1269_2": "anaticariyāya ca bhaddikāti attho. Tena vuttaṃ “pasannacittā”tiādi. Abhirādhayinti",
  "atk-s0506a:1269_3": "ārādhesiṃ. Rattoti rattiyaṃ.",
  "atk-s0506a:1270_0": "311. Acorikāti coriyarahitā, adinnādānā paṭiviratāti attho. “Viratā ca coriyā”tipi",
  "atk-s0506a:1270_1": "pāṭho, theyyato ca viratāti attho. Saṃsuddhakāyāti parisuddhakāyakammantatāya sammadeva",
  "atk-s0506a:1270_2": "suddhakāyā, tato eva sucibrahmacārinī sāmikato aññattha abrahmacariyāsambhavato. Tathā hi vuttaṃ –",
  "atk-s0506a:1271": "“Mayañca bhariyā nātikkamāma,",
  "atk-s0506a:1272": "Amhepi bhariyā nātikkamanti;",
  "atk-s0506a:1273": "Aññatra tāhi brahmacariyaṃ carāma,",
  "atk-s0506a:1274": "Tasmā hi amhaṃ daharā ni miyyare”ti. ;",
  "atk-s0506a:1275": "Atha vā sucibrahmacārinīti sucino suddhassa brahmassa seṭṭhassa uposathasīlassa, maggabrahmacariyassa vā anurūpassa pubbabhāgabrahmacariyassa vasena sucibrahmacārinī.",
  "atk-s0506a:1276_0": "313. Anudhammacārinīti ariyānaṃ dhammassa anudhammaṃ caraṇasīlā. Imañca anantaraṃ",
  "atk-s0506a:1276_1": "vuttaṃ niddosatāya ariyaṃ, aṭṭhaṅgavarehi aṭṭhahi uttamaṅgehi ariyattā eva vā ariyaṭṭhaṅgavarehi",
  "atk-s0506a:1276_2": "upetaṃ ārogyaṭṭhena anavajjaṭṭhena ca kusalaṃ sukhavipākatāya sukhānisaṃsatāya ca",
  "atk-s0506a:1276_3": "sukhudrayaṃ upāvasinti yojanā.",
  "atk-s0506a:1277_0": "314. Visesabhāginīti visesassa dibbassa sampattibhavassa bhāginī. Sugatimhi āgatāti",
  "atk-s0506a:1277_1": "sugatiṃ āgatā upagatā, sugatimhi vā sugatiyaṃ dibbasampattiyaṃ āgatā. “Sugatiñhi",
  "atk-s0506a:1277_2": "āgatā”tipi pāṭho. Tattha hīti nipātamattaṃ, hetuattho vā, yasmā sugatiṃ āgatā, tasmā",
  "atk-s0506a:1277_3": "visesabhāginīti yojanā.",
  "atk-s0506a:1278_0": "315. Vimānapāsādavareti vimānesu uttamapāsāde, vimānasaṅkhāte vā aggapāsāde, vimāne",
  "atk-s0506a:1278_1": "vā vigatamāne appamāṇe mahante varapāsāde parivāritā accharāsaṅgaṇena sayaṃpabhā",
  "atk-s0506a:1278_2": "pamodāmi, “amhī”ti vā padaṃ ānetvā yojetabbaṃ. Dīghāyukinti heṭṭhimehi devehi dīghatarāyukatāya",
  "atk-s0506a:1278_3": "tatrūpapannehi anappāyukatāya ca dīghāyukiṃ maṃ yathāvuttaṃ devavimānamāgataṃ upagataṃ",
  "atk-s0506a:1278_4": "devagaṇā ramentīti yojanā. Sesaṃ vuttanayameva.",
  "atk-s0506a:1279": "Pallaṅkavimānavaṇṇanā niṭṭhitā.",
  "atk-s0506a:1280": "4. Latāvimānavaṇṇanā",
  "atk-s0506a:1281_0": "Latā ca sajjā pavarā ca devatāti latāvimānaṃ. Tassa kā uppatti? Bhagavā sāvatthiyaṃ",
  "atk-s0506a:1281_1": "viharati jetavane. Tena ca samayena sāvatthivāsino aññatarassa upāsakassa dhītā latā",
  "atk-s0506a:1281_2": "nāma paṇḍitā byattā medhāvinī patikulaṃ gatā bhattu sassusasurānañca manāpacārinī",
  "atk-s0506a:1281_3": "piyavādinī parijanassa saṅgahakusalā gehe kuṭumbabhārassa nittharaṇasamatthā akkodhanā",
  "atk-s0506a:1281_4": "sīlācārasampannā dānasaṃvibhāgaratā akhaṇḍapañcasīlā uposatharakkhaṇe ca appamattā",
  "atk-s0506a:1281_5": "ahosi. Sā aparabhāge kālaṃ katvā vessavaṇassa mahārājassa dhītā hutvā nibbatti latātveva",
  "atk-s0506a:1281_6": "nāmena. Aññāpi tassā sajjā, pavarā, accimatī, sutāti catasso bhaginiyo ahesuṃ. Tā",
  "atk-s0506a:1281_7": "pañcapi sakkena devarājena ānetvā nāṭakitthibhāvena paricārikaṭṭhāne ṭhapitā. Latā",
  "atk-s0506a:1281_8": "panassa naccagītādīsu chekatāya iṭṭhatarā ahosi.",
  "atk-s0506a:1282_0": "Tāsaṃ ekato samāgantvā sukhanisajjāya nisinnānaṃ saṅgītanepuññaṃ paṭicca vivādo uppanno.",
  "atk-s0506a:1282_1": "Tā sabbāpi vessavaṇassa mahārājassa santikaṃ gantvā pucchiṃsu “tāta, katamā amhākaṃ",
  "atk-s0506a:1282_2": "naccādīsu kusalā”ti? So evamāha “gacchatha dhītaro anotattadahatīre devasamāgame",
  "atk-s0506a:1282_3": "saṅgītaṃ pavattetha, tattha vo viseso pākaṭo bhavissatī”ti. Tā tathā akaṃsu. Tattha",
  "atk-s0506a:1282_4": "devaputtā latāya naccamānāya attano sabhāvena ṭhātuṃ nāsakkhiṃsu, sañjātapahāsā acchariyabbhutacittajātā",
  "atk-s0506a:1282_5": "nirantaraṃ sādhukāraṃ dentā ukkuṭṭhisadde celukkhepe ca pavattentā himavantaṃ kampayamānā",
  "atk-s0506a:1282_6": "viya mahantaṃ kolāhalamakaṃsu. Itarāsu pana naccantīsu sisirakāle kokilā viya tuṇhībhūtā",
  "atk-s0506a:1282_7": "nisīdiṃsu. Evaṃ tattha saṅgīte latāya viseso pākaṭo ahosi.",
  "atk-s0506a:1283_0": "Atha tāsaṃ devadhītānaṃ sutāya devadhītāya etadahosi “kiṃ nu kho kammaṃ katvā ayaṃ",
  "atk-s0506a:1283_1": "latā amhe abhibhuyya tiṭṭhati vaṇṇena ceva yasasā ca, yaṃnūnāhaṃ latāya katakammaṃ",
  "atk-s0506a:1283_2": "puccheyya”nti. Sā taṃ pucchi. Itarāpi tassā etamatthaṃ vissajjesi. Tayidaṃ sabbaṃ",
  "atk-s0506a:1283_3": "vessavaṇamahārājā devacārikavasena upagatassa āyasmato mahāmoggallānassa ācikkhi.",
  "atk-s0506a:1283_4": "Thero tamatthaṃ pucchāya mūlakāraṇato paṭṭhāya bhagavato ārocento –",
  "atk-s0506a:1284": "316.",
  "atk-s0506a:1285": "“Latā ca sajjā pavarā ca devatā, accimatī rājavarassa sirīmato;",
  "atk-s0506a:1286": "Sutā ca rañño vessavaṇassa dhītā, rājīmatī dhammaguṇehi sobhatha.",
  "atk-s0506a:1287": "317.",
  "atk-s0506a:1288": "“Pañcettha nāriyo āgamaṃsu nhāyituṃ, sītodakaṃ uppaliniṃ sivaṃ nadiṃ;",
  "atk-s0506a:1289": "Tā tattha nhāyitvā rametvā devatā, naccitvā gāyitvā sutā lataṃ bravi.",
  "atk-s0506a:1290": "318.",
  "atk-s0506a:1291": "“Pucchāmi taṃ uppalamāladhārini, āveḷini kañcanasannibhattace;",
  "atk-s0506a:1292": "Timiratambakkhi nabheva sobhane, dīghāyukī kena kato yaso tava.",
  "atk-s0506a:1293": "319.",
  "atk-s0506a:1294": "“Kenāsi bhadde patino piyatarā, visiṭṭhakalyāṇitarassu rūpato;",
  "atk-s0506a:1295": "Padakkhiṇā naccanagītavādite, ācikkha no tvaṃ naranāripucchitā”ti. –",
  "atk-s0506a:1296": "Sutāya pucchā.",
  "atk-s0506a:1297": "320.",
  "atk-s0506a:1298": "“Ahaṃ manussesu manussabhūtā, uḷārabhoge kule suṇisā ahosiṃ;",
  "atk-s0506a:1299": "Akkodhanā bhattu vasānuvattinī, uposathe appamattā ahosiṃ.",
  "atk-s0506a:1300": "321.",
  "atk-s0506a:1301": "“Manussabhūtā daharā apāpikā, pasannacittā patimābhirādhayiṃ;",
  "atk-s0506a:1302": "Sadevaraṃ sassasuraṃ sadāsakaṃ, abhirādhayiṃ tamhi kato yaso mama.",
  "atk-s0506a:1303": "322.",
  "atk-s0506a:1304": "“Sāhaṃ tena kusalena kammunā, catubbhi ṭhānehi visesamajjhagā;",
  "atk-s0506a:1305": "Āyuñca vaṇṇañca sukhaṃ balañca, khiḍḍāratiṃ paccanubhomanappakaṃ.",
  "atk-s0506a:1306": "323.",
  "atk-s0506a:1307": "“Sutaṃ nu taṃ bhāsati yaṃ ayaṃ latā, yaṃ no apucchimha akittayī no;",
  "atk-s0506a:1308": "Patino kiramhākaṃ visiṭṭha nārīnaṃ, gatī ca tāsaṃ pavarā ca devatā.",
  "atk-s0506a:1309": "324.",
  "atk-s0506a:1310": "“Patīsu dhammaṃ pacarāma sabbā, patibbatā yattha bhavanti itthiyo;",
  "atk-s0506a:1311": "Patīsu dhammaṃ pacaritvā sabbā, lacchāmase bhāsati yaṃ ayaṃ latā.",
  "atk-s0506a:1312": "325.",
  "atk-s0506a:1313": "“Sīho yathā pabbatasānugocaro, mahindharaṃ pabbatamāvasitvā;",
  "atk-s0506a:1314": "Pasayha hantvā itare catuppade, khudde mige khādati maṃsabhojano.",
  "atk-s0506a:1315": "326.",
  "atk-s0506a:1316": "“Tatheva saddhā idha ariyasāvikā, bhattāraṃ nissāya patiṃ anubbatā;",
  "atk-s0506a:1317": "Kodhaṃ vadhitvā abhibhuyya maccharaṃ, saggamhi sā modati dhammacārinī”ti. –",
  "atk-s0506a:1318": "Latāya vissajjananti āha.",
  "atk-s0506a:1319_0": "316. Tattha latā ca sajjā pavarā accimatī sutāti tāsaṃ nāmaṃ. Ca-saddo samuccayattho.",
  "atk-s0506a:1319_1": "Rājavarassāti catunnaṃ mahārājānaṃ varassa seṭṭhassa devarājassa. Sakkassa paricārikāti",
  "atk-s0506a:1319_2": "adhippāyo. Raññoti mahārājassa. Tenāha “vessavaṇassa dhītā”ti, idaṃ paccekaṃ yojetabbaṃ,",
  "atk-s0506a:1319_3": "vacanavipallāso vā, dhītaroti attho. Rājati vijjotatīti rājī, rājīti matā paññātā",
  "atk-s0506a:1319_4": "rājīmatī, idaṃ tāsaṃ sabbāsaṃ visesanaṃ. Nāmameva etaṃ ekissā devatāyāti keci, tesaṃ",
  "atk-s0506a:1319_5": "matena “pavarā”ti sabbāsaṃ visesanameva. Dhammaguṇehīti dhammiyehi dhammato anapetehi",
  "atk-s0506a:1319_6": "guṇehi, yathābhuccaguṇehīti attho. Sobhathāti virocatha.",
  "atk-s0506a:1320_0": "317. Pañcettha nāriyoti pañca yathāvuttanāmā devadhītaro ettha imasmiṃ himavantapadese.",
  "atk-s0506a:1320_1": "Sītodakaṃ uppaliniṃ sivaṃ nadinti anotattadahato nikkhantanadimukhaṃ sandhāya vadati.",
  "atk-s0506a:1320_2": "Naccitvā gāyitvāti pitu vessavaṇassa āṇāya devasamāgame tāhi katassa naccagītassa",
  "atk-s0506a:1320_3": "vasena vuttaṃ. Sutā lataṃ bravīti sutā devadhītā lataṃ attano bhaginiṃ kathesi. “Sutā",
  "atk-s0506a:1320_4": "lataṃ bravu”ntipi paṭhanti, sutā dhītaro vessavaṇassa mahārājassa lataṃ kathesunti attho.",
  "atk-s0506a:1321_0": "318. Timiratambakkhīti niculakesarabhāsasadisehi tambarājīhi samannāgatakkhi. Nabheva",
  "atk-s0506a:1321_1": "sobhaneti nabhaṃ viya sobhamāne, saradasamaye abbhamahikādiupakkilesavimuttaṃ nabhaṃ",
  "atk-s0506a:1321_2": "viya suvisuddhaṅgapaccaṅgatāya virājamāneti attho. Atha vā nabhevāti nabhe eva, samuccayattho",
  "atk-s0506a:1321_3": "eva-saddo, ākāsaṭṭhavimānesu himavantayugandharādibhūmipaṭibaddhaṭṭhānesu cāti sabbattheva",
  "atk-s0506a:1321_4": "sobhamāneti attho. Kena katoti kena kīdisena puññena nibbattito. Yasoti parivārasampatti",
  "atk-s0506a:1321_5": "kittisaddo ca. Kittisaddaggahaṇena ca kittisaddahetubhūtā guṇā gayhanti.",
  "atk-s0506a:1322_0": "319. Patino piyatarāti sāmino piyatarā sāmivallabhā. Tenassā subhagataṃ dasseti.",
  "atk-s0506a:1322_1": "Visiṭṭhakalyāṇitarassū rūpatoti rūpasampattiyā visiṭṭhā uttamā kalyāṇitarā sundaratarā,",
  "atk-s0506a:1322_2": "assūti nipātamattaṃ. “Visiṭṭhakalyāṇitarāsi rūpato”ti ca paṭhanti. Padakkhiṇāti pakārehi,",
  "atk-s0506a:1322_3": "visesena vā dakkhiṇā kusalā. Naccanagītavāditeti ettha naccanāti vibhattilopo kato,",
  "atk-s0506a:1322_4": "nacce ca gīte ca vādite cāti attho. Naranāripucchitāti devaputtehi devadhītāhi ca",
  "atk-s0506a:1322_5": "“kahaṃ latā, kiṃ karoti latā”ti rūpadassanatthañceva sippadassanatthañca pucchitā.",
  "atk-s0506a:1323_0": "321. Niccaṃ kāyena asaṃsaṭṭhatāya devo viya rameti, dutiyo varoti vā devaro, bhattu",
  "atk-s0506a:1323_1": "kaniṭṭhabhātā, saha devarenāti sadevaraṃ. Sassu ca sasuro ca sasurā, saha sasurehīti",
  "atk-s0506a:1323_2": "sassasuraṃ. Saha dāsehi dāsīhi cāti sadāsakaṃ patimābhirādhayinti sambandho. Tamhi",
  "atk-s0506a:1323_3": "katoti tamhi kule, kāle vā suṇisākāle kato yaso tannibbattakapuññassa nibbattanenāti",
  "atk-s0506a:1323_4": "adhippāyo. Mamāti idaṃ “kato”ti padaṃ apekkhitvā “mayā”ti pariṇāmetabbaṃ.",
  "atk-s0506a:1324_0": "322. Catubbhi ṭhānehīti catūhi kāraṇehi, catūsu vā ṭhānesu nimittabhūtesu. Visesamajjhagāti",
  "atk-s0506a:1324_1": "aññāhi atisayaṃ adhigatā. Āyuñca vaṇṇañca sukhaṃ balañcāti “catūhi ṭhānehī”ti vuttānaṃ",
  "atk-s0506a:1324_2": "sarūpato dassanaṃ. Āyuādayo eva hissā aññāhi visiṭṭhasabhāvatāya visesā tassā tathā",
  "atk-s0506a:1324_3": "sambhāvanāvasena gahetabbatāya hetubhāvato “ṭhāna”nti ca vuttaṃ. Visesamajjhagā.",
  "atk-s0506a:1324_4": "Kīdisaṃ? Āyuñca vaṇṇañca sukhañca balañcāti yojanā.",
  "atk-s0506a:1325_0": "323. Sutaṃ nu taṃ bhāsati yaṃ ayaṃ latāti ayaṃ latā amhākaṃ jeṭṭhabhaginī yaṃ bhāsati,",
  "atk-s0506a:1325_1": "taṃ tumhehi sutaṃ nu kiṃ asuta”nti itarā tisso bhaginiyo pucchati. Yaṃ noti yaṃ amhākaṃ",
  "atk-s0506a:1325_2": "saṃsayitaṃ. Noti nipātamattaṃ, puna noti amhākaṃ, avadhāraṇe vā “na no samaṃ atthī”tiādīsu",
  "atk-s0506a:1325_3": "viya, tena akittayiyeva, aviparītaṃ byākāsiyevāti attho. Patino kiramhākaṃ visiṭṭha",
  "atk-s0506a:1325_4": "nārīnaṃ, gatī ca tāsaṃ pavarā ca devatāti anatthato pālanato patino sāmikā nā amhākaṃ",
  "atk-s0506a:1325_5": "nārīnaṃ itthīnaṃ visiṭṭhā gati ca tāsaṃ paṭisaraṇañca, tāsaṃ mātugāmānaṃ saraṇato",
  "atk-s0506a:1325_6": "pavarā uttamā devatā ca sammadeva ārādhitā sampati āyatiñca hitasukhāvahāti attho.",
  "atk-s0506a:1326_0": "324. Patīsu dhammaṃ pacarāma sabbāti sabbāva mayaṃ patīsu attano sāmikesu pubbuṭṭhānādikaṃ",
  "atk-s0506a:1326_1": "caritabbadhammaṃ pacarāma. Yatthāti yaṃ nimittaṃ, yasmiṃ vā patīsu caritabbadhamme",
  "atk-s0506a:1326_2": "cariyamāne itthiyo patibbatā nāma bhavanti. Lacchāmase bhāsati yaṃ ayaṃ latāti ayaṃ",
  "atk-s0506a:1326_3": "latā yaṃ sampattiṃ etarahi labhatīti bhāsati, taṃ sampattiṃ patīsu dhammaṃ pacaritvāti labhissāma.",
  "atk-s0506a:1327_0": "325. Pabbatasānugocaroti pabbatavanasaṇḍacārī. Mahindharaṃ pabbatamāvasitvāti mahiṃ",
  "atk-s0506a:1327_1": "dhāretīti mahindharanāmakaṃ pabbataṃ acalaṃ āvasitvā adhivasitvā, tattha vasantoti",
  "atk-s0506a:1327_2": "attho. “Āvasitvā”ti hi padaṃ apekkhitvā bhummatthe cetaṃ upayogavacanaṃ. Pasayhāti",
  "atk-s0506a:1327_3": "abhibhavitvā. Khuddeti balavasenanihīne pamāṇato pana mahante hatthiādikepi mige so hantiyeva.",
  "atk-s0506a:1328_0": "326. Tathevāti gāthāya ayaṃ upamāsaṃsandanena saddhiṃ atthayojanā – yathā sīho attano",
  "atk-s0506a:1328_1": "nivāsagocaraṭṭhānabhūtaṃ pabbataṃ nissāya vasanto attano yathicchitamatthaṃ sādheti,",
  "atk-s0506a:1328_2": "evameva sā saddhā pasannā ariyasāvikā ghāsacchādanādīhi bharaṇato posanato bhattāraṃ",
  "atk-s0506a:1328_3": "patiṃ sāmikaṃ nissāya vasantī sabbatthāpi patianukūlatāsaṅkhātena vatena taṃ anubbatā",
  "atk-s0506a:1328_4": "parijanādīsu uppajjanakaṃ kodhaṃ vadhitvā pajahitvā pariggahavatthūsu uppajjanakaṃ",
  "atk-s0506a:1328_5": "maccheraṃ abhibhuyya abhibhavitvā anuppādetvā patibbatādhammassa ca upāsikādhammassa",
  "atk-s0506a:1328_6": "ca sammadeva caraṇato dhammacārinī sā saggamhi devaloke modati, pamodaṃ āpajjatīti.",
  "atk-s0506a:1328_7": "Sesaṃ vuttanayameva.",
  "atk-s0506a:1329": "Latāvimānavaṇṇanā niṭṭhitā.",
  "atk-s0506a:1330": "5. Guttilavimānavaṇṇanā",
  "atk-s0506a:1331_0": "Sattatantiṃ sumadhuranti guttilavimānaṃ. Tassa kā uppatti? Bhagavati rājagahe viharante",
  "atk-s0506a:1331_1": "āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ",
  "atk-s0506a:1331_2": "gantvā tattha paṭipāṭiyā ṭhitesu chattiṃsāya vimānesu chattiṃsa devadhītaro paccekaṃ",
  "atk-s0506a:1331_3": "accharāsahassaparivārā mahatiṃ dibbasampattiṃ anubhavantiyo disvā tāhi pubbe katakammaṃ",
  "atk-s0506a:1331_4": "“abhikkantena vaṇṇenā”tiādīhi tīhi gāthāhi paṭipāṭiyā pucchi. Tāpi tassa pucchānantaraṃ",
  "atk-s0506a:1331_5": "“vatthuttamadāyikā nārī”tiādinā byākariṃsu. Atha thero tato manussalokaṃ āgantvā",
  "atk-s0506a:1331_6": "bhagavato etamatthaṃ ārocesi. Taṃ sutvā bhagavā “moggallāna, tā devatā na kevalaṃ",
  "atk-s0506a:1331_7": "tayā eva pucchitā evaṃ byākariṃsu, atha kho pubbe mayāpi pucchitā evameva byākariṃsū”ti",
  "atk-s0506a:1331_8": "vatvā therena yācito atītaṃ attano guttilācariyaṃ kathesi.",
  "atk-s0506a:1332_0": "Atīte bārāṇasiyaṃ brahmadatte rajjaṃ kārente bodhisatto gandhabbakule nibbattitvā",
  "atk-s0506a:1332_1": "gandhabbasippe pariyodātasippatāya timbarunāradasadiso sabbadisāsu pākaṭo paññātā",
  "atk-s0506a:1332_2": "ācariyo ahosi nāmena guttilo nāma. So andhe jiṇṇe mātāpitaro posesi. Tassa sippanipphattiṃ",
  "atk-s0506a:1332_3": "sutvā ujjenivāsī musilo nāma gandhabbo upagantvā taṃ vanditvā ekamantaṃ ṭhito “kasmā",
  "atk-s0506a:1332_4": "āgatosī”ti ca vutte “tumhākaṃ santike sippaṃ uggaṇhitu”nti āha. Guttilācariyo taṃ",
  "atk-s0506a:1332_5": "oloketvā lakkhaṇakusalatāya “ayaṃ puriso visamajjhāsayo kakkhaḷo pharuso akataññū",
  "atk-s0506a:1332_6": "bhavissati, na saṅgahetabbo”ti sippuggahaṇatthaṃ okāsaṃ nākāsi. So tassa mātāpitaro",
  "atk-s0506a:1332_7": "payirupāsitvā tehi yācāpesi. Guttilācariyo mātāpitūhi nippīḷiyamāno “garuvacanaṃ",
  "atk-s0506a:1332_8": "alaṅghanīya”nti tassa sippaṃ paṭṭhapetvā vigatamacchariyatāya kāruṇikatāya ca ācariyamuṭṭhiṃ",
  "atk-s0506a:1332_9": "akatvā anavasesato sippaṃ sikkhāpesi.",
  "atk-s0506a:1333_0": "Sopi medhāvitāya pubbekataparicayatāya akusītatāya ca na cirasseva pariyodātasippo",
  "atk-s0506a:1333_1": "hutvā cintesi “ayaṃ bārāṇasī jambudīpe agganagaraṃ, yaṃnūnāhaṃ idha sarājikāya parisāya",
  "atk-s0506a:1333_2": "sippaṃ dasseyyaṃ, evāhaṃ ācariyatopi jambudīpe pākaṭo paññāto bhavissāmī”ti. So ācariyassa",
  "atk-s0506a:1333_3": "ārocesi “ahaṃ rañño purato sippaṃ dassetukāmo, rājānaṃ maṃ dassethā”ti. Mahāsatto",
  "atk-s0506a:1333_4": "“ayaṃ mama santike uggahitasippo patiṭṭhaṃ labhatū”ti karuṇāyamāno taṃ rañño santikaṃ",
  "atk-s0506a:1333_5": "netvā “mahārāja imassa me antevāsikassa vīṇāya paguṇataṃ passathā”ti āha. Rājā “sādhū”ti",
  "atk-s0506a:1333_6": "paṭissuṇitvā tassa vīṇāvādanaṃ sutvā parituṭṭho taṃ gantukāmaṃ nivāretvā “mameva",
  "atk-s0506a:1333_7": "santike vasa, ācariyassa dinnakoṭṭhāsato upaḍḍhaṃ dassāmī”ti āha. Musilo “nāhaṃ ācariyato",
  "atk-s0506a:1333_8": "hāyāmi, samameva dethā”ti vatvā raññā “mā evaṃ bhaṇi, ācariyo nāma mahanto, upaḍḍhameva",
  "atk-s0506a:1333_9": "tuyhaṃ dassāmī”ti vutte “mama ca ācariyassa ca sippaṃ passathā”ti vatvā rājagehato",
  "atk-s0506a:1333_10": "nikkhamitvā “ito sattame divase mama ca guttilācariyassa ca rājaṅgaṇe sippadassanaṃ",
  "atk-s0506a:1333_11": "bhavissati, taṃ passitukāmā passantū”ti tattha tattha āhiṇḍanto ugghosesi.",
  "atk-s0506a:1334_0": "Mahāsatto taṃ sutvā “ayaṃ taruṇo thāmavā, ahaṃ pana jiṇṇo dubbalo, yadi pana me parājayo",
  "atk-s0506a:1334_1": "bhaveyya, mataṃ me jīvitā seyyaṃ, tasmā araññaṃ pavisitvā ubbandhitvā marissāmī”ti",
  "atk-s0506a:1334_2": "araññaṃ gato maraṇabhayatajjito paṭinivatti. Puna maritukāmo hutvā gantvā punapi",
  "atk-s0506a:1334_3": "maraṇabhayena paṭinivatti. Evaṃ gamanāgamanaṃ karontassa taṃ ṭhānaṃ vigatatiṇaṃ ahosi.",
  "atk-s0506a:1334_4": "Atha devarājā mahāsattaṃ upasaṅkamitvā dissamānarūpo ākāse ṭhatvā evamāha “ācariya,",
  "atk-s0506a:1334_5": "kiṃ karosī”ti. Mahāsatto –",
  "atk-s0506a:1335": "327.",
  "atk-s0506a:1336": "“Sattatantiṃ sumadhuraṃ, rāmaṇeyyaṃ avācayiṃ;",
  "atk-s0506a:1337": "So maṃ raṅgamhi avheti, saraṇaṃ me hohi kosiyā”ti. –",
  "atk-s0506a:1338": "Attano cittadukkhaṃ pavedesi.",
  "atk-s0506a:1339_0": "Tassattho – ahaṃ devarāja musilaṃ nāma antevāsikaṃ sattannaṃ tantīnaṃ atthitāya chajjādisattavidhasaradīpanato",
  "atk-s0506a:1339_1": "ca sattatantiṃ, taṃ visayaṃ katvā yathārahaṃ dvāvīsatiyā sutibhedānaṃ ahāpanato suṭṭhu",
  "atk-s0506a:1339_2": "madhuranti sumadhuraṃ, yathādhigatānaṃ samapaññāsāya mucchanānaṃ paribyattatāya sarassa",
  "atk-s0506a:1339_3": "ca vīṇāya ca aññamaññasaṃsandanena suṇantānaṃ ativiya manoramabhāvato rāmaṇeyyaṃ,",
  "atk-s0506a:1339_4": "saragatādivibhāgato chajjādicatubbidhaṃ gandhabbaṃ ahāpetvā gandhabbasippaṃ avācayinti",
  "atk-s0506a:1339_5": "vācesiṃ uggaṇhāpesiṃ sikkhāpesiṃ. So musilo antevāsī samāno maṃ attano ācariyaṃ raṅgamhi",
  "atk-s0506a:1339_6": "raṅgamaṇḍale avheti sārambhavasena attano visesaṃ dassetuṃ saṅghaṭṭiyati, “ehi sippaṃ",
  "atk-s0506a:1339_7": "dassehī”ti maṃ ācikkhi, tassa me tvaṃ kosiya devarāja saraṇaṃ avassayo hohīti.",
  "atk-s0506a:1340": "Taṃ sutvā sakko devarājā “mā bhāyi ācariya, ahaṃ te saraṇaṃ parāyaṇa”nti dassento –",
  "atk-s0506a:1341": "328.",
  "atk-s0506a:1342": "“Ahaṃ te saraṇaṃ homi, ahamācariyapūjako;",
  "atk-s0506a:1343": "Na taṃ jayissati sisso, sissamācariya jessasī”ti. –",
  "atk-s0506a:1344_0": "Āha. Sakkassa kira devarañño purimattabhāve mahāsatto ācariyo ahosi. Tenāha “ahamācariyapūjako”ti.",
  "atk-s0506a:1344_1": "Ahaṃ ācariyānaṃ pūjako, na musilo viya yugaggāhī, mādisesu antevāsikesu ṭhitesu tādisassa",
  "atk-s0506a:1344_2": "ācariyassa kathaṃ parājayo, tasmā na taṃ jayissati sisso, aññadatthu sissaṃ musilaṃ",
  "atk-s0506a:1344_3": "ācariya tvameva jayissasi, so pana parājito vināsaṃ pāpuṇissatīti adhippāyo. Evañca",
  "atk-s0506a:1344_4": "pana vatvā “ahaṃ sattame divase sākacchāmaṇḍalaṃ āgamissāmi, tumhe vissatthā vādethā”ti samassāsetvā gato.",
  "atk-s0506a:1345_0": "Sattame pana divase rājā saparivāro rājasabhāyaṃ nisīdi. Guttilācariyo ca musilo",
  "atk-s0506a:1345_1": "ca sippadassanatthaṃ sajjā hutvā upasaṅkamitvā rājānaṃ vanditvā attano attano laddhāsane",
  "atk-s0506a:1345_2": "nisīditvā vīṇā vādayiṃsu. Sakko āgantvā antalikkhe aṭṭhāsi. Taṃ mahāsattova passati,",
  "atk-s0506a:1345_3": "itare pana na passanti. Parisā dvinnampi vādane samacittā ahosi. Sakko guttilaṃ “ekaṃ",
  "atk-s0506a:1345_4": "tantiṃ chindā”ti āha. Chinnāyapi tantiyā vīṇā tatheva madhuranigghosā ahosi. Evaṃ",
  "atk-s0506a:1345_5": "“dutiyaṃ, tatiyaṃ, catutthaṃ, pañcamaṃ, chaṭṭhaṃ, sattamaṃ chindā”ti āha, tāsu chinnāsupi",
  "atk-s0506a:1345_6": "vīṇā madhuranigghosāva ahosi. Taṃ disvā musilo parājitabhūtarūpo pattakkhandho ahosi,",
  "atk-s0506a:1345_7": "parisā haṭṭhatuṭṭhā celukkhepe karontī guttilassa sādhukāramadāsi. Rājā musilaṃ sabhāya",
  "atk-s0506a:1345_8": "nīharāpesi, mahājano leḍḍudaṇḍādīhi paharanto musilaṃ tattheva jīvitakkhayaṃ pāpesi.",
  "atk-s0506a:1346_0": "Sakko devānamindo mahāpurisena saddhiṃ sammodanīyaṃ katvā devalokameva gato. Taṃ",
  "atk-s0506a:1346_1": "devatā “mahārāja, kuhiṃ gatatthā”ti pucchitvā taṃ pavattiṃ sutvā “mahārāja, mayaṃ",
  "atk-s0506a:1346_2": "guttilācariyaṃ passissāma, sādhu no taṃ idhānetvā dassehī”ti āhaṃsu. Sakko devānaṃ",
  "atk-s0506a:1346_3": "vacanaṃ sutvā mātaliṃ āṇāpesi “gaccha vejayantarathena amhākaṃ guttilācariyaṃ ānehi,",
  "atk-s0506a:1346_4": "devatā taṃ dassanakāmā”ti, so tathā akāsi. Sakko mahāsattena saddhiṃ sammodanīyaṃ",
  "atk-s0506a:1346_5": "katvā evamāha “ācariya, vīṇaṃ vādaya, devatā sotukāmā”ti. “Mayaṃ sippūpajīvino, vetanena",
  "atk-s0506a:1346_6": "vinā sippaṃ na dassemā”ti. “Kīdisaṃ pana vetanaṃ icchasī”ti. “Nāññena me vetanena",
  "atk-s0506a:1346_7": "kiccaṃ atthi, imāsaṃ pana devatānaṃ attanā attanā pubbekatakusalakathanameva me vetanaṃ",
  "atk-s0506a:1346_8": "hotū”ti āha. Tā “sādhū”ti sampaṭicchiṃsu. Atha mahāsatto pāṭekkaṃ tāhi tadā paṭiladdhasampattikittanamukhena",
  "atk-s0506a:1346_9": "tassā hetubhūtaṃ purimattabhāve kataṃ sucaritaṃ āyasmā mahāmoggallāno viya pucchanto",
  "atk-s0506a:1346_10": "“abhikkantena vaṇṇenā”tiādigāthāhi pucchi. Tāpi “vatthuttamadāyikā nārī”tiādinā yathā",
  "atk-s0506a:1346_11": "etarahi therassa, evameva tassa byākariṃsu. Tena vuttaṃ “moggallāna tā devatā na",
  "atk-s0506a:1346_12": "kevalaṃ tayā eva pucchitā evaṃ byākariṃsu, atha kho pubbe mayāpi pucchitā evameva byākariṃsū”ti.",
  "atk-s0506a:1347_0": "Tā kira itthiyo kassapasammāsambuddhakāle manussattabhāve ṭhitā taṃ taṃ puññaṃ akaṃsu.",
  "atk-s0506a:1347_1": "Tattha ekā itthī vatthaṃ adāsi, ekā sumanamālaṃ, ekā gandhaṃ, ekā uḷārāni phalāni,",
  "atk-s0506a:1347_2": "ekā ucchurasaṃ, ekā bhagavato cetiye gandhapañcaṅgulikaṃ adāsi, ekā uposathaṃ upavasi,",
  "atk-s0506a:1347_3": "ekā upakaṭṭhāya velāya nāvāya bhuñjantassa bhikkhuno udakaṃ adāsi, ekā kodhanānaṃ",
  "atk-s0506a:1347_4": "sassusasurānaṃ akkodhanā upaṭṭhānaṃ akāsi, ekā dāsī hutvā atanditācārā ahosi, eko",
  "atk-s0506a:1347_5": "piṇḍacārikassa bhikkhuno khīrabhattaṃ adāsi, ekā phāṇitaṃ adāsi, ekā ucchukhaṇḍaṃ",
  "atk-s0506a:1347_6": "adāsi, ekā timbarusakaṃ adāsi, ekā kakkārikaṃ adāsi, ekā eḷālukaṃ adāsi, ekā valliphalaṃ",
  "atk-s0506a:1347_7": "adāsi, ekā phārusakaṃ adāsi, ekā aṅgārakapallaṃ adāsi, ekā sākamuṭṭhiṃ adāsi, ekā",
  "atk-s0506a:1347_8": "pupphakamuṭṭhiṃ adāsi, ekā mūlakalāpaṃ adāsi, ekā nimbamuṭṭhiṃ adāsi, ekā kañjikaṃ",
  "atk-s0506a:1347_9": "adāsi, ekā tilapiññākaṃ adāsi, ekā kāyabandhanaṃ adāsi, ekā aṃsabaddhakaṃ adāsi,",
  "atk-s0506a:1347_10": "ekā āyogapaṭṭaṃ adāsi, ekā vidhūpanaṃ, ekā tālavaṇṭaṃ, ekā morahatthaṃ, ekā chattaṃ,",
  "atk-s0506a:1347_11": "ekā upāhanaṃ, ekā pūvaṃ, ekā modakaṃ, ekā sakkhalikaṃ adāsi. Tā ekekā accharāsahassaparivārā",
  "atk-s0506a:1347_12": "pahatiyā deviddhiyā virājamānā tāvatiṃsabhavane sakkassa devarājassa paricārikā hutvā",
  "atk-s0506a:1347_13": "nibbattā guttilācariyena pucchitā “vatthuttamadāyikā nārī”tiādinā attanā attanā katakusalaṃ",
  "atk-s0506a:1347_14": "paṭipāṭiyā byākariṃsu.",
  "atk-s0506a:1348": "329.",
  "atk-s0506a:1349": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:1350": "Obhāsentī disā sabbā, osadhī viya tārakā.",
  "atk-s0506a:1351": "330.",
  "atk-s0506a:1352": "“Kena tetādiso vaṇṇo, kena te idha mijjhati;",
  "atk-s0506a:1353": "Uppajjanti ca te bhogā, ye keci manaso piyā.",
  "atk-s0506a:1354": "331.",
  "atk-s0506a:1355": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:1356": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:1357": "332.",
  "atk-s0506a:1358": "“Sā devatā attamanā, moggallānena pucchitā;",
  "atk-s0506a:1359": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:1360": "333.",
  "atk-s0506a:1361": "“Vatthuttamadāyikā nārī, pavarā hoti naresu nārīsu;",
  "atk-s0506a:1362": "Evaṃ piyarūpadāyikā manāpaṃ, dibbaṃ sā labhate upecca ṭhānaṃ.",
  "atk-s0506a:1363": "334.",
  "atk-s0506a:1364": "“Tassā me passa vimānaṃ, accharā kāmavaṇṇinīhamasmi;",
  "atk-s0506a:1365": "Accharāsahassassāhaṃ, pavarā passa puññānaṃ vipākaṃ.",
  "atk-s0506a:1366": "335.",
  "atk-s0506a:1367": "“Tena metādiso vaṇṇo, tena me idha mijjhati;",
  "atk-s0506a:1368": "Uppajjanti ca me bhogā, ye keci manaso piyā.",
  "atk-s0506a:1369": "336.",
  "atk-s0506a:1370": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:1371": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:1372": "(Yathā ca ettha, evaṃ upari sabbavimānesu vitthāretabbaṃ.)",
  "atk-s0506a:1373": "341.",
  "atk-s0506a:1374": "“Pupphuttamadāyikā nārī, pavarā hoti naresu nārīsu…pe….",
  "atk-s0506a:1375": "349.",
  "atk-s0506a:1376": "“Gandhuttamadāyikā nārī, pavarā hoti naresu nārīsu…pe….",
  "atk-s0506a:1377": "357.",
  "atk-s0506a:1378": "“Phaluttamadāyikā nārī…pe….",
  "atk-s0506a:1379": "365.",
  "atk-s0506a:1380": "“Rasuttamadāyikā nārī…pe….",
  "atk-s0506a:1381": "373.",
  "atk-s0506a:1382": "“Gandhapañcaṅgulikaṃ ahamadāsiṃ,kassapassa bhagavato thūpamhi…pe….",
  "atk-s0506a:1383": "381.",
  "atk-s0506a:1384": "“Bhikkhū ca ahaṃ bhikkhuniyo ca, addasāsiṃ panthapaṭipanne;",
  "atk-s0506a:1385": "Tesāhaṃ dhammaṃ sutvāna, ekūposathaṃ upavasissaṃ.",
  "atk-s0506a:1386": "382.",
  "atk-s0506a:1387": "“Tassā me passa vimānaṃ…pe….",
  "atk-s0506a:1388": "389.",
  "atk-s0506a:1389": "“Udake ṭhitā udakamadāsiṃ, bhikkhuno cittena vippasannena…pe….",
  "atk-s0506a:1390": "397.",
  "atk-s0506a:1391": "“Sassuñcāhaṃ sasurañca, caṇḍike kodhane ca pharuse ca;",
  "atk-s0506a:1392": "Anusūyikā upaṭṭhāsiṃ, appamattā sakena sīlena…pe….",
  "atk-s0506a:1393": "405.",
  "atk-s0506a:1394": "“Parakammakarī āsiṃ, atthenātanditā dāsī;",
  "atk-s0506a:1395": "Akkodhanānatimāninī, saṃvibhāginī kakassa bhāgassa…pe….",
  "atk-s0506a:1396": "413.",
  "atk-s0506a:1397": "“Khīrodanaṃ ahamadāsiṃ, bhikkhuno piṇḍāya carantassa;",
  "atk-s0506a:1398": "Evaṃ karitvā kammaṃ, sugatiṃ upapajja modāmi…pe….",
  "atk-s0506a:1399": "421.",
  "atk-s0506a:1400": "“Phāṇitaṃ ahamadāsiṃ…pe….",
  "atk-s0506a:1401": "429.",
  "atk-s0506a:1402": "“Ucchukhaṇḍikaṃ ahamadāsiṃ…pe….",
  "atk-s0506a:1403": "437.",
  "atk-s0506a:1404": "“Timbarusakaṃ ahamadāsiṃ…pe….",
  "atk-s0506a:1405": "445.",
  "atk-s0506a:1406": "“Kakkārikaṃ ahamadāsiṃ…pe….",
  "atk-s0506a:1407": "453.",
  "atk-s0506a:1408": "“Eḷālukaṃ ahamadāsiṃ…pe….",
  "atk-s0506a:1409": "461.",
  "atk-s0506a:1410": "“Valliphalaṃ ahamadāsiṃ…pe….",
  "atk-s0506a:1411": "469.",
  "atk-s0506a:1412": "“Phārusakaṃ ahamadāsiṃ…pe….",
  "atk-s0506a:1413": "477.",
  "atk-s0506a:1414": "“Hatthappatāpakaṃ ahamadāsiṃ…pe….",
  "atk-s0506a:1415": "485.",
  "atk-s0506a:1416": "“Sākamuṭṭhiṃ ahamadāsiṃ…pe….",
  "atk-s0506a:1417": "493.",
  "atk-s0506a:1418": "“Pupphakamuṭṭhiṃ ahamadāsiṃ…pe….",
  "atk-s0506a:1419": "501.",
  "atk-s0506a:1420": "“Mūlakaṃ ahamadāsiṃ…pe….",
  "atk-s0506a:1421": "509. “Nimbamuṭṭhiṃ ahamadāsiṃ…pe….",
  "atk-s0506a:1422": "517. “Ambakañjikaṃ ahamadāsiṃ…pe….",
  "atk-s0506a:1423": "525. “Doṇinimmajjaniṃ ahamadāsiṃ…pe….",
  "atk-s0506a:1424": "533. “Kāyabandhanaṃ ahamadāsiṃ…pe….",
  "atk-s0506a:1425": "541. “Aṃsabaddhakaṃ ahamadāsiṃ…pe….",
  "atk-s0506a:1426": "549. “Āyogapaṭṭaṃ ahamadāsiṃ…pe….",
  "atk-s0506a:1427": "557. “Vidhūpanaṃ ahamadāsiṃ…pe….",
  "atk-s0506a:1428": "565. “Tālavaṇṭaṃ ahamadāsiṃ…pe….",
  "atk-s0506a:1429": "573. “Morahatthaṃ ahamadāsiṃ…pe….",
  "atk-s0506a:1430": "581. “Chattaṃ ahamadāsiṃ…pe….",
  "atk-s0506a:1431": "589. “Upāhanaṃ ahamadāsiṃ…pe….",
  "atk-s0506a:1432": "597. “Pūvaṃ ahamadāsiṃ…pe….",
  "atk-s0506a:1433": "605. “Modakaṃ ahamadāsiṃ…pe….",
  "atk-s0506a:1434": "613. “Sakkhalikaṃ ahamadāsiṃ, bhikkhuno piṇḍāya carantassa…pe….",
  "atk-s0506a:1435": "614.",
  "atk-s0506a:1436": "“Tassā me passa vimānaṃ, accharā kāmavaṇṇinīhamasmiṃ;",
  "atk-s0506a:1437": "Accharāsahassassāhaṃ, pavarā passa puññānaṃ vipākaṃ.",
  "atk-s0506a:1438": "615. “Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:1439": "Evaṃ mahāsatto tāhi devatāhi katasucarite byākate tuṭṭhamānaso sammodanaṃ karonto attano ca sucaritacaraṇe yuttapayuttataṃ vivaṭṭajjhāsayatañca pavedento āha –",
  "atk-s0506a:1440": "617.",
  "atk-s0506a:1441": "“Svāgataṃ vata me ajja, suppabhātaṃ suhuṭṭhitaṃ;",
  "atk-s0506a:1442": "Yaṃ addasāmi devatāyo, accharā kāmavaṇṇiniyo.",
  "atk-s0506a:1443": "618.",
  "atk-s0506a:1444": "“Imāsāhaṃ dhammaṃ sutvā, kāhāmi kusalaṃ bahuṃ;",
  "atk-s0506a:1445": "Dānena samacariyāya, saññamena damena ca;",
  "atk-s0506a:1446": "Svāhaṃ tattha gamissāmi, yattha gantvā na socare”ti.",
  "atk-s0506a:1447_0": "333. Tattha vatthuttamadāyikāti vatthānaṃ uttamaṃ seṭṭhaṃ, vatthesu vā bahūsu uccinitvā",
  "atk-s0506a:1447_1": "gahitaṃ ukkaṃsagataṃ pavaraṃ koṭibhūtaṃ vatthaṃ vatthuttamaṃ, tassa dāyikā. “Pupphuttamadāyikā”tiādīsupi",
  "atk-s0506a:1447_2": "eseva nayo. Piyarūpadāyikāti piyasabhāvassa piyajātikassa ca vatthuno dāyikā. Manāpanti",
  "atk-s0506a:1447_3": "manavaḍḍhanakaṃ. Dibbanti divi bhavattā dibbaṃ. Upeccāti upagantvā cetetvā, “edisaṃ",
  "atk-s0506a:1447_4": "labheyya”nti pakappetvāti attho. Ṭhānanti vimānādikaṃ ṭhānaṃ, issariyaṃ vā. “Manāpā”tipi",
  "atk-s0506a:1447_5": "pāṭho, aññesaṃ manavaḍḍhanakā hutvāti attho.",
  "atk-s0506a:1448": "334. Passa puññānaṃ vipākanti vatthuttamadānassa nāma idamīdisaṃ phalaṃ passāti attanā laddhasampattiṃ sambhāventī vadati.",
  "atk-s0506a:1449_0": "341. Pupphuttamadāyikāti ratanattayapūjāvasena pupphuttamadāyikā, tathā gandhuttamadāyikāti",
  "atk-s0506a:1449_1": "daṭṭhabbā. Tattha pupphuttamaṃ sumanapupphādi, gandhuttamaṃ candanagandhādi, phaluttamaṃ",
  "atk-s0506a:1449_2": "panasaphalādi, rasuttamaṃ gorasasappiādi veditabbaṃ.",
  "atk-s0506a:1450": "373. Gandhapañcaṅgulikanti gandhena pañcaṅgulikadānaṃ. Kassapassa bhagavato thūpamhīti kassapasammāsambuddhassa yojanike kanakathūpe.",
  "atk-s0506a:1451": "381. Panthapaṭipanneti maggaṃ gacchante. Ekūposathanti ekadivasaṃ uposathavāsaṃ.",
  "atk-s0506a:1452": "389. Udakamadāsinti mukhavikkhālanatthaṃ pivanatthañca udakaṃ pānīyaṃ adāsiṃ.",
  "atk-s0506a:1453": "397. Caṇḍiketi caṇḍe. Anusūyikāti usūyā rahitā.",
  "atk-s0506a:1454": "405. Parakammakarīti paresaṃ veyyāvaccakārinī. Atthenāti atthakiccena. Saṃvibhāginī sakassa bhāgassāti atthikānaṃ attanā paṭiladdhabhāgassa saṃvibhajanasīlā.",
  "atk-s0506a:1455": "413. Khīrodananti khīrasammissaṃ odanaṃ, khīrena saddhiṃ odanaṃ vā.",
  "atk-s0506a:1456": "437. Timbarusakanti tiṇḍukaphalaṃ. Tipusasadisā ekā vallijāti timbarusaṃ, tassa phalaṃ timbarusakanti vadanti.",
  "atk-s0506a:1457": "445. Kakkārikanti khuddakeḷālukaṃ, tipusanti ca vadanti.",
  "atk-s0506a:1458": "477. Hatthappatāpakanti mandāmukhiṃ.",
  "atk-s0506a:1459": "517. Ambakañjikanti ambilakañjikaṃ.",
  "atk-s0506a:1460": "525. Doṇinimmajjaninti satelaṃ tilapiññākaṃ.",
  "atk-s0506a:1461": "557. Vidhūpananti caturassabījaniṃ.",
  "atk-s0506a:1462": "565. Tālavaṇṭanti tālapattehi katamaṇḍalabījaniṃ.",
  "atk-s0506a:1463": "573. Morahatthanti mayūrapiñche hi kataṃ makasabījaniṃ.",
  "atk-s0506a:1464_0": "617. Svāgataṃ vata meti mayhaṃ idhāgamanaṃ sobhanaṃ vata aho sundaraṃ. Ajja suppabhātaṃ",
  "atk-s0506a:1464_1": "suhuṭṭhitanti ajja mayhaṃ rattiyā suṭṭhu pabhātaṃ sammadeva vibhāyanaṃ jātaṃ, sayanato",
  "atk-s0506a:1464_2": "uṭṭhānampi suhuṭṭhitaṃ suṭṭhu uṭṭhitaṃ. Kiṃ kāraṇāti āha “yaṃ addasāmi devatāyo”tiādi.",
  "atk-s0506a:1465_0": "618. Dhammaṃ sutvāti kammaphalassa paccakkhakaraṇavasena tumhehi kataṃ kusalaṃ dhammaṃ",
  "atk-s0506a:1465_1": "sutvā. Kāhāmīti karissāmi. Samacariyāyāti kāyasamācārikassa sucaritassa caraṇena.",
  "atk-s0506a:1465_2": "Saññamenāti sīlasaṃvarena. Damenāti manacchaṭṭhānaṃ indriyānaṃ damena. Idāni tassa",
  "atk-s0506a:1465_3": "kusalassa attano lokassa ca vivaṭṭūpanissayataṃ dassetuṃ “svāhaṃ tattha gamissāmi,",
  "atk-s0506a:1465_4": "yattha gantvā na socare”ti vuttaṃ.",
  "atk-s0506a:1466_0": "Evamayaṃ yadipi vatthuttamadāyikāvimānādivasena chattiṃsavimānasaṅgahā desanā āyasmato",
  "atk-s0506a:1466_1": "mahāmoggallānassa viya guttilācariyassāpi vibhāvanavasena pavattāti “guttilavimāna”ntveva",
  "atk-s0506a:1466_2": "saṅgahaṃ āruḷhā, vimānāni pana itthipaṭibaddhānīti itthivimāneyeva saṅgahitāni. Tā",
  "atk-s0506a:1466_3": "pana itthiyo kassapassa dasabalassa kāle yathāvuttadhammacaraṇe aparāparuppannacetanāvasena",
  "atk-s0506a:1466_4": "dutiyattabhāvato paṭṭhāya ekaṃ buddhantaraṃ devaloke eva saṃsarantiyo amhākampi bhagavato",
  "atk-s0506a:1466_5": "kāle tāvatiṃsabhavaneyeva nibbattā, āyasmatā mahāmoggallānena pucchitā kammasarikkhatāya",
  "atk-s0506a:1466_6": "guttilācariyena pucchitakāle viya byākariṃsūti daṭṭhabbā.",
  "atk-s0506a:1467": "Guttilavimānavaṇṇanā niṭṭhitā.",
  "atk-s0506a:1468": "6. Daddallavimānavaṇṇanā",
  "atk-s0506a:1469_0": "Daddallamānā vaṇṇenāti daddallavimānaṃ. Tassa kā uppatti? Bhagavā sāvatthiyaṃ viharati",
  "atk-s0506a:1469_1": "jetavane. Tena ca samayena nālakagāmake āyasmato revatattherassa upaṭṭhākassa aññatarassa",
  "atk-s0506a:1469_2": "kuṭumbikassa dve dhītaro ahesuṃ, ekā bhaddā nāma, itarā subhaddā nāma. Tāsu bhaddā",
  "atk-s0506a:1469_3": "patikulaṃ gatā saddhā pasannā buddhisampannā vañjhā ca ahosi. Sā sāmikaṃ āha “mama",
  "atk-s0506a:1469_4": "kaniṭṭhā subhaddā nāma atthi, taṃ ānehi, sacassā putto bhaveyya, so mamapi putto",
  "atk-s0506a:1469_5": "siyā, ayañca kulavaṃso na nasseyyā”ti. So “sādhū”ti sampaṭicchitvā tathā akāsi.",
  "atk-s0506a:1470_0": "Atha bhaddā subhaddaṃ ovadi “subhadde, dānasaṃvibhāgaratā dhammacariyāya appamattā",
  "atk-s0506a:1470_1": "hohi, evaṃ te diṭṭhadhammiko samparāyiko ca attho hatthagato eva hotī”ti. Sā tassā",
  "atk-s0506a:1470_2": "ovāde ṭhatvā vuttanayena paṭipajjamānā ekadivasaṃ āyasmantaṃ revatattheraṃ attaṭṭhamaṃ",
  "atk-s0506a:1470_3": "nimantesi. Thero subhaddāya puññūpacayaṃ ākaṅkhanto saṅghuddesavasena satta bhikkhū",
  "atk-s0506a:1470_4": "gahetvā tassā gehaṃ agamāsi. Sā pasannacittā āyasmantaṃ revatattheraṃ te ca bhikkhū",
  "atk-s0506a:1470_5": "paṇītena khādanīyena bhojanīyena sahatthā santappesi, thero anumodanaṃ katvā pakkāmi.",
  "atk-s0506a:1470_6": "Sā aparabhāge kālaṃ katvā nimmānaratīnaṃ devānaṃ sahabyataṃ upapajji. Bhaddā pana",
  "atk-s0506a:1470_7": "puggalesu dānāni datvā sakkassa devānamindassa paricārikā hutvā nibbatti.",
  "atk-s0506a:1471_0": "Atha subhaddā attano sampattiṃ paccavekkhitvā “kena nu kho ahaṃ puññena idhūpapannā”ti",
  "atk-s0506a:1471_1": "āvajjentī “bhaddāya ovāde ṭhatvā saṅghagatāya dakkhiṇāya imaṃ sampattiṃ sampattā,",
  "atk-s0506a:1471_2": "bhaddā nu kho kahaṃ nibbattā”ti olokentī taṃ sakkassa paricārikābhāvena nibbattaṃ",
  "atk-s0506a:1471_3": "disvā anukampamānā tassā vimānaṃ pāvisi. Atha naṃ bhaddā –",
  "atk-s0506a:1472": "619.",
  "atk-s0506a:1473": "“Daddallamānā vaṇṇena, yasasā ca yasassinī;",
  "atk-s0506a:1474": "Sabbe deve tāvatiṃse, vaṇṇena atirocasi.",
  "atk-s0506a:1475": "620.",
  "atk-s0506a:1476": "“Dassanaṃ nābhijānāmi, idaṃ paṭhamadassanaṃ;",
  "atk-s0506a:1477": "Kasmā kāyā nu āgamma, nāmena bhāsase mama”nti. –",
  "atk-s0506a:1478": "Dvīhi gāthāhi pucchi. Sāpi tassā –",
  "atk-s0506a:1479": "621.",
  "atk-s0506a:1480": "“Ahaṃ bhadde subhaddāsiṃ, pubbe mānusake bhave;",
  "atk-s0506a:1481": "Sahabhariyā ca te āsiṃ, bhaginī ca kaniṭṭhikā.",
  "atk-s0506a:1482": "622.",
  "atk-s0506a:1483": "“Sā ahaṃ kāyassa bhedā, vippamuttā tato cutā;",
  "atk-s0506a:1484": "Nimmānaratīnaṃ devānaṃ, upapannā sahabyata”nti. – dvīhi gāthāhi byākāsi;",
  "atk-s0506a:1485_0": "619-20. Tattha vaṇṇenāti vaṇṇādisampattiyā. Dassanaṃ nābhijānāmīti ito pubbe tava",
  "atk-s0506a:1485_1": "dassanaṃ nābhijānāmi, tvaṃ mayā na diṭṭhapubbāti attho. Tenāha “idaṃ paṭhamadassana”nti.",
  "atk-s0506a:1485_2": "Kasmā kāyā nu āgamma, nāmena bhāsase mamanti kataradevanikāyato āgantvā “bhadde”ti nāmena maṃ ālapasi.",
  "atk-s0506a:1486_0": "621. Ahaṃ bhaddeti ettha bhaddeti ālapanaṃ. Subhaddāsinti ahaṃ subhaddā nāma tava",
  "atk-s0506a:1486_1": "bhaginī kaniṭṭhikā āsiṃ ahosiṃ, tattha pubbe mānusake bhave sahabhariyā samānabhariyā",
  "atk-s0506a:1486_2": "te tayā ekasseva bhariyā, tava patino eva bhariyā, āsinti attho. Puna bhaddā –",
  "atk-s0506a:1487": "623.",
  "atk-s0506a:1488": "“Pahūtakatakalyāṇā, te deve yanti pāṇino;",
  "atk-s0506a:1489": "Yesaṃ tvaṃ kittayissasi, subhadde jātimattano.",
  "atk-s0506a:1490": "624.",
  "atk-s0506a:1491": "“Atha tvaṃ kena vaṇṇena, kena vā anusāsitā;",
  "atk-s0506a:1492": "Kīdiseneva dānena, subbatena yasassinī.",
  "atk-s0506a:1493": "625.",
  "atk-s0506a:1494": "“Yasaṃ etādisaṃ pattā, visesaṃ vipulamajjhagā;",
  "atk-s0506a:1495": "Devate pucchitācikkha, kissa kammassidaṃ phala”nti. –",
  "atk-s0506a:1496": "Tīhi gāthāhi pucchi. Puna subhaddā –",
  "atk-s0506a:1497": "626.",
  "atk-s0506a:1498": "“Aṭṭheva piṇḍapātāni, yaṃ dānaṃ adadaṃ pure;",
  "atk-s0506a:1499": "Dakkhiṇeyyassa saṅghassa, pasannā sehi pāṇibhi.",
  "atk-s0506a:1500": "627.",
  "atk-s0506a:1501": "“Tena metādiso vaṇṇo…pe…",
  "atk-s0506a:1502": "Vaṇṇo ca me sabbadisā pabhāsatī”ti. –",
  "atk-s0506a:1503": "Byākāsi.",
  "atk-s0506a:1504_0": "623. Tattha pahūtakatakalyāṇā te deve yantīti pahūtakatakalyāṇā mahāpuññā te nimmānaratino",
  "atk-s0506a:1504_1": "deve yanti uppajjanavasena gacchanti pāṇino sattā, yesaṃ nimmānaratīnaṃ devānaṃ antare",
  "atk-s0506a:1504_2": "tvaṃ attano jātiṃ kittayissasi kathesīti yojanā.",
  "atk-s0506a:1505": "624. Kena vaṇṇenāti kena kāraṇena. Kīdisenevāti evasaddo samuccayattho, kīdisena cāti attho, ayameva vā pāṭho. Subbatenāti sundarena vatena, suvisuddhena sīlenāti attho.",
  "atk-s0506a:1506": "626. Aṭṭheva piṇḍapātānīti aṭṭhannaṃ bhikkhūnaṃ dinnapiṇḍapāte sandhāya vadati. Adadanti adāsiṃ.",
  "atk-s0506a:1507": "Evaṃ subhaddāya kathite puna bhaddā –",
  "atk-s0506a:1508": "629.",
  "atk-s0506a:1509": "“Ahaṃ tayā bahutare bhikkhū, saññate brahmacārayo;",
  "atk-s0506a:1510": "Tappesiṃ annapānena, pasannā sehi pāṇibhi.",
  "atk-s0506a:1511": "630.",
  "atk-s0506a:1512": "“Tayā bahutaraṃ datvā, hīnakāyūpagā ahaṃ;",
  "atk-s0506a:1513": "Kathaṃ tvaṃ appataraṃ datvā, visesaṃ vipulamajjhagā;",
  "atk-s0506a:1514": "Devate pucchitācikkha, kissa kammassidaṃ phala”nti. –",
  "atk-s0506a:1515": "Pucchi. Tattha tayāti nissakke karaṇavacanaṃ. Puna subhaddā –",
  "atk-s0506a:1516": "631.",
  "atk-s0506a:1517": "“Manobhāvanīyo bhikkhu, sandiṭṭho me pure ahu;",
  "atk-s0506a:1518": "Tāhaṃ bhattena nimantesiṃ, revataṃ attanaṭṭhamaṃ.",
  "atk-s0506a:1519": "632.",
  "atk-s0506a:1520": "“So me atthapurekkhāro, anukampāya revato;",
  "atk-s0506a:1521": "Saṅghe dehīti maṃvoca, tassāhaṃ vacanaṃ kariṃ.",
  "atk-s0506a:1522": "633.",
  "atk-s0506a:1523": "“Sā dakkhiṇā saṅghagatā, appameyye patiṭṭhitā;",
  "atk-s0506a:1524": "Puggalesu tayā dinnaṃ, na taṃ tava mahapphala”nti. –",
  "atk-s0506a:1525": "Attanā katakammaṃ kathesi.",
  "atk-s0506a:1526_0": "631. Tattha manobhāvanīyoti manavaḍḍhanako uḷāraguṇatāya sambhāvanīyo. Sandiṭṭhoti",
  "atk-s0506a:1526_1": "nimantanavasena bodhito kathito. Tenāha “tāhaṃ bhattena nimantesiṃ, revataṃ attanaṭṭhama”nti,",
  "atk-s0506a:1526_2": "taṃ manobhāvanīyaṃ ayyaṃ revataṃ attanaṭṭhamaṃ bhattena ahaṃ nimantesiṃ.",
  "atk-s0506a:1527_0": "632-3. So me atthapurekkhāroti so ayyo revato dānassa mahapphalabhāvakaraṇena mama",
  "atk-s0506a:1527_1": "atthapurekkhāro hitesī. Saṅghe dehīti maṃvocāti “yadi tvaṃ subhadde aṭṭhannaṃ bhikkhūnaṃ",
  "atk-s0506a:1527_2": "dātukāmā, yasmā puggalagatāya dakkhiṇāya saṅghagatā eva dakkhiṇā mahapphalatarā,",
  "atk-s0506a:1527_3": "tasmā saṅghe dehi, saṅghaṃ uddissa dānaṃ dehī”ti maṃ abhāsi. Tanti taṃ dānaṃ.",
  "atk-s0506a:1528": "Evaṃ subhaddāya vutte bhaddā tamatthaṃ sampaṭicchantī uttari ca tathā paṭipajjitukāmā –",
  "atk-s0506a:1529": "634.",
  "atk-s0506a:1530": "“Idānevāhaṃ jānāmi, saṅghe dinnaṃ mahapphalaṃ;",
  "atk-s0506a:1531": "Sāhaṃ gantvā manussattaṃ, vadaññū vītamaccharā;",
  "atk-s0506a:1532": "Saṅghe dānāni dassāmi, appamattā punappuna”nti. –",
  "atk-s0506a:1533_0": "Gāthamāha. Subhaddā pana attano devalokameva gatā. Atha sakko devānamindo sabbe deve",
  "atk-s0506a:1533_1": "tāvatiṃse attano sarīrobhāsena abhibhuyya virocamānaṃ subhaddaṃ devadhītaraṃ disvā",
  "atk-s0506a:1533_2": "tañca tāsaṃ kathāsallāpaṃ sutvā tāvadeva ca subhaddāya antarahitāya taṃ “ayaṃ nāmā”ti ajānanto –",
  "atk-s0506a:1534": "635.",
  "atk-s0506a:1535": "“Kā esā devatā bhadde, tayā mantayate saha;",
  "atk-s0506a:1536": "Sabbe deve tāvatiṃse, vaṇṇena atirocatī”ti. –",
  "atk-s0506a:1537": "Bhaddaṃ pucchi. Sāpissa –",
  "atk-s0506a:1538": "636.",
  "atk-s0506a:1539": "“Manussabhūtā devinda, pubbe mānusake bhave;",
  "atk-s0506a:1540": "Sahabhariyā ca me āsi, bhaginī ca kaniṭṭhikā,",
  "atk-s0506a:1541": "Saṅghe dānāni datvāna, katapuññā virocatī”ti. –",
  "atk-s0506a:1542": "Kathesi. Atha sakko tassā saṅghagatāya dakkhiṇāya mahapphalabhāvaṃ dassento dhammaṃ kathesi. Tena vuttaṃ –",
  "atk-s0506a:1543": "637.",
  "atk-s0506a:1544": "“Dhammena pubbe bhaginī, tayā bhadde virocati;",
  "atk-s0506a:1545": "Yaṃ saṅghamhi appameyye, patiṭṭhāpesi dakkhiṇaṃ.",
  "atk-s0506a:1546": "638.",
  "atk-s0506a:1547": "“Pucchito hi mayā buddho, gijjhakūṭamhi pabbate;",
  "atk-s0506a:1548": "Vipākaṃ saṃvibhāgassa, yattha dinnaṃ mahapphalaṃ.",
  "atk-s0506a:1549": "639.",
  "atk-s0506a:1550": "“Yajamānānaṃ manussānaṃ, puññapekkhāna pāṇinaṃ;",
  "atk-s0506a:1551": "Karotaṃ opadhikaṃ puññaṃ, yattha dinnaṃ mahapphalaṃ.",
  "atk-s0506a:1552": "640.",
  "atk-s0506a:1553": "“Taṃ me buddho viyākāsi, jānaṃ kammaphalaṃ sakaṃ;",
  "atk-s0506a:1554": "Vipākaṃ saṃvibhāgassa, yattha dinnaṃ mahapphalaṃ.",
  "atk-s0506a:1555": "641.",
  "atk-s0506a:1556": "“Cattāro ca paṭipannā, cattāro ca phale ṭhitā;",
  "atk-s0506a:1557": "Esa saṅgho ujubhūto, paññāsīlasamāhito.",
  "atk-s0506a:1558": "642.",
  "atk-s0506a:1559": "“Yajamānānaṃ manussānaṃ, puññapekkhāna pāṇinaṃ;",
  "atk-s0506a:1560": "Karotaṃ opadhikaṃ puññaṃ, saṅghe dinnaṃ mahapphalaṃ.",
  "atk-s0506a:1561": "643.",
  "atk-s0506a:1562": "“Eso hi saṅgho vipulo mahaggato, esappameyyo udadhīva sāgaro;",
  "atk-s0506a:1563": "Ete hi seṭṭhā naravīrasāvakā, pabhaṅkarā dhammamudīrayanti.",
  "atk-s0506a:1564": "644.",
  "atk-s0506a:1565": "“Tesaṃ sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;",
  "atk-s0506a:1566": "Sā dakkhiṇā saṅghagatā patiṭṭhitā, mahapphalā lokavidūna vaṇṇitā.",
  "atk-s0506a:1567": "645.",
  "atk-s0506a:1568": "“Etādisaṃ yaññamanussarantā, ye vedajātā vicaranti loke;",
  "atk-s0506a:1569": "Vineyya maccheramalaṃ samūlaṃ, aninditā saggamupenti ṭhāna”nti.",
  "atk-s0506a:1570_0": "637. Tattha dhammenāti kāraṇena ñāyena vā. Tayāti nissakke karaṇavacanaṃ. Idāni taṃ",
  "atk-s0506a:1570_1": "“dhammenā”ti vuttakāraṇaṃ dassetuṃ yaṃ saṅghamhi appameyye, patiṭṭhāpesi dakkhiṇa”nti",
  "atk-s0506a:1570_2": "vuttaṃ. Appameyyeti guṇānubhāvassa attani katānaṃ kārānaṃ phalavisesassa ca vasena",
  "atk-s0506a:1570_3": "paminituṃ asakkuṇeyye.",
  "atk-s0506a:1571_0": "638-9. Ayañca attho bhagavato sammukhā ca suto, sammukhā ca paṭiggahitoti dassento",
  "atk-s0506a:1571_1": "“pucchito”tiādimāha. Tattha yajamānānanti dadantānaṃ. Puññapekkhāna pāṇinanti anunāsikalopaṃ",
  "atk-s0506a:1571_2": "katvā niddeso, puññaphalaṃ ākaṅkhantānaṃ sattānaṃ. Opadhikanti upadhi nāma khandhā,",
  "atk-s0506a:1571_3": "upadhissa karaṇasīlaṃ, upadhipayojananti vā opadhikaṃ, attabhāvajanakaṃ paṭisandhipavattivipākadāyakaṃ.",
  "atk-s0506a:1572_0": "640. Jānaṃ kammaphalaṃ sakanti sattānaṃ sakaṃ sakaṃ yathāsakaṃ puññaṃ puññaphalañca",
  "atk-s0506a:1572_1": "hatthatale āmalakaṃ viya jānanto. Sakanti vā yakārassa kakāraṃ katvā vuttaṃ, sayaṃ attanāti attho.",
  "atk-s0506a:1573_0": "641. Paṭipannāti paṭipajjamānā, maggaṭṭhāti attho. Ujubhūtoti ujupaṭipattiyā ujubhāvaṃ",
  "atk-s0506a:1573_1": "patto dakkhiṇeyyo jāto. Paññāsīlasamāhitoti paññāya sīlena ca samāhito, diṭṭhisīlasampanno",
  "atk-s0506a:1573_2": "ariyāya diṭṭhiyā ariyena sīlena ca samannāgato. Tenāpissa paramatthasaṅghabhāvameva",
  "atk-s0506a:1573_3": "vibhāveti. Diṭṭhisīlasāmaññena saṅghaṭitattā hi saṅgho. Atha vā samāhitaṃ samādhi,",
  "atk-s0506a:1573_4": "paññā sīlaṃ samāhitañca assa atthīti paññāsīlasamāhito. Tenassa sīlādidhammakkhandhattayasampannatāya",
  "atk-s0506a:1573_5": "aggadakkhiṇeyyabhāvaṃ vibhāveti.",
  "atk-s0506a:1574_0": "643. Vipulo mahaggatoti guṇehi mahattaṃ gatoti mahaggato, tato eva attani katānaṃ",
  "atk-s0506a:1574_1": "kārānaṃ phalavepullahetutāya vipulo. Udadhīva sāgaroti yathā udakaṃ ettha dhīyatīti",
  "atk-s0506a:1574_2": "“udadhī”ti laddhanāmo sāgaro, “ettakāni udakāḷhakānī”tiādinā udakato appameyyo, evamesa",
  "atk-s0506a:1574_3": "guṇatoti attho. Ete hīti hi-saddo avadhāraṇe nipāto, ete eva seṭṭhāti attho. Vuttañhetaṃ –",
  "atk-s0506a:1575": "“Yāvatā, bhikkhave, saṅghā vā gaṇā vā, tathāgatasāvakasaṅgho tesaṃ aggamakkhāyatī”ti.",
  "atk-s0506a:1576_0": "Naravīrasāvakāti naresu vīriyasampannassa narassa sāvakā. Pabhaṅkarāti lokassa ñāṇālokakarā.",
  "atk-s0506a:1576_1": "Dhammamudīrayantīti dhammaṃ uddisanti. Kathaṃ? Dhammasāminā hi dhammapajjoto ariyasaṅghe ṭhapito.",
  "atk-s0506a:1577_0": "644. Ye saṅghamuddissa dadanti dānanti ye sattā ariyasaṅghaṃ uddissa sammutisaṅghe",
  "atk-s0506a:1577_1": "antamaso gotrabhupuggalesupi dānaṃ dadanti, taṃ dānaṃ saṃvibhāgavasena dinnampi sudinnaṃ,",
  "atk-s0506a:1577_2": "āhunapāhunavasena hutampi suhutaṃ, mahāyāgavasena yiṭṭhampi suyiṭṭhameva hoti. Kasmā?",
  "atk-s0506a:1577_3": "Yasmā sā dakkhiṇā saṅghagatā patiṭṭhitā mahapphalā lokavidūna vaṇṇitāti, lokavidūhi",
  "atk-s0506a:1577_4": "sammāsambuddhehi “na tvevāhaṃ, ānanda, kenaci pariyāyena saṅghagatāya dakkhiṇāya",
  "atk-s0506a:1577_5": "pāṭipuggalikaṃ dakkhiṇaṃ mahapphalataraṃ vadāmi. Puññaṃ ākaṅkhamānānaṃ, saṅgho ve",
  "atk-s0506a:1577_6": "yajataṃ mukhaṃ. Anuttaraṃ puññakkhettaṃ lokassā”ti ca ādinā mahapphalatā vaṇṇitā",
  "atk-s0506a:1577_7": "pasatthā thomitāti attho.",
  "atk-s0506a:1578_0": "645. Īdisaṃ yaññamanussarantāti etādisaṃ saṅghaṃ uddissa attanā kataṃ dānaṃ anussarantā.",
  "atk-s0506a:1578_1": "Vedajātāti jātasomanassā. Vineyya maccheramalaṃ samūlanti maccherameva cittassa malinabhāvakaraṇato",
  "atk-s0506a:1578_2": "maccheramalaṃ, atha vā maccherañca aññaṃ issālobhadosādimalañcāti maccheramalaṃ.",
  "atk-s0506a:1578_3": "Tañca avijjāvicikicchāvipallāsādīhi saha mūlehīti samūlaṃ vineyya vinayitvā vikkhambhetvā",
  "atk-s0506a:1578_4": "aninditvā saggamupenti ṭhānanti yojanā. Sesaṃ vuttanayameva.",
  "atk-s0506a:1579_0": "Imaṃ pana sabbaṃ pavattiṃ sakko devānamindo “daddallamānā vaṇṇenā”tiādinā āyasmato",
  "atk-s0506a:1579_1": "mahāmoggallānassa ācikkhi, āyasmā mahāmoggallāno bhagavato ārocesi, bhagavā tamatthaṃ",
  "atk-s0506a:1579_2": "aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosi.",
  "atk-s0506a:1580": "Daddallavimānavaṇṇanā niṭṭhitā.",
  "atk-s0506a:1581": "7. Pesavatīvimānavaṇṇanā",
  "atk-s0506a:1582_0": "Phalikarajatahemajālachannanti pesavatīvimānaṃ. Tassa kā uppatti? Bhagavā sāvatthiyaṃ",
  "atk-s0506a:1582_1": "viharati jetavane. Tena samayena magadhesu nālakagāme ekasmiṃ gahapatimahāsārakule",
  "atk-s0506a:1582_2": "pesavatī nāma kulasuṇhā ahosi. Sā kira kassapassa bhagavato yojanike kanakathūpe",
  "atk-s0506a:1582_3": "kayiramāne dārikā hutvā mātarā saddhiṃ cetiyaṭṭhānaṃ gantvā mātaraṃ pucchi “kiṃ ime,",
  "atk-s0506a:1582_4": "amma, karontī”ti? “Cetiyaṃ kātuṃ suvaṇṇiṭṭhakā karontī”ti. Taṃ sutvā dārikā pasannamānasā",
  "atk-s0506a:1582_5": "mātaraṃ āha – “amma, mama gīvāya idaṃ sovaṇṇamayaṃ khuddakapiḷandhanaṃ atthi, imāhaṃ",
  "atk-s0506a:1582_6": "cetiyatthāya demī”ti. Mātā “sādhu dehī”ti vatvā taṃ gīvato omuñcitvā suvaṇṇakārassa",
  "atk-s0506a:1582_7": "hatthe adāsi “idaṃ imāya dārikāya pariccajitaṃ, imampi pakkhipitvā iṭṭhakaṃ karohī”ti.",
  "atk-s0506a:1582_8": "Suvaṇṇakāro tathā akāsi. Sā dārikā aparabhāge kālaṃ katvā teneva puññakammena devaloke",
  "atk-s0506a:1582_9": "nibbattitvā sugatiyaṃyeva aparāparaṃ saṃsarantī amhākaṃ bhagavato kāle nālakagāme",
  "atk-s0506a:1582_10": "nibbattā anukkamena dvādasavassikā jātā.",
  "atk-s0506a:1583_0": "Sā ekadivasaṃ mātarā pesitaṃ mūlaṃ gahetvā telatthāya aññataraṃ āpaṇaṃ agamāsi. Tasmiñca",
  "atk-s0506a:1583_1": "āpaṇe aññataro kuṭumbiyaputto pitarā nidahitvā ṭhapitaṃ bahuṃ hiraññasuvaṇṇaṃ muttāmaṇiratanāni",
  "atk-s0506a:1583_2": "ca gahetuṃ uddharanto āpaṇiko kammabalena kathalapāsāṇasakkhararūpena upaṭṭhahantāni",
  "atk-s0506a:1583_3": "disvā tato ekadesaṃ “puññavantānaṃ vasena hiraññasuvaṇṇādi bhavissatī”ti vīmaṃsituṃ",
  "atk-s0506a:1583_4": "rāsiṃ katvā ṭhapesi. Atha naṃ sā dārikā disvā “kasmā āpaṇe ratanāni evaṃ ṭhapitāni,",
  "atk-s0506a:1583_5": "nanu nāma sammadeva paṭisāmetabbānī”ti āha. Āpaṇiko taṃ sutvā “mahāpuññā ayaṃ dārikā,",
  "atk-s0506a:1583_6": "imissā vasena sabbamidaṃ hiraññādi eva hutvā amhākaṃ viniyogaṃ gamissati, saṅgaṇhissāmi",
  "atk-s0506a:1583_7": "na”nti cintetvā tassā mātu santikaṃ gantvā “imaṃ dārikaṃ mayhaṃ puttassatthāya dehī”ti",
  "atk-s0506a:1583_8": "vāretvā bahudhanaṃ datvā āvāhavivāhaṃ katvā taṃ attano gehaṃ ānesi. Athassā sīlācāraṃ",
  "atk-s0506a:1583_9": "ñatvā bhaṇḍāgāraṃ vivaritvā “kiṃ ettha passasī”ti vatvā tāya “hiraññasuvaṇṇamaṇimeva",
  "atk-s0506a:1583_10": "rāsikataṃ passāmī”ti vutte “etāni amhākaṃ kammabalena antaradhāyantāni tava puññavisesena",
  "atk-s0506a:1583_11": "puna visesāni jātāni, tasmā ito paṭṭhāya imasmiṃ gehe sabbaṃ tvaṃyeva vicārehi, tayā",
  "atk-s0506a:1583_12": "dinnameva mayaṃ paribhuñjissāmā”ti vatvā tato pabhuti taṃ “pesavatī”ti vohariṃsu.",
  "atk-s0506a:1584_0": "Tena ca samayena āyasmā dhammasenāpati attano āyusaṅkhārānaṃ parikkhīṇabhāvaṃ ñatvā",
  "atk-s0506a:1584_1": "“mayhaṃ mātuyā rūpasāribrāhmaṇiyā posāvanikamūlaṃ datvā parinibbāyissāmī”ti cintetvā",
  "atk-s0506a:1584_2": "bhagavantaṃ upasaṅkamitvā parinibbānaṃ anujānāpetvā satthu āṇāya mahantaṃ pāṭihāriyaṃ",
  "atk-s0506a:1584_3": "dassetvā anekehi thutisahassehi bhagavantaṃ thometvā yāva dassanavisayātikkamā abhimukhova",
  "atk-s0506a:1584_4": "apakkamitvā puna vanditvā bhikkhusaṅghaparivuto vihārā nikkhamma bhikkhusaṅghassa",
  "atk-s0506a:1584_5": "ovādaṃ datvā āyasmantaṃ ānandaṃ samassāsetvā catassopi parisā nivattetvā anukkamena",
  "atk-s0506a:1584_6": "nālakagāmaṃ patvā mātaraṃ sotāpattiphale patiṭṭhāpetvā paccūsasamaye jātovarake parinibbāyi.",
  "atk-s0506a:1584_7": "Parinibbutassa cassa sarīrasakkārakaraṇavasena devā ceva manussā ca sattāhaṃ vītināmesuṃ,",
  "atk-s0506a:1584_8": "agarucandanādīhi hatthasatubbedhaṃ citakamakaṃsu.",
  "atk-s0506a:1585_0": "Pesavatīpi therassa parinibbānaṃ sutvā “gantā pūjessāmī”ti suvaṇṇapupphehi gandhajātehi",
  "atk-s0506a:1585_1": "ca pūritāni caṅkoṭakāni gāhāpetvā gantukāmā sasuraṃ āpucchitvā tena “tvaṃ garubhārā,",
  "atk-s0506a:1585_2": "tattha ca mahājanasammaddo, pupphagandhāni pesetvā idheva hohī”ti vuttāpi saddhājātā",
  "atk-s0506a:1585_3": "“yadipi me tattha jīvitantarāyo siyā, gantāva pūjāsakkāraṃ karissāmī”ti taṃ vacanaṃ",
  "atk-s0506a:1585_4": "aggahetvā saparivārā tattha gantvā gandhapupphādīhi pūjetvā katañjalī aṭṭhāsi. Tasmiñca",
  "atk-s0506a:1585_5": "samaye theraṃ pūjetuṃ āgatānaṃ rājaparisānaṃ hatthī matto hutvā taṃ padesaṃ upagañchi.",
  "atk-s0506a:1585_6": "Taṃ disvā maraṇabhayabhītesu manussesu palāyantesu janasammaddena patitaṃ pesavatiṃ",
  "atk-s0506a:1585_7": "mahājano akkamitvā māresi. Sā pūjāsakkāraṃ katvā theragatāya saddhāya sampannacittā",
  "atk-s0506a:1585_8": "eva kālaṃ katvā tāvatiṃsabhavane nibbatti, accharāsahassañcassā parivāro ahosi.",
  "atk-s0506a:1586_0": "Sā tāvadeva attano dibbasampattiṃ oloketvā “kīdisena nu kho puññena mayā esā laddhā”ti,",
  "atk-s0506a:1586_1": "tassā hetuṃ upadhārentī theraṃ uddissa kataṃ pūjāsakkāraṃ disvā, ratanattaye abhippasannamānasā",
  "atk-s0506a:1586_2": "satthāraṃ vandituṃ accharāsahassaparivutā saṭṭhisakaṭabhārālaṅkārapaṭimaṇḍitattabhāvā",
  "atk-s0506a:1586_3": "sumahatiyā deviddhiyā cando viya ca sūriyo viya ca dasa disā obhāsayamānā saha vimānena",
  "atk-s0506a:1586_4": "āgantvā vimānato oruyha bhagavantaṃ vanditvā añjaliṃ paggayha aṭṭhāsi. Tena ca samayena",
  "atk-s0506a:1586_5": "āyasmā vaṅgīso bhagavato samīpe nisinno bhagavantaṃ evamāha “paṭibhāti maṃ bhagavā",
  "atk-s0506a:1586_6": "imissā devatāya katakammaṃ pucchitu”nti. “Paṭibhātu taṃ, vaṅgīsā”ti bhagavā avoca.",
  "atk-s0506a:1586_7": "Atha āyasmā vaṅgīso tāya devatāya katakammaṃ pucchitukāmo paṭhamaṃ tāvassā vimānaṃ saṃvaṇṇento āha –",
  "atk-s0506a:1587": "646.",
  "atk-s0506a:1588": "“Phalikarajatahemajālachannaṃ, vividhacitratalamaddasaṃ surammaṃ;",
  "atk-s0506a:1589": "Byamhaṃ sunimmitaṃ toraṇūpapannaṃ, rucakupakiṇṇamidaṃ subhaṃ vimānaṃ.",
  "atk-s0506a:1590": "647.",
  "atk-s0506a:1591": "“Bhāti ca dasa disā nabheva suriyo, sarade tamonudo sahassaraṃsī;",
  "atk-s0506a:1592": "Tathā tapati midaṃ tava vimānaṃ, jalamiva dhūmasikho nise nabhagge.",
  "atk-s0506a:1593": "648.",
  "atk-s0506a:1594": "“Musatīva nayanaṃ sateratāva, ākāse ṭhapitamidaṃ manuññaṃ;",
  "atk-s0506a:1595": "Vīṇāmurajasammatāḷaghuṭṭhaṃ, iddhaṃ indapuraṃ yathā tavedaṃ.",
  "atk-s0506a:1596": "649.",
  "atk-s0506a:1597": "“Padumakumuduppalakuvalayaṃ, yodhikabandhukanojakā ca santi;",
  "atk-s0506a:1598": "Sālakusumitapupphitā asokā, vividhadumaggasugandhasevitamidaṃ.",
  "atk-s0506a:1599": "650.",
  "atk-s0506a:1600": "“Saḷalalabujabhujakasaṃyuttā, kusakasuphullitalatāvalambinīhi;",
  "atk-s0506a:1601": "Maṇijālasadisā yasassinī, rammā pokkharaṇī upaṭṭhitā te.",
  "atk-s0506a:1602": "651.",
  "atk-s0506a:1603": "“Udakaruhā ca yetthi pupphajātā, thalajā ye ca santi rukkhajātā;",
  "atk-s0506a:1604": "Mānusakāmānussakā ca dibbā, sabbe tuyhaṃ nivesanamhi jātā.",
  "atk-s0506a:1605": "652.",
  "atk-s0506a:1606": "“Kissa saṃyamadamassayaṃ vipāko, kenāsi kammaphalenidhūpapannā;",
  "atk-s0506a:1607": "Yathā ca te adhigatamidaṃ vimānaṃ, tadanupadaṃ avacāsiḷārapamhe”ti.",
  "atk-s0506a:1608_0": "646. Tattha phalikarajatahemajālachannanti phalikamaṇīhi rajatahemajālehi ca chāditaṃ,",
  "atk-s0506a:1608_1": "phalikamaṇimayāhi bhittīhi rajatahemamayehi jālehi ca samantato heṭṭhā ca upari ca",
  "atk-s0506a:1608_2": "chāditaṃ, vividhavaṇṇānaṃ vicittasannivesānañca talānaṃ bhūmīnaṃ vasena vividhacitratalaṃ",
  "atk-s0506a:1608_3": "addasaṃ passiṃ. Surammanti suṭṭhu ramaṇīyaṃ. Viharitukāmā vasanti etthāti byamhaṃ,",
  "atk-s0506a:1608_4": "bhavanaṃ. Toraṇūpapannanti vividhamālākammādivicittena sattaratanamayena toraṇena",
  "atk-s0506a:1608_5": "upetaṃ. Toraṇanti vā dvārakoṭṭhakapāsādassa nāmaṃ, tena ca anekabhūmakena vicittākārena",
  "atk-s0506a:1608_6": "taṃ vimānaṃ upetaṃ. Rucakupatiṇṇanti suvaṇṇavālikāhi okiṇṇaṅgaṇaṃ. Vālikasadisā hi",
  "atk-s0506a:1608_7": "suvaṇṇakhaṇḍā rucā nāma, rucameva rucakanti vuttaṃ. Subhanti sobhati, suṭṭhu bhātīti",
  "atk-s0506a:1608_8": "vā subhaṃ. Vimānanti visiṭṭhamānaṃ, pamāṇato mahantanti attho.",
  "atk-s0506a:1609_0": "647. Bhātīti jotati ujjalati. Nabheva suriyoti ākāse ādicco viya. Saradeti saradasamaye.",
  "atk-s0506a:1609_1": "Tamonudoti andhakāraviddhaṃsano. Tathā tapati midanti yathā saradakāle sahassaraṃsī",
  "atk-s0506a:1609_2": "sūriyo, tathā tapati dibbati idaṃ tava vimānaṃ, ma-kāro padasandhikaro. Jalamiva",
  "atk-s0506a:1609_3": "dhūmasikhoti jalanto aggi viya. Aggi hi tassa aggato dhūmo paññāyatīti “dhūmasikho",
  "atk-s0506a:1609_4": "dhūmaketū”ti ca vuccati. Niseti nisati, rattiyanti attho. Nabhaggeti nabhakoṭṭhāse,",
  "atk-s0506a:1609_5": "ākāsapadeseti vuttaṃ hoti. “Nagagge”ti vā pāṭho, pabbatasikhareti attho. Idaṃ tava vimānanti yojanā.",
  "atk-s0506a:1610_0": "648. Musatīva nayananti ativiya attano pabhassaratāya paṭihanantaṃ dassanakiccaṃ",
  "atk-s0506a:1610_1": "kātuṃ adentaṃ olokentānaṃ cakkhuṃ musati viya. Tenāha “sateratāvā”ti, vijjulatā viyāti",
  "atk-s0506a:1610_2": "attho. Vīṇāmurajasammatāḷaghuṭṭhanti mahatīādivīṇānaṃ bheriādipaṭahānaṃ hatthatāḷakaṃsatāḷānañca",
  "atk-s0506a:1610_3": "saddehi ghositaṃ ekaninnādaṃ. Iddhanti devaputtehi devadhītāhi dibbasampattiyā ca",
  "atk-s0506a:1610_4": "samiddhaṃ. Indapuraṃ yathāti sudassananagaraṃ viya.",
  "atk-s0506a:1611_0": "649. Padumāni ca kumudāni ca uppalāni ca kuvalayāni ca padumakumuduppalakuvalayanti",
  "atk-s0506a:1611_1": "ekattavasena vuttaṃ. Atthīti vacanaṃ pariṇāmetvā yojetabbaṃ. Tattha padumaggahaṇena",
  "atk-s0506a:1611_2": "puṇḍarīkampi gahitaṃ, kumudaggahaṇena setarattabhedāni sabbāni kumudāni, uppalaggahaṇena",
  "atk-s0506a:1611_3": "rattauppalaṃ sabbā vā uppalajāti, kuvalayaggahaṇena nīluppalameva gahitanti veditabbaṃ.",
  "atk-s0506a:1611_4": "Yodhikabandhukanojakā ca santīti ca-kāro nipātamattaṃ, yodhikabandhujīvakaanojakarukkhā",
  "atk-s0506a:1611_5": "ca santīti attho. Keci “anojakāpi santī”ti pāṭhaṃ vatvā “anojakāpīti vuttaṃ hotī”ti",
  "atk-s0506a:1611_6": "atthaṃ vadanti. Sālakusumitapupphitā asokāti sālā kusumitā pupphitā asokāti yojetabbaṃ.",
  "atk-s0506a:1611_7": "Vividhadumaggasugandhasevitamidanti nānāvidhānaṃ uttamarukkhānaṃ sobhanehi gandhehi",
  "atk-s0506a:1611_8": "sevitaṃ paribhāvitaṃ idaṃ te vimānanti attho.",
  "atk-s0506a:1612_0": "650. Saḷalalabujabhujakasaṃyuttāti tīre ṭhitehi saḷalehi labujehi bhujakarukkhehi",
  "atk-s0506a:1612_1": "ca sahitā. Bhujako nāma eko sugandharukkho devaloke ca gandhamādane ca atthi, aññattha",
  "atk-s0506a:1612_2": "natthīti vadanti. Kusakasuphullitalatāvalambinīhīti kusakehi tālanāḷikerādīhi tiṇajātīhi",
  "atk-s0506a:1612_3": "olambamānāhi santānakavalliādīhi suṭṭhu kusumitalatāhi ca saṃyuttāti yojanā. Maṇijālasadisāti",
  "atk-s0506a:1612_4": "maṇijālasadisajalā. “Maṇijalasadisā”tipi pāḷi, maṇisadisajalāti attho. Yasassinīti",
  "atk-s0506a:1612_5": "devatāya ālapanaṃ. Upaṭṭhitā teti yathāvuttaguṇā ramaṇīyā pokkharaṇī tava vimānasamīpe ṭhitā.",
  "atk-s0506a:1613_0": "651. Udakaruhāti yathāvutte padumādike sandhāya vadati. Yetthīti ye atthi. Thalajāti",
  "atk-s0506a:1613_1": "yodhikādikā. Ye ca santīti ye aññepi rukkhajātā pupphūpagā ca phalūpagā ca, tepi",
  "atk-s0506a:1613_2": "tava vimānasamīpe santiyeva.",
  "atk-s0506a:1614_0": "652. Kissa saṃyamadamassayaṃ vipākoti kāyasaṃyamādīsu kīdisassa saṃyamassa, indriyadamanādīsu",
  "atk-s0506a:1614_1": "kīdisassa damassa ayaṃ vipāko. Kenāsīti aññameva upapattinibbattakaṃ, aññaṃ upabhogasukhanibbattakaṃ",
  "atk-s0506a:1614_2": "hotīti “kenāsi kammaphalenidhūpapannā”ti vatvā puna “yathā ca te adhigatamidaṃ vimāna”nti",
  "atk-s0506a:1614_3": "āha. Tattha kammaphalenāti kammaphalena vipaccituṃ āraddhenāti vacanaseso, itthambhūtalakkhaṇe",
  "atk-s0506a:1614_4": "cetaṃ karaṇavacanaṃ. Tadanupadaṃ avacāsīti taṃ kammaṃ mayā vuttapadassa anupadaṃ",
  "atk-s0506a:1614_5": "anurūpapadaṃ katvā katheyyāsi. Aḷārapamheti bahalasaṃhatapakhume, gopakhumeti adhippāyo.",
  "atk-s0506a:1615": "Atha devatā āha –",
  "atk-s0506a:1616": "653.",
  "atk-s0506a:1617": "“Yathā ca me adhigatamidaṃ vimānaṃ, koñcamayūracakora saṅghacaritaṃ;",
  "atk-s0506a:1618": "Dibyapilavahaṃsarājaciṇṇaṃ, dijakāraṇḍavakokilābhinaditaṃ.",
  "atk-s0506a:1619": "654.",
  "atk-s0506a:1620": "“Nānāsantānakapuppharukkhavividhā, pāṭalijambuasokarukkhavantaṃ;",
  "atk-s0506a:1621": "Yathā ca me adhigatamidaṃ vimānaṃ, taṃ te pavedayāmi suṇohi bhante.",
  "atk-s0506a:1622": "655.",
  "atk-s0506a:1623": "“Magadhavarapuratthimena, nālakagāmo nāma atthi bhante;",
  "atk-s0506a:1624": "Tattha ahosiṃ pure suṇisā, pesavatīti tattha jāniṃsu mamaṃ.",
  "atk-s0506a:1625": "656.",
  "atk-s0506a:1626": "“Sāhamapacitatthadhammakusalaṃ, devamanussapūjitaṃ mahantaṃ;",
  "atk-s0506a:1627": "Upatissaṃ nibbutamappameyyaṃ, muditamanā kusumehi abbhukiriṃ.",
  "atk-s0506a:1628": "657.",
  "atk-s0506a:1629": "“Paramagatigatañca pūjayitvā, antimadehadharaṃ isiṃ uḷāraṃ;",
  "atk-s0506a:1630": "Pahāya mānusakaṃ samussayaṃ, tidasagatā idha māvasāmi ṭhāna”nti.",
  "atk-s0506a:1631_0": "653. Tattha koñcamayūracakorasaṅghacaritanti sārasasikhaṇḍikumbhakārakukkuṭagaṇehi",
  "atk-s0506a:1631_1": "tattha tattha vicaritaṃ. Dibyapilavahaṃsarājaciṇṇanti udake pilavitvā vicaraṇato",
  "atk-s0506a:1631_2": "“pilavā”ti laddhanāmehi udakasakuṇehi haṃsarājehi ca tahiṃ tahiṃ vicaritaṃ. Dijakāraṇḍavakokilābhinaditanti",
  "atk-s0506a:1631_3": "kāraṇḍavehi kādambehi kokilehi aññehi ca dijehi abhināditaṃ.",
  "atk-s0506a:1632_0": "654. Nānāsantānakapuppharukkhavividhāti nānāvidhasākhāpasākhavantā nānāpuppharukkhā",
  "atk-s0506a:1632_1": "nānāsantānakapuppharukkhā, tehi vividhaṃ cittākāraṃ vicittasannivesaṃ nānāsantānakapuppharukkhavividhā.",
  "atk-s0506a:1632_2": "“Vividha”nti hi vattabbe “vividhā”ti vuttaṃ. Santānakāti hi kāmavalliyo, nānāvidhapuppharukkhā",
  "atk-s0506a:1632_3": "ca vividhā ettha santi, tehi vā vividhanti nānāsantānakapuppharukkhavividhā. “Nānāsantānakapuppharukkhavividhaṃ,",
  "atk-s0506a:1632_4": "pāṭalijambuasokarukkhavanta”nti ca keci paṭhanti. Tehi “puppharukkhā santī”ti padaṃ",
  "atk-s0506a:1632_5": "ānetvā sambandhitabbaṃ. “Puppharukkhā”ti vā avibhattikaniddeso, puppharakkhanti vuttaṃ hoti.",
  "atk-s0506a:1633_0": "655. Magadhavarapuratthimenāti magadhavare puratthimena, abhisambodhiṭṭhānatāya uttame",
  "atk-s0506a:1633_1": "magadharaṭṭhe puratthimadisāya. Tattha ahosiṃ pure suṇisāti pubbe ahaṃ tasmiṃ nālakagāme",
  "atk-s0506a:1633_2": "ekasmiṃ gahapatikule suṇisā suṇhā ahosiṃ.",
  "atk-s0506a:1634_0": "656. Sāti sayaṃ. Atthe ca dhamme ca kusaloti atthadhammakusalo, bhagavā. Apacito",
  "atk-s0506a:1634_1": "atthadhammakusalo etenāti apacitatthadhammakusalo, dhammasenāpati, taṃ. Apacitaṃ",
  "atk-s0506a:1634_2": "vā apacayo, nibbānaṃ, tasmiṃ avasiṭṭhaatthadhamme ca kusalaṃ, apacite vā pūjanīye",
  "atk-s0506a:1634_3": "atthe dhamme nirodhe magge ca kusalaṃ. Mahantehi uḷārehi sīlakkhandhādīhi samannāgatattā",
  "atk-s0506a:1634_4": "mahantaṃ. Kusumehīti ratanamayehi itarehi ca kusumehi.",
  "atk-s0506a:1635_0": "657. Paramagatigatanti anupādisesanibbānaṃ pattaṃ. Samussayanti sarīraṃ. Tidasagatāti",
  "atk-s0506a:1635_1": "tidasabhavanaṃ gatā, tāvatiṃsaṃ devanikāyaṃ upapannā. Idhāti imasmiṃ devaloke. Āvasāmi",
  "atk-s0506a:1635_2": "ṭhānanti imaṃ vimānaṃ adhivasāmi. Sesaṃ vuttanayameva.",
  "atk-s0506a:1636": "Evaṃ āyasmatā vaṅgīsena devatāya ca kathitakathāmaggaṃ aṭṭhuppattiṃ katvā bhagavā sampattaparisāya vitthārena dhammaṃ desesi. Sā desanā mahājanassa sātthikā ahosīti.",
  "atk-s0506a:1637": "Pesavatīvimānavaṇṇanā niṭṭhitā.",
  "atk-s0506a:1638": "8. Mallikāvimānavaṇṇanā",
  "atk-s0506a:1639_0": "Pītavatthe pītadhajeti mallikāvimānaṃ. Tassa kā uppatti? Dhammacakkappavattanamādiṃ",
  "atk-s0506a:1639_1": "katvā yāva subhaddaparibbājakavinayanā katabuddhakicce kusinārāyaṃ upavattane mallarājūnaṃ",
  "atk-s0506a:1639_2": "sālavane yamakasālānamantare visākhapuṇṇamāyaṃ paccūsavelāyaṃ anupādisesāya nibbānadhātuyā",
  "atk-s0506a:1639_3": "parinibbute bhagavati lokanāthe devamanussehi tassa sarīrapūjāya kayiramānāya tadā",
  "atk-s0506a:1639_4": "kusinārāyaṃ vasamānā bandhulamallassa bhariyā mallarājaputtī mallikā nāma upāsikā",
  "atk-s0506a:1639_5": "saddhā pasannā visākhāya mahāupāsikāya pasādhanasadisaṃ attano mahālatāpasādhanaṃ",
  "atk-s0506a:1639_6": "gandhodakena dhovitvā dukūlacumbaṭakena majjitvā aññañca bahuṃ gandhamālādiṃ gahetvā",
  "atk-s0506a:1639_7": "bhagavato sarīraṃ pūjesi. Ayamettha saṅkhepo, vitthārato pana mallikāvatthu dhammapadavaṇṇanāyaṃ āgatameva.",
  "atk-s0506a:1640_0": "Sā aparabhāge kālaṃ katvā tāvatiṃsesu nibbatti, tena pūjānubhāvena assā aññehi asādhāraṇā",
  "atk-s0506a:1640_1": "uḷārā dibbasampatti ahosi. Vatthālaṅkāravimānāni sattaratanasamujjalāni visesato",
  "atk-s0506a:1640_2": "siṅgīsuvaṇṇobhāsāni ativiya pabhassarāni sabbā disā āsiñcamānāva suvaṇṇarasadhārāpiñjarā",
  "atk-s0506a:1640_3": "karonti. Athāyasmā nārado devacārikaṃ caranto taṃ disvā upagañchi. Sā taṃ disvā vanditvā",
  "atk-s0506a:1640_4": "añjaliṃ paggayha aṭṭhāsi. So taṃ –",
  "atk-s0506a:1641": "658.",
  "atk-s0506a:1642": "“Pītavatthe pītadhaje, pītālaṅkārabhūsite;",
  "atk-s0506a:1643": "Pītantarāhi vaggūhi, apiḷandhāva sobhasi.",
  "atk-s0506a:1644": "659.",
  "atk-s0506a:1645": "“Kā kambukāyūradhare, kañcanāveḷabhūsite;",
  "atk-s0506a:1646": "Hemajālakasañchanne, nānāratanamālinī.",
  "atk-s0506a:1647": "660.",
  "atk-s0506a:1648": "“Sovaṇṇamayā lohitaṅgamayā ca, muttāmayā veḷuriyamayā ca;",
  "atk-s0506a:1649": "Masāragallā sahalohitaṅgā, pārevatakkhīhi maṇīhi cittatā.",
  "atk-s0506a:1650": "661.",
  "atk-s0506a:1651": "“Koci koci ettha mayūrasussaro, haṃsassarañño karavīkasussaro;",
  "atk-s0506a:1652": "Tesaṃ saro suyyati vaggurūpo, pañcaṅgikaṃ tūriyamivappavāditaṃ.",
  "atk-s0506a:1653": "662.",
  "atk-s0506a:1654": "“Ratho ca te subho vaggu, nānāratanacittito;",
  "atk-s0506a:1655": "Nānāvaṇṇāhi dhātūhi, suvibhattova sobhati.",
  "atk-s0506a:1656": "663.",
  "atk-s0506a:1657": "“Tasmiṃ rathe kañcanabimbavaṇṇe, yā tvaṃ ṭhitā bhāsasimaṃ padesaṃ;",
  "atk-s0506a:1658": "Devate pucchitācikkha, kissa kammassidaṃ phala”nti. – pucchi;",
  "atk-s0506a:1659_0": "658. Tattha pītavattheti parisuddhacāmīkarapabhassaratāya pītobhāsanivāsane. Pītadhajeti",
  "atk-s0506a:1659_1": "vimānadvāre rathe ca samussitahemamayavipulaketubhāvato pītobhāsadhaje. Pītālaṅkārabhūsiteti",
  "atk-s0506a:1659_2": "pītobhāsehi ābharaṇehi alaṅkate. Satipi alaṅkārānaṃ nānāvidharaṃsijālasamujjalavividharatanavicittabhāve",
  "atk-s0506a:1659_3": "tādisasucaritavisesanibbattatāya pana suparisuddhacāmīkaramarīcijālavijjotitattā",
  "atk-s0506a:1659_4": "visesato pītanibhāsāni tassā ābharaṇāni ahesuṃ. Pītantarāhīti pītavaṇṇehi uttariyehi.",
  "atk-s0506a:1659_5": "“Santaruttaraparamaṃ tena bhikkhunā tato cīvaraṃ sāditabba”ntiādīsu nivāsane antarasaddo",
  "atk-s0506a:1659_6": "āgato, idha pana “antarasāṭakā”tiādīsu viya uttariye daṭṭhabbo. Antarā uttariyaṃ",
  "atk-s0506a:1659_7": "uttarāsaṅgo upasaṃbyānanti pariyāyasaddā ete. Vaggūhīti sobhanehi saṇhamaṭṭhehi.",
  "atk-s0506a:1659_8": "Apiḷandhāva sobhasīti tvaṃ imehi alaṅkārehi analaṅkatāpi attano rūpasampattiyāva",
  "atk-s0506a:1659_9": "sobhasi. Te pana alaṅkārā tava sarīraṃ patvā sobhanti, tasmā analaṅkatāpi tvaṃ alaṅkatasadisīti adhippāyo.",
  "atk-s0506a:1660_0": "659. Kā kambukāyūradhareti kā tvaṃ kataradevanikāyapariyāpannā suvaṇṇamayaparihārakadhare,",
  "atk-s0506a:1660_1": "suvaṇṇamayakeyūradhare vā. Kambuparihārakanti ca hatthālaṅkāraviseso vuccati, kāyūranti",
  "atk-s0506a:1660_2": "bhujālaṅkāraviseso. Atha vā kambūti suvaṇṇaṃ, tasmā kambukāyūradhare suvaṇṇamayabāhābharaṇadhareti",
  "atk-s0506a:1660_3": "attho. Kañcanāveḷabhūsiteti kañcanamayāveḷapiḷandhanabhūsite. Hemajālakasañchanneti",
  "atk-s0506a:1660_4": "ratanaparisibbitena hemamayena jālakena chāditasarīre. Nānāratanamālinīti nakkhattamālāya",
  "atk-s0506a:1660_5": "viya kāḷapakkharattiyaṃ sīse paṭimukkāhi vividhāhi ratanāvalīhi nānāratanamālinī kā tvanti pucchati.",
  "atk-s0506a:1661_0": "660. Sovaṇṇamayātiādi yāhi ratanamālāhi sā devatā nānāratanamālinīti vuttā, tāsaṃ",
  "atk-s0506a:1661_1": "dassanaṃ. Tattha sovaṇṇamayāti siṅgīsuvaṇṇamayā mālā. Lohitaṅgamayāti padumarāgādirattamaṇimayā.",
  "atk-s0506a:1661_2": "Masāragallāti masāragallamaṇimayā. Sahalohitaṅgāti lohitaṅgamaṇimayāhi saddhiṃ kabaramaṇimayā",
  "atk-s0506a:1661_3": "ceva lohitaṅgasaṅkhātarattamaṇimayā cāti attho. Pārevatakkhīhi maṇīhi cittatāti pārevatakkhisadisehi",
  "atk-s0506a:1661_4": "maṇīhi yathāvuttamaṇīhi ca saṅkhatacittabhāvā imā tava kesahatthe ratanamālāti adhippāyo.",
  "atk-s0506a:1662_0": "661. Koci kocīti ekacco ekacco. Etthāti etesu mālādāmesu. Mayūrasussaroti mayūro",
  "atk-s0506a:1662_1": "viya sundaranādo. Haṃsassaraññoti haṃsassaro añño, haṃsasadisassaro aparo. Karavīkasussaroti",
  "atk-s0506a:1662_2": "karavīko viya sobhanassaro. Tesaṃ mālādāmānaṃ yathā mayūrassaro, haṃsassaro, karavīkassaro,",
  "atk-s0506a:1662_3": "evaṃ vaggurūpo madhurākāro saro suyyati. Kimiva? Pañcaṅgikaṃ tūriyamivappavāditaṃ.",
  "atk-s0506a:1662_4": "Yathā kusalena vādite pañcaṅgike tūriye, evaṃ tesaṃ saro suyyati, vaggurūpoti attho.",
  "atk-s0506a:1662_5": "Bhummatthe hi idaṃ upayogavacanaṃ.",
  "atk-s0506a:1663_0": "662. Nānāvaṇṇāhi dhātūhīti anekarūpāhi akkhacakkaīsādiavayavadhātūhi. Suvibhattova",
  "atk-s0506a:1663_1": "sobhatīti avayavānaṃ aññamaññaṃ yuttappamāṇatāya vibhattivibhāgasampattiyā ca suvibhattova",
  "atk-s0506a:1663_2": "hutvā virājati. Atha vā suvibhattovāti kevalaṃ kammanibbattopi susikkhitena sippācariyena",
  "atk-s0506a:1663_3": "vibhattova viracito viya sobhatīti attho.",
  "atk-s0506a:1664_0": "663. Kañcanabimbavaṇṇeti sātisayaṃ pītobhāsatāya kañcanabimbakasadise tasmiṃ rathe.",
  "atk-s0506a:1664_1": "Kañcanabimbavaṇṇeti vā tassā devatāya ālapanaṃ, gandhodakena dhovitvā jātihiṅgulakarasena",
  "atk-s0506a:1664_2": "majjitvā dukūlacumbaṭakena majjitakañcanapaṭimāsadiseti attho. Bhāsasimaṃ padesanti",
  "atk-s0506a:1664_3": "imaṃ sakalampi bhūmipadesaṃ bhāsayasi vijjotayasi.",
  "atk-s0506a:1665": "Evaṃ therena pucchitā sāpi devatā imāhi gāthāhi byākāsi –",
  "atk-s0506a:1666": "664.",
  "atk-s0506a:1667": "“Sovaṇṇajālaṃ maṇisoṇṇacittitaṃ, muttācitaṃ hemajālena channaṃ;",
  "atk-s0506a:1668": "Parinibbute gotame appameyye, pasannacittā ahamābhiropayiṃ.",
  "atk-s0506a:1669": "665.",
  "atk-s0506a:1670": "“Tāhaṃ kammaṃ karitvāna, kusalaṃ buddhavaṇṇitaṃ;",
  "atk-s0506a:1671": "Apetasokā sukhitā, sampamodāmanāmayā”ti.",
  "atk-s0506a:1672_0": "664. Tattha sovaṇṇajālanti sarīrappamāṇena kataṃ suvaṇṇamayaṃ jālaṃ. Maṇisoṇṇacittitanti",
  "atk-s0506a:1672_1": "sīsādiṭṭhānesu sīsūpagagīvūpagādiābharaṇavasena nānāvidhehi maṇīhi ca suvaṇṇena ca",
  "atk-s0506a:1672_2": "cittitaṃ. Muttācitanti antarantarā ābaddhāhi muttāvalīhi ācitaṃ. Hemajālena channanti",
  "atk-s0506a:1672_3": "hemamayena pabhājālena channaṃ. Tañhi nānāvidhehi maṇīhi ceva suvaṇṇena ca cittitaṃ",
  "atk-s0506a:1672_4": "muttāvalīhi ācitampi suparisuddhassa rattasuvaṇṇasseva yebhuyyatāya divākarakiraṇasamphassato",
  "atk-s0506a:1672_5": "ativiya pabhassarena hemamayena pabhājālena sañchāditaṃ ekobhāsaṃ hutvā kañcanādāsaṃ",
  "atk-s0506a:1672_6": "viya tiṭṭhati. Parinibbuteti anupādisesāya nibbānadhātuyā parinibbute. Gotameti bhagavantaṃ",
  "atk-s0506a:1672_7": "gottena niddisati. Appameyyeti guṇānubhāvato paminituṃ asakkuṇeyye. Pasannacittāti",
  "atk-s0506a:1672_8": "kammaphalavisayāya buddhārammaṇāya ca saddhāya pasannamānasā. Abhiropayinti pūjāvasena",
  "atk-s0506a:1672_9": "sarīre ropesiṃ paṭimuñciṃ.",
  "atk-s0506a:1673_0": "665. Tāhanti taṃ ahaṃ. Kusalanti kucchitasalanādiatthena kusalaṃ. Buddhavaṇṇitanti",
  "atk-s0506a:1673_1": "“yāvatā, bhikkhave, sattā apadā vā dvipadā vā”tiādinā sammāsambuddhena pasatthaṃ.",
  "atk-s0506a:1673_2": "Apetasokāti sokahetūnaṃ bhogabyasanādīnaṃ abhāvena apagatasokā. Tena cittadukkhābhāvamāha.",
  "atk-s0506a:1673_3": "Sukhitāti sañjātasukhā sukhappattā. Etena sarīradukkhābhāvaṃ vadati. Cittadukkhābhāvena",
  "atk-s0506a:1673_4": "cassā pamodāpatti, sarīradukkhābhāvena arogatā. Tenāha “sampamodāmanāmayā”ti. Sesaṃ",
  "atk-s0506a:1673_5": "vuttanayameva. Ayañca attho tadā attanā devatāya ca kathitaniyāmeneva saṅgītikāle",
  "atk-s0506a:1673_6": "āyasmatā nāradena dhammasaṅgāhakānaṃ ārocito, te ca taṃ tatheva saṅgahaṃ āropayiṃsūti.",
  "atk-s0506a:1674": "Mallikāvimānavaṇṇanā niṭṭhitā.",
  "atk-s0506a:1675": "9. Visālakkhivimānavaṇṇanā",
  "atk-s0506a:1676_0": "Kā nāma tvaṃ visālakkhīti visālakkhivimānaṃ. Tassa kā uppatti? Bhagavati parinibbute",
  "atk-s0506a:1676_1": "raññā ajātasattunā attanā paṭiladdhā bhagavatā sarīradhātuyo gahetvā rājagahe thūpe",
  "atk-s0506a:1676_2": "ca mahe ca kate rājagahavāsinī ekā mālākāradhītā sunandā nāma upāsikā ariyasāvikā",
  "atk-s0506a:1676_3": "sotāpannā pituṃ gehato pesitaṃ bahuṃ mālañca gandhañca pesetvā devasikaṃ cetiye pūjaṃ",
  "atk-s0506a:1676_4": "kāresi, uposathadivasesu pana sayameva gantvā pūjaṃ akāsi. Sā aparabhāge aññatarena",
  "atk-s0506a:1676_5": "rogena phuṭṭhā kālaṃ katvā sakkassa devarañño paricārikā hutvā nibbatti. Athekadivasaṃ",
  "atk-s0506a:1676_6": "sā sakkena devānamindena saha cittalatāvanaṃ pāvisi. Tattha ca aññāsaṃ devatānaṃ",
  "atk-s0506a:1676_7": "pabhā pupphādīnaṃ pabhāhi paṭihatā hutvā vicittavaṇṇā hoti, sunandāya pana pabhā",
  "atk-s0506a:1676_8": "tāhi anabhibhūtā sabhāveneva aṭṭhāsi. Taṃ disvā sakko devarājā tāya katasucaritaṃ",
  "atk-s0506a:1676_9": "ñātukāmo imāhi gāthāhi pucchi –",
  "atk-s0506a:1677": "666.",
  "atk-s0506a:1678": "“Kā nāma tvaṃ visālakkhi, ramme cittalatāvane;",
  "atk-s0506a:1679": "Samantā anupariyāsi, nārīgaṇapurakkhatā.",
  "atk-s0506a:1680": "667.",
  "atk-s0506a:1681": "“Yadā devā tāvatiṃsā, pavisanti imaṃ vanaṃ;",
  "atk-s0506a:1682": "Sayoggā sarathā sabbe, citrā honti idhāgatā.",
  "atk-s0506a:1683": "668.",
  "atk-s0506a:1684": "“Tuyhañca idha pattāya, uyyāne vicarantiyā;",
  "atk-s0506a:1685": "Kāye na dissatī cittaṃ, kena rūpaṃ tavedisaṃ;",
  "atk-s0506a:1686": "Devate pucchitācikkha, kissa kammassidaṃ phala”nti.",
  "atk-s0506a:1687": "666. Tattha kā nāma tvanti purimattabhāve kā nāma kīdisī nāma tvaṃ, yattha katena sucaritena ayaṃ te īdisī ānubhāvasampatti ahosīti adhippāyo. Visālakkhīti vipulalocane.",
  "atk-s0506a:1688_0": "667. Yadāti yasmiṃ kāle. Imaṃ vananti imaṃ cittalatānāmakaṃ upavanaṃ. Citrā hontīti",
  "atk-s0506a:1688_1": "imasmiṃ cittalatāvane vicittapabhāsaṃsaggena attano sarīravatthālaṅkārādīnaṃ pakatiobhāsatopi",
  "atk-s0506a:1688_2": "visiṭṭhabhāvappattiyā vicitrākārā honti. Idhāgatāti idha āgatā sampattā, idha vā āgamanahetu.",
  "atk-s0506a:1689_0": "668. Idha pattāyāti imaṃ ṭhānaṃ sampattāya upagatāya. Kena rūpaṃ tavedisanti kena",
  "atk-s0506a:1689_1": "kāraṇena tava rūpaṃ sarīraṃ edisaṃ evarūpaṃ, cittalatāvanassa pabhaṃ abhibhavantaṃ",
  "atk-s0506a:1689_2": "tiṭṭhatīti adhippāyo.",
  "atk-s0506a:1690": "Evaṃ sakkena puṭṭhā sā devatā imāhi gāthāhi byākāsi –",
  "atk-s0506a:1691": "669.",
  "atk-s0506a:1692": "“Yena kammena devinda, rūpaṃ mayhaṃ gatī ca me;",
  "atk-s0506a:1693": "Iddhi ca ānubhāvo ca, taṃ suṇohi purindada.",
  "atk-s0506a:1694": "670.",
  "atk-s0506a:1695": "“Ahaṃ rājagahe ramme, sunandā nāmupāsikā;",
  "atk-s0506a:1696": "Saddhā sīlena sampannā, saṃvibhāgaratā sadā.",
  "atk-s0506a:1697": "671.",
  "atk-s0506a:1698": "“Acchādanañca bhattañca, senāsanaṃ padīpiyaṃ;",
  "atk-s0506a:1699": "Adāsiṃ ujubhūtesu, vippasannena cetasā.",
  "atk-s0506a:1700": "672.",
  "atk-s0506a:1701": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:1702": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:1703": "673.",
  "atk-s0506a:1704": "“Uposathaṃ upavasissaṃ, sadā sīlesu saṃvutā;",
  "atk-s0506a:1705": "Saññamā saṃvibhāgā ca, vimānaṃ āvasāmahaṃ.",
  "atk-s0506a:1706": "674.",
  "atk-s0506a:1707": "“Pāṇātipātā viratā, musāvādā ca saññatā;",
  "atk-s0506a:1708": "Theyyā ca aticārā ca, majjapānā ca ārakā.",
  "atk-s0506a:1709": "675.",
  "atk-s0506a:1710": "“Pañcasikkhāpade ratā, ariyasaccāna kovidā;",
  "atk-s0506a:1711": "Upāsikā cakkhumato, gotamassa yasassino.",
  "atk-s0506a:1712": "676.",
  "atk-s0506a:1713": "“Tassā me ñātikulā dāsī, sadā mālābhihārati;",
  "atk-s0506a:1714": "Tāhaṃ bhagavato thūpe, sabbamevābhiropayiṃ.",
  "atk-s0506a:1715": "677.",
  "atk-s0506a:1716": "“Uposathe cahaṃ gantvā, mālāgandhavilepanaṃ;",
  "atk-s0506a:1717": "Thūpasmiṃ abhiropesiṃ, pasannā sehi pāṇibhi.",
  "atk-s0506a:1718": "678.",
  "atk-s0506a:1719": "“Tena kammena devinda, rūpaṃ mayhaṃ gatī ca me;",
  "atk-s0506a:1720": "Iddhi ca ānubhāvo ca, yaṃ mālaṃ abhiropayiṃ.",
  "atk-s0506a:1721": "679.",
  "atk-s0506a:1722": "“Yañca sīlavatī āsiṃ, na taṃ tāva vipaccati;",
  "atk-s0506a:1723": "Āsā ca pana me devinda, sakadāgāminī siya”nti.",
  "atk-s0506a:1724_0": "669. Tattha gatīti ayaṃ devagati, nibbatti vā. Iddhīti ayaṃ deviddhi, adhippāyasamijjhanaṃ",
  "atk-s0506a:1724_1": "vā. Ānubhāvoti pabhāvo. Purindadāti sakkaṃ ālapati. So hi pure dānaṃ adāsīti “purindado”ti vuccati.",
  "atk-s0506a:1725_0": "676. Ñātikulāti pitu gehaṃ sandhāya vadati. Sadā mālābhihāratīti sadā sabbakālaṃ",
  "atk-s0506a:1725_1": "divase divase ñātikulato dāsiyā pupphaṃ mayhaṃ abhiharīyati. Sabbamevābhiropayinti",
  "atk-s0506a:1725_2": "mayhaṃ piḷandhanatthāya pitugehato āhaṭaṃ mālaṃ aññañca gandhādiṃ sabbameva attanā",
  "atk-s0506a:1725_3": "aparibhuñjitvā bhagavato thūpe pūjanavasena abhiropayiṃ pūjaṃ kāresiṃ.",
  "atk-s0506a:1726": "677-8. Uposathe cahaṃ gantvāti uposathadivase ahameva thūpaṭṭhānaṃ gantvā. Yaṃ mālaṃ abhiropayinti yaṃ tadā bhagavato thūpe mālāgandhābhiropanaṃ kataṃ, tena kammenāti yojanā.",
  "atk-s0506a:1727_0": "679. Na taṃ tāva vipaccatīti yaṃ sīlavatī āsiṃ, taṃ sīlarakkhaṇaṃ taṃ rakkhitaṃ sīlaṃ",
  "atk-s0506a:1727_1": "pūjāmayapuññassa balavabhāvena aladdhokāsaṃ na tāva vipaccati, na vipaccituṃ āraddhaṃ,",
  "atk-s0506a:1727_2": "aparasmiṃyeva attabhāve tassa vipākoti attho. Āsā ca pana me devinda, sakadāgāminī",
  "atk-s0506a:1727_3": "siyanti “kathaṃ nu kho ahaṃ sakadāgāminī bhaveyya”nti patthanā ca me devinda, ariyadhammavisayāva,",
  "atk-s0506a:1727_4": "na bhavavisesavisayā. Sā pana sappimaṇḍaṃ icchato dadhito pacitaṃ viya anipphādinīti",
  "atk-s0506a:1727_5": "dasseti. Sesaṃ vuttanayameva.",
  "atk-s0506a:1728_0": "Imaṃ pana atthaṃ sakko devānamindo attanā ca tāya devadhītāya ca vuttaniyāmeneva",
  "atk-s0506a:1728_1": "āyasmato vaṅgīsattherassa ārocesi. Āyasmā vaṅgīso saṅgītikāle dhammasaṅgāhakānaṃ",
  "atk-s0506a:1728_2": "mahātherānaṃ ārocesi, te ca taṃ tatheva saṅgītiṃ āropayiṃsūti.",
  "atk-s0506a:1729": "Visālakkhivimānavaṇṇanā niṭṭhitā.",
  "atk-s0506a:1730": "10. Pāricchattakavimānavaṇṇanā",
  "atk-s0506a:1731_0": "Pāricchattake koviḷāreti pāricchattakavimānaṃ. Tassa kā uppatti? Bhagavā sāvatthiyaṃ",
  "atk-s0506a:1731_1": "viharati jetavane. Tena samayena sāvatthivāsī aññataro upāsako bhagavantaṃ upasaṅkamitvā,",
  "atk-s0506a:1731_2": "svātanāya nimantetvā, attano gehadvāre mahantaṃ maṇḍapaṃ sajjetvā sāṇipākāraṃ parikkhipitvā",
  "atk-s0506a:1731_3": "upari vitānaṃ bandhitvā dhajapaṭākādayo ussāpetvā nānāvirāgavaṇṇāni vatthāni gandhadāmamālādāmāni",
  "atk-s0506a:1731_4": "ca olambetvā sittasammaṭṭhe padese āsanāni paññāpetvā bhagavato kālaṃ ārocesi. Atha",
  "atk-s0506a:1731_5": "bhagavā pubbaṇhasamayaṃ nivāsetvā pattacīvaramādāya devavimānaṃ viya alaṅkatapaṭiyattaṃ",
  "atk-s0506a:1731_6": "maṇḍapaṃ pavisitvā sahassaraṃsī viya aṇṇavakucchiṃ obhāsayamāno paññatte āsane nisīdi.",
  "atk-s0506a:1731_7": "Upāsako gandhapupphadhūmadīpehi bhagavantaṃ pūjesi.",
  "atk-s0506a:1732_0": "Tena ca samayena aññatarā kaṭṭhahārikā itthī andhavane supupphitaṃ asokarukkhaṃ disvā",
  "atk-s0506a:1732_1": "sapallavaṅkurāni piṇḍīkatāni bahūni asokapupphāni gahetvā āgacchantī, bhagavantaṃ",
  "atk-s0506a:1732_2": "tattha nisinnaṃ disvā pasannacittā āsanassa samantato tehi pupphehi pupphasantharaṃ",
  "atk-s0506a:1732_3": "santharantī, bhagavato pūjaṃ katvā vanditvā tikkhattuṃ padakkhiṇaṃ katvā namassamānā",
  "atk-s0506a:1732_4": "agamāsi. Sā aparena samayena kālaṃ katvā tāvatiṃsesu nibbatti, accharāsahassaparivārā",
  "atk-s0506a:1732_5": "yebhuyyena nandanavane naccantī gāyantī pāricchattakamālā ganthentī pamodamānā kīḷantī",
  "atk-s0506a:1732_6": "sukhaṃ anubhavati. Athāyasmā mahāmoggallāno heṭṭhā vuttanayena devacārikaṃ caranto",
  "atk-s0506a:1732_7": "tāvatiṃsabhavanaṃ gantvā taṃ disvā tāya katakammaṃ imāhi gāthāhi pucchi –",
  "atk-s0506a:1733": "680.",
  "atk-s0506a:1734": "“Pāricchattake koviḷāre, ramaṇīye manorame;",
  "atk-s0506a:1735": "Dibbamālaṃ ganthamānā, gāyantī sampamodasi.",
  "atk-s0506a:1736": "681.",
  "atk-s0506a:1737": "“Tassā te naccamānāya, aṅgamaṅgehi sabbaso;",
  "atk-s0506a:1738": "Dibbā saddā niccharanti, savanīyā manoramā.",
  "atk-s0506a:1739": "682.",
  "atk-s0506a:1740": "“Tassā te naccamānāya, aṅgamaṅgehi sabbaso;",
  "atk-s0506a:1741": "Dibbā gandhā pavāyanti, sucigandhā manoramā.",
  "atk-s0506a:1742": "683.",
  "atk-s0506a:1743": "“Vivattamānā kāyena, yā veṇīsu piḷandhanā;",
  "atk-s0506a:1744": "Tesaṃ suyyati nigghoso, tūriye pañcaṅgike yathā.",
  "atk-s0506a:1745": "684.",
  "atk-s0506a:1746": "“Vaṭaṃsakā vātadhutā, vātena sampakampitā;",
  "atk-s0506a:1747": "Tesaṃ suyyati nigghoso, tūriye pañcaṅgike yathā.",
  "atk-s0506a:1748": "685.",
  "atk-s0506a:1749": "“Yāpi te sirasmiṃ mālā, sucigandhā manoramā;",
  "atk-s0506a:1750": "Vāti gandho disā sabbā, rukkho mañjūsako yathā.",
  "atk-s0506a:1751": "686.",
  "atk-s0506a:1752": "“Ghāyase taṃ sucigandhaṃ, rūpaṃ passasi amānusaṃ;",
  "atk-s0506a:1753": "Devate pucchitācikkha, kissa kammassidaṃ phala”nti.",
  "atk-s0506a:1754_0": "680. Tattha pāricchattake koviḷāreti pāricchattakanāmake koviḷārapupphe ādāya dibbamālaṃ",
  "atk-s0506a:1754_1": "ganthamānāti yojanā. Yañhi lokiyā “pārijāta”nti vadanti, taṃ māgadhabhāsāya “pāricchattaka”nti",
  "atk-s0506a:1754_2": "vuccati. Koviḷāroti ca koviḷārajātiko, so ca manussalokepi devalokepi koviḷāro, tassāpi jātīti vadanti.",
  "atk-s0506a:1755_0": "681. Tassā pana devatāya naccanakāle aṅgabhāravasena sarīrato ca piḷandhanato ca",
  "atk-s0506a:1755_1": "ativiya madhuro saddo niccharati, gandho sadā sabbā disāpi pharitvā tiṭṭhati. Tenāha",
  "atk-s0506a:1755_2": "“tassā te naccamānāyā”tiādi. Tattha savanīyāti sotuṃ yuttā, savanassa vā hitā, kaṇṇasukhāti attho.",
  "atk-s0506a:1756_0": "683. Vivattamānā kāyenāti tava kāyena sarīrena parivattamānena, itthambhūtalakkhaṇe",
  "atk-s0506a:1756_1": "cetaṃ karaṇavacanaṃ. Yā veṇīsu piḷandhanāti yāni te kesaveṇīsu piḷandhanāni, vibhattilopo",
  "atk-s0506a:1756_2": "cettha daṭṭhabbo, liṅgavipallāso vā.",
  "atk-s0506a:1757_0": "684. Vaṭaṃsakāti ratanamayā kaṇṇikā vaṭaṃsakāti attho. Vātadhutāti mandena mālutena",
  "atk-s0506a:1757_1": "dhūpayamānā. Vātena sampakampitāti vātena samantato visesato kampitā calitā. Atha",
  "atk-s0506a:1757_2": "vā vaṭaṃsakā vātadhutā, vātena sampakampitāti avāteritāpi vāteritāpi ye te vaṭaṃsakā",
  "atk-s0506a:1757_3": "kampitā, tesaṃ suyyati nigghosoti atthayojanā.",
  "atk-s0506a:1758_0": "685. Vāti gandho disā sabbāti tassā te sirasmiṃ dibbamālāya gandho vāyati sabbā disā.",
  "atk-s0506a:1758_1": "Yathā kiṃ? Rukkho mañjūsako yathāti, yathā nāma mañjūsako rukkho supupphito attano",
  "atk-s0506a:1758_2": "gandhena bahūni yojanāni pharamāno sabbā disā vāyati, evaṃ tava sirasmiṃ piḷandhanamālāya",
  "atk-s0506a:1758_3": "gandhoti attho. So kira rukkho gandhamādane paccekabuddhānaṃ uposathakaraṇamaṇḍalamāḷakamajjhe",
  "atk-s0506a:1758_4": "tiṭṭhati. Yattakāni devaloke ca manussaloke ca surabhikusumāni, tāni tassa sākhaggesu",
  "atk-s0506a:1758_5": "nibbattanti. Tena so ativiya sugandho hoti. Evaṃ tāya devatāya piḷandhanamālāya gandhoti.",
  "atk-s0506a:1758_6": "Tena vuttaṃ “rukkho mañjūsako yathā”ti.",
  "atk-s0506a:1759_0": "686. Yadipi tassa saggassa chaphassāyatanikabhāvato sabbānipi tattha ārammaṇāni piyarūpāniyeva,",
  "atk-s0506a:1759_1": "gandharūpānaṃ pana savisesānaṃ tassā devatāya lābhibhāvato “ghāyase taṃ sucigandhaṃ,",
  "atk-s0506a:1759_2": "rūpaṃ passasi amānusa”nti vuttaṃ.",
  "atk-s0506a:1760": "Atha devatā dvīhi gāthāhi byākāsi –",
  "atk-s0506a:1761": "687.",
  "atk-s0506a:1762": "“Pabhassaraṃ accimantaṃ, vaṇṇagandhena saṃyutaṃ;",
  "atk-s0506a:1763": "Asokapupphamālāhaṃ, buddhassa upanāmayiṃ.",
  "atk-s0506a:1764": "688.",
  "atk-s0506a:1765": "“Tāhaṃ kammaṃ karitvāna, kusalaṃ buddhavaṇṇitaṃ;",
  "atk-s0506a:1766": "Apetasokā sukhitā, sampamodāmanāmayā”ti.",
  "atk-s0506a:1767_0": "687. Tattha sudhotapavāḷasaṅghātasannibhassa kiñjakkhakesarasamudāyena bhāṇuraṃsijālassa",
  "atk-s0506a:1767_1": "viya asokapupphuttamassa tadā upaṭṭhitataṃ sandhāyāha “pabhassaraṃ accimanta”nti.",
  "atk-s0506a:1767_2": "Sesaṃ vuttanayameva.",
  "atk-s0506a:1768_0": "Athāyasmā mahāmoggallāno tāya devatāya attano sucaritakamme kathite saparivārāya",
  "atk-s0506a:1768_1": "tassā dhammaṃ desetvā tato manussalokaṃ āgantvā bhagavato taṃ pavattiṃ kathesi. Bhagavā",
  "atk-s0506a:1768_2": "taṃ aṭṭhuppattiṃ katvā sampattamahājanassa dhammaṃ desesi, sā desanā mahājanassa sātthikā ahosīti.",
  "atk-s0506a:1769": "Pāricchattakavimānavaṇṇanā niṭṭhitā.",
  "atk-s0506a:1770": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:1771": "Dasavatthupaṭimaṇḍitassa tatiyassa pāricchattakavaggassa",
  "atk-s0506a:1772": "Atthavaṇṇanā niṭṭhitā.",
  "atk-s0506a:1773": "4. Mañjiṭṭhakavaggo",
  "atk-s0506a:1774": "1. Mañjiṭṭhakavimānavaṇṇanā",
  "atk-s0506a:1775_0": "Mañjiṭṭhakavagge mañjiṭṭhake vimānasminti mañjiṭṭhakavimānaṃ. Tassa kā uppatti? Bhagavā",
  "atk-s0506a:1775_1": "sāvatthiyaṃ viharati jetavane. Tattha aññataro upāsako bhagavantaṃ nimantetvā anantaravimāne",
  "atk-s0506a:1775_2": "vuttanayeneva maṇḍapaṃ sajjetvā tattha nisinnaṃ satthāraṃ pūjetvā dānaṃ deti. Tena",
  "atk-s0506a:1775_3": "ca samayena aññatarā kuladāsī andhavane supupphitaṃ sālarukkhaṃ disvā tattha pupphāni",
  "atk-s0506a:1775_4": "gahetvā hīrehi āvuṇitvā vaṭaṃsake katvā puna bahūni muttapupphāni aggapupphāni ca",
  "atk-s0506a:1775_5": "gahetvā nagaraṃ paviṭṭhā. Tasmiṃ maṇḍape yugandharapabbatakucchiṃ obhāsayamānaṃ bālasūriyaṃ",
  "atk-s0506a:1775_6": "viya chabbaṇṇabuddharaṃsiyo vissajjetvā nisinnaṃ, bhagavantaṃ disvā pasannacittā",
  "atk-s0506a:1775_7": "tehi pupphehi pūjentī vaṭaṃsakāni āsanassa samantato ṭhapetvā itarāni ca pupphāni",
  "atk-s0506a:1775_8": "okiritvā sakkaccaṃ vanditvā tikkhattuṃ padakkhiṇaṃ katvā agamāsi. Sā aparabhāge kālaṃ",
  "atk-s0506a:1775_9": "katvā tāvatiṃsabhavane nibbatti, tattha tassā rattaphalikamayaṃ vimānaṃ, tassa ca",
  "atk-s0506a:1775_10": "purato suvaṇṇavālukāsanthatabhūmibhāgaṃ mahantaṃ sālavanaṃ pāturahosi. Sā yadā vimānato",
  "atk-s0506a:1775_11": "nikkhamitvā sālavanaṃ pavisati, tadā sālasākhā onamitvā tassā upari kusumāni okiranti.",
  "atk-s0506a:1775_12": "Taṃ āyasmā mahāmoggallāno heṭṭhā vuttanayena upagantvā imāhi gāthāhi katakammaṃ pucchi –",
  "atk-s0506a:1776": "689.",
  "atk-s0506a:1777": "“Mañjiṭṭhake vimānasmiṃ, soṇṇavālukasanthate;",
  "atk-s0506a:1778": "Pañcaṅgikena tūriyena, ramasi suppavādite.",
  "atk-s0506a:1779": "690.",
  "atk-s0506a:1780": "“Tamhā vimānā oruyha, nimmitā ratanāmayā;",
  "atk-s0506a:1781": "Ogāhasi sālavanaṃ, pupphitaṃ sabbakālikaṃ.",
  "atk-s0506a:1782": "691.",
  "atk-s0506a:1783": "“Yassa yasseva sālassa, mūle tiṭṭhasi devate;",
  "atk-s0506a:1784": "So so muñcati pupphāni, onamitvā dumuttamo.",
  "atk-s0506a:1785": "692.",
  "atk-s0506a:1786": "“Vāteritaṃ sālavanaṃ, ādhutaṃ dijasevitaṃ;",
  "atk-s0506a:1787": "Vāti gandho disā sabbā, rukkho mañjūsako yathā.",
  "atk-s0506a:1788": "693.",
  "atk-s0506a:1789": "“Ghāyase taṃ sucigandhaṃ, rūpaṃ passasi amānusaṃ;",
  "atk-s0506a:1790": "Devate pucchitācikkha, kissa kammassidaṃ phala”nti.",
  "atk-s0506a:1791_0": "689. Tattha mañjiṭṭhake vimānasminti rattaphalikamaye vimāne. Sinduvārakaṇavīramakulasadisavaṇṇañhi",
  "atk-s0506a:1791_1": "“mañjiṭṭhaka”nti vuccati. Soṇṇavālukasanthateti samantato vippakiṇṇāhi suvaṇṇavālukāhi",
  "atk-s0506a:1791_2": "santhatabhūmibhāge. Ramasi suppavāditeti suṭṭhu pavāditena pañcaṅgikena tūriyena abhiramasi.",
  "atk-s0506a:1792": "690. Nimittā ratanāmayāti tava sucaritasippinā abhinimmitā ratanamayā vimānā. Ogāhasīti pavisasi. Sabbakālikanti sabbakāle sukhaṃ sabbautusappāyaṃ, sabbakāle pupphanakaṃ vā.",
  "atk-s0506a:1793_0": "692. Vāteritanti yathā pupphāni okiranti, evaṃ vātena īritaṃ calitaṃ. Ādhutanti mandena",
  "atk-s0506a:1793_1": "mālutena saṇikasaṇikaṃ vidhūpayamānaṃ. Dijasevitanti mayūrakokilādisakuṇasaṅghehi upasevitaṃ.",
  "atk-s0506a:1794": "Evaṃ therena puṭṭhā sā devatā imāhi gāthāhi byākāsi –",
  "atk-s0506a:1795": "694.",
  "atk-s0506a:1796": "“Ahaṃ manussesu manussabhūtā, dāsī ayirakule ahuṃ;",
  "atk-s0506a:1797": "Buddhaṃ nisinnaṃ disvāna, sālapupphehi okiriṃ.",
  "atk-s0506a:1798": "695.",
  "atk-s0506a:1799": "“Vaṭaṃsakañca sukataṃ, sālapupphamayaṃ ahaṃ;",
  "atk-s0506a:1800": "Buddhassa upanāmesiṃ, pasannā sehi pāṇibhi.",
  "atk-s0506a:1801": "696.",
  "atk-s0506a:1802": "“Tāhaṃ kammaṃ karitvāna, kusalaṃ buddhavaṇṇitaṃ;",
  "atk-s0506a:1803": "Apetasokā sukhitā, sampamodāmanāmayā”ti.",
  "atk-s0506a:1804": "694-5. Tattha ayirakuleti ayyakule, sāmikageheti attho. Ahunti ahosiṃ. Okirinti pupphehi vippakiriṃ. Upanāmesinti pūjāvasena upanāmesiṃ. Sesaṃ vuttanayameva.",
  "atk-s0506a:1805_0": "Athāyasmā mahāmoggallāno saparivārāya tassā devatāya dhammaṃ desetvā manussalokaṃ",
  "atk-s0506a:1805_1": "āgantvā bhagavato tamatthaṃ nivedesi. Bhagavā taṃ aṭṭhuppattiṃ katvā sampattamahājanassa",
  "atk-s0506a:1805_2": "dhammaṃ desesi. Desanā sadevakassa lokassa sātthikā ahosīti.",
  "atk-s0506a:1806": "Mañjiṭṭhakavimānavaṇṇanā niṭṭhitā.",
  "atk-s0506a:1807": "2. Pabhassaravimānavaṇṇanā",
  "atk-s0506a:1808_0": "Pabhassaravaravaṇṇanibheti pabhassaravimānaṃ. Tassa kā uppatti? Bhagavā rājagahe",
  "atk-s0506a:1808_1": "viharati. Tena ca samayena rājagahe aññataro upāsako mahāmoggallānatthere abhippasanno",
  "atk-s0506a:1808_2": "hoti. Tassekā dhītā saddhā pasannā, sāpi there garucittīkārabahulā hoti. Athekadivasaṃ",
  "atk-s0506a:1808_3": "āyasmā mahāmoggallāno rājagahe piṇḍāya caranto taṃ kulaṃ upasaṅkami. Sā theraṃ disvā",
  "atk-s0506a:1808_4": "somanassajātā āsanaṃ paññāpetvā there tattha nisinne sumanamālāya pūjetvā madhuraṃ",
  "atk-s0506a:1808_5": "guḷaphāṇitaṃ therassa patte ākiri, thero anumoditukāmo nisīdi. Sā gharāvāsassa bahukiccatāya",
  "atk-s0506a:1808_6": "anokāsataṃ pavedetvā “aññasmiṃ divase dhammaṃ sossāmī”ti theraṃ vanditvā uyyojesi.",
  "atk-s0506a:1808_7": "Tadaheva ca sā kālaṃ katvā tāvatiṃsesu nibbatti. Taṃ āyasmā mahāmoggallāno upasaṅkamitvā",
  "atk-s0506a:1808_8": "imāhi gāthāhi pucchi –",
  "atk-s0506a:1809": "697.",
  "atk-s0506a:1810": "“Pabhassaravaravaṇṇanibhe, surattavatthavasane;",
  "atk-s0506a:1811": "Mahiddhike candanaruciragatte,",
  "atk-s0506a:1812": "Kā tvaṃ subhe devate vandase mamaṃ.",
  "atk-s0506a:1813": "698.",
  "atk-s0506a:1814": "“Pallaṅko ca te mahaggho, nānāratanacittito ruciro;",
  "atk-s0506a:1815": "Yattha tvaṃ nisinnā virocasi, devarājāriva nandane vane.",
  "atk-s0506a:1816": "699.",
  "atk-s0506a:1817": "“Kiṃ tvaṃ pure sucaritamācarī bhadde, kissa kammassa vipākaṃ;",
  "atk-s0506a:1818": "Anubhosi devalokasmiṃ, devate pucchitācikkha;",
  "atk-s0506a:1819": "Kissa kammassidaṃ phala”nti.",
  "atk-s0506a:1820_0": "697. Tattha pabhassaravaravaṇṇanibheti nibhāti dibbatīti nibhā, vaṇṇova nibhā vaṇṇanibhā,",
  "atk-s0506a:1820_1": "ativiya obhāsanato pabhassarā chavidosābhāvena varā uttamā vaṇṇanibhā etissāti pabhassaravaravaṇṇanibhā.",
  "atk-s0506a:1820_2": "Āmantanavasena “pabhassaravaravaṇṇanibhe”ti vuttaṃ. Surattavatthavasaneti suṭṭhu",
  "atk-s0506a:1820_3": "rattavatthanivatthe. Candanaruciragatteti candanānulittaṃ viya ruciragatte, gosītacandanena",
  "atk-s0506a:1820_4": "bahalatarānulittaṃ viya surattamanuññasarīrāvayaveti attho, candanānulepena vā ruciragatte.",
  "atk-s0506a:1821": "Evaṃ therena puṭṭhā devatā imāhi gāthāhi byākāsi –",
  "atk-s0506a:1822": "700.",
  "atk-s0506a:1823": "“Piṇḍāya te carantassa, mālaṃ phāṇitañca adadaṃ bhante;",
  "atk-s0506a:1824": "Tassa kammassidaṃ vipākaṃ, anubhomi devalokasmiṃ.",
  "atk-s0506a:1825": "701.",
  "atk-s0506a:1826": "“Hoti ca me anutāpo, aparaddhaṃ dukkhitañca me bhante;",
  "atk-s0506a:1827": "Sāhaṃ dhammaṃ nāssosiṃ, sudesitaṃ dhammarājena.",
  "atk-s0506a:1828": "702.",
  "atk-s0506a:1829": "“Taṃ taṃ vadāmi bhaddante, yassa me anukampiyo koci;",
  "atk-s0506a:1830": "Dhammesu taṃ samādapetha, sudesitaṃ dhammarājena.",
  "atk-s0506a:1831": "703.",
  "atk-s0506a:1832": "“Yesaṃ atthi saddhā buddhe, dhamme ca saṅgharatane;",
  "atk-s0506a:1833": "Te maṃ ativirocanti, āyunā yasasā siriyā.",
  "atk-s0506a:1834": "704.",
  "atk-s0506a:1835": "“Patāpena vaṇṇena uttaritarā, aññe mahiddhikatarā mayā devā”ti.",
  "atk-s0506a:1836": "700. Tattha mālanti sumanapupphaṃ. Phāṇitanti ucchurasaṃ gahetvā kataphāṇitaṃ.",
  "atk-s0506a:1837_0": "701. Anutāpoti vippaṭisāro. Tassa kāraṇamāha “aparaddhaṃ dukkhatañca me bhante”ti.",
  "atk-s0506a:1837_1": "Idāni taṃ sarūpato dasseti “sāhaṃ dhammaṃ nāssosi”nti, sā ahaṃ tadā tava desetukāmassa",
  "atk-s0506a:1837_2": "dhammaṃ na suṇiṃ. Kīdisaṃ? Sudesitaṃ dhammarājenāti, sammāsambuddhena ādikalyāṇāditāya",
  "atk-s0506a:1837_3": "ekantaniyyānikatāya ca svākhātanti attho.",
  "atk-s0506a:1838_0": "702. Tanti tasmā dhammarājena sudesitattā asavanassa ca mādisānaṃ anutāpahetubhāvato.",
  "atk-s0506a:1838_1": "Tanti tuvaṃ, tuyhanti attho. Yassāti yo assa. Anukampiyoti anukampitabbo. Kocīti",
  "atk-s0506a:1838_2": "yo koci. Dhammesūti sīlādidhammesu. “Dhamme hī”ti vā pāṭho, sāsanadhammeti attho.",
  "atk-s0506a:1838_3": "Hīti nipātamattaṃ, vacanavipallāso vā. Tanti anukampitabbapuggalaṃ. Sudesitanti suṭṭhu desitaṃ.",
  "atk-s0506a:1839_0": "703-4. Te maṃ ativirocantīti te ratanattaye pasannā devaputtā maṃ atikkamitvā virocanti.",
  "atk-s0506a:1839_1": "Patāpenāti tejasā ānubhāvena. Aññeti ye aññe. Mayāti nissakke karaṇavacanaṃ. Vaṇṇena",
  "atk-s0506a:1839_2": "uttaritarā mahiddhikatarā ca devā, te ratanattaye abhippasannāyevāti dasseti. Sesaṃ vuttanayameva.",
  "atk-s0506a:1840": "Pabhassaravimānavaṇṇanā niṭṭhitā.",
  "atk-s0506a:1841": "3. Nāgavimānavaṇṇanā",
  "atk-s0506a:1842_0": "Alaṅkatā maṇikañcanācitanti nāgavimānaṃ. Tassa kā uppatti? Bhagavā bārāṇasiyaṃ viharati",
  "atk-s0506a:1842_1": "isipatane migadāye. Tena samayena bārāṇasivāsinī ekā upāsikā saddhā pasannā sīlācārasampannā",
  "atk-s0506a:1842_2": "bhagavantaṃ uddissa vatthayugaṃ vāyāpetvā suparidhotaṃ kārāpetvā upasaṅkamitvā bhagavato",
  "atk-s0506a:1842_3": "pādamūle ṭhapetvā evamāha “paṭiggaṇhātu, bhante bhagavā, imaṃ vatthayugaṃ anukampaṃ",
  "atk-s0506a:1842_4": "upādāya yaṃ mama assa dīgharattaṃ hitāya sukhāyā”ti. Bhagavā taṃ paṭiggahetvā tassā",
  "atk-s0506a:1842_5": "upanissayasampattiṃ disvā dhammaṃ desesi, sā desanāvasāne sotāpattiphale patiṭṭhahitvā",
  "atk-s0506a:1842_6": "bhagavantaṃ vanditvā padakkhiṇaṃ katvā gehaṃ agamāsi. Sā na cirasseva kālaṃ katvā",
  "atk-s0506a:1842_7": "tāvatiṃsesu uppannā sakkassa devarājassa piyā ahosi vallabhā yasuttarā nāma nāmena.",
  "atk-s0506a:1842_8": "Tassā puññānubhāvena hemajālasañchanno kuñjaravaro nibbatti, tassa ca khandhe maṇimayo",
  "atk-s0506a:1842_9": "maṇḍapo, majjhe supaññattaratanapallaṅko nibbatti, dvīsu dantesu cassa kamalakuvalayujjalā",
  "atk-s0506a:1842_10": "ramaṇīyā dve pokkharaṇiyo pāturahesuṃ. Tattha padumakaṇṇikāsu ṭhitā devadhītā paggahitapañcaṅgikatūriyā",
  "atk-s0506a:1842_11": "naccanti ceva gāyanti ca.",
  "atk-s0506a:1843_0": "Satthā bārāṇasiyaṃ yathābhirantaṃ viharitvā yena sāvatthi tena cārikaṃ pakkāmi. Anupubbena",
  "atk-s0506a:1843_1": "sāvatthiṃ patvā tatra sudaṃ bhagavā sāvatthiyaṃ viharati jetavane anāthapiṇḍikassa",
  "atk-s0506a:1843_2": "ārāme. Atha sā devatā attanā anubhuyyamānaṃ dibbasampattiṃ oloketvā tassā kāraṇaṃ",
  "atk-s0506a:1843_3": "upadhārentī “satthu vatthayugadānakāraṇa”nti ñatvā sañjātasomanassā bhagavati pasādabahumānā",
  "atk-s0506a:1843_4": "vanditukāmā abhikkantāya rattiyā hatthikkhandhavaragatā ākāsena āgantvā tato otaritvā",
  "atk-s0506a:1843_5": "bhagavantaṃ vanditvā añjaliṃ paggayha ekamantaṃ aṭṭhāsi. Taṃ āyasmā vaṅgīso bhagavato",
  "atk-s0506a:1843_6": "anuññāya imāhi gāthāhi pucchi –",
  "atk-s0506a:1844": "705.",
  "atk-s0506a:1845": "“Alaṅkatā maṇikañcanācitaṃ, sovaṇṇajālacitaṃ mahantaṃ;",
  "atk-s0506a:1846": "Abhiruyha gajavaraṃ sukappitaṃ, idhāgamā vehāyasaṃ antalikkhe.",
  "atk-s0506a:1847": "706.",
  "atk-s0506a:1848": "“Nāgassa dantesu duvesu nimmitā, acchodakā paduminiyo suphullā;",
  "atk-s0506a:1849": "Padumesu ca tūriyagaṇā pabhijjare, imā ca naccanti manoharāyo.",
  "atk-s0506a:1850": "707.",
  "atk-s0506a:1851": "“Deviddhipattāsi mahānubhāve, manussabhūtā kimakāsi puññaṃ;",
  "atk-s0506a:1852": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:1853_0": "705. Tattha alaṅkatāti sabbābharaṇavibhūsitā. Maṇikañcanācitanti tehi dibbamānehi",
  "atk-s0506a:1853_1": "maṇisuvaṇṇehi ācitaṃ. Sovaṇṇajālacitanti hemajālasañchannaṃ. Mahantanti vipulaṃ.",
  "atk-s0506a:1853_2": "Sukappitanti gamanasannāhavasena suṭṭhu sannaddhaṃ. Vehāyasanti vehāyasabhūte hatthipiṭṭhe.",
  "atk-s0506a:1853_3": "Antalikkheti ākāse, “alaṅkatamaṇikañcanācita”ntipi pāṭho. Ayañhettha saṅkhepattho",
  "atk-s0506a:1853_4": "– devate, tvaṃ sabbālaṅkārehi alaṅkatā alaṅkatamaṇikañcanācitaṃ, ativiya dibbamānehi",
  "atk-s0506a:1853_5": "maṇīhi kañcanehi ca alaṅkaraṇavasena khacitaṃ, hemajālehi kumbhālaṅkārādibhedehi",
  "atk-s0506a:1853_6": "hatthālaṅkārehi citaṃ āmuttaṃ mahantaṃ ativiya brahantaṃ uttamaṃ gajaṃ āruyha hatthipiṭṭhiyā",
  "atk-s0506a:1853_7": "nisinnā ākāseneva idha amhākaṃ santikaṃ āgatāti.",
  "atk-s0506a:1854_0": "706. Nāgassa dantesu duvesu nimmitāti erāvaṇassa viya nāgarājassa imassa dvīsu dantesu",
  "atk-s0506a:1854_1": "dve pokkharaṇiyo sucaritasippinā suṭṭhu viracitā. Tūriyagaṇāti pañcaṅgikatūriyasamūhā.",
  "atk-s0506a:1854_2": "Pabhijjareti dvādasannaṃ layabhedānaṃ vasena pabhedaṃ gacchanti. “Pavajjare”ti ca",
  "atk-s0506a:1854_3": "paṭhanti, pakārehi vādīyantīti attho.",
  "atk-s0506a:1855": "Evaṃ therena puṭṭhā devatā imāhi gāthāhi vissajjesi –",
  "atk-s0506a:1856": "708.",
  "atk-s0506a:1857": "“Bārāṇasiyaṃ upasaṅkamitvā, buddhassahaṃ vatthayugaṃ adāsiṃ;",
  "atk-s0506a:1858": "Pādāni vanditvā chamā nisīdiṃ, vittā cahaṃ añjalikaṃ akāsiṃ.",
  "atk-s0506a:1859": "709.",
  "atk-s0506a:1860": "“Buddho ca me kañcanasannibhattaco, adesayi samudayadukkhaniccataṃ;",
  "atk-s0506a:1861": "Asaṅkhataṃ dukkhanirodhasassataṃ, maggaṃ adesayi yato vijānisaṃ.",
  "atk-s0506a:1862": "710.",
  "atk-s0506a:1863": "“Appāyukī kālakatā tato cutā, upapannā tidasagaṇaṃ yasassinī;",
  "atk-s0506a:1864": "Sakkassahaṃ aññatarā pajāpati, yasuttarā nāma disāsu vissutā”ti.",
  "atk-s0506a:1865": "708-9. Tattha chamāti bhūmiyaṃ. Bhummatthe hi idaṃ paccattavacanaṃ. Vittāti tuṭṭhā. Yatoti yato satthu sāmukkaṃsikadhammadesanato. Vijānisanti cattāri ariyasaccāni paṭivijjhiṃ.",
  "atk-s0506a:1866_0": "710. Appāyukīti “īdisaṃ nāma uḷāraṃ puññaṃ katvā na tayā etasmiṃ dukkhabahule manussattabhāve",
  "atk-s0506a:1866_1": "evaṃ ṭhātabba”nti sañjātābhisandhinā viya parikkhayaṃ gatena kammunā appāyukā samānā.",
  "atk-s0506a:1866_2": "Aññatarā pajāpatīti soḷasasahassānaṃ mahesīnaṃ aññatarā. Disāsu vissutāti dvīsu devalokesu",
  "atk-s0506a:1866_3": "sabbadisāsu pākaṭā paññātā. Sesaṃ vuttanayameva.",
  "atk-s0506a:1867": "Nāgavimānavaṇṇanā niṭṭhitā.",
  "atk-s0506a:1868": "4. Alomavimānavaṇṇanā",
  "atk-s0506a:1869_0": "Abhikkantena vaṇṇenāti alomavimānaṃ. Tassa kā uppatti? Bhagavā bārāṇasiyaṃ isipatane",
  "atk-s0506a:1869_1": "migadāye viharanto pubbaṇhasamayaṃ nivāsetvā pattacīvaramādāya bārāṇasiṃ piṇḍāya",
  "atk-s0506a:1869_2": "pāvisi. Tatthekā alomā nāma duggatitthī bhagavantaṃ disvā pasannacittā aññaṃ dātabbaṃ",
  "atk-s0506a:1869_3": "apassantī “īdisampi bhagavato dinnaṃ mayhaṃ mahapphalaṃ bhavissatī”ti cintetvā paribhinnavaṇṇaṃ",
  "atk-s0506a:1869_4": "aloṇaṃ sukkhakummāsaṃ upanesi, bhagavā paṭiggahesi. Sā taṃ dānaṃ ārammaṇaṃ katvā",
  "atk-s0506a:1869_5": "somanassaṃ pavedesi, sā aparabhāge kālaṃ katvā tāvatiṃsesu nibbatti. Taṃ āyasmā mahāmoggallāno –",
  "atk-s0506a:1870": "711.",
  "atk-s0506a:1871": "“Abhikkantena vaṇṇena…pe… vaṇṇo ca te sabbadisā pabhāsatī”ti. –",
  "atk-s0506a:1872": "Pucchi. Sāpi tassa byākāsi, taṃ dassetuṃ –",
  "atk-s0506a:1873": "714.",
  "atk-s0506a:1874": "“Sā devatā attamanā…pe… yassa kammassidaṃ phala”nti. – vuttaṃ;",
  "atk-s0506a:1875": "715.",
  "atk-s0506a:1876": "“Ahañca bārāṇasiyaṃ, buddhassādiccabandhuno;",
  "atk-s0506a:1877": "Adāsiṃ sukkhakummāsaṃ, pasannā sehi pāṇibhi.",
  "atk-s0506a:1878": "716.",
  "atk-s0506a:1879": "“Sukkhāya aloṇikāya ca, passa phalaṃ kummāsapiṇḍiyā;",
  "atk-s0506a:1880": "Alomaṃ sukhitaṃ disvā, ko puññaṃ na karissati.",
  "atk-s0506a:1881": "717.",
  "atk-s0506a:1882": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:1883_0": "716. Tattha alomaṃ sukhitaṃ disvāti alomampi nāma sukkhakummāsamattaṃ datvā evaṃ",
  "atk-s0506a:1883_1": "dibbasukhena sukhitaṃ disvā. Ko puññaṃ na karissatīti ko nāma attano hitasukhaṃ icchanto",
  "atk-s0506a:1883_2": "puññaṃ na karissatīti. Sesaṃ vuttanayameva.",
  "atk-s0506a:1884": "Alomavimānavaṇṇanā niṭṭhitā.",
  "atk-s0506a:1885": "5. Kañjikadāyikāvimānavaṇṇanā",
  "atk-s0506a:1886_0": "Abhikkantena vaṇṇenāti kañjikadāyikāvimānaṃ. Tassa kā uppatti? Bhagavā andhakavinde",
  "atk-s0506a:1886_1": "viharati. Tena ca samayena bhagavato kucchiyaṃ vātarogo uppajji. Bhagavā āyasmantaṃ",
  "atk-s0506a:1886_2": "ānandaṃ āmantesi “gaccha tvaṃ ānanda, piṇḍāya caritvā mayhaṃ bhesajjatthaṃ kañjikaṃ",
  "atk-s0506a:1886_3": "āharā”ti. “Evaṃ bhante”ti kho āyasmā ānando bhagavato paṭissuṇitvā mahārājadattiyaṃ",
  "atk-s0506a:1886_4": "pattaṃ gahetvā attano upaṭṭhākavejjassa nivesanadvāre aṭṭhāsi. Taṃ disvā vejjassa",
  "atk-s0506a:1886_5": "bhariyā paccuggantvā vanditvā pattaṃ gahetvā theraṃ pucchi “kīdisena vo, bhante,",
  "atk-s0506a:1886_6": "bhesajjena attho”ti. Sā kira buddhisampannā “bhesajjena payojane sati thero idhāgacchati,",
  "atk-s0506a:1886_7": "na bhikkhattha”nti sallakkhesi. “Kañjikenā”ti ca vutte “na yidaṃ bhesajjaṃ mayhaṃ",
  "atk-s0506a:1886_8": "ayyassa, tathā hesa bhagavato patto, handāhaṃ lokanāthassa anucchavikaṃ kañjikaṃ",
  "atk-s0506a:1886_9": "sampādemī”ti somanassajātā sañjātabahumānā badarayūsena yāguṃ sampādetvā pattaṃ pūretvā",
  "atk-s0506a:1886_10": "tassa parivārabhāvena aññañca bhojanaṃ paṭiyādetvā pesesi. Taṃ paribhuttamattasseva",
  "atk-s0506a:1886_11": "bhagavato so ābādho vūpasami. Sā aparena samayena kālaṃ katvā tāvatiṃsesu uppajjitvā",
  "atk-s0506a:1886_12": "mahatiṃ dibbasampattiṃ anubhavantī modati. Athāyasmā mahāmoggallāno devacārikaṃ caranto",
  "atk-s0506a:1886_13": "taṃ accharāsahassaparivārena vicarantiṃ disvā tāya katakammaṃ imāhi gāthāhi pucchi –",
  "atk-s0506a:1887": "719.",
  "atk-s0506a:1888": "“Abhikkantena vaṇṇena …pe… vaṇṇo ca te sabbadisā pabhāsatī”ti. –",
  "atk-s0506a:1889": "Sāpi byākāsi.",
  "atk-s0506a:1890": "721.",
  "atk-s0506a:1891": "“Sā devatā attamanā…pe… yassa kammassidaṃ phalaṃ”.",
  "atk-s0506a:1892": "723.",
  "atk-s0506a:1893": "“Ahaṃ andhakavindamhi, buddhassādiccabandhuno;",
  "atk-s0506a:1894": "Adāsiṃ kolasampākaṃ, kañjikaṃ teladhūpitaṃ.",
  "atk-s0506a:1895": "724.",
  "atk-s0506a:1896": "“Pipphalyā lasuṇena ca, missaṃ lāmañjakena ca;",
  "atk-s0506a:1897": "Adāsiṃ ujubhūtasmiṃ, vippasannena cetasā.",
  "atk-s0506a:1898": "725.",
  "atk-s0506a:1899": "“Yā mahesittaṃ kāreyya, cakkavattissa rājino;",
  "atk-s0506a:1900": "Nārī sabbaṅgakalyāṇī, bhattu cānomadassikā;",
  "atk-s0506a:1901": "Ekassa kañjikadānassa, kalaṃ nāgghati soḷasiṃ.",
  "atk-s0506a:1902": "726.",
  "atk-s0506a:1903": "“Sataṃ nikkhā sataṃ assā, sataṃ assatarīrathā;",
  "atk-s0506a:1904": "Sataṃ kaññāsahassāni, āmuttamaṇikuṇḍalā;",
  "atk-s0506a:1905": "Ekassa kañjikadānassa, kalaṃ nāgghanti soḷasiṃ.",
  "atk-s0506a:1906": "727.",
  "atk-s0506a:1907": "“Sataṃ hemavatā nāgā, īsādantā urūḷhavā;",
  "atk-s0506a:1908": "Suvaṇṇakacchā mātaṅgā, hemakappanavāsasā,",
  "atk-s0506a:1909": "Ekassa kañjikadānassa, kalaṃ nāgghanti soḷasiṃ.",
  "atk-s0506a:1910": "728.",
  "atk-s0506a:1911": "“Catunnamapi dīpānaṃ, issaraṃ yodha kāraye;",
  "atk-s0506a:1912": "Ekassa kañjikadānassa, kalaṃ nāgghati soḷasi”nti.",
  "atk-s0506a:1913_0": "723-4. Tattha adāsiṃ kolasampāpakaṃ, kañjikaṃ teladhūpitanti badaramodakakasāve catuguṇodakasamodite",
  "atk-s0506a:1913_1": "pākena catutthabhāgāvasiṭṭhaṃ yāguṃ pacitvā taṃ tikaṭukaajamodahiṅgujīrakalasuṇādīhi",
  "atk-s0506a:1913_2": "kaṭukabhaṇḍehi abhisaṅkharitvā sudhūpitaṃ katvā lāmañjagandhaṃ gāhāpetvā pasannacittena",
  "atk-s0506a:1913_3": "bhagavato patte ākiritvā satthāraṃ uddisitvā adāsiṃ, therassa hatthe patiṭṭhapesinti dasseti. Tenāha –",
  "atk-s0506a:1914": "“Pipphalyā lasuṇena ca, missaṃ lāmañjakena ca;",
  "atk-s0506a:1915": "Adāsiṃ ujubhūtasmiṃ, vippasannena cetasā”ti.",
  "atk-s0506a:1916": "Sesaṃ vuttanayameva.",
  "atk-s0506a:1917_0": "Evaṃ āyasmā mahāmoggallāno tāya devatāya attanā samupacitasucaritakamme āvikate saparivārāya",
  "atk-s0506a:1917_1": "tassā dhammaṃ desetvā manussalokaṃ āgantvā taṃ pavattiṃ bhagavato ārocesi. Bhagavā",
  "atk-s0506a:1917_2": "tamatthaṃ aṭṭhuppattiṃ katvā catuparisamajjhe dhammaṃ desesi. Sā desanā mahājanassa sātthikā ahosīti.",
  "atk-s0506a:1918": "Kañjikadāyikāvimānavaṇṇanā niṭṭhitā.",
  "atk-s0506a:1919": "6. Vihāravimānavaṇṇanā",
  "atk-s0506a:1920_0": "Abhikkantena vaṇṇenāti vihāravimānaṃ. Tassa kā uppatti? Bhagavā sāvatthiyaṃ viharati",
  "atk-s0506a:1920_1": "jetavane. Tena samayena visākhā mahāupāsikā aññatarasmiṃ ussavadivase uyyāne vicaraṇatthaṃ",
  "atk-s0506a:1920_2": "sahāyikāhi parijanena ca ussāhitā sunhātānulittā subhojanaṃ bhuñjitvā mahālatāpasādhanaṃ",
  "atk-s0506a:1920_3": "piḷandhitvā pañcamattehi sahāyikāsatehi parivāritā mahantena issariyena mahatā paricchedena",
  "atk-s0506a:1920_4": "gehato nikkhamma uyyānaṃ uddissa gacchantī cintesi “bāladārikāya viya kiṃ me moghakīḷitena,",
  "atk-s0506a:1920_5": "handāhaṃ vihāraṃ gantvā bhagavantaṃ manobhāvanīye ca ayye vandissāmi, dhammañca sossāmī”ti",
  "atk-s0506a:1920_6": "vihāraṃ gantvā ekamante ṭhatvā mahālatāpiḷandhanaṃ omuñcitvā taṃ dāsiyā hatthe datvā",
  "atk-s0506a:1920_7": "bhagavantaṃ vanditvā ekamantaṃ nisīdi. Tassā bhagavā dhammaṃ desesi.",
  "atk-s0506a:1921_0": "Sā dhammaṃ sutvā bhagavantaṃ vanditvā padakkhiṇaṃ katvā manobhāvanīye ca bhikkhū",
  "atk-s0506a:1921_1": "vanditvā vihārato nikkhamitvā thokaṃ gantvā dāsiṃ āha “handa je ābharaṇaṃ piḷandhissāmī”ti.",
  "atk-s0506a:1921_2": "Sā taṃ bhaṇḍikaṃ katvā bandhitvā vihāre ṭhapetvā tahaṃ tahaṃ vicaritvā gamanakāle",
  "atk-s0506a:1921_3": "vissaritvā gatattā “vissaritaṃ mayā, tiṭṭha ayye āharissāmī”ti nivattitukāmā ahosi.",
  "atk-s0506a:1921_4": "Visākhā “sace je vihāre ṭhapetvā vissaritaṃ, tassa vihārasseva atthāya taṃ pariccajissāmī”ti",
  "atk-s0506a:1921_5": "vihāraṃ gantvā bhagavantaṃ upasaṅkamitvā vanditvā attano adhippāyaṃ pavedentī “vihāraṃ,",
  "atk-s0506a:1921_6": "bhante, kāressāmi, adhivāsetu me bhagavā anukampaṃ upādāyā”ti āha. Adhivāsesi bhagavā tuṇhībhāvena.",
  "atk-s0506a:1922_0": "Sā taṃ piḷandhanaṃ satasahassādhikanavakoṭiagghanakaṃ vissajjetvā āyasmatā mahāmoggallānena",
  "atk-s0506a:1922_1": "navakammādhiṭṭhāyakena suvibhattabhittithambhatulāgopānasikaṇṇikadvārabāhavātapāna",
  "atk-s0506a:1922_2": "sopānādigehāvayavaṃ manoharaṃ suvikappitakaṭṭhakammaramaṇīyaṃ suparikammakatasudhākammaṃ",
  "atk-s0506a:1922_3": "manuññaṃ suviracitamālākammalatākammādicittakammavicittaṃ supariniṭṭhitamaṇikuṭṭima",
  "atk-s0506a:1922_4": "sadisabhūmitalaṃ devavimānasadisaṃ heṭṭhābhūmiyaṃ pañca gabbhasatāni, uparibhūmiyaṃ",
  "atk-s0506a:1922_5": "pañca gabbhasatānīti gabbhasahassapaṭimaṇḍitaṃ buddhassa bhagavato bhikkhusaṅghassa",
  "atk-s0506a:1922_6": "ca vasanānucchavikaṃ mahantaṃ pāsādaṃ tassa parivārapāsādasahassañca tesaṃ parivārabhāvena",
  "atk-s0506a:1922_7": "kuṭimaṇḍapacaṅkamanādīni ca kārentī navahi māsehi vihāraṃ niṭṭhāpesi. Pariniṭṭhite",
  "atk-s0506a:1922_8": "ca vihāre navaheva hiraññakoṭīhi vihāramahaṃ kārentī pañcamattehi sahāyikāsatehi",
  "atk-s0506a:1922_9": "saddhiṃ pāsādaṃ abhiruhitvā tassa sampattiṃ disvā somanassajātā sahāyikā āha “imaṃ",
  "atk-s0506a:1922_10": "evarūpaṃ pāsādaṃ kārentiyā yaṃ mayā puññaṃ pasutaṃ, taṃ anumodatha, pattidānaṃ vo",
  "atk-s0506a:1922_11": "dammī”ti. “Aho sādhu aho sādhū”ti pasannacittā sabbāpi anumodiṃsu.",
  "atk-s0506a:1923_0": "Tattha aññatarā upāsikā visesato taṃ pattidānaṃ manasākāsi. Sā na cirasseva kālaṃ",
  "atk-s0506a:1923_1": "katvā tāvatiṃsesu nibbatti. Tassā puññānubhāvena anekakūṭāgārapākārauyyānapokkharaṇiādipaṭimaṇḍitaṃ",
  "atk-s0506a:1923_2": "soḷasayojanāyāmavitthārabbedhaṃ attano pabhāya yojanasataṃ pharantaṃ ākāsacāriṃ mahantaṃ",
  "atk-s0506a:1923_3": "vimānaṃ pāturahosi. Sā gacchantīpi accharāsahassaparivārā saha vimānena gacchati.",
  "atk-s0506a:1923_4": "Visākhā pana mahāupāsikā vipulapariccāgatāya saddhāsampattiyā ca nimmānaratīsu nibbattitvā",
  "atk-s0506a:1923_5": "sunimmitadevarājassa aggamahesibhāvaṃ sampāpuṇi. Athāyasmā anuruddho devacārikaṃ",
  "atk-s0506a:1923_6": "caranto taṃ visākhāya sahāyikaṃ tāvatiṃsabhavane uppannaṃ disvā –",
  "atk-s0506a:1924": "729.",
  "atk-s0506a:1925": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:1926": "Obhāsentī disā sabbā, osadhī viya tārakā.",
  "atk-s0506a:1927": "730.",
  "atk-s0506a:1928": "“Tassā te naccamānāya, aṅgamaṅgehi sabbaso;",
  "atk-s0506a:1929": "Dibbā saddā niccharanti, savanīyā manoramā.",
  "atk-s0506a:1930": "731.",
  "atk-s0506a:1931": "“Tassā te naccamānāya, aṅgamaṅgehi sabbaso;",
  "atk-s0506a:1932": "Dibbā gandhā pavāyanti, sucigandhā manoramā.",
  "atk-s0506a:1933": "732.",
  "atk-s0506a:1934": "“Vivattamānā kāyena, yā veṇīsu piḷandhanā;",
  "atk-s0506a:1935": "Tesaṃ suyyati nigghoso, tūriye pañcaṅgike yathā.",
  "atk-s0506a:1936": "733.",
  "atk-s0506a:1937": "“Vaṭaṃsakā vātadhutā, vātena sampakampitā;",
  "atk-s0506a:1938": "Tesaṃ suyyati nigghoso, tūriye pañcaṅgike yathā.",
  "atk-s0506a:1939": "734.",
  "atk-s0506a:1940": "“Yāpi te sirasmiṃ mālā, sucigandhā manoramā;",
  "atk-s0506a:1941": "Vāti gandho disā sabbā, rukkho mañjūsako yathā.",
  "atk-s0506a:1942": "735.",
  "atk-s0506a:1943": "“Ghāyase taṃ sucigandhaṃ, rūpaṃ passasi amānusaṃ;",
  "atk-s0506a:1944": "Devate pucchitācikkha, kissa kammassidaṃ phala”nti. –",
  "atk-s0506a:1945": "Imāhi gāthāhi pucchi. Sāpi tassa evaṃ byākāsi –",
  "atk-s0506a:1946": "736.",
  "atk-s0506a:1947": "“Sāvatthiyaṃ mayhaṃ sakhī bhadante, saṅghassa kāresi mahāvihāraṃ;",
  "atk-s0506a:1948": "Tatthappasannā ahamānumodiṃ, disvā agārañca piyañca metaṃ.",
  "atk-s0506a:1949": "737.",
  "atk-s0506a:1950": "“Tāyeva me suddhanumodanāya, laddhaṃ vimānabbhutadassaneyyaṃ;",
  "atk-s0506a:1951": "Samantato soḷasayojanāni, vehāyasaṃ gacchati iddhiyā mama.",
  "atk-s0506a:1952": "738.",
  "atk-s0506a:1953": "“Kūṭāgārā nivesā me, vibhattā bhāgaso mitā;",
  "atk-s0506a:1954": "Daddallamānā ābhanti, samantā satayojanaṃ.",
  "atk-s0506a:1955": "739.",
  "atk-s0506a:1956": "“Pokkharañño ca me ettha, puthulomanisevitā;",
  "atk-s0506a:1957": "Acchodakā vippasannā, soṇṇavālukasanthatā.",
  "atk-s0506a:1958": "740.",
  "atk-s0506a:1959": "“Nānāpadumasañchannā, puṇḍarīkasamotatā;",
  "atk-s0506a:1960": "Surabhī sampavāyanti, manuññā māluteritā.",
  "atk-s0506a:1961": "741.",
  "atk-s0506a:1962": "“Jambuyo panasā tālā, nāḷikeravanāni ca;",
  "atk-s0506a:1963": "Antonivesane jātā, nānārukkhā aropimā.",
  "atk-s0506a:1964": "742.",
  "atk-s0506a:1965": "“Nānātūriyasaṅghuṭṭhaṃ, accharāgaṇaghositaṃ;",
  "atk-s0506a:1966": "Yopi maṃ supine passe, sopi vitto siyā naro.",
  "atk-s0506a:1967": "743.",
  "atk-s0506a:1968": "“Etādisaṃ abbhutadassaneyyaṃ, vimānaṃ sabbaso pabhaṃ;",
  "atk-s0506a:1969": "Mama kamme hi nibbattaṃ, alaṃ puññāni kātave”ti.",
  "atk-s0506a:1970_0": "736. Tattha sāvatthiyaṃ mayhaṃ sakhī bhadante, saṅghassa kāresi mahāvihāranti bhante",
  "atk-s0506a:1970_1": "anuruddha, sāvatthiyā samīpe pācīnapasse mayhaṃ mama sakkhī sahāyikā visākhā mahāupāsikā",
  "atk-s0506a:1970_2": "āgatāgataṃ cātuddisaṃ bhikkhusaṅghaṃ uddissa navahiraññakoṭipariccāgena pubbārāmaṃ",
  "atk-s0506a:1970_3": "nāma mahantaṃ vihāraṃ kāresi. Tatthappasannā ahamānumodinti tasmiṃ vihāre katapariyosite",
  "atk-s0506a:1970_4": "saṅghassa niyyādiyamāne tāya kate pattidāne “aho ṭhāne vata pariccāgo kato”ti pasannā",
  "atk-s0506a:1970_5": "ratanattaye kammaphale ca sañjātapasādā ahaṃ anumodiṃ. Vatthuvasena tassā anumodanāya",
  "atk-s0506a:1970_6": "uḷārabhāvaṃ dassetuṃ “disvā agārañca piyañca meta”nti āha. Sahassagabbhaṃ ativiya",
  "atk-s0506a:1970_7": "ramaṇīyaṃ devavimānasadisaṃ tañca agāraṃ mahantaṃ pāsādaṃ piyañca me buddhappamukhaṃ",
  "atk-s0506a:1970_8": "saṅghaṃ uddissa tādisaṃ mahantaṃ dhanapariccāgaṃ disvā anumodinti yojanā.",
  "atk-s0506a:1971_0": "737. Tāyeva me suddhanumodanāyāti yathāvuttāya deyyadhammapariccāgābhāvena suddhāya",
  "atk-s0506a:1971_1": "kevalāya anumodanāyeva. Laddhaṃ vimānabbhutadassaneyyanti mayhaṃ pubbe īdisassa abhūtapubbatāya",
  "atk-s0506a:1971_2": "abbhutaṃ samantabhaddakabhāvena ativiya surūpatāya ca dassaneyyaṃ imaṃ vimānaṃ laddhaṃ",
  "atk-s0506a:1971_3": "adhigataṃ. Evaṃ tassa vimānassa abhirūpataṃ dassetvā idāni pamāṇamahattaṃ pabhāvamahattaṃ",
  "atk-s0506a:1971_4": "upabhogavatthumahattañca dassetuṃ “samantato soḷasayojanānī”tiādi vuttaṃ. Tattha",
  "atk-s0506a:1971_5": "iddhiyā mamāti mama puññiddhiyā.",
  "atk-s0506a:1972": "739. Pokkharaññoti pokkharaṇiyo. Puthulomanisevitāti dibbamacchehi upasevitā.",
  "atk-s0506a:1973_0": "740. Nānāpadumasañchannāti satapattasahassapattādibhedehi nānāvidhehi rattapadumehi",
  "atk-s0506a:1973_1": "rattakamalehi ca sañchāditā. Puṇḍarīkasamotatāti nānāvidhehi setakamalehi samantato",
  "atk-s0506a:1973_2": "avatatā, nānārukkhā aropimā surabhī sampavāyantīti yojanā.",
  "atk-s0506a:1974": "742. Sopīti so supinadassāvīpi. Vittoti tuṭṭho.",
  "atk-s0506a:1975_0": "743. Sabbaso pabhanti samantato obhāsamānaṃ. Kamme hīti kammanimittaṃ. Hīti nipātamattaṃ.",
  "atk-s0506a:1975_1": "Cetanānaṃ vā aparāparuppattiyā bahubhāvato “kammehī”ti vuttaṃ. Alanti yuttaṃ. Kātaveti kātuṃ.",
  "atk-s0506a:1976": "Idāni thero visākhāya nibbattaṭṭhānaṃ kathāpetukāmo imaṃ gāthamāha –",
  "atk-s0506a:1977": "744.",
  "atk-s0506a:1978": "“Tāyeva te suddhanumodanāya,",
  "atk-s0506a:1979": "Laddhaṃ vimānabbhutadassaneyyaṃ;",
  "atk-s0506a:1980": "Yā ceva sā dānamadāsi nārī,",
  "atk-s0506a:1981": "Tassā gatiṃ brūhi kuhiṃ uppannā sā”ti.",
  "atk-s0506a:1982_0": "744. Tattha yā ceva sā dānamadāsi nārīti yassa dānassa anumodanāya tvaṃ īdisaṃ sampattiṃ",
  "atk-s0506a:1982_1": "paṭilabhi, taṃ dānaṃ yā ceva sā nārī adāsīti visākhaṃ mahāupāsikaṃ sandhāya vadati.",
  "atk-s0506a:1982_2": "Tāya eva devatāya tassā sampattiṃ kathāpetukāmo āha “tassā gatiṃ brūhi kuhiṃ uppannā",
  "atk-s0506a:1982_3": "sā”ti. Tassā gatinti tāya nibbattadevagatiṃ.",
  "atk-s0506a:1983": "Idāni therena pucchitamatthaṃ dassentī āha –",
  "atk-s0506a:1984": "745.",
  "atk-s0506a:1985": "“Yā sā ahu mayhaṃ sakhī bhadante, saṅghassa kāresi mahāvihāraṃ;",
  "atk-s0506a:1986": "Viññātadhammā sā adāsi dānaṃ, uppannā nimmānaratīsu devesu.",
  "atk-s0506a:1987": "746.",
  "atk-s0506a:1988": "“Pajāpatī tassa sunimmitassa,",
  "atk-s0506a:1989": "Acintiyo kammavipāka tassā;",
  "atk-s0506a:1990": "Yametaṃ pucchasi ‘kuhiṃ uppannā sā’ti,",
  "atk-s0506a:1991": "Taṃ te viyākāsiṃ anaññathā aha”nti.",
  "atk-s0506a:1992": "745. Tattha viññātadhammāti viññātasāsanadhammā, paṭividdhacatusaccadhammāti attho.",
  "atk-s0506a:1993_0": "746. Sunimmitassāti sunimmitassa devarājassa. Acintiyo kammavipāka tassāti vibhattilopaṃ",
  "atk-s0506a:1993_1": "katvā niddeso, tassā mama sakhiyā nibbānaratīsu nibbattāya kammavipāko puññakammassa",
  "atk-s0506a:1993_2": "vipākabhūtā dibbasampatti acintiyā appameyyāti attho. Anaññathāti aviparītaṃ yathāsabhāvato.",
  "atk-s0506a:1993_3": "Kathaṃ panāyaṃ tassā sampattiṃ aññāsīti? Subhaddā viya bhaddāya, visākhāpi devadhītā",
  "atk-s0506a:1993_4": "imissā santikaṃ agamāsi.",
  "atk-s0506a:1994": "Idāni devadhītā theraṃ aññesampi dānasamādapane niyojentī imāhi gāthāhi dhammaṃ desesi –",
  "atk-s0506a:1995": "747.",
  "atk-s0506a:1996": "“Tenahaññepi samādapetha, saṅghassa dānāni dadātha vittā;",
  "atk-s0506a:1997": "Dhammañca suṇātha pasannamānasā, sudullabho laddho manussalābho.",
  "atk-s0506a:1998": "748.",
  "atk-s0506a:1999": "“Yaṃ maggaṃ maggādhipatī adesayi, brahmassaro kañcanasannibhattaco;",
  "atk-s0506a:2000": "Saṅghassa dānāni dadātha vittā, mahapphalā yattha bhavanti dakkhiṇā.",
  "atk-s0506a:2001": "749.",
  "atk-s0506a:2002": "“Ye puggalā aṭṭha sataṃ pasatthā, cattāri etāni yugāni honti;",
  "atk-s0506a:2003": "Te dakkhiṇeyyā sugatassa sāvakā, etesu dinnāni mahapphalāni.",
  "atk-s0506a:2004": "750.",
  "atk-s0506a:2005": "“Cattāro ca paṭipannā, cattāro ca phale ṭhitā;",
  "atk-s0506a:2006": "Esa saṅgho ujubhūto, paññāsīlasamāhito.",
  "atk-s0506a:2007": "751.",
  "atk-s0506a:2008": "“Yajamānānaṃ manussānaṃ, puññapekkhāna pāṇinaṃ;",
  "atk-s0506a:2009": "Karotaṃ opadhikaṃ puññaṃ, saṅghe dinnaṃ mahapphalaṃ.",
  "atk-s0506a:2010": "752.",
  "atk-s0506a:2011": "“Eso hi saṅgho vipulo mahaggato, esappameyyo udadhīva sāgaro;",
  "atk-s0506a:2012": "Ete hi seṭṭhā naravīrasāvakā, pabhaṅkarā dhammamudīrayanti.",
  "atk-s0506a:2013": "753.",
  "atk-s0506a:2014": "“Tesaṃ sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;",
  "atk-s0506a:2015": "Sā dakkhiṇā saṅghagatā patiṭṭhitā, mahapphalā lokavidūna vaṇṇitā.",
  "atk-s0506a:2016": "754.",
  "atk-s0506a:2017": "“Etādisaṃ yaññamanussarantā, ye vedajātā vicaranti loke;",
  "atk-s0506a:2018": "Vineyya maccheramalaṃ samūlaṃ, aninditā saggamupenti ṭhāna”nti.",
  "atk-s0506a:2019_0": "747. Tattha tenahaññepīti tenahi aññepi. Tenāti ca tena kāraṇena, hīti nipātamattaṃ.",
  "atk-s0506a:2019_1": "“Samādapethā”ti vatvā samādapanākāraṃ dassetuṃ “saṅghassa dānāni dadāthā”tiādi vuttaṃ.",
  "atk-s0506a:2019_2": "Aṭṭhahi akkhaṇehi vajjitaṃ manussabhāvaṃ sandhāyāha “sudullabho laddho manussalābho”ti.",
  "atk-s0506a:2019_3": "Tattha aṭṭha akkhaṇā nāma tayo apāyā arūpā asaññasattā paccantadeso indriyānaṃ vekallaṃ",
  "atk-s0506a:2019_4": "niyatamicchādiṭṭhikatā apātubhāvo buddhassāti.",
  "atk-s0506a:2020_0": "748. Yaṃ magganti yaṃ khettavisese kataṃ dānaṃ, taṃ ekantena sugatisampāpanato sugatigāmimaggaṃ",
  "atk-s0506a:2020_1": "apāyamaggato jagghamaggādito ca ativiya seṭṭhabhāvena maggādhipanti katvā. Dānampi",
  "atk-s0506a:2020_2": "hi saddhāhiriyo viya “devalokagāmimaggo”ti vuccati. Yathāha –",
  "atk-s0506a:2021": "“Saddhā hiriyaṃ kusalañca dānaṃ, dhammā ete sappurisānuyātā;",
  "atk-s0506a:2022": "Etañhi maggaṃ diviyaṃ vadanti, etena hi gacchati devaloka”nti.;",
  "atk-s0506a:2023_0": "“Maggādhipatī”ti vā pāṭho, tassa ariyamaggena sadevakassa lokassa adhipatibhūto satthāti",
  "atk-s0506a:2023_1": "attho daṭṭhabbo. Saṅghassa dānāni dadāthātiādinā punapi dakkhiṇeyyesu dānasaṃvibhāge niyojentī āha.",
  "atk-s0506a:2024_0": "749. Idāni taṃ dakkhiṇeyyaṃ ariyasaṅghaṃ sarūpato dassentī “ye puggalā aṭṭha sataṃ",
  "atk-s0506a:2024_1": "pasatthā”ti gāthamāha. Tattha yeti aniyamitaniddeso. Puggalāti sattā. Aṭṭhāti tesaṃ",
  "atk-s0506a:2024_2": "gaṇanaparicchedo. Te hi cattāro ca paṭipannā cattāro ca phale ṭhitāti aṭṭha honti.",
  "atk-s0506a:2024_3": "Sataṃ pasatthāti sappurisehi buddhapaccekabuddhasāvakehi aññehi ca devamanussehi",
  "atk-s0506a:2024_4": "passatthā. Kasmā? Sahajātasīlādiguṇayogato. Tesañhi campakabakulakusumādīnaṃ viya",
  "atk-s0506a:2024_5": "sahajātavaṇṇagandhādayo sahajātasīlasamādhiādayo guṇā, tena te vaṇṇagandhādisampannāni",
  "atk-s0506a:2024_6": "viya pupphāni devamanussānaṃ sataṃ piyā manāpā pāsaṃsiyā ca honti. Tena vuttaṃ “ye",
  "atk-s0506a:2024_7": "puggalā aṭṭha sataṃ pasatthā”ti. Te pana saṅkhepato sotāpattimaggaṭṭho phalaṭṭhoti",
  "atk-s0506a:2024_8": "ekaṃ yugaṃ, evaṃ yāva arahattamaggaṭṭho phalaṭṭhoti ekaṃ yuganti cattāri yugāni honti.",
  "atk-s0506a:2024_9": "Tenāha “cattāri etāni yugāni honti te dakkhiṇeyyā”ti. Teti pubbe aniyamato uddiṭṭhānaṃ",
  "atk-s0506a:2024_10": "niyametvā dassanaṃ. Te hi sabbepi kammaṃ kammaphalañca saddahitvā dātabbadeyyadhammasaṅkhātaṃ",
  "atk-s0506a:2024_11": "dakkhiṇaṃ arahantīti dakkhiṇeyyā guṇavisesayogena dānassa mahapphalabhāvasādhanato.",
  "atk-s0506a:2024_12": "Sugatassa sāvakāti sammāsambuddhassa dhammasavanante ariyāya jātiyā jātatāya taṃ",
  "atk-s0506a:2024_13": "dhammaṃ suṇantīti sāvakā. Etesu dinnāni mahapphalānīti etesu sugatassa sāvakesu appakānipi",
  "atk-s0506a:2024_14": "dānāni dinnāni paṭiggāhakato dakkhiṇāvisuddhiyā mahapphalāni honti. Tenāha bhagavā",
  "atk-s0506a:2024_15": "“yāvatā, bhikkhave, saṅghā vā gaṇā vā, tathāgatasāvakasaṅgho tesaṃ aggamakkhāyatī”tiādi.",
  "atk-s0506a:2025": "750. Cattāro ca paṭipannātiādi heṭṭhā vuttatthameva.",
  "atk-s0506a:2026_0": "Idha pana āyasmā anuruddho attanā devatāya ca vuttamatthaṃ manussalokaṃ āgantvā bhagavato",
  "atk-s0506a:2026_1": "ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Sā",
  "atk-s0506a:2026_2": "desanā mahājanassa sātthikā ahosīti.",
  "atk-s0506a:2027": "Vihāravimānavaṇṇanā niṭṭhitā.",
  "atk-s0506a:2028": "7. Caturitthivimānavaṇṇanā",
  "atk-s0506a:2029_0": "Abhikkantena vaṇṇenāti caturitthivimānaṃ. Tassa kā uppatti? Bhagavati sāvatthiyaṃ",
  "atk-s0506a:2029_1": "viharante āyasmā mahāmoggallāno heṭṭhā vuttanayena devacārikaṃ caranto tāvatiṃsabhavanaṃ",
  "atk-s0506a:2029_2": "gato. So tattha paṭipāṭiyā ṭhitesu catūsu vimānesu catasso devadhītaro paccekaṃ accharāsahassaparivārā",
  "atk-s0506a:2029_3": "dibbasampattiṃ anubhavantiyo disvā tāhi pubbe katakammaṃ pucchanto –",
  "atk-s0506a:2030": "755. “Abhikkantena vaṇṇena…pe…vaṇṇo ca te sabbadisā pabhāsatī”ti. –",
  "atk-s0506a:2031": "Imāhi gāthāhi paṭipāṭiyā pucchi. Tāpi tassa pucchānantaraṃ paṭipāṭiyā byākariṃsu. Taṃ dassetuṃ –",
  "atk-s0506a:2032": "758. “Sā devatā attamanā…pe…yassa kammassidaṃ phala”nti. –",
  "atk-s0506a:2033": "Ayaṃ gāthā vuttā.",
  "atk-s0506a:2034_0": "Tā kira kassapassa bhagavato kāle esikānāmake raṭṭhe paṇṇakate nāma nagare kulagehe",
  "atk-s0506a:2034_1": "nibbattā vayappattā tasmiṃyeva nagare patikulaṃ gatā samaggavāsaṃ vasanti. Tāsu ekā",
  "atk-s0506a:2034_2": "aññataraṃ piṇḍacārikaṃ bhikkhuṃ disvā pasannacittā indīvarakalāpaṃ adāsi, aparā aññassa",
  "atk-s0506a:2034_3": "nīluppalahatthakaṃ adāsi, aparā padumahatthakaṃ adāsi, aparā sumanamakuḷāni adāsi.",
  "atk-s0506a:2034_4": "Tā aparena samayena kālaṃ katvā tāvatiṃsabhavane nibbattiṃsu, tāsaṃ accharāsahassaṃ",
  "atk-s0506a:2034_5": "parivāro ahosi. Tā tattha yāvatāyukaṃ dibbasampattiṃ anubhavitvā tato cutā tasseva",
  "atk-s0506a:2034_6": "kammassa vipākāvasesena aparāparaṃ tattheva saṃsarantiyo imasmiṃ buddhuppāde tattheva",
  "atk-s0506a:2034_7": "uppannā vuttanayena āyasmatā mahāmoggallānena pucchitā. Tāsu ekā attanā kataṃ pubbakammaṃ therassa kathentī –",
  "atk-s0506a:2035": "759.",
  "atk-s0506a:2036": "“Indīvarānaṃ hatthakaṃ ahamadāsiṃ, bhikkhuno piṇḍāya carantassa;",
  "atk-s0506a:2037": "Esikānaṃ uṇṇatasmiṃ, nagaravare paṇṇakate ramme.",
  "atk-s0506a:2038": "760.",
  "atk-s0506a:2039": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2040": "Āha. Aparā –",
  "atk-s0506a:2041": "766.",
  "atk-s0506a:2042": "“Nīluppalahatthakaṃ ahamadāsiṃ, bhikkhuno piṇḍāya carantassa;",
  "atk-s0506a:2043": "Esikānaṃ uṇṇatasmiṃ, nagaravare paṇṇakate ramme.",
  "atk-s0506a:2044": "767. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2045": "Āha. Aparā –",
  "atk-s0506a:2046": "773.",
  "atk-s0506a:2047": "“Odātamūlakaṃ haritapattaṃ, udakasmiṃ sare jātaṃ ahamadāsiṃ;",
  "atk-s0506a:2048": "Bhikkhuno piṇḍāya carantassa, esikānaṃ uṇṇatasmiṃ;",
  "atk-s0506a:2049": "Nagaravare paṇṇakate ramme.",
  "atk-s0506a:2050": "774. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2051": "Āha. Aparā –",
  "atk-s0506a:2052": "780.",
  "atk-s0506a:2053": "“Ahaṃ sumanā sumanassa sumanamakuḷāni, dantavaṇṇāni ahamadāsiṃ;",
  "atk-s0506a:2054": "Bhikkhuno piṇḍāya carantassa, esikānaṃ uṇṇatasmiṃ;",
  "atk-s0506a:2055": "Nagaravare paṇṇakate ramme.",
  "atk-s0506a:2056": "781. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2057": "Āha.",
  "atk-s0506a:2058_0": "759. Tattha indīvarānaṃ hatthakanti uddālakapupphahatthaṃ vātaghātakapupphakalāpaṃ.",
  "atk-s0506a:2058_1": "Esikānanti esikāraṭṭhassa. Uṇṇatasmiṃ nagaravareti uṇṇate bhūmipadese niviṭṭhe meghodaraṃ",
  "atk-s0506a:2058_2": "lihantehi viya accuggatehi pāsādakūṭāgārādīhi uṇṇate uttamanagare. Paṇṇakateti evaṃnāmake nagare.",
  "atk-s0506a:2059": "766. Nīluppalahatthakanti kuvalayakalāpaṃ.",
  "atk-s0506a:2060_0": "773. Odātamūlakanti setamūlaṃ, bhisamūlānaṃ dhavalatāya vuttaṃ, padumakalāpaṃ sandhāya",
  "atk-s0506a:2060_1": "vadati. Tenāha “haritapatta”ntiādi. Tattha haritapattanti nīlapattaṃ. Avijahitamakuḷapattassa",
  "atk-s0506a:2060_2": "hi padumassa bāhirapattāni haritavaṇṇāni eva honti. Udakasmiṃ sare jātanti sare udakamhi",
  "atk-s0506a:2060_3": "jātaṃ, saroruhanti attho.",
  "atk-s0506a:2061": "780. Sumanāti evaṃnāmā. Sumanassāti sundaracittassa. Sumanamakuḷānīti jātisumanapupphamakuḷāni. Dantavaṇṇānīti sajjukaṃ ullikhitahatthidantasadisavaṇṇāni.",
  "atk-s0506a:2062_0": "Evaṃ tāhi attanā katakamme kathite thero tāsaṃ anupubbiṃ kathaṃ kathetvā saccāni",
  "atk-s0506a:2062_1": "pakāsesi. Saccapariyosāne sā sabbāpi sahaparivārā sotāpannā ahesuṃ. Thero taṃ pavattiṃ",
  "atk-s0506a:2062_2": "manussalokaṃ āgantvā bhagavato ārocesi. Bhagavā tamatthaṃ aṭṭhuppattiṃ katvā sampattaparisāya",
  "atk-s0506a:2062_3": "dhammaṃ desesi. Sā dhammadesanā mahājanassa sātthikā jātāti.",
  "atk-s0506a:2063": "Caturitthivimānavaṇṇanā niṭṭhitā.",
  "atk-s0506a:2064": "8. Ambavimānavaṇṇanā",
  "atk-s0506a:2065_0": "Dibbaṃ te ambavanaṃ rammanti ambavimānaṃ. Tassa kā uppatti? Bhagavā sāvatthiyaṃ viharati",
  "atk-s0506a:2065_1": "jetavane. Tena samayena sāvatthiyaṃ aññatarā upāsikā āvāsadānassa mahapphalataṃ mahānisaṃsatañca",
  "atk-s0506a:2065_2": "sutvā chandajātā bhagavantaṃ abhivādetvā evamāha “ahaṃ, bhante, ekaṃ āvāsaṃ kāretukāmā,",
  "atk-s0506a:2065_3": "icchāmi tādisaṃ okāsaṃ, ācikkhatū”ti. Bhagavā bhikkhū āṇāpesi, bhikkhū tassā okāsaṃ",
  "atk-s0506a:2065_4": "dassesuṃ. Sā tattha ramaṇīyaṃ āvāsaṃ kāretvā tassa samantato ambarukkhe ropesi. So",
  "atk-s0506a:2065_5": "āvāso samantato ambapantīhi parikkhitto chāyūdakasampanno muttājālasadisavālukākiṇṇapaṇḍarabhūmibhāgo",
  "atk-s0506a:2065_6": "ativiya manoharo ahosi. Sā taṃ vihāraṃ nānāvaṇṇehi vatthehi pupphadāmagandhadāmādīhi",
  "atk-s0506a:2065_7": "ca devavimānaṃ viya alaṅkaritvā telapadīpaṃ āropetvā ambarukkhe ca ahatehi vatthehi",
  "atk-s0506a:2065_8": "veṭhetvā saṅghassa niyyādesi.",
  "atk-s0506a:2066_0": "Sā aparabhāge kālaṃ katvā tāvatiṃsabhavane nibbatti, tassā mahantaṃ vimānaṃ pāturahosi",
  "atk-s0506a:2066_1": "ambavanaparikkhittaṃ. Sā tattha accharāgaṇaparivāritā dibbasampattiṃ anubhavati.",
  "atk-s0506a:2066_2": "Taṃ āyasmā mahāmoggallāno upagantvā imāhi gāthāhi pucchi –",
  "atk-s0506a:2067": "783.",
  "atk-s0506a:2068": "“Dibbaṃ te ambavanaṃ rammaṃ, pāsādettha mahallako;",
  "atk-s0506a:2069": "Nānātūriyasaṅghuṭṭho, accharāgaṇaghosito.",
  "atk-s0506a:2070": "784.",
  "atk-s0506a:2071": "“Padīpo cettha jalati, niccaṃ sovaṇṇayo mahā;",
  "atk-s0506a:2072": "Dussaphalehi rukkhehi, samantā parivārito.",
  "atk-s0506a:2073": "785. “Kena tetādiso vaṇṇo…pe…vaṇṇo ca te sabbadisā pabhāsatī”ti.",
  "atk-s0506a:2074": "787. “Sā devatā attamanā…pe… yassa kammassidaṃ phalaṃ”.",
  "atk-s0506a:2075": "788.",
  "atk-s0506a:2076": "“Ahaṃ manussesu manussabhūtā, purimāya jātiyā manussaloke;",
  "atk-s0506a:2077": "Vihāraṃ saṅghassa kāresiṃ, ambehi parivāritaṃ.",
  "atk-s0506a:2078": "789.",
  "atk-s0506a:2079": "“Pariyosite vihāre, kārente niṭṭhite mahe;",
  "atk-s0506a:2080": "Ambehi chādayitvāna, katvā dussamaye phale.",
  "atk-s0506a:2081": "790.",
  "atk-s0506a:2082": "“Padīpaṃ tattha jāletvā, bhojayitvā gaṇuttamaṃ;",
  "atk-s0506a:2083": "Niyyādesiṃ taṃ saṅghassa, pasannā sehi pāṇibhi.",
  "atk-s0506a:2084": "791.",
  "atk-s0506a:2085": "“Tena me ambavanaṃ rammaṃ, pāsādettha mahallako;",
  "atk-s0506a:2086": "Nānātūriyasaṅghuṭṭho, accharāgaṇaghosito.",
  "atk-s0506a:2087": "792.",
  "atk-s0506a:2088": "“Padīpo cettha jalati, niccaṃ sovaṇṇayo mahā;",
  "atk-s0506a:2089": "Dussaphalehi rukkhehi, samantā parivārito.",
  "atk-s0506a:2090": "793.",
  "atk-s0506a:2091": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2092": "Sā devatā byākāsi.",
  "atk-s0506a:2093_0": "783. Tattha mahallakoti mahanto āyāmavitthārehi ubbedhena ca vipulo, uḷāratamoti",
  "atk-s0506a:2093_1": "attho. Accharāgaṇaghositoti taṃ pamodituṃ saṅgītivasena ceva piyasallāpavasena ca",
  "atk-s0506a:2093_2": "accharāsaṅghena samugghosito.",
  "atk-s0506a:2094_0": "784. Padīpo cettha jalatīti sūriyarasmisamujjalakiraṇavitāno ratanappadīpo ca ettha",
  "atk-s0506a:2094_1": "etasmiṃ pāsāde abhijalati. Dussaphalehīti dussāni phalāni etesanti dussaphalā. Tehi",
  "atk-s0506a:2094_2": "samuggiriyamānadibbavatthehīti attho.",
  "atk-s0506a:2095": "789. Kārente niṭṭhite maheti katapariyositassa vihārassa mahe pūjāya karīyamānāya ca. Katvā dussamaye phaleti dusseyeva tesaṃ ambānaṃ phalaṃ katvā.",
  "atk-s0506a:2096": "790. Gaṇuttamanti gaṇānaṃ uttamaṃ bhagavato sāvakasaṅghaṃ. Niyyādesinti sampaṭicchāpesiṃ, adāsinti attho. Sesaṃ vuttanayameva.",
  "atk-s0506a:2097": "Ambavimānavaṇṇanā niṭṭhitā.",
  "atk-s0506a:2098": "9. Pītavimānavaṇṇanā",
  "atk-s0506a:2099_0": "Pītavatthe pītadhajeti pītavimānaṃ. Tassa kā uppatti? Bhagavati parinibbute raññā",
  "atk-s0506a:2099_1": "ajātasattunā attanā paṭiladdhā bhagavato sarīradhātuyo gahetvā thūpe ca mahe ca kate",
  "atk-s0506a:2099_2": "rājagahavāsinī aññatarā upāsikā pātova katasarīrapaṭijagganā “satthu thūpaṃ pūjessāmī”ti",
  "atk-s0506a:2099_3": "yathāladdhāni cattāri kosātakīpupphāni gahetvā saddhāvegena samussāhitamānasā maggaparissayaṃ",
  "atk-s0506a:2099_4": "anupadhāretvāva thūpābhimukhī gacchati. Atha naṃ taruṇavacchā gāvī abhidhāvantī vegena",
  "atk-s0506a:2099_5": "āpatitvā siṅgena paharitvā jīvitakkhayaṃ pāpesi. Sā tāvadeva tāvatiṃsabhavane nibbattantī",
  "atk-s0506a:2099_6": "sakkassa devarañño uyyānakīḷāya gacchantassa parivārabhūtānaṃ aḍḍhatiyānaṃ nāṭakakoṭīnaṃ",
  "atk-s0506a:2099_7": "majjhe attano sarīrapabhāya tā sabbā abhibhavantī saha rathena pāturahosi. Taṃ disvā",
  "atk-s0506a:2099_8": "sakko devarājā vimhitacitto acchariyabbhutajāto “kīdisena nu kho oḷārikena kammunā",
  "atk-s0506a:2099_9": "ayaṃ edisiṃ sumahatiṃ deviddhimupāgatā”ti taṃ imāhi gāthāhi pucchi –",
  "atk-s0506a:2100": "795.",
  "atk-s0506a:2101": "“Pītavatthe pītadhaje, pītālaṅkārabhūsite;",
  "atk-s0506a:2102": "Pītacandanalittaṅge, pītauppalamālinī.",
  "atk-s0506a:2103": "796.",
  "atk-s0506a:2104": "“Pītapāsādasayane, pītāsane pītabhājane;",
  "atk-s0506a:2105": "Pītachatte pītarathe, pītasse pītabījane.",
  "atk-s0506a:2106": "797.",
  "atk-s0506a:2107": "“Kiṃ kammamakarī bhadde, pubbe mānusake bhave;",
  "atk-s0506a:2108": "Devate pucchitācikkha, kissa kammassidaṃ phala”nti.",
  "atk-s0506a:2109": "Sāpissa imāhi gāthāhi byākāsi –",
  "atk-s0506a:2110": "798.",
  "atk-s0506a:2111": "“Kosātakī nāma latatthi bhante, tittikā anabhicchitā;",
  "atk-s0506a:2112": "Tassā cattāri pupphāni, thūpaṃ abhihariṃ ahaṃ.",
  "atk-s0506a:2113": "799.",
  "atk-s0506a:2114": "“Satthu sarīramuddissa, vippasannena cetasā;",
  "atk-s0506a:2115": "Nāssa maggaṃ avekkhissaṃ, na taggamanasā satī.",
  "atk-s0506a:2116": "800.",
  "atk-s0506a:2117": "“Tato maṃ avadhī gāvī, thūpaṃ apattamānasaṃ;",
  "atk-s0506a:2118": "Tañcāhaṃ abhisañceyyaṃ, bhiyyo nūna ito siyā.",
  "atk-s0506a:2119": "801.",
  "atk-s0506a:2120": "“Tena kammena devinda, maghavā devakuñjara;",
  "atk-s0506a:2121": "Pahāya mānusaṃ dehaṃ, tava sahabyamāgatā”ti.",
  "atk-s0506a:2122_0": "795-6. Tattha pītacandanalittaṅgeti suvaṇṇavaṇṇena candanena anulittasarīre. Pītapāsādasayaneti",
  "atk-s0506a:2122_1": "sabbasovaṇṇamayena pāsādena suvaṇṇaparikkhittehi sayanehi ca samannāgate. Evaṃ sabbattha",
  "atk-s0506a:2122_2": "heṭṭhā upari ca pītasaddena suvaṇṇameva gahitanti daṭṭhabbaṃ.",
  "atk-s0506a:2123": "798. Latatthīti latā atthi. Bhanteti sakkaṃ devarājānaṃ gāravena ālapati. Anabhicchitāti na abhikaṅkhitā.",
  "atk-s0506a:2124_0": "799. Sarīranti sarīrabhūtaṃ dhātuṃ. Avayave cāyaṃ samudāyavohāro yathā “paṭo ḍaḍḍho,",
  "atk-s0506a:2124_1": "samuddo diṭṭho”ti ca. Assāti gorūpassa. Magganti āgamanamaggaṃ. Na avekkhissanti",
  "atk-s0506a:2124_2": "na olokayiṃ. Kasmā? Na taggamanasā satīti, tassaṃ gāviyaṃ gatamanā ṭhapitamanā na",
  "atk-s0506a:2124_3": "hontī, aññadatthu bhagavato thūpagatamanā eva samānāti attho. “Tadaṅgamanasā satī”ti",
  "atk-s0506a:2124_4": "ca pāṭho, tadaṅge tassa bhagavato dhātuyā aṅge mano etissāti tadaṅgamanasā. Evaṃbhūtā",
  "atk-s0506a:2124_5": "ahaṃ tadā tassā maggaṃ nāvekkhissanti dasseti.",
  "atk-s0506a:2125_0": "800. Thūpaṃ apattamānasanti thūpaṃ cetiyaṃ asampattaajjhāsayaṃ, manasi bhavoti hi",
  "atk-s0506a:2125_1": "mānaso, ajjhāsayo manoratho. “Thūpaṃ upagantvā pupphehi pūjessāmī”ti uppannamanorathassa",
  "atk-s0506a:2125_2": "asampuṇṇatāya evaṃ vuttaṃ. Thūpaṃ cetiyaṃ pana pupphehi pūjanacittaṃ siddhameva,",
  "atk-s0506a:2125_3": "yena sā devaloke uppanna. Tañcāhaṃ abhisañceyyanti tañce ahaṃ abhisañcineyyaṃ, pupphapūjanena",
  "atk-s0506a:2125_4": "hi puññaṃ ahaṃ thūpaṃ abhigantvā yathādhippāyaṃ pūjanena sammadeva cineyyaṃ upacineyyanti",
  "atk-s0506a:2125_5": "attho. Bhiyyo nūna ito siyāti ito yathāladdhasampattitopi bhiyyo upari uttaritarā",
  "atk-s0506a:2125_6": "sampatti siyāti maññeti attho.",
  "atk-s0506a:2126": "801. Maghavā devakuñjarāti ālapanaṃ. Tattha devakuñjarāti sabbabalaparakkamādivisesehi devesu kuñjarasadiso. Sahabyanti sahabhāvaṃ.",
  "atk-s0506a:2127": "802.",
  "atk-s0506a:2128": "“Idaṃ sutvā tidasādhipati, maghavā devakuñjaro;",
  "atk-s0506a:2129": "Tāvatiṃse pasādento, mātaliṃ etadabravī”ti. –",
  "atk-s0506a:2130": "Idaṃ dhammasaṅgāhakavacanaṃ. Tato sakko mātalipamukhassa devagaṇassa imāhi gāthāhi dhammaṃ desesi –",
  "atk-s0506a:2131": "803.",
  "atk-s0506a:2132": "“Passa mātali accheraṃ, cittaṃ kammaphalaṃ idaṃ;",
  "atk-s0506a:2133": "Appakampi kataṃ deyyaṃ, puññaṃ hoti mahapphalaṃ.",
  "atk-s0506a:2134": "804.",
  "atk-s0506a:2135": "“Natthi citte pasannamhi, appakā nāma dakkhiṇā;",
  "atk-s0506a:2136": "Tathāgate vā sambuddhe, atha vā tassa sāvake.",
  "atk-s0506a:2137": "805.",
  "atk-s0506a:2138": "“Ehi mātali amhepi, bhiyyo bhiyyo mahemase;",
  "atk-s0506a:2139": "Tathāgatassa dhātuyo, sukho puññānamuccayo.",
  "atk-s0506a:2140": "806.",
  "atk-s0506a:2141": "“Tiṭṭhante nibbute cāpi, same citte samaṃ phalaṃ;",
  "atk-s0506a:2142": "Cetopaṇidhihetuhi, sattā gacchanti suggatiṃ.",
  "atk-s0506a:2143": "807.",
  "atk-s0506a:2144": "“Bahūnaṃ vata atthāya, uppajjanti tathāgatā;",
  "atk-s0506a:2145": "Yattha kāraṃ karitvāna, saggaṃ gacchanti dāyakā”ti.",
  "atk-s0506a:2146": "802. Tattha pasādentoti pasanne karonto, ratanattaye saddhaṃ uppādentoti attho.",
  "atk-s0506a:2147_0": "803. Cittanti vicittaṃ acinteyyaṃ. Kammaphalanti deyyadhammassa anuḷārattepi khettasampattiyā",
  "atk-s0506a:2147_1": "ca cittasampattiyā ca uḷārassa puññakammassa phalaṃ passāti yojanā. Appakampi kataṃ",
  "atk-s0506a:2147_2": "deyyaṃ, puññaṃ hoti mahapphalanti ettha katanti kāravasena sakkāravasena āyatane",
  "atk-s0506a:2147_3": "viniyuttaṃ. Deyyanti dātabbavatthuṃ. Puññanti tathāpavattaṃ puññakammaṃ.",
  "atk-s0506a:2148": "804. Idāni yattha appakampi kataṃ puññaṃ mahapphalaṃ hoti, taṃ pākaṭaṃ katvā dassento “natthi citte pasannamhī”ti gāthamāha. Taṃ suviññeyyameva.",
  "atk-s0506a:2149": "805-6. Amhepīti mayampi. Mahemaseti mahāmase pūjāmase. Cetopaṇidhihetu hīti attano cittassa sammadeva ṭhapananimittaṃ, attasammāpaṇidhānenāti attho. Tenāha bhagavā –",
  "atk-s0506a:2150": "“Na taṃ mātāpitā kayirā, aññe vāpi ca ñātakā;",
  "atk-s0506a:2151": "Sammā paṇihitaṃ cittaṃ, seyyaso naṃ tato kare”ti. ;",
  "atk-s0506a:2152_0": "Evañca pana vatvā sakko devānamindo uyyānakīḷāya ussāhaṃ paṭippassambhetvā tatova",
  "atk-s0506a:2152_1": "paṭinivattitvā attanā abhiṇhaṃ pūjaneyyaṭṭhānabhūte cūḷāmaṇicetiye sattāhaṃ pūjaṃ",
  "atk-s0506a:2152_2": "akāsi. Atha aparena samayena devacārikaṃ gatassa āyasmato nāradattherassa taṃ pavattiṃ",
  "atk-s0506a:2152_3": "gāthāheva kathesi, thero dhammasaṅgāhakānaṃ ārocesi, te tathā naṃ saṅgahaṃ āropesunti.",
  "atk-s0506a:2153": "Pītavimānavaṇṇanā niṭṭhitā.",
  "atk-s0506a:2154": "10. Ucchuvimānavaṇṇanā",
  "atk-s0506a:2155_0": "Obhāsayitvā pathaviṃ sadevakanti ucchuvimānaṃ. Taṃ heṭṭhā ucchuvimānena pāḷito ca",
  "atk-s0506a:2155_1": "aṭṭhuppattito ca sadisameva. Kevalaṃ tattha sassu suṇisaṃ pīṭhakena paharitvā māresi,",
  "atk-s0506a:2155_2": "idha pana leḍḍunāti ayameva viseso. Vatthuno pana bhinnattā ubhayampi visuṃyeva saṅgahaṃ",
  "atk-s0506a:2155_3": "āruḷhanti veditabbaṃ.",
  "atk-s0506a:2156": "808.",
  "atk-s0506a:2157": "“Obhāsayitvā pathaviṃ sadevakaṃ, atirocasi candimasūriyā viya;",
  "atk-s0506a:2158": "Siriyā ca vaṇṇena yasena tejasā, brahmāva deve tidase sahindake.",
  "atk-s0506a:2159": "809.",
  "atk-s0506a:2160": "“Pucchāmi taṃ uppalamāladhārinī, āveḷinī kañcanasannibhattace;",
  "atk-s0506a:2161": "Alaṅkate uttamavatthadhārinī, kā tvaṃ subhe devate vandase mamaṃ.",
  "atk-s0506a:2162": "810.",
  "atk-s0506a:2163": "“Kiṃ tvaṃ pure kammamakāsi attanā, manussabhūtā purimāya jātiyā;",
  "atk-s0506a:2164": "Dānaṃ suciṇṇaṃ atha sīlasaññamaṃ, kenupapannā sugatiṃ yasassinī;",
  "atk-s0506a:2165": "Devate pucchitācikkha, kissa kammassidaṃ phala”nti. –",
  "atk-s0506a:2166": "Āyasmā mahāmoggallānatthero pucchi. Tato devatā imāhi gāthāhi byākāsi –",
  "atk-s0506a:2167": "811.",
  "atk-s0506a:2168": "“Idāni bhante imameva gāmaṃ, piṇḍāya amhākaṃ gharaṃ upāgami;",
  "atk-s0506a:2169": "Tato te ucchussa adāsiṃ khaṇḍikaṃ, pasannacittā atulāya pītiyā.",
  "atk-s0506a:2170": "812.",
  "atk-s0506a:2171": "“Sassu ca pacchā anuyuñjate mamaṃ, kahaṃ nu ucchuṃ vadhuke avākiri;",
  "atk-s0506a:2172": "Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.",
  "atk-s0506a:2173": "813.",
  "atk-s0506a:2174": "“‘Tuyhaṃ nvidaṃ issariyaṃ atho mama’, itissā sassu paribhāsate mamaṃ;",
  "atk-s0506a:2175": "Leḍḍuṃ gahetvā pahāraṃ adāsi me, tato cutā kālakatāmhi devatā.",
  "atk-s0506a:2176": "814.",
  "atk-s0506a:2177": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:2178": "Devehi saddhiṃ paricārayāmahaṃ, modāmahaṃ kāmaguṇehi pañcahi.",
  "atk-s0506a:2179": "815.",
  "atk-s0506a:2180": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:2181": "Devindaguttā tidasehi rakkhitā, samappitā kāmaguṇehi pañcahi.",
  "atk-s0506a:2182": "816.",
  "atk-s0506a:2183": "“Etādisaṃ puññaphalaṃ anappakaṃ, mahāvipākā mama ucchudakkhiṇā;",
  "atk-s0506a:2184": "Devehi saddhiṃ paricārayāmahaṃ, modāmahaṃ kāmaguṇehi pañcahi.",
  "atk-s0506a:2185": "817.",
  "atk-s0506a:2186": "“Etādisaṃ puññaphalaṃ anappakaṃ, mahājutikā mama ucchudakkhiṇā;",
  "atk-s0506a:2187": "Devindaguttā tidasehi rakkhitā, sahassanettoriva nandane vane.",
  "atk-s0506a:2188": "818.",
  "atk-s0506a:2189": "“Tuvañca bhante anukampakaṃ viduṃ, upecca vandiṃ kusalañca pucchisaṃ;",
  "atk-s0506a:2190": "Tato te ucchussa adāsiṃ khaṇḍikaṃ, pasannacittā atulāya pītiyā”ti.",
  "atk-s0506a:2191": "Sesaṃ vuttasadisamevāti.",
  "atk-s0506a:2192": "Ucchuvimānavaṇṇanā niṭṭhitā.",
  "atk-s0506a:2193": "11. Vandanavimānavaṇṇanā",
  "atk-s0506a:2194_0": "Abhikkantena vaṇṇenāti vandanavimānaṃ. Tassa kā uppatti? Bhagavā sāvatthiyaṃ viharati",
  "atk-s0506a:2194_1": "jetavane anāthapiṇḍikassa ārāme. Tena samayena sambahulā bhikkhū aññatarasmiṃ gāmakāvāse",
  "atk-s0506a:2194_2": "vassaṃ vasitvā vutthavassā pavāretvā senāsanaṃ paṭisāmetvā pattacīvaramādāya sāvatthiṃ",
  "atk-s0506a:2194_3": "uddissa bhagavantaṃ dassanatthāya gacchantā aññatarassa gāmassa majjhena atikkamanti.",
  "atk-s0506a:2194_4": "Tattha aññatarā itthī te bhikkhū disvā pasannacittā sañjātagāravabahumānā pañcapatiṭṭhitena",
  "atk-s0506a:2194_5": "vanditvā sirasmiṃ añjaliṃ paggayha yāva dassanūpacārā pasādasommāni akkhīni ummīletvā",
  "atk-s0506a:2194_6": "olokentī aṭṭhāsi. Sā aparena samayena kālaṃ katvā tāvatiṃsesu nibbatti. Atha naṃ",
  "atk-s0506a:2194_7": "tattha dibbasampattiṃ anubhavantiṃ āyasmā mahāmoggallāno imāhi gāthāhi paṭipucchi –",
  "atk-s0506a:2195": "819. “Abhikkantena vaṇṇena…pe…vaṇṇo ca te sabbadisā pabhāsatī”ti.",
  "atk-s0506a:2196": "822. “Sā devatā attamanā…pe… yassa kammassidaṃ phalaṃ”.",
  "atk-s0506a:2197": "823.",
  "atk-s0506a:2198": "“Ahaṃ manussesu manussabhūtā, disvāna samaṇe sīlavante;",
  "atk-s0506a:2199": "Pādāni vanditvā manaṃ pasādayiṃ, vittā cahaṃ añjalikaṃ akāsiṃ.",
  "atk-s0506a:2200": "824.",
  "atk-s0506a:2201": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2202": "Imāhi gāthāhi byākāsi.",
  "atk-s0506a:2203_0": "823. Tattha samaṇeti samitapāpe. Sīlavanteti sīlaguṇayutte. Manaṃ pasādayinti “sādhurūpā",
  "atk-s0506a:2203_1": "vatime ayyā dhammacārino samacārino brahmacārino”ti tesaṃ guṇe ārabbha cittaṃ pasādesiṃ.",
  "atk-s0506a:2203_2": "Vittā cahaṃ añjalikaṃ akāsinti tuṭṭhā somanassajātā ahaṃ vandiṃ. Pesalānaṃ bhikkhūnaṃ",
  "atk-s0506a:2203_3": "pasādavikasitāni akkhīni ummīletvā dassanamattampi imesaṃ sattānaṃ bahūpakāraṃ, pageva",
  "atk-s0506a:2203_4": "vandanāti. Tenāha “tena metādiso vaṇṇo”tiādi. Sesaṃ vuttanayameva.",
  "atk-s0506a:2204": "Vandanavimānavaṇṇanā niṭṭhitā.",
  "atk-s0506a:2205": "12. Rajjumālāvimānavaṇṇanā",
  "atk-s0506a:2206_0": "Abhikkantena vaṇṇenāti rajjumālāvimānaṃ. Tassa kā uppatti? Bhagavā sāvatthiyaṃ viharati",
  "atk-s0506a:2206_1": "jetavane. Tena samayena gayāgāmake aññatarassa brāhmaṇassa dhītā tasmiṃyeva gāme",
  "atk-s0506a:2206_2": "ekassa brāhmaṇakumārassa dinnā patikulaṃ gatā, tasmiṃ gehe issariyaṃ vattentī tiṭṭhati.",
  "atk-s0506a:2206_3": "Sā tasmiṃ gehe dāsiyā dhītaraṃ disvā na sahati. Diṭṭhakālato paṭṭhāya kodhena taṭataṭāyamānā",
  "atk-s0506a:2206_4": "akkosati paribhāsati, khaṭakañcassā deti. Yadā pana sā vayappattiyā kiccasamatthā",
  "atk-s0506a:2206_5": "jātā, tadā naṃ jaṇṇukapparamuṭṭhīhi paharateva yathā taṃ purimajātīsu baddhāghātā.",
  "atk-s0506a:2207_0": "Sā kira dāsī kassapadasabalassa kāle tassā sāminī ahosi, itarā dāsī. Sā taṃ leḍḍudaṇḍādīhi",
  "atk-s0506a:2207_1": "muṭṭhiādīhi ca abhiṇhaṃ abhihanati. Sā tena nibbinnā yathābalaṃ dānādīni puññāni",
  "atk-s0506a:2207_2": "katvā “anāgate ahaṃ sāminī hutvā imissā upari issariyaṃ vatteyya”nti patthanaṃ ṭhapesi.",
  "atk-s0506a:2207_3": "Atha sā dāsī tato cutā aparāparaṃ saṃsarantī imasmiṃ buddhuppāde vuttanayena gayāgāmake",
  "atk-s0506a:2207_4": "brāhmaṇakule nibbattitvā patikulaṃ gatā, itarāpi tassā dāsī ahosi. Evaṃ baddhāghātatāya sā taṃ viheṭheti.",
  "atk-s0506a:2208_0": "Evaṃ viheṭhentī akāraṇeneva kesesu gahetvā hatthehi ca pādehi ca suhataṃ hani. Sā",
  "atk-s0506a:2208_1": "nhāpitasālaṃ gantvā khuramuṇḍaṃ kāretvā agamāsi. Sāminī “kiṃ je duṭṭhadāsi muṇḍanamattena",
  "atk-s0506a:2208_2": "tava vippamokkho”ti rajjuṃ sīse bandhitvā tattha naṃ gahetvā oṇametvā ghāteti, tassā",
  "atk-s0506a:2208_3": "tañca rajjuṃ apanetuṃ na deti. Tato paṭṭhāya dāsiyā “rajjumālā”ti nāmaṃ ahosi.",
  "atk-s0506a:2209_0": "Athekadivasaṃ satthā paccūsasamaye mahākaruṇāsamāpattito vuṭṭhāya lokaṃ volokento",
  "atk-s0506a:2209_1": "rajjumālāya sotāpattiphalūpanissayaṃ, tassā ca brāhmaṇiyā saraṇesu sīlesu ca patiṭṭhānaṃ",
  "atk-s0506a:2209_2": "disvā araññaṃ pavisitvā aññatarasmiṃ rukkhamūle nisīdi chabbaṇṇā buddharasmiyo vissajjento.",
  "atk-s0506a:2209_3": "Rajjumālāpi kho divase divase tāya tathā viheṭhiyamānā “kiṃ me iminā dujjīvitenā”ti",
  "atk-s0506a:2209_4": "nibbinnarūpā jīvite maritukāmā ghaṭaṃ gahetvā udakatitthaṃ gacchantī viya gehato",
  "atk-s0506a:2209_5": "nikkhantā anukkamena vanaṃ pavisitvā bhagavato nisinnarukkhassa avidūre aññatarassa",
  "atk-s0506a:2209_6": "rukkhassa sākhāya rajjuṃ bandhitvā pāsaṃ katvā ubbandhitukāmā ito cito ca olokentī",
  "atk-s0506a:2209_7": "addasa bhagavantaṃ tattha nisinnaṃ pāsādikaṃ pasādanīyaṃ uttamadamathasamathamanuppattaṃ",
  "atk-s0506a:2209_8": "chabbaṇṇabuddharasmiyo vissajjentaṃ. Disvā buddhagāravena ākaḍḍhiyamānahadayā “kiṃ",
  "atk-s0506a:2209_9": "nu kho bhagavā mādisānampi dhammaṃ deseti, yamahaṃ sutvā ito dujjīvitato mucceyya”nti cintesi.",
  "atk-s0506a:2210_0": "Atha bhagavā tassā cittācāraṃ oloketvā “rajjumāle”ti āha. Sā taṃ sutvā amatena viya",
  "atk-s0506a:2210_1": "abhisittā pītiyā nirantaraṃ phuṭṭhā bhagavantaṃ upasaṅkamitvā vanditvā ekamantaṃ",
  "atk-s0506a:2210_2": "aṭṭhāsi. Tassā bhagavā anupubbikathānupubbakaṃ catusaccakathaṃ kathesi, sā sotāpattiphale",
  "atk-s0506a:2210_3": "patiṭṭhahi. Satthā “vaṭṭati ettako rajjumālāya anuggaho, idānesā kenaci appadhaṃsiyā",
  "atk-s0506a:2210_4": "jātā”ti araññato nikkhamitvā gāmassa avidūre aññatarasmiṃ rukkhamūle nisīdi. Rajjumālāpi",
  "atk-s0506a:2210_5": "attānaṃ vinipātetuṃ abhabbatāya khantimettānuddayasampannatāya ca “brāhmaṇī maṃ hanatu",
  "atk-s0506a:2210_6": "vā viheṭhetu vā yaṃ vā taṃ vā karotū”ti ghaṭena udakaṃ gahetvā gehaṃ agamāsi. Sāmiko",
  "atk-s0506a:2210_7": "gehadvāre ṭhito taṃ disvā “tvaṃ ajja udakatitthaṃ gatā cirāyitvā āgatā, mukhavaṇṇo",
  "atk-s0506a:2210_8": "ca te ativiya vippasanno, tvañca aññena ākārena upaṭṭhāsi, kiṃ eta”nti pucchi. Sā",
  "atk-s0506a:2210_9": "tassa taṃ pavattiṃ ācikkhi.",
  "atk-s0506a:2211_0": "Brāhmaṇo tassā vacanaṃ sutvā tussitvā gehaṃ gantvā rajjumālāya upari “tayā na kiñci",
  "atk-s0506a:2211_1": "kātabba”nti suṇisāya vatvā tuṭṭhamānaso sīghataraṃ satthu santikaṃ gantvā vanditvā",
  "atk-s0506a:2211_2": "sādarena katapaṭisanthāro satthāraṃ nimantetvā attano gehaṃ ānetvā paṇītena khādanīyena",
  "atk-s0506a:2211_3": "bhojanīyena parivisitvā bhagavantaṃ bhuttāviṃ onītapattapāṇiṃ upasaṅkamitvā ekamantaṃ",
  "atk-s0506a:2211_4": "nisīdi, suṇisāpissa upasaṅkamitvā vanditvā ekamantaṃ nisīdi. Gayāgāmavāsinopi brāhmaṇagahapatikā",
  "atk-s0506a:2211_5": "taṃ pavattiṃ sutvā bhagavantaṃ upasaṅkamitvā appekacce abhivādetvā ekamantaṃ nisīdiṃsu,",
  "atk-s0506a:2211_6": "appekacce sammodanīyaṃ katvā ekamantaṃ nisīdiṃsu.",
  "atk-s0506a:2212_0": "Satthā rajjumālāya tassā ca brāhmaṇiyā purimajātīsu katakammaṃ vitthārato kathetvā",
  "atk-s0506a:2212_1": "sampattaparisāya anurūpaṃ dhammaṃ desesi. Taṃ sutvā brāhmaṇī ca mahājano ca tattha",
  "atk-s0506a:2212_2": "sannipatito saraṇesu ca sīlesu ca patiṭṭhahi. Satthā āsanā uṭṭhahitvā sāvatthimeva",
  "atk-s0506a:2212_3": "agamāsi. Brāhmaṇo rajjumālaṃ dhītuṭṭhāne ṭhapesi. Tassa suṇisā rajjumālaṃ piyacakkhūhi",
  "atk-s0506a:2212_4": "olokentī yāvajīvaṃ manāpeneva sinehena parihari. Rajjumālā aparabhāge kālaṃ katvā",
  "atk-s0506a:2212_5": "tāvatiṃsesu nibbatti, accharāsahassañcassā parivāro ahosi. Sā saṭṭhisakaṭabhārappamāṇehi",
  "atk-s0506a:2212_6": "dibbābharaṇehi paṭimaṇḍitattabhāvā accharāsahassaparivuttā nandanavanādīsu mahatiṃ",
  "atk-s0506a:2212_7": "dibbasampattiṃ anubhavamānā pamuditamanā vicarati. Athāyasmā mahāmoggallāno devacārikaṃ",
  "atk-s0506a:2212_8": "gato taṃ mahantena dibbānubhāvena mahatiyā deviddhiyā vijjotamānaṃ disvā tāya katakammaṃ",
  "atk-s0506a:2212_9": "imāhi gāthāhi pucchi.",
  "atk-s0506a:2213": "826.",
  "atk-s0506a:2214": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:2215": "Hatthe pāde ca viggayha, naccasi suppavādite.",
  "atk-s0506a:2216": "827.",
  "atk-s0506a:2217": "“Tassā te naccamānāya, aṅgamaṅgehi sabbaso;",
  "atk-s0506a:2218": "Dibbā saddā niccharanti, savanīyā manoramā.",
  "atk-s0506a:2219": "828.",
  "atk-s0506a:2220": "“Tassā te naccamānāya, aṅgamaṅgehi sabbaso;",
  "atk-s0506a:2221": "Dibbā gandhā pavāyanti, sucigandhā manoramā.",
  "atk-s0506a:2222": "829.",
  "atk-s0506a:2223": "“Vivattamānā kāyena, yā veṇīsu piḷandhanā;",
  "atk-s0506a:2224": "Tesaṃ suyyati nigghoso, tūriye pañcaṅgike yathā.",
  "atk-s0506a:2225": "830.",
  "atk-s0506a:2226": "“Vaṭaṃsakā vātadhutā, vātena sampakampitā;",
  "atk-s0506a:2227": "Tesaṃ suyyati nigghoso, tūriye pañcaṅgike yathā.",
  "atk-s0506a:2228": "831.",
  "atk-s0506a:2229": "“Yāpi te sirasmiṃ mālā, sucigandhā manoramā;",
  "atk-s0506a:2230": "Vāti gandho disā sabbā, rukkho mañjūsako yathā.",
  "atk-s0506a:2231": "832.",
  "atk-s0506a:2232": "“Ghāyase taṃ sucigandhaṃ, rūpaṃ passasi amānusaṃ;",
  "atk-s0506a:2233": "Devate pucchitācikkha, kissa kammassidaṃ phala”nti.",
  "atk-s0506a:2234_0": "826. Tattha hatthe pāde ca viggayhāti hatthe ca pāde ca vividhehi ākārehi gahetvā,",
  "atk-s0506a:2234_1": "pupphamuṭṭhipupphañjaliādibhedassa sākhābhinayassa dassanavasena vividhehi ākārehi",
  "atk-s0506a:2234_2": "hatthe, ca, samapādādīnampi ṭhānavisesānaṃ dassanavasena vividhehi ākārehi pāde ca",
  "atk-s0506a:2234_3": "upādiyitvāti attho. Ca-saddena sākhābhinayaṃ saṅgaṇhāti. Naccasīti naṭasi. Yā tvanti",
  "atk-s0506a:2234_4": "yā vuttanayavasena naccaṃ karosīti attho. Suppavāditeti sundare pavajjane sati tava",
  "atk-s0506a:2234_5": "naccassa anurūpavasena vīṇāvaṃsamudiṅgatāḷādike vādiyamāne, pañcaṅgike tūriye paggayhamāneti",
  "atk-s0506a:2234_6": "attho. Sesaṃ heṭṭhāvimāne vuttanayameva.",
  "atk-s0506a:2235": "Evaṃ therena pucchitā sā devatā attano purimajātiādiṃ imāhi gāthāhi byākāsi –",
  "atk-s0506a:2236": "833.",
  "atk-s0506a:2237": "“Dāsī ahaṃ pure āsiṃ, gayāyaṃ brāhmaṇassahaṃ;",
  "atk-s0506a:2238": "Appapuññā alakkhikā, rajjumālāti maṃ viduṃ.",
  "atk-s0506a:2239": "834.",
  "atk-s0506a:2240": "“Akkosānaṃ vadhānañca, tajjanāya ca uggatā;",
  "atk-s0506a:2241": "Kuṭaṃ gahetvā nikkhamma, agañchiṃ udahāriyā.",
  "atk-s0506a:2242": "835.",
  "atk-s0506a:2243": "“Vipathe kuṭaṃ nikkhipitvā, vanasaṇḍaṃ upāgamiṃ;",
  "atk-s0506a:2244": "‘Idhevāhaṃ marissāmi, ko attho jīvitena me’.",
  "atk-s0506a:2245": "836.",
  "atk-s0506a:2246": "“Daḷhaṃ pāsaṃ karitvāna, āsumbhitvāna pādape;",
  "atk-s0506a:2247": "Tato disā vilokesiṃ, ‘ko nu kho vanamassito’.",
  "atk-s0506a:2248": "837.",
  "atk-s0506a:2249": "“Tatthaddasāsiṃ sambuddhaṃ, sabbalokahitaṃ muniṃ;",
  "atk-s0506a:2250": "Nisinnaṃ rukkhamūlasmiṃ, jhāyantaṃ akutobhayaṃ.",
  "atk-s0506a:2251": "838.",
  "atk-s0506a:2252": "“Tassā me ahu saṃvego, abbhuto lomahaṃsano;",
  "atk-s0506a:2253": "‘Ko nu kho vanamassito, manusso udāhu devatā’.",
  "atk-s0506a:2254": "839.",
  "atk-s0506a:2255": "“Pāsādikaṃ pasādanīyaṃ, vanā nibbanamāgataṃ;",
  "atk-s0506a:2256": "Disvā mano me pasīdi, nāyaṃ yādisakīdiso.",
  "atk-s0506a:2257": "840.",
  "atk-s0506a:2258": "“Guttindriyo jhānarato, abahiggatamānaso;",
  "atk-s0506a:2259": "Hito sabbassa lokassa, buddho ayaṃ bhavissati.",
  "atk-s0506a:2260": "841.",
  "atk-s0506a:2261": "“Bhayabheravo durāsado, sīhova guhamassito;",
  "atk-s0506a:2262": "Dullabhāyaṃ dassanāya, pupphaṃ odumbaraṃ yathā.",
  "atk-s0506a:2263": "842.",
  "atk-s0506a:2264": "“So maṃ mudūhi vācāhi, ālapitvā tathāgato;",
  "atk-s0506a:2265": "Rajjumāleti maṃvoca, saraṇaṃ gaccha tathāgataṃ.",
  "atk-s0506a:2266": "843.",
  "atk-s0506a:2267": "“Tāhaṃ giraṃ suṇitvāna, nelaṃ atthavatiṃ suciṃ;",
  "atk-s0506a:2268": "Saṇhaṃ muduñca vagguñca, sabbasokāpanūdanaṃ.",
  "atk-s0506a:2269": "844.",
  "atk-s0506a:2270": "“Kallacittañca maṃ ñatvā, pasannaṃ suddhamānasaṃ;",
  "atk-s0506a:2271": "Hito sabbassa lokassa, anusāsi tathāgato.",
  "atk-s0506a:2272": "845.",
  "atk-s0506a:2273": "“Idaṃ dukkhanti maṃvoca, ayaṃ dukkhassa sambhavo;",
  "atk-s0506a:2274": "Dukkhanirodho maggo ca, añjaso amatogadho.",
  "atk-s0506a:2275": "846.",
  "atk-s0506a:2276": "“Anukampakassa kusalassa, ovādamhi ahaṃ ṭhitā;",
  "atk-s0506a:2277": "Ajjhagā amataṃ santiṃ, nibbānaṃ padamaccutaṃ.",
  "atk-s0506a:2278": "847.",
  "atk-s0506a:2279": "“Sāhaṃ avaṭṭhitāpemā, dassane avikampinī;",
  "atk-s0506a:2280": "Mūlajātāya saddhāya, dhītā buddhassa orasā.",
  "atk-s0506a:2281": "848.",
  "atk-s0506a:2282": "“Sāhaṃ ramāmi kīḷāmi, modāmi akutobhayā;",
  "atk-s0506a:2283": "Dibbamālaṃ dhārayāmi, pivāmi madhumaddavaṃ.",
  "atk-s0506a:2284": "849.",
  "atk-s0506a:2285": "“Saṭṭhitūriyasahassāni, paṭibodhaṃ karonti me;",
  "atk-s0506a:2286": "Āḷambo gaggaro bhīmo, sādhuvādī ca saṃsayo.",
  "atk-s0506a:2287": "850.",
  "atk-s0506a:2288": "“Pokkharo ca suphasso ca, viṇāmokkhā ca nāriyo;",
  "atk-s0506a:2289": "Nandā ceva sunandā ca, soṇadinnā sucimhitā.",
  "atk-s0506a:2290": "851.",
  "atk-s0506a:2291": "“Alambusā missakesī ca, puṇḍarīkātidāruṇī;",
  "atk-s0506a:2292": "Eṇīphassā suphassā ca, subhaddā muduvādinī.",
  "atk-s0506a:2293": "852.",
  "atk-s0506a:2294": "“Etā caññā ca seyyāse, accharānaṃ pabodhikā;",
  "atk-s0506a:2295": "Tā maṃ kālenupāgantvā, abhibhāsanti devatā.",
  "atk-s0506a:2296": "853.",
  "atk-s0506a:2297": "“Handa naccāma gāyāma, handa taṃ ramayāmase;",
  "atk-s0506a:2298": "Nayidaṃ akatapuññānaṃ, katapuññānamevidaṃ.",
  "atk-s0506a:2299": "854.",
  "atk-s0506a:2300": "“Asokaṃ nandanaṃ rammaṃ, tidasānaṃ mahāvanaṃ;",
  "atk-s0506a:2301": "Sukhaṃ akatapuññānaṃ, idha natthi parattha ca.",
  "atk-s0506a:2302": "855.",
  "atk-s0506a:2303": "“Sukhañca katapuññānaṃ, idha ceva parattha ca;",
  "atk-s0506a:2304": "Tesaṃ sahabyakāmānaṃ, kattabbaṃ kusalaṃ bahuṃ;",
  "atk-s0506a:2305": "Katapuññā hi modanti, sagge bhogasamaṅgino.",
  "atk-s0506a:2306": "856.",
  "atk-s0506a:2307": "“Bahūnaṃ vata atthāya, uppajjanti tathāgatā;",
  "atk-s0506a:2308": "Dakkhiṇeyyā manussānaṃ, puññakkhettānamākarā;",
  "atk-s0506a:2309": "Yattha kāraṃ karitvāna, sagge modanti dāyakā”ti.",
  "atk-s0506a:2310_0": "833. Tattha dāsī ahaṃ pure āsinti pure purimajātiyaṃ ahaṃ antojātā dāsī ahosiṃ. Tattha",
  "atk-s0506a:2310_1": "kassāti āha “gayāyaṃ brāhmaṇassaha”nti, gayānāmake gāme aññatarassa brāhmaṇassa.",
  "atk-s0506a:2310_2": "Hanti nipātamattaṃ. Appapuññāti mandabhāgyā apuññā. Alakkhikāti nissirikā kālakaṇṇī.",
  "atk-s0506a:2310_3": "Rajjumālāti maṃ vidunti, kese gahetvā ākaḍḍhanaparikaḍḍhanadukkhena muṇḍake kate",
  "atk-s0506a:2310_4": "punapi tadatthameva sīse daḷhaṃ bandhitvā ṭhapitarajjukuṇḍalakavasena “rajjumālā”ti",
  "atk-s0506a:2310_5": "maṃ manussā jāniṃsu.",
  "atk-s0506a:2311": "834. Vadhānanti tāḷanānaṃ. Tajjanāyāti bhayasaṃtajjanena. Uggatāti uggatāya domanassuppattiyā. Udahāriyāti udakahārikā, udakaṃ āharantī viya hutvāti adhippāyo.",
  "atk-s0506a:2312": "835. Vipatheti apathe, maggato apakkamitvāti attho. Kvatthoti ko attho. Soyeva vā pāṭho.",
  "atk-s0506a:2313_0": "836. Daḷhaṃ pāsaṃ karitvānāti bandhanapāsaṃ thiraṃ acchijjanakaṃ katvā. Āsumbhitvāna",
  "atk-s0506a:2313_1": "pādapeti viṭape lagganavasena pādape rukkhe khipitvā. Tato disā vilokesiṃ, ko nu",
  "atk-s0506a:2313_2": "kho vanamassitoti imaṃ vanaṃ pavisanavasena assito nu kho koci atthi, yato me maraṇantarāyo siyāti adhippāyo.",
  "atk-s0506a:2314_0": "837. Sambuddhantiādi tadā tassā tādise nicchaye asatipi sabhāvavasena vuttaṃ. Tassattho",
  "atk-s0506a:2314_1": "– sayameva sammadeva ca sabbassāpi bujjhitabbassa buddhattā sambuddhaṃ, mahākaruṇāyogena",
  "atk-s0506a:2314_2": "hīnādibhedabhinnassa sabbassāpi lokassa ekantahitattā sabbalokahitaṃ, ubhayalokaṃ",
  "atk-s0506a:2314_3": "munanato muniṃ, nisajjāvasena kilesābhisaṅkhārehi ṭhānā cāvanābhāvena ca nisinnaṃ,",
  "atk-s0506a:2314_4": "ārammaṇūpanijjhānena lakkhaṇūpanijjhānena ca jhāyantaṃ, bodhimūleyeva bhayahetūnaṃ",
  "atk-s0506a:2314_5": "samucchinnattā kutocipi bhayābhāvato akutobhayanti veditabbaṃ.",
  "atk-s0506a:2315": "838. Saṃvego nāma sahottappaṃ ñāṇaṃ, so tassā bhagavato dassanena uppajji. Tenāha “tassā me ahu saṃvego”ti.",
  "atk-s0506a:2316_0": "839. Pāsādikanti pasādāvahaṃ, dvattiṃsamahāpurisalakkhaṇaasītianubyañjanabyāmappabhāketumālālaṅkatāya",
  "atk-s0506a:2316_1": "samantapāsādikāya attano sarīrasobhāsampattiyā rūpakāyadassanabyāvaṭassa janassa",
  "atk-s0506a:2316_2": "sādhubhāvato pasādasaṃvaḍḍhananti attho. Pasādanīyanti dasabala-catuvesārajjachaasādhāraṇañāṇa-aṭṭhārasāveṇika-buddhadhammapabhutiaparimāṇaguṇasamannāgatāya",
  "atk-s0506a:2316_3": "dhammakāyasampattiyā sarikkhakajanassa pasīditabbayuttaṃ, pāsādikanti attho. Vanāti",
  "atk-s0506a:2316_4": "kilesavanato apakkamitvā. Nibbanamāgatanti nittaṇhabhāvaṃ nibbānameva upagataṃ adhigataṃ.",
  "atk-s0506a:2316_5": "Yādisakīdisoti yo vā so vā, pacurajanoti attho.",
  "atk-s0506a:2317_0": "840-41. Manacchaṭṭhānaṃ indriyānaṃ aggamaggagopanāya gopitattā guttindriyo. Aggaphalajjhānābhiratiyā",
  "atk-s0506a:2317_1": "jhānarato. Tato eva bahibhūtehi rūpādiārammaṇehi apakkamitvā visayajjhatte nibbāne",
  "atk-s0506a:2317_2": "ca ogāḷhacittatāya abahiggatamānaso. Micchāgāhamocanabhayena vipallāsavantehi micchādiṭṭhikehi",
  "atk-s0506a:2317_3": "bhāyitabbato tesañca bhayajananato bhayabheravo. Payogāsayavipannehi anupagamanīyato",
  "atk-s0506a:2317_4": "ca kenacipi anāsādanīyato ca durāsado. Dullabhāyanti dullabho ayaṃ. Dassanāyāti daṭṭhumpi.",
  "atk-s0506a:2317_5": "Pupphaṃ odumbaraṃ yathāti yathā nāma udumbare bhavaṃ pupphaṃ dullabhadassanaṃ, kadācideva",
  "atk-s0506a:2317_6": "bhaveyya, na vā bhaveyya, evaṃ īdisassa uttamapuggalassāti attho.",
  "atk-s0506a:2318_0": "842. So tathāgato mudūhi vācāhi saṇhāya vācāya “rajjumāle”ti maṃ ālapitvā āmantetvā",
  "atk-s0506a:2318_1": "saraṇaṃ gaccha tathāgatanti “tathā āgato”tiādinā tathāgataṃ sammāsambuddhaṃ saraṇaṃ",
  "atk-s0506a:2318_2": "gacchāti maṃ avoca abhāsīti yojanā.",
  "atk-s0506a:2319_0": "843-4. Tāhanti taṃ ahaṃ. Giranti vācaṃ. Nelanti niddosaṃ. Atthavatinti atthayuttaṃ",
  "atk-s0506a:2319_1": "sātthaṃ, ekantahitaṃ vā. Vacīsoceyyatāya suciṃ. Akakkhaḷatāya saṇhaṃ. Veneyyānaṃ",
  "atk-s0506a:2319_2": "mudubhāvakarattā mudu. Savanīyabhāvena vagguṃ. Sabbasokāpanūdananti ñātibyasanādivasena",
  "atk-s0506a:2319_3": "uppajjanakassa sabbassāpi sokassa vinodanaṃ giraṃ sutvāna pasannacittā ahosinti sambandho.",
  "atk-s0506a:2319_4": "Sabbametaṃ dānakathaṃ ādiṃ katvā ussakkitvā nekkhamme ānisaṃsaṃ vibhāvanavasena pavattitaṃ",
  "atk-s0506a:2319_5": "bhagavato anupubbikathaṃ sandhāya vadati. Tenevāha “kallacittañca maṃ ñatvā”tiādi.",
  "atk-s0506a:2320_0": "Tattha kallacittanti kammaniyacittaṃ, heṭṭhā pavattitadesanāya assaddhiyādīnaṃ cittadosānaṃ",
  "atk-s0506a:2320_1": "vigatattā uparidesanāya bhājanabhāvūpagamanena kammakkhamacittaṃ, bhāvanākammassa",
  "atk-s0506a:2320_2": "yoggacittanti attho. Tenevāha “pasannaṃ suddhamānasa”nti. Tattha “pasanna”nti iminā",
  "atk-s0506a:2320_3": "assaddhiyāpagamamāha, “suddhamānasa”nti iminā kāmacchandādiapagamanena muducittataṃ",
  "atk-s0506a:2320_4": "udaggacittatañca dasseti. Anusāsīti ovadi, sāmukkaṃsikāya dhammadesanāya saha upāyena",
  "atk-s0506a:2320_5": "pavattinivattiyo upadisīti attho. Tenevāha “idaṃ dukkha”ntiādi. Anusāsitākāradassanañhetaṃ.",
  "atk-s0506a:2321_0": "845. Tattha idaṃ dukkhanti maṃvocāti idaṃ taṇhāvajjaṃ tebhūmakaṃ dhammajātaṃ bādhakasabhāvattā",
  "atk-s0506a:2321_1": "kucchikaṃ hutvā tucchasabhāvattā tathattā ca dukkhaṃ ariyasaccanti mayhaṃ abhāsi.",
  "atk-s0506a:2321_2": "Ayaṃ dukkhassa sambhavoti ayaṃ āmataṇhādibhedā taṇhā yathāvuttassa dukkhassa sambhavo",
  "atk-s0506a:2321_3": "pabhavo uppatti hetu samudayo ariyasaccanti. Dukkhanirodhoti dukkhassa santibhāvo",
  "atk-s0506a:2321_4": "asaṅkhatadhātu nirodho ariyasaccanti. Antadvayassa parivajjanato añjaso nibbānagāminipaṭipadābhāvato",
  "atk-s0506a:2321_5": "amatogadho maggo ariyasaccanti maṃ avocāti sambandho.",
  "atk-s0506a:2322_0": "846. Kusalassāti ovādadāne veneyyadamane chekassa, appamādapaṭipattiyā vā matthakappattiyā",
  "atk-s0506a:2322_1": "anavajjassa. Ovādamhi ahaṃ ṭhitāti yathāvutte ovāde anusiṭṭhiyaṃ sikkhāttayapāripūriyā",
  "atk-s0506a:2322_2": "saccapaṭivedhena ahaṃ patiṭṭhitā. Tenāha “ajjhagā amataṃ santiṃ, nibbānaṃ padamaccuta”nti,",
  "atk-s0506a:2322_3": "idaṃ ovāde patiṭṭhānassa kāraṇavacanaṃ. Yā niccatāya maraṇābhāvato amataṃ, sabbadukkhavūpasamatāya",
  "atk-s0506a:2322_4": "santiṃ, adhigatānaṃ acavanahetutāya accutaṃ nibbānaṃ padaṃ ajjhagā adhigañchi, sā",
  "atk-s0506a:2322_5": "ekaṃsena satthu ovāde patiṭṭhitā nāmāti.",
  "atk-s0506a:2323_0": "847. Avaṭṭhitāpemāti daḷhabhattī ratanattaye niccalapasādasinehā. Kasmā? Yasmā dassane",
  "atk-s0506a:2323_1": "avikampinī, “sammāsambuddho bhagavā, svākkhāto dhammo, suppaṭipanno saṅgho”ti etasmiṃ",
  "atk-s0506a:2323_2": "sammādassane acalā kenaci acālanīyā. Kena panetaṃ avikampananti āha “mūlajātāya saddhāyā”ti.",
  "atk-s0506a:2323_3": "Ayaṃ “itipi so bhagavā araha”ntiādinā sammāsambuddhe, “svākkhāto bhagavatā dhammā’tiādinā",
  "atk-s0506a:2323_4": "tassa dhamme, “suppaṭipanno bhagavato sāvakasaṅgho”tiādinā tassa saṅghe ca saccābhisamayasaṅkhātena",
  "atk-s0506a:2323_5": "mūlena jātamūlā saddhā, tāya ahaṃ avikampinīti dasseti. Tato eva dhītā buddhassa",
  "atk-s0506a:2323_6": "orasāti sammāsambuddhassa ure vāyāmajanitābhijātitāya orasaputtī.",
  "atk-s0506a:2324_0": "848. Sāhaṃ ramāmīti sā ahaṃ tadā ariyāya jātiyā idāni devūpapattiyā āgatā maggaratiyā",
  "atk-s0506a:2324_1": "phalaratiyā ca ramāmi, kāmaguṇaratiyā kīḷāmi, ubhayenāpi modāmi. Attānuvādabhayādīnaṃ",
  "atk-s0506a:2324_2": "apagatattā akutobhayā. Madhumaddavanti madhusaṅkhātaṃ maddavakaraṃ, naccanagāyanakālesu",
  "atk-s0506a:2324_3": "sarīrassa sarassa ca mudubhāvāvahaṃ gandhapānaṃ sandhāya vadati.“Madhumādava”ntipi",
  "atk-s0506a:2324_4": "paṭhanti, ādavaṃ yāvadavaṃ yāvadeva davatthaṃ madhuraṃ pivāmīti attho.",
  "atk-s0506a:2325_0": "849. Puññakkhettānamākarāti sadevakassa lokassa puññakkhettabhūtānaṃ ariyānaṃ maggaphalaṭṭhānaṃ",
  "atk-s0506a:2325_1": "ariyasaṅghassa ākarā uppattiṭṭhānaṃ tathāgatā. Yathāti yasmiṃ puññakkhette. Sesaṃ vuttanayameva.",
  "atk-s0506a:2326_0": "Athāyasmā mahāmoggallāno attanā ca devatāya ca pavattitaṃ imaṃ kathāsallāpaṃ manussalokaṃ",
  "atk-s0506a:2326_1": "āgantvā bhagavato ārocesi. Bhagavā tamatthaṃ aṭṭhuppattiṃ katvā sampattaparisāya",
  "atk-s0506a:2326_2": "dhammaṃ desesi. Sā desanā mahājanassa sātthikā ahosīti.",
  "atk-s0506a:2327": "Rajjumālāvimānavaṇṇanā niṭṭhitā.",
  "atk-s0506a:2328": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:2329": "Dvādasavatthupaṭimaṇḍitassa catutthassa mañjiṭṭhakavaggassa",
  "atk-s0506a:2330": "Atthavaṇṇanā niṭṭhitā.",
  "atk-s0506a:2331": "Niṭṭhitā ca itthivimānavaṇṇanā.",
  "atk-s0506a:2332": "2. Purisavimānaṃ",
  "atk-s0506a:2333": "5. Mahārathavaggo",
  "atk-s0506a:2334": "1. Maṇḍūkadevaputtavimānavaṇṇanā",
  "atk-s0506a:2335_0": "Mahārathavagge ko me vandati pādānīti maṇḍūkadevaputtavimānaṃ. Tassa kā uppatti?",
  "atk-s0506a:2335_1": "Bhagavā campāyaṃ viharati gaggarāya pokkharaṇiyā tīre. So paccūsavelāyaṃ buddhāciṇṇaṃ",
  "atk-s0506a:2335_2": "mahākaruṇāsamāpattiṃ samāpajjitvā tato vuṭṭhāya veneyyabandhave satte volokento addasa",
  "atk-s0506a:2335_3": "“ajja mayi sāyanhasamaye dhammaṃ desente eko maṇḍūko mama sare nimittaṃ gaṇhanto",
  "atk-s0506a:2335_4": "parūpakkamena maritvā devaloke nibbattitvā mahatā devaparivārena mahājanassa passantasseva",
  "atk-s0506a:2335_5": "āgamissati, tattha bahūnaṃ dhammābhisamayo bhavissatī”ti disvā pubbaṇhasamayaṃ nivāsetvā",
  "atk-s0506a:2335_6": "pattacīvaramādāya mahatā bhikkhusaṅghena saddhiṃ campānagaraṃ piṇḍāya pavisitvā,",
  "atk-s0506a:2335_7": "bhikkhūnaṃ sulabhapiṇḍapātaṃ katvā katabhattakicco vihāraṃ pavisitvā bhikkhūsu vattaṃ",
  "atk-s0506a:2335_8": "dassetvā, attano attano divāṭṭhānaṃ gatesu gandhakuṭiṃ pavisitvā phalasamāpattisukhena",
  "atk-s0506a:2335_9": "divasabhāgaṃ khepetvā, sāyanhasamaye catūsu parisāsu sannipatitāsu surabhigandhakuṭito",
  "atk-s0506a:2335_10": "nikkhamitvā taṅkhaṇānurūpena pāṭihāriyena pokkharaṇitīre dhammasabhāmaṇḍapaṃ pavisitvā",
  "atk-s0506a:2335_11": "alaṅkatavarabuddhāsane nisinno manosilātale sīhanādaṃ nadanto achambhītakesarasīho",
  "atk-s0506a:2335_12": "viya aṭṭhaṅgasamannāgataṃ brahmassaraṃ nicchārento acinteyyena buddhānubhāvena anupamāya",
  "atk-s0506a:2335_13": "buddhalīlāya dhammaṃ desetuṃ ārabhi.",
  "atk-s0506a:2336_0": "Tasmiñca khaṇe eko maṇḍūko pokkharaṇito āgantvā “dhammo eso vuccatī”ti dhammasaññāya",
  "atk-s0506a:2336_1": "sare nimittaṃ gaṇhanto parisapariyante nipajji. Atheko vacchapālo taṃ padesaṃ āgato",
  "atk-s0506a:2336_2": "satthāraṃ dhammaṃ desentaṃ parisañca paramena upasamena dhammaṃ suṇantaṃ disvā taggatamānaso",
  "atk-s0506a:2336_3": "daṇḍamolubbha tiṭṭhanto maṇḍūkaṃ anoloketvā tassa sīse sannirumbhitvā aṭṭhāsi. So",
  "atk-s0506a:2336_4": "dhammasaññāya pasannacitto tāvadeva kālaṃ katvā tāvatiṃsabhavane dvādasayojanike",
  "atk-s0506a:2336_5": "kanakavimāne nibbattitvā suttappabuddho viya tattha accharāsaṅghaparivutaṃ attānaṃ",
  "atk-s0506a:2336_6": "disvā “kuto nu kho idha ahaṃ nibbatto”ti āvajjento purimajātiṃ disvā “ahampi nāma",
  "atk-s0506a:2336_7": "idha uppajjiṃ, īdisañca sampattiṃ paṭilabhiṃ, kiṃ nu kho kammaṃ akāsi”nti upadhārento",
  "atk-s0506a:2336_8": "aññaṃ na addasa aññatra bhagavato sare nimittaggāhā. So tāvadeva saha vimānena āgantvā",
  "atk-s0506a:2336_9": "vimānato otaritvā, mahājanassa passantasseva mahatā parivārena mahantena dibbānubhāvena",
  "atk-s0506a:2336_10": "upasaṅkamitvā, bhagavato pāde sirasā vanditvā añjaliṃ paggayha namassamāno aṭṭhāsi.",
  "atk-s0506a:2336_11": "Atha naṃ bhagavā jānantova mahājanassa kammaphalaṃ buddhānubhāvañca paccakkhaṃ kātuṃ –",
  "atk-s0506a:2337": "857.",
  "atk-s0506a:2338": "“Ko me vandati pādāni, iddhiyā yasasā jalaṃ;",
  "atk-s0506a:2339": "Abhikkantena vaṇṇena, sabbā obhāsayaṃ disā”ti. –",
  "atk-s0506a:2340_0": "Pucchi. Tattha koti devanāgayakkhamanussādīsu ko, katamoti attho. Meti mama. Pādānīti",
  "atk-s0506a:2340_1": "pāde. Iddhiyāti imāya īdisāya deviddhiyā. Yasasāti iminā īdisena parivārena paricchedena",
  "atk-s0506a:2340_2": "ca. Jalanti vijjotamāno. Abhikkantenāti ativiya kantena kamanīyena sundarena. Vaṇṇenāti",
  "atk-s0506a:2340_3": "chavivaṇṇena, sarīravaṇṇanibhāyāti attho.",
  "atk-s0506a:2341": "Atha devaputto attano purimajātiādiṃ āvi karonto imāhi gāthāhi byākāsi –",
  "atk-s0506a:2342": "858.",
  "atk-s0506a:2343": "“Maṇḍūkohaṃ pure āsiṃ, udake vārigocaro;",
  "atk-s0506a:2344": "Tava dhammaṃ suṇantassa, avadhī vacchapālako.",
  "atk-s0506a:2345": "859.",
  "atk-s0506a:2346": "“Muhuttaṃ cittapasādassa, iddhiṃ passa yasañca me;",
  "atk-s0506a:2347": "Ānubhāvañca me passa, vaṇṇaṃ passa jutiñca me.",
  "atk-s0506a:2348": "860.",
  "atk-s0506a:2349": "“Ye ca te dīghamaddhānaṃ, dhammaṃ assosuṃ gotama;",
  "atk-s0506a:2350": "Pattā te acalaṭṭhānaṃ, yattha gantvā na socare”ti.",
  "atk-s0506a:2351_0": "858. Tattha pureti purimajātiyaṃ. Udaketi idaṃ tadā attano uppattiṭṭhānadassanaṃ.",
  "atk-s0506a:2351_1": "Udake maṇḍūkoti etena uddhumāyikādikassa thale maṇḍūkassa nivattanaṃ kataṃ hoti.",
  "atk-s0506a:2351_2": "Gāvo caranti etthāti gocaro, gocaro viyāti gocaro, ghāsesanaṭṭhānaṃ. Vāri udakaṃ",
  "atk-s0506a:2351_3": "gocaro etassāti vārigocaro. Udakacārīpi hi koci kacchapādi avārigocaropi hotīti “vārigocaro”ti",
  "atk-s0506a:2351_4": "visesetvā vuttaṃ. Tava dhammaṃ suṇantassāti brahmassarena karavīkarutamañjunā desentassa",
  "atk-s0506a:2351_5": "tava dhammaṃ “dhammo eso vuccatī”ti sare nimittaggāhavasena suṇantassa, anādare cetaṃ",
  "atk-s0506a:2351_6": "sāmivacanaṃ veditabbaṃ. Avadhī vacchapālakoti vacche rakkhanto gopāladārako mama",
  "atk-s0506a:2351_7": "samīpaṃ āgantvā daṇḍamolubbhitvā tiṭṭhanto mama sīse daṇḍaṃ sannirumbhitvā maṃ māresi.",
  "atk-s0506a:2352_0": "859. Muhuttaṃ cittapasādassāti tava dhamme muhuttamattaṃ uppannassa cittapasādassa",
  "atk-s0506a:2352_1": "hetubhūtassa iddhinti samiddhiṃ, dibbavibhūtinti attho. Yasanti parivāraṃ. Ānubhāvanti",
  "atk-s0506a:2352_2": "kāmavaṇṇitādidibbānubhāvaṃ. Vaṇṇanti sarīravaṇṇasampattiṃ. Jutinti dvādasayojanāni",
  "atk-s0506a:2352_3": "pharaṇasamatthaṃ pabhāvisesaṃ.",
  "atk-s0506a:2353_0": "860. Yeti ye sattā. Ca-saddo byatireke. Teti tava. Dīghamaddhānanti bahuvelaṃ. Assosunti",
  "atk-s0506a:2353_1": "suṇiṃsu. Gotamāti bhagavantaṃ gottena ālapati. Acalaṭṭhānanti nibbānaṃ. Ayañhettha",
  "atk-s0506a:2353_2": "attho – gotama bhagavā ahaṃ viya ittarameva kālaṃ asuṇitvā ye pana katapuññā ciraṃ",
  "atk-s0506a:2353_3": "kālaṃ tava dhammaṃ assosuṃ sotuṃ labhiṃsu, te dīgharattaṃ saṃsārabyasanābhibhūtā",
  "atk-s0506a:2353_4": "ime sattā yattha gantvā na soceyyuṃ, taṃ asokaṃ sassatabhāvena acalaṃ santipadaṃ",
  "atk-s0506a:2353_5": "pattā eva, na tesaṃ tassa pattiyā antarāyoti.",
  "atk-s0506a:2354_0": "Athassa bhagavā sampattaparisāya ca upanissayasampattiṃ oloketvā vitthārena dhammaṃ",
  "atk-s0506a:2354_1": "desesi. Desanāpariyosāne so devaputto sotāpattiphale patiṭṭhahi, caturāsītiyā pāṇasahassānaṃ",
  "atk-s0506a:2354_2": "dhammābhisamayo ahosi. Devaputto bhagavantaṃ vanditvā tikkhattuṃ padakkhiṇaṃ katvā",
  "atk-s0506a:2354_3": "bhikkhusaṅghassa ca añjaliṃ katvā saha parivārena devalokameva gatoti.",
  "atk-s0506a:2355": "Maṇḍūkadevaputtavimānavaṇṇanā niṭṭhitā.",
  "atk-s0506a:2356": "2. Revatīvimānavaṇṇanā",
  "atk-s0506a:2357_0": "Uṭṭhehi revate supāpadhammeti revatīvimānaṃ. Tassa kā uppatti? Bhagavā bārāṇasiyaṃ",
  "atk-s0506a:2357_1": "viharati isipatane migadāye. Tena samayena bārāṇasiyaṃ saddhāsampannassa kulassa",
  "atk-s0506a:2357_2": "putto nandiyo nāma upāsako ahosi saddhāsampanno dāyako dānapati saṅghupaṭṭhāko. Athassa",
  "atk-s0506a:2357_3": "mātāpitaro sammukhagehato mātuladhītaraṃ revatiṃ nāma kaññaṃ ānetukāmā ahesuṃ. Sā",
  "atk-s0506a:2357_4": "pana assaddhā adānasīlā, nandiyo taṃ na icchi. Tassa mātā revatiṃ āha “amma, tvaṃ",
  "atk-s0506a:2357_5": "imaṃ gehaṃ āgantvā bhikkhusaṅghassa nisīdanaṭṭhānaṃ haritena gomayena upalimpitvā",
  "atk-s0506a:2357_6": "āsanāni paññāpehi, ādhārake ṭhapehi, bhikkhūnaṃ āgatakāle vanditvā pattaṃ gahetvā",
  "atk-s0506a:2357_7": "nisīdāpetvā dhamakaraṇena pānīyaṃ parissāvetvā bhuttakāle pattāni dhovāhi, evaṃ me",
  "atk-s0506a:2357_8": "puttassa ārādhikā bhavissasī”ti. Sā tathā akāsi. Atha naṃ “ovādakkhamā jātā”ti puttassa",
  "atk-s0506a:2357_9": "ārocetvā tena “sādhū”ti sampaṭicchite divasaṃ ṭhapetvā āvāhaṃ kariṃsu.",
  "atk-s0506a:2358_0": "Atha naṃ nandiyo āha “sace bhikkhusaṅghaṃ mātāpitaro ca me upaṭṭhahissasi, evaṃ imasmiṃ",
  "atk-s0506a:2358_1": "gehe vasituṃ labhissasi, appamattā hohī”ti. Sā “sādhū”ti paṭissuṇitvā kiñci kālaṃ",
  "atk-s0506a:2358_2": "saddhā viya hutvā bhattāraṃ anavattentī dve putte vijāyi. Nandiyassa mātāpitaro kālamakaṃsu.",
  "atk-s0506a:2358_3": "Gehe sabbissariyaṃ tassā eva ahosi. Nandiyopi mahādānapati hutvā bhikkhusaṅghassa",
  "atk-s0506a:2358_4": "dānaṃ paṭṭhapesi, kapaṇaddhikādīnampi gehadvāre pākavattaṃ paṭṭhapesi. Isipatanamahāvihāre",
  "atk-s0506a:2358_5": "catūhi gabbhehi paṭimaṇḍitaṃ catusālaṃ kāretvā mañcapīṭhādīni attharāpetvā buddhappamukhassa",
  "atk-s0506a:2358_6": "bhikkhusaṅghassa mahādānaṃ datvā tathāgatassa hatthe dakkhiṇodakaṃ pātetvā niyyādesi,",
  "atk-s0506a:2358_7": "saha dakkhiṇodakadānena tāvatiṃsabhavane āyāmato ca vitthārato ca samantā dvādasayojaniko",
  "atk-s0506a:2358_8": "yojanasatubbedho sattaratanamayo accharāgaṇasahassasaṅghuṭṭho dibbapāsādo uggañchi.",
  "atk-s0506a:2359_0": "Athāyasmā mahāmoggallāno devacārikaṃ caranto taṃ pāsādaṃ disvā attānaṃ vandituṃ āgate",
  "atk-s0506a:2359_1": "devaputte pucchi “kassāyaṃ pāsādo”ti? “Imassa, bhante, pāsādassa sāmiko manussaloke",
  "atk-s0506a:2359_2": "bārāṇasiyaṃ nandiyo nāma kuṭumbiyaputto saṅghassa isipatanamahāvihāre catusālaṃ kāresi,",
  "atk-s0506a:2359_3": "tassāyaṃ nibbatto pāsādo”ti āhaṃsu. Pāsāde nibbattadevaccharāyopi theraṃ vanditvā",
  "atk-s0506a:2359_4": "“bhante, mayaṃ bārāṇasiyaṃ nandiyassa nāma upāsakassa paricārikā bhavituṃ idha nibbattā,",
  "atk-s0506a:2359_5": "tassa evaṃ vadetha “tuyhaṃ paricārikā bhavituṃ nibbattā, devatāyo tayi cirāyante",
  "atk-s0506a:2359_6": "ukkaṇṭhitā, devalokasampatti nāma mattikābhājanaṃ bhinditvā suvaṇṇabhājanassa gahaṇaṃ",
  "atk-s0506a:2359_7": "viya atimanāpa’nti vatvā idhāgamanatthāya tassa vadethā”ti āhaṃsu. Thero “sādhū”ti",
  "atk-s0506a:2359_8": "paṭissuṇitvā sahasā devalokato āgantvā catuparisamajjhe bhagavantaṃ pucchi “nibbattati",
  "atk-s0506a:2359_9": "nu kho, bhante, katapuññānaṃ manussaloke ṭhitānaṃyeva dibbasampattī”ti? “Nanu te,",
  "atk-s0506a:2359_10": "moggallāna, nandiyassa devaloke nibbattā dibbasampatti sāmaṃ diṭṭhā, kasmā maṃ pucchasī”ti?",
  "atk-s0506a:2359_11": "“Evaṃ, bhante, nibbattatī”ti. Athassa satthā “yathā ciraṃ vippavasitvā āgataṃ purisaṃ",
  "atk-s0506a:2359_12": "mittabandhavā abhinandanti sampaṭicchanti, evaṃ katapuññaṃ puggalaṃ ito paralokaṃ",
  "atk-s0506a:2359_13": "gataṃ sakāni puññāni sampattihatthehi sampaṭicchanti paṭiggaṇhantī”ti dassento –",
  "atk-s0506a:2360": "861.",
  "atk-s0506a:2361": "“Cirappavāsiṃ purisaṃ, dūrato sotthimāgataṃ;",
  "atk-s0506a:2362": "Ñātimittā suhajjā ca, abhinandanti āgataṃ.",
  "atk-s0506a:2363": "862.",
  "atk-s0506a:2364": "“Tatheva katapuññampi, asmā lokā paraṃ gataṃ;",
  "atk-s0506a:2365": "Puññāni paṭiggaṇhanti, piyaṃ ñātīva āgata”nti. – gāthā abhāsi;",
  "atk-s0506a:2366_0": "Nandiyo taṃ sutvā bhiyyosomattāya dānāni deti, puññāni karoti, so vaṇijjāya gacchanto",
  "atk-s0506a:2366_1": "revatiṃ āha “bhadde, mayā paṭṭhapitaṃ saṅghassa dānaṃ anāthānaṃ pākavattañca tvaṃ",
  "atk-s0506a:2366_2": "appamattā pavatteyyāsī”ti. Sā “sādhū”ti paṭissuṇi. So pavāsagatopi yattha yattha",
  "atk-s0506a:2366_3": "vāsaṃ kappeti, tattha tattha bhikkhūnaṃ anāthānañca yathāvibhavaṃ dānaṃ detiyeva.",
  "atk-s0506a:2366_4": "Tassa anukampāya khīṇāsavā dūratopi āgantvā dānaṃ sampaṭicchanti. Revatī pana tasmiṃ",
  "atk-s0506a:2366_5": "gate katipāhameva dānaṃ pavattetvā anāthānaṃ bhattaṃ upacchindi, bhikkhūnampi bhattaṃ",
  "atk-s0506a:2366_6": "kaṇājakaṃ bilaṅgadutiyaṃ adāsi. Bhikkhūnaṃ bhuttaṭṭhāne attanā bhuttāvasesāni sitthāni",
  "atk-s0506a:2366_7": "macchamaṃsakhaṇḍamissakāni calakaṭṭhikāni ca pakiritvā manussānaṃ dasseti “passatha",
  "atk-s0506a:2366_8": "samaṇānaṃ kammaṃ, saddhādeyyaṃ nāma evaṃ chaḍḍentī”ti.",
  "atk-s0506a:2367_0": "Atha nandiyo vohārakasiddhi yathālābho āgantvā taṃ pavattiṃ sutvā revatiṃ gehato",
  "atk-s0506a:2367_1": "nīharitvā gehaṃ pāvisi. Dutiyadivase buddhappamukhassa bhikkhusaṅghassa mahādānaṃ",
  "atk-s0506a:2367_2": "pavattetvā niccabhattaṃ anāthabhattañca sammadeva pavattesi, attano sahāyehi upanītaṃ",
  "atk-s0506a:2367_3": "revatiṃ ghāsacchādanaparamatāya ṭhapesi. So aparena samayena kālaṃ katvā tāvatiṃsabhavane",
  "atk-s0506a:2367_4": "attano vimāneyeva nibbatti. Revatī pana sabbaṃ dānaṃ pacchinditvā “imesaṃ vasena",
  "atk-s0506a:2367_5": "mayhaṃ lābhasakkāro parihāyī”ti bhikkhusaṅghaṃ akkosantī paribhāsantī vicarati. Atha",
  "atk-s0506a:2367_6": "vessavaṇo dve yakkhe āṇāpesi “gacchatha, bhaṇe, bārāṇasinagare ugghosatha “ito sattame",
  "atk-s0506a:2367_7": "divase revatī jīvantīyeva niraye pakkhipīyatī’ti”. Taṃ sutvā mahājano saṃvegajāto bhītatasito ahosi.",
  "atk-s0506a:2368_0": "Atha revatī pana pāsādaṃ abhiruhitvā dvāraṃ thaketvā nisīdi. Sattame divase tassā",
  "atk-s0506a:2368_1": "pāpakammasañcoditena vessavaṇena raññā āṇattā jalitakapilakesamassukā cipiṭavirūpanāsikā",
  "atk-s0506a:2368_2": "pariṇatadāṭhā lohitakkhā sajaladharasamānavaṇṇā ativiya bhayānakarūpā dve yakkhā",
  "atk-s0506a:2368_3": "upagantvā “uṭṭhehi, revate, supāpadhamme”tiādīni vadantā nānābāhāsu gahetvā “mahājano",
  "atk-s0506a:2368_4": "passatū”ti sakalanagare vīthito vīthiṃ paribbhamāpetvā ākāsaṃ abbhuggantvā tāvatiṃsabhavanaṃ",
  "atk-s0506a:2368_5": "netvā nandiyassa vimānaṃ sampattiñcassā dassetvā taṃ vilapantiṃyeva ussadanirayasamīpaṃ",
  "atk-s0506a:2368_6": "pāpesuṃ. Taṃ yamapurisā ussadaniraye khipiṃsu. Tenāha –",
  "atk-s0506a:2369": "863.",
  "atk-s0506a:2370": "“Uṭṭhehi revate supāpadhamme, apārutadvāre adānasīle;",
  "atk-s0506a:2371": "Nessāma taṃ yattha thunanti duggatā, samappitā nerayikā dukhenā”ti.",
  "atk-s0506a:2372_0": "Tattha uṭṭhehīti uṭṭhaha, na dānesa pāsādo taṃ nirayabhayato rakkhituṃ sakkoti, tasmā",
  "atk-s0506a:2372_1": "sīghaṃ uṭṭhahitvā āgacchāhīti attho. Revateti taṃ nāmena ālapati. Supāpadhammetiādinā",
  "atk-s0506a:2372_2": "uṭṭhānassa kāraṇaṃ vadati. Yasmā tvaṃ ariyānaṃ akkosanaparibhāsanādinā suṭṭu lāmakapāpadhammā,",
  "atk-s0506a:2372_3": "yasmā ca apārutaṃ dvāraṃ nirayassa tava pavesanatthaṃ, tasmā uṭṭhehīti. Adānasīleti",
  "atk-s0506a:2372_4": "kassaci kiñci na dānasīle kadariye maccharinī, idampi uṭṭhānasseva kāraṇavacanaṃ.",
  "atk-s0506a:2372_5": "Yasmā dānasīlānaṃ amaccharīnaṃ tava sāmikasadisānaṃ sugatiyaṃ nivāso, tādisānaṃ pana",
  "atk-s0506a:2372_6": "adānasīlānaṃ maccharīnaṃ niraye nivāso, tasmā uṭṭhehi, muhuttamattampi tava idha",
  "atk-s0506a:2372_7": "ṭhātuṃ na dassāmīti adhippāyo. Yattha thunanti duggatāti dukkhagatattā duggatā. Nerayikāti",
  "atk-s0506a:2372_8": "nirayadukkhena samappitā samaṅgībhūtā yasmiṃ niraye thunanti, yāva pāpakammaṃ na",
  "atk-s0506a:2372_9": "byanti hoti, tāva nikkhamituṃ alabhantā nitthunanti, tattha taṃ nessāma nayissāma",
  "atk-s0506a:2372_10": "khipissāmāti yojanā.",
  "atk-s0506a:2373": "864.",
  "atk-s0506a:2374": "“Icceva vatvāna yamassa dūtā, te dve yakkhā lohitakkhā brahantā;",
  "atk-s0506a:2375": "Paccekabāhāsu gahetvā revataṃ, pakkāmayuṃ devagaṇassa santike”ti. –",
  "atk-s0506a:2376": "Idaṃ saṅgītikāravacanaṃ.",
  "atk-s0506a:2377_0": "Tattha icceva vatvānāti iti eva “uṭṭhehī”tiādinā vatvā, vacanasamanantaramevāti attho.",
  "atk-s0506a:2377_1": "Yamassa dūtāti appaṭisedhaniyatassa yamassa rañño dūtasadisā. Vessavaṇena hi te pesitā.",
  "atk-s0506a:2377_2": "Tathā hi te tāvatiṃsabhavanaṃ nayiṃsu. Keci “na yamassa dūtā”ti na-kāraṃ “yamassā”ti",
  "atk-s0506a:2377_3": "padena sambandhitvā “vessavaṇassa dūtā”ti atthaṃ vadanti, taṃ na yujjati. Na hi na",
  "atk-s0506a:2377_4": "yamadūtatāya vessavaṇassa dūtāti sijjhati. Yajanti tattha baliṃ upaharantīti yakkhā.",
  "atk-s0506a:2377_5": "Lohitakkhāti rattanayanā. Yakkhānañhi nettāni atilohitāni honti. Brahantāti mahantā.",
  "atk-s0506a:2377_6": "Paccekabāhāsūti eko ekabāhāyaṃ, itaro itarabāhāyanti paccekaṃ bāhāsu. Revatanti revatiṃ.",
  "atk-s0506a:2377_7": "Revatātipi tassā nāmameva. Tathā hi “revate”ti vuttaṃ. Pakkāmayunti pakkāmesuṃ, upanesunti",
  "atk-s0506a:2377_8": "attho. Devagaṇassāti tāvatiṃsabhavane devasaṅghassa.",
  "atk-s0506a:2378": "Evaṃ tehi yakkhehi tāvatiṃsabhavanaṃ netvā nandiyavimānassa avidūre ṭhapitā revatī taṃ sūriyamaṇḍalasadisaṃ ativiya pabhassaraṃ disvā –",
  "atk-s0506a:2379": "865.",
  "atk-s0506a:2380": "“Ādiccavaṇṇaṃ ruciraṃ pabhassaraṃ, byamhaṃ subhaṃ kañcanajālachannaṃ;",
  "atk-s0506a:2381": "Kassetamākiṇṇajanaṃ vimānaṃ, suriyassa raṃsīriva jotamānaṃ.",
  "atk-s0506a:2382": "866.",
  "atk-s0506a:2383": "“Nārīgaṇā candanasāralittā, ubhato vimānaṃ upasobhayanti;",
  "atk-s0506a:2384": "Taṃ dissati suriyasamānavaṇṇaṃ, ko modati saggapatto vimāne”ti. –",
  "atk-s0506a:2385": "Te yakkhe pucchi. Tepi tassā –",
  "atk-s0506a:2386": "867.",
  "atk-s0506a:2387": "“Bārāṇasiyaṃ nandiyo nāmāsi, upāsako amaccharī dānapati vadaññū;",
  "atk-s0506a:2388": "Tassetamākiṇṇajanaṃ vimānaṃ, sūriyassa raṃsīriva jotamānaṃ.",
  "atk-s0506a:2389": "868.",
  "atk-s0506a:2390": "“Nārīgaṇā candanasāralittā, ubhato vimānaṃ upasobhayanti;",
  "atk-s0506a:2391": "Taṃ dissati sūriyasamānavaṇṇaṃ, so modati saggapatto vimāne”ti. –",
  "atk-s0506a:2392": "Ācikkhiṃsu.",
  "atk-s0506a:2393": "868. Tattha candanasāralittāti sārabhūtena candanagandhena anulittasarīrā. Ubhato vimānanti vimānaṃ ubhato anto ceva bahi ca saṅgītādīhi upecca sobhayanti.",
  "atk-s0506a:2394": "Atha revatī –",
  "atk-s0506a:2395": "869.",
  "atk-s0506a:2396": "“Nandiyassāhaṃ bhariyā, agārinī sabbakulassa issarā;",
  "atk-s0506a:2397": "Bhattu vimāne ramissāmi dānahaṃ, na patthaye nirayaṃ dassanāyā”ti. –",
  "atk-s0506a:2398_0": "Āha. Tattha agārinīti gehasāminī. “Bhariyā sagāminī”tipi paṭhanti, bhariyā sahagāminīti",
  "atk-s0506a:2398_1": "attho. Sabbakulassa issarā bhattūti mama bhattu nandiyassa sabbakuṭumbikassa issarā",
  "atk-s0506a:2398_2": "sāminī ahosiṃ, tasmā idānipi vimāne issarā bhavissāmīti āha. Vimāne ramissāmi dānahanti",
  "atk-s0506a:2398_3": "evaṃ palobhetumeva hi taṃ te tattha nesuṃ. Na patthaye nirayaṃ dassanāyāti yaṃ pana",
  "atk-s0506a:2398_4": "nirayaṃ maṃ tumhe netukāmā, taṃ nirayaṃ dassanāyapi na patthaye, kuto pavisitunti vadati.",
  "atk-s0506a:2399": "Evaṃ vadantimeva “tvaṃ taṃ patthehi vā mā vā, kiṃ tava patthanāyā”ti nirayasamīpaṃ netvā –",
  "atk-s0506a:2400": "870.",
  "atk-s0506a:2401": "“Eso te nirayo supāpadhamme, puññaṃ tayā akataṃ jīvaloke;",
  "atk-s0506a:2402": "Na hi maccharī rosako pāpadhammo, saggūpagānaṃ labhati sahabyata”nti. –",
  "atk-s0506a:2403_0": "Gāthamāhaṃsu. Tassattho – eso tava nirayo, tayā dīgharattaṃ mahādukkhaṃ anubhavitabbaṭṭhānabhūto.",
  "atk-s0506a:2403_1": "Kasmā? Puññaṃ tayā akataṃ jīvaloke, yasmā manussaloke appamattakampi tayā puññaṃ",
  "atk-s0506a:2403_2": "nāma na kataṃ, evaṃ akatapuñño pana tādiso satto maccharī attano sampattinigūhanalakkhaṇena",
  "atk-s0506a:2403_3": "maccharena samannāgato, paresaṃ rosuppādanena rosako, lobhādīhi pāpadhammehi samaṅgībhāvato",
  "atk-s0506a:2403_4": "pāpadhammo saggūpagānaṃ devānaṃ sahabyataṃ sahabhāvaṃ na labhatīti yojanā.",
  "atk-s0506a:2404": "Evaṃ pana vatvā te dve yakkhā tatthevantaradhāyiṃsu. Taṃsadise pana dve nirayapāle saṃsavake nāma gūthaniraye pakkhipituṃ ākaḍḍhante passitvā –",
  "atk-s0506a:2405": "871.",
  "atk-s0506a:2406": "“Kiṃ nu gūthañca muttañca, asuci paṭidissati;",
  "atk-s0506a:2407": "Duggandhaṃ kimidaṃ mīḷhaṃ, kimetaṃ upavāyatī”ti. –",
  "atk-s0506a:2408": "Taṃ nirayaṃ pucchi.",
  "atk-s0506a:2409": "872.",
  "atk-s0506a:2410": "“Esa saṃsavako nāma, gambhīro sataporiso;",
  "atk-s0506a:2411": "Yattha vassasahassāni, tuvaṃ paccasi revate”ti. –",
  "atk-s0506a:2412": "Tasmiṃ kathite tattha attano nibbattihetubhūtaṃ kammaṃ pucchantī –",
  "atk-s0506a:2413": "873.",
  "atk-s0506a:2414": "“Kiṃ nu kāyena vācāya, manasā dukkaṭaṃ kataṃ;",
  "atk-s0506a:2415": "Kena saṃsavako laddho, gambhīro sataporiso”ti. – āha;",
  "atk-s0506a:2416": "874.",
  "atk-s0506a:2417": "“Samaṇe brāhmaṇe cāpi, aññe vāpi vanibbake;",
  "atk-s0506a:2418": "Musāvādena vañcesi, taṃ pāpaṃ pakataṃ tayā”ti. –",
  "atk-s0506a:2419": "Tassā taṃ kammaṃ kathetvā puna te –",
  "atk-s0506a:2420": "875.",
  "atk-s0506a:2421": "“Tena saṃsavako laddho, gambhīro sataporiso;",
  "atk-s0506a:2422": "Tatthe vassasahassāni, tuvaṃ paccasi revate”ti. –",
  "atk-s0506a:2423": "Āhaṃsu. Tattha saṃsavako nāmāti niccakālaṃ gūthamuttādiasucissa saṃsavanato paggharaṇato saṃsavako nāma.",
  "atk-s0506a:2424": "Na kevalaṃ tuyhaṃ idha saṃsavakalābho eva, atha kho ettha anekāni vassasahassāni paccitvā uttiṇṇāya hatthacchedādilābhopīti dassetuṃ –",
  "atk-s0506a:2425": "876.",
  "atk-s0506a:2426": "“Hatthepi chindanti athopi pāde, kaṇṇepi chindanti athopi nāsaṃ;",
  "atk-s0506a:2427": "Athopi kākoḷagaṇā samecca, saṅgamma khādanti viphandamāna”nti. –",
  "atk-s0506a:2428_0": "Tattha laddhabbakāraṇaṃ āhaṃsu. Tattha kākoḷagaṇāti kākasaṅghā. Te kirassā tigāvutappamāṇe",
  "atk-s0506a:2428_1": "sarīre anekasatāni anekasahassāni patitvā tālakkhandhaparimāṇehi sunisitaggehi ayomayehi",
  "atk-s0506a:2428_2": "mukhatuṇḍehi vijjhitvā vijjhitvā khādanti, maṃsaṃ gahitagahitaṭṭhāne kammabalena",
  "atk-s0506a:2428_3": "pūrateva. Tenāha “kākoḷagaṇā samecca, saṅgamma khādanti viphandamāna”nti.",
  "atk-s0506a:2429": "Puna sā manussalokaṃ paccānayanāya yācanādivasena taṃ taṃ vippalapi. Tena vuttaṃ –",
  "atk-s0506a:2430": "877.",
  "atk-s0506a:2431": "“Sādhu kho maṃ paṭinetha, kāhāmi kusalaṃ bahuṃ;",
  "atk-s0506a:2432": "Dānena samacariyāya, saṃyamena damena ca;",
  "atk-s0506a:2433": "Yaṃ katvā sukhitā honti, na ca pacchānutappare”ti.",
  "atk-s0506a:2434": "Puna nirayapālā –",
  "atk-s0506a:2435": "878.",
  "atk-s0506a:2436": "“Pure tuvaṃ pamajjitvā, idāni paridevasi;",
  "atk-s0506a:2437": "Sayaṃ katānaṃ kammānaṃ, vipākaṃ anubhossasī”ti. –",
  "atk-s0506a:2438": "Āhaṃsu. Puna sā āha –",
  "atk-s0506a:2439": "879.",
  "atk-s0506a:2440": "“Ko devalokato manussalokaṃ, gantvāna puṭṭho me evaṃ vadeyya;",
  "atk-s0506a:2441": "Nikkhittadaṇḍesu dadātha dānaṃ, acchādanaṃ seyyamathannapānaṃ;",
  "atk-s0506a:2442": "Na hi maccharī rosako pāpadhammo, saggūpagānaṃ labhati sahabyataṃ.",
  "atk-s0506a:2443": "880.",
  "atk-s0506a:2444": "“Sāhaṃ nūna ito gantvā, yoniṃ laddhāna mānusiṃ;",
  "atk-s0506a:2445": "Vadaññū sīlasampannā, kāhāmi kusalaṃ bahuṃ;",
  "atk-s0506a:2446": "Dānena samacariyāya, saṃyamena damena ca.",
  "atk-s0506a:2447": "881.",
  "atk-s0506a:2448": "“Ārāmāni ca ropissaṃ, dugge saṅkamāni ca;",
  "atk-s0506a:2449": "Papañca udapānañca, vippasannena cetasā.",
  "atk-s0506a:2450": "882.",
  "atk-s0506a:2451": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:2452": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:2453": "883.",
  "atk-s0506a:2454": "“Uposathaṃ upavasissaṃ, sadā sīlesu saṃvutā;",
  "atk-s0506a:2455": "Na ca dāne pamajjissaṃ, sāmaṃ diṭṭhamidaṃ mayā”ti.",
  "atk-s0506a:2456": "884.",
  "atk-s0506a:2457": "“Iccevaṃ vippalapantiṃ, phandamānaṃ tato tato;",
  "atk-s0506a:2458": "Khipiṃsu niraye ghore, uddhaṃpādaṃ avaṃsira”nti. –",
  "atk-s0506a:2459": "Idaṃ saṅgītikāravacanaṃ. Puna sā –",
  "atk-s0506a:2460": "885.",
  "atk-s0506a:2461": "“Ahaṃ pure maccharinī ahosiṃ, paribhāsikā samaṇabrāhmaṇānaṃ;",
  "atk-s0506a:2462": "Vitathena ca sāmikaṃ vañcayitvā, paccāmahaṃ niraye ghorarūpe”ti. –",
  "atk-s0506a:2463": "Osānagāthamāha. Tattha “ahaṃ pure maccharinī”ti gāthā niraye nibbattāya vuttā, itarā anibbattāya evāti veditabbā. Sesaṃ suviññeyyamevāti.",
  "atk-s0506a:2464_0": "Bhikkhū revatiyā yakkhehi gahetvā nītabhāvaṃ bhagavato ārocesuṃ. Taṃ sutvā bhagavā",
  "atk-s0506a:2464_1": "ādito paṭṭhāya imaṃ vatthuṃ kathetvā upari vitthārena dhammaṃ desesi, desanāpariyosāne",
  "atk-s0506a:2464_2": "bahū sotāpattiphalādīni pāpuṇiṃsu. Kāmañcetaṃ revatīpaṭibaddhāya kathāya yebhuyyabhāvato",
  "atk-s0506a:2464_3": "“revatīvimāna”nti voharīyati, yasmā pana revatī vimānadevatā na hoti, nandiyassa",
  "atk-s0506a:2464_4": "pana devaputtassa vimānādisampattipaṭisaṃyuttañcetaṃ, tasmā purisavimānesveva saṅgahaṃ",
  "atk-s0506a:2464_5": "āropitanti daṭṭhabbaṃ.",
  "atk-s0506a:2465": "Revatīvimānavaṇṇanā niṭṭhitā.",
  "atk-s0506a:2466": "3. Chattamāṇavakavimānavaṇṇanā",
  "atk-s0506a:2467_0": "Yo vadataṃ pavaro manujesūti chattamāṇavakavimānaṃ. Tassa kā uppatti? Bhagavā sāvatthiyaṃ",
  "atk-s0506a:2467_1": "viharati jetavane. Tena samayena setabyāyaṃ aññatarassa brāhmaṇassa kicchāladdho",
  "atk-s0506a:2467_2": "putto chatto nāma brāhmaṇamāṇavo ahosi. So vayappatto pitarā pesito ukkaṭṭhaṃ gantvā",
  "atk-s0506a:2467_3": "brāhmaṇassa pokkharasātissa santike medhāvitāya analasatāya ca na cireneva mante",
  "atk-s0506a:2467_4": "vijjāṭṭhānāni ca uggahetvā brāhmaṇasippe nipphattiṃ patto. So ācariyaṃ abhivādetvā",
  "atk-s0506a:2467_5": "“mayā tumhākaṃ santike sippaṃ sikkhitaṃ, kiṃ vo garudakkhiṇaṃ demī”ti āha. Ācariyo",
  "atk-s0506a:2467_6": "“garudakkhiṇā nāma antevāsikassa vibhavānurūpā, kahāpaṇasahassamānehī”ti āha. Chattamāṇavo",
  "atk-s0506a:2467_7": "ācariyaṃ abhivādetvā setabyaṃ gantvā mātāpitaro vanditvā tehi abhinandiyamāno katapaṭisanthāro",
  "atk-s0506a:2467_8": "tamatthaṃ pitu ārocetvā “detha me dātabbayuttakaṃ, ajjeva datvā āgamissāmī”ti āha.",
  "atk-s0506a:2467_9": "Taṃ mātāpitaro “tāta, ajja vikālo, sve gamissasī”ti vatvā kahāpaṇe nīharitvā bhaṇḍikaṃ",
  "atk-s0506a:2467_10": "bandhāpetvā ṭhapesuṃ. Corā taṃ pavattiṃ ñatvā chattamāṇavakassa gamanamagge aññatarasmiṃ",
  "atk-s0506a:2467_11": "vanagahane nilīnā acchiṃsu “māṇavaṃ māretvā kahāpaṇe gaṇhissāmā”ti.",
  "atk-s0506a:2468_0": "Bhagavā paccūsasamaye mahākaruṇāsamāpattito vuṭṭhāya lokaṃ volokento chattamāṇavakassa",
  "atk-s0506a:2468_1": "saraṇesu ca sīlesu ca patiṭṭhānaṃ, corehi māritassa devaloke nibbattiṃ, tato saha",
  "atk-s0506a:2468_2": "vimānena āgatassa tattha sannipatitaparisāya ca dhammābhisamayaṃ disvā paṭhamatarameva",
  "atk-s0506a:2468_3": "gantvā māṇavakassa gamanamagge aññatarasmiṃ rukkhamūle nisīdi. Māṇavo ācariyadhanaṃ",
  "atk-s0506a:2468_4": "gahetvā setabyato ukkaṭṭhābhimukho gacchanto antarāmagge bhagavantaṃ nisinnaṃ disvā",
  "atk-s0506a:2468_5": "upasaṅkamitvā aṭṭhāsi. “Kuhiṃ gamissasī”ti bhagavatā vutto “ukkaṭṭhaṃ, bho gotama,",
  "atk-s0506a:2468_6": "gamissāmi mayhaṃ ācariyassa pokkharasātissa garudakkhiṇaṃ dātu”nti āha. Atha bhagavā",
  "atk-s0506a:2468_7": "“jānāsi pana tvaṃ, māṇava, tīṇi saraṇāni, pañca sīlānī”ti vatvā tena “nāhaṃ jānāmi,",
  "atk-s0506a:2468_8": "kimatthiyāni panetāni kīdisāni cā”ti vutte “idamīdisa”nti saraṇagamanassa sīlasamādānassa",
  "atk-s0506a:2468_9": "ca phalānisaṃsaṃ vibhāvetvā “uggaṇhāhi tāva, māṇavaka, saraṇagamanavidhi”nti vatvā",
  "atk-s0506a:2468_10": "“sādhu uggaṇhissāmi, kathetha bhante bhagavā”ti tena yācito tassa ruciyā anurūpaṃ",
  "atk-s0506a:2468_11": "gāthābandhavasena saraṇagamanavidhiṃ dassento –",
  "atk-s0506a:2469": "886.",
  "atk-s0506a:2470": "“Yo vadataṃ pavaro manujesu, sakyamunī bhagavā katakicco;",
  "atk-s0506a:2471": "Pāragato balavīriyasamaṅgī, taṃ sugataṃ saraṇatthamupehi.",
  "atk-s0506a:2472": "887.",
  "atk-s0506a:2473": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0506a:2474": "Madhuramimaṃ paguṇaṃ suvibhattaṃ, dhammamimaṃ saraṇatthamupehi.",
  "atk-s0506a:2475": "888.",
  "atk-s0506a:2476": "“Yattha ca dinna mahapphalamāhu, catūsu sucīsu purisayugesu;",
  "atk-s0506a:2477": "Aṭṭha ca puggala dhammadasā te, saṅghamimaṃ saraṇatthamupehī”ti. –",
  "atk-s0506a:2478": "Tisso gāthāyo abhāsi.",
  "atk-s0506a:2479_0": "886. Tattha yoti aniyamitavacanaṃ, tassa “ta”nti iminā niyamanaṃ veditabbaṃ. Vadatanti",
  "atk-s0506a:2479_1": "vadantānaṃ. Pavaroti seṭṭho, kathikānaṃ uttamo vādīvaroti attho. Manujesūti ukkaṭṭhaniddeso",
  "atk-s0506a:2479_2": "yathā “satthā devamanussāna”nti. Bhagavā pana devamanussānampi brahmānampi sabbesampi",
  "atk-s0506a:2479_3": "sattānaṃ pavaroyeva, bhagavato ca carimabhave manussesu uppannatāya vuttaṃ “manujesū”ti.",
  "atk-s0506a:2479_4": "Tenevāha “sakyamunī”ti. Sakyakulappasutatāya sakyo, kāyamoneyyādīhi samannāgatato",
  "atk-s0506a:2479_5": "anavasesassa ca ñeyyassa munanato muni cāti sakyamuni. Bhāgyavantatādīhi catūhi kāraṇehi",
  "atk-s0506a:2479_6": "bhagavā. Catūhi maggehi kātabbassa pariññādipabhedassa soḷasavidhassa kiccassa katattā",
  "atk-s0506a:2479_7": "nipphāditattā katakicco. Pāraṃ sakkāyassa paratīraṃ nibbānaṃ gato sayambhuñāṇena",
  "atk-s0506a:2479_8": "adhigatoti pāragato. Asadisena kāyabalena, anaññasādhāraṇena ñāṇabalena, catubbidhasammappadhānavīriyena",
  "atk-s0506a:2479_9": "ca samannāgatattā balavīriyasamaṅgī. Sobhanagamanattā, sundaraṃ ṭhānaṃ gatattā, sammā",
  "atk-s0506a:2479_10": "gatattā, sammā ca gaditattā sugato. Taṃ sugataṃ sammāsambuddhaṃ saraṇatthaṃ saraṇāya",
  "atk-s0506a:2479_11": "parāyaṇāya apāyadukkhavaṭṭadukkhaparittāṇāya upehi upagaccha, ajja paṭṭhāya ahitanivattanena",
  "atk-s0506a:2479_12": "hitasaṃvaḍḍhanena “ayaṃ me bhagavā saraṇaṃ tāṇaṃ leṇaṃ parāyaṇaṃ gati paṭisaraṇa”nti",
  "atk-s0506a:2479_13": "bhaja seva, evaṃ jānāhi vā bujjhassūti attho.",
  "atk-s0506a:2480_0": "887. Rāgavirāganti ariyamaggamāha. Tena hi ariyā anādikālabhāvitampi rāgaṃ virajjenti.",
  "atk-s0506a:2480_1": "Anejamasokanti ariyaphalaṃ. Tañhi ejāsaṅkhātāya taṇhāya avasiṭṭhānañca sokanimittānaṃ",
  "atk-s0506a:2480_2": "kilesānaṃ sabbaso paṭippassambhanato “anejaṃ asoka”nti ca vuccati. Dhammanti sabhāvadhammaṃ.",
  "atk-s0506a:2480_3": "Sabhāvato gahetabbadhammo hesa yadidaṃ maggaphalanibbānāni, na pariyattidhammo viya",
  "atk-s0506a:2480_4": "paññattidhammavasena. Dhammanti vā paramatthadhammaṃ, nibbānanti attho. Samecca sambhuyya",
  "atk-s0506a:2480_5": "paccayehi kataṃ saṅkhataṃ, na saṅkhatanti asaṅkhataṃ. Tadeva nibbānaṃ. Natthi ettha",
  "atk-s0506a:2480_6": "kiñcipi paṭikūlanti appaṭikūlaṃ. Savanavelāyaṃ upaparikkhaṇavelāyaṃ paṭipajjanavelāyanti",
  "atk-s0506a:2480_7": "sabbadāpi iṭṭhamevāti madhuraṃ. Sabbaññutaññāṇasannissayāya paṭibhānasampadāya pavattitattā",
  "atk-s0506a:2480_8": "suppavattibhāvato nipuṇabhāvato ca paguṇaṃ. Vibhajitabbassa atthassa khandhādivasena",
  "atk-s0506a:2480_9": "kusalādivasena uddesādivasena ca suṭṭhu vibhajanato suvibhattaṃ. Tīhipi padehi pariyattidhammameva",
  "atk-s0506a:2480_10": "vadati. Teneva hissa āpāthakāle viya vimaddanakālepi kathentassa viya suṇantassāpi",
  "atk-s0506a:2480_11": "sammukhībhāvato ubhatopaccakkhatāya dassanatthaṃ “ima”nti vuttaṃ. Dhammanti yathāvapaṭipajjante",
  "atk-s0506a:2480_12": "apāyadukkhapātato dhāraṇatthena dhammaṃ, idaṃ catubbidhassāpi dhammassa sādhāraṇavacanaṃ.",
  "atk-s0506a:2480_13": "Pariyattidhammopi hi saraṇesu ca sīlesu ca patiṭṭhānamattāyapi yathāvapaṭipattiyā",
  "atk-s0506a:2480_14": "apāyadukkhapātato dhāreti eva. Imassa ca atthassa idameva vimānaṃ sādhakanti daṭṭhabbaṃ.",
  "atk-s0506a:2480_15": "Sādhāraṇabhāvena yathāvuttadhammassa paccakkhaṃ katvā dassento puna “ima”nti āha.",
  "atk-s0506a:2481_0": "888. Yatthāti yasmiṃ ariyasaṅghe. Dinnanti pariccattaṃ annādideyyadhammaṃ. Dinna",
  "atk-s0506a:2481_1": "mahapphalanti gāthāsukhatthaṃ anunāsikalopo kato. Accantameva kilesāsucito visujjhanena",
  "atk-s0506a:2481_2": "sucīsu “sotāpanno sotāpattiphalasacchikiriyāya paṭipanno”tiādinā vuttesu catūsu purisayugesu.",
  "atk-s0506a:2481_3": "Aṭṭhāti maggaṭṭhaphalaṭṭhesu yugaḷe akatvā visuṃ visuṃ gahaṇena aṭṭha puggalā. Gāthāsukhatthameva",
  "atk-s0506a:2481_4": "cettha “puggala dhammadasā”ti rassaṃ katvā niddeso. Dhammadasāti catusaccadhammassa",
  "atk-s0506a:2481_5": "nibbānadhammassa ca paccakkhato dassanakā. Diṭṭhisīlasāmaññena saṃhatabhāvena saṅghaṃ.",
  "atk-s0506a:2482_0": "Evaṃ bhagavatā tīhi gāthāhi saraṇaguṇasandassanena saddhiṃ saraṇagamanavidhimhi vutte",
  "atk-s0506a:2482_1": "māṇavo taṃtaṃsaraṇaguṇānussaraṇamukhena saraṇagamanavidhino attano hadaye ṭhapitabhāvaṃ",
  "atk-s0506a:2482_2": "vibhāvento tassā tassā gāthāya anantaraṃ “yo vadataṃ pavaro”tiādinā taṃ taṃ gāthaṃ",
  "atk-s0506a:2482_3": "paccanubhāsi. Evaṃ paccanubhāsitvā ṭhitassa pañca sikkhāpadāni sarūpato phalānisaṃsato",
  "atk-s0506a:2482_4": "ca vibhāvetvā tesaṃ samādānavidhiṃ kathesi. So tampi suṭṭhu upadhāretvā pasannamānaso",
  "atk-s0506a:2482_5": "“handāhaṃ bhagavā gamissāmī”ti vatvā ratanattayaguṇaṃ anussaranto taṃyeva maggaṃ",
  "atk-s0506a:2482_6": "paṭipajji. Bhagavāpi “alaṃ imassa ettakaṃ kusalaṃ devalokūpapattiyā”ti jetavanameva agamāsi.",
  "atk-s0506a:2483_0": "Māṇavassa pana pasannacittassa ratanattayaguṇaṃ sallakkhaṇavasena “saraṇaṃ upemī”ti",
  "atk-s0506a:2483_1": "pavattacittuppādatāya saraṇesu ca, bhagavatā vuttanayena pañcannaṃ sīlānaṃ adhiṭṭhānena",
  "atk-s0506a:2483_2": "sīlesu ca patiṭṭhitassa teneva nayena ratanattayaguṇe anussarantasseva gacchantassa",
  "atk-s0506a:2483_3": "corā magge pariyuṭṭhiṃsu. So te agaṇetvā ratanattayaguṇe anussarantoyeva gacchati.",
  "atk-s0506a:2483_4": "Tañceko coro gumbantaraṃ upanissāya ṭhito visapītena sarena sahasāva vijjhitvā jīvitakkhayaṃ",
  "atk-s0506a:2483_5": "pāpetvā kahāpaṇabhaṇḍikaṃ gahetvā attano sahāyehi saddhiṃ pakkāmi. Māṇavo pana kālaṃ",
  "atk-s0506a:2483_6": "katvā tāvatiṃsabhavane tiṃsayojanike kanakavimāne suttappabuddho viya accharāsahassaparivuto",
  "atk-s0506a:2483_7": "saṭṭhisakaṭabhārālaṅkārapaṭimaṇḍitattabhāvo nibbatti, tassa vimānassa ābhā sātirekāni",
  "atk-s0506a:2483_8": "vīsatiyojanāni pharitvā tiṭṭhati.",
  "atk-s0506a:2484_0": "Atha māṇavaṃ kālakataṃ disvā setabyagāmavāsino manussā setabyaṃ gantvā tassa mātāpitūnaṃ",
  "atk-s0506a:2484_1": "ukkaṭṭhagāmavāsino ca ukkaṭṭhaṃ gantvā brāhmaṇassa pokkharasātissa kathesuṃ. Taṃ",
  "atk-s0506a:2484_2": "sutvā tassa mātāpitaro ñātimittā brāhmaṇo ca pokkharasāti saparivārā assumukhā rodamānā",
  "atk-s0506a:2484_3": "taṃ padesaṃ agamaṃsu, yebhuyyena setabyavāsino ca ukkaṭṭhavāsino ca icchānaṅgalavāsino",
  "atk-s0506a:2484_4": "ca sannipatiṃsu, mahāsamāgamo ahosi. Atha māṇavassa mātāpitaro maggassa avidūre citakaṃ",
  "atk-s0506a:2484_5": "sajjetvā sarīrakiccaṃ kātuṃ ārabhiṃsu.",
  "atk-s0506a:2485_0": "Atha bhagavā cintesi “mayi gate chattamāṇavo maṃ vandituṃ āgamissati, āgatañca taṃ",
  "atk-s0506a:2485_1": "katakammaṃ kathāpento kammaphalaṃ paccakkhaṃ kāretvā dhammaṃ desessāmi, evaṃ mahājanassa",
  "atk-s0506a:2485_2": "dhammābhisamayo bhavissatī”ti cintetvā mahatā bhikkhusaṅghena saddhiṃ taṃ padesaṃ",
  "atk-s0506a:2485_3": "upagantvā aññatarasmiṃ rukkhamūle nisīdi chabbaṇṇabuddharaṃsiyo vissajjento. Atha",
  "atk-s0506a:2485_4": "chattamāṇavadevaputtopi attano sampattiṃ paccavekkhitvā, tassā kāraṇaṃ upadhārento",
  "atk-s0506a:2485_5": "saraṇagamanañca sīlasamādānañca disvā, vimhayajāto bhagavati sañjātapasādabahumāno",
  "atk-s0506a:2485_6": "“idānevāhaṃ gantvā bhagavantañca bhikkhusaṅghañca vandissāmi, ratanattayaguṇe ca",
  "atk-s0506a:2485_7": "mahājanassa pākaṭe karissāmī”ti kataññutaṃ nissāya sakalaṃ taṃ araññapadesaṃ ekālokaṃ",
  "atk-s0506a:2485_8": "karonto, saha vimānena āgantvā vimānato oruyha mahatā parivārena saddhiṃ dissamānarūpo",
  "atk-s0506a:2485_9": "upasaṅkamitvā bhagavato pādesu sirasā nipatanto abhivādetvā añjaliṃ paggayha ekamantaṃ",
  "atk-s0506a:2485_10": "aṭṭhāsi. Taṃ disvā mahājano “ko nu kho ayaṃ devo vā brahmā vā”ti acchariyabbhutajāto",
  "atk-s0506a:2485_11": "upasaṅkamitvā bhagavantaṃ parivāresi. Bhagavā tena katapuññakammaṃ pākaṭaṃ kātuṃ –",
  "atk-s0506a:2486": "889.",
  "atk-s0506a:2487": "“Na tathā tapati nabhe sūriyo, cando ca na bhāsati na phusso;",
  "atk-s0506a:2488": "Yathā atulamidaṃ mahappabhāsaṃ, ko nu tvaṃ tidivā mahiṃ upāgā.",
  "atk-s0506a:2489": "890.",
  "atk-s0506a:2490": "“Chindati raṃsī pabhaṅkarassa, sādhikavīsatiyojanāni ābhā;",
  "atk-s0506a:2491": "Rattimapi yathā divaṃ karoti, parisuddhaṃ vimalaṃ subhaṃ vimānaṃ.",
  "atk-s0506a:2492": "891.",
  "atk-s0506a:2493": "“Bahupadumavicitrapuṇḍarīkaṃ, vokiṇṇaṃ kusumehi nekacittaṃ;",
  "atk-s0506a:2494": "Arajavirajahemajālachannaṃ, ākāse tapati yathāpi sūriyo.",
  "atk-s0506a:2495": "892.",
  "atk-s0506a:2496": "“Rattambarapītavāsasāhi, agarupiyaṅgucandanussadāhi;",
  "atk-s0506a:2497": "Kañcanatanusannibhattacāhi, paripūraṃ gaganaṃva tārakāhi.",
  "atk-s0506a:2498": "893.",
  "atk-s0506a:2499": "“Naranāriyo bahuketthanekavaṇṇā, kusumavibhūsitābharaṇettha sumanā;",
  "atk-s0506a:2500": "Anilapamuñcitā pavanti surabhiṃ, tapaniyavitatā suvaṇṇachannā.",
  "atk-s0506a:2501": "894.",
  "atk-s0506a:2502": "“Kissa saṃyamassa ayaṃ vipāko, kenāsi kammaphalenidhūpapanno;",
  "atk-s0506a:2503": "Yathā ca te adhigatamidaṃ vimānaṃ, tadanupadaṃ avacāsi iggha puṭṭho”ti. –",
  "atk-s0506a:2504": "Taṃ devaputtaṃ paṭipucchi.",
  "atk-s0506a:2505_0": "886. Tattha tapatīti dippati. Nabheti ākāse. Phussoti phussatārakā. Atulanti anupamaṃ,",
  "atk-s0506a:2505_1": "appamāṇaṃ vā. Idaṃ vuttaṃ hoti – yathā idaṃ tava vimānaṃ anupamaṃ appamāṇaṃ pabhassarabhāvena",
  "atk-s0506a:2505_2": "tato eva mahappabhāsaṃ ākāse dippati, na tathā tārakarūpāni dippanti, na cando, tāni",
  "atk-s0506a:2505_3": "tāva tiṭṭhantu, nāpi sūriyo dippati, evaṃbhūto ko nu tvaṃ devalokato imaṃ bhūmipadesaṃ",
  "atk-s0506a:2505_4": "upagato, taṃ pākaṭaṃ katvā imassa mahājanassa kathehīti.",
  "atk-s0506a:2506_0": "890. Chindatīti vicchindati, pavattituṃ adento paṭihanatīti attho. Raṃsīti rasmiyo.",
  "atk-s0506a:2506_1": "Pabhaṅkarassāti sūriyassa. Tassa ca vimānassa pabhā samantato pañcavīsati yojanāni",
  "atk-s0506a:2506_2": "pharitvā tiṭṭhati. Tenāha “sādhikavīsatiyojanāni ābhā”ti. Rattimapi yathā divaṃ karotīti",
  "atk-s0506a:2506_3": "attano pabhāya andhakāraṃ vidhamantaṃ rattibhāgampi divasabhāgaṃ viya karoti. Parisamantato",
  "atk-s0506a:2506_4": "anto ceva bahi ca suddhatāya parisuddhaṃ. Sabbaso malābhāvena vimalaṃ. Sundaratāya subhaṃ.",
  "atk-s0506a:2507_0": "891. Bahupadumavicitrapuṇḍarīkanti bahuvidharattakamalañceva vicittavaṇṇasetakamalañca.",
  "atk-s0506a:2507_1": "Setakamalaṃ padumaṃ, rattakamalaṃ puṇḍarīkanti vadanti. Vokiṇṇaṃ kusumehīti aññehi",
  "atk-s0506a:2507_2": "ca nānāvidhehi pupphehi samokiṇṇaṃ. Nekacittanti mālākammalatākammādinānāvidhavicittaṃ.",
  "atk-s0506a:2507_3": "Arajavirajahemajālachannanti sayaṃ apagatarajaṃ virajena niddosena kañcanajālena chāditaṃ.",
  "atk-s0506a:2508_0": "892. Rattambarapītavāsasāhīti rattavatthāhi ceva pītavatthāhi ca. Ekā hi rattaṃ dibbavatthaṃ",
  "atk-s0506a:2508_1": "nivāsetvā pītaṃ uttariyaṃ karoti, aparā pītaṃ nivāsetvā rattaṃ uttariyaṃ karoti.",
  "atk-s0506a:2508_2": "Taṃ sandhāya vuttaṃ “rattambarapītavāsasāhī”ti. Agarupiyaṅgucandanussadāhīti agarugandhena",
  "atk-s0506a:2508_3": "piyaṅgumālāhi candanagandhehi ca ussadāhi, ussannadibbāgarugandhādikāhīti attho.",
  "atk-s0506a:2508_4": "Kañcanatanusannibhattacāhīti kanakasadisasukhumacchavīhi. Paripūranti tahaṃ tahaṃ",
  "atk-s0506a:2508_5": "vicarantīhi saṅgītipasutāhi ca paripuṇṇaṃ.",
  "atk-s0506a:2509_0": "893. Bahuketthāti bahukā ettha. Anekavaṇṇāti nānārūpā. Kusamavibhūsitābharaṇāti visesato",
  "atk-s0506a:2509_1": "surabhivāyanatthaṃ dibbakusumehi alaṅkatadibbābharaṇā. Etthāti etasmiṃ vimāne. Sumanāti",
  "atk-s0506a:2509_2": "sundaramanā pamuditacittā. Anilapamuñcitā pavanti surabhinti anilena pamuñcitagandhānaṃ",
  "atk-s0506a:2509_3": "pupphānaṃ vāyunā vimuttapattapuṭaṃ viya vibandhatāya vikasitatāya ca sugandhaṃ pavāyanti.",
  "atk-s0506a:2509_4": "“Anilapadhūpitā”tipi paṭhanti, vātena mandaṃ āvuyhamānā hemamayapupphāti attho. Kanakacīrakādīhi",
  "atk-s0506a:2509_5": "veṇiādīsu otatatāya tapaniyavitatā. Yebhuyyena kañcanābharaṇehi acchāditasarīratāya",
  "atk-s0506a:2509_6": "suvaṇṇachannā. Naranāriyoti devaputtā devadhītaro ca bahukā ettha tava vimāneti dasseti.",
  "atk-s0506a:2510": "894. Iṅghāti codanatthe nipāto puṭṭhoti pucchito imassa mahājanassa kammaphalapaccakkhabhāvāyāti adhippāyo.",
  "atk-s0506a:2511": "Tato devaputto imāhi gāthāhi byākāsi –",
  "atk-s0506a:2512": "895.",
  "atk-s0506a:2513": "“Sayamidha pathe samecca māṇavena, satthānusāsi anukampamāno;",
  "atk-s0506a:2514": "Tava ratanavarassa dhammaṃ sutvā, karissāmīti ca bravittha chatto.",
  "atk-s0506a:2515": "896.",
  "atk-s0506a:2516": "“Jinavarapavaraṃ upehi saraṇaṃ, dhammañcāpi tatheva bhikkhusaṅghaṃ;",
  "atk-s0506a:2517": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2518": "897.",
  "atk-s0506a:2519": "“Mā ca pāṇavadhaṃ vividhaṃ carassu asuciṃ,",
  "atk-s0506a:2520": "Na hi pāṇesu asaññataṃ avaṇṇayiṃsu sappaññā;",
  "atk-s0506a:2521": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2522": "898.",
  "atk-s0506a:2523": "“Mā ca parajanassa rakkhitampi, ādātabbamamaññitho adinnaṃ;",
  "atk-s0506a:2524": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2525": "899.",
  "atk-s0506a:2526": "“Mā ca parajanassa rakkhitāyo, parabhariyā agamā anariyametaṃ;",
  "atk-s0506a:2527": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2528": "900.",
  "atk-s0506a:2529": "“Mā ca vitathaṃ aññathā abhāṇi, na hi musāvādaṃ avaṇṇayiṃsu sappaññā;",
  "atk-s0506a:2530": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2531": "901.",
  "atk-s0506a:2532": "“Yena ca purisassa apeti saññā, taṃ majjaṃ parivajjayassu sabbaṃ;",
  "atk-s0506a:2533": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2534": "902.",
  "atk-s0506a:2535": "“Svāhaṃ idha pañca sikkhā karitvā, paṭipajjitvā tathāgatassa dhamme;",
  "atk-s0506a:2536": "Dvepathamagamāsiṃ coramajjhe, te maṃ tattha vadhiṃsu bhogahetu.",
  "atk-s0506a:2537": "903.",
  "atk-s0506a:2538": "“Ettakamidaṃ anussarāmi kusalaṃ, tato paraṃ na me vijjati aññaṃ;",
  "atk-s0506a:2539": "Tena sucaritena kammunāhaṃ, uppanno tidivesu kāmakāmī.",
  "atk-s0506a:2540": "904.",
  "atk-s0506a:2541": "“Passa khaṇamuhuttasaññamassa, anudhammappaṭipattiyā vipākaṃ;",
  "atk-s0506a:2542": "Jalamiva yasasā samekkhamānā, bahukāmaṃ pihayanti hīnakammā.",
  "atk-s0506a:2543": "905.",
  "atk-s0506a:2544": "“Passa katipayāya desanāya, sugatiñcamhi gato sukhañca patto;",
  "atk-s0506a:2545": "Ye ca te satataṃ suṇanti dhammaṃ, maññe te amataṃ phusanti khemaṃ.",
  "atk-s0506a:2546": "906.",
  "atk-s0506a:2547": "“Appampi kataṃ mahāvipākaṃ, vipulaṃ hoti tathāgatassa dhamme;",
  "atk-s0506a:2548": "Passa katapuññatāya chatto, obhāseti pathaviṃ yathāpi sūriyo.",
  "atk-s0506a:2549": "907.",
  "atk-s0506a:2550": "“Kimidaṃ kusalaṃ kimācarema, icceke hi samecca mantayanti;",
  "atk-s0506a:2551": "Te mayaṃ punareva laddha mānusattaṃ, paṭipannā viharemu sīlavanto.",
  "atk-s0506a:2552": "908.",
  "atk-s0506a:2553": "“Bahukāro anukampako ca satthā, iti me sati agamā divā divassa;",
  "atk-s0506a:2554": "Svāhaṃ upagatomhi saccanāmaṃ, anukampassu punapi suṇemha dhammaṃ.",
  "atk-s0506a:2555": "909.",
  "atk-s0506a:2556": "“Ye cidha pajahanti kāmarāgaṃ, bhavarāgānusayañca pahāya mohaṃ;",
  "atk-s0506a:2557": "Na ca te puna mupenti gabbhaseyyaṃ, parinibbānagatā hi sītibhūtā”ti.",
  "atk-s0506a:2558_0": "895. Tattha sayamidha pathe samecca māṇavenāti idha imasmiṃ pathe mahāmagge sayameva",
  "atk-s0506a:2558_1": "upagatena māṇavena brāhmaṇakumārena samecca samāgantvā. Diṭṭhadhammikasamparāyikaparamatthehi",
  "atk-s0506a:2558_2": "sattānaṃ yathārahamanusāsanato satthā bhagavā, tvaṃ yaṃ māṇavaṃ yathādhammaṃ anusāsi",
  "atk-s0506a:2558_3": "anukampamāno anuggaṇhanto, tava ratanavarassa aggaratanassa sammāsambuddhassa, taṃ",
  "atk-s0506a:2558_4": "dhammaṃ sutvā iti evaṃ karissāmi yathānusiṭṭhaṃ paṭipajjissāmīti, so chatto chattanāmako",
  "atk-s0506a:2558_5": "māṇavo bravittha kathesīti padayojanā.",
  "atk-s0506a:2559_0": "896. Evaṃ yathāpucchitaṃ kammaṃ kāraṇato dassetvā idāni taṃ sarūpato vibhāgato ca",
  "atk-s0506a:2559_1": "dassento satthārā samādapitabhāvaṃ attanā ca tattha pacchā patiṭṭhitabhāvaṃ dassetuṃ",
  "atk-s0506a:2559_2": "“jinavarapavara”ntiādimāha. Tattha noti paṭhamaṃ avocahaṃ bhanteti bhante bhagavā",
  "atk-s0506a:2559_3": "“saraṇagamanaṃ jānāsī”ti tayā vutto “no”ti na “jānāmī”ti paṭhamaṃ avocaṃ ahaṃ. Pacchā",
  "atk-s0506a:2559_4": "te vacanaṃ tathevakāsinti pacchā tayā vuttaṃ kathaṃ parivattento tava vacanaṃ tatheva",
  "atk-s0506a:2559_5": "akāsiṃ paṭipajjiṃ, tīṇipi saraṇāni upagacchinti attho.",
  "atk-s0506a:2560_0": "897. Vividhanti uccāvacaṃ, appasāvajjaṃ mahāsāvajjañcāti attho. Mā carassūti mā akāsi.",
  "atk-s0506a:2560_1": "Asucinti kilesāsucimissatāya na suciṃ. Pāṇesu asaññatanti pāṇaghātato avirataṃ. Na",
  "atk-s0506a:2560_2": "hi avaṇṇayiṃsūti na hi vaṇṇayanti. Paccūppannakālatthe hi idaṃ atītakālavacanaṃ.",
  "atk-s0506a:2560_3": "Atha vā “avaṇṇayiṃsū”ti ekadesena sakalassa kālassa upalakkhaṇaṃ, tasmā yathā na",
  "atk-s0506a:2560_4": "vaṇṇayiṃsu atītamaddhānaṃ, evaṃ etarahipi na vaṇṇayanti, anāgatepi na vaṇṇayissantīti vuttaṃ hoti.",
  "atk-s0506a:2561_0": "898-900. Parajanassa rakkhitanti parapariggahitavatthu. Tenāha “adinna”nti. Mā agamāti",
  "atk-s0506a:2561_1": "mā ajjhācari. Vitathanti atathaṃ, musāti attho. Aññathāti aññathāva, vitathasaññī",
  "atk-s0506a:2561_2": "evaṃ vitathanti jānanto evaṃ mā bhaṇīti attho.",
  "atk-s0506a:2562": "901. Yenāti yena majjena, pītenāti adhippāyo. Apetīti vigacchati. Saññāti dhammasaññā, lokasaññā eva vā. Sabbanti anavasesaṃ, bījato paṭṭhāyāti attho.",
  "atk-s0506a:2563_0": "902. Svāhanti so tadā chattamāṇavabhūto ahaṃ. Idha imasmiṃ maggapadese, imasmiṃ vā",
  "atk-s0506a:2563_1": "tava sāsane. Tenāha “tathāgatassa dhamme”ti. Pañca sikkhāti pañca sīlāni. Karitvāti",
  "atk-s0506a:2563_2": "ādiyitvā, adhiṭṭhāyāti attho. Dvepathanti dvinnaṃ gāmasīmānaṃ vemajjhabhūtaṃ pathaṃ,",
  "atk-s0506a:2563_3": "sīmantarikapathanti attho. Teti te corā. Tatthāti sīmantarikamagge. Bhogahetūti āmisakiñcikkhanimittaṃ.",
  "atk-s0506a:2564": "903. Tatoti yathāvuttakusalato paraṃ upari aññaṃ kusalaṃ na vijjati na upalabbhati, yamahaṃ anussareyyanti attho. Kāmakāmīti yathicchitakāmaguṇasamaṅgī.",
  "atk-s0506a:2565_0": "904. Khaṇamuhuttasaññamassāti khaṇamuhuttamattaṃ pavattasīlassa. Anudhammappaṭipattiyāti",
  "atk-s0506a:2565_1": "yathādhigatassa phalassa anurūpadhammaṃ paṭipajjamānassa bhagavā passa, tuyhaṃ ovādadhammassa",
  "atk-s0506a:2565_2": "vā anurūpāya dhammapaṭipattiyā vuttaniyāmeneva saraṇagamanassa sīlasamādānassa cāti",
  "atk-s0506a:2565_3": "attho. Jalamiva yasasāti iddhiyā parivārasampattiyā ca jalantaṃ viya. Samekkhamānāti",
  "atk-s0506a:2565_4": "passantā. Bahukāti bahavo. Pihayantīti “kathaṃ nu kho mayaṃ edisā bhaveyyāmā”ti patthenti.",
  "atk-s0506a:2565_5": "Hīnakammāti mama sampattito nihīnabhogā.",
  "atk-s0506a:2566": "905. Katipayāyāti appikāya. Yeti ye bhikkhū ceva upāsakādayo ca. Ca-saddo byatireke. Teti tava. Satatanti divase divase.",
  "atk-s0506a:2567_0": "906. Vipulanti uḷāraphalaṃ vipulānubhāvaṃ. Tathāgatassa dhammeti tathāgatassa sāsane",
  "atk-s0506a:2567_1": "ovāde ṭhatvā katanti yojanā. Evaṃ anuddesikavasena vuttamevatthaṃ attuddesikavasena",
  "atk-s0506a:2567_2": "dassento “passā”tiādimāha. Tattha passāti bhagavantaṃ vadati, attānameva vā aññaṃ",
  "atk-s0506a:2567_3": "viya ca katvā vadati.",
  "atk-s0506a:2568_0": "907. Kimidaṃ kusalaṃ kimācaremāti kusalaṃ nāmetaṃ kiṃsabhāvaṃ kīdisaṃ, kathaṃ vā",
  "atk-s0506a:2568_1": "taṃ ācareyyāma. Icceke hi samecca mantayantīti evameke samecca samāgantvā pathaviṃ",
  "atk-s0506a:2568_2": "parivattentā viya sineruṃ ukkhipantā viya ca sudukkaraṃ katvā mantayanti vicārenti,",
  "atk-s0506a:2568_3": "mayaṃ pana akiccheneva punapi kusalaṃ ācareyyāmāti adhippāyo. Tenevāha “maya”ntiādi.",
  "atk-s0506a:2569_0": "908. Bahukāroti bahūpakāro, mahāupakāro vā. Anukampakoti kāruṇiko. Ma-kāro padasandhikaro.",
  "atk-s0506a:2569_1": "Itīti evaṃ, bhagavato attani paṭipannākāraṃ sandhāya vadati. Me satīti mayi sati",
  "atk-s0506a:2569_2": "vijjamāne, corehi avadhite evāti attho. Divā divassāti divasassapi divā, kālassevāti",
  "atk-s0506a:2569_3": "attho. Svāhanti so chattamāṇavabhūto ahaṃ. Saccanāmanti “bhagavā arahaṃ sammāsambuddho”tiādināmehi",
  "atk-s0506a:2569_4": "avitathanāmaṃ bhūtatthanāmaṃ. Anukampassūti anuggaṇhāhi. Punapīti bhiyyopi suṇemu,",
  "atk-s0506a:2569_5": "tava dhammaṃ suṇeyyāmayevāti attho.",
  "atk-s0506a:2570_0": "Evaṃ devaputto sabbametaṃ kataññutābhāve ṭhatvā satthu payirupāsane ca dhammassavane",
  "atk-s0506a:2570_1": "ca atittimeva dīpento vadati. Bhagavā devaputtassa ca tattha sannipatitaparisāya",
  "atk-s0506a:2570_2": "ca ajjhāsayaṃ oloketvā anupubbikathaṃ kathesi. Atha nesaṃ allacittataṃ ñatvā sāmukkaṃsikaṃ",
  "atk-s0506a:2570_3": "dhammadesanaṃ pakāsesi. Desanāpariyosāne devaputto ceva mātāpitaro cassa sotāpattiphale",
  "atk-s0506a:2570_4": "patiṭṭhahiṃsu, mahato ca janakāyassa dhammābhisamayo ahosi.",
  "atk-s0506a:2571_0": "909. Paṭhamaphale patiṭṭhito devaputto uparimaggesu attano garucittīkāraṃ, tadadhigamassa",
  "atk-s0506a:2571_1": "ca mahānisaṃsataṃ vibhāvento “ye cidha pajahanti kāmarāga”nti pariyosānagāthamāha.",
  "atk-s0506a:2571_2": "Tassattho – ye idha imasmiṃ sāsane ṭhitā pajahanti anavasesato samucchindanti kāmarāgaṃ,",
  "atk-s0506a:2571_3": "na ca te puna upenti gabbhaseyyaṃ orambhāgiyānaṃ saṃyojanānaṃ samucchinnattā. Ye",
  "atk-s0506a:2571_4": "ca pana pahāya mohaṃ sabbaso samugghātetvā bhavarāgānusayañca pajahanti, te puna",
  "atk-s0506a:2571_5": "upenti gabbhaseyyanti vattabbameva natthi. Kasmā? Parinibbānagatā hi sītibhūtā, te",
  "atk-s0506a:2571_6": "hi uttamapurisā anupādisesāya nibbānadhātuyā parinibbānaṃ gatā evaṃ idheva sabbavedayitānaṃ",
  "atk-s0506a:2571_7": "sabbapariḷāhānaṃ byantibhāvena sītibhūtā.",
  "atk-s0506a:2572_0": "Iti devaputto attano ariyasotasamāpannabhāvaṃ pavedento anupādisesāya nibbānadhātuyā",
  "atk-s0506a:2572_1": "desanāya kūṭaṃ gahetvā bhagavantaṃ vanditvā padakkhiṇaṃ katvā bhikkhusaṅghassa apacitiṃ",
  "atk-s0506a:2572_2": "dassetvā mātāpitaro āpucchitvā devalokameva gato, satthāpi uṭṭhāyāsanā gato saddhiṃ",
  "atk-s0506a:2572_3": "bhikkhusaṅghena. Māṇavassa pana mātāpitaro brāhmaṇo pokkharasāti sabbo ca mahājano",
  "atk-s0506a:2572_4": "bhagavantaṃ anugantvā nivatti. Bhagavā jetavanaṃ gantvā sannipatitāya parisāya imaṃ",
  "atk-s0506a:2572_5": "vimānaṃ vitthārato kathesi. Sā desanā mahājanassa sātthikā ahosīti.",
  "atk-s0506a:2573": "Chattamāṇavakavimānavaṇṇanā niṭṭhitā.",
  "atk-s0506a:2574": "4. Kakkaṭakarasadāyakavimānavaṇṇanā",
  "atk-s0506a:2575_0": "Uccamidaṃ maṇithūṇaṃ vimānanti kakkaṭakarasadāyakavimānaṃ. Tassa kā uppatti? Bhagavā",
  "atk-s0506a:2575_1": "rājagahe viharati veḷuvane. Tena samayena aññataro bhikkhu āraddhavipassako kaṇṇasūlena",
  "atk-s0506a:2575_2": "pīḷito akallasarīratāya vipassanaṃ ussukkāpetuṃ nāsakkhi, vejjehi vuttavidhinā bhesajje",
  "atk-s0506a:2575_3": "katepi rogo na vūpasami. So bhagavato etamatthaṃ ārocesi. Athassa bhagavā “kakkaṭakarasabhojanaṃ",
  "atk-s0506a:2575_4": "sappāya”nti ñatvā āha “gaccha tvaṃ bhikkhu magadhakhette piṇḍāya carāhī”ti.",
  "atk-s0506a:2576_0": "So bhikkhu “dīghadassinā addhā kiñci diṭṭhaṃ bhavissatī”ti cintetvā “sādhu bhante”ti",
  "atk-s0506a:2576_1": "bhagavato paṭissuṇitvā bhagavantaṃ vanditvā pattacīvaramādāya magadhakhettaṃ gantvā",
  "atk-s0506a:2576_2": "aññatarassa khettapālassa kuṭiyā dvāre piṇḍāya aṭṭhāsi. So ca khettapālo kakkaṭakarasaṃ",
  "atk-s0506a:2576_3": "sampādetvā bhattañca pacitvā “thokaṃ vissamitvā bhuñjissāmī”ti nisinno theraṃ disvā",
  "atk-s0506a:2576_4": "pattaṃ gahetvā kuṭikāyaṃ nisīdāpetvā kakkaṭakarasabhattaṃ adāsi. Therassa taṃ bhattaṃ",
  "atk-s0506a:2576_5": "thokaṃ bhuttassayeva kaṇṇasūlaṃ paṭippassambhi, ghaṭasatena nhāto viya ahosi. So",
  "atk-s0506a:2576_6": "sappāyāhāravasena cittaphāsukaṃ labhitvā vipassanāvasena cittaṃ abhininnāmento apariyositeyeva",
  "atk-s0506a:2576_7": "bhojane anavasesato āsave khepetvā arahatte patiṭṭhāya khettapālaṃ āha “upāsaka,",
  "atk-s0506a:2576_8": "tava piṇḍapātabhojanena mayhaṃ rogo vūpasanto, kāyacittaṃ kallaṃ jātaṃ, tvampi imassa",
  "atk-s0506a:2576_9": "puññassa phalena vigatakāyacittadukkho bhavissasī”ti vatvā anumodanaṃ katvā pakkāmi.",
  "atk-s0506a:2577_0": "Khettapālo aparena samayena kālaṃ katvā tāvatiṃsabhavane dvādasayojanike maṇithambhe",
  "atk-s0506a:2577_1": "kanakavimāne sattasatakūṭāgārapaṭimaṇḍite veḷuriyamayagabbhe nibbatti, dvāre cassa",
  "atk-s0506a:2577_2": "yathūpacitakammasaṃsūcako muttāsikkāgato suvaṇṇakakkaṭako olambamāno aṭṭhāsi. Athāyasmā",
  "atk-s0506a:2577_3": "mahāmoggallāno pubbe vuttanayena tattha gato taṃ disvā imāhi gāthāhi pucchi –",
  "atk-s0506a:2578": "910.",
  "atk-s0506a:2579": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:2580": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:2581": "911.",
  "atk-s0506a:2582": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:2583": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:2584": "912.",
  "atk-s0506a:2585": "“Kena tetādiso vaṇṇo, kena te idha mijjhati;",
  "atk-s0506a:2586": "Uppajjanti ca te bhogā, ye keci manaso piyā.",
  "atk-s0506a:2587": "913.",
  "atk-s0506a:2588": "“Pucchāmi taṃ deva mahānubhāva, manussabhūto kimakāsi puññaṃ;",
  "atk-s0506a:2589": "Kenāsi evaṃ jalitānubhāvo, vaṇṇo ca te sabbadisā pabhāsatī”ti.",
  "atk-s0506a:2590": "Sopissa byākāsi, taṃ dassetuṃ –",
  "atk-s0506a:2591": "914.",
  "atk-s0506a:2592": "“So devaputto attamano, moggallānena pucchito;",
  "atk-s0506a:2593": "Pañhaṃ puṭṭho viyākāsi, yassa kammassidaṃ phala”nti. – vuttaṃ;",
  "atk-s0506a:2594": "915.",
  "atk-s0506a:2595": "“Satisamuppādakaro, dvāre kakkaṭako ṭhito;",
  "atk-s0506a:2596": "Niṭṭhito jātarūpassa, sobhati dasapādako.",
  "atk-s0506a:2597": "916.",
  "atk-s0506a:2598": "“Tena metādiso vaṇṇo, tena me idha mijjhati;",
  "atk-s0506a:2599": "Uppajjanti ca me bhogā, ye keci manaso piyā.",
  "atk-s0506a:2600": "917.",
  "atk-s0506a:2601": "“Akkhāmi te bhikkhu mahānubhāva, manussabhūto yamakāsi puññaṃ;",
  "atk-s0506a:2602": "Tenamhi evaṃ jalitānubhāvo, vaṇṇo ca me sabbadisā pabhāsatī”ti.",
  "atk-s0506a:2603": "910. Tattha uccanti accuggataṃ. Maṇithūṇanti padumarāgādimaṇimayathambhaṃ. Samantatoti catūsupi passesu. Rucakatthatāti tassaṃ tassaṃ bhūmiyaṃ suvaṇṇaphalakehi atthatā.",
  "atk-s0506a:2604_0": "911. Pivasi khādasi cāti kālena kālaṃ upayujjamānaṃ gandhapānaṃ sudhābhojanañca sandhāya",
  "atk-s0506a:2604_1": "vadati. Pavadantīti pavajjanti. Dibbā rasā kāmaguṇettha pañcāti dibbā rasā anappakā",
  "atk-s0506a:2604_2": "pañca kāmaguṇā ettha etasmiṃ tava vimāne saṃvijjantīti attho. Suvaṇṇachannāti hemābharaṇavibhūsitā.",
  "atk-s0506a:2605_0": "915. Satisamuppādakaroti satuppādakaro, yena puññakammena ayaṃ dibbasampatti mayā",
  "atk-s0506a:2605_1": "laddhā, tattha satuppādassa kārako, “kakkaṭakarasadānena ayaṃ tayā sampatti laddhā”ti",
  "atk-s0506a:2605_2": "evaṃ satuppādaṃ karontoti attho. Niṭṭhito jātarūpassāti jātarūpena siddho jātarūpamayo.",
  "atk-s0506a:2605_3": "Ekamekasmiṃ passe pañca pañca katvā dasa pādā etassāti dasapādako dvāre kakkaṭako",
  "atk-s0506a:2605_4": "ṭhito sobhati. So eva mama puññakammaṃ tādisānaṃ mahesīnaṃ vibhāveti, na ettha mayā",
  "atk-s0506a:2605_5": "vattabbaṃ atthīti adhippāyo. Tenāha “tena metādiso vaṇṇo”tiādi. Sesaṃ vuttanayameva.",
  "atk-s0506a:2606": "Kakkaṭakarasadāyakavimānavaṇṇanā niṭṭhitā.",
  "atk-s0506a:2607": "5. Dvārapālakavimānavaṇṇanā",
  "atk-s0506a:2608_0": "Uccamidaṃ maṇithūṇanti dvārapālakavimānaṃ. Tassa kā uppatti? Bhagavā rājagahe viharati",
  "atk-s0506a:2608_1": "veḷuvane. Tena ca samayena rājagahe aññataro upāsako cattāri niccabhattāni saṅghassa",
  "atk-s0506a:2608_2": "deti. Tassa pana gehaṃ pariyante ṭhitaṃ corabhayena yebhuyyena pihitadvārameva hoti.",
  "atk-s0506a:2608_3": "Bhikkhū gantvā kadāci dvārassa pihitattā bhattaṃ aladdhāva paṭigacchanti. Upāsako",
  "atk-s0506a:2608_4": "bhariyaṃ āha “kiṃ, bhadde, ayyānaṃ sakkaccaṃ bhikkhā dīyatī”ti? Sā āha “ekesu divasesu",
  "atk-s0506a:2608_5": "ayyā nāgamiṃsū”ti. “Kiṃ kāraṇa”nti? “Dvārassa pihitattā maññe”ti. Taṃ sutvā upāsako",
  "atk-s0506a:2608_6": "saṃvegappatto hutvā ekaṃ purisaṃ dvārapālaṃ katvā ṭhapesi “tvaṃ ajjato paṭṭhāya dvāraṃ",
  "atk-s0506a:2608_7": "rakkhanto nisīda, yadā ca ayyā āgamissanti, tadā te pavesetvā paviṭṭhānaṃ nesaṃ pattapaṭiggahaṇaāsanapaññāpanādi",
  "atk-s0506a:2608_8": "sabbaṃ yuttapayuttaṃ jānāhī”ti. So “sādhū”ti tathā karonto bhikkhūnaṃ santike dhammaṃ",
  "atk-s0506a:2608_9": "sutvā uppannasaddho kammaphalaṃ saddahitvā saraṇesu ca sīlesu ca patiṭṭhahi, sakkaccaṃ bhikkhū upaṭṭhahi.",
  "atk-s0506a:2609_0": "Aparabhāge niccabhattadāyako upāsako kālaṃ katvā yāmesu nibbatti. Dvārapālo pana",
  "atk-s0506a:2609_1": "sakkaccaṃ bhikkhūnaṃ upaṭṭhahitvā parassa pariccāge veyyāvaccakaraṇena anumodanena",
  "atk-s0506a:2609_2": "ca tāvatiṃsesu uppajji. Tassa dvādasayojanikaṃ kanakavimānantiādi sabbaṃ kakkaṭakavimāne",
  "atk-s0506a:2609_3": "vuttanayeneva veditabbaṃ. Pucchāvissajjanagāthā evamāgatā –",
  "atk-s0506a:2610": "918.",
  "atk-s0506a:2611": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:2612": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:2613": "919.",
  "atk-s0506a:2614": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:2615": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:2616": "920. “Kena tetādiso vaṇṇo…pe… vaṇṇo ca te sabbadisā pabhāsatī”ti.",
  "atk-s0506a:2617": "922. “So devaputto attamano…pe… yassa kammassidaṃ phalaṃ”.",
  "atk-s0506a:2618": "923.",
  "atk-s0506a:2619": "“Dibbaṃ mamaṃ vassasahassamāyu, vācābhigītaṃ manasā pavattitaṃ;",
  "atk-s0506a:2620": "Ettāvatā ṭhassati puññakammo, dibbehi kāmehi samaṅgibhūto.",
  "atk-s0506a:2621": "924.",
  "atk-s0506a:2622": "“Tena metādiso vaṇṇo…pe…",
  "atk-s0506a:2623": "Vaṇṇo ca me sabbadisā pabhāsatī”ti.",
  "atk-s0506a:2624_0": "923. Tattha dibbaṃ mamaṃ vassasahassamāyūti yasmiṃ devanikāye sayaṃ uppanno, tesaṃ",
  "atk-s0506a:2624_1": "tāvatiṃsadevānaṃ āyuppamāṇameva vadati. Tesañhi manussānaṃ gaṇanāya vassasataṃ eko",
  "atk-s0506a:2624_2": "rattidivo, tāya rattiyā tiṃsarattiko māso, tena māsena dvādasamāsiko saṃvaccharo,",
  "atk-s0506a:2624_3": "tena saṃvaccharena sahassasaṃvaccharāni āyu, taṃ manussānaṃ gaṇanāya tisso vassakoṭiyo",
  "atk-s0506a:2624_4": "saṭṭhi ca vassasatasahassāni honti. Vācābhigītanti vācāya abhigītaṃ, “āgacchantu",
  "atk-s0506a:2624_5": "ayyā, idaṃ āsanaṃ paññattaṃ, idha nisīdathā”tiādinā, “kiṃ ayyānaṃ sarīrassa ārogyaṃ,",
  "atk-s0506a:2624_6": "kiṃ vasanaṭṭhānaṃ phāsuka”ntiādinā paṭisanthāravasena ca vācāya kathitamattaṃ. Manasā",
  "atk-s0506a:2624_7": "pavattitanti “ime ayyā pesalā brahmacārino dhammacārino”tiādinā cittena pavattitaṃ",
  "atk-s0506a:2624_8": "pasādamattaṃ, na pana mama santakaṃ kiñci pariccattaṃ atthīti dasseti. Ettāvatāti",
  "atk-s0506a:2624_9": "ettakena evaṃ kathanamattena pasādamattenapi. Ṭhassati puññakammoti katapuñño nāma",
  "atk-s0506a:2624_10": "hutvā devaloke ṭhassati ciraṃ pavattissati, tiṭṭhanto ca dibbehi kāmehi samaṅgībhūto",
  "atk-s0506a:2624_11": "tasmiṃ devanikāye devānaṃ valañjaniyāmeneva dibbehi pañcahi kāmaguṇehi samaṅgībhūto",
  "atk-s0506a:2624_12": "samannāgato hutvā indriyāni paricārento viharatīti attho. Sesaṃ vuttanayameva.",
  "atk-s0506a:2625": "Dvārapālakavimānavaṇṇanā niṭṭhitā.",
  "atk-s0506a:2626": "6. Paṭhamakaraṇīyavimānavaṇṇanā",
  "atk-s0506a:2627_0": "Uccamidaṃ maṇithūṇanti karaṇīyavimānaṃ. Tassa kā uppatti? Bhagavā sāvatthiyaṃ viharati",
  "atk-s0506a:2627_1": "jetavane. Tena samayena sāvatthivāsī eko upāsako nhānopakaraṇāni gahetvā aciravatiṃ",
  "atk-s0506a:2627_2": "gantvā nhatvā āgacchanto bhagavantaṃ sāvatthiṃ piṇḍāya pavisantaṃ disvā upasaṅkamitvā",
  "atk-s0506a:2627_3": "vanditvā evamāha “bhante kena nimantitā”ti. Bhagavā tuṇhī ahosi. So kenaci animantitabhāvaṃ",
  "atk-s0506a:2627_4": "ñatvā āha “adhivāsetu me, bhante, bhagavā bhattaṃ anukampaṃ upādāyā”ti. Adhivāsesi",
  "atk-s0506a:2627_5": "bhagavā tuṇhībhāvena. So bhagavantaṃ attano gehaṃ netvā buddhārahaṃ āsanaṃ paññāpetvā",
  "atk-s0506a:2627_6": "tattha bhagavantaṃ nisīdāpetvā paṇītena annapānena santappesi. Bhagavā katabhattakicco",
  "atk-s0506a:2627_7": "tassa anumodanaṃ katvā pakkāmi. Sesaṃ anantaravimānasadisaṃ. Tena vuttaṃ –",
  "atk-s0506a:2628": "926. “Uccamidaṃ maṇithūṇaṃ vimānaṃ…pe… nāriyo ca naccanti suvaṇṇachannā.",
  "atk-s0506a:2629": "928. “Kena tetādiso vaṇṇo…pe… vaṇṇo ca te sabbadisā pabhāsatī”ti.",
  "atk-s0506a:2630": "930. “So devaputto attamano…pe… yassa kammassidaṃ phalaṃ”.",
  "atk-s0506a:2631": "931.",
  "atk-s0506a:2632": "“Karaṇīyāni puññāni, paṇḍitena vijānatā;",
  "atk-s0506a:2633": "Sammaggatesu buddhesu, yattha dinnaṃ mahapphalaṃ.",
  "atk-s0506a:2634": "931.",
  "atk-s0506a:2635": "“Atthāya vata me buddho, araññā gāmamāgato;",
  "atk-s0506a:2636": "Kattha cittaṃ pasādetvā, tāvatiṃsūpago ahaṃ.",
  "atk-s0506a:2637": "933. “Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:2638": "931. Tattha paṇḍitenāti sappaññena. Vijānatāti attano hitāhitaṃ jānantena. Sammaggatesūti sammāpaṭipannesu, buddhesūti sammāsambuddhesu.",
  "atk-s0506a:2639_0": "932. Atthāyāti hitāya, vuḍḍhiyā vā. Araññāti vihārato, jetavanaṃ sandhāya vadati.",
  "atk-s0506a:2639_1": "Tāvatiṃsūpagoti tāvatiṃsadevakāyaṃ, tāvatiṃsabhavanaṃ vā uppajjanavasena upagato.",
  "atk-s0506a:2639_2": "Sesaṃ vuttanayameva.",
  "atk-s0506a:2640": "Karaṇīyavimānavaṇṇanā niṭṭhitā.",
  "atk-s0506a:2641": "7. Dutiyakaraṇīyavimānavaṇṇanā",
  "atk-s0506a:2642": "Sattamavimānaṃ chaṭṭhavimānasadisaṃ. Kevalaṃ tattha upāsakena bhagavato āhāro dinno, idha aññatarassa therassa. Esaṃ vuttanayameva. Tena vuttaṃ –",
  "atk-s0506a:2643": "935.",
  "atk-s0506a:2644": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:2645": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:2646": "936.",
  "atk-s0506a:2647": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:2648": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:2649": "937. “Kena tetādiso vaṇṇo…pe… vaṇṇo ca te sabbadisā pabhāsatīti.",
  "atk-s0506a:2650": "938.",
  "atk-s0506a:2651": "“So devaputto attamano…pe… yassa kammassidaṃ phalaṃ”.",
  "atk-s0506a:2652": "940.",
  "atk-s0506a:2653": "“Karaṇīyāni puññāni, paṇḍitena vijānatā;",
  "atk-s0506a:2654": "Sammaggatesu bhikkhūsu, yattha dinnaṃ mahapphalaṃ.",
  "atk-s0506a:2655": "941.",
  "atk-s0506a:2656": "“Atthāya vata me bhikkhu, araññā gāmamāgato;",
  "atk-s0506a:2657": "Tattha cittaṃ pasādetvā, tāvatiṃsūpago ahaṃ.",
  "atk-s0506a:2658": "942. “Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:2659": "Dutiyakaraṇīyavimānavaṇṇanā niṭṭhitā.",
  "atk-s0506a:2660": "8. Paṭhamasūcivimānavaṇṇanā",
  "atk-s0506a:2661_0": "Uccamidaṃ maṇithūṇaṃ vimānanti sūcivimānaṃ. Tassa kā uppatti? Bhagavā rājagahe viharati",
  "atk-s0506a:2661_1": "veḷuvane. Tena samayena āyasmato sāriputtassa cīvarakammaṃ kātabbaṃ hoti, attho ca",
  "atk-s0506a:2661_2": "hoti sūciyā. So rājagahe piṇḍāya caranto kammārassa gehadvāre aṭṭhāsi. Taṃ disvā",
  "atk-s0506a:2661_3": "kammāro āha “kena, bhante, attho”ti? “Cīvarakammaṃ kātabbaṃ atthi, sūciyā attho”ti.",
  "atk-s0506a:2661_4": "Kammāro pasannamānaso katapariyositā dve sūciyo datvā “punapi, bhante, sūciyā atthe",
  "atk-s0506a:2661_5": "sati mama ācikkheyyāthā”ti vatvā pañcapatiṭṭhitena vandi. Thero tassa anumodanaṃ",
  "atk-s0506a:2661_6": "katvā pakkāmi. So aparabhāge kālaṃ katvā tāvatiṃsesu uppajji. Atha āyasmā mahāmoggallāno",
  "atk-s0506a:2661_7": "devacārikaṃ caranto taṃ devaputtaṃ imāhi gāthāhi pucchi –",
  "atk-s0506a:2662": "944.",
  "atk-s0506a:2663": "“Uccamidaṃ maṇithūṇaṃ vimānaṃ…pe…",
  "atk-s0506a:2664": "Vaṇṇo ca te sabbadisā pabhāsatī”ti.",
  "atk-s0506a:2665": "948. “So devaputto attamano…pe… yassa kammassidaṃ phalaṃ”.",
  "atk-s0506a:2666": "949.",
  "atk-s0506a:2667": "“Yaṃ dadāti na taṃ hoti, yañceva dajjā tañceva seyyo;",
  "atk-s0506a:2668": "Sūci dinnā sūcimeva seyyo.",
  "atk-s0506a:2669": "950.",
  "atk-s0506a:2670": "“Tena metādiso vaṇṇo…pe…",
  "atk-s0506a:2671": "Vaṇṇo ca me sabbadisā pabhāsatī”ti.",
  "atk-s0506a:2672_0": "949. Tattha yaṃ dadātīti yādisaṃ deyyadhammaṃ dadāti. Na taṃ hotīti tassa tādisameva",
  "atk-s0506a:2672_1": "phalaṃ na hoti. Atha kho khettasampattiyā ca cittasampattiyā ca tato vipulataraṃ",
  "atk-s0506a:2672_2": "uḷāratarameva phalaṃ hoti. Tasmā yañceva dajjā tañceva seyyoti yaṃkiñcideva vijjamānaṃ",
  "atk-s0506a:2672_3": "dajjā dadeyya, tañceva tadeva seyyo, yassa kassaci anavajjassa deyyadhammassa dānameva",
  "atk-s0506a:2672_4": "seyyo, kasmā? Mayā hi sūci dinnā sūcimeva seyyo, sūcidānameva mayhaṃ seyyaṃ jātaṃ,",
  "atk-s0506a:2672_5": "yato ayamīdisī sampatti laddhāti adhippāyo.",
  "atk-s0506a:2673": "Sūcivimānavaṇṇanā niṭṭhitā.",
  "atk-s0506a:2674": "9. Dutiyasūcivimānavaṇṇanā",
  "atk-s0506a:2675_0": "Uccamidaṃ maṇithūṇanti dutiyasūcivimānaṃ. Tassa kā uppatti? Bhagavā rājagahe viharati",
  "atk-s0506a:2675_1": "veḷuvane. Tena samayena rājagahavāsī eko tunnakārako vihārapekkhako hutvā veḷuvanaṃ",
  "atk-s0506a:2675_2": "gato. Tattha aññataraṃ bhikkhuṃ veḷuvane katasūciyā cīvaraṃ sibbantaṃ disvā sūcigharena",
  "atk-s0506a:2675_3": "saddhiṃ sūciyo adāsi. Sesaṃ sabbaṃ vuttanayameva.",
  "atk-s0506a:2676": "952.",
  "atk-s0506a:2677": "“Uccamidaṃ maṇithūṇaṃ vimānaṃ…pe…",
  "atk-s0506a:2678": "Vaṇṇo ca te sabbadisā pabhāsatī”ti. – pucchi;",
  "atk-s0506a:2679": "956.",
  "atk-s0506a:2680": "“So devaputto attamano…pe… yassa kammassidaṃ phalaṃ”.",
  "atk-s0506a:2681": "957.",
  "atk-s0506a:2682": "“Ahaṃ manussesu manussabhūto, purimajātiyā manussaloke.",
  "atk-s0506a:2683": "958.",
  "atk-s0506a:2684": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:2685": "Tassa adāsahaṃ sūciṃ, pasanno sehi pāṇibhi.",
  "atk-s0506a:2686": "959.",
  "atk-s0506a:2687": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:2688": "Taṃ sabbaṃ heṭṭhā vuttanayameva.",
  "atk-s0506a:2689": "Dutiyasūcivimānavaṇṇanā niṭṭhitā.",
  "atk-s0506a:2690": "10. Paṭhamanāgavimānavaṇṇanā",
  "atk-s0506a:2691_0": "Susukkakhandhaṃ abhiruyha nāganti nāgavimānaṃ. Tassa kā uppatti? Bhagavā sāvatthiyaṃ",
  "atk-s0506a:2691_1": "viharati jetavane. Tena samayena āyasmā mahāmoggallāno heṭṭhā vuttanayeneva devacārikaṃ",
  "atk-s0506a:2691_2": "caranto tāvatiṃsabhavanaṃ upagato. Tattha addasa aññataraṃ devaputtaṃ sabbasetaṃ",
  "atk-s0506a:2691_3": "mahantaṃ dibbanāgaṃ abhiruyha mahantena parivārena mahatā dibbānubhāvena ākāsena",
  "atk-s0506a:2691_4": "gacchantaṃ, sabbā disā cando viya sūriyo viya ca obhāsayamānaṃ. Disvā yena so devaputto",
  "atk-s0506a:2691_5": "tenupasaṅkami. Atha so devaputto tato oruyha āyasmantaṃ mahāmoggallānaṃ abhivādetvā",
  "atk-s0506a:2691_6": "añjaliṃ paggayha aṭṭhāsi. Atha thero –",
  "atk-s0506a:2692": "961.",
  "atk-s0506a:2693": "“Susukkakhandhaṃ abhiruyha nāgaṃ, akācinaṃ dantiṃ baliṃ mahājavaṃ;",
  "atk-s0506a:2694": "Abhiruyha gajavaraṃ sukappitaṃ, idhāgamā vehāyasaṃ antalikkhe.",
  "atk-s0506a:2695": "962.",
  "atk-s0506a:2696": "“Nāgassa dantesu duvesu nimmitā, acchodakā paduminiyo suphullā;",
  "atk-s0506a:2697": "Padumesu ca tūriyagaṇā pavajjare, imā ca naccanti manoharāyo.",
  "atk-s0506a:2698": "963.",
  "atk-s0506a:2699": "“Deviddhipattosi mahānubhāvo, manussabhūto kimakāsi puññaṃ;",
  "atk-s0506a:2700": "Kenāsi evaṃ jalitānubhāvo, vaṇṇo ca te sabbadisā pabhāsatī”ti. –",
  "atk-s0506a:2701": "Tassa sampattikittanamukhena katakammaṃ pucchi.",
  "atk-s0506a:2702_0": "961. Tattha susukkakhandhanti suṭṭhu setakhandhaṃ. Kiñcāpi tassa nāgassa cattāro",
  "atk-s0506a:2702_1": "pādā, vatthikosaṃ, mukhappadeso, ubho kaṇṇā, vāladhīti ettakaṃ muñcitvā sabbo kāyo",
  "atk-s0506a:2702_2": "setova, khandhappadesassa pana sātisayaṃ dhavalataratāya vuttaṃ “susukkakhandha”nti.",
  "atk-s0506a:2702_3": "Nāganti dibbaṃ hatthināgaṃ. Akācinanti niddosaṃ, sabalalavaṅkatilakādichavidosavirahitanti",
  "atk-s0506a:2702_4": "attho. “Ājānīya”ntipi pāḷi, ājānīyalakkhaṇūpetanti attho. Dantinti vipularuciradantavantaṃ.",
  "atk-s0506a:2702_5": "Balinti balavantaṃ mahābalaṃ. Mahājavanti atijavaṃ sīghagāmiṃ. Puna abhiruyhāti ettha",
  "atk-s0506a:2702_6": "anunāsikalopo daṭṭhabbo, abhiruyhaṃ ārohanīyanti vuttaṃ hoti. Sesaṃ vuttanayameva.",
  "atk-s0506a:2703": "Evaṃ pana therena puṭṭho devaputto attanā katakammaṃ kathento –",
  "atk-s0506a:2704": "965.",
  "atk-s0506a:2705": "“Aṭṭheva muttapupphāni, kassapassa mahesino;",
  "atk-s0506a:2706": "Thūpasmiṃ abhiropesiṃ, pasanno sehi pāṇibhi.",
  "atk-s0506a:2707": "966.",
  "atk-s0506a:2708": "“Tena metādiso vaṇṇo…pe…",
  "atk-s0506a:2709": "Vaṇṇo ca me sabbadisā pabhāsatī”ti. – imāhi gāthāhi byākāsi;",
  "atk-s0506a:2710_0": "Tassattho – ahaṃ pubbe kassapasammāsambuddhassa yojanike kanakathūpe vaṇṭato muccitvā",
  "atk-s0506a:2710_1": "gacchamūle patitāni aṭṭha muttapupphāni labhitvā tāni gahetvā pūjanavasena pasannacitto",
  "atk-s0506a:2710_2": "hutvā abhiropesiṃ pūjesiṃ.",
  "atk-s0506a:2711_0": "Atīte kira kassapasammāsambuddhe parinibbute yojanike kanakathūpe ca kārite saparivāro",
  "atk-s0506a:2711_1": "kikī kāsirājā ca nāgarā ca negamā ca jānapadā ca divase divase pupphapūjaṃ karonti.",
  "atk-s0506a:2711_2": "Tesu tathā karontesu pupphāni mahagghāni dullabhāni ca ahesuṃ. Atheko upāsako mālākāravīthiyaṃ",
  "atk-s0506a:2711_3": "vicaritvā ekamekena kahāpaṇena ekamekampi pupphaṃ alabhanto aṭṭha kahāpaṇāni gahetvā",
  "atk-s0506a:2711_4": "pupphārāmaṃ gantvā mālākāraṃ āha “imehi aṭṭhahi kahāpaṇehi aṭṭha pupphāni dehī”ti.",
  "atk-s0506a:2711_5": "“Natthayyo pupphāni, sammadeva upadhāretvā ocinitvā dinnānī”ti. “Ahaṃ oloketvā gaṇhāmī”ti.",
  "atk-s0506a:2711_6": "“Yadi evaṃ, ārāmaṃ pavisitvā gavesāhī”ti. So pavisitvā gavesanto patitāni aṭṭha pupphāni",
  "atk-s0506a:2711_7": "labhitvā mālākāraṃ āha “gaṇha, tāta, kahāpaṇānī”ti. “Tava puññena laddhāni, nāhaṃ",
  "atk-s0506a:2711_8": "kahāpaṇāni gaṇhāmī”ti āha. Itaro “nāhaṃ mudhā pupphāni gahetvā bhagavato pūjaṃ karissāmī”ti",
  "atk-s0506a:2711_9": "kahāpaṇāni tassa purato ṭhapetvā pupphāni gahetvā cetiyaṅgaṇaṃ gantvā pasannacitto",
  "atk-s0506a:2711_10": "pūjaṃ akāsi. So aparabhāge kālaṃ katvā tāvatiṃsesu uppajjitvā tattha yāvatāyukaṃ",
  "atk-s0506a:2711_11": "ṭhatvā punapi devaloke, punapi devaloketi evaṃ aparāparaṃ devesuyeva saṃsaranto tasseva",
  "atk-s0506a:2711_12": "kammassa vipākāvasesena imasmimpi buddhuppāde tāvatiṃsesuyeva uppajji. Taṃ sandhāya",
  "atk-s0506a:2711_13": "heṭṭhā vuttaṃ “tattha addasa aññataraṃ devaputta”ntiādi.",
  "atk-s0506a:2712_0": "Taṃ panetaṃ pavattiṃ āyasmā mahāmoggallāno manussalokaṃ āgantvā bhagavato ārocesi.",
  "atk-s0506a:2712_1": "Bhagavā tamatthaṃ aṭṭhuppattiṃ katvā sampattaparisāya vitthārena dhammaṃ desesi.",
  "atk-s0506a:2712_2": "Sā desanā mahājanassa sātthikā ahosīti.",
  "atk-s0506a:2713": "Nāgavimānavaṇṇanā niṭṭhitā.",
  "atk-s0506a:2714": "11. Dutiyanāgavimānavaṇṇanā",
  "atk-s0506a:2715_0": "Mahantaṃ nāgaṃ abhiruyhāti dutiyanāgavimānaṃ. Tassa kā uppatti? Bhagavā rājagahe",
  "atk-s0506a:2715_1": "viharati veḷuvane. Tena samayena rājagahe aññataro upāsako saddho pasanno pañcasu",
  "atk-s0506a:2715_2": "sīlesu patiṭṭhito uposathadivasesu uposathasīlaṃ samādiyitvā purebhattaṃ attano vibhavānurūpaṃ",
  "atk-s0506a:2715_3": "bhikkhūnaṃ dānāni datvā sayaṃ bhuñjitvā suddhavatthanivattho suddhuttarāsaṅgo pacchābhattaṃ",
  "atk-s0506a:2715_4": "yebhuyyena aṭṭha pānāni gāhāpetvā vihāraṃ gantvā bhikkhusaṅghassa niyyādetvā bhagavantaṃ",
  "atk-s0506a:2715_5": "upasaṅkamitvā dhammaṃ suṇāti. Evaṃ so sakkaccaṃ dānamayaṃ sīlamayañca bahuṃ sucaritaṃ",
  "atk-s0506a:2715_6": "upacinitvā ito cuto tāvatiṃsesu uppajji. Tassa puññānubhāvena sabbaseto mahanto dibbo",
  "atk-s0506a:2715_7": "hatthināgo pāturahosi. So taṃ abhiruyha mahantena parivārena mahantena dibbānubhāvena",
  "atk-s0506a:2715_8": "kālena kālaṃ uyyānakīḷaṃ gacchati.",
  "atk-s0506a:2716_0": "Athekadivasaṃ kataññutāya codiyamāno aḍḍharattisamaye taṃ dibbanāgaṃ abhiruyha mahatā",
  "atk-s0506a:2716_1": "parivārena “bhagavantaṃ vandissāmī”ti devalokato āgantvā kevalakappaṃ veḷuvanaṃ obhāsetvā",
  "atk-s0506a:2716_2": "hatthikkhandhato oruyha bhagavantaṃ upasaṅkamitvā abhivādetvā añjaliṃ paggayha ekamantaṃ",
  "atk-s0506a:2716_3": "aṭṭhāsi. Taṃ bhagavato samīpe ṭhito āyasmā vaṅgīso bhagavato anuññāya imāhi gāthāhi pucchi –",
  "atk-s0506a:2717": "968.",
  "atk-s0506a:2718": "“Mahantaṃ nāgaṃ abhiruyha, sabbasetaṃ gajuttamaṃ;",
  "atk-s0506a:2719": "Vanā vanaṃ anupariyāsi, nārīgaṇapurakkhato;",
  "atk-s0506a:2720": "Obhāsento disā sabbā, osadhī viya tārakā.",
  "atk-s0506a:2721": "969.",
  "atk-s0506a:2722": "“Kena tetādiso vaṇṇo…pe…",
  "atk-s0506a:2723": "Vaṇṇo ca te sabbadisā pabhāsatī”ti.",
  "atk-s0506a:2724": "Tatthā pucchito sopi tassa gāthāhi eva byākāsi.",
  "atk-s0506a:2725": "971.",
  "atk-s0506a:2726": "“So devaputto attamano, vaṅgīseneva pucchito;",
  "atk-s0506a:2727": "Pañhaṃ puṭṭho viyākāsi, yassa kammassidaṃ phalaṃ”.",
  "atk-s0506a:2728": "972.",
  "atk-s0506a:2729": "“Ahaṃ manussesu manussabhūto, upāsako cakkhumato ahosiṃ;",
  "atk-s0506a:2730": "Pāṇātipātā virato ahosiṃ, loke adinnaṃ parivajjayissaṃ.",
  "atk-s0506a:2731": "973.",
  "atk-s0506a:2732": "“Amajjapo no ca musā abhāṇiṃ, sakena dārena ca tuṭṭho ahosiṃ;",
  "atk-s0506a:2733": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:2734": "974.",
  "atk-s0506a:2735": "“Tena metādiso vaṇṇo…pe…",
  "atk-s0506a:2736": "Vaṇṇo ca me sabbadisā pabhāsatī”ti.",
  "atk-s0506a:2737": "Tattha apubbaṃ natthi, sesaṃ heṭṭhā vuttanayameva.",
  "atk-s0506a:2738": "Dutiyanāgavimānavaṇṇanā niṭṭhitā.",
  "atk-s0506a:2739": "12. Tatiyanāgavimānavaṇṇanā",
  "atk-s0506a:2740_0": "Ko nu dibbena yānenāti tatiyanāgavimānaṃ. Tassa kā uppatti? Bhagavā rājagahe viharati",
  "atk-s0506a:2740_1": "veḷuvane kalandakanivāpe. Tena samayena tayo khīṇāsavattherā gāmakāvāse vassaṃ upagacchiṃsu.",
  "atk-s0506a:2740_2": "Te vutthavassā pavāretvā “bhagavantaṃ vandissāmā”ti rājagahaṃ uddissa gacchantā antarāmagge",
  "atk-s0506a:2740_3": "sāyaṃ aññatarasmiṃ gāmake micchādiṭṭhikabrāhmaṇassa ucchukhettasamīpaṃ gantvā ucchupālaṃ",
  "atk-s0506a:2740_4": "pucchiṃsu “āvuso, sakkā ajja rājagahaṃ pāpuṇitu”nti. “Na sakkā, bhante, ito aḍḍhayojane",
  "atk-s0506a:2740_5": "rājagahaṃ, idheva vasitvā sve gacchathā”ti āha. “Atthettha koci vasanayoggo āvāso”ti?",
  "atk-s0506a:2740_6": "“Natthi, bhante, ahaṃ pana vo vasanaṭṭhānaṃ jānissāmī”ti. Therā adhivāsesuṃ.",
  "atk-s0506a:2741_0": "So ucchūsuyeva yathāṭhitesu sākhāmaṇḍapākārena daṇḍakāni bandhitvā ucchupaṇṇehi chādetvā",
  "atk-s0506a:2741_1": "heṭṭhā palālaṃ attharitvā ekassa therassa adāsi, dutiyassa therassa tīhi ucchūhi",
  "atk-s0506a:2741_2": "daṇḍakasaṅkhepena bandhitvā tiṇena chādetvā heṭṭhā ca tiṇasantharaṃ katvā adāsi,",
  "atk-s0506a:2741_3": "itarassa attano kuṭiyaṃ dve tayo daṇḍake sākhāyo ca nīharitvā cīvarena paṭicchādento",
  "atk-s0506a:2741_4": "cīvarakuṭiṃ katvā adāsi. Te tattha vasiṃsu. Atha vibhātāya rattiyā kālasseva bhattaṃ",
  "atk-s0506a:2741_5": "pacitvā dantakaṭṭhañca mukhodakañca datvā saha ucchurasena bhattaṃ adāsi. Tesaṃ bhuñjitvā",
  "atk-s0506a:2741_6": "anumodanaṃ katvā gacchantānaṃ ekekaṃ ucchuṃ adāsi “mayhaṃ bhāgo bhavissatī”ti. So",
  "atk-s0506a:2741_7": "thokaṃ maggaṃ there anugantvā nivattanto attano veyyāvaccañca dānañca ārabbha uḷāraṃ",
  "atk-s0506a:2741_8": "pītisomanassaṃ paṭisaṃvedento nivatti.",
  "atk-s0506a:2742_0": "Khettasāmiko pana gacchantānaṃ bhikkhūnaṃ paṭipathena āgacchanto bhikkhū pucchi “kuto",
  "atk-s0506a:2742_1": "vo ucchu laddhā”ti? “Ucchupālakena dinnā”ti. Taṃ sutvā brāhmaṇo kupito anattamano",
  "atk-s0506a:2742_2": "taṭataṭāyamāno kodhābhibhūto tassa piṭṭhito upadhāvitvā muggarena taṃ paharanto ekappahāreneva",
  "atk-s0506a:2742_3": "jīvitā voropesi. So attanā katapuññakammameva anussaranto kālaṃ katvā sudhammādevasabhāyaṃ",
  "atk-s0506a:2742_4": "nibbatti. Tassa puññānubhāvena sabbaseto mahanto dibbavaravāraṇo nibbatti.",
  "atk-s0506a:2743_0": "Ucchupālakassa maraṇaṃ sutvā tassa mātāpitaro ceva ñātimittā ca assumukhā rodamānā",
  "atk-s0506a:2743_1": "taṃ ṭhānaṃ agamaṃsu, sabbe ca gāmavāsino sannipatiṃsu. Tatrassa mātāpitaro sarīrakiccaṃ",
  "atk-s0506a:2743_2": "kātuṃ ārabhiṃsu. Tasmiṃ khaṇe so devaputto taṃ dibbahatthiṃ abhiruhitvā sabbatāḷāvacaraparivuto",
  "atk-s0506a:2743_3": "pañcaṅgikena tūriyena pavajjamānena mahantena parivārena mahatiyā deviddhiyā devalokato",
  "atk-s0506a:2743_4": "āgantvā tāya parisāya dissamānarūpo ākāse aṭṭhāsi. Atha naṃ tattha paṇḍitajātiko",
  "atk-s0506a:2743_5": "puriso imāhi gāthāhi tena katapuññakammaṃ pucchi –",
  "atk-s0506a:2744": "976.",
  "atk-s0506a:2745": "“Ko nu dibbena yānena, sabbasetena hatthinā;",
  "atk-s0506a:2746": "Tūriyatāḷitanigghoso, antalikkhe mahīyati.",
  "atk-s0506a:2747": "977.",
  "atk-s0506a:2748": "“Devatā nusi gandhabbo, adu sakko purindado;",
  "atk-s0506a:2749": "Ajānantā taṃ pucchāma, kathaṃ jānemu taṃ maya”nti.",
  "atk-s0506a:2750": "Sopissa imāhi gāthāhi etamatthaṃ byākāsi –",
  "atk-s0506a:2751": "978.",
  "atk-s0506a:2752": "“Nāmhi devo na gandhabbo, nāpi sakko purindado;",
  "atk-s0506a:2753": "Sudhammā nāma ye devā, tesaṃ aññataro aha”nti.",
  "atk-s0506a:2754": "979.",
  "atk-s0506a:2755": "“Pucchāma devaṃ sudhammaṃ, puthuṃ katvāna añjaliṃ;",
  "atk-s0506a:2756": "Kiṃ katvā mānuse kammaṃ, sudhammaṃ upapajjatī”ti – punapi pucchi;",
  "atk-s0506a:2757": "980.",
  "atk-s0506a:2758": "“Ucchāgāraṃ tiṇāgāraṃ, vatthāgārañca yo dade;",
  "atk-s0506a:2759": "Tiṇṇaṃ aññataraṃ datvā, sudhammaṃ upapajjatī”ti. – punapi byākāsi;",
  "atk-s0506a:2760_0": "976. Tattha tūriyatāḷitanigghosoti tāḷitapañcaṅgitadibbatūriyanigghoso attānaṃ uddissa",
  "atk-s0506a:2760_1": "pavajjamānadibbatūriyasaddo. Antalikkhe mahīyatīti ākāse ṭhatvā ākāsaṭṭheneva mahatā",
  "atk-s0506a:2760_2": "parivārena pūjīyati.",
  "atk-s0506a:2761_0": "977. Devatā nusīti devatā nu asi, kiṃ nu tvaṃ devosīti attho. Gandhabboti gandhabbakāyikadevo",
  "atk-s0506a:2761_1": "asīti attho. Adu sakko purindadoti udāhu pure dadātīti “purindado”ti vissuto sakko",
  "atk-s0506a:2761_2": "nusi, atha sakko devarājā asīti attho. Ettha ca satipi sakkagandhabbānaṃ devabhāve",
  "atk-s0506a:2761_3": "tesaṃ visuṃ gahitattā gobalibaddhañāyena tadaññadevavācako devasaddo daṭṭhabbo.",
  "atk-s0506a:2762_0": "978. Atha devaputto “vissajjanaṃ nāma pucchāsabhāgena hotī”ti tehi pucchitaṃ devagandhabbasakkabhāvaṃ",
  "atk-s0506a:2762_1": "paṭikkhipitvā attānaṃ ācikkhanto “namhi devo na gandhabbo”tiādimāha. Tattha namhi",
  "atk-s0506a:2762_2": "devoti tayā āsaṅkito yo koci devo na homi na gandhabbo na sakko, apica kho sudhammā",
  "atk-s0506a:2762_3": "nāma ye devā, tesaṃ aññataro ahaṃ, sudhammā devatā nāma tāvatiṃsadevanikāyasseva",
  "atk-s0506a:2762_4": "aññataradevanikāyo. So kira ucchupālo tesaṃ devānaṃ sampattiṃ sutvā pageva tattha",
  "atk-s0506a:2762_5": "cittaṃ paṇidhāya ṭhitoti keci vadanti.",
  "atk-s0506a:2763": "979. Puthunti mahantaṃ, paripuṇṇaṃ katvāti attho. Sakkaccakiriyādīpanatthañhetaṃ vuttaṃ.",
  "atk-s0506a:2764_0": "980. Sudhammādevayānaṃ puṭṭho devaputto kakaṇṭakanimittaṃ vadanto viya diṭṭhamattameva",
  "atk-s0506a:2764_1": "gahetvā attanā katapuññaṃ ācikkhanto “ucchāgāra”nti gāthamāha. Tattha tiṇṇaṃ aññataraṃ",
  "atk-s0506a:2764_2": "datvāti yadipi mayā tīṇi agārāni dinnāni, tīsu pana aññatarenāti ayamatthopi sijjhatīti",
  "atk-s0506a:2764_3": "nayaggāhena devaputto evamāha. Sesaṃ suviññeyyameva.",
  "atk-s0506a:2765_0": "Evaṃ so tena pucchi tamatthaṃ vissajjetvā ratanattayaguṇaṃ pakāsento mātāpitūhi saddhiṃ",
  "atk-s0506a:2765_1": "sammodanaṃ katvā devalokameva gato. Manussā devaputtassa vacanaṃ sutvā bhagavati",
  "atk-s0506a:2765_2": "bhikkhusaṅghe ca sañjātapasādabahumānā bahuṃ dānūpakaraṇaṃ sajjetvā sakaṭānaṃ pūretvā",
  "atk-s0506a:2765_3": "veḷuvanaṃ gantvā buddhappamukhassa bhikkhusaṅghassa mahādānaṃ datvā satthu taṃ pavattiṃ",
  "atk-s0506a:2765_4": "ārocayiṃsu. Satthā taṃ pucchāvissajjanaṃ tatheva vatvā tameva atthaṃ aṭṭhuppattiṃ",
  "atk-s0506a:2765_5": "katvā vitthārena dhammaṃ desetvā te saraṇesu ca sīlesu ca patiṭṭhāpesi. Te ca patiṭṭhitasaddhā",
  "atk-s0506a:2765_6": "bhagavantaṃ vanditvā attano gāmaṃ upagantvā ucchupālassa mataṭṭhāne vihāraṃ kārayiṃsūti.",
  "atk-s0506a:2766": "Tatiyanāgavimānavaṇṇanā niṭṭhitā.",
  "atk-s0506a:2767": "13. Cūḷarathavimānavaṇṇanā",
  "atk-s0506a:2768_0": "Daḷhadhammā nisārassāti cūḷarathavimānaṃ. Tassa kā uppatti? Bhagavati parinibbute",
  "atk-s0506a:2768_1": "dhātuvibhāgaṃ katvā tattha tattha satthu thūpesu patiṭṭhāpiyamānesu mahākassapattherappamukhesu",
  "atk-s0506a:2768_2": "dhammaṃ saṅgāyituṃ uccinitvā gahitesu sāvakesu yāva vassūpagamanā veneyyāpekkhāya",
  "atk-s0506a:2768_3": "attano attano parisāya saddhiṃ tattha tattha vasantesu āyasmā mahākaccāyano paccantadese",
  "atk-s0506a:2768_4": "aññatarasmiṃ araññāyatane viharati. Tena samayena assakaraṭṭhe potalinagare assakarājā",
  "atk-s0506a:2768_5": "rajjaṃ kāreti, tassa jeṭṭhāya deviyā putto sujāto nāma kumāro soḷasavassuddesiko",
  "atk-s0506a:2768_6": "kaniṭṭhāya deviyā nibandhanena pitarā raṭṭhato pabbājito araññaṃ pavisitvā vanacarake",
  "atk-s0506a:2768_7": "nissāya araññe vasati. So kira kassapassa bhagavato sāsane pabbajitvā sīlamatte patiṭṭhito",
  "atk-s0506a:2768_8": "puthujjanakālakiriyaṃ katvā tāvatiṃsesu nibbattitvā tattha yāvatāyukaṃ ṭhatvā aparāparaṃ",
  "atk-s0506a:2768_9": "sugatiyaṃyeva paribbhamanto imasmiṃ buddhuppāde bhagavato abhisambodhito tiṃsavasse",
  "atk-s0506a:2768_10": "assakaraṭṭhe assakarañño aggamahesiyā kucchismiṃ nibbatti, “sujāto”tissa nāmaṃ ahosi.",
  "atk-s0506a:2768_11": "So mahantena parivārena vaḍḍhati.",
  "atk-s0506a:2769_0": "Tassa pana mātari kālakatāya rājā aññaṃ rājadhītaraṃ aggamahesiṭṭhāne ṭhapesi. Sāpi",
  "atk-s0506a:2769_1": "aparena samayena puttaṃ vijāyi. Tassā rājā puttaṃ disvā pasanno “bhadde, tayā icchitaṃ",
  "atk-s0506a:2769_2": "varaṃ gaṇhāhī”ti varaṃ adāsi. Sā gahitakaṃ katvā ṭhapetvā yadā sujātakumāro soḷasavassuddesiko",
  "atk-s0506a:2769_3": "jāto, tadā rājānaṃ āha “deva, tumhehi mama puttaṃ disvā tuṭṭhacittehi varo dinno,",
  "atk-s0506a:2769_4": "taṃ idāni dethā”ti. “Gaṇha, devī”ti. “Mayhaṃ puttassa rajjaṃ dethā”ti. “Nassa, vasali,",
  "atk-s0506a:2769_5": "mama jeṭṭhaputte devakumārasadise sujātakumāre ṭhite kasmā evaṃ vadasī”ti paṭikkhipi.",
  "atk-s0506a:2769_6": "Devī punappunaṃ nibandhanaṃ karontī manaṃ alabhitvā ekadivasaṃ āha “deva, yadi sacce",
  "atk-s0506a:2769_7": "tiṭṭhasi, dehi evā”ti. Rājā “anupadhāretvā mayā imissā varo dinno, ayañca evaṃ vadatī”ti",
  "atk-s0506a:2769_8": "vippaṭisārī hutvā sujātakumāraṃ pakkositvā tamatthaṃ ārocetvā assūni pavattesi. Kumāro",
  "atk-s0506a:2769_9": "pitaraṃ socamānaṃ disvā domanassappatto assūni pavattetvā “anujānāhi, deva, ahaṃ",
  "atk-s0506a:2769_10": "aññattha gamissāmī”ti āha. Taṃ sutvā raññā “aññaṃ te nagaraṃ māpessāmi, tattha vaseyyāsī”ti",
  "atk-s0506a:2769_11": "vutte kumāro na icchi. “Mama sahāyānaṃ rājūnaṃ santike pesessāmī”ti ca vutte tampi",
  "atk-s0506a:2769_12": "nānujāni. Kevalaṃ “deva, araññaṃ gamissāmī”ti āha. Rājā puttaṃ āliṅgitvā sīse cumbitvā",
  "atk-s0506a:2769_13": "“mamaccayena idhāgantvā rajje patiṭṭhahā”ti vatvā vissajjesi.",
  "atk-s0506a:2770_0": "So araññaṃ pavisitvā vanacarake nissāya vasanto ekadivasaṃ migavaṃ gato. Tassa samaṇakāle",
  "atk-s0506a:2770_1": "sahāyavaro eko devaputto hitesitāya migarūpena taṃ palobhento dhāvitvā āyasmato mahākaccāyanassa",
  "atk-s0506a:2770_2": "vasanaṭṭhānasamīpaṃ patvā antaradhāyi. So “imaṃ migaṃ idāni gaṇhissāmī”ti upadhāvanto",
  "atk-s0506a:2770_3": "therassa vasanaṭṭhānaṃ patvā taṃ apassanto bahi paṇṇasālāya theraṃ nisinnaṃ disvā",
  "atk-s0506a:2770_4": "tassa samīpe cāpakoṭiṃ olubbha aṭṭhāsi. Thero taṃ oloketvā ādito paṭṭhāya sabbaṃ",
  "atk-s0506a:2770_5": "tassa pavattiṃ ñatvā anuggaṇhanto ajānanto viya saṅgahaṃ karonto –",
  "atk-s0506a:2771": "981.",
  "atk-s0506a:2772": "“Daḷhadhammā nisārassa, dhanuṃ olubbha tiṭṭhasi;",
  "atk-s0506a:2773": "Khattiyo nusi rājañño, adu luddo vanecaro”ti. –",
  "atk-s0506a:2774_0": "Pucchi. Tattha daḷhadhammāti daḷhadhanu. Daḷhadhanu nāma dvisahassathāmaṃ vuccati.",
  "atk-s0506a:2774_1": "Dvisahassathāmanti ca yassa āropitassa jiyāya baddho lohasīsādīnaṃ bhāro daṇḍe gahetvā",
  "atk-s0506a:2774_2": "yāva kaṇḍappamāṇā ukkhittassa pathavito muccati. Nisārassāti niratisayasārassa visiṭṭhasārassa",
  "atk-s0506a:2774_3": "rukkhassa dhanuṃ, sāratararukkhamayaṃ dhanunti attho. Olubbhāti sannirumbhitvā. Rājaññoti",
  "atk-s0506a:2774_4": "rājakumāro. Vanecaroti vanacaro.",
  "atk-s0506a:2775": "Atha so attānaṃ āvikaronto –",
  "atk-s0506a:2776": "982.",
  "atk-s0506a:2777": "“Assakādhipatissāhaṃ, bhante putto vanecaro;",
  "atk-s0506a:2778": "Nāmaṃ me bhikkhu te brūmi, sujāto iti maṃ vidū.",
  "atk-s0506a:2779": "983.",
  "atk-s0506a:2780": "“Mige gavesamānohaṃ, ogāhanto brahāvanaṃ;",
  "atk-s0506a:2781": "Migaṃ tañceva nāddakkhiṃ, tañca disvā ṭhito aha”nti. –",
  "atk-s0506a:2782": "Āha. Tattha assakādhipatissāti assakaraṭṭhādhipatino assakarājassa. Bhikkhūti theraṃ ālapati. Mige gavesamānoti migasūkarādike gavesanto, migavaṃ carantoti attho.",
  "atk-s0506a:2783": "Taṃ sutvā thero tena saddhiṃ paṭisanthāraṃ karonto –",
  "atk-s0506a:2784": "984.",
  "atk-s0506a:2785": "“Svāgataṃ te mahāpuñña, atho te adurāgataṃ;",
  "atk-s0506a:2786": "Etto udakamādāya, pāde pakkhālayassu te.",
  "atk-s0506a:2787": "985.",
  "atk-s0506a:2788": "“Idampi pānīyaṃ sītaṃ, ābhataṃ girigabbharā;",
  "atk-s0506a:2789": "Rājaputta tato pitvā, santhatasmiṃ upāvisā”ti. – āha;",
  "atk-s0506a:2790_0": "984. Tattha adurāgatanti durāgamanavajjitaṃ, mahāpuñña, te idhāgamanaṃ svāgataṃ,",
  "atk-s0506a:2790_1": "na te appakampi durāgamanaṃ atthi tuyhañca mayhañca pītisomanassajananatoti adhippāyo.",
  "atk-s0506a:2790_2": "“Adhunāgata”ntipi pāṭho, idāni āgamananti attho.",
  "atk-s0506a:2791": "985. Santhatasmiṃ upāvisāti anantarahitāya bhūmiyā anisīditvā amukasmiṃ tiṇasanthārake nisīdāti.",
  "atk-s0506a:2792": "Tato rājakumāro therassa paṭisanthāraṃ sampaṭicchanto āha –",
  "atk-s0506a:2793": "986.",
  "atk-s0506a:2794": "“Kalyāṇī vata te vācā, savanīyā mahāmuni;",
  "atk-s0506a:2795": "Nelā atthavatī vaggu, mantvā atthañca bhāsasi.",
  "atk-s0506a:2796": "987.",
  "atk-s0506a:2797": "“Kā te rati vane viharato, isinisabha vadehi puṭṭho;",
  "atk-s0506a:2798": "Tava vacanapathaṃ nisāmayitvā, atthadhammapadaṃ samācaremase”ti.",
  "atk-s0506a:2799_0": "986. Tattha kalyāṇīti sundarā sobhanā. Savanīyāti sotuṃ yuttā. Nelāti niddosā. Atthavatīti",
  "atk-s0506a:2799_1": "atthayuttā diṭṭhadhammikādinā hitena upetā. Vaggūti madhurā. Mantvāti jānitvā paññāya",
  "atk-s0506a:2799_2": "paricchinditvā. Atthanti atthato anapetaṃ ekantahitāvahaṃ.",
  "atk-s0506a:2800_0": "987. Isinisabhāti isīsu nisabha ājānīyasadisa. Vacanapathanti vacanaṃ. Vacanameva",
  "atk-s0506a:2800_1": "hi atthādhigamassa upāyabhāvato “vacanapatha”nti vuttaṃ. Atthadhammapadaṃ samācaremaseti",
  "atk-s0506a:2800_2": "idha ceva samparāye ca atthāvahaṃ sīlādidhammakoṭṭhāsaṃ paṭipajjāmase.",
  "atk-s0506a:2801": "Idāni thero attano sammāpaṭipattiṃ tassa anucchavikaṃ vadanto –",
  "atk-s0506a:2802": "988.",
  "atk-s0506a:2803": "“Ahiṃsā sabbapāṇīnaṃ, kumāramhāka ruccati;",
  "atk-s0506a:2804": "Theyyā ca aticārā ca, majjapānā ca ārati.",
  "atk-s0506a:2805": "989.",
  "atk-s0506a:2806": "“Ārati samacariyā ca, bāhusaccaṃ kataññutā;",
  "atk-s0506a:2807": "Diṭṭheva dhamme pāsaṃsā, dhammā ete pasaṃsiyā”ti. – āha;",
  "atk-s0506a:2808_0": "989. Tattha ārati samacariyā cāti yathāvuttā ca pāpadhammato ārati, paṭivirati kāyasamatādisamacariyā",
  "atk-s0506a:2808_1": "ca. Bāhusaccanti pariyattibāhusaccaṃ. Kataññutāti parehi attano katassa upakārassa",
  "atk-s0506a:2808_2": "jānanā. Pāsaṃsāti atthakāmehi kulaputtehi pakārato āsaṃsitabbā. Dhammā eteti ete",
  "atk-s0506a:2808_3": "yathāvuttā ahiṃsādidhammā. Pasaṃsiyāti viññūhi pasaṃsitabbā.",
  "atk-s0506a:2809_0": "Evaṃ thero tassa anucchavikaṃ sammāpaṭipattiṃ vatvā anāgataṃsañāṇena āyusaṅkhāre",
  "atk-s0506a:2809_1": "olokento “pañcamāsamattamevā”ti disvā taṃ saṃvejetvā daḷhaṃ tattha sammāpaṭipattiyaṃ",
  "atk-s0506a:2809_2": "patiṭṭhāpetuṃ imaṃ gāthamāha –",
  "atk-s0506a:2810": "990.",
  "atk-s0506a:2811": "“Santike maraṇaṃ tuyhaṃ, oraṃ māsehi pañcahi;",
  "atk-s0506a:2812": "Rājaputta vijānāhi, attānaṃ parimocayā”ti.",
  "atk-s0506a:2813": "Tattha attānaṃ parimocayāti attānaṃ apāyadukkhato mocehi.",
  "atk-s0506a:2814": "Tato kumāro attano muttiyā upāyaṃ pucchanto āha –",
  "atk-s0506a:2815": "991.",
  "atk-s0506a:2816": "“Katamaṃ svāhaṃ janapadaṃ gantvā, kiṃ kammaṃ kiñca porisaṃ;",
  "atk-s0506a:2817": "Kāya vā pana vijjāya, bhaveyyaṃ ajarāmaro”ti.",
  "atk-s0506a:2818": "Tattha katamaṃ svāhanti katamaṃ su ahaṃ, katamaṃ nūti attho. Kiṃ kammaṃ kiñca porisanti katvāti vacanaseso. Porisanti purisakiccaṃ.",
  "atk-s0506a:2819": "Tato thero tassa dhammaṃ desetuṃ imā gāthāyo avoca –",
  "atk-s0506a:2820": "992.",
  "atk-s0506a:2821": "“Na vijjate so padeso, kammaṃ vijjā ca porisaṃ;",
  "atk-s0506a:2822": "Yattha gantvā bhave macco, rājaputtājarāmaro.",
  "atk-s0506a:2823": "993.",
  "atk-s0506a:2824": "“Mahaddhanā mahābhogā, raṭṭhavantopi khattiyā;",
  "atk-s0506a:2825": "Pahūtadhanadhaññāse, tepi no ajarāmarā.",
  "atk-s0506a:2826": "994.",
  "atk-s0506a:2827": "“Yadi te sutā andhakaveṇḍuputtā, sūrā vīrā vikkantappahārino;",
  "atk-s0506a:2828": "Tepi āyukkhayaṃ pattā, viddhastā sassatīsamā.",
  "atk-s0506a:2829": "995.",
  "atk-s0506a:2830": "“Khattiyā brāhmaṇā vessā, suddā caṇḍālapukkusā;",
  "atk-s0506a:2831": "Ete caññe ca jātiyā, tepi no ajarāmarā.",
  "atk-s0506a:2832": "996.",
  "atk-s0506a:2833": "“Ye mantaṃ parivattenti, chaḷaṅgaṃ brahmacintitaṃ;",
  "atk-s0506a:2834": "Ete caññe ca vijjāya, tepi no ajarāmarā.",
  "atk-s0506a:2835": "997.",
  "atk-s0506a:2836": "“Isayo cāpi ye santā, saññatattā tapassino;",
  "atk-s0506a:2837": "Sarīraṃ tepi kālena, vijahanti tapassino.",
  "atk-s0506a:2838": "998.",
  "atk-s0506a:2839": "“Bhāvitattāpi arahanto, katakiccā anāsavā;",
  "atk-s0506a:2840": "Nikkhipanti imaṃ dehaṃ, puññapāpaparikkhayā”ti.",
  "atk-s0506a:2841": "992. Tattha yattha gantvāti yaṃ padesaṃ gantvā kammaṃ vijjaṃ porisañca kāyapayogena itarapayogena ca upagantvā pāpuṇitvā bhaveyya ajarāmaroti attho.",
  "atk-s0506a:2842_0": "993. Heṭṭhimakoṭiyā koṭisatādiparimāṇaṃ saṃharitvā ṭhapitaṃ mahantaṃ dhanaṃ etesanti",
  "atk-s0506a:2842_1": "mahaddhanā. Kumbhattayādikahāpaṇaparibbayo mahanto bhogo etesanti mahābhogā. Raṭṭhavantoti",
  "atk-s0506a:2842_2": "raṭṭhasāmikā, anekayojanaparimāṇaṃ raṭṭhaṃ pasāsantāti adhippāyo. Khattiyāti khattiyajātikā.",
  "atk-s0506a:2842_3": "Pahūtadhanadhaññāseti mahādhanadhaññasannicayā, attano parisāya ca sattaṭṭhasaṃvaccharapahonakadhanadhaññasannicayā.",
  "atk-s0506a:2842_4": "Tepi no ajarāmarāti jarāmaraṇadhammā eva, mahaddhanatādīnipi tesaṃ upari nipatantaṃ",
  "atk-s0506a:2842_5": "jarāmaraṇaṃ nivattetuṃ na sakkontīti attho.",
  "atk-s0506a:2843_0": "994. Andhakaveṇḍuputtāti andhakaveṇḍussa puttāti paññātā. Sūrāti sattimanto. Vīrāti",
  "atk-s0506a:2843_1": "vīriyavanto. Vikkantappahārinoti sūravīrabhāveneva paṭisattubalaṃ vikkamma pasayha",
  "atk-s0506a:2843_2": "paharaṇasīlā. Viddhastāti vinaṭṭhā. Sassatīsamāti kulaparamparāya sassatīhi candasūriyādīhi",
  "atk-s0506a:2843_3": "samānā, tepi acirakālapavattakulanvayāti attho.",
  "atk-s0506a:2844": "995. Jātiyāti attano jātiyā, visiṭṭhatarā pana jātipi nesaṃ jarāmaraṇaṃ nivattetuṃ na sakkotīti attho.",
  "atk-s0506a:2845_0": "996. Mantanti vedaṃ. Chaḷaṅganti kappabyākaraṇaniruttisikkhāchandovicitijotisatthasaṅkhātehi",
  "atk-s0506a:2845_1": "chahi aṅgehi chaḷaṅgaṃ. Brahmacintitanti brahmehi aṭṭhakādīhi cintitaṃ paññācakkhunā diṭṭhaṃ.",
  "atk-s0506a:2846": "997. Santāti upasantakāyavacīkammantā. Saññatattāti saññatacittā. Tapassinoti tapanissitā.",
  "atk-s0506a:2847": "Idāni kumāro attanā kattabbaṃ vadanto –",
  "atk-s0506a:2848": "999.",
  "atk-s0506a:2849": "“Subhāsitā atthavatī, gāthāyo te mahāmuni;",
  "atk-s0506a:2850": "Nijjhattomhi subhaṭṭhena, tvañca me saraṇaṃ bhavā”ti. –",
  "atk-s0506a:2851": "Āha. Tattha nijjhattomhīti nijjhāpito dhammojasaññāya saññattigato amhi. Subhaṭṭhenāti suṭṭhu bhāsitena.",
  "atk-s0506a:2852": "Tato thero taṃ anusāsanto imaṃ gāthaṃ abhāsi –",
  "atk-s0506a:2853": "1000.",
  "atk-s0506a:2854": "“Mā maṃ tvaṃ saraṇaṃ gaccha, tameva saraṇaṃ vaja;",
  "atk-s0506a:2855": "Sakyaputtaṃ mahāvīraṃ, yamahaṃ saraṇaṃ gato”ti.",
  "atk-s0506a:2856": "Tato rājakumāro āha –",
  "atk-s0506a:2857": "1001.",
  "atk-s0506a:2858": "“Katarasmiṃ so janapade, satthā tumhāka mārisa;",
  "atk-s0506a:2859": "Ahampi daṭṭhuṃ gacchissaṃ, jinaṃ appaṭipuggala”nti.",
  "atk-s0506a:2860": "Puna thero āha –",
  "atk-s0506a:2861": "1002.",
  "atk-s0506a:2862": "“Puratthimasmiṃ janapade, okkākakulasambhavo;",
  "atk-s0506a:2863": "Tatthāsi purisājañño, so ca kho parinibbuto”ti.",
  "atk-s0506a:2864": "Tattha therena nisinnapadesato majjhimadesassa pācīnadisābhāgattā vuttaṃ “puratthimasmiṃ janapade”ti.",
  "atk-s0506a:2865": "Evaṃ so rājaputto therassa dhammadesanaṃ sutvā pasannamānaso saraṇesu ca sīlesu ca patiṭṭhahi. Tena vuttaṃ –",
  "atk-s0506a:2866": "1003.",
  "atk-s0506a:2867": "“Sace hi buddho tiṭṭheyya, satthā tumhāka mārisa;",
  "atk-s0506a:2868": "Yojanāni sahassāni, gaccheyyaṃ payirupāsituṃ.",
  "atk-s0506a:2869": "1004.",
  "atk-s0506a:2870": "“Yato ca kho parinibbuto, satthā tumhāka mārisa;",
  "atk-s0506a:2871": "Nibbutampi mahāvīraṃ, gacchāmi saraṇaṃ ahaṃ.",
  "atk-s0506a:2872": "1005.",
  "atk-s0506a:2873": "“Upemi saraṇaṃ buddhaṃ, dhammañcāpi anuttaraṃ;",
  "atk-s0506a:2874": "Saṅghañca naradevassa, gacchāmi saraṇaṃ ahaṃ.",
  "atk-s0506a:2875": "1006.",
  "atk-s0506a:2876": "“Pāṇātipātā viramāmi khippaṃ, loke adinnaṃ parivajjayāmi;",
  "atk-s0506a:2877": "Amajjapo no ca musā bhaṇāmi, sakena dārena ca homi tuṭṭho”ti.",
  "atk-s0506a:2878_0": "Evaṃ pana taṃ saraṇesu ca sīlesu ca patiṭṭhitaṃ thero evamāha “rājakumāra, tuyhaṃ",
  "atk-s0506a:2878_1": "idha araññavāsena attho natthi, na ciraṃ tava jīvitaṃ, pañcamāsabbhantare eva kālaṃ",
  "atk-s0506a:2878_2": "karissasi, tasmā tava pitu santikameva gantvā dānādīni puññāni katvā saggaparāyaṇo",
  "atk-s0506a:2878_3": "bhaveyyāsī”ti vatvā attano santike dhātuyo datvā vissajjesi. So gacchanto “ahaṃ,",
  "atk-s0506a:2878_4": "bhante, tumhākaṃ vacanena ito gamissāmi, tumhehipi mayhaṃ anukampāya tattha āgantabba”nti",
  "atk-s0506a:2878_5": "vatvā therassa adhivāsanaṃ viditvā vanditvā padakkhiṇaṃ katvā pitu nagaraṃ gantvā",
  "atk-s0506a:2878_6": "uyyānaṃ pavisitvā attano āgatabhāvaṃ rañño nivedesi.",
  "atk-s0506a:2879_0": "Taṃ sutvā rājā saparivāro uyyānaṃ gantvā kumāraṃ āliṅgitvā antepuraṃ netvā abhisiñcitukāmo",
  "atk-s0506a:2879_1": "ahosi. Kumāro “deva, mayhaṃ appakaṃ āyu, ito catunnaṃ māsānaṃ accayena maraṇaṃ bhavissati,",
  "atk-s0506a:2879_2": "kiṃ me rajjena, tumhe nissāya puññameva karissāmī”ti vatvā therassa guṇaṃ ratanattayassa",
  "atk-s0506a:2879_3": "ca ānubhāvaṃ pavedesi. Taṃ sutvā rājā saṃvegappatto ratanattaye ca there ca pasannamānaso",
  "atk-s0506a:2879_4": "mahantaṃ vihāraṃ kāretvā mahākaccāyanattherassa santike dūtaṃ pāhesi. Theropi rājānaṃ",
  "atk-s0506a:2879_5": "mahājanañca anuggaṇhanto āgacchi. Rājā ca saparivāro dūratova paccuggamanaṃ katvā",
  "atk-s0506a:2879_6": "theraṃ vihāraṃ pavesetvā catūhi paccayehi sakkaccaṃ upaṭṭhahanto saraṇesu ca sīlesu",
  "atk-s0506a:2879_7": "ca patiṭṭhahi. Kumāro ca sīlāni samādiyitvā theraṃ bhikkhū ceva sakkaccaṃ upaṭṭhahanto",
  "atk-s0506a:2879_8": "dānāni dadanto dhammaṃ suṇanto catunnaṃ māsānaṃ accayena kālaṃ katvā tāvatiṃsabhavane",
  "atk-s0506a:2879_9": "nibbatti. Tassa puññānubhāvena sattaratanapaṭimaṇḍito sattayojanappamāṇo ratho uppajji,",
  "atk-s0506a:2879_10": "anekāni cassa accharāsahassāni parivāro ahosi.",
  "atk-s0506a:2880_0": "Rājā kumārassa sarīrasakkāraṃ katvā bhikkhusaṅghassa ca mahādānaṃ pavattetvā cetiyassa",
  "atk-s0506a:2880_1": "pūjaṃ akāsi, tattha mahājano sannipati, theropi saparivāro taṃ padesaṃ upagañchi.",
  "atk-s0506a:2880_2": "Atha devaputto attanā katakusalakammaṃ oloketvā kataññutāya “gantvā theraṃ vandissāmi,",
  "atk-s0506a:2880_3": "sāsanaguṇe ca pākaṭe karissāmī”ti cintetvā dibbarathaṃ āruyha mahatā parivārena dissamānarūpo",
  "atk-s0506a:2880_4": "āgantvā rathā oruyha therassa pāde vanditvā pitarā saddhiṃ paṭisanthāraṃ katvā theraṃ",
  "atk-s0506a:2880_5": "payirupāsamāno añjaliṃ paggayha aṭṭhāsi. Taṃ thero imāhi gāthāhi pucchi –",
  "atk-s0506a:2881": "1007.",
  "atk-s0506a:2882": "“Sahassaraṃsīva yathāmahappabho, disaṃ yathā bhāti nabhe anukkamaṃ;",
  "atk-s0506a:2883": "Tathāpakāro tavāyaṃ mahāratho, samantato yojanasattamāyato.",
  "atk-s0506a:2884": "1008.",
  "atk-s0506a:2885": "“Suvaṇṇapaṭṭehi samantamotthaṭo, urassa muttāhi maṇīhi cittito;",
  "atk-s0506a:2886": "Lekhā suvaṇṇassa ca rūpiyassa ca, sobhenti veḷuriyamayā sunimmitā.",
  "atk-s0506a:2887": "1009.",
  "atk-s0506a:2888": "“Sīsañcidaṃ veḷuriyassa nimmitaṃ, yugañcidaṃ lohitakāya cittitaṃ;",
  "atk-s0506a:2889": "Yuttā suvaṇṇassa ca rūpiyassa ca, sobhanti assā ca ime manojavā.",
  "atk-s0506a:2890": "1010.",
  "atk-s0506a:2891": "“So tiṭṭhasi hemarathe adhiṭṭhito, devānamindova sahassavāhano;",
  "atk-s0506a:2892": "Pucchāmi tāhaṃ yasavanta kovidaṃ, kathaṃ tayā laddho ayaṃ uḷāro”ti.",
  "atk-s0506a:2893_0": "1007. Tattha sahassaraṃsīti sūriyo. So hi anekasahassaraṃsimantatāya “sahassaraṃsī”ti",
  "atk-s0506a:2893_1": "vuccati. Yathāmahappabhoti attano mahattassa anurūpappabho. Yathā hi mahattena sūriyamaṇḍalena",
  "atk-s0506a:2893_2": "sadisaṃ jotimaṇḍalaṃ natthi, evaṃ pabhāyapi. Tathā hi taṃ ekasmiṃ khaṇe tīsu mahādīpesu",
  "atk-s0506a:2893_3": "ālokaṃ pharantaṃ tiṭṭhati. Disaṃ yathā bhāti nabhe anukkamanti nabhe ākāse yatheva",
  "atk-s0506a:2893_4": "disaṃ anukkamanto gacchanto yathā yena pakārena bhāti dibbati jotati. Tathāpakāroti",
  "atk-s0506a:2893_5": "tādisākāro. Tavāyanti tava ayaṃ.",
  "atk-s0506a:2894_0": "1008. Suvaṇṇapaṭṭehīti suvaṇṇamayehi paṭṭehi. Samantamotthaṭo samantato chādito.",
  "atk-s0506a:2894_1": "Urassāti uro assa, rathassa uroti ca īsāmūlaṃ vadati. Lekhāti veḷuriyamayā mālākammalatākammādilekhā.",
  "atk-s0506a:2894_2": "Tāsaṃ suvaṇṇapaṭṭesu ca rajatapaṭṭesu ca dissamānattā vuttaṃ “suvaṇṇassa ca rūpiyassa",
  "atk-s0506a:2894_3": "cā”ti. Sobhentīti rathaṃ sobhayanti.",
  "atk-s0506a:2895_0": "1009. Sīsanti rathakubbarasīsaṃ. Veḷuriyassa nimmitanti veḷuriyena nimmitaṃ, veḷuriyamaṇimayanti",
  "atk-s0506a:2895_1": "attho. Lohitakāyāti lohitakamaṇinā, yena kenaci rattamaṇinā vā. Yuttāti yojitā, atha",
  "atk-s0506a:2895_2": "vā yottā suvaṇṇassa ca rūpiyassa cāti suvaṇṇamayā ca rūpiyamayā ca yottā, saṅkhalikāti attho.",
  "atk-s0506a:2896_0": "1010. Adhiṭṭhitoti attano deviddhiyā sakalamidaṃ ṭhānaṃ abhibhavitvā ṭhito. Sahassavāhanoti",
  "atk-s0506a:2896_1": "sahassayuttavāhano, sahassaājānīyayuttaratho devānamindo yathāti adhippāyo. Yasavantāti",
  "atk-s0506a:2896_2": "ālapanaṃ, yasassīti attho. Kovidanti kusalañāṇavantaṃ, rathārohane vā chekaṃ. Ayaṃ",
  "atk-s0506a:2896_3": "uḷāroti ayaṃ uḷāro mahanto yasoti adhippāyo.",
  "atk-s0506a:2897": "Evaṃ therena puṭṭho devaputto imāhi gāthāhi byākāsi –",
  "atk-s0506a:2898": "1011.",
  "atk-s0506a:2899": "“Sujāto nāmahaṃ bhante, rājaputto pure ahuṃ;",
  "atk-s0506a:2900": "Tvañca maṃ anukampāya, saññamasmiṃ nivesayi.",
  "atk-s0506a:2901": "1012.",
  "atk-s0506a:2902": "“Khīṇāyukañca maṃ ñatvā, sarīraṃ pādāsi satthuno;",
  "atk-s0506a:2903": "Imaṃ sujāta pūjehi, taṃ te atthāya hehiti.",
  "atk-s0506a:2904": "1013.",
  "atk-s0506a:2905": "“Tāhaṃ gandhehi mālehi, pūjayitvā samuyyuto;",
  "atk-s0506a:2906": "Pahāya mānusaṃ dehaṃ, upapannomhi nandanaṃ.",
  "atk-s0506a:2907": "1014.",
  "atk-s0506a:2908": "“Nandane ca vane ramme, nānādijagaṇāyute;",
  "atk-s0506a:2909": "Ramāmi naccagītehi, accharāhi purakkhato”ti.",
  "atk-s0506a:2910": "1012-3. Tattha sarīrantī sarīradhātuṃ. Hehitīti bhavissati. Samuyyutoti sammā uyyutto, yuttappayuttoti attho.",
  "atk-s0506a:2911_0": "Evaṃ devaputto therena pucchitamatthaṃ kathetvā theraṃ vanditvā padakkhiṇaṃ katvā",
  "atk-s0506a:2911_1": "pitaraṃ āpucchitvā rathaṃ āruyha devalokameva gato. Theropi tamatthaṃ aṭṭhuppattiṃ",
  "atk-s0506a:2911_2": "katvā sampattaparisāya vitthārena dhammakathaṃ kathesi. Sā dhammakathā mahājanassa",
  "atk-s0506a:2911_3": "sātthikā ahosi. Atha thero taṃ sabbaṃ attanā ca tena ca kathitaniyāmeneva saṅgītikāle",
  "atk-s0506a:2911_4": "dhammasaṅgāhakānaṃ ārocesi, te ca taṃ tathā saṅgahaṃ āropesunti.",
  "atk-s0506a:2912": "Cūḷarathavimānavaṇṇanā niṭṭhitā.",
  "atk-s0506a:2913": "14. Mahārathavimānavaṇṇanā",
  "atk-s0506a:2914_0": "Sahassayuttaṃ hayavāhanaṃ subhanti mahārathavimānaṃ. Tassa kā uppatti? Bhagavā sāvatthiyaṃ",
  "atk-s0506a:2914_1": "viharati jetavane. Tena ca samayena āyasmā mahāmoggallāno heṭṭhā vuttanayena devacārikaṃ",
  "atk-s0506a:2914_2": "caranto tāvatiṃsabhavane gopālassa nāma devaputtassa attano vimānato nikkhamitvā",
  "atk-s0506a:2914_3": "sahassayuttaṃ mahantaṃ dibbarathaṃ abhiruyha mahantena parivārena mahatiyā deviddhiyā",
  "atk-s0506a:2914_4": "uyyānakīḷanatthaṃ gacchantassa avidūre pāturahosi. Taṃ disvā devaputto sañjātagāravabahumāno",
  "atk-s0506a:2914_5": "sahasā rathato oruyha upasaṅkamitvā pañcapatiṭṭhitena vanditvā añjaliṃ sirasi paggayha aṭṭhāsi.",
  "atk-s0506a:2915_0": "Tassidaṃ pubbakammaṃ – so kira vipassiṃ bhagavantaṃ suvaṇṇamālāya pūjetvā “imassa",
  "atk-s0506a:2915_1": "puññassa ānubhāvena mayhaṃ bhave bhave sovaṇṇamayā uracchadamālā nibbattatū”ti katapaṇidhānāya",
  "atk-s0506a:2915_2": "anekakappesu sugatīsuyeva saṃsarantiyā kassapassa bhagavato kāle kikissa kāsirañño",
  "atk-s0506a:2915_3": "aggamahesiyā kucchimhi nibbattāya yathāpaṇidhānaṃ suvaṇṇamālālābhena “uracchadamālā”ti",
  "atk-s0506a:2915_4": "laddhanāmāya devakaññāsadisāya rājadhītāya ācariyo gopālo nāma brāhmaṇo hutvā sasāvakasaṅghassa",
  "atk-s0506a:2915_5": "kassapassa bhagavato asadisadānādīni mahādānāni pavattetvā indriyānaṃ aparipakkabhāvena",
  "atk-s0506a:2915_6": "attānaṃ rājadhītarañca uddissa satthārā desitaṃ dhammaṃ sutvāpi visesaṃ nibbattetuṃ",
  "atk-s0506a:2915_7": "asakkonto puthujjanakālakiriyameva katvā yathūpacitapuññānubhāvena tāvatiṃsesu yojanasatike",
  "atk-s0506a:2915_8": "kanakavimāne nibbatti, anekakoṭiaccharāparivāro ahosi, sattaratanamayo cassa sahassayutto",
  "atk-s0506a:2915_9": "suvibhattabhittivicitto siniddhamadhuranigghoso attano pabhāsamudayena avahasanto",
  "atk-s0506a:2915_10": "viya divaṅkaramaṇḍalaṃ dibbo ājaññaratho nibbatti.",
  "atk-s0506a:2916_0": "So tattha yāvatāyukaṃ dibbasampattiṃ anubhavitvā aparāparaṃ devesuyeva saṃsaranto",
  "atk-s0506a:2916_1": "imasmiṃ buddhuppāde tasseva kammassa vipākāvasesena yathāvuttasampattivibhavo gopālo",
  "atk-s0506a:2916_2": "eva nāma devaputto hutvā tāvatiṃsesuyeva nibbatti. Taṃ sandhāya vuttaṃ “tena ca samayena",
  "atk-s0506a:2916_3": "āyasmā mahāmoggallāno…pe… añjaliṃ sirasi paggayha aṭṭhāsī”ti.",
  "atk-s0506a:2917": "Evaṃ pana upasaṅkamitvā ṭhitaṃ taṃ devaputtaṃ āyasmā mahāmoggallāno imāhi gāthāhi pucchi –",
  "atk-s0506a:2918": "1015.",
  "atk-s0506a:2919": "“Sahassayuttaṃ hayavāhanaṃ subhaṃ, āruyhimaṃ sandanaṃ nekacittaṃ;",
  "atk-s0506a:2920": "Uyyānabhūmiṃ abhito anukkamaṃ, purindado bhūtapatīva vāsavo.",
  "atk-s0506a:2921": "1016.",
  "atk-s0506a:2922": "“Sovaṇṇamayā te rathakubbarā ubho, phalehi aṃsehi atīva saṅgatā;",
  "atk-s0506a:2923": "Sujātagumbā naravīraniṭṭhitā, virocati pannaraseva cando.",
  "atk-s0506a:2924": "1017.",
  "atk-s0506a:2925": "“Suvaṇṇajālāvatato ratho ayaṃ, bahūhi nānāratanehi cittito;",
  "atk-s0506a:2926": "Sunandighoso ca subhassaro ca, virocatī cāmarahatthabāhubhi.",
  "atk-s0506a:2927": "1018.",
  "atk-s0506a:2928": "“Imā ca nābhyo manasābhinimmitā, rathassa pādantaramajjhabhūsitā;",
  "atk-s0506a:2929": "Imā ca nābhyo satarājicittitā, sateratā vijjurivappabhāsare.",
  "atk-s0506a:2930": "1019.",
  "atk-s0506a:2931": "“Anekacittāvatato ratho ayaṃ, puthū ca nemī ca sahassaraṃsiko;",
  "atk-s0506a:2932": "Tesaṃ saro suyyati vaggurūpo, pañcaṅgikaṃ tūriyamivappavāditaṃ.",
  "atk-s0506a:2933": "1020.",
  "atk-s0506a:2934": "“Sirasmiṃ cittaṃ maṇicandakappitaṃ, sadā visuddhaṃ ruciraṃ pabhassaraṃ;",
  "atk-s0506a:2935": "Suvaṇṇarājīhi atīva saṅgataṃ, veḷuriyarājīva atīva sobhati.",
  "atk-s0506a:2936": "1021.",
  "atk-s0506a:2937": "“Ime ca vāḷī maṇicandakappitā, ārohakambū sujavā brahūpamā;",
  "atk-s0506a:2938": "Brahā mahantā balino mahājavā, mano tavaññāya tatheva siṃsare.",
  "atk-s0506a:2939": "1022.",
  "atk-s0506a:2940": "“Ime ca sabbe sahitā catukkamā, mano tavaññāya tatheva siṃsare;",
  "atk-s0506a:2941": "Samaṃ vahantī mudukā anuddhatā, āmodamānā turagānamuttamā.",
  "atk-s0506a:2942": "1023.",
  "atk-s0506a:2943": "“Dhunanti vagganti patanti cambare, abbhuddhunantā sukate piḷandhane;",
  "atk-s0506a:2944": "Tesaṃ saro suyyati vaggurūpo, pañcaṅgikaṃ tūriyamivappavāditaṃ.",
  "atk-s0506a:2945": "1024.",
  "atk-s0506a:2946": "“Rathassa ghoso apiḷandhanāna ca, khurassa nādo abhihiṃsanāya ca;",
  "atk-s0506a:2947": "Ghoso suvaggū samitassa suyyati, gandhabbatūriyāni vicitrasaṃvane.",
  "atk-s0506a:2948": "1025.",
  "atk-s0506a:2949": "“Rathe ṭhitātā migamandalocanā, āḷārapamhā hasitā piyaṃvadā;",
  "atk-s0506a:2950": "Veḷuriyajālāvatatā tanucchavā, sadeva gandhabbasūraggapūjitā.",
  "atk-s0506a:2951": "1026.",
  "atk-s0506a:2952": "“Tā rattarattambarapītavāsasā, visālanettā abhirattalocanā;",
  "atk-s0506a:2953": "Kule sujātā sutanū sucimhitā, rathe ṭhitā pañjalikā upaṭṭhitā.",
  "atk-s0506a:2954": "1027.",
  "atk-s0506a:2955": "“Tā kambukeyūradharā suvāsasā, sumajjhimā ūruthanūpapannā;",
  "atk-s0506a:2956": "Vaṭṭaṅguliyo sumukhā sudassanā, rathe ṭhitā pañjalikā upaṭṭhitā.",
  "atk-s0506a:2957": "1028.",
  "atk-s0506a:2958": "“Aññā suveṇī susu missakesiyo, samaṃ vibhattāhi pabhassarāhi ca;",
  "atk-s0506a:2959": "Anubbatā tā tava mānase ratā, rathe ṭhitā pañjalikā upaṭṭhitā.",
  "atk-s0506a:2960": "1029.",
  "atk-s0506a:2961": "“Āveḷiniyo padumuppalacchadā, alaṅkatā candanasāravāsitā;",
  "atk-s0506a:2962": "Anubbatā tā tava mānase ratā, rathe ṭhitā pañjalikā upaṭṭhitā.",
  "atk-s0506a:2963": "1030.",
  "atk-s0506a:2964": "“Tā māliniyo padumuppalacchadā, alaṅkatā candanasāravāsitā;",
  "atk-s0506a:2965": "Anubbatā tā tava mānase ratā, rathe ṭhitā pañjalikā upaṭṭhitā.",
  "atk-s0506a:2966": "1031.",
  "atk-s0506a:2967": "“Kaṇṭhesu te yāni piḷandhanāni, hatthesu pādesu tatheva sīse;",
  "atk-s0506a:2968": "Obhāsayantī dasa sabbaso disā, abbhuddayaṃ sāradikova bhāṇumā.",
  "atk-s0506a:2969": "1032.",
  "atk-s0506a:2970": "“Vātassa vegena ca sampakampitā, bhujesu mālā apiḷandhanāni ca;",
  "atk-s0506a:2971": "Muñcanti ghosaṃ ruciraṃ suciṃ subhaṃ, sabbehi viññūhi sutabbarūpaṃ.",
  "atk-s0506a:2972": "1033.",
  "atk-s0506a:2973": "“Uyyānabhūmyā ca duvaddhato ṭhitā, rathā ca nāgā tūriyāni ca saro;",
  "atk-s0506a:2974": "Tameva devinda pamodayanti, vīṇā yathā pokkharapattabāhubhi.",
  "atk-s0506a:2975": "1034.",
  "atk-s0506a:2976": "“Imāsu vīṇāsu bahūsu vaggūsu, manuññarūpāsu hadayeritaṃ pītiṃ;",
  "atk-s0506a:2977": "Pavajjamānāsu atīva accharā, bhamanti kaññā padumesu sikkhitā.",
  "atk-s0506a:2978": "1035.",
  "atk-s0506a:2979": "“Yadā ca gītāni ca vāditāni ca, naccāni cimāni samenti ekato;",
  "atk-s0506a:2980": "Athettha naccanti athettha accharā, obhāsayantī ubhato varitthiyo.",
  "atk-s0506a:2981": "1036.",
  "atk-s0506a:2982": "“So modasi tūriyagaṇappabodhano, mahīyamāno vajirāvudhoriva;",
  "atk-s0506a:2983": "Imāsu vīṇāsu bahūsu vaggūsu, manuññarūpāsu hadayeritaṃ pītiṃ.",
  "atk-s0506a:2984": "1037.",
  "atk-s0506a:2985": "“Kiṃ tvaṃ pure kammamakāsi attanā, manussabhūto purimāya jātiyā;",
  "atk-s0506a:2986": "Uposathaṃ kaṃ vā tuvaṃ upāvasi, kaṃ dhammacariyaṃ vatamābhirocayi.",
  "atk-s0506a:2987": "1038.",
  "atk-s0506a:2988": "“Nayīdamappassa katassa kammuno, pubbe suciṇṇassa uposathassa vā;",
  "atk-s0506a:2989": "Iddhānubhāvo vipulo ayaṃ tava, yaṃ devasaṅghaṃ abhirocase bhusaṃ.",
  "atk-s0506a:2990": "1039.",
  "atk-s0506a:2991": "“Dānassa te idaṃ phalaṃ, atho sīlassa vā pana;",
  "atk-s0506a:2992": "Atho añjalikammassa, taṃ me akkhāhi pucchito”ti.",
  "atk-s0506a:2993_0": "1015. Tattha sahassayuttanti sahassena yuttaṃ, sahassaṃ vā yuttaṃ yojitaṃ etasminti",
  "atk-s0506a:2993_1": "sahassayuttaṃ. Kassa panetaṃ sahassanti? “Hayavāhana”nti anantaraṃ vuccamānattā hayānanti",
  "atk-s0506a:2993_2": "ayamattho viññāyateva. Hayā vāhanaṃ etassāti hayavāhanaṃ. Keci pana “sahassayuttahayavāhana”nti",
  "atk-s0506a:2993_3": "anunāsikalopaṃ ekameva samāsapadaṃ katvā vaṇṇenti, etasmiṃ pakkhe hayavāhanaṃ viya",
  "atk-s0506a:2993_4": "vāhananti attho yujjati. Hayavāhanasahassayuttaṃ yuttahayavāhanasahassanti hi attho.",
  "atk-s0506a:2993_5": "Apare pana “sahassayuttanti sahassadibbājaññayutta”nti vadanti. Sandananti rathaṃ.",
  "atk-s0506a:2993_6": "Nekacittanti anekacittaṃ nānāvidhavicittavantaṃ. Uyyānabhūmiṃ abhitoti uyyānabhūmiyā",
  "atk-s0506a:2993_7": "samīpe. “Abhito”ti hi padaṃ apekkhitvā sāmiatthe etaṃ upayogavacanaṃ. Keci pana “uyyānabhūmyā”tipi",
  "atk-s0506a:2993_8": "paṭhanti, te saddanayampi anupadhārentā paṭhanti. Anukkamanti gacchanto purindado",
  "atk-s0506a:2993_9": "bhūtapatīva vāsavo virocasīti sambandho.",
  "atk-s0506a:2994_0": "1016. Sovaṇṇamayāti suvaṇṇamayā. Teti tava. Rathakubbarā ubhoti rathassa ubhosu passesu",
  "atk-s0506a:2994_1": "vedikā. Yo hi rathassa sobhanatthañceva upari ṭhitānaṃ guttatthañca ubhosu passesu",
  "atk-s0506a:2994_2": "vedikākārena parikkhepo karīyati, tassa purimabhāge ubhosu passesu yāva rathīsā,",
  "atk-s0506a:2994_3": "tāva hatthehi gahaṇayoggo rathassa avayavaviseso, idha so eva kubbaroti adhippeto.",
  "atk-s0506a:2994_4": "Tenevāha “ubho”ti. Aññattha pana rathīsā kubbaroti vuccati. Phalehīti rathūpatthambhassa",
  "atk-s0506a:2994_5": "dakkhiṇavāmabhedehi dvīhi phalehi, pariyantāvettha phalāti vuttā. Aṃsehīti kubbaraphale",
  "atk-s0506a:2994_6": "patiṭṭhitehi heṭṭhimaaṃsehi. Atīva saṅgatāti ativiya suṭṭhu saṅgatā suphassitā nibbivarā.",
  "atk-s0506a:2994_7": "Idañca sippiviracite kittimarathe labbhamānavisesaṃ tattha āropetvā vuttaṃ. So pana",
  "atk-s0506a:2994_8": "aporisatāya akittimo sayaṃjāto kenaci aghaṭitoyeva. Sujātagumbāti susaṇṭhitathambhakasamudāyā.",
  "atk-s0506a:2994_9": "Ye hi vedikāya nirantaraṃ ṭhitā susaṇṭhitaghaṭakādiavayavavisesavanto thambhakasamudāyā,",
  "atk-s0506a:2994_10": "tesaṃ vasenevaṃ vuttaṃ “sujātagumbā”ti. Naravīraniṭṭhitāti sippācariyehi niṭṭhāpitasadisā.",
  "atk-s0506a:2994_11": "Sippācariyā hi attano sarīrakhedaṃ acintetvā vīriyabalena sippassa suṭṭhu vicāraṇato",
  "atk-s0506a:2994_12": "naresu vīriyavantoti idha “naravīrā”ti vuttā. Naravīrāti vā devaputtassa ālapanaṃ.",
  "atk-s0506a:2994_13": "Niṭṭhitāti pariyositā paripuṇṇasobhātisayā. “Naravīranimmitā”ti vā pāṭho, naresu",
  "atk-s0506a:2994_14": "dhitisampannehi nimmitasadisāti attho. Evaṃvidhakubbaratāya ayaṃ tava ratho virocati.",
  "atk-s0506a:2994_15": "Kiṃ viya? Pannaraseva cando, sukkapakkhe pannarasiyaṃ paripuṇṇakāle candimā viya.",
  "atk-s0506a:2995_0": "1017. Suvaṇṇajālāvatatoti suvaṇṇajālakehi avatato chādito. “Suvaṇṇajālāvitato”tipi",
  "atk-s0506a:2995_1": "pāṭho, gavacchitoti attho. Bahūhīti anekehi. Nānāratanehīti padumarāgaphussarāgādinānāvidharatanehi.",
  "atk-s0506a:2995_2": "Sunandighosoti suṭṭhu nanditabbaghoso, savanīyamadhuraninnādoti attho. Sunandighosoti",
  "atk-s0506a:2995_3": "vā suṭṭhu katanandighoso, naccanādīnaṃ dassanādīsu pavattitasādhukārasaddādivasena",
  "atk-s0506a:2995_4": "katapamodaninnādoti attho, “kālena kālaṃ āsīvādanavasena suṭṭhu payuttanandighoso”ti",
  "atk-s0506a:2995_5": "ca vadanti. Subhassaroti suṭṭhu ativiya obhāsanasabhāvo, tattha vā pavattamānānaṃ",
  "atk-s0506a:2995_6": "devatānaṃ sobhanena gītavāditassarena subhassaro. Cāmarahatthabāhubhīti cāmarahatthayuttabāhūhi",
  "atk-s0506a:2995_7": "ito cito ca bījayamāna cāmarakalāpehi devatānaṃ bhujehi, tathābhūtāhi devatāhi vā virocati.",
  "atk-s0506a:2996_0": "1018. Nābhyoti rathacakkānaṃ nābhiyo. Manasābhinimmitāti “ime īdisā hontū”ti cittena",
  "atk-s0506a:2996_1": "nimmitasadisā. Rathassa pādantaramajjhabhūsitāti rathassa pādānaṃ rathacakkānaṃ antena",
  "atk-s0506a:2996_2": "neminā nānāratanasamujjalena arānaṃ vemajjhena ca maṇḍitā. Satarājicittitāti anekavaṇṇāhi",
  "atk-s0506a:2996_3": "anekasatāhi rājīhi lekhāhi cittitā vicittabhāvaṃ gatā. Sateratā vijjurivāti sateratasaṅkhātavijjulatā",
  "atk-s0506a:2996_4": "viya pabhāsare vijjotanti.",
  "atk-s0506a:2997_0": "1019. Anekacittāvatatoti anekehi mālākammādicittehi avatato samokiṇṇo. “Anekacittāvitato”tipi",
  "atk-s0506a:2997_1": "paṭhanti, soyeva attho, gāthāsukhatthaṃ pana dīghakaraṇaṃ. Puthū ca nemī cāti puthulanemi",
  "atk-s0506a:2997_2": "ca, eko ca-kāro nipātamattaṃ. Sahassaraṃsikoti anekasahassaraṃsiko. “Sahassaraṃsiyo”tipi",
  "atk-s0506a:2997_3": "pāḷi. Apare pana “natā raṃsiyo”ti ca paṭhanti, tattha natāti ajiyadhanudaṇḍako viya",
  "atk-s0506a:2997_4": "oṇatā nemippadesā. Sahassaraṃsiyoti sūriyamaṇḍalaṃ viya vipphurantakiraṇajālā. Tesanti",
  "atk-s0506a:2997_5": "olambamānakiṅkiṇikajālānaṃ nemippadesānaṃ.",
  "atk-s0506a:2998_0": "1020. Sirasminti sīse, rathassa sīseti attho. Siro vā asmiṃ rathe. Cittanti vicittaṃ.",
  "atk-s0506a:2998_1": "Maṇicandakappitanti maṇimayamaṇḍalānuviddhaṃ candamaṇḍalasadisena maṇinā anuviddhaṃ.",
  "atk-s0506a:2998_2": "Ruciraṃ pabhassaranti iminā tassa candamaṇḍalasadisataṃyeva vibhāveti, sadā visuddhanti",
  "atk-s0506a:2998_3": "iminā panassa candamaṇḍalatopi visesaṃ dasseti. Suvaṇṇarājīhīti antarantarā vaṭṭākārena",
  "atk-s0506a:2998_4": "saṇṭhitāhi suvaṇṇalekhāhi. Saṅgatanti sahitaṃ. Veḷuriyarājīvāti antarantarā suvaṇṇarājīhi",
  "atk-s0506a:2998_5": "khacitamaṇimaṇḍalattā veḷuriyarājīhi viya sobhati. “Veḷuriyarājīhī”ti ca paṭhanti.",
  "atk-s0506a:2999_0": "1021. Vāḷīti vāḷavanto sampannavāḷadhino, asse sandhāya vadati. “Vājī”ti vā pāṭho.",
  "atk-s0506a:2999_1": "Maṇicandakappitāti cāmarolambanaṭṭhānesu maṇimayacandakānuviddhā. Ārohakambūti uccā",
  "atk-s0506a:2999_2": "ceva tadanurūpapariṇāhā ca, ārohapariṇāhasampannāti attho. Sujavāti sundarajavā javavanto",
  "atk-s0506a:2999_3": "mahājavā, sobhanagatikāti attho. Brahūpamāti brahā viya paminitabbā, attano pamāṇato",
  "atk-s0506a:2999_4": "adhikā viya paññāyantāti attho. Brahāti vuḍḍhā pavaḍḍhasabbaṅgapaccaṅgā. Mahantāti",
  "atk-s0506a:2999_5": "mahānubhāvā mahiddhikā. Balinoti sarīrabalena ca ussāhabalena ca balavanto. Mahājavāti",
  "atk-s0506a:2999_6": "sīghavegā. Mano tavaññāyāti tava cittaṃ ñatvā. Tathevāti cittānurūpameva. Siṃsareti",
  "atk-s0506a:2999_7": "saṃsappare, pavattareti attho.",
  "atk-s0506a:3000_0": "1022. Imeti yathāvuttaasse sandhāyāha. Sabbeti sahassamattāpi. Sahitāti samānajavatāya",
  "atk-s0506a:3000_1": "samānagamanatāya ca gatiyaṃ sahitā, aññamaññaṃ anūnādhikagamanāti attho. Catūhi pādehi",
  "atk-s0506a:3000_2": "kamanti gacchantīti catukkamā. Samaṃ vahantīti “sahitā”ti padena vuttamevatthaṃ pākaṭataraṃ",
  "atk-s0506a:3000_3": "karoti. Mudukāti mudusabhāvā, bhadrā ājānīyāti attho. Tenāha “anuddhatā”ti, uddhatarahitā",
  "atk-s0506a:3000_4": "khobhaṃ akarontāti attho. Āmodamānāti pamodamānā, akhaḷuṅkatāya aññamaññaṃ rathikādīnañca",
  "atk-s0506a:3000_5": "tuṭṭhiṃ pavedayantāti attho.",
  "atk-s0506a:3001_0": "1023. Dhunantīti cāmarabhāraṃ kesarabhāraṃ vāladhiñca vidhunanti. Vaggantīti kadāci",
  "atk-s0506a:3001_1": "pade padaṃ nikkhipantā vagganena gamanena gacchanti. Patantīti kadāci pavattanti,",
  "atk-s0506a:3001_2": "laṅghantīti attho. “Plavantī”ti ca keci paṭhanti, soyevattho. Abbhuddhunantāti kammasippinā",
  "atk-s0506a:3001_3": "sukate suṭṭhu nimmite khuddakaghaṇṭādiassālaṅkāre abhiuddhunantā adhikaṃ uddhunantā.",
  "atk-s0506a:3001_4": "Tesanti tesaṃ piḷandhanānaṃ.",
  "atk-s0506a:3002_0": "1024. Rathassa ghosoti yathāvutto rathanigghoso. Apiḷandhanāna cāti a-kāro nipātamattaṃ.",
  "atk-s0506a:3002_1": "Piḷandhanānaṃ ābharaṇānaṃ. Apiḷandhananti ca ābharaṇapariyāyoti vā vadanti, rathassānaṃ",
  "atk-s0506a:3002_2": "ābharaṇānañcaghosoti attho. Khurassanādoti turaṅgānaṃ khuranipātasaddo. Kiñcāpi assā",
  "atk-s0506a:3002_3": "ākāsena gacchanti, madhurassa pana khuranipātasaddassa upaladdhihetubhūtena kammunā",
  "atk-s0506a:3002_4": "tesaṃ khuranikkhepe khuranikkhepe paṭighāto labbhatīti vadanti. Abhihiṃsanāya cāti",
  "atk-s0506a:3002_5": "assānaṃ adhikahiṃsanena ca, antarantarā assehi pavattitahesanena cāti attho. “Abhihesanāya",
  "atk-s0506a:3002_6": "cā”ti keci paṭhanti. Samitassāti samuditassa dibbajanassa ghoso ca suvaggu sumadhuraṃ",
  "atk-s0506a:3002_7": "suyyati. Kiṃ viyāti āha “gandhabbatūriyāni vicitrasaṃvane”ti, citralatāvane gandhabbadevaputtānaṃ",
  "atk-s0506a:3002_8": "pañcaṅgikatūriyāni viya. Tūriyasannissito hi saddo “tūriyānī”ti vutto nissayavohārena.",
  "atk-s0506a:3002_9": "“Gandhabbatūriyāna ca vicitrasaṃvane”ti ca pāṭho, “tūriyānañca”iti anunāsikaṃ ānetvā",
  "atk-s0506a:3002_10": "yojetabbaṃ. Apare “gandhabbatūriyāni vicitrapavane”ti paṭhanti.",
  "atk-s0506a:3003_0": "1025. Rathe ṭhitātāti rathe ṭhitā etā. Migamandalocanāti migacchāpikānaṃ viya mudusiniddhadiṭṭhinipātā.",
  "atk-s0506a:3003_1": "Āḷārapamhāti bahalasaṅgatapakhumā, gopakhumāti attho. Hasitāti pahasitā, pahaṃsitamukhāti",
  "atk-s0506a:3003_2": "attho. Piyaṃvadāti piyavādiniyo. Veḷuriyajālāvatatāti veḷuriyamaṇimayena jālena chāditasarīrā.",
  "atk-s0506a:3003_3": "Tanucchavāti sukhumacchaviyo. Sadevāti sadā eva sabbakālameva. Gandhabbasūraggapūjitāti",
  "atk-s0506a:3003_4": "gandhabbadevatāhi ceva aparāhi ca aggadevatāhi laddhapūjā.",
  "atk-s0506a:3004_0": "1026. Tā rattarattambarapītavāsasāti rajanīyarūpā ca rattapītavatthā ca. Abhirattalocanāti",
  "atk-s0506a:3004_1": "visesato rattarājīhi upasobhitanayanā. Kule sujātāti sindhavakule sujātā visiṭṭhadevanikāye",
  "atk-s0506a:3004_2": "sambhavā. Sutanūti sundarasarīrā. Sucimhitāti suddhasitakaraṇā.",
  "atk-s0506a:3005_0": "1027. Tā kambukeyūradharāti suvaṇṇamayakeyūradharā. Sumajjhimāti vilaggamajjhā. Ūruthanūpapannāti",
  "atk-s0506a:3005_1": "sampannaūruthanā, kadalikkhandhasadisaūru ceva samuggasadisathanā ca. Vaṭṭaṅguliyoti",
  "atk-s0506a:3005_2": "anupubbato vaṭṭaṅguliyo. Sumukhāti sundaramukhā, pamuditamukhā vā. Sudassanāti dassanīyā.",
  "atk-s0506a:3006_0": "1028. Aññāti ekaccā. Suveṇīti sundarakesaveṇiyo. Susūti daharā. Missakesiyoti rattamālādīhi",
  "atk-s0506a:3006_1": "missitakesavaṭṭiyo. Kathaṃ? Samaṃ vibhattāhi pabhassarāhi cāti, samaṃ aññamaññasadisaṃ",
  "atk-s0506a:3006_2": "nānāvibhattivasena vibhattāhi suvaṇṇacīrādikhacitāhi indanīlamaṇiādayo viya pabhassarāhi",
  "atk-s0506a:3006_3": "kesavaṭṭīhi missitakesiyoti yojanā. Anubbatāti anukūlakiriyā. Tāti accharāyo.",
  "atk-s0506a:3007": "1029. Candanasāravositāti sārabhūtena dibbacandanena ullittā vicchuritā.",
  "atk-s0506a:3008_0": "1031. Kaṇṭhesūtiādinā gīvūpagahatthūpagapādūpagasīsūpagādiābharaṇāni dasseti. Obhāsayantīti",
  "atk-s0506a:3008_1": "kaṇṭhesu yāni piḷandhanāni, tehi obhāsayantīti yojanā. Evaṃ sesesupi. Abbhuddayanti",
  "atk-s0506a:3008_2": "abhiuggacchanto, “abbhuddasa”ntipi pāṭho, soyevattho. Sāradikoti saradakāliko. Bhāṇumāti",
  "atk-s0506a:3008_3": "sūriyo. So hi abbhādidosavirahena dasapi disā suṭṭhu obhāseti.",
  "atk-s0506a:3009_0": "1032. Vātassa vegena cāti manuññagandhūpahāraṃ saddūpahārañca karontena upaharantena",
  "atk-s0506a:3009_1": "viya vāyantena vātassa vegena rathaturaṅgavegena ca. Muñcantīti vissajjenti. Ruciranti",
  "atk-s0506a:3009_2": "pañcaṅgikatūriyāni viya uparūpari rucidāyakaṃ. Sucinti suddhaṃ asaṃsaṭṭhaṃ. Subhanti",
  "atk-s0506a:3009_3": "manuññaṃ. Sabbehi viññūhi sutabbarūpanti sabbehipi viññujātikehi gandhabbasamayaññūhi",
  "atk-s0506a:3009_4": "sotabbaṃ savanīyaṃ uttamasabhāvaṃ ghosaṃ muñcantīti yojanā.",
  "atk-s0506a:3010_0": "1033. Uyyānabhūmyāti uyyānabhūmiyaṃ. Duvaddhatoti dvīhi addhapassehi. “Dubhato ca",
  "atk-s0506a:3010_1": "ṭhitā”tipi paṭhanti, soyevattho. Rathāti rathe. Nāgāti nāge. Upayogatthe hi etaṃ",
  "atk-s0506a:3010_2": "paccattavacanaṃ. Saroti rathanāgatūriyāni paṭicca nibbatto saro. Devindāti devaputtaṃ",
  "atk-s0506a:3010_3": "ālapati. Vīṇā yathā pokkharapattabāhubhīti yathā vīṇā sammadeva yojitehi doṇipattabāhudaṇḍehi",
  "atk-s0506a:3010_4": "taṃtaṃmucchanānurūpaṃ avaṭṭhitehi vādiyamānā suṇantaṃ janaṃ pamodeti, evaṃ taṃ rathādayo",
  "atk-s0506a:3010_5": "attano sarena pamodayanti. Susikkhitabhāvena pokkharabhāvaṃ sundarabhāvaṃ pattehi",
  "atk-s0506a:3010_6": "vīṇāvādakassa hatthehi pavāditā vīṇā yathā mahājanaṃ pamodeti, evaṃ taṃ rathādayo",
  "atk-s0506a:3010_7": "attano sarena pamodayantīti.",
  "atk-s0506a:3011_0": "1034. Imāsu vīṇāsūti gāthāya ayaṃ saṅkhepattho – imāsu ujukoṭivaṅkabrahatīnandinītisaraādibhedāsu",
  "atk-s0506a:3011_1": "bahūsu vīṇāsu siniddhamadhurassaratāya vaggūsu tato eva manuññarūpāsu hadayeritaṃ",
  "atk-s0506a:3011_2": "hadayaṅgamaṃ hadayahāriniṃ pītiṃ pītinimittaṃ pavajjamānāsu pavādiyamānāsu accharā",
  "atk-s0506a:3011_3": "devakaññā pītivegukkhittatāya attano susikkhitatāya ca dibbapadumesu bhamanti naccaṃ",
  "atk-s0506a:3011_4": "dassentiyo sañcaranti.",
  "atk-s0506a:3012_0": "1035. Imānīti idaṃ paccekaṃ yojetabbaṃ “imāni gītāni, imāni vāditāni, imāni naccāni",
  "atk-s0506a:3012_1": "cā”ti. Samenti ekatoti ekajjhaṃ samarasāni honti. Atha vā samenti ekatoti ekato ekajjhaṃ",
  "atk-s0506a:3012_2": "samāni samarasāni karonti, tantissaraṃ gītassarena, gītassarañca tantissarena saṃsandantiyo",
  "atk-s0506a:3012_3": "naccanena yathādhigate hassādirase aparihāpentiyo samenti samānentīti attho. Atthettha",
  "atk-s0506a:3012_4": "naccanti athettha accharā obhāsayantīti evaṃ gītādīni samarase karontiyo atha aññā",
  "atk-s0506a:3012_5": "ekaccā accharā ettha etasmiṃ tava rathe naccanti, atha aññā varitthiyo uttamitthiyo",
  "atk-s0506a:3012_6": "naccaṃ passantiyo attano sarīrobhāsena ceva vatthābharaṇaobhāsena ca ettha etasmiṃ",
  "atk-s0506a:3012_7": "padese ubhato dvīsu passesu dasapi disā kevalaṃ obhāsayanti vijjotayantīti attho.",
  "atk-s0506a:3013": "1036. Soti so tvaṃ evaṃbhūto. Tūriyagaṇappabodhanoti dibbatūriyasamūhena katapītipabodhano. Mahīyamānoti pūjīyamāno. Vajirāvudhorivāti indo viya.",
  "atk-s0506a:3014_0": "1037. Uposathaṃ kaṃ vā tuvaṃ upāvasīti aññehipi uposatho upavasīyati, tvaṃ kaṃ vā",
  "atk-s0506a:3014_1": "kīdisaṃ nāma uposathaṃ upavasīti pucchati. Dhammacariyanti dānādipuññapaṭipattiṃ.",
  "atk-s0506a:3014_2": "Vatanti vatasamādānaṃ. Abhirocayīti abhirocesi, ruccitvā pūresīti attho. “Abhirādhayī”tipi",
  "atk-s0506a:3014_3": "pāṭho, sādhesi nipphādesīti attho.",
  "atk-s0506a:3015": "1038. Idanti nipātamattaṃ, idaṃ vā phalanti adhippāyo. Abhirocaseti abhibhavitvā vijjotasi.",
  "atk-s0506a:3016": "Evaṃ mahātherena puṭṭho devaputto tamatthaṃ ācikkhi. Tena vuttaṃ –",
  "atk-s0506a:3017": "1040.",
  "atk-s0506a:3018": "“So devaputto attamano, moggallānena pucchito;",
  "atk-s0506a:3019": "Pañhaṃ puṭṭho viyākāsi, yassa kammassidaṃ phala”nti.",
  "atk-s0506a:3020": "1041.",
  "atk-s0506a:3021": "“Jitindriyaṃ buddhamanomanikkamaṃ, naruttamaṃ kassapamaggapuggalaṃ;",
  "atk-s0506a:3022": "Avāpurantaṃ amatassa dvāraṃ, devātidevaṃ satapuññalakkhaṇaṃ.",
  "atk-s0506a:3023": "1042.",
  "atk-s0506a:3024": "“Tamaddasaṃ kuñjaramoghatiṇṇaṃ, suvaṇṇasiṅgīnadabimbasādisaṃ;",
  "atk-s0506a:3025": "Disvāna taṃ khippamahuṃ sucīmano, tameva disvāna subhāsitaddhajaṃ.",
  "atk-s0506a:3026": "1043.",
  "atk-s0506a:3027": "“Tamannapānaṃ athavāpi cīvaraṃ, suciṃ paṇītaṃ rasasā upetaṃ;",
  "atk-s0506a:3028": "Pupphābhikiṇṇamhi sake nivesane, patiṭṭhapesiṃ sa asaṅgamānaso.",
  "atk-s0506a:3029": "1044.",
  "atk-s0506a:3030": "“Tamannapānena ca cīvarena ca, khajjena bhojjena ca sāyanena ca;",
  "atk-s0506a:3031": "Santappayitvā dvipadānamuttamaṃ, so saggaso devapure ramāmahaṃ.",
  "atk-s0506a:3032": "1045.",
  "atk-s0506a:3033": "“Etenupāyena imaṃ niraggaḷaṃ, yaññaṃ yajitvā tividhaṃ visuddhaṃ;",
  "atk-s0506a:3034": "Pahāyahaṃ mānusakaṃ samussayaṃ, indūpamo devapure ramāmahaṃ.",
  "atk-s0506a:3035": "1046.",
  "atk-s0506a:3036": "“Āyuñca vaṇṇañca sukhaṃ balañca, paṇītarūpaṃ atikaṅkhatā muni;",
  "atk-s0506a:3037": "Annañca pānañca bahuṃ susaṅkhataṃ, patiṭṭhapetabbamasaṅgamānase.",
  "atk-s0506a:3038": "1047.",
  "atk-s0506a:3039": "“Nayimasmiṃ loke parasmiṃ vā pana, buddhena seṭṭho va samo va vijjati;",
  "atk-s0506a:3040": "Āhuneyyānaṃ paramāhutiṃ gato, puññatthikānaṃ vipulapphalesina”nti.",
  "atk-s0506a:3041_0": "1041. Tattha jitindriyanti manacchaṭṭhānaṃ indriyānaṃ bodhimūleyeva aggamaggena jitattā",
  "atk-s0506a:3041_1": "nibbisevanabhāvassa katattā jitindriyaṃ. Abhiññeyyādīnaṃ abhiññeyyādibhāvato anavasesato",
  "atk-s0506a:3041_2": "abhisambuddhattā buddhaṃ. Puripuṇṇavīriyatāya anomanikkamaṃ caturaṅgasamannāgatassa",
  "atk-s0506a:3041_3": "vīriyassa catubbidhasammappadhānassa ca pāripūriyāti attho. Naruttamanti narānaṃ",
  "atk-s0506a:3041_4": "uttamaṃ dvipaduttamaṃ. Kassapanti bhagavantaṃ gottena vadati. Avāpurantaṃ amatassa",
  "atk-s0506a:3041_5": "dvāranti koṇāgamanassa bhagavato sāsanantaradhānato pabhuti pihitaṃ nibbānamahānagarassa",
  "atk-s0506a:3041_6": "dvāraṃ ariyamaggaṃ vivarantaṃ. Devātidevanti sabbesampi devānaṃ atidevaṃ. Satapuññalakkhaṇanti",
  "atk-s0506a:3041_7": "anekasatapuññavasena nibbattamahāpurisalakkhaṇaṃ.",
  "atk-s0506a:3042_0": "1042. Kuñjaranti kilesapaṭisattunimmaddanena kuñjarasadisaṃ, mahānāganti attho. Catunnaṃ",
  "atk-s0506a:3042_1": "oghānaṃ saṃsāramahoghassa taritattā oghatiṇṇaṃ. Suvaṇṇasiṅgīnadabimbasādisanti siṅgīsuvaṇṇajambunadasuvaṇṇarūpasadisaṃ,",
  "atk-s0506a:3042_2": "kañcanasannibhattacanti attho. Disvāna taṃ khippamahuṃ sucīmanoti taṃ kassapasammāsambuddhaṃ",
  "atk-s0506a:3042_3": "disvā khippaṃ tāvadeva “sammāsambuddho bhagavā”ti pasādavasena kilesamalāpagamanena",
  "atk-s0506a:3042_4": "sucimano visuddhamano ahosiṃ, tañca kho tameva disvāna taṃ disvā eva. Subhāsitaddhajanti dhammaddhajaṃ.",
  "atk-s0506a:3043_0": "1043. Tamannapānanti tamhi bhagavati annañca pānañca. Athavāpi cīvaranti atha cīvarampi.",
  "atk-s0506a:3043_1": "Rasasā upetanti rasena upetaṃ sādurasaṃ, uḷāranti attho. Pupphābhikiṇṇamhīti ganthitehi",
  "atk-s0506a:3043_2": "ca aganthikehi ca pupphehi olambanavasena santharaṇavasena ca abhikiṇṇe. Patiṭṭhapesinti",
  "atk-s0506a:3043_3": "paṭipādesiṃ adāsiṃ. Asaṅgamānasoti katthaci alaggacitto so ahanti yojanā.",
  "atk-s0506a:3044": "1044. Saggasoti aparāparūpapattivasena sagge sagge, tatthāpi ca devapure sudassanamahānagare. Ramāmīti kīḷāmi modāmi.",
  "atk-s0506a:3045_0": "1045. Etenupāyenāti gopālabrāhmaṇakāle sasāvakasaṅghassa kassapabhagavato yathā asadisadānaṃ",
  "atk-s0506a:3045_1": "adāsiṃ, etena upāyena. Imaṃ niraggaḷaṃ yaññaṃ yajitvā tividhaṃ visuddhanti anāvaṭadvāratāya",
  "atk-s0506a:3045_2": "muttacāgatāya ca niraggaḷaṃ, tīsupi kālesu tīhi dvārehi karaṇakārāpanānussaraṇavidhīhi",
  "atk-s0506a:3045_3": "sampannatāya tividhaṃ, tattha saṃkilesābhāvena visuddhaṃ aparimitadhanapariccāgabhāvena",
  "atk-s0506a:3045_4": "mahācāgatāya yaññaṃ yajitvā, mahādānaṃ datvāti attho. Taṃ pana dānaṃ cirakatampi",
  "atk-s0506a:3045_5": "khettavatthucittānaṃ uḷāratāya antarantarā anussaraṇena attano pākaṭaṃ āsannaṃ paccakkhaṃ",
  "atk-s0506a:3045_6": "viya upaṭṭhitaṃ gahetvā āha “ima”nti.",
  "atk-s0506a:3046_0": "1046. Evaṃ devaputto attanā katakammaṃ therassa kathetvā idāni tādisāya sampattiyā",
  "atk-s0506a:3046_1": "parepi patiṭṭhāpetukāmataṃ tathāgate ca uttamaṃ attano pasādabahumānaṃ pavedento",
  "atk-s0506a:3046_2": "“āyuñca vaṇṇañcā”tiādinā gāthādvayamāha. Tattha abhikaṅkhatāti icchantena. Munīti theraṃ ālapati.",
  "atk-s0506a:3047_0": "1047. Nayimasmiṃ loketi devaputto attano paccakkhabhūtaṃ lokaṃ vadati. Parasminti",
  "atk-s0506a:3047_1": "tato aññasmiṃ. Etena sabbepi sadevake loke dasseti. Samo ca vijjatīti seṭṭho tāva",
  "atk-s0506a:3047_2": "tiṭṭhatu, samo eva na vijjatīti attho. Āhuneyyānaṃ paramāhutiṃ gatoti imasmiṃ loke",
  "atk-s0506a:3047_3": "yattakā āhuneyyā nāma, tesu sabbesu paramāhutiṃ paramaṃ āhuneyyabhāvaṃ gato. “Dakkhiṇeyyānaṃ",
  "atk-s0506a:3047_4": "paramaggataṃ gato”ti vā pāṭho, tattha paramaggatanti paramaṃ aggabhāvaṃ, aggadakkhiṇeyyabhāvanti",
  "atk-s0506a:3047_5": "attho. Kesanti āha “puññatthikānaṃ vipulapphalesina”nti, puññena atthikānaṃ vipulaṃ",
  "atk-s0506a:3047_6": "mahantaṃ puññaphalaṃ icchantānaṃ, tathāgato eva lokassa puññakkhettanti dasseti.",
  "atk-s0506a:3047_7": "Keci pana “āhuneyyānaṃ paramaggataṃ gato”ti paṭhanti, soyevattho.",
  "atk-s0506a:3048_0": "Evaṃ kathentameva taṃ thero kallacittaṃ muducittaṃ vinīvaraṇacittaṃ udaggacittaṃ",
  "atk-s0506a:3048_1": "pasannacittañca ñatvā saccāni pakāsesi. So saccapariyosāne sotāpattiphale patiṭṭhahi.",
  "atk-s0506a:3048_2": "Atha thero manussalokaṃ āgantvā bhagavato tamatthaṃ attanā ca devaputtena ca kathitaniyāmeneva",
  "atk-s0506a:3048_3": "ārocesi. Satthā tamatthaṃ aṭṭhuppattiṃ katvā sampattapariyāya dhammaṃ desesi. Sā",
  "atk-s0506a:3048_4": "desanā mahājanassa sātthikā ahosīti.",
  "atk-s0506a:3049": "Mahārathavimānavaṇṇanā niṭṭhitā.",
  "atk-s0506a:3050": "Iti paramatthadīpaniyā khuddakaṭṭhakathāya vimānavatthusmiṃ",
  "atk-s0506a:3051": "Cuddasavatthupaṭimaṇḍitassa pañcamassa mahārathavaggassa",
  "atk-s0506a:3052": "Atthavaṇṇanā niṭṭhitā.",
  "atk-s0506a:3053": "6. Pāyāsivaggo",
  "atk-s0506a:3054": "1. Paṭhamaagāriyavimānavaṇṇanā",
  "atk-s0506a:3055_0": "Yathā vanaṃ cittalataṃ pabhāsatīti agāriyavimānaṃ. Tassa kā uppatti? Bhagavā rājagahe",
  "atk-s0506a:3055_1": "viharati veḷuvane. Tena samayena rājagahe ekaṃ kulaṃ ubhatopasannaṃ hoti sīlācārasampannaṃ",
  "atk-s0506a:3055_2": "opānabhūtaṃ bhikkhūnaṃ bhikkhunīnaṃ. Te dve jayampatikā ratanattayaṃ uddissa yāvajīvaṃ",
  "atk-s0506a:3055_3": "puññāni katvā tato cutā tāvatiṃsesu nibbattiṃsu, tesaṃ dvādasayojanikaṃ kanakavimānaṃ",
  "atk-s0506a:3055_4": "nibbatti. Te tattha dibbasampattiṃ anubhavanti. Athāyasmā mahāmoggallānotiādi heṭṭhā",
  "atk-s0506a:3055_5": "vuttanayeneva veditabbaṃ.",
  "atk-s0506a:3056": "1048.",
  "atk-s0506a:3057": "“Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;",
  "atk-s0506a:3058": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3059": "1049.",
  "atk-s0506a:3060": "“Deviddhipattosi mahānubhāvo, manussabhūto kimakāsi puññaṃ;",
  "atk-s0506a:3061": "Kenāsi evaṃ jalitānubhāvo, vaṇṇo ca te sabbadisā pabhāsatī”ti. –",
  "atk-s0506a:3062": "Thero pucchi.",
  "atk-s0506a:3063": "1050.",
  "atk-s0506a:3064": "“So devaputto attamano, moggallānena pucchito;",
  "atk-s0506a:3065": "Pañhaṃ puṭṭho viyākāsi, yassa kammassidaṃ phalaṃ”.",
  "atk-s0506a:3066": "1051.",
  "atk-s0506a:3067": "“Ahañca bhariyā ca manussaloke, opānabhūtā gharamāvasimha;",
  "atk-s0506a:3068": "Annañca pānañca pasannacittā, sakkacca dānaṃ vipulaṃ adamha.",
  "atk-s0506a:3069": "1052.",
  "atk-s0506a:3070": "“Tena metādiso vaṇṇo…pe…",
  "atk-s0506a:3071": "Vaṇṇo ca me sabbadisā pabhāsatī”ti. –",
  "atk-s0506a:3072": "Attano sampattiṃ byākāsi. Gāthāsupi apubbaṃ natthi.",
  "atk-s0506a:3073": "Paṭhamaagāriyavimānavaṇṇanā niṭṭhitā.",
  "atk-s0506a:3074": "2. Dutiyaagāriyavimānavaṇṇanā",
  "atk-s0506a:3075": "Yathā vanaṃ cittalatanti dutiyaagāriyavimānaṃ. Etthāpi aṭṭhuppatti anantarasadisāva.",
  "atk-s0506a:3076": "1054.",
  "atk-s0506a:3077": "“Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;",
  "atk-s0506a:3078": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3079": "1055.",
  "atk-s0506a:3080": "“Deviddhipattosi mahānubhāvo,",
  "atk-s0506a:3081": "Manussabhūto kimakāsi puññaṃ;",
  "atk-s0506a:3082": "Kenāsi evaṃ jalitānubhāvo,",
  "atk-s0506a:3083": "Vaṇṇo ca te sabbadisā pabhāsatī”ti. – pucchi;",
  "atk-s0506a:3084": "1056.",
  "atk-s0506a:3085": "“So devaputto attamano…pe… yassa kammassidaṃ phalaṃ”.",
  "atk-s0506a:3086": "1057.",
  "atk-s0506a:3087": "“Ahañca bhariyā ca manussaloke, opānabhūtā gharamāvasimha;",
  "atk-s0506a:3088": "Annañca pānañca pasannacittā, sakkacca dānaṃ vipulaṃ adamha.",
  "atk-s0506a:3089": "1058.",
  "atk-s0506a:3090": "“Tena metādiso vaṇṇo…pe…",
  "atk-s0506a:3091": "Vaṇṇo ca me sabbadisā pabhāsatī”ti. –",
  "atk-s0506a:3092": "Attano sampattiṃ byākāsi. Gāthāsupi apubbaṃ natthi.",
  "atk-s0506a:3093": "Dutiyaagāriyavimānavaṇṇanā niṭṭhitā.",
  "atk-s0506a:3094": "3. Phaladāyakavimānavaṇṇanā",
  "atk-s0506a:3095_0": "Uccamidaṃ maṇithūṇanti phaladāyakavimānaṃ. Tassa kā uppatti? Bhagavā rājagahe viharati",
  "atk-s0506a:3095_1": "veḷuvane. Tena samayena rañño bimbisārassa akāle ambaphalāni paribhuñjituṃ icchā",
  "atk-s0506a:3095_2": "uppajji. So ārāmapālaṃ āha – “mayhaṃ kho, bhaṇe, ambaphalesu icchā uppannā, tasmā",
  "atk-s0506a:3095_3": "ambāni me ānetvā dehī”ti. “Deva, natthi ambesu ambaphalaṃ, apicāhaṃ tathā karomi,",
  "atk-s0506a:3095_4": "sace devo kiñci kālaṃ āgameti, yathā ambā na cirasseva phalaṃ gaṇhantī”ti. “Sādhu,",
  "atk-s0506a:3095_5": "bhaṇe, tathā karohī”ti. Ārāmapālo ārāmaṃ gantvā ambarukkhamūlesu paṃsuṃ apanetvā",
  "atk-s0506a:3095_6": "tādisaṃ paṃsuṃ ākiri, tādisañca udakaṃ āsiñci, yathā na cirasseva ambarukkhā sacchinnapattā",
  "atk-s0506a:3095_7": "ahesuṃ. Atha naṃ paṃsuṃ apanetvā phārusakakasaṭamissakaṃ pākatikaṃ paṃsuṃ ākiritvā",
  "atk-s0506a:3095_8": "sādhukaṃ udakaṃ adāsi. Tadā ambarukkhā na cireneva korakitā pallavitā kuṭamalakajātā",
  "atk-s0506a:3095_9": "hutvā pupphiṃsu, atha salāṭukajātā hutvā phalāni gaṇhiṃsu. Tatthekasmiṃ ambarukkhe",
  "atk-s0506a:3095_10": "paṭhamataraṃ cattāri phalāni manosilācuṇṇapiñjaravaṇṇāni sampannagandharasāni pariṇatāni ahesuṃ.",
  "atk-s0506a:3096_0": "So tāni gahetvā “rañño dassāmī”ti gacchanto antarāmagge āyasmantaṃ mahāmoggallānaṃ",
  "atk-s0506a:3096_1": "piṇḍāya caramānaṃ disvā cintesi “imāni ambāni aggaphalabhūtāni imassa ayyassa dassāmi,",
  "atk-s0506a:3096_2": "kāmaṃ maṃ rājā hanatu vā pabbājetu vā, rañño hi dinne diṭṭhadhamme pūjāmattaṃ appamattakaṃ",
  "atk-s0506a:3096_3": "phalaṃ, ayyassa dinne pana diṭṭhadhammikampi samparāyikampi aparimāṇaṃ phalaṃ bhavissatī”ti.",
  "atk-s0506a:3096_4": "Evaṃ pana cintetvā tāni phalāni therassa datvā rājānaṃ upasaṅkamitvā rañño tamatthaṃ",
  "atk-s0506a:3096_5": "ārocesi. Taṃ sutvā rājā rājapurise āṇāpesi “vīmaṃsatha tāva, bhaṇe, yathāyaṃ āhā”ti.",
  "atk-s0506a:3096_6": "Thero pana tāni phalāni bhagavato upanāmesi. Bhagavā tesu ekaṃ sāriputtattherassa,",
  "atk-s0506a:3096_7": "ekaṃ mahāmoggallānattherassa, ekaṃ mahākassapattherassa datvā ekaṃ attanā paribhuñji.",
  "atk-s0506a:3096_8": "Purisā taṃ pavattiṃ rañño ārocesuṃ.",
  "atk-s0506a:3097_0": "Rājā taṃ sutvā “dhīro vatāyaṃ puriso, yo attano jīvitampi pariccajitvā puññapasuto",
  "atk-s0506a:3097_1": "ahosi, attano parissamañca ṭhānagatameva akāsī”ti tuṭṭhacitto tassa ekaṃ gāmavaraṃ",
  "atk-s0506a:3097_2": "vatthālaṅkārādīni ca datvā “yaṃ tayā bhaṇe ambaphaladānena puññaṃ pasutaṃ, tato me",
  "atk-s0506a:3097_3": "pattiṃ dehī”ti āha. So “demi, deva, yathāsukhaṃ pattiṃ gaṇhāhī”ti avoca. Ārāmapālo",
  "atk-s0506a:3097_4": "aparabhāge kālaṃ katvā tāvatiṃsesu uppajji, tassa soḷasayojanikaṃ kanakavimānaṃ nibbatti",
  "atk-s0506a:3097_5": "sattasatakūṭāgārapaṭimaṇḍitaṃ. Taṃ disvā āyasmā mahāmoggallāno pucchi –",
  "atk-s0506a:3098": "1060.",
  "atk-s0506a:3099": "“Uccamidaṃ maṇithūṇaṃ vimānaṃ, samantato soḷasa yojanāni;",
  "atk-s0506a:3100": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3101": "1061.",
  "atk-s0506a:3102": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:3103": "Aṭṭhaṭṭhakā sikkhitā sādhurūpā, dibbā ca kaññā tidasacarā uḷārā;",
  "atk-s0506a:3104": "Naccanti gāyanti pamodayanti.",
  "atk-s0506a:3105": "1062.",
  "atk-s0506a:3106": "“Deviddhipattosi mahānubhāvo…pe…",
  "atk-s0506a:3107": "Vaṇṇo ca te sabbadisā pabhāsatī”ti.",
  "atk-s0506a:3108": "1063.",
  "atk-s0506a:3109": "“So devaputto attamano…pe… yassa kammassidaṃ phalaṃ”.",
  "atk-s0506a:3110": "1064.",
  "atk-s0506a:3111": "“Phaladāyī phalaṃ vipulaṃ labhati, dadamujugatesu pasannamānaso;",
  "atk-s0506a:3112": "So hi pamodati saggagato tidive, anubhoti ca puññaphalaṃ vipulaṃ.",
  "atk-s0506a:3113": "1065.",
  "atk-s0506a:3114": "“Tavevāhaṃ mahāmuni, adāsiṃ caturo phale.",
  "atk-s0506a:3115": "1066.",
  "atk-s0506a:3116": "“Tasmā hi phalaṃ alameva dātuṃ, niccaṃ manussena sukhatthikena;",
  "atk-s0506a:3117": "Dibbāni vā patthayatā sukhāni, manussasobhaggatamicchatā vā.",
  "atk-s0506a:3118": "1067.",
  "atk-s0506a:3119": "“Tena metādiso vaṇṇo…pe…",
  "atk-s0506a:3120": "Vaṇṇo ca me sabbadisā pabhāsatī”ti. – sopissa byākāsi;",
  "atk-s0506a:3121_0": "1061. Tattha aṭṭhaṭṭhakāti ekekasmiṃ kūṭāgāre aṭṭhaṭṭhakā catusaṭṭhiparimāṇā. Sādhurūpāti",
  "atk-s0506a:3121_1": "rūpasampattiyā ca sīlācārasampattiyā ca sikkhāsampattiyā ca sundarasabhāvā. Dibbā",
  "atk-s0506a:3121_2": "ca kaññāti devaccharāyo. Tidasacarāti tidasesu sukhācārā sukhavihāriniyo. Uḷārāti uḷāravibhavā.",
  "atk-s0506a:3122_0": "1064. Phaladāyīti attanā ambaphalassa dinnattā attānaṃ sandhāya vadati. Phalanti",
  "atk-s0506a:3122_1": "puññaphalaṃ. Vipulanti mahantaṃ labhati manussaloke patiṭṭhitoti adhippāyo. Dadanti",
  "atk-s0506a:3122_2": "dadanto dānahetu. Ujugatesūti ujupaṭipannesu. Saggagatoti uppajjanavasena saggaṃ",
  "atk-s0506a:3122_3": "gato, tatthāpi tidive tāvatiṃsabhavane anubhoti ca puññaphalaṃ vipulaṃ yathāhaṃ,",
  "atk-s0506a:3122_4": "evaṃ aññopīti attho.",
  "atk-s0506a:3123_0": "1066. Tasmāti yasmā catunnaṃ phalānaṃ dānamattena īdisī sampatti adhigatā, tasmā.",
  "atk-s0506a:3123_1": "Alameva yuttameva. Niccanti sabbakālaṃ. Dibbānīti devalokapariyāpannāni. Manussasobhaggatanti",
  "atk-s0506a:3123_2": "manussesu subhagabhāvaṃ. Sesaṃ vuttanayameva.",
  "atk-s0506a:3124": "Phaladāyakavimānavaṇṇanā niṭṭhitā.",
  "atk-s0506a:3125": "4. Paṭhamaupassayadāyakavimānavaṇṇanā",
  "atk-s0506a:3126_0": "Cando yathā vigatavalāhake nabheti upassayadāyakavimānaṃ. Tassa kā uppatti? Bhagavā",
  "atk-s0506a:3126_1": "rājagahe viharati veḷuvane. Tena samayena aññataro bhikkhu gāmakāvāse vassaṃ vasitvā",
  "atk-s0506a:3126_2": "vutthavasso pavāretvā bhagavantaṃ vandituṃ rājagahaṃ gacchanto antarāmagge sāyaṃ",
  "atk-s0506a:3126_3": "aññataraṃ gāmaṃ pavisitvā vasanaṭṭhānaṃ pariyesanto aññataraṃ upāsakaṃ disvā pucchi",
  "atk-s0506a:3126_4": "– “upāsaka, imasmiṃ gāme atthi kiñci pabbajitānaṃ vasanayoggaṭṭhāna”nti. Upāsako",
  "atk-s0506a:3126_5": "pasannacitto gehaṃ gantvā bhariyāya saddhiṃ mantetvā therassa vasanayoggaṃ ṭhānaṃ",
  "atk-s0506a:3126_6": "paricchinditvā tattha āsanaṃ paññāpetvā pādodakaṃ pādapīṭhaṃ upaṭṭhapetvā theraṃ",
  "atk-s0506a:3126_7": "pavesetvā tasmiṃ pāde dhovante padīpaṃ ujjāletvā mañce paccattharaṇāni paññāpetvā",
  "atk-s0506a:3126_8": "adāsi. Svātanāya ca nimantetvā therassa dutiyadivase bhojetvā pānakatthāya guḷapiṇḍañca",
  "atk-s0506a:3126_9": "datvā theraṃ gacchantaṃ anugantvā nivatti. So aparena samayena saha bhariyāya kālaṃ",
  "atk-s0506a:3126_10": "katvā tāvatiṃsabhavane dvādasayojanike kanakavimāne nibbatti. Taṃ āyasmā mahāmoggallāno",
  "atk-s0506a:3126_11": "dvīhi gāthāhi paṭipucchi –",
  "atk-s0506a:3127": "1069.",
  "atk-s0506a:3128": "“Cando yathā vigatavalāhake nabhe, obhāsayaṃ gacchati antalikkhe;",
  "atk-s0506a:3129": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3130": "1070.",
  "atk-s0506a:3131": "“Deviddhipattosi mahānubhāvo, manussabhūto kimakāsi puññaṃ;",
  "atk-s0506a:3132": "Kenāsi evaṃ jalitānubhāvo, vaṇṇo ca te sabbadisā pabhāsatī”ti.",
  "atk-s0506a:3133": "So devaputto imāhi gāthāhi byākāsi –",
  "atk-s0506a:3134": "1071.",
  "atk-s0506a:3135": "“So devaputto attamano…pe… yassa kammassidaṃ phalaṃ”.",
  "atk-s0506a:3136": "1072.",
  "atk-s0506a:3137": "“Ahañca bhariyā ca manussaloke, upassayaṃ arahato adamha;",
  "atk-s0506a:3138": "Annañca pānañca pasannacittā, sakkacca dānaṃ vipulaṃ adamha.",
  "atk-s0506a:3139": "1073.",
  "atk-s0506a:3140": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:3141": "Tattha gāthāsu yaṃ vattabbaṃ, taṃ heṭṭhā vuttanayameva;",
  "atk-s0506a:3142": "Paṭhamaupassayadāyakavimānavaṇṇanā niṭṭhitā.",
  "atk-s0506a:3143": "5. Dutiyaupassayadāyakavimānavaṇṇanā",
  "atk-s0506a:3144_0": "Sūriyo yathā vigatavalāhake nabheti dutiyaupassayadāyakavimānaṃ. Tassa kā uppatti?",
  "atk-s0506a:3144_1": "Bhagavā rājagahe viharati veḷuvane. Tena samayena sambahulā bhikkhū gāmakāvāse vassaṃ",
  "atk-s0506a:3144_2": "vasitvā bhagavantaṃ dassanāya rājagahaṃ uddissa gacchantā sāyaṃ aññataraṃ gāmaṃ sampāpuṇiṃsu.",
  "atk-s0506a:3144_3": "Sesaṃ anantaravimānasadisameva.",
  "atk-s0506a:3145": "1075.",
  "atk-s0506a:3146": "“Sūriyo yathā vigatavalāhake nabhe…pe….",
  "atk-s0506a:3147": "(Yathā purimavimānaṃ, tathā vitthāretabbaṃ;)",
  "atk-s0506a:3148": "1079.",
  "atk-s0506a:3149": "“Vaṇṇo ca me sabbadisā pabhāsatī”ti.",
  "atk-s0506a:3150": "Tattha gāthāsupi apubbaṃ natthi;",
  "atk-s0506a:3151": "Dutiyaupassayadāyakavimānavaṇṇanā niṭṭhitā.",
  "atk-s0506a:3152": "6. Bhikkhādāyakavimānavaṇṇanā",
  "atk-s0506a:3153_0": "Uccamidaṃ maṇithūṇaṃ vimānanti bhikkhādāyakavimānaṃ. Tassa kā uppatti? Bhagavā rājagahe",
  "atk-s0506a:3153_1": "viharati veḷuvane. Tena samayena aññataro bhikkhu addhānamaggapaṭipanno aññataraṃ",
  "atk-s0506a:3153_2": "gāmaṃ piṇḍāya paviṭṭho ekassa gharaddhāre aṭṭhāsi. Tattha aññataro puriso dhotahatthapādo",
  "atk-s0506a:3153_3": "“bhuñjissāmī”ti nisinno bhojanaṃ upanetvā pātiyā pakkhitte taṃ bhikkhuṃ disvā pātiyā",
  "atk-s0506a:3153_4": "bhattaṃ tassa bhikkhuno patte ākiranto tena “ekadesameva dehī”ti vuttopi sabbameva",
  "atk-s0506a:3153_5": "ākiri. So bhikkhu anumodanaṃ vatvā pakkāmi. So puriso “chātajjhattassa bhikkhuno",
  "atk-s0506a:3153_6": "mayā abhuñjitvā bhattaṃ dinna”nti anussaranto uḷāraṃ pītisomanassaṃ paṭilabhi. So",
  "atk-s0506a:3153_7": "aparabhāge kālaṃ katvā tāvatiṃsesu dvādasayojanike kanakavimāne nibbatti. Taṃ āyasmā",
  "atk-s0506a:3153_8": "mahāmoggallānatthero devacārikaṃ caranto mahatiyā deviddhiyā virocamānaṃ disvā imāhi",
  "atk-s0506a:3153_9": "gāthāhi paṭipucchi –",
  "atk-s0506a:3154": "1081.",
  "atk-s0506a:3155": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:3156": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3157": "1082.",
  "atk-s0506a:3158": "“Deviddhipattosi mahānubhāvo…pe…",
  "atk-s0506a:3159": "Vaṇṇo ca te sabbadisā pabhāsatī”ti.",
  "atk-s0506a:3160": "Sopi tassa imāhi gāthāhi byākāsi –",
  "atk-s0506a:3161": "1083.",
  "atk-s0506a:3162": "“So devaputto attamano…pe… yassa kammassidaṃ phalaṃ”.",
  "atk-s0506a:3163": "1084.",
  "atk-s0506a:3164": "“Ahaṃ manussesu manussabhūto, disvāna bhikkhuṃ tasitaṃ kilantaṃ;",
  "atk-s0506a:3165": "Ekāhaṃ bhikkhaṃ paṭipādayissaṃ, samaṅgi bhattena tadā akāsiṃ.",
  "atk-s0506a:3166": "1085.",
  "atk-s0506a:3167": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:3168_0": "1084. Tattha ekāhaṃ bhikkhanti ekaṃ ahaṃ bhikkhāmattaṃ, ekaṃ bhattavaḍḍhitakanti",
  "atk-s0506a:3168_1": "attho. Paṭipādayissanti paṭipādesiṃ adāsiṃ. Samaṅgi bhattenāti bhattena samaṅgībhūtaṃ,",
  "atk-s0506a:3168_2": "laddhabhikkhanti attho. Evaṃ mahāthero tena devaputtena attano sucaritakamme pakāsite",
  "atk-s0506a:3168_3": "saparivārassa tassa dhammaṃ desetvā manussalokamāgato, taṃ pavattiṃ sammāsambuddhassa",
  "atk-s0506a:3168_4": "kathesi. Satthā taṃ aṭṭhuppattiṃ katvā sampattamahājanassa dhammaṃ desesi. Sā desanā",
  "atk-s0506a:3168_5": "mahājanassa sātthikā ahosīti.",
  "atk-s0506a:3169": "Bhikkhādāyakavimānavaṇṇanā niṭṭhitā.",
  "atk-s0506a:3170": "7. Yavapālakavimānavaṇṇanā",
  "atk-s0506a:3171_0": "Uccamidaṃ maṇithūṇaṃ vimānanti yavapālakavimānaṃ. Tassa kā uppatti? Bhagavā rājagahe",
  "atk-s0506a:3171_1": "viharati veḷuvane. Tena samayena rājagahe aññataro duggatadārako yavakhettaṃ rakkhati.",
  "atk-s0506a:3171_2": "So ekadivasaṃ pātarāsatthāya kummāsaṃ labhitvā “khettaṃ gantvā bhuñjissāmī”ti taṃ",
  "atk-s0506a:3171_3": "kummāsaṃ gahetvā yavakhettaṃ gantvā rukkhamūle nisīdi. Tasmiṃ khaṇe aññataro khīṇāsavatthero",
  "atk-s0506a:3171_4": "maggappaṭipanno upakaṭṭhe kāle taṃ ṭhānaṃ patvā yavapālakena nisinnaṃ rukkhamūlaṃ",
  "atk-s0506a:3171_5": "upasaṅkami. Yavapālako velaṃ oloketvā “kacci, bhante, āhāro laddho”ti āha. Thero",
  "atk-s0506a:3171_6": "tuṇhī ahosi. So aladdhabhāvaṃ ñatvā “bhante, upakaṭṭhā velā, piṇḍāya caritvā bhuñjituṃ",
  "atk-s0506a:3171_7": "na sakkā, mayhaṃ anukampāya imaṃ kummāsaṃ paribhuñjathā”ti vatvā therassa taṃ kummāsaṃ",
  "atk-s0506a:3171_8": "adāsi. Thero taṃ anukampanto tassa passantasseva taṃ paribhuñjitvā anumodanaṃ vatvā",
  "atk-s0506a:3171_9": "pakkāmi. Sopi dārako “sudinnaṃ vata mayā īdisassa kummāsadānaṃ dadantenā”ti cittaṃ",
  "atk-s0506a:3171_10": "pasādetvā aparabhāge kālaṃ katvā tāvatiṃsabhavane vuttanayeneva vimāne nibbatti.",
  "atk-s0506a:3171_11": "Taṃ āyasmā mahāmoggallānatthero imāhi gāthāhi paṭipucchi –",
  "atk-s0506a:3172": "1087.",
  "atk-s0506a:3173": "“Uccamidaṃ maṇithūṇaṃ vimānaṃ…pe…",
  "atk-s0506a:3174": "Vaṇṇo ca te sabbadisā pabhāsatī”ti.",
  "atk-s0506a:3175": "Sopi tassa imāhi gāthāhi byākāsi –",
  "atk-s0506a:3176": "1089. “So devaputto attamano…pe… yassa kammassidaṃ phalaṃ”.",
  "atk-s0506a:3177": "1090.",
  "atk-s0506a:3178": "“Ahaṃ manussesu manussabhūto, ahosiṃ yavapālako;",
  "atk-s0506a:3179": "Addasaṃ virajaṃ bhikkhuṃ, vippasannamanāvilaṃ.",
  "atk-s0506a:3180": "1091.",
  "atk-s0506a:3181": "“Tassa adāsahaṃ bhāgaṃ, pasanno sehi pāṇibhi;",
  "atk-s0506a:3182": "Kummāsapiṇḍaṃ datvāna, modāmi nandane vane.",
  "atk-s0506a:3183": "1092.",
  "atk-s0506a:3184": "“Tena metādiso vaṇṇo…pe…",
  "atk-s0506a:3185": "Vaṇṇo ca me sabbadisā pabhāsatī”ti.",
  "atk-s0506a:3186": "Tattha gāthāsupi apubbaṃ natthi.",
  "atk-s0506a:3187": "Yavapālakavimānavaṇṇanā niṭṭhitā.",
  "atk-s0506a:3188": "8. Paṭhamakuṇḍalīvimānavaṇṇanā",
  "atk-s0506a:3189_0": "Alaṅkato malyadharo suvatthoti kuṇḍalīvimānaṃ. Tassa kā upatti? Bhagavā sāvatthiyaṃ",
  "atk-s0506a:3189_1": "viharati jetavane. Tena samayena dve aggasāvakā saparivārā kāsīsu cārikaṃ carantā",
  "atk-s0506a:3189_2": "sūriyatthaṅgamanavelāyaṃ aññataraṃ vihāraṃ pāpuṇiṃsu. Taṃ pavattiṃ sutvā tassa vihārassa",
  "atk-s0506a:3189_3": "gocaragāme aññataro upāsako there upasaṅkamitvā vanditvā pādadhovanaṃ pādabbhañjanatelaṃ",
  "atk-s0506a:3189_4": "mañcapīṭhaṃ paccattharaṇaṃ padīpiyañca upanetvā svātanāya ca nimantetvā dutiyadivase",
  "atk-s0506a:3189_5": "mahādānaṃ pavattesi, therā tassa anumodanaṃ vatvā pakkamiṃsu. So aparena samayena",
  "atk-s0506a:3189_6": "kālaṃ katvā tāvatiṃsesu dvādasayojanike kanakavimāne nibbatti. Taṃ āyasmā mahāmoggallānatthero",
  "atk-s0506a:3189_7": "imāhi gāthāhi paṭipucchi –",
  "atk-s0506a:3190": "1094.",
  "atk-s0506a:3191": "“Alaṅkato malyadharo suvattho, sukuṇḍalī kappitakesamassu;",
  "atk-s0506a:3192": "Āmuttahatthābharaṇo yasassī, dibbe vimānamhi yathāpi candimā.",
  "atk-s0506a:3193": "1095.",
  "atk-s0506a:3194": "“Dibbā ca vīṇā pavadanti vagguṃ, aṭṭhaṭṭhakā sikkhitā sādhurūpā;",
  "atk-s0506a:3195": "Dibbā ca kaññā tidasacarā uḷārā, naccanti gāyanti pamodayanti.",
  "atk-s0506a:3196": "1096.",
  "atk-s0506a:3197": "“Deviddhipattosi mahānubhāvo…pe…",
  "atk-s0506a:3198": "Vaṇṇo ca te sabbadisā pabhāsatī”ti.",
  "atk-s0506a:3199": "Sopi tassa imāhi gāthāhi byākāsi –",
  "atk-s0506a:3200": "1097. “So devaputto attamano…pe… yassa kammassidaṃ phalaṃ”.",
  "atk-s0506a:3201": "1098.",
  "atk-s0506a:3202": "“Ahaṃ manussesu manussabhūto, disvāna samaṇe sīlavante;",
  "atk-s0506a:3203": "Sampannavijjācaraṇe yasassī, bahussute taṇhakkhayūpapanne;",
  "atk-s0506a:3204": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3205": "1099.",
  "atk-s0506a:3206": "“Tena metādiso vaṇṇo…pe…",
  "atk-s0506a:3207": "Vaṇṇo ca me sabbadisā pabhāsatī”ti.",
  "atk-s0506a:3208_0": "1094. Tattha sukuṇḍalīti sundarehi kuṇḍalehi alaṅkatakaṇṇo. “Sakuṇḍalī”tipi pāṭho,",
  "atk-s0506a:3208_1": "sadisaṃ kuṇḍalaṃ sakuṇḍalaṃ, taṃ assa atthīti sakuṇḍalī, yuttakuṇḍalī aññamaññañca",
  "atk-s0506a:3208_2": "tuyhañca anucchavikakuṇḍalīti attho. Kappitakesamassūti sammākappitakesamassu. Āmuttahatthābharaṇoti",
  "atk-s0506a:3208_3": "paṭimukkaaṅguliyādihatthābharaṇo.",
  "atk-s0506a:3209": "1098. Taṇhakkhayūpapanneti taṇhakkhayaṃ arahattaṃ, nibbānameva vā upagate, adhigatavanteti attho. Sesaṃ vuttanayameva.",
  "atk-s0506a:3210": "Paṭhamakuṇḍalīvimānavaṇṇanā niṭṭhitā.",
  "atk-s0506a:3211": "9. Dutiyakuṇḍalīvimānavaṇṇanā",
  "atk-s0506a:3212_0": "Alaṅkato malyadharo suvatthoti dutiyakuṇḍalīvimānaṃ. Tassa kā uppatti? Bhagavā sāvatthiyaṃ",
  "atk-s0506a:3212_1": "viharati jetavane. Tena samayena dve aggasāvakā kāsīsu janapadacārikaṃ carantātiādi",
  "atk-s0506a:3212_2": "sabbaṃ anantarasadisameva.",
  "atk-s0506a:3213": "1101.",
  "atk-s0506a:3214": "“Alaṅkato malyadharo suvattho, sukuṇḍalī kappitakesamassu;",
  "atk-s0506a:3215": "Āmuttahatthābharaṇo yasassī, dibbe vimānamhi yathāpi candimā.",
  "atk-s0506a:3216": "1102.",
  "atk-s0506a:3217": "“Dibbā ca vīṇā pavadanti vagguṃ;",
  "atk-s0506a:3218": "Aṭṭhaṭṭhakā sikkhitā sādhurūpā;",
  "atk-s0506a:3219": "Dibbā ca kaññā tidasacarā uḷārā, naccanti gāyanti pamodayanti.",
  "atk-s0506a:3220": "1103.",
  "atk-s0506a:3221": "“Deviddhipattosi mahānubhāvo…pe…",
  "atk-s0506a:3222": "Vaṇṇo ca te sabbadisā pabhāsatī”ti. – pucchi;",
  "atk-s0506a:3223": "1104.",
  "atk-s0506a:3224": "“So devaputto attamano…pe… yassa kammassidaṃ phalaṃ”.",
  "atk-s0506a:3225": "1105.",
  "atk-s0506a:3226": "“Ahaṃ manussesu manussabhūto, disvāna samaṇe sādhurūpe;",
  "atk-s0506a:3227": "Sampannavijjācaraṇe yasassī, bahussute sīlavante pasanne;",
  "atk-s0506a:3228": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3229": "1106.",
  "atk-s0506a:3230": "“Tena metādiso vaṇṇo…pe…",
  "atk-s0506a:3231": "Vaṇṇo ca me sabbadisā pabhāsatī”ti.",
  "atk-s0506a:3232": "Gāthāsupi apubbaṃ natthi.",
  "atk-s0506a:3233": "Dutiyakuṇḍalīvimānavaṇṇanā niṭṭhitā.",
  "atk-s0506a:3234": "10. (Uttara) pāyāsivimānavaṇṇanā",
  "atk-s0506a:3235_0": "Yā devarājassa sabhā sudhammāti uttaravimānaṃ. Tassa kā uppatti? Bhagavati parinibbute",
  "atk-s0506a:3235_1": "dhātuvibhāge ca kate tattha tattha thūpesu patiṭṭhāpiyamānesu dhammavinayaṃ saṅgāyituṃ",
  "atk-s0506a:3235_2": "uccinitvā gahitesu mahākassapappamukhesu mahātheresu yāva vassūpagamanā aññesu ca",
  "atk-s0506a:3235_3": "theresu attano attano parisāya saddhiṃ tattha tattha vasantesu āyasmā kumārakassapo",
  "atk-s0506a:3235_4": "pañcahi bhikkhusatehi saddhiṃ setabyanagaraṃ gantvā siṃsapāvane vasi. Atha pāyāsi",
  "atk-s0506a:3235_5": "rājañño therassa tattha vasanabhāvaṃ sutvā mahatā janakāyena parivuto taṃ upasaṅkamitvā",
  "atk-s0506a:3235_6": "paṭisanthāraṃ katvā nisinno attano diṭṭhigataṃ pavedesi. Atha naṃ thero candimasūriyūdāharaṇādīhi",
  "atk-s0506a:3235_7": "paralokassa atthibhāvaṃ pakāsento anekavihitahetūpamālaṅkataṃ diṭṭhigaṇṭhiviniveṭhanaṃ",
  "atk-s0506a:3235_8": "nānānayavicittaṃ pāyāsisuttaṃ desetvā taṃ diṭṭhisampadāyaṃ patiṭṭhāpesi.",
  "atk-s0506a:3236_0": "So visuddhadiṭṭhiko hutvā samaṇabrāhmaṇakapaṇaddhikādīnaṃ dānaṃ dento anuḷārajjhāsayatāya",
  "atk-s0506a:3236_1": "lūkhaṃ adāsi ghāsacchādanamattaṃ kaṇājakaṃ bilaṅgadutiyaṃ sāṇāni ca vatthāni. Evaṃ",
  "atk-s0506a:3236_2": "pana asakkaccadānaṃ datvā kāyassa bhedā hīnakāyaṃ upapajji cātumahārājikānaṃ sahabyataṃ.",
  "atk-s0506a:3236_3": "Tassa pana kiccākiccesu yuttappayutto uttaro nāma māṇavo ahosi dāne byāvaṭo. So sakkaccadānaṃ",
  "atk-s0506a:3236_4": "datvā tāvatiṃsakāyaṃ upapanno, tassa dvādasayojanikaṃ vimānaṃ nibbatti. So kataññutaṃ",
  "atk-s0506a:3236_5": "vibhāvento saha vimānena kumārakassapattheraṃ upasaṅkamitvā vimānato oruyha pañcapatiṭṭhitena",
  "atk-s0506a:3236_6": "vanditvā añjaliṃ paggayha aṭṭhāsi. Taṃ thero –",
  "atk-s0506a:3237": "1108.",
  "atk-s0506a:3238": "“Yā devarājassa sabhā sudhammā, yatthacchati devasaṅgho samaggo;",
  "atk-s0506a:3239": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3240": "1109.",
  "atk-s0506a:3241": "“Deviddhipattosi mahānubhāvo…pe…",
  "atk-s0506a:3242": "Vaṇṇo ca te sabbadisā pabhāsatī”ti. – gāthāhi paṭipucchi;",
  "atk-s0506a:3243": "1110.",
  "atk-s0506a:3244": "“So devaputto attamano…pe… yassa kammassidaṃ phalaṃ”.",
  "atk-s0506a:3245": "1111.",
  "atk-s0506a:3246": "“Ahaṃ manussesu manussabhūto, rañño pāyāsissa ahosiṃ māṇavo;",
  "atk-s0506a:3247": "Laddhā dhanaṃ saṃvibhāgaṃ akāsiṃ, piyā ca me sīlavanto ahesuṃ;",
  "atk-s0506a:3248": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3249": "1112.",
  "atk-s0506a:3250": "“Tena metādiso vaṇṇo…pe…",
  "atk-s0506a:3251": "Vaṇṇo ca me sabbadisā pabhāsatī”ti. –",
  "atk-s0506a:3252": "So devaputto tassa imāhi gāthāhi byākāsi.",
  "atk-s0506a:3253_0": "1108. Tattha devarājassāti sakkassa. Sabhā sudhammāti evaṃnāmakaṃ santhāgāraṃ. Yatthāti",
  "atk-s0506a:3253_1": "yassaṃ sabhāyaṃ. Acchatīti nisīdati. Devasaṅghoti tāvatiṃsadevakāyo. Samaggoti sahito sannipatito.",
  "atk-s0506a:3254_0": "1111. Pāyāsissa ahosiṃ māṇavoti pāyāsirājaññassa kiccākiccakaro daharatāya māṇavo,",
  "atk-s0506a:3254_1": "nāmena pana uttaro nāma ahosiṃ. Saṃvibhāgaṃ akāsinti ahameva abhuñjitvā yathāladdhaṃ",
  "atk-s0506a:3254_2": "dhanaṃ dānamukhe pariccajanavasena saṃvibhajanaṃ akāsiṃ. Annañca pānañca pariccajantoti",
  "atk-s0506a:3254_3": "vacanaseso. Atha vā dānaṃ vipulaṃ adāsiṃ. Kathaṃ? Sakkaccaṃ. Kīdisaṃ? Annañca pānañcāti yojetabbaṃ.",
  "atk-s0506a:3255": "(Uttara) pāyāsivimānavaṇṇanā niṭṭhitā.",
  "atk-s0506a:3256": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:3257": "Dasavatthupaṭimaṇḍitassa chaṭṭhassa pāyāsivaggassa",
  "atk-s0506a:3258": "Atthavaṇṇanā niṭṭhitā.",
  "atk-s0506a:3259": "7. Sunikkhittavimānavaggo",
  "atk-s0506a:3260": "1. Cittalatāvimānavaṇṇanā",
  "atk-s0506a:3261_0": "Yathā vanaṃ cittalataṃ pabhāsatīti cittalatāvimānaṃ. Tassa kā uppatti? Bhagavā sāvatthiyaṃ",
  "atk-s0506a:3261_1": "viharati jetavane. Tena samayena sāvatthiyaṃ aññataro upāsako daliddo appabhogo paresaṃ",
  "atk-s0506a:3261_2": "kammaṃ katvā jīvati. So saddho pasanno jiṇṇe vuḍḍhe mātāpitaro posento “itthiyo nāma",
  "atk-s0506a:3261_3": "patikule ṭhitā issariyaṃ karonti, sassusasurānaṃ manāpacāriniyo dullabhā”ti mātāpitūnaṃ",
  "atk-s0506a:3261_4": "cittadukkhaṃ pariharanto dārapariggahaṃ akatvā sayameva ne upaṭṭhahati, sīlāni rakkhati,",
  "atk-s0506a:3261_5": "uposathaṃ upavasati, yathāvibhavaṃ dānāni deti. So aparabhāge kālaṃ katvā tāvatiṃsesu",
  "atk-s0506a:3261_6": "dvādasayojanike vimāne nibbatti. Taṃ āyasmā mahāmoggallāno heṭṭhā vuttanayena gantvā",
  "atk-s0506a:3261_7": "katakammaṃ imāhi gāthāhi paṭipucchi –",
  "atk-s0506a:3262": "1114.",
  "atk-s0506a:3263": "“Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;",
  "atk-s0506a:3264": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3265": "1115.",
  "atk-s0506a:3266": "“Deviddhipattosi mahānubhāvo…pe…",
  "atk-s0506a:3267": "Vaṇṇo ca te sabbadisā pabhāsatī”ti.",
  "atk-s0506a:3268": "1116.",
  "atk-s0506a:3269": "“So devaputto attamano…pe… yassa kammassidaṃ phalaṃ”.",
  "atk-s0506a:3270": "1117.",
  "atk-s0506a:3271": "“Ahaṃ manussesu manussabhūto, daliddo atāṇo kapaṇo kammakaro ahosiṃ;",
  "atk-s0506a:3272": "Jiṇṇe ca mātāpitaro abhāriṃ, piyā ca me sīlavanto ahesuṃ;",
  "atk-s0506a:3273": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3274": "1118.",
  "atk-s0506a:3275": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:3276": "Sopi tassa byākāsi. Sesaṃ vuttanayameva.",
  "atk-s0506a:3277": "Cittalatāvimānavaṇṇanā niṭṭhitā.",
  "atk-s0506a:3278": "2. Nandanavimānavaṇṇanā",
  "atk-s0506a:3279_0": "Yathā vanaṃ nandanaṃ pabhāsatīti nandanavimānaṃ. Tassa kā uppatti? Bhagavā sāvatthiyaṃ",
  "atk-s0506a:3279_1": "viharati jetavane. Tena samayena sāvatthiyaṃ aññataro upāsakotiādi sabbaṃ anantaravimānasadisaṃ.",
  "atk-s0506a:3279_2": "Ayaṃ pana dārapariggahaṃ katvā mātāpitaro posesīti ayameva viseso.",
  "atk-s0506a:3280": "1120.",
  "atk-s0506a:3281": "Yathā vanaṃ nandanaṃ pabhāsati, uyyānaseṭṭhaṃ tidasānamuttamaṃ;",
  "atk-s0506a:3282": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3283": "1121.",
  "atk-s0506a:3284": "“Deviddhipattosi mahānubhāvo…pe…vaṇṇo ca te sabbadisā pabhāsatīti.",
  "atk-s0506a:3285": "1122.",
  "atk-s0506a:3286": "“So devaputto attamano…pe… yassa kammassidaṃ phalaṃ”.",
  "atk-s0506a:3287": "1123.",
  "atk-s0506a:3288": "“Ahaṃ manussesu manussabhūto, daliddo atāṇo kapaṇo kammakaro ahosiṃ;",
  "atk-s0506a:3289": "Jiṇṇe ca mātāpitaro abhāriṃ, piyā ca me sīlavanto ahesuṃ;",
  "atk-s0506a:3290": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3291": "1124.",
  "atk-s0506a:3292": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:3293": "Gāthāhi byākāsi. Tattha gāthāsupi apubbaṃ natthi.",
  "atk-s0506a:3294": "Nandanavimānavaṇṇanā niṭṭhitā.",
  "atk-s0506a:3295": "3. Maṇithūṇavimānavaṇṇanā",
  "atk-s0506a:3296_0": "Uccamidaṃ maṇithūṇaṃ vimānanti maṇithūṇavimānaṃ. Tassa kā uppatti? Bhagavā sāvatthiyaṃ",
  "atk-s0506a:3296_1": "viharati jetavane. Tena samayena sambahulā therā bhikkhū araññāyatane viharanti.",
  "atk-s0506a:3296_2": "Tesaṃ gāmaṃ piṇḍāya gamanamagge eko upāsako visamaṃ samaṃ karoti, kaṇṭake nīharati,",
  "atk-s0506a:3296_3": "gacchagumbe apaneti, udakakāle mātikāsu setuṃ bandhati, vivanaṭṭhānesu chāyārukkhe",
  "atk-s0506a:3296_4": "ropeti, jalāsayesu mattikaṃ uddharitvā te puthulagambhīre karoti, titthe sampādeti,",
  "atk-s0506a:3296_5": "yathāvibhavaṃ dānaṃ deti, sīlaṃ rakkhati. So aparabhāge kālaṃ katvā tāvatiṃsesu dvādasayojanike",
  "atk-s0506a:3296_6": "kanakavimāne nibbatti. Taṃ āyasmā mahāmoggallānatthero upasaṅkamitvā imāhi gāthāhi paṭipucchi –",
  "atk-s0506a:3297": "1126.",
  "atk-s0506a:3298": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:3299": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3300": "1127.",
  "atk-s0506a:3301": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:3302": "Dibbā rasā kāmaguṇettha pañca, nāriyo ca naccanti suvaṇṇacchannā.",
  "atk-s0506a:3303": "1128.",
  "atk-s0506a:3304": "“Kena tetādiso vaṇṇo…pe…vaṇṇo ca te sabbadisā pabhāsatī”ti.",
  "atk-s0506a:3305": "Sopi tassa gāthāhi byākāsi –",
  "atk-s0506a:3306": "1130.",
  "atk-s0506a:3307": "“So devaputto attamano…pe… yassa kammassidaṃ phalaṃ”.",
  "atk-s0506a:3308": "1131.",
  "atk-s0506a:3309": "“Ahaṃ manussesu manussabhūto, vivane pathe saṅkamanaṃ akāsiṃ;",
  "atk-s0506a:3310": "Ārāmarukkhāni ca ropayissaṃ, piyā ca me sīlavanto ahesuṃ;",
  "atk-s0506a:3311": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3312": "1132.",
  "atk-s0506a:3313": "“Tena metādiso vaṇṇo…pe…vaṇṇo ca me sabbadisā pabhāsatī”ti.",
  "atk-s0506a:3314": "1131. Tattha vivaneti araññe. Ārāmarukkhāni cā ārāmabhūte rukkhe, ārāmaṃ katvā tattha rukkhe ropesinti attho. Sesaṃ sabbaṃ vuttanayameva.",
  "atk-s0506a:3315": "Maṇithūṇavimānavaṇṇanā niṭṭhitā.",
  "atk-s0506a:3316": "4. Suvaṇṇavimānavaṇṇanā",
  "atk-s0506a:3317_0": "Sovaṇṇamaye pabbatasminti suvaṇṇavimānaṃ. Tassa kā uppatti? Bhagavā andhakavinde",
  "atk-s0506a:3317_1": "viharati. Tena samayena aññataro upāsako saddho pasanno vibhavasampanno tassa gāmassa",
  "atk-s0506a:3317_2": "avidūre aññatarasmiṃ muṇḍakapabbate sabbākārasampannaṃ bhagavato vasanānucchavikaṃ",
  "atk-s0506a:3317_3": "gandhakuṭiṃ kāretvā tattha bhagavantaṃ vasāpento sakkaccaṃ upaṭṭhahi, sayañca niccasīle",
  "atk-s0506a:3317_4": "patiṭṭhito suvisuddhasīlasaṃvaro hutvā kālaṃ katvā tāvatiṃsabhavane nibbatti. Tassa",
  "atk-s0506a:3317_5": "kammānubhāvasaṃsūcakaṃ nānāratanaraṃsijālasamujjalaṃ vicittavedikāparikkhittaṃ vividhavipulālaṅkāropasobhitaṃ",
  "atk-s0506a:3317_6": "suvibhattabhittitthambhasopānaṃ ārāmaramaṇīyakaṃ kañcanapabbatamuddhani vimānaṃ uppajji.",
  "atk-s0506a:3317_7": "Taṃ āyasmā mahāmoggallāno devacārikaṃ caranto disvā imāhi gāthāhi paṭipucchi –",
  "atk-s0506a:3318": "1134.",
  "atk-s0506a:3319": "“Sovaṇṇamaye pabbatasmiṃ, vimānaṃ sabbatopabhaṃ;",
  "atk-s0506a:3320": "Hemajālapaṭicchannaṃ, kiṅkiṇijālakappitaṃ.",
  "atk-s0506a:3321": "1135.",
  "atk-s0506a:3322": "“Aṭṭhaṃsā sukatā thambhā, sabbe veḷuriyāmayā;",
  "atk-s0506a:3323": "Ekamekāya aṃsiyā, ratanā satta nimmitā.",
  "atk-s0506a:3324": "1136.",
  "atk-s0506a:3325": "“Veḷūriyasuvaṇṇassa, phalikā rūpiyassa ca;",
  "atk-s0506a:3326": "Masāragallamuttāhi, lohitaṅgamaṇīhi ca.",
  "atk-s0506a:3327": "1137.",
  "atk-s0506a:3328": "“Citrā manoramā bhūmi, na tatthuddhaṃsatī rajo;",
  "atk-s0506a:3329": "Gopānasīgaṇā pītā, kūṭaṃ dārenti nimmitā.",
  "atk-s0506a:3330": "1138.",
  "atk-s0506a:3331": "“Sopānāni ca cattāri, nimmitā caturo disā;",
  "atk-s0506a:3332": "Nānāratanagabbhehi, ādiccova virocati.",
  "atk-s0506a:3333": "1139.",
  "atk-s0506a:3334": "“Vediyā catasso tattha, vibhattā bhāgaso mitā;",
  "atk-s0506a:3335": "Daddallamānā ābhanti, samantā caturo disā.",
  "atk-s0506a:3336": "1140.",
  "atk-s0506a:3337": "“Tasmiṃ vimāne pavare, devaputto mahappabho;",
  "atk-s0506a:3338": "Atirocasi vaṇṇena, udayantova bhāṇumā.",
  "atk-s0506a:3339": "1141.",
  "atk-s0506a:3340": "“Dānassa te idaṃ phalaṃ, atho sīlassa vā pana;",
  "atk-s0506a:3341": "Atho añjalikammassa, taṃ me akkhāhi pucchito”ti.",
  "atk-s0506a:3342": "Sopissa imāhi gāthāhi byākāsi –",
  "atk-s0506a:3343": "1142. “So devaputto attamano…pe… yassa kammassidaṃ phalaṃ”.",
  "atk-s0506a:3344": "1143.",
  "atk-s0506a:3345": "“Ahaṃ andhakavindasmiṃ, buddhassādiccabandhuno;",
  "atk-s0506a:3346": "Vihāraṃ satthu kāresiṃ, pasanno sehi pāṇibhi.",
  "atk-s0506a:3347": "1144.",
  "atk-s0506a:3348": "“Tattha gandhañca mālañca, paccayañca vilepanaṃ;",
  "atk-s0506a:3349": "Vihāraṃ satthu adāsiṃ, vippasannena cetasā;",
  "atk-s0506a:3350": "Tena mayhaṃ idaṃ laddhaṃ, vasaṃ vattemi nandane.",
  "atk-s0506a:3351": "1145.",
  "atk-s0506a:3352": "“Nandane ca vane ramme, nānādijagaṇāyute;",
  "atk-s0506a:3353": "Ramāmi naccagītehi, accharāhi purakkhato”ti.",
  "atk-s0506a:3354": "1134. Tattha sabbatopabhanti sabbabhāgehi pabhāsantaṃ pabhāmuñcanakaṃ. Kiṅkiṇijālakappitanti kappitakiṅkiṇikajālaṃ.",
  "atk-s0506a:3355_0": "1135. Sabbe veḷuriyāmayāti sabbe thambhā veḷuriyamaṇimayā. Tattha pana ekamekāya",
  "atk-s0506a:3355_1": "aṃsiyāti aṭṭhaṃsesu thambhesu ekamekasmiṃ aṃsabhāge. Ratanā satta nimmitāti sattaratanakammanimmitā,",
  "atk-s0506a:3355_2": "ekeko aṃso sattaratanamayoti attho.",
  "atk-s0506a:3356_0": "1136. “Veḷūriyasuvaṇṇassā”tiādinā nānāratanāni dasseti. Tattha veḷūriyasuvaṇṇassāti",
  "atk-s0506a:3356_1": "veḷuriyena ca suvaṇṇena ca nimmitā, citrāti vā yojanā. Karaṇatthe hi idaṃ sāmivacanaṃ.",
  "atk-s0506a:3356_2": "Phalikā rūpiyassa cāti etthāpi eseva nayo. Masāragallamuttāhīti kabaramaṇīhi. Lohitaṅgamaṇīhi cāti rattamaṇīhi.",
  "atk-s0506a:3357_0": "1137. Na tatthuddhaṃsatī rajoti maṇimayabhūmikattā na tasmiṃ vimāne rajo uggacchati.",
  "atk-s0506a:3357_1": "Gopānasīgaṇāti gopānasīsamūhā. Pītāti pītavaṇṇā, suvaṇṇamayā ceva phussarāgādimaṇimayā",
  "atk-s0506a:3357_2": "cāti attho. Kūṭaṃ dhārentīti sattaratanamayaṃ kaṇṇikaṃ dhārenti.",
  "atk-s0506a:3358": "1138-9. Nānāratanagabbhehīti nānāratanamayehi ovarakehi. Vediyāti vedikā. Catassoti catūsu disāsu catasso. Tenāha “samantā caturo disā”ti.",
  "atk-s0506a:3359": "1140. Mahappabhoti mahājutiko. Udayantoti uggacchanto. Bhāṇumāti ādicco.",
  "atk-s0506a:3360_0": "1143. Sehi pāṇibhīti kāyasāraṃ puññaṃ pasavanto attano pāṇīhi taṃ taṃ kiccaṃ karonto",
  "atk-s0506a:3360_1": "vihāraṃ satthu kāresinti yojanā. Atha vā sehi pāṇibhīti tattha andhakavindasmiṃ gandhañca",
  "atk-s0506a:3360_2": "mālañca paccayañca vilepanañca pūjāvasena. Yathā kathaṃ? Vihārañca vippasannena cetasā",
  "atk-s0506a:3360_3": "satthuno adāsiṃ pūjesiṃ niyyādesiṃ cāti evamettha yojanā veditabbā.",
  "atk-s0506a:3361": "1144. Tenāti tena yathāvuttena puññakammena kāraṇabhūtena. Mayhanti mayā. Idanti idaṃ puññaphalaṃ, idaṃ vā dibbaṃ ādhipateyyaṃ. Tenāha “vasaṃ vattemī”ti.",
  "atk-s0506a:3362_0": "1145. Nandaneti nandiyā dibbasamiddhiyā uppajjanaṭṭhāne imasmiṃ devaloke, tatthāpi",
  "atk-s0506a:3362_1": "visesato nandane vane ramme, evaṃ ramaṇīye imasmiṃ nandane vane ramāmīti yojanā.",
  "atk-s0506a:3362_2": "Sesaṃ vuttanayameva.",
  "atk-s0506a:3363_0": "Evaṃ devatāya attano puññakamme āvikate thero saparivārassa tassa devaputtassa dhammaṃ",
  "atk-s0506a:3363_1": "desetvā bhagavato tamatthaṃ nivedesi. Bhagavā taṃ aṭṭhuppattiṃ katvā sampattaparisāya",
  "atk-s0506a:3363_2": "dhammaṃ desesi. Sā desanā mahājanassa sātthikā ahosīti.",
  "atk-s0506a:3364": "Suvaṇṇavimānavaṇṇanā niṭṭhitā.",
  "atk-s0506a:3365": "5. Ambavimānavaṇṇanā",
  "atk-s0506a:3366_0": "Uccamidaṃ maṇithūṇanti ambavimānaṃ. Tassa kā uppatti? Bhagavā rājagahe viharati veḷuvane.",
  "atk-s0506a:3366_1": "Tena samayena rājagahe aññataro duggatapuriso paresaṃ bhattavetanabhato hutvā ambavanaṃ",
  "atk-s0506a:3366_2": "rakkhati. So ekadivasaṃ āyasmantaṃ sāriputtaṃ gimhasamaye sūriyātapasantatte uṇhavālikānippīḷite",
  "atk-s0506a:3366_3": "vipphandamānamarīcijālavitthate bhūmippadese tassa ambārāmassa avidūrena maggena",
  "atk-s0506a:3366_4": "sedāgatena gattena gacchantaṃ disvā sañjātagāravabahumāno upasaṅkamitvā evamāha “mahā",
  "atk-s0506a:3366_5": "ayaṃ, bhante, ghammapariḷāho, ativiya parissantarūpo viya dissati, sādhu, bhante,",
  "atk-s0506a:3366_6": "ayyo imaṃ ambārāmaṃ pavisitvā muhuttaṃ vissamitvā addhānaparissamaṃ paṭivinodetvā",
  "atk-s0506a:3366_7": "gacchatha anukampaṃ upādāyā”ti. Thero visesato tassa cittappasādaṃ paribrūhetukāmo",
  "atk-s0506a:3366_8": "taṃ ārāmaṃ pavisitvā aññatarassa ambarukkhassa mūle nisīdi.",
  "atk-s0506a:3367_0": "Puna so puriso āha “sace, bhante, nhāyitukāmattha, ahaṃ ito kūpato udakaṃ uddharitvā",
  "atk-s0506a:3367_1": "tumhe nhāpessāmi, pānīyañca dassāmī”ti. Theropi adhivāsesi tuṇhībhāvena. So kūpato",
  "atk-s0506a:3367_2": "udakaṃ uddharitvā parissāvetvā theraṃ nhāpesi, nhāpetvā ca hatthapāde dhovitvā nisinnassa",
  "atk-s0506a:3367_3": "pānīyaṃ upanesi. Thero pānīyaṃ pivitvā paṭippassaddhadaratho tassa purisassa udakadāne",
  "atk-s0506a:3367_4": "ceva nhāpane ca anumodanaṃ vatvā pakkāmi. Atha so puriso “ghammābhitattassa vata",
  "atk-s0506a:3367_5": "therassa ghammapariḷāhaṃ paṭippassambhesiṃ, bahuṃ vata mayā puññaṃ pasuta”nti uḷārapītisomanassaṃ",
  "atk-s0506a:3367_6": "paṭisaṃvedesi. So aparabhāge kālaṃ katvā tāvatiṃsesu uppajji. Taṃ āyasmā mahāmoggallāno",
  "atk-s0506a:3367_7": "upasaṅkamitvā imāhi gāthāhi katapuññaṃ pucchi.",
  "atk-s0506a:3368": "1146.",
  "atk-s0506a:3369": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:3370": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3371": "1147.",
  "atk-s0506a:3372": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:3373": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:3374": "1148.",
  "atk-s0506a:3375": "“Kena tetādiso vaṇṇo…pe…",
  "atk-s0506a:3376": "Vaṇṇo ca te sabbadisā pabhāsatī”ti.",
  "atk-s0506a:3377": "1150.",
  "atk-s0506a:3378": "“So devaputto attamano…pe…",
  "atk-s0506a:3379": "Yassa kammassidaṃ phalaṃ”.",
  "atk-s0506a:3380": "1151.",
  "atk-s0506a:3381": "“Gimhānaṃ pacchime māse, patapante divaṅkare;",
  "atk-s0506a:3382": "Paresaṃ bhatako poso, ambārāmamasiñcati.",
  "atk-s0506a:3383": "1152.",
  "atk-s0506a:3384": "“Atha tenāgamā bhikkhu, sāriputtoti vissuto;",
  "atk-s0506a:3385": "Kilantarūpo kāyena, akilantova cetasā.",
  "atk-s0506a:3386": "1153.",
  "atk-s0506a:3387": "“Tañca disvāna āyantaṃ, avocaṃ ambasiñcako;",
  "atk-s0506a:3388": "Sādhu taṃ bhante nhāpeyyaṃ, yaṃ mamassa sukhāvahaṃ.",
  "atk-s0506a:3389": "1154.",
  "atk-s0506a:3390": "“Tassa me anukampāya, nikkhipi pattacīvaraṃ;",
  "atk-s0506a:3391": "Nisīdi rukkhamūlasmiṃ, chāyāya ekacīvaro.",
  "atk-s0506a:3392": "1155.",
  "atk-s0506a:3393": "“Tañca acchena vārinā, pasannamānaso naro;",
  "atk-s0506a:3394": "Nhāpayī rukkhamūlasmiṃ, chāyāya ekacīvaraṃ.",
  "atk-s0506a:3395": "1156.",
  "atk-s0506a:3396": "“Ambo ca sitto samaṇo ca nhāpito,",
  "atk-s0506a:3397": "Mayā ca puññaṃ pasutaṃ anappakaṃ;",
  "atk-s0506a:3398": "Iti so pītiyā kāyaṃ, sabbaṃ pharati attano.",
  "atk-s0506a:3399": "1157.",
  "atk-s0506a:3400": "“Tadeva ettakaṃ kammaṃ, akāsiṃ tāya jātiyā;",
  "atk-s0506a:3401": "Pahāya mānusaṃ dehaṃ, upapannomhi nandanaṃ.",
  "atk-s0506a:3402": "1158.",
  "atk-s0506a:3403": "“Nandane ca vane ramme, nānādijagaṇāyute;",
  "atk-s0506a:3404": "Ramāmi naccagītehi, accharāhi purakkhato”ti. –",
  "atk-s0506a:3405": "Sopi tassa imāhi gāthāhi byākāsi.",
  "atk-s0506a:3406_0": "1151. Tattha gimhānaṃ pacchime māseti āsāḷhimāse. Patapanteti ativiya dippante, sabbaso",
  "atk-s0506a:3406_1": "uṇhaṃ vissajjenteti attho. Divaṅkareti divākare, ayameva vā pāṭho. Asiñcatīti siñcati,",
  "atk-s0506a:3406_2": "-kāro nipātamattaṃ, siñcati ambarukkhamūlesu dhuvaṃ jalasekaṃ karotīti attho. “Asiñcathā”ti",
  "atk-s0506a:3406_3": "ca pāṭho, siñcitthāti attho. “Asiñcaha”nti ca paṭhanti, paresaṃ bhatako poso hutvā",
  "atk-s0506a:3406_4": "tadā ambārāmaṃ asiñciṃ ahanti attho.",
  "atk-s0506a:3407_0": "1152. Tenāti yena disābhāgena so ambārāmo, tena agamā agañchi. Akilantova cetasāti",
  "atk-s0506a:3407_1": "cetodukkhassa maggeneva pahīnattā cetasā akilantopi samāno kilanturūpo kāyena tena",
  "atk-s0506a:3407_2": "maggena agamāti yojanā.",
  "atk-s0506a:3408": "1153-4. Avocaṃ ahaṃ tadā ambasiñcako hutvāti yojanā. Ekacīvaroti nhāyitukāmoti adhippāyo.",
  "atk-s0506a:3409_0": "1156. Itīti evaṃ “ambo ca sitto, samaṇo ca nhāpito, mayā ca puññaṃ pasutaṃ anappakaṃ,",
  "atk-s0506a:3409_1": "ekeneva payogena tividhopi attho sādhito”ti iminākārena pavattāya pītiyā so puriso",
  "atk-s0506a:3409_2": "attano sabbaṃ kāyaṃ pharati, nirantaraṃ phuṭaṃ karotīti yojanā. Atītatthe cetaṃ vattamānavacanaṃ, pharīti attho.",
  "atk-s0506a:3410": "1157. Tadeva ettakaṃ kammanti taṃ ettakaṃ evaṃ pānīyadānamattakaṃ kammaṃ akāsiṃ, tāya tassaṃ jātiyaṃ aññaṃ nānussarāmīti adhippāyo. Tesaṃ vuttanayameva.",
  "atk-s0506a:3411": "Ambavimānavaṇṇanā niṭṭhitā.",
  "atk-s0506a:3412": "6. Gopālavimānavaṇṇanā",
  "atk-s0506a:3413_0": "Disvāna devaṃ paṭipucchi bhikkhūti gopālavimānaṃ. Tassa kā uppatti? Bhagavā rājagahe",
  "atk-s0506a:3413_1": "viharati veḷuvane. Tena samayena rājagahavāsī aññataro gopālako pātarāsatthāya pilotikāya",
  "atk-s0506a:3413_2": "puṭabaddhaṃ kummāsaṃ gahetvā nagarato nikkhamitvā gāvīnaṃ caraṇaṭṭhānabhūtaṃ gocarabhūmiṃ",
  "atk-s0506a:3413_3": "sampāpuṇi. Taṃ āyasmā mahāmoggallāno “ayaṃ idāneva kālaṃ karissati, mayhañca kummāsaṃ",
  "atk-s0506a:3413_4": "datvā tāvatiṃsesu uppajjissatī”ti ca ñatvā tassa samīpaṃ agamāsi. So velaṃ oloketvā",
  "atk-s0506a:3413_5": "therassa kummāsaṃ dātukāmo ahosi. Tena ca samayena gāviyo māsakkhettaṃ pavisanti.",
  "atk-s0506a:3413_6": "Atha so gopālo cintesi “kiṃ nu kho therassa kummāsaṃ dadeyyaṃ, udāhu gāviyo māsakkhettato",
  "atk-s0506a:3413_7": "nīhareyya”nti. Athassa etadahosi “māsasāmikā maṃ yaṃ icchanti, taṃ karontu, there",
  "atk-s0506a:3413_8": "pana gate kummāsadānantarāyo me siyā, handāhaṃ paṭhamaṃ ayyassa kummāsaṃ dassāmī”ti",
  "atk-s0506a:3413_9": "taṃ therassa upanesi. Paṭiggahesi thero anukampaṃ upādāya.",
  "atk-s0506a:3414_0": "Atha naṃ gāviyo nivattetuṃ parissayaṃ anoloketvā vegena upadhāvantaṃ pādena phuṭṭho",
  "atk-s0506a:3414_1": "āsīviso ḍaṃsi. Theropi taṃ anukampamāno taṃ kummāsaṃ paribhuñjituṃ ārabhi. Gopālakopi",
  "atk-s0506a:3414_2": "gāviyo nivattetvā āgato theraṃ kummāsaṃ paribhuñjantaṃ disvā pasannacitto uḷāraṃ",
  "atk-s0506a:3414_3": "pītisomanassaṃ paṭisaṃvedento nisīdi. Tāvadevassa sakalasarīraṃ visaṃ ajjhotthari.",
  "atk-s0506a:3414_4": "Muhuttameva vege muddhapatte kālamakāsi, kālakato ca tāvatiṃsesu dvādasayojanike",
  "atk-s0506a:3414_5": "kanakavimāne nibbatti. Taṃ āyasmā mahāmoggallāno disvā imāhi gāthāhi paṭipucchi –",
  "atk-s0506a:3415": "1159.",
  "atk-s0506a:3416": "“Disvāna devaṃ paṭipucchi bhikkhu, ucce vimānamhi ciraṭṭhitike;",
  "atk-s0506a:3417": "Āmuttahatthābharaṇaṃ yasassiṃ, dibbe vimānamhi yathāpi candimā.",
  "atk-s0506a:3418": "1160.",
  "atk-s0506a:3419": "“Alaṅkato malyadharo suvattho, sukuṇḍalī kappitakesamassu;",
  "atk-s0506a:3420": "Āmuttahatthābharaṇo yasassī, dibbe vimānamhi yathāpi candimā.",
  "atk-s0506a:3421": "1161.",
  "atk-s0506a:3422": "“Dibbā ca vīṇā pavadanti vagguṃ; Aṭṭhaṭṭhakā sikkhitā sādhurūpā;",
  "atk-s0506a:3423": "Dibbā ca kaññā tidasacarā uḷārā, naccanti gāyanti pamodayanti.",
  "atk-s0506a:3424": "1162.",
  "atk-s0506a:3425": "“Deviddhipattosi mahānubhāvo…pe…",
  "atk-s0506a:3426": "Vaṇṇo ca te sabbadisā pabhāsatī”ti.",
  "atk-s0506a:3427": "Sopi tassa byākāsi –",
  "atk-s0506a:3428": "1163. “So devaputto attamano…pe…yassa kammassidaṃ phalaṃ”.",
  "atk-s0506a:3429": "1164.",
  "atk-s0506a:3430": "“Ahaṃ manussesu manussabhūto, saṅgamma rakkhissaṃ paresaṃ dhenuyo;",
  "atk-s0506a:3431": "Tato ca āgā samaṇo mamantike, gāvo ca māse agamaṃsu khādituṃ.",
  "atk-s0506a:3432": "1165.",
  "atk-s0506a:3433": "“Dvayajja kiccaṃ ubhayañca kāriyaṃ, iccevahaṃ bhante tadā vicintayiṃ;",
  "atk-s0506a:3434": "Tato ca saññaṃ paṭiladdha yoniso, ‘dadāmi bhante’ti khipiṃ anantakaṃ.",
  "atk-s0506a:3435": "1166.",
  "atk-s0506a:3436": "“So māsakhettaṃ turito avāsariṃ, purā ayaṃ bhañjati yassidaṃ dhanaṃ;",
  "atk-s0506a:3437": "Tato ca kaṇho urago mahāviso, aḍaṃsi pāde turitassa me sato.",
  "atk-s0506a:3438": "1167.",
  "atk-s0506a:3439": "“Svāhaṃ aṭṭomhi dukkhena pīḷito, bhikkhu ca taṃ sāmaṃ muñcitvānantakaṃ;",
  "atk-s0506a:3440": "Ahāsi kummāsaṃ mamānukampayā, tato cuto kālakatomhi devatā.",
  "atk-s0506a:3441": "1168.",
  "atk-s0506a:3442": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:3443": "Tayā hi bhante anukampito bhusaṃ, kataññutāya abhivādayāmi taṃ.",
  "atk-s0506a:3444": "1169.",
  "atk-s0506a:3445": "“Sadevake loke samārake ca, añño muni natthi tayānukampako;",
  "atk-s0506a:3446": "Tayā hi bhante anukampito bhusaṃ, kataññutāya abhivādayāmi taṃ.",
  "atk-s0506a:3447": "1170.",
  "atk-s0506a:3448": "“Imasmiṃ loke parasmiṃ vā pana, añño munī natthi tayānukampako;",
  "atk-s0506a:3449": "Tayā hi bhante anukampito bhusaṃ, kataññutāya abhivādayāmi ta”nti.",
  "atk-s0506a:3450_0": "Athāyasmā mahāmoggallāno attanā ca devatāya ca kathitaniyāmeneva taṃ bhagavato ārocesi.",
  "atk-s0506a:3450_1": "Satthā tamatthaṃ paccanubhāsitvā taṃ aṭṭhuppattiṃ katvā sampattaparisāya dhammaṃ",
  "atk-s0506a:3450_2": "desetuṃ “disvāna devaṃ paṭipucchi bhikkhū”tiādimāha.",
  "atk-s0506a:3451_0": "1159. Tattha devanti gopāladevaputtaṃ. Bhikkhūti āyasmantaṃ mahāmoggallānaṃ sandhāya",
  "atk-s0506a:3451_1": "satthā vadati. So hi sabbaso bhinnakilesatāya bhikkhu. Vimānassa bahukālāvaṭṭhāyitāya",
  "atk-s0506a:3451_2": "kappaṭṭhitikatāya eva vā “ciraṭṭhitike”ti vuttaṃ, “ciraṭṭhitika”ntipi keci paṭhanti.",
  "atk-s0506a:3451_3": "Tañhi “deva”nti iminā sambandhitabbaṃ. Sopi hi saṭṭhisatasahassādhikā tisso vassakoṭiyo",
  "atk-s0506a:3451_4": "tattha avaṭṭhānato “ciraṭṭhitike”ti vattabbataṃ labhati. Yathāpi candimāti yathā",
  "atk-s0506a:3451_5": "candimā devaputto kantasītalamanoharakiraṇajālasamujjale attano dibbe vimānamhi virocati,",
  "atk-s0506a:3451_6": "evaṃ virocamānanti vacanasesā.",
  "atk-s0506a:3452": "1160. Alaṅkatotiādi tassa devaputtassa therena pucchitākāradassanaṃ, taṃ heṭṭhā vuttatthameva.",
  "atk-s0506a:3453": "1164. Saṅgammāti saṅgametvā, saṅgammāti vā saṅgahetvā. Hetvatthopi hi idha antonīto, bahū ekato hutvāti attho. Āgāti āgañchi. Māseti māsasassāni.",
  "atk-s0506a:3454_0": "1165. Dvayajjāti dvayaṃ ajja etarahi kiccaṃ kātabbaṃ. Ubhayañca kāriyanti vuttassevatthassa",
  "atk-s0506a:3454_1": "pariyāyavacanaṃ. Saññanti dhammasaññaṃ. Tenāha “yoniso”ti paṭiladdhāti paṭilabhitvā.",
  "atk-s0506a:3454_2": "Khipinti paniggāhāpanavasena hatthe khipiṃ. Anantakanti nantakaṃ kummāsaṃ pakkhipitvā",
  "atk-s0506a:3454_3": "bandhitvā ṭhapitaṃ pilotikaṃ. A-kāro cettha nipātamattaṃ.",
  "atk-s0506a:3455_0": "1166. Soti so ahaṃ. Turitoti turito sambhamanto. Avāsarinti upagacchi, pāvisiṃ vā.",
  "atk-s0506a:3455_1": "Purā ayaṃ bhañjati yassidaṃ dhananti yassa khettasāmikassa idaṃ māsasassaṃ dhanaṃ,",
  "atk-s0506a:3455_2": "taṃ ayaṃ gogaṇo bhañjati purā tassa bhañjanato, āmaddanato puretaramevāti attho.",
  "atk-s0506a:3455_3": "Tatoti tattha. Turitassa me satoti sambhamantassa me samānassa, sahasā gamanena magge",
  "atk-s0506a:3455_4": "kaṇhasappaṃ anoloketvā gatassāti adhippāyo.",
  "atk-s0506a:3456_0": "1167. Aṭṭomhi dukkhena pīḷitoti tena āsīvisaḍaṃsanena aṭṭo aṭṭito upadduto maraṇadukkhena",
  "atk-s0506a:3456_1": "bādhito bhavāmi. Ahāsīti ajjhohari, paribhuñjīti attho. Tato cuto kālakatomhi devatāti",
  "atk-s0506a:3456_2": "tato manussattabhāvato cuto maraṇakālappattiyā, tattha vā āyusaṅkhārassa khepanasaṅkhātassa",
  "atk-s0506a:3456_3": "kālassa katattā kālakato, tadanantarameva ca amhi devatā devattabhāvappattiyā devatā homīti attho.",
  "atk-s0506a:3457": "1169. Tayāti tayā sadiso añño muni moneyyaguṇayutto isi natthi. Tayāti vā nissakke idaṃ karaṇavacanaṃ. Sesaṃ vuttanayameva.",
  "atk-s0506a:3458": "Gopālavimānavaṇṇanā niṭṭhitā.",
  "atk-s0506a:3459": "7. Kaṇḍakavimānavaṇṇanā",
  "atk-s0506a:3460_0": "Puṇṇamāse yathā candoti kaṇḍakavimānaṃ. Tassa kā uppatti? Bhagavā sāvatthiyaṃ viharati",
  "atk-s0506a:3460_1": "jetavane. Tena ca samayena āyasmā mahāmoggallāno heṭṭhā vuttanayeneva devacārikaṃ",
  "atk-s0506a:3460_2": "caranto tāvatiṃsabhavanaṃ gato. Tasmiṃ khaṇe kaṇḍako devaputto sakabhavanato nikkhamitvā",
  "atk-s0506a:3460_3": "dibbayānaṃ abhiruhitvā mahantena parivārena mahatiyā deviddhiyā uyyānaṃ gacchanto",
  "atk-s0506a:3460_4": "āyasmantaṃ mahāmoggallānaṃ disvā sañjātagāravabahumāno sahasā yānato oruyha theraṃ",
  "atk-s0506a:3460_5": "upasaṅkamitvā pañcapatiṭṭhitena vanditvā sirasmiṃ añjaliṃ paggayha aṭṭhāsi. Atha naṃ thero –",
  "atk-s0506a:3461": "1171.",
  "atk-s0506a:3462": "“Puṇṇamāse yathā cando, nakkhattaparivārito;",
  "atk-s0506a:3463": "Samantā anupariyāti, tārakādhipatī sasī.",
  "atk-s0506a:3464": "1172.",
  "atk-s0506a:3465": "“Tathūpamaṃ idaṃ byamhaṃ, dibbaṃ devapuramhi ca;",
  "atk-s0506a:3466": "Atirocati vaṇṇena, udayantova raṃsimā.",
  "atk-s0506a:3467": "1173.",
  "atk-s0506a:3468": "“Veḷūriyasuvaṇṇassa, phalikā rūpiyassa ca;",
  "atk-s0506a:3469": "Masāragallamuttāhi, lohitaṅgamaṇīhi ca.",
  "atk-s0506a:3470": "1174.",
  "atk-s0506a:3471": "“Citrā manoramā bhūmi, veḷūriyassa santhatā;",
  "atk-s0506a:3472": "Kūṭāgārā subhā rammā, pāsādo te sumāpito.",
  "atk-s0506a:3473": "1175.",
  "atk-s0506a:3474": "“Rammā ca te pokkharaṇī, puthulomanisevitā;",
  "atk-s0506a:3475": "Acchodakā vippasannā, soṇṇavālukasanthatā.",
  "atk-s0506a:3476": "1176.",
  "atk-s0506a:3477": "“Nānāpadumasañchannā, puṇḍarīkasamotatā;",
  "atk-s0506a:3478": "Surabhiṃ sampavāyanti, manuññā mātuteritā.",
  "atk-s0506a:3479": "1177.",
  "atk-s0506a:3480": "“Tassā te ubhato passe, vanagumbā sumāpitā;",
  "atk-s0506a:3481": "Upetā puppharukkhehi, phalarukkhehi cūbhayaṃ.",
  "atk-s0506a:3482": "1178.",
  "atk-s0506a:3483": "“Sovaṇṇapāde pallaṅke, muduke gonakatthate;",
  "atk-s0506a:3484": "Nisinnaṃ devarājaṃva, upatiṭṭhanti accharā.",
  "atk-s0506a:3485": "1179.",
  "atk-s0506a:3486": "“Sabbābharaṇasañchannā, nānāmālāvibhūsitā;",
  "atk-s0506a:3487": "Ramenti taṃ mahiddhikaṃ, vasavattīva modasi.",
  "atk-s0506a:3488": "1180.",
  "atk-s0506a:3489": "“Bherisaṅkhamudiṅgāhi, vīṇāhi paṇavehi ca;",
  "atk-s0506a:3490": "Ramasi ratisampanno, naccagīte suvādite.",
  "atk-s0506a:3491": "1181.",
  "atk-s0506a:3492": "“Dibbā te vividhā rūpā, dibbā saddā atho rasā;",
  "atk-s0506a:3493": "Gandhā ca te adhippetā, phoṭṭhabbā ca manoramā.",
  "atk-s0506a:3494": "1182.",
  "atk-s0506a:3495": "“Tasmiṃ vimāne pavare, devaputta mahappabho;",
  "atk-s0506a:3496": "Atirocasi vaṇṇena, udayantova bhāṇumā.",
  "atk-s0506a:3497": "1183.",
  "atk-s0506a:3498": "“Dānassa te idaṃ phalaṃ, atho sīlassa vā pana;",
  "atk-s0506a:3499": "Atho añjalikammassa, taṃ me akkhāhi pucchito”ti. –",
  "atk-s0506a:3500": "Adhigatasampattikittanamukhena katakammaṃ pucchi.",
  "atk-s0506a:3501": "1184.",
  "atk-s0506a:3502": "“So devaputto attamano, moggallānena pucchito;",
  "atk-s0506a:3503": "Pañhaṃ puṭṭho viyākāsi, yassa kammassidaṃ phalaṃ”.",
  "atk-s0506a:3504": "1185.",
  "atk-s0506a:3505": "“Ahaṃ kapilavatthusmiṃ, sākiyānaṃ puruttame;",
  "atk-s0506a:3506": "Suddhodanassa puttassa, kaṇḍako sahajo ahaṃ.",
  "atk-s0506a:3507": "1186.",
  "atk-s0506a:3508": "“Yadā so aḍḍharattāyaṃ, bodhāya mabhinikkhami;",
  "atk-s0506a:3509": "So maṃ mudūhi pāṇīhi, jālitambanakhehi ca.",
  "atk-s0506a:3510": "1187.",
  "atk-s0506a:3511": "“Satthiṃ ākoṭayitvāna, vaha sammāti cabravi;",
  "atk-s0506a:3512": "‘Ahaṃ lokaṃ tārayissaṃ, patto sambodhimuttamaṃ’.",
  "atk-s0506a:3513": "1188.",
  "atk-s0506a:3514": "“Taṃ me giraṃ suṇantassa, hāso me vipulo ahu;",
  "atk-s0506a:3515": "Udaggacitto sumano, abhisīsiṃ tadā ahaṃ.",
  "atk-s0506a:3516": "1189.",
  "atk-s0506a:3517": "“Abhirūḷhañca maṃ ñatvā, sakyaputtaṃ mahāyasaṃ;",
  "atk-s0506a:3518": "Udaggacitto mudito, vahissaṃ purisuttamaṃ.",
  "atk-s0506a:3519": "1190.",
  "atk-s0506a:3520": "“Paresaṃ vijitaṃ gantvā, uggatasmiṃ divākare;",
  "atk-s0506a:3521": "Mamaṃ channañca ohāya, anapekkho so apakkami.",
  "atk-s0506a:3522": "1191.",
  "atk-s0506a:3523": "“Tassa tambanakhe pāde, jivhāya parilehisaṃ;",
  "atk-s0506a:3524": "Gacchantañca mahāvīraṃ, rudamāno udikkhisaṃ.",
  "atk-s0506a:3525": "1192.",
  "atk-s0506a:3526": "“Adassanenahaṃ tassa, sakyaputtassa sirīmato;",
  "atk-s0506a:3527": "Alatthaṃ garukābādhaṃ, khippaṃ me maraṇaṃ ahu.",
  "atk-s0506a:3528": "1193.",
  "atk-s0506a:3529": "“Tasseva ānubhāvena, vimānaṃ āvasāmidaṃ;",
  "atk-s0506a:3530": "Sabbakāmaguṇopetaṃ, devo devapuramhiva.",
  "atk-s0506a:3531": "1194.",
  "atk-s0506a:3532": "“Yañca me ahuvā hāso, saddaṃ sutvāna bodhiyā;",
  "atk-s0506a:3533": "Teneva kusalamūlena, phusissaṃ āsavakkhayaṃ.",
  "atk-s0506a:3534": "1195.",
  "atk-s0506a:3535": "“Sace hi bhante gaccheyyāsi, satthu buddhassa santike;",
  "atk-s0506a:3536": "Mamāpi naṃ vacanena, sirasā vajjāsi vandanaṃ.",
  "atk-s0506a:3537": "1196.",
  "atk-s0506a:3538": "“Ahampi daṭṭhuṃ gacchissaṃ, jinaṃ appaṭipuggalaṃ;",
  "atk-s0506a:3539": "Dullabhaṃ dassanaṃ hoti, lokanāthāna tādina”nti. –",
  "atk-s0506a:3540_0": "Sopi attanā katakammaṃ kathesi. Ayañhi anantare attabhāve amhākaṃ bodhisattena sahajāto",
  "atk-s0506a:3540_1": "kaṇḍako assarājā ahosi. So abhinikkhamanasamaye abhiruḷho teneva rattāvasesena tīṇi",
  "atk-s0506a:3540_2": "rajjāni mahāpurisaṃ atikkamāpetvā anomānadītīraṃ sampāpesi. Atha so mahāsattena sūriye",
  "atk-s0506a:3540_3": "uggate ghaṭikāramahābrahmunā upanītāni pattacīvarāni gahetvā pabbajitvā channena",
  "atk-s0506a:3540_4": "saddhiṃ kapilavatthuṃ uddissa vissajjito. Sinehabhārikena hadayena mahāpurisassa",
  "atk-s0506a:3540_5": "pāde attano jivhāya lehitvā pasādasommāni akkhīni ummīletvā yāva dassanapathā olokento",
  "atk-s0506a:3540_6": "dassanūpacāraṃ pana atikkante lokanāthe “evaṃvidhaṃ nāma lokagganāyakaṃ mahāpurisaṃ",
  "atk-s0506a:3540_7": "ahaṃ vahiṃ, saphalaṃ vata me sarīraṃ ahosī”ti pasannamānaso hutvā puna cirakālaṃ",
  "atk-s0506a:3540_8": "saṅgatassa pemassa vasena viyogadukkhaṃ asahanto bhāviniyā dibbasampattiyā vasena",
  "atk-s0506a:3540_9": "dhammatāya codiyamāno kālaṃ katvā tāvatiṃsabhavane nibbatti. Taṃ sandhāya vuttaṃ",
  "atk-s0506a:3540_10": "“puṇṇamāse yathā cando…pe… ahaṃ kapilavatthusmi”ntiādi.",
  "atk-s0506a:3541_0": "1171. Tattha puṇṇamāseti puṇṇamāsiyaṃ sukkapakkhe pannarasiyaṃ. Tārakādhipatīti tārakānaṃ",
  "atk-s0506a:3541_1": "adhipati. Sasīti sasalañchanavā. “Tārakādhipa dissatī”ti keci paṭhanti, tesaṃ tārakādhipāti",
  "atk-s0506a:3541_2": "avibhattikaniddeso, tārakānaṃ adhipo hutvā dissati anupariyāti cāti yojanā kātabbā.",
  "atk-s0506a:3542_0": "1172. Dibbaṃ devapuramhi cāti devapurasmimpi dibbaṃ. Yathā manussānaṃ ṭhānato devapuraṃ",
  "atk-s0506a:3542_1": "uttamaṃ, evaṃ devapurato cāpi idaṃ tava vimānaṃ uttamanti dasseti. Tenāha “atirocati",
  "atk-s0506a:3542_2": "vaṇṇena, udayantova raṃsimā”ti, uggacchanto sūriyo viyāti attho.",
  "atk-s0506a:3543": "1173. Veḷūriyasuvaṇṇassāti veḷuriyena suvaṇṇena ca idaṃ byamhaṃ nimmitanti vacanasesena yojanā. Phalikāti phalikamaṇinā.",
  "atk-s0506a:3544": "1175. Pokkharaṇīti pokkharaṇiyo.",
  "atk-s0506a:3545": "1177-8. Tassāti tassā pokkharaṇiyā. Vanagumbāti uyyāne supupphagacche sandhāya vadati. Devarājaṃvāti sakkaṃ viya. Upatiṭṭhantīti upaṭṭhānaṃ karonti.",
  "atk-s0506a:3546": "1179. Sabbābharaṇasañchannāti sabbehi itthālaṅkārehi paṭicchāditā, sabbaso vibhūsitasarīrāti attho. Vasavattīvāti vasavattidevarājā viya.",
  "atk-s0506a:3547_0": "1180. Bherisaṅkhamudiṅgāhīti liṅgavipallāsena vuttaṃ, bherīhi ca saṅkhehi ca mudiṅgehi",
  "atk-s0506a:3547_1": "cāti yojanā. Ratisampannoti dibbāya ratiyā samaṅgībhūto. Naccagīte suvāditeti nacce",
  "atk-s0506a:3547_2": "ca gīte ca sundare vādite ca, naccane ca gāyane ca sundare vādite ca hetubhūte. Nimittatthe",
  "atk-s0506a:3547_3": "hi etaṃ bhummaṃ, pavattiteti vā vacanaseso.",
  "atk-s0506a:3548_0": "1181. Dibbā te vividhā rūpāti devalokapariyāpannā nānappakārā cakkhuviññeyyā rūpā",
  "atk-s0506a:3548_1": "tuyhaṃ adhippetā yathādhippetā manoramā vijjantīti kiriyāpadaṃ ānetvā yojetabbaṃ.",
  "atk-s0506a:3548_2": "Dibbā saddātiādīsupi eseva nayo.",
  "atk-s0506a:3549": "1185. Kaṇḍako sahajo ahanti ettha ahanti nipātamattaṃ. “Ahū”ti keci paṭṭhanti, kaṇḍako nāma assarājā mahāsattena saha ekasmiṃyeva divase jātattā sahajo ahosinti attho.",
  "atk-s0506a:3550_0": "1186. Aḍḍharattāyanti aḍḍharattiyaṃ, majjhimayāmasamayeti attho. Bodhāya mabhinikkhamīti",
  "atk-s0506a:3550_1": "ma-kāro padasandhikaro, abhisambodhiatthaṃ mahābhinikkhamanaṃ nikkhamīti attho. Mudūhi",
  "atk-s0506a:3550_2": "pāṇīhīti muduhatthataṃ mahāpurisalakkhaṇaṃ vadati. Jālitambanakhehīti jālavantehi",
  "atk-s0506a:3550_3": "abhilohitanakhehi. Tena jālahatthataṃ mahāpurisalakkhaṇaṃ tambanakhataṃ anubyañjanañca dasseti.",
  "atk-s0506a:3551_0": "1187. Satthi nāma jaṅghā, idha pana satthino āsannaṭṭhānabhūto ūruppadeso “satthī”ti",
  "atk-s0506a:3551_1": "vutto. Ākoṭayitvānāti appoṭhetvā. “Vaha sammā”ti cabravīti “samma kaṇḍaka, ajjekarattiṃ",
  "atk-s0506a:3551_2": "maṃ vaha, mayhaṃ opavuyhaṃ hohī”ti ca kathesi. Vahane pana payojanaṃ tadā mahāsattena",
  "atk-s0506a:3551_3": "dassitaṃ vadanto “ahaṃ lokaṃ tārayissaṃ, patto sambodhimuttama”nti āha. Tena “ahaṃ",
  "atk-s0506a:3551_4": "uttamaṃ anuttaraṃ sammāsambodhiṃ patto adhigato hutvā sadevakaṃ lokaṃ saṃsāramahoghato",
  "atk-s0506a:3551_5": "tārayissāmi, tasmā nayidaṃ gamanaṃ yaṃkiñcīti cinteyyāsī”ti gamane payojanassa anuttarabhāvaṃ dasseti.",
  "atk-s0506a:3552_0": "1188-9. Hāsoti tuṭṭhi. Vipuloti mahāuḷāro. Abhisīsinti āsisiṃ icchiṃ sampaṭicchiṃ.",
  "atk-s0506a:3552_1": "Abhirūḷhañca maṃ ñatvā, sakyaputtaṃ mahāyasanti patthaṭavipulayasaṃ sakyarājaputtaṃ",
  "atk-s0506a:3552_2": "mahāsattaṃ maṃ abhiruyha nisinnaṃ jānitvā. Vahissanti nesiṃ.",
  "atk-s0506a:3553_0": "1190-91. Paresanti pararājūnaṃ. Vijitanti desaṃ pararajjaṃ. Ohāyāti vissajjitvā.",
  "atk-s0506a:3553_1": "Apakkamīti apakkamituṃ ārabhi. “Paribbajī”ti ca paṭhanti. Parilehisanti parito lehiṃ.",
  "atk-s0506a:3553_2": "Udikkhisanti olokesiṃ.",
  "atk-s0506a:3554_0": "1192-3. Garukābādhanti garukaṃ bāḷhaṃ ābādhaṃ, maraṇantikaṃ dukkhanti attho. Tenāha",
  "atk-s0506a:3554_1": "“khippaṃ me maraṇaṃ ahū”ti. So hi anekāsu jātīsu mahāsattena daḷhabhattiko hutvā",
  "atk-s0506a:3554_2": "āgato, tasmā viyogadukkhaṃ sahituṃ nāsakkhi, “sammāsambodhiṃ adhigantuṃ nikkhanto”ti",
  "atk-s0506a:3554_3": "pana sutvā nirāmisaṃ uḷāraṃ pītisomanassañca uppajji, tena maraṇānantaraṃ tāvatiṃsesu",
  "atk-s0506a:3554_4": "nibbatti, uḷārā cassa dibbasampattiyo pāturahesuṃ. Tena vuttaṃ “tasseva ānubhāvenā”ti,",
  "atk-s0506a:3554_5": "ṭhānagatassa pasādamayapuññassa balena. Devo devapuramhivāti tāvatiṃsabhavane sakko devarājā viya.",
  "atk-s0506a:3555_0": "1194. Yañca me ahuvā hāso, saddaṃ sutvāna bodhiyāti “patto sambodhimuttama”nti paṭhamataraṃ",
  "atk-s0506a:3555_1": "bodhisaddaṃ sutvā tadā mayhaṃ hāso ahu, yaṃ hāsassa bhavanaṃ sussanaṃ, teneva kusalamūlena",
  "atk-s0506a:3555_2": "teneva kusalabījena phusissanti phusissāmi pāpuṇissāmi.",
  "atk-s0506a:3556_0": "1195. Evaṃ devaputto yathādhigatāya anāgatāya bhavasampattiyā kāraṇabhūtaṃ attano",
  "atk-s0506a:3556_1": "kusalakammaṃ kathento idāni attanā bhagavato santikaṃ gantukāmopi puretaraṃ therena",
  "atk-s0506a:3556_2": "satthu vandanaṃ pesento “sace”ti gāthamāha. Tattha sace gaccheyyāsīti yadi gamissasi.",
  "atk-s0506a:3556_3": "“Sace gacchasī”ti keci paṭhanti, so evattho. Mamāpi naṃ vacanenāti na kevalaṃ tava",
  "atk-s0506a:3556_4": "sabhāveneva, atha kho mamāpi vacanena bhagavantaṃ. Vajjāsīti vadeyyāsi, mamāpi sirasā vandananti yojanā.",
  "atk-s0506a:3557_0": "1196. Yadipi dāni vandanañca pesemi, pesetvā eva pana na tiṭṭhāmīti dassento āha",
  "atk-s0506a:3557_1": "“ahampi daṭṭhuṃ gacchissaṃ, jinaṃ appaṭipuggala”nti. Gamane pana daḷhataraṃ kāraṇaṃ",
  "atk-s0506a:3557_2": "dassetuṃ “dullabhaṃ dassanaṃ hoti, lokanāthāna tādina”nti āha.",
  "atk-s0506a:3558": "1197.",
  "atk-s0506a:3559": "“So kataññū katavedī, satthāraṃ upasaṅkami;",
  "atk-s0506a:3560": "Sutvā giraṃ cakkhumato, dhammacakkhuṃ visodhayi.",
  "atk-s0506a:3561": "1198.",
  "atk-s0506a:3562": "“Visodhetvā diṭṭhigataṃ, vicikicchaṃ vatāni ca;",
  "atk-s0506a:3563": "Vanditvā satthuno pāde, tatthevantaradhāyathā”ti. –",
  "atk-s0506a:3564": "Imā dve gāthā saṅgītikārehi ṭhapitā.",
  "atk-s0506a:3565_0": "1197. Tattha sutvā giraṃ cakkhumatoti pañcahi cakkhūhi cakkhumato sammāsambuddhassa",
  "atk-s0506a:3565_1": "vacanaṃ sutvā. Dhammacakkhunti sotāpattimaggaṃ. Visodhayīti adhigacchi. Adhigamoyeva",
  "atk-s0506a:3565_2": "hi tassa visodhanaṃ.",
  "atk-s0506a:3566_0": "1198. Visodhetvā diṭṭhigatanti diṭṭhigataṃ samugghātetvā. Vicikicchaṃ vatāni cāti",
  "atk-s0506a:3566_1": "soḷasavatthukaṃ aṭṭhavatthukañca vicikicchañca “sīlabbatehi suddhī”ti pavattanakasīlabbataparāmāse",
  "atk-s0506a:3566_2": "ca visodhayīti yojanā. Tattha hi saha pariyāyehi tathā pavattā parāmāsā “vatānī”ti",
  "atk-s0506a:3566_3": "vuttaṃ. Sesaṃ vuttanayameva.",
  "atk-s0506a:3567": "Kaṇḍakavimānavaṇṇanā niṭṭhitā.",
  "atk-s0506a:3568": "8. Anekavaṇṇavimānavaṇṇanā",
  "atk-s0506a:3569_0": "Anekavaṇṇaṃ darasokanāsananti anekavaṇṇavimānaṃ. Tassa kā uppatti? Bhagavā sāvatthiyaṃ",
  "atk-s0506a:3569_1": "viharati jetavane. Tena samayena āyasmā mahāmoggallāno heṭṭhā vuttanayena devacārikaṃ",
  "atk-s0506a:3569_2": "caranto tāvatiṃsabhavanaṃ agamāsi. Atha naṃ anekavaṇṇo devaputto disvā sañjātagāravabahumāno",
  "atk-s0506a:3569_3": "upasaṅkamitvā añjaliṃ paggayha aṭṭhāsi. Thero –",
  "atk-s0506a:3570": "1199.",
  "atk-s0506a:3571": "“Anekavaṇṇaṃ darasokanāsanaṃ, vimānamāruyha anekacittaṃ;",
  "atk-s0506a:3572": "Parivārito accharāsaṅgaṇena, sunimmito bhūtapatīva modasi.",
  "atk-s0506a:3573": "1200.",
  "atk-s0506a:3574": "“Samassamo natthi kuto panuttaro, yasena puññena ca iddhiyā ca;",
  "atk-s0506a:3575": "Sabbe ca devā tidasagaṇā samecca, taṃ taṃ namassanti sasiṃva devā;",
  "atk-s0506a:3576": "Imā ca te accharāyo samantato, naccanti gāyanti pamodayanti.",
  "atk-s0506a:3577": "1201.",
  "atk-s0506a:3578": "“Deviddhipattosi mahānubhāvo,",
  "atk-s0506a:3579": "Manussabhūto kimakāsi puññaṃ;",
  "atk-s0506a:3580": "Kenāsi evaṃ jalitānubhāvo,",
  "atk-s0506a:3581": "Vaṇṇo ca te sabbadisā pabhāsatī”ti. –",
  "atk-s0506a:3582": "Adhigatasampattikittanamukhena katakammaṃ pucchi. Taṃ dassetuṃ –",
  "atk-s0506a:3583": "1202. “So devaputto attamano…pe…yassa kammassidaṃ phala”nti. –",
  "atk-s0506a:3584": "Vuttaṃ. Sopi –",
  "atk-s0506a:3585": "1203.",
  "atk-s0506a:3586": "“Ahaṃ bhadante ahuvāsi pubbe, sumedhanāmassa jinassa sāvako;",
  "atk-s0506a:3587": "Puthujjano ananubodhohamasmi, so satta vassāni paribbajissahaṃ.",
  "atk-s0506a:3588": "1204.",
  "atk-s0506a:3589": "“Sohaṃ sumedhassa jinassa satthuno, parinibbutassoghatiṇṇassa tādino;",
  "atk-s0506a:3590": "Ratanuccayaṃ hemajālena channaṃ, vanditvā thūpasmiṃ manaṃ pasādayiṃ.",
  "atk-s0506a:3591": "1205.",
  "atk-s0506a:3592": "“Na māsi dānaṃ na ca matthi dātuṃ, pare ca kho tattha samādapesiṃ;",
  "atk-s0506a:3593": "Pūjetha naṃ pūjanīyassa dhātuṃ, evaṃ kira saggamito gamissatha.",
  "atk-s0506a:3594": "1206.",
  "atk-s0506a:3595": "“Tadeva kammaṃ kusalaṃ kataṃ mayā,",
  "atk-s0506a:3596": "Sukhañca dibbaṃ anubhomi attanā;",
  "atk-s0506a:3597": "Modāmahaṃ tidasagaṇassa majjhe,",
  "atk-s0506a:3598": "Na tassa puññassa khayampi ajjhaga”nti. – kathesi;",
  "atk-s0506a:3599_0": "Ito kira tiṃsakappasahasse sumedho nāma sammāsambuddho loke uppajjitvā sadevakaṃ",
  "atk-s0506a:3599_1": "lokaṃ ekobhāsaṃ katvā katabuddhakicco parinibbuto, manussehi ca bhagavato dhātuṃ",
  "atk-s0506a:3599_2": "gahetvā ratanacetiye kate aññataro puriso satthu sāsane pabbajitvā satta vassāni",
  "atk-s0506a:3599_3": "brahmacariyaṃ caritvā anavaṭṭhitacittatāya kukkuccako hutvā uppabbaji. Uppabbajito",
  "atk-s0506a:3599_4": "ca saṃvegabahulatāya dhammacchandavantatāya ca cetiyaṅgaṇe sammajjanaparibhaṇḍādīni",
  "atk-s0506a:3599_5": "karonto niccasīlauposathasīlāni rakkhanto dhammaṃ suṇanto aññe ca puññakiriyāya samādapento",
  "atk-s0506a:3599_6": "vicari. So āyupariyosāne kālakato tāvatiṃsesu nibbatti. So puññakammassa uḷārabhāvena",
  "atk-s0506a:3599_7": "mahesakkho mahānubhāvo sakkādīhi devatāhi sakkatapūjito hutvā tattha yāvatāyukaṃ",
  "atk-s0506a:3599_8": "ṭhatvā tato cuto aparāparaṃ devamanussesu saṃsaranto imasmiṃ buddhuppāde tasseva",
  "atk-s0506a:3599_9": "kammassa vipākāvasesena tāvatiṃsabhavane nibbatti, “anekavaṇṇo”ti naṃ devatā sañjāniṃsu.",
  "atk-s0506a:3599_10": "Taṃ sandhāya vuttaṃ “atha naṃ anekavaṇṇo devaputto…pe… na tassa puññassa khayampi",
  "atk-s0506a:3599_11": "ajjhaganti kathesī”ti.",
  "atk-s0506a:3600_0": "1199. Tattha anekavaṇṇanti nīlapītādivasena vividhavaṇṇatāya anantaravimānādīnaṃ",
  "atk-s0506a:3600_1": "vividhasaṇṭhānatāya ca nānāvidhavaṇṇaṃ. Darasokanāsananti sītalabhāvena darathapariḷāhānaṃ",
  "atk-s0506a:3600_2": "vinodanato manuññatāya dassanīyatāya ca sokassa anokāsato darasokanāsanaṃ. Anekacittanti",
  "atk-s0506a:3600_3": "nānāvidhacittarūpaṃ. Sunimmito bhūtapatīvāti tāvatiṃsakāyikopi uḷāradibbabhogatāya",
  "atk-s0506a:3600_4": "sunimmitadevarājā viya modasi tussasi abhiramasi.",
  "atk-s0506a:3601_0": "1200. Samassamoti samo eva hutvā samo, nibbariyāyena sadiso te tuyhaṃ natthi, kuto",
  "atk-s0506a:3601_1": "pana kena kāraṇena uttari adhiko ko nāma siyā. Kena pana samatā uttaritaratā cāti",
  "atk-s0506a:3601_2": "āha “yasena puññena ca iddhiyā cā”ti. Tattha yasenāti parivārena. Iddhiyāti ānubhāvena.",
  "atk-s0506a:3601_3": "Yasenāti vā issariyena, iddhiyāti deviddhiyā. Yasenāti vā vibhavasampattiyā, iddhiyāti",
  "atk-s0506a:3601_4": "yathicchi tassa kāmaguṇassa ijjhanena. Yasenāti vā kittighosena, iddhiyāti samiddhiyā.",
  "atk-s0506a:3601_5": "Puññenāti tattha tattha vuttāvasiṭṭhapuññaphalena, puññakammeneva vā.",
  "atk-s0506a:3602_0": "“Sabbe ca devā”ti sāmaññato gahitamatthaṃ “tidasagaṇā”ti iminā visesetvā vuttaṃ.",
  "atk-s0506a:3602_1": "Ekaccassa paccekaṃ nipaccakāraṃ karontāpi pamuditā na karonti, na evametassa. Etassa",
  "atk-s0506a:3602_2": "pana pamuditāpi karontiyevāti dassetuṃ “sameccā”ti vuttaṃ. Taṃ tanti taṃ tvaṃ. Sasiṃva",
  "atk-s0506a:3602_3": "devāti yathā nāma sukkapakkhapāṭipadiyaṃ dissamānaṃ sasiṃ candaṃ manussā devā ca",
  "atk-s0506a:3602_4": "ādarajātā namassanti, evaṃ taṃ sabbepi tidasagaṇā namassantīti attho.",
  "atk-s0506a:3603_0": "1203. Bhadanteti theraṃ gāravabahumānena samudācarati. Ahuvāsinti ahosiṃ. Pubbeti",
  "atk-s0506a:3603_1": "purimajātiyaṃ. Sumedhanāmassa jinassa sāvakoti sumedhoti evaṃ pākaṭanāmassa sammāsambuddassa",
  "atk-s0506a:3603_2": "sāsane pabbajitabhāvena sāvako. Puthūjjanoti anariyo. Tatthāpi saccānaṃ anubodhamattassāpi",
  "atk-s0506a:3603_3": "abhāvena ananubodho. So satta vassāni paribbajissahanti so ahaṃ satta saṃvaccharāni",
  "atk-s0506a:3603_4": "pabbajjāguṇamattena vicariṃ, uttarimanussadhammaṃ nādhigacchinti adhippāyo.",
  "atk-s0506a:3604_0": "1204. Ratanuccayanti maṇikanakādiratanehi uccitaṃ ussitaratanacetiyaṃ. Hemajālena",
  "atk-s0506a:3604_1": "channanti samantato upari ca kañcanajālena paṭicchāditaṃ. Vanditvāti pañcapatiṭṭhitena",
  "atk-s0506a:3604_2": "tattha tattha paṇāmaṃ katvā. Thūpasmiṃ manaṃ pasādayinti “sabbaññuguṇādhiṭṭhānāya",
  "atk-s0506a:3604_3": "vata dhātuyā ayaṃ thūpo”ti thūpasmiṃ cittaṃ pasādesiṃ.",
  "atk-s0506a:3605_0": "1205. Na māsi dānanti me mayā kataṃ dānaṃ nāsi nāhosi. Kasmā pana? Na ca metthi dātunti",
  "atk-s0506a:3605_1": "me mama pariggahabhūtaṃ dānaṃ dātuṃ na atthi, na kiñci deyyavatthu vijjati, pare",
  "atk-s0506a:3605_2": "ca kho satte tattha dāne samādapesiṃ. “Paresañca tattha samādapesi”nti ca paṭhanti,",
  "atk-s0506a:3605_3": "tattha paresanti upayogatthe sāmivacanaṃ daṭṭhabbaṃ. Pūjetha nantiādi samādapanākāradassanaṃ,",
  "atk-s0506a:3605_4": "taṃ dhātunti yojanā. Evaṃ kirāti kira-saddo anussavattho.",
  "atk-s0506a:3606_0": "1206. Na tassa puññassa khayampi ajjhaganti tassa tadā sumedhaṃ bhagavantaṃ uddissa",
  "atk-s0506a:3606_1": "katassa puññakammassa parikkhayaṃ nādhigacchiṃ, tasseva kammassa vipākāvasesaṃ paccanubhomīti",
  "atk-s0506a:3606_2": "dasseti. Yaṃ panettha na vuttaṃ, taṃ heṭṭhā vuttanayattā suviññeyyamevāti daṭṭhabbaṃ.",
  "atk-s0506a:3607": "Anekavaṇṇavimānavaṇṇanā niṭṭhitā.",
  "atk-s0506a:3608": "9. Maṭṭhakuṇḍalīvimānavaṇṇanā",
  "atk-s0506a:3609_0": "Alaṅkato maṭṭhakuṇḍalīti maṭṭhakuṇḍalīvimānaṃ. Tassa kā uppatti? Bhagavā sāvatthiyaṃ",
  "atk-s0506a:3609_1": "viharati jetavane. Tena samayena sāvatthivāsī eko brāhmaṇo addho mahaddhano mahābhogo",
  "atk-s0506a:3609_2": "assaddho appasanno micchādiṭṭhiko kassaci kiñci na deti, adānato eva “adinnapubbako”ti",
  "atk-s0506a:3609_3": "paññāyittha. So micchādiṭṭhibhāvena ca luddhabhāvena ca tathāgataṃ vā tathāgatasāvakaṃ",
  "atk-s0506a:3609_4": "vā daṭṭhumpi na icchati. Maṭṭhakuṇḍalaṃ nāma attano puttañca sikkhāpesi “tāta, tayā",
  "atk-s0506a:3609_5": "samaṇo gotamo tassa sāvakā ca na upasaṅkamitabbā na daṭṭhabbā”ti. Sopi tathā akāsi.",
  "atk-s0506a:3609_6": "Athassa putto gilāno ahosi, brāhmaṇo dhanakkhayabhayena bhesajjaṃ na kāresi, roge",
  "atk-s0506a:3609_7": "pana vaḍḍhiteva vejje pakkositvā dassesi. Vejjā tassa sarīraṃ oloketvā “atekiccho”ti",
  "atk-s0506a:3609_8": "taṃ ñatvā apakkamiṃsu. Brāhmaṇo “putte abbhantare mate nīharaṇaṃ dukkha”nti puttaṃ",
  "atk-s0506a:3609_9": "bahidvārakoṭṭhake nipajjāpesi.",
  "atk-s0506a:3610_0": "Bhagavā rattiyā paccūsasamaye mahākaruṇāsamāpattito vuṭṭhāya lokaṃ volokento addasa",
  "atk-s0506a:3610_1": "maṭṭhakuṇḍalīmāṇavaṃ khīṇāyukaṃ tadaheva cavanadhammaṃ, nirayasaṃvattanikañcassa",
  "atk-s0506a:3610_2": "kammaṃ katokāsaṃ. “Sace panāhaṃ tattha gamissāmi, so mayi cittaṃ pasādetvā devaloke",
  "atk-s0506a:3610_3": "nibbattitvā pitaraṃ āḷāhane rodamānaṃ upagantvā saṃvejessati, evaṃ so ca tassa pitā",
  "atk-s0506a:3610_4": "ca mama santikaṃ āgamissati, mahājanakāyo sannipatissati tattha mayā dhamme desite",
  "atk-s0506a:3610_5": "mahādhammābhisamayo bhavissatī”ti evaṃ pana ñatvā pubbaṇhasamayaṃ nivāsetvā pattacīvaramādāya",
  "atk-s0506a:3610_6": "mahatā bhikkhusaṅghena saddhiṃ sāvatthiṃ piṇḍāya paviṭṭho maṭṭhakuṇḍalīmāṇavassa",
  "atk-s0506a:3610_7": "pitu gehasamīpe ṭhatvā chabbaṇṇabuddharaṃsiyo vissajjesi. Tā disvā māṇavo “kimeta”nti",
  "atk-s0506a:3610_8": "ito cito ca vilokento addasa bhagavantaṃ dantaṃ guttaṃ santindriyaṃ dvattiṃsāya mahāpurisalakkhaṇehi",
  "atk-s0506a:3610_9": "asītiyā anubyañjanehi byāmappabhāya ketumālāya ca vijjotamānaṃ anupamāya buddhasiriyā",
  "atk-s0506a:3610_10": "acinteyyena buddhānubhāvena virocamānaṃ. Disvā tassa etadahosi “buddho nu kho bhagavā",
  "atk-s0506a:3610_11": "idhānuppatto, yassāyaṃ rūpasampadā attano tejasā sūriyampi abhibhavati, kantabhāvena",
  "atk-s0506a:3610_12": "candimaṃ, upasantabhāvena sabbepi samaṇabrāhmaṇe, upasamena nāma ettheva bhavitabbaṃ,",
  "atk-s0506a:3610_13": "ayameva ca maññe imasmiṃ loke aggapuggalo, mameva ca anukampāya idhānuppatto”ti buddhārammaṇāya",
  "atk-s0506a:3610_14": "pītiyā nirantaraṃ phuṭasarīro anappakaṃ pītisomanassaṃ paṭisaṃvedento pasannacitto",
  "atk-s0506a:3610_15": "añjaliṃ paggayha nipajji. Taṃ disvā bhagavā “alaṃ imassa ettakena saggūpapattiyā”ti pakkāmi.",
  "atk-s0506a:3611_0": "Sopi taṃ pītisomanassaṃ avijahantova kālaṃ katvā tāvatiṃsesu dvādasayojanike vimāne",
  "atk-s0506a:3611_1": "nibbatti. Pitā panassa sarīrasakkāraṃ karitvā dutiyadivase paccūsavelāyaṃ āḷāhanaṃ",
  "atk-s0506a:3611_2": "gantvā “hā hā maṭṭhakuṇḍali, hā hā maṭṭhakuṇḍalī”ti paridevamāno āḷāhanaṃ anuparikkamanto",
  "atk-s0506a:3611_3": "rodati. Devaputto attano vibhavasampattiṃ oloketvā “kuto nu kho ahaṃ idhāgato kiñca",
  "atk-s0506a:3611_4": "kammaṃ katvā”ti upadhārento attano purimattabhāvaṃ ñatvā tattha ca maraṇakāle bhagavati",
  "atk-s0506a:3611_5": "pavattitaṃ cittappasādaṃ manoharaṃ añjalikaraṇamattaṃ disvā “aho mahānubhāvā buddhā",
  "atk-s0506a:3611_6": "bhagavanto”ti sātisayaṃ tathāgate sañjātappasādabahumāno “adinnapubbakabrāhmaṇo nu",
  "atk-s0506a:3611_7": "kho kiṃ karotī”ti upadhārento āḷāhane rodamānaṃ disvā “ayaṃ mayhaṃ pubbe bhesajjamattampi",
  "atk-s0506a:3611_8": "akatvā idāni niratthakaṃ āḷāhane rodati, handa naṃ saṃvejetvā kusale patiṭṭhāpessāmī”ti",
  "atk-s0506a:3611_9": "devalokato āgantvā maṭṭhakuṇḍalīrūpena rodamāno “hā hā canda, hā hā sūriyā”ti bāhā",
  "atk-s0506a:3611_10": "paggayha kandanto pitu samīpe aṭṭhāsi. Atha naṃ brāhmaṇo “ayaṃ maṭṭhakuṇḍalī āgato”ti",
  "atk-s0506a:3611_11": "cintetvā gāthāya ajjhabhāsi –",
  "atk-s0506a:3612": "1207.",
  "atk-s0506a:3613": "“Alaṅkato maṭṭhakuṇḍalī, māladhārī haricandanussado;",
  "atk-s0506a:3614": "Bāhā paggayha kandasi, vanamajjhe kiṃ dukkhito tuva”nti.",
  "atk-s0506a:3615_0": "Tattha alaṅkatoti vibhūsito. Maṭṭhakuṇḍalīti sarīrappadesassa aghaṃsanatthaṃ mālālatādayo",
  "atk-s0506a:3615_1": "adassetvā maṭṭhākāreneva katakuṇḍalo. Atha vā maṭṭhakuṇḍalīti visuddhakuṇḍalo, tāpetvā",
  "atk-s0506a:3615_2": "jātihiṅgulikāya majjitvā dhovitvā sūkaralomena majjitakuṇḍaloti attho. Māladhārīti",
  "atk-s0506a:3615_3": "mālaṃ dhārento, piḷandhitamāloti attho. Haricandanussadoti rattacandanena sabbaso",
  "atk-s0506a:3615_4": "anulittagatto. Kinti pucchāvacanaṃ. Dukkhitoti dukkhappatto. Kiṃdukkhitoti vā ekameva",
  "atk-s0506a:3615_5": "padaṃ, kena dukkhena dukkhitoti attho.",
  "atk-s0506a:3616": "Atha naṃ devaputto āha –",
  "atk-s0506a:3617": "1208.",
  "atk-s0506a:3618": "“Sovaṇṇamayo pabhassaro, uppanno rathapañjaro mama;",
  "atk-s0506a:3619": "Tassa cakkayugaṃ na vindāmi, tena dukkhena jahāmi jīvita”nti.",
  "atk-s0506a:3620": "Atha naṃ brāhmaṇo āha –",
  "atk-s0506a:3621": "1209.",
  "atk-s0506a:3622": "“Sovaṇṇamayaṃ maṇimayaṃ, lohitakamayaṃ atha rūpiyamayaṃ;",
  "atk-s0506a:3623": "Ācikkha me bhaddamāṇava, cakkayugaṃ paṭipādayāmi te”ti.",
  "atk-s0506a:3624_0": "Taṃ sutvā māṇavo “ayaṃ puttassa bhesajjaṃ akatvā puttapatirūpakaṃ maṃ disvā rodanto",
  "atk-s0506a:3624_1": "‘suvaṇṇādimayaṃ rathacakkaṃ karomī’ti vadati, hotu niggaṇhissāmi na”nti cintetvā",
  "atk-s0506a:3624_2": "“kīva mahantaṃ me cakkayugaṃ karissasī”ti vatvā “yāva mahantaṃ ākaṅkhasī”ti vutte",
  "atk-s0506a:3624_3": "“candimasūriyehi me attho, te me dehī”ti yācanto –",
  "atk-s0506a:3625": "1210.",
  "atk-s0506a:3626": "“So māṇavo tassa pāvadi, candasūriyā ubhayettha dissare;",
  "atk-s0506a:3627": "Sovaṇṇamayo ratho mama, tena cakkayugena sobhatī”ti.",
  "atk-s0506a:3628": "Atha naṃ brāhmaṇo āha –",
  "atk-s0506a:3629": "1211.",
  "atk-s0506a:3630": "“Bālo kho tvaṃ asi māṇava, yo tvaṃ patthayase apatthiyaṃ;",
  "atk-s0506a:3631": "Maññāmi tuvaṃ marissasi, na hi tvaṃ lacchasi candasūriye”ti.",
  "atk-s0506a:3632": "Atha naṃ māṇavo “kiṃ pana paññāyamānassatthāya rodanto bālo hoti, udāhu apaññāyamānassā”ti vatvā –",
  "atk-s0506a:3633": "1212.",
  "atk-s0506a:3634": "“Gamanāgamanampi dissati, vaṇṇadhātu ubhayattha vīthiyā;",
  "atk-s0506a:3635": "Peto kālakato na dissati, ko nidha kandataṃ bālyataro”ti.",
  "atk-s0506a:3636": "Taṃ sutvā brāhmaṇo “yuttaṃ esa vadatī”ti sallakkhetvā –",
  "atk-s0506a:3637": "1213.",
  "atk-s0506a:3638": "“Saccaṃ kho vadesi māṇava, ahameva kandataṃ bālyataro;",
  "atk-s0506a:3639": "Candaṃ viya dārako rudaṃ, petaṃ kālakatābhipatthayi”nti. –",
  "atk-s0506a:3640": "Vatvā tassa kathāya nissoko hutvā māṇavassa thutiṃ karonto imā gāthā abhāsi –",
  "atk-s0506a:3641": "1214.",
  "atk-s0506a:3642": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0506a:3643": "Vārinā viya osiñcaṃ, sabbaṃ nibbāpaye daraṃ.",
  "atk-s0506a:3644": "1215.",
  "atk-s0506a:3645": "“Abbahī vata me sallaṃ, sokaṃ hadayanissitaṃ;",
  "atk-s0506a:3646": "Yo me sokaparetassa, puttasokaṃ apānudi.",
  "atk-s0506a:3647": "1216.",
  "atk-s0506a:3648": "“Svāhaṃ abbūḷhasallosmi, sītibhūtosmi nibbuto;",
  "atk-s0506a:3649": "Na socāmi na rodāmi, tava sutvāna māṇavā”ti.",
  "atk-s0506a:3650_0": "1208-10. Tattha rathapañjaroti rathūpatthaṃ. Na vindāmīti na labhāmi. Bhaddamāṇavāti",
  "atk-s0506a:3650_1": "ālapanaṃ. Paṭipādayāmīti sampādetvā dadāmi, mā cakkayugābhāvena jīvitaṃ jahīti adhippāyo.",
  "atk-s0506a:3650_2": "Ubhayettha dissareti ubhopi ettha candasūriyā ākāse dissanti. Ya-kāro padasandhikaro,",
  "atk-s0506a:3650_3": "ubhaye etthāti vā padavibhāgo.",
  "atk-s0506a:3651_0": "1212. Gamanāgamananti divase divase ogamanuggamanavasena candasūriyānaṃ gamanaṃ āgamanañca",
  "atk-s0506a:3651_1": "dissati. “Gamanogamana”ntipi pāḷi, uggamanaṃ ogamanañcāti attho. Vaṇṇadhātūti sītibhāvavisiṭṭhā",
  "atk-s0506a:3651_2": "kantabhāvabhāsurā, uṇhabhāvavisiṭṭhā tikkhabhāvabhāsurā ca vaṇṇanibhā. Ubhayatthāti",
  "atk-s0506a:3651_3": "cande sūriye cāti dvīsupi vaṇṇadhātu dissatīti yojetabbaṃ. Vīthiyāti pavattanavīthiyaṃ",
  "atk-s0506a:3651_4": "ākāse, nāgavīthiyādivīthiyaṃ vā. “Ubhayetthā”tipi pāṭho, ubhaye etthāti padavisandhi.",
  "atk-s0506a:3651_5": "Bālyataroti bālataro atisayena bālo.",
  "atk-s0506a:3652_0": "1213. Imaṃ pana kathaṃ sutvā “alabbhanīyavatthuṃ vatāhaṃ patthetvā kevalaṃ sokagginā",
  "atk-s0506a:3652_1": "ḍayhāmi, kiṃ me niratthakena anayabyasanenā”ti paṭisaṅkhāne aṭṭhāsi. Atha devaputto",
  "atk-s0506a:3652_2": "maṭṭhakuṇḍalīrūpaṃ paṭisaṃharitvā attano dibbarūpeneva aṭṭhāsi. Brāhmaṇo pana taṃ",
  "atk-s0506a:3652_3": "anoloketvā māṇavavohāreneva voharanto “saccaṃ kho vadesi māṇavā”tiādimāha. Tattha",
  "atk-s0506a:3652_4": "candaṃ viya dārako rudanti candaṃ abhipatthayaṃ rudanto dārako viyāti attho. Kālakatābhipatthayinti",
  "atk-s0506a:3652_5": "kālakataṃ abhipatthayiṃ. “Abhipatthaya”ntipi pāṭho.",
  "atk-s0506a:3653": "1214-5. Ādittanti sokagginā ādittaṃ. Nibbāpaye daranti nibbāpayi darathaṃ sokapariḷāhaṃ. Abbahīti uddhari.",
  "atk-s0506a:3654": "Atha brāhmaṇo sokaṃ vinodetvā attano upadesadāyakaṃ dibbarūpena ṭhitaṃ disvā “ko nāma tva”nti pucchanto –",
  "atk-s0506a:3655": "1217.",
  "atk-s0506a:3656": "“Devatā nusi gandhabbo, adu sakko purindado;",
  "atk-s0506a:3657": "Ko vā tvaṃ kassa vā putto, kathaṃ jānemu taṃ maya”nti. –",
  "atk-s0506a:3658": "Āha. Sopi tassa –",
  "atk-s0506a:3659": "1218.",
  "atk-s0506a:3660": "“Yañca kandasi yañca rodasi, puttaṃ āḷāhane sayaṃ dahitvā;",
  "atk-s0506a:3661": "Svāhaṃ kusalaṃ karitvā kammaṃ, tidasānaṃ sahabyataṃ gato”ti. –",
  "atk-s0506a:3662": "Attānaṃ kathesi. Tattha yañca kandasi yañca rodasīti yaṃ tava puttaṃ maṭṭhakuṇḍaliṃ uddissa rodasi, assūni muñcasi.",
  "atk-s0506a:3663": "Atha naṃ brāhmaṇo āha –",
  "atk-s0506a:3664": "1219.",
  "atk-s0506a:3665": "“Appaṃ vā bahuṃ vā nāddasāma, dānaṃ dadantassa sake agāre;",
  "atk-s0506a:3666": "Uposathakammaṃ vā tādisaṃ, kena kammena gatosi devaloka”nti.",
  "atk-s0506a:3667": "Tattha “uposathakammaṃ vā tādisaṃ nāddasāmā”ti yojanā.",
  "atk-s0506a:3668": "Atha naṃ māṇavo āha –",
  "atk-s0506a:3669": "1220.",
  "atk-s0506a:3670": "“Ābādhikohaṃ dukkhito gilāno, āturarūpomhi sake nivesane;",
  "atk-s0506a:3671": "Buddhaṃ vigatarajaṃ vitiṇṇakaṅkhaṃ, addakkhiṃ sugataṃ anomapaññaṃ.",
  "atk-s0506a:3672": "1221.",
  "atk-s0506a:3673": "“Svāhaṃ muditamano pasannacitto, añjaliṃ akariṃ tathāgatassa;",
  "atk-s0506a:3674": "Tāhaṃ kusalaṃ karitvāna kammaṃ, tidasānaṃ sahabyataṃ gato”ti.",
  "atk-s0506a:3675_0": "1220-21. Tattha ābādhikoti ābādhasamaṅgī. Dukkhitoti teneva ābādhikabhāvena jātadukkho.",
  "atk-s0506a:3675_1": "Gilānoti gilāyamānoti attho. Āturarūpoti dukkhavedanābhitunnakāyo. Vigatarajanti",
  "atk-s0506a:3675_2": "vigatarāgādirajaṃ. Vitiṇṇakaṅkhanti sabbaso saṃsayānaṃ samucchinnattā tiṇṇavicikicchaṃ.",
  "atk-s0506a:3675_3": "Anomapaññanti paripuṇṇapaññaṃ, sabbaññunti attho. Akarinti akāsiṃ. Tāhanti taṃ ahaṃ.",
  "atk-s0506a:3676": "Evaṃ tasmiṃ kathenteyeva brāhmaṇassa sakalasarīraṃ pītiyā paripūri. So taṃ pītiṃ pavedento –",
  "atk-s0506a:3677": "1222.",
  "atk-s0506a:3678": "“Acchariyaṃ vata abbhutaṃ vata,",
  "atk-s0506a:3679": "Añjalikammassa ayamīdiso vipāko;",
  "atk-s0506a:3680": "Ahampi muditamano pasannacitto,",
  "atk-s0506a:3681": "Ajjeva buddhaṃ saraṇaṃ vajāmī”ti. – āha;",
  "atk-s0506a:3682_0": "Tattha anabhiṇhappavattitāya accharaṃ paharituṃ yogganti acchariyaṃ, abhūtapubbatāya",
  "atk-s0506a:3682_1": "abbhutaṃ. Ubhayenapi vimhayāvahataṃyeva dassetvā “ahampi muditamano pasannacitto,",
  "atk-s0506a:3682_2": "ajjeva buddhaṃ saraṇaṃ vajāmī”ti āha.",
  "atk-s0506a:3683": "Atha naṃ devaputto saraṇagamane sīlasamādāne ca niyojento –",
  "atk-s0506a:3684": "1223.",
  "atk-s0506a:3685": "“Ajjeva buddhaṃ saraṇaṃ vajāhi, dhammañca saṅghañca pasannacitto;",
  "atk-s0506a:3686": "Tatheva sikkhāya padāni pañca, akhaṇḍaphullāni samādiyassu.",
  "atk-s0506a:3687": "1224.",
  "atk-s0506a:3688": "“Pāṇātipātā viramassu khippaṃ, loke adinnaṃ parivajjayassu;",
  "atk-s0506a:3689": "Amajjapo mā ca musā bhaṇāhi, sakena dārena ca hohi tuṭṭho”ti. –",
  "atk-s0506a:3690": "Gāthādvayamāha.",
  "atk-s0506a:3691_0": "1223. Tattha tathevāti yathā pasannacitto “sammāsambuddho bhagavā”ti buddhaṃ saraṇaṃ",
  "atk-s0506a:3691_1": "vajesi, tatheva “svākkhāto dhammo, suppaṭipanno saṅgho”ti pasannacitto dhammañca",
  "atk-s0506a:3691_2": "saṅghañca saraṇaṃ vajāhi. Yathā vā pasannacitto ratanattayaṃ saraṇaṃ vajesi, tatheva",
  "atk-s0506a:3691_3": "“ayaṃ ekaṃsato diṭṭheva dhamme abhisamparāyañca hitasukhāvaho”ti pasannacitto sikkhāya",
  "atk-s0506a:3691_4": "adhisīlasikkhāya padāni koṭṭhāsabhūtāni adhicittaadhipaññāsikkhāya vā upāyabhūtāni",
  "atk-s0506a:3691_5": "pañcasīlāni avikopanato ca asaṃkilissanato ca akhaṇḍaphullāni samādiyassu, samādāya vattassūti attho.",
  "atk-s0506a:3692": "Evaṃ devaputtena saraṇagamane sīlasamādāne ca niyojito brāhmaṇo tassa vacanaṃ sirasā sampaṭicchanto –",
  "atk-s0506a:3693": "1225.",
  "atk-s0506a:3694": "“Atthakāmosi me yakkha, hitakāmosi devate;",
  "atk-s0506a:3695": "Karomi tuyhaṃ vacanaṃ, tvaṃsi ācariyo mamā”ti. –",
  "atk-s0506a:3696": "Gāthaṃ vatvā tattha patiṭṭhahanto –",
  "atk-s0506a:3697": "1226.",
  "atk-s0506a:3698": "“Upemi saraṇaṃ buddhaṃ, dhammañcāpi anuttaraṃ;",
  "atk-s0506a:3699": "Saṅghañca naradevassa, gacchāmi saraṇaṃ ahaṃ.",
  "atk-s0506a:3700": "1227.",
  "atk-s0506a:3701": "“Pāṇātipātā viramāmi khippaṃ, loke adinnaṃ parivajjayāmi;",
  "atk-s0506a:3702": "Amajjapo no ca musā bhaṇāmi, sakena dārena ca homi tuṭṭho”ti. –",
  "atk-s0506a:3703": "Gāthādvayamāha. Tampi suviññeyyameva.",
  "atk-s0506a:3704_0": "Tato devaputto “kataṃ mayā brāhmaṇassa kattabbayuttakaṃ, idāni sayameva bhagavantaṃ",
  "atk-s0506a:3704_1": "upasaṅkamissatī”ti tattheva antaradhāyi. Brāhmaṇopi kho bhagavati sañjātapasādabahumāno",
  "atk-s0506a:3704_2": "devatāya ca codiyamāno “samaṇaṃ gotamaṃ upasaṅkamissāmī”ti vihārābhimukho gacchati.",
  "atk-s0506a:3704_3": "Taṃ disvā mahājano “ayaṃ brāhmaṇo ettakaṃ kālaṃ tathāgataṃ anupasaṅkamitvā ajja puttasokena",
  "atk-s0506a:3704_4": "upasaṅkamati, kīdisī nu kho dhammadesanā bhavissatī”ti taṃ anubandhi.",
  "atk-s0506a:3705_0": "Brāhmaṇo bhagavantaṃ upasaṅkamitvā paṭisanthāraṃ katvā evamāha “sakkā nu kho bho",
  "atk-s0506a:3705_1": "gotama kiñci dānaṃ adatvā sīlaṃ vā arakkhitvā kevalaṃ tumhesu pasādamattena sagge",
  "atk-s0506a:3705_2": "nibbattitu”nti. “Nanu, brāhmaṇa, ajja paccūsavelāyaṃ maṭṭhakuṇḍalinā devaputtena",
  "atk-s0506a:3705_3": "attano devalokūpapattikāraṇaṃ tuyhaṃ kathika”nti bhagavā avoca. Tasmiṃ khaṇe maṭṭhakuṇḍalīdevaputto",
  "atk-s0506a:3705_4": "saha vimānena āgantvā dissamānarūpo vimānato oruyha bhagavantaṃ abhivādetvā añjaliṃ",
  "atk-s0506a:3705_5": "paggayha ekamantaṃ aṭṭhāsi. Atha bhagavā tassaṃ parisati tena devaputtena katasucaritaṃ",
  "atk-s0506a:3705_6": "kathetvā parisāya cittakallataṃ ñatvā sāmukkaṃsikaṃ dhammadesanaṃ akāsi. Desanāpariyosāne",
  "atk-s0506a:3705_7": "devaputto ca brāhmaṇo ca sannipatitaparisā cāti caturāsītiyā pāṇasahassānaṃ dhammābhisamayo ahosīti.",
  "atk-s0506a:3706": "Maṭṭhakuṇḍalīvimānavaṇṇanā niṭṭhitā.",
  "atk-s0506a:3707": "10. Serīsakavimānavaṇṇanā",
  "atk-s0506a:3708_0": "Suṇotha yakkhassa ca vāṇijāna cāti serīsakavimānaṃ. Tassa kā uppatti? Bhagavati parinibbute",
  "atk-s0506a:3708_1": "āyasmā kumārakassapo pañcahi bhikkhusatehi saddhiṃ setabyanagaraṃ sampatto. Tattha",
  "atk-s0506a:3708_2": "pāyāsirājaññaṃ attano santikaṃ upagataṃ viparītaggāhato vivecetvā sammādassane patiṭṭhāpesi.",
  "atk-s0506a:3708_3": "So tato paṭṭhāya puññapasuto hutvā samaṇabrāhmaṇānaṃ dānaṃ dento tattha akataparicayatāya",
  "atk-s0506a:3708_4": "asakkaccaṃ dānaṃ datvā aparabhāge kālaṃ katvā cātumahārājikabhavane suññe serīsake vimāne nibbatti.",
  "atk-s0506a:3709_0": "Atīte kira kassapassa bhagavato kāle eko khīṇāsavatthero aññatarasmiṃ gāme piṇḍāya",
  "atk-s0506a:3709_1": "caritvā bahigāme devasikaṃ ekasmiṃ padese bhattakiccaṃ akāsi. Taṃ disvā eko gopālako",
  "atk-s0506a:3709_2": "“ayyo sūriyātapena kilamatī”ti pasannacitto catūhi sirīsathambhehi sākhāmaṇḍapaṃ",
  "atk-s0506a:3709_3": "katvā adāsi, maṇḍapassa samīpe sirīsarukkhaṃ ropesīti ca vadanti. So kālaṃ katvā",
  "atk-s0506a:3709_4": "teneva puññakammena cātumahārājikesu nibbatti, tassa purimakammassa sūcakaṃ vimānadvāre",
  "atk-s0506a:3709_5": "sirīsavanaṃ nibbatti vaṇṇagandhasampannehi pupphehi sabbakālaṃ upasobhamānaṃ, tena",
  "atk-s0506a:3709_6": "taṃ vimānaṃ “serīsaka”nti paññāyittha. So ca devaputto ekaṃ buddhantaraṃ devesu ceva",
  "atk-s0506a:3709_7": "manussesu ca saṃsaranto imasmiṃ buddhuppāde yasattherassa catūsu vimalādīsu gihisahāyesu",
  "atk-s0506a:3709_8": "gavampati nāma hutvā bhagavato dhammadesanāya arahatte patiṭṭhito pubbāciṇṇavasena",
  "atk-s0506a:3709_9": "taṃ suññavimānaṃ disvā abhiṇhaṃ divāvihāraṃ gacchati.",
  "atk-s0506a:3710_0": "So aparabhāge pāyāsidevaputtaṃ tattha disvā “kosi tvaṃ, āvuso”ti pucchitvā tena “ahaṃ,",
  "atk-s0506a:3710_1": "bhante, pāyāsirājañño idhūpapanno”ti vutte “nanu tvaṃ micchādiṭṭhiko viparītadassano",
  "atk-s0506a:3710_2": "kathamidhūpapanno”ti āha. Atha naṃ pāyāsidevaputto “ayyenamhi kumārakassapattherena",
  "atk-s0506a:3710_3": "micchādassanato vivecito, puññakiriyānaṃ asakkaccakāritāya pana suññe vimāne nibbatto.",
  "atk-s0506a:3710_4": "Sādhu, bhante, manussalokaṃ gatakāle mama parijanassa ārocetha ‘pāyāsirājañño asakkaccaṃ",
  "atk-s0506a:3710_5": "dānaṃ datvā suññaṃ serīsakavimānaṃ upapanno, tumhe pana sakkaccaṃ puññāni katvā tatrūpapattiyā",
  "atk-s0506a:3710_6": "cittaṃ paṇidahathā”ti. Thero tassānukampāya tathā akāsi. Tepi therassa vacanaṃ sutvā",
  "atk-s0506a:3710_7": "tathā cittaṃ paṇidhāya puññāni katvā serīsake vimāne nibbattiṃsu. Serīsakadevaputtaṃ",
  "atk-s0506a:3710_8": "pana vessavaṇamahārājā marubhūmiyaṃ chāyūdakarahite magge maggapaṭipannānaṃ manussānaṃ",
  "atk-s0506a:3710_9": "amanussaparipantha mocanatthaṃ maggarakkhakaṃ ṭhapesi.",
  "atk-s0506a:3711_0": "Atha aparena samayena aṅgamagadhavāsino vāṇijā sakaṭasahassaṃ bhaṇḍassa pūretvā sindhusovīradesaṃ",
  "atk-s0506a:3711_1": "gacchantā marukantāre divā uṇhabhayena maggaṃ appaṭipajjitvā rattiṃ nakkhattasaññāya",
  "atk-s0506a:3711_2": "maggaṃ paṭipajjiṃsu. Te maggamūḷhā hutvā aññaṃ disaṃ agamaṃsu. Tesaṃ antare eko upāsako",
  "atk-s0506a:3711_3": "ahosi saddho pasanno sīlasampanno arahattappattiyā upanissayasampanno mātāpitūnaṃ",
  "atk-s0506a:3711_4": "upaṭṭhānatthaṃ vaṇijjāya gato. Taṃ anuggaṇhanto serīsakadevaputto saha vimānena attānaṃ",
  "atk-s0506a:3711_5": "dassesi. Dassetvā ca pana “kasmā tumhe imaṃ chāyūdakarahitaṃ vālukākantāraṃ paṭipannā”ti",
  "atk-s0506a:3711_6": "pucchi. Te cassa tattha attano āgatappakāraṃ kathesuṃ, tadatthadīpanā devaputtassa",
  "atk-s0506a:3711_7": "vāṇijānañca vacanapaṭivacanagāthā honti. Ādito pana dve gāthā tāsaṃ sambandhadassanatthaṃ",
  "atk-s0506a:3711_8": "dhammasaṅgāhakehi ṭhapitā –",
  "atk-s0506a:3712": "1228.",
  "atk-s0506a:3713": "“Suṇotha yakkhassa ca vāṇijāna ca, samāgamo yattha tadā ahosi;",
  "atk-s0506a:3714": "Yathā kathaṃ itaritarena cāpi, subhāsitaṃ tañca suṇātha sabbe.",
  "atk-s0506a:3715": "1229.",
  "atk-s0506a:3716": "“Yo so ahu rājā pāyāsi nāma, bhummānaṃ sahabyagato yasassī;",
  "atk-s0506a:3717": "So modamānova sake vimāne, amānuso mānuse ajjhabhāsī”ti.",
  "atk-s0506a:3718_0": "1228-9. Tattha suṇothāti savanāṇattikavacanaṃ. Yaṃ mayaṃ idāni bhaṇāma, taṃ suṇothāti.",
  "atk-s0506a:3718_1": "Yakkhassāti devassa. Devo hi manussānaṃ ekaccānaṃ devānañca pūjanīyabhāvato “yakkho”ti",
  "atk-s0506a:3718_2": "vuccati. Apica sakkopi cattāro mahārājānopi vessavaṇapārisajjāpi purisopi “yakkho”ti",
  "atk-s0506a:3718_3": "vuccati. Tathā hi “atibāḷhaṃ kho ayaṃ yakkho pamatto viharati, yaṃnūnāhaṃ imaṃ yakkhaṃ",
  "atk-s0506a:3718_4": "saṃvejeyya”ntiādīsu sakko “yakkho”ti vutto. “Cattāro yakkhā khaggahatthā”tiādīsu",
  "atk-s0506a:3718_5": "mahārājāno. “Santi hi, bhante, uḷārā yakkhā bhagavato appasannā”tiādīsu vessavaṇapārisajjā.",
  "atk-s0506a:3718_6": "“Ettāvatā yakkhassa suddhī”tiādīsu puriso. Idha pana vessavaṇapārisajjo adhippeto.",
  "atk-s0506a:3718_7": "Vāṇijāna cāti gāthābandhasukhatthaṃ anunāsikalopaṃ katvā vuttaṃ. Samāgamoti samodhānaṃ.",
  "atk-s0506a:3718_8": "Yatthāti yasmiṃ vaṇṇupathe. Tadāti tasmiṃ maggamūḷhā hutvā gamanakāle. Itaritarena",
  "atk-s0506a:3718_9": "cāpīti itarītarañcāpi, idaṃ yathāti iminā yojetabbaṃ. Ayañhettha attho – serīsakadevaputtassa",
  "atk-s0506a:3718_10": "vāṇijānañca tadā yattha samāgamo ahosi, taṃ suṇotha, yathā vāpi tehi aññamaññaṃ subhāsitaṃ",
  "atk-s0506a:3718_11": "sulapitaṃ kathaṃ pavattitaṃ, tañca sabbe ohitacittā suṇāthāti. Bhummānanti bhummadevānaṃ.",
  "atk-s0506a:3719": "Idāni yakkhassa pucchāgāthāyo honti –",
  "atk-s0506a:3720": "1230.",
  "atk-s0506a:3721": "“Vaṅke araññe amanussaṭṭhāne, kantāre appodake appabhakkhe;",
  "atk-s0506a:3722": "Suduggame vaṇṇupathassa majjhe, vaṅkaṃbhayā naṭṭhamanā manussā.",
  "atk-s0506a:3723": "1231.",
  "atk-s0506a:3724": "“Nayidha phalā mūlamayā ca santi, upādānaṃ natthi kutodha bhakkho;",
  "atk-s0506a:3725": "Aññatra paṃsūhi ca vālukāhi ca, tattāhi uṇhāhi ca dāruṇāhi ca.",
  "atk-s0506a:3726": "1232.",
  "atk-s0506a:3727": "“Ujjaṅgalaṃ tattamivaṃ kapālaṃ, anāyasaṃ paralokena tulyaṃ;",
  "atk-s0506a:3728": "Luddānamāvāsamidaṃ purāṇaṃ, bhūmippadeso abhisattarūpo.",
  "atk-s0506a:3729": "1233.",
  "atk-s0506a:3730": "“Atha tumhe kena vaṇṇena, kimāsamānā imaṃ padesañhi;",
  "atk-s0506a:3731": "Anupaviṭṭhā sahasā samecca, lobhā bhayā atha vā sampamūḷhā”ti.",
  "atk-s0506a:3732_0": "1230. Tattha vaṅketi saṃsayaṭṭhāne. Yattha paviṭṭhānaṃ “jīvissāma nu kho, marissāma",
  "atk-s0506a:3732_1": "nu kho”ti jīvite saṃsayo hoti, tādise araññe. Amanussaṭṭhāneti amanussānaṃ pisācādīnaṃ",
  "atk-s0506a:3732_2": "sañcaraṇaṭṭhāne, manussānaṃ vā agocaraṭṭhāne. Kantāreti nirudake iriṇe, kaṃ tārenti",
  "atk-s0506a:3732_3": "nayanti etthāti hi kantāro, udakaṃ gahetvā taritabbaṭṭhānaṃ. Tenāha “appodake”ti.",
  "atk-s0506a:3732_4": "Appa-saddo hettha abhāvattho “appiccho appanigghoso”tiādīsu viya. Vaṇṇupathassa majjheti",
  "atk-s0506a:3732_5": "vālukākantāramajjheti attho. Vaṅkaṃbhayāti vaṅkehi bhītā. Vaṅkehi bhayaṃ etesanti",
  "atk-s0506a:3732_6": "“vaṅkabhayā”ti vattabbe gāthāsukhatthaṃ sānunāsikaṃ katvā “vaṅkaṃbhayā”ti vuttaṃ.",
  "atk-s0506a:3732_7": "Idañca vālukākantārapavesanato pubbe tesaṃ uppannabhayaṃ sandhāya vuttaṃ. Naṭṭhamanāti",
  "atk-s0506a:3732_8": "maggasativippavāsena naṭṭhamānasā, maggamūḷhāti attho. Manussāti tesaṃ ālapanaṃ.",
  "atk-s0506a:3733_0": "1231. Idhāti imasmiṃ marukantāre. Phalāti ambajambutālanāḷikerādiphalāni na santīti",
  "atk-s0506a:3733_1": "yojanā. Mūlamayā cāti mūlāniyeva mūlamayā, vallikandādīni sandhāya vadati. Upādānaṃ",
  "atk-s0506a:3733_2": "natthīti kiñcāpi kiñci bhakkhaṃ natthi, upādānaṃ vā indhanaṃ, aggissa indhanamattampi",
  "atk-s0506a:3733_3": "natthi, kuto kena kāraṇena idha marukantāre bhakkho siyāti attho. Yaṃ pana atthi",
  "atk-s0506a:3733_4": "tattha, taṃ dassetuṃ “aññatra paṃsūhī”tiādi vuttaṃ.",
  "atk-s0506a:3734_0": "1232. Ujjaṅgalanti jaṅgalaṃ vuccati lūkhadhūsaro anudako bhūmippadeso, taṃ pana ṭhānaṃ",
  "atk-s0506a:3734_1": "jaṅgalatopi ukkaṃsena jaṅgalanti āha “ujjaṅgala”nti. Tenāha “tattamivaṃ kapāla”nti,",
  "atk-s0506a:3734_2": "tattaṃ ayokapālasadisanti attho. Gāthāsukhatthañcettha sānunāsikaṃ katvā vuttaṃ,",
  "atk-s0506a:3734_3": "tattamivaicceva daṭṭhabbaṃ. Anāyasanti natthi ettha āyo sukhanti anāyaṃ, tato eva",
  "atk-s0506a:3734_4": "jīvitaṃ sīyati vināsetīti anāyasaṃ. Atha vā na āyasanti anāyasaṃ. Paralokenāti narakena",
  "atk-s0506a:3734_5": "tulyaṃ. Narakañhi sattānaṃ ekantānatthatāya parabhūto paṭisattubhūto lokoti visesato",
  "atk-s0506a:3734_6": "“paraloko”ti vuccati, samantato ayomayattā āyasañca, idaṃ pana tadabhāvato anāyasaṃ,",
  "atk-s0506a:3734_7": "mahato dukkhassa uppattiṭṭhānatāya paralokasadisanti dasseti, “anassaya”nti ca keci",
  "atk-s0506a:3734_8": "paṭhanti, sukhassa appatiṭṭhānabhūtanti attho. Luddānamāvāsamidaṃ purāṇanti idaṃ",
  "atk-s0506a:3734_9": "ṭhānaṃ cirakālato paṭṭhāya luddānaṃ dāruṇānaṃ pisācādīnaṃ āvāsabhūtaṃ. Abhisattarūpoti",
  "atk-s0506a:3734_10": "“evaṃ lūkho ghorākāro hotū”ti porāṇehi isīhi sapitasadiso, dinnasapo viyāti attho.",
  "atk-s0506a:3735_0": "1233. Kena vaṇṇenāti kena kāraṇena. Kimāsamānāti kiṃ paccāsīsantā. Hīti nipātamattaṃ.",
  "atk-s0506a:3735_1": "“Padesampī”ti ca paṭhanti, imampi nāma padesanti attho. Sahasā sameccāti sahasā ādīnavānisaṃse",
  "atk-s0506a:3735_2": "avicāretvā samavāyena anupaviṭṭhā sappaviṭṭhā. Lobhā bhayā atha vā kenaci anatthakāmena",
  "atk-s0506a:3735_3": "palobhitā lobhato kenaci amanussādinā paripātitā bhayā vā. Atha vā sampamūḷhāti maggavippanaṭṭhā",
  "atk-s0506a:3735_4": "imaṃ padesaṃ anupaviṭṭhāti yojanā.",
  "atk-s0506a:3736": "Idāni vāṇijā āhaṃsu –",
  "atk-s0506a:3737": "1234.",
  "atk-s0506a:3738": "“Magadhesu aṅgesu ca satthavāhā, āropayitvā paṇiyaṃ puthuttaṃ;",
  "atk-s0506a:3739": "Te yāmase sindhusovīrabhūmiṃ, dhanatthikā uddayaṃ patthayānā.",
  "atk-s0506a:3740": "1235.",
  "atk-s0506a:3741": "“Divā pipāsaṃnadhivāsayantā, yoggānukampañca samekkhamānā;",
  "atk-s0506a:3742": "Etena vegena āyāma sabbe, rattiṃ maggaṃ paṭipannā vikāle.",
  "atk-s0506a:3743": "1236.",
  "atk-s0506a:3744": "“Te duppayātā aparaddhamaggā, andhākulā vippanaṭṭhā araññe;",
  "atk-s0506a:3745": "Suduggame vaṇṇupathassa majjhe, disaṃ na jānāma pamūḷhacittā.",
  "atk-s0506a:3746": "1237.",
  "atk-s0506a:3747": "“Idañca disvāna adiṭṭhapubbaṃ, vimānaseṭṭhañca tavañca yakkha;",
  "atk-s0506a:3748": "Tatuttariṃ jīvitamāsamānā, disvā patītā sumanā udaggā”ti.",
  "atk-s0506a:3749_0": "1234. Tattha magadhesu aṅgesu ca satthavāhāti magadharaṭṭhe ca aṅgaraṭṭhe ca jātā",
  "atk-s0506a:3749_1": "saṃvaḍḍhā taṃnivāsino satthe satthassa ca vāhanakā satthakā ceva satthasāmikā ca.",
  "atk-s0506a:3749_2": "Paṇiyanti bhaṇḍaṃ. Teti te mayaṃ. Yāmaseti gacchāma. Sindhusovīrabhūminti sindhudesaṃ",
  "atk-s0506a:3749_3": "sovīradesañca. Uddayanti ānisaṃsaṃ atirekalābhaṃ.",
  "atk-s0506a:3750_0": "1235. Anadhivāsayantāti adhivāsetuṃ asakkontā. Yoggānukampanti goṇādīnaṃ sattānaṃ",
  "atk-s0506a:3750_1": "anuggahaṃ. Etena vegenāti iminā javena, yena tava dassanato pubbe āyāma āgatamha.",
  "atk-s0506a:3750_2": "Rattiṃ maggaṃ paṭipannāti rattiyaṃ maggaṃ paṭipannā. Vikāleti akāle avelāyaṃ.",
  "atk-s0506a:3751_0": "1236. Duppayātāti duṭṭhu payātā apathe gatā, tato eva aparaddhamaggā. Andhākulāti",
  "atk-s0506a:3751_1": "andhā viya ākulā, maggajānanasamatthassa paññācakkhuno abhāvena andhā, tato eva ākulā,",
  "atk-s0506a:3751_2": "vippanaṭṭhā ca maggasammūḷhatāya. Disanti gantabbadisaṃ, yassaṃ disāyaṃ sindhusovīradeso,",
  "atk-s0506a:3751_3": "taṃ disaṃ. Pamūḷhacittāti disāsaṃsayasumūḷhacittā.",
  "atk-s0506a:3752_0": "1237. Tavañcāti tuvañca. Yakkhāti ālapanaṃ. Tatuttariṃ jīvitamāsamānāti yo “ito paraṃ",
  "atk-s0506a:3752_1": "amhākaṃ jīvitaṃ natthī”ti jīvitasaṃsayo uppanno, idāni tato uttarimpi jīvitaṃ āsīsantā.",
  "atk-s0506a:3752_2": "Disvāti dassanahetu. Patītāti pahaṭṭhā. Sumanāti somanassappattā. Udaggāti udaggāya pītiyā udaggacittā.",
  "atk-s0506a:3753": "Evaṃ vāṇijehi attano pavattiyā pakāsitāya puna devaputto dvīhi gāthāhi pucchi –",
  "atk-s0506a:3754": "1238.",
  "atk-s0506a:3755": "“Pāraṃ samuddassa imañca vaṇṇuṃ, vettācaraṃ saṅkupathañca maggaṃ;",
  "atk-s0506a:3756": "Nadiyo pana pabbatānañca duggā, puthuddisā gacchatha bhogahetu.",
  "atk-s0506a:3757": "1239.",
  "atk-s0506a:3758": "“Pakkhandiyāna vijitaṃ paresaṃ, verajjake mānuse pekkhamānā;",
  "atk-s0506a:3759": "Yaṃ vo sutaṃ vā atha vāpi diṭṭhaṃ, accherakaṃ taṃ vo suṇoma tātā”ti.",
  "atk-s0506a:3760_0": "Tassattho – pāraṃ samuddassāti samuddassa paratīraṃ, imañca īdisaṃ, vaṇṇuṃ vaṇṇupathaṃ",
  "atk-s0506a:3760_1": "vettalatā bandhitvā ācaritabbato vettācaraṃ maggaṃ, saṅkuke khāṇuke koṭṭetvā gantabbato",
  "atk-s0506a:3760_2": "saṅkupathaṃ maggaṃ, nadiyo pana candabhāgādikā, pabbatānañca visamappadesāti evaṃ",
  "atk-s0506a:3760_3": "duggā puthuddisā bhoganimittaṃ gacchatha, evaṃ gacchantā ca pakkhandiyāna pakkhanditvā",
  "atk-s0506a:3760_4": "anupavisitvā, paresaṃ rājūnaṃ vijitaṃ tattha verajjake videsavāsike manusse pekkhamānā",
  "atk-s0506a:3760_5": "gacchatha, evaṃbhūtehi vo tumhehi yaṃ sutaṃ vā atha vā diṭṭhaṃ vā accherakaṃ acchariyaṃ,",
  "atk-s0506a:3760_6": "taṃ vo santike tātā vāṇijā suṇomāti attano vimānassa acchariyabhāvaṃ tehi kathāpetukāmo pucchati.",
  "atk-s0506a:3761": "Evaṃ devaputtena puṭṭhā vāṇijā āhaṃsu –",
  "atk-s0506a:3762": "1240.",
  "atk-s0506a:3763": "“Itopi accherataraṃ kumāra, na no sutaṃ vā atha vāpi diṭṭhaṃ;",
  "atk-s0506a:3764": "Atītamānusakameva sabbaṃ, disvā na tappāma anomavaṇṇaṃ.",
  "atk-s0506a:3765": "1241.",
  "atk-s0506a:3766": "“Vehāyasaṃ pokkharañño savanti, pahūtamalyā bahupuṇḍarīkā;",
  "atk-s0506a:3767": "Dumā cime niccaphalūpapannā, atīva gandhā surabhiṃ pavāyanti.",
  "atk-s0506a:3768": "1242.",
  "atk-s0506a:3769": "“Veḷūriyathambhā satamussitāse, silāpavāḷassa ca āyataṃsā;",
  "atk-s0506a:3770": "Masāragallā sahalohitaṅgā, thambhā ime jotirasāmayāse.",
  "atk-s0506a:3771": "1243.",
  "atk-s0506a:3772": "“Sahassathambhaṃ atulānubhāvaṃ, tesūpari sādhumidaṃ vimānaṃ;",
  "atk-s0506a:3773": "Ratanantaraṃ kañcanavedimissaṃ, tapanīyapaṭṭehi ca sādhuchannaṃ.",
  "atk-s0506a:3774": "1244.",
  "atk-s0506a:3775": "“Jambonaduttattamidaṃ sumaṭṭho, pāsādasopānaphalūpapanno;",
  "atk-s0506a:3776": "Daḷho ca vaggu ca susaṅgato ca, atīva nijjhānakhamo manuñño.",
  "atk-s0506a:3777": "1245.",
  "atk-s0506a:3778": "“Ratanantarasmiṃ bahuannapānaṃ, parivārito accharāsaṅgaṇena;",
  "atk-s0506a:3779": "Murajaālambaratūriyaghuṭṭho, abhivanditosi thutivandanāya.",
  "atk-s0506a:3780": "1246.",
  "atk-s0506a:3781": "“So modasi nārigaṇappabodhano, vimānapāsādavare manorame;",
  "atk-s0506a:3782": "Acintiyo sabbaguṇūpapanno, rājā yathā vessavaṇo naḷinyā.",
  "atk-s0506a:3783": "1247.",
  "atk-s0506a:3784": "“Devo nu āsi udavāsi yakkho,",
  "atk-s0506a:3785": "Udāhu devindo manussabhūto;",
  "atk-s0506a:3786": "Pucchanti taṃ vāṇijā satthavāhā,",
  "atk-s0506a:3787": "Ācikkha ko nāma tuvaṃsi yakkho”ti.",
  "atk-s0506a:3788_0": "1240-2. Tattha kumārāti paṭhamavaye ṭhitattā devaputtaṃ ālapati. Sabbanti devaputtaṃ",
  "atk-s0506a:3788_1": "tassa vimānapaṭibaddhañca sandhāya vadati. Pokkharaññoti pokkharaṇiyo. Satamussitāseti",
  "atk-s0506a:3788_2": "sataratanubbedhā. Silāpavāḷassāti silāya pavāḷassa ca, silāmayā pavāḷamayāti attho.",
  "atk-s0506a:3788_3": "Āyataṃsāti dīghaṃsā. Atha vā āyatā hutvā aṭṭhasoḷasadvattiṃsādiaṃsavanto.",
  "atk-s0506a:3789_0": "1242. Tesūparīti tesaṃ thambhānaṃ upari. Sādhumidanti sundaraṃ idaṃ tava vimānaṃ.",
  "atk-s0506a:3789_1": "Ratanantaranti ratanantaravantaṃ, bhittithambhasopānādīsu nānāvidhehi aññehi ratanehi",
  "atk-s0506a:3789_2": "yuttaṃ. Kañcanavedimissanti suvaṇṇamayāya vedikāya sahitaṃ parikkhittaṃ. Tapanīyapaṭṭehi",
  "atk-s0506a:3789_3": "ca sādhuchannanti tapanīyamayehi anekaratanamayehi ca chadanehi tattha tattha suṭṭhu chāditaṃ.",
  "atk-s0506a:3790_0": "1244. Jambonaduttattamidanti idaṃ tava vimānaṃ yebhuyyena uttattajambunadabhāsuraṃ.",
  "atk-s0506a:3790_1": "Sumaṭṭho pāsādasopānaphalūpapannoti tassa ca so so padeso sumaṭṭho suṭṭhu majjito,",
  "atk-s0506a:3790_2": "tehi tehi anantarapāsādehi sopānavisesehi ramaṇīyehi phalakehi ca yutto. Daḷhoti",
  "atk-s0506a:3790_3": "thiro. Vaggūti abhirūpo samuggato. Susaṅgatoti suṭṭhu saṅgatāvayavo aññamaññānurūpapāsādāvayavo.",
  "atk-s0506a:3790_4": "Atīva nijjhānakhamoti pabhassarabhāvepi ativiya olokanakkhamo. Manuññoti manoramo.",
  "atk-s0506a:3791_0": "1245. Ratanantarasminti ratanamaye, ratanabhūte vā sārabhūte vimānassa abbhantare.",
  "atk-s0506a:3791_1": "Bahuannapānanti pesalaṃ pahūtaṃ annañca pānañca vijjati, upalabbhatīti adhippāyo.",
  "atk-s0506a:3791_2": "Murajaālambaratūriyaghuṭṭhoti mudiṅgānaṃ ālambarānaṃ avasiṭṭhatūriyānañca saddehi",
  "atk-s0506a:3791_3": "niccaghosito. Abhivanditosīti namassito, thomito vā asi. Tenāha “thūtivandanāyā”ti.",
  "atk-s0506a:3792": "1246. Acintiyoti acinteyyānubhāvo. Naḷinyāti evaṃnāmake kīḷanaṭṭhāne yathā vessavaṇo mahārājā, evaṃ tvaṃ modasīti yojanā.",
  "atk-s0506a:3793": "1247. Āsīti asi bhavasi. Devindoti sakko devarājā. Manussabhūtoti manussesu bhūto manussajātiko. Yakkhoti devādibhāvaṃ pucchitvāpi yakkhabhāvaṃ āsaṅkantā vadanti.",
  "atk-s0506a:3794": "Idāni so devaputto attānaṃ jānāpento –",
  "atk-s0506a:3795": "1248.",
  "atk-s0506a:3796": "“Serīsako nāma ahamhi yakkho, kantāriyo vaṇṇupathamhi gutto;",
  "atk-s0506a:3797": "Imaṃ padesaṃ abhipālayāmi, vacanakaro vessavaṇassa rañño”ti. –",
  "atk-s0506a:3798": "Āha. Tattha ahamhī yakkhoti ahaṃ yakkho amhi. Kantāriyoti ārakkhaṇatthaṃ kantāre niyutto. Guttoti gopako. Tenāha “abhipālayāmī”ti.",
  "atk-s0506a:3799": "Idāni vāṇijā tassa kammādīni pucchantā āhaṃsu –",
  "atk-s0506a:3800": "1249.",
  "atk-s0506a:3801": "“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;",
  "atk-s0506a:3802": "Pucchanti taṃ vāṇijā satthavāhā, kathaṃ tayā laddhamidaṃ manuñña”nti.",
  "atk-s0506a:3803_0": "Tattha adhiccaladdhanti adhiccasamuppattikaṃ, yadicchakaṃ laddhanti attho. Pariṇāmajaṃ",
  "atk-s0506a:3803_1": "teti niyatisaṅgatibhāvapariṇataṃ, kālapariṇataṃ vā. Sayaṃkatanti tayā sayameva kataṃ,",
  "atk-s0506a:3803_2": "deviddhiyā tayā sayameva nibbattitanti attho. Udāhu devehi dinnanti tayā ārādhitehi",
  "atk-s0506a:3803_3": "devehi pasādavasena nissaṭṭhaṃ.",
  "atk-s0506a:3804": "Idāni devaputto caturopi pakāre paṭikkhipitvā puññameva apadisanto –",
  "atk-s0506a:3805": "1250.",
  "atk-s0506a:3806": "“Nādhiccaladdhaṃ na pariṇāmajaṃ me, na sayaṃkataṃ na hi devehi dinnaṃ;",
  "atk-s0506a:3807": "Sakehi kammehi apāpakehi, puññehi me laddhamidaṃ manuñña”nti. –",
  "atk-s0506a:3808": "Gāthamāha.",
  "atk-s0506a:3809": "Taṃ sutvā vāṇijā puna “nādhiccaladdha”nti gāthāyaṃ puññādhikameva te caturo pakāre āropetvā puññassa ca sarūpaṃ pucchiṃsu –",
  "atk-s0506a:3810": "1251.",
  "atk-s0506a:3811": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0506a:3812": "Pucchanti taṃ vāṇijā satthavāhā, kathaṃ tayā laddhamidaṃ vimāna”nti.",
  "atk-s0506a:3813": "Tattha vatanti vatasamādānaṃ. Brahmacariyanti seṭṭhacariyaṃ.",
  "atk-s0506a:3814": "Puna devaputto te paṭikkhipitvā attānaṃ yathūpacitaṃ puññañca dassento –",
  "atk-s0506a:3815": "1252.",
  "atk-s0506a:3816": "“Mamaṃ pāyāsīti ahu samaññā, rajjaṃ yadā kārayiṃ kosalānaṃ;",
  "atk-s0506a:3817": "Natthikadiṭṭhi kadariyo pāpadhammo, ucchedavādī ca tadā ahosiṃ.",
  "atk-s0506a:3818": "1253.",
  "atk-s0506a:3819": "“Samaṇo ca kho āsi kumārakassapo, bahussuto cittakathī uḷāro;",
  "atk-s0506a:3820": "So me tadā dhammakathaṃ abhāsi, diṭṭhivisūkāni vinodayī me.",
  "atk-s0506a:3821": "1254.",
  "atk-s0506a:3822": "“Tāhaṃ tassa dhammakathaṃ suṇitvā, upāsakattaṃ paṭivedayissaṃ;",
  "atk-s0506a:3823": "Pāṇātipātā virato ahosiṃ, loke adinnaṃ parivajjayissaṃ;",
  "atk-s0506a:3824": "Amajjapo no ca musā abhāṇiṃ, sakena dārena ca ahosiṃ tuṭṭho.",
  "atk-s0506a:3825": "1255.",
  "atk-s0506a:3826": "“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0506a:3827": "Teheva kammehi apāpakehi, puññehi me laddhamidaṃ vimāna”nti. –",
  "atk-s0506a:3828": "Āha. Taṃ suviññeyyameva.",
  "atk-s0506a:3829": "Atha vāṇijā devaputtaṃ vimānañcassa paccakkhato disvā kammaphalaṃ saddahitvā attano kammaphale saddhaṃ pavedentā –",
  "atk-s0506a:3830": "1256.",
  "atk-s0506a:3831": "“Saccaṃ kirāhaṃsu narā sapaññā, anaññathā vacanaṃ paṇḍitānaṃ;",
  "atk-s0506a:3832": "Yahiṃ yahiṃ gacchati puññakammo, tahiṃ tahiṃ modati kāmakāmī.",
  "atk-s0506a:3833": "1257.",
  "atk-s0506a:3834": "“Yahiṃ yahiṃ sokapariddavo ca, vadho ca bandho ca parikkileso;",
  "atk-s0506a:3835": "Tahiṃ tahiṃ gacchati pāpakammo, na muccati duggatiyā kadācī”ti. –",
  "atk-s0506a:3836": "Gāthādvayaṃ avocuṃ. Tattha sokapariddavoti soko ca paridevo ca. Parikkilesoti vuttā anatthuppatti.",
  "atk-s0506a:3837": "Evaṃ tesu kathentesuyeva vimānadvāre sirīsarukkhato paripākena muttabandhanā paripakkā sipāṭikā pati, tena devaputto saparijano domanassappatto ahosi. Taṃ disvā vāṇijā –",
  "atk-s0506a:3838": "1258.",
  "atk-s0506a:3839": "“Sammūḷharūpova jano ahosi, asmiṃ muhutte kalalīkatova;",
  "atk-s0506a:3840": "Janassimassa tuyhañca kumāra, appaccayo kena nu kho ahosī”ti. –",
  "atk-s0506a:3841_0": "Gāthamāhaṃsu. Tattha sammūḷharūpovāti sokavasena sabbaso mūḷhasabhāvo viya. Janoti",
  "atk-s0506a:3841_1": "devajano. Asmiṃ muhutteti imasmiṃ muhuttamatte. Kalalīkatoti kalalaṃ viya kato, kalalanissitaudakībhūto",
  "atk-s0506a:3841_2": "viya āviloti adhippāyo. Janassimassa tuyhañcāti imassa tava parijanassa tuyhañca.",
  "atk-s0506a:3841_3": "Appaccayoti domanassaṃ.",
  "atk-s0506a:3842": "Taṃ sutvā devaputto –",
  "atk-s0506a:3843": "1259.",
  "atk-s0506a:3844": "“Ime ca sirīsavanā tātā, dibbā gandhā surabhī sampavanti;",
  "atk-s0506a:3845": "Te sampavāyanti imaṃ vimānaṃ, divā ca ratto ca tamaṃ nihantvā.",
  "atk-s0506a:3846": "1260.",
  "atk-s0506a:3847": "“Imesañca kho vassasataccayena, sipāṭikā phalati ekamekā;",
  "atk-s0506a:3848": "Mānussakaṃ vassasataṃ atītaṃ, yadagge kāyamhi idhūpapanno.",
  "atk-s0506a:3849": "1261.",
  "atk-s0506a:3850": "“Disvānahaṃ vassasatāni pañca,",
  "atk-s0506a:3851": "Asmiṃ vimāne ṭhatvāna tātā;",
  "atk-s0506a:3852": "Āyukkhayā puññakkhayā cavissaṃ,",
  "atk-s0506a:3853": "Teneva sokena pamucchitosmī”ti. – āha;",
  "atk-s0506a:3854_0": "1256. Tattha sirīsavanāti sirīsavipinato. Tātāti vāṇije ālapati. Ime tumhākaṃ mayhañca",
  "atk-s0506a:3854_1": "paccakkhabhūtā dibbā gandhā surabhī ativiya sugandhāyeva samantato pavanti pavāyanti.",
  "atk-s0506a:3854_2": "Te dibbā gandhā evaṃ vāyantā imaṃ vimānaṃ sampavāyanti sammadeva gandhaṃ gāhāpenti,",
  "atk-s0506a:3854_3": "na kevalaṃ sampavāyanameva, atha kho attano pabhāya tamampi nihanti. Tenāha “divā",
  "atk-s0506a:3854_4": "ca ratto ca tamaṃ nihantvā”ti.",
  "atk-s0506a:3855_0": "1260-61. Imesanti sirīsānaṃ. Sipāṭikāti phalakuṭṭhilikā. Phalatīti paccitvā vaṇṭato",
  "atk-s0506a:3855_1": "muccati, puṭabhedaṃ vā patvā sissati. Mānussakaṃ vassasataṃ atītanti yasmā vassasatassa",
  "atk-s0506a:3855_2": "accayena imassa sirīsassa sipāṭikā phalati, ayañca phalitā, tasmā mayhaṃ mānussakaṃ",
  "atk-s0506a:3855_3": "vassasataṃ atītaṃ. Yadagge yato paṭṭhāya, kāyamhi idha imasmiṃ devanikāye upapanno",
  "atk-s0506a:3855_4": "nibbatto. Mayhañca devagaṇanāya pañca vassasatāni āyu, tasmā khīyati me āyūti sokavasena",
  "atk-s0506a:3855_5": "sampamūḷhoti dasseti. Tenāha “disvānahaṃ vassasatāni pañca…pe… teneva sokena pamucchitosmī”ti.",
  "atk-s0506a:3856": "Atha naṃ vāṇijā samassāsento –",
  "atk-s0506a:3857": "1262.",
  "atk-s0506a:3858": "“Kathaṃ nu soceyya tathāvidho so, laddhā vimānaṃ atulaṃ cirāya;",
  "atk-s0506a:3859": "Ye cāpi kho ittaramupapannā, te nūna soceyyuṃ parittapuññā”ti. –",
  "atk-s0506a:3860_0": "Āhaṃsu. Tattha yādisehi appāyukehi maraṇaṃ paṭicca socitabbaṃ siyā, tādiso pana evaṃ",
  "atk-s0506a:3860_1": "dibbānubhāvasampanno navutivassasatasahassāyuko kathaṃ nu soceyya, na socitabbamevāti adhippāyo.",
  "atk-s0506a:3861": "Devaputto tattakeneva samassāsetvā tesaṃ vacanaṃ sampaṭicchanto tesañca upadesaṃ dento –",
  "atk-s0506a:3862": "1263.",
  "atk-s0506a:3863": "“Anucchaviṃ ovadiyañca metaṃ, yaṃ maṃ tumhe peyyavācaṃ vadetha;",
  "atk-s0506a:3864": "Tumhe ca kho tātā mayānuguttā, yehicchakaṃ tena paletha sotthi”nti. –",
  "atk-s0506a:3865_0": "Gāthamāha. Tattha anucchavinti anucchavikaṃ, tumhākameva taṃ yuttarūpaṃ. Ovadiyañca",
  "atk-s0506a:3865_1": "metanti me mayhaṃ tumhehi ovadiyaṃ ovādavasena vattabbametaṃ. Yaṃ yasmā, maṃ mayhaṃ,",
  "atk-s0506a:3865_2": "tumhe “kathaṃ nu soceyya”ntiādinā peyyavācaṃ piyavacanaṃ vadetha. Yaṃ vā peyyavācāya",
  "atk-s0506a:3865_3": "vadanaṃ kathanaṃ, taṃ tumhākameva anucchavikanti yojanā. Atha vā yaṃ yasmā tumhe",
  "atk-s0506a:3865_4": "peyyavācaṃ vadetha, tasmā anucchavikaṃ ovadiyañca ovaditabbaṃ ovādānurūpaṃ kātabbañca",
  "atk-s0506a:3865_5": "me mayā kataṃ, kiṃ pana tanti āha “tumhe ca kho tātā”tiādi. Tattha mayānuguttāti",
  "atk-s0506a:3865_6": "imasmiṃ amanussapariggahe marukantāre yāva kantārātikkamā mayā anuguttā rakkhitā,",
  "atk-s0506a:3865_7": "yenicchakaṃ yathārucitena, sotthiṃ khemena, paletha gacchathāti attho.",
  "atk-s0506a:3866": "Atha vāṇijā kataññubhāvaṃ pakāsentā –",
  "atk-s0506a:3867": "1264.",
  "atk-s0506a:3868": "“Gantvā mayaṃ sindhusovīrabhūmiṃ, dhanatthikā uddayaṃ patthayānā;",
  "atk-s0506a:3869": "Yathāpayogā paripuṇṇacāgā, kāhāma serīsamahaṃ uḷāranti. –",
  "atk-s0506a:3870": "Gāthamāhaṃsu. Tattha yathāpayogāti idāni katapaṭiññānurūpapayogā. Paripuṇṇacāgāti samattacāgā, uḷārassa mahassa pariyattapariccāgā. Mahanti ussavapūjaṃ.",
  "atk-s0506a:3871": "Puna devaputto mahakaraṇaṃ paṭikkhipanto kattabbesu ca te niyojento –",
  "atk-s0506a:3872": "1265.",
  "atk-s0506a:3873": "“Mā ceva serīsamahaṃ akattha, sabbañca vo bhavissati yaṃ vadetha;",
  "atk-s0506a:3874": "Pāpāni kammāni vivajjayātha, dhammānuyogañca adhiṭṭhahāthā”ti. –",
  "atk-s0506a:3875_0": "Gāthamāha. Tattha yaṃ vadethāti yaṃ tumhe khemena sindhusovīradesapattiṃ tattha ca",
  "atk-s0506a:3875_1": "vipulaṃ uddayaṃ lābhaṃ paccāsīsantā “gantvā maya”ntiādīni vadatha. Sabbaṃ taṃ vo",
  "atk-s0506a:3875_2": "tumhākaṃ tatheva bhavissati, tattha nikkaṅkhā hotha, tumhe pana ito paṭṭhāya pāpāni",
  "atk-s0506a:3875_3": "kammāni pāṇātipātādīni vivajjayātha parivajjetha. Dhammānuyoganti dānādikusaladhammassa",
  "atk-s0506a:3875_4": "anuyuñjanaṃ. Adhiṭṭhahāthāti anusikkhatha idaṃ serīsakamahanti dasseti.",
  "atk-s0506a:3876": "Yaṃ pana upāsakaṃ anuggaṇhanto tesaṃ rakkhāvaraṇaṃ kātukāmo ahosi, tassa guṇaṃ kittetvā taṃ tesaṃ uddisanto imā gāthāyo āha –",
  "atk-s0506a:3877": "1266.",
  "atk-s0506a:3878": "“Upāsako atthi imamhi saṅghe, bahussuto sīlavatūpapanno;",
  "atk-s0506a:3879": "Saddho ca cāgī ca supesalo ca, vicakkhaṇo santusito mutīmā.",
  "atk-s0506a:3880": "1267.",
  "atk-s0506a:3881": "“Sañjānamāno na musā bhaṇeyya, parūpaghātāya na cetayeyya;",
  "atk-s0506a:3882": "Vebhūtikaṃ pesuṇaṃ no kareyya, saṇhañca vācaṃ sakhilaṃ bhaṇeyya.",
  "atk-s0506a:3883": "1268.",
  "atk-s0506a:3884": "“Sagāravo sappatisso vinīto, apāpako adhisīle visuddho;",
  "atk-s0506a:3885": "So mātaraṃ pitarañcāpi jantu, dhammena poseti ariyavutti.",
  "atk-s0506a:3886": "1269.",
  "atk-s0506a:3887": "“Maññe so mātāpitūnaṃ kāraṇā, bhogāni pariyesati na attahetu;",
  "atk-s0506a:3888": "Mātāpitūnañca yo accayena, nekkhammapoṇo carissati brahmacariyaṃ.",
  "atk-s0506a:3889": "1270.",
  "atk-s0506a:3890": "“Ujū avaṅko asaṭho amāyo, na lesakappena ca vohareyya;",
  "atk-s0506a:3891": "So tādiso sukatakammakārī, dhamme ṭhito kinti labhetha dukkhaṃ.",
  "atk-s0506a:3892": "1271.",
  "atk-s0506a:3893": "“Taṃkāraṇā pātukatomhi attanā, tasmā dhammaṃ passatha vāṇijāse;",
  "atk-s0506a:3894": "Aññatra teniha bhasmī bhavetha, andhākulā vippanaṭṭhā araññe;",
  "atk-s0506a:3895": "Taṃ khippamānena lahuṃ parena, sukho have sappurisena saṅgamo”ti.",
  "atk-s0506a:3896": "1266. Tattha saṅgheti sattasamūhe. Vicakkhaṇoti tattha tattha kattabbatāya kusalo. Santusitoti santuṭṭho. Mutīmāti kammassakatañāṇādinā idhalokaparalokahitānaṃ munanato mutimā.",
  "atk-s0506a:3897": "1267. Sañjānamāno na musā bhaṇeyyāti sampajānamusā na bhāseyya. Vebhūtikanti sahitānaṃ vinābhāvakaraṇato “vebhūtika”nti laddhanāmaṃ pisuṇaṃ, no kareyya na vadeyya.",
  "atk-s0506a:3898": "1268. Sappatissoti patissayo garuṭṭhāniyesu nivātavuttikattā soraccaṃ, saha patissenāti sappatisso. Adhisīleti upāsakena rakkhitabbaadhisīlasikkhāya. Ariyavuttīti parisuddhavutti.",
  "atk-s0506a:3899": "1269. Nekkhammapoṇoti nibbānaninno. Carissati brahmacariyanti pabbajjaṃ sāsanabrahmacariyaṃ carissati.",
  "atk-s0506a:3900_0": "1270. Lesakappenāti kappiyalesena. Na ca vohareyyāti māyāsāṭheyyavasena vacanaṃ na",
  "atk-s0506a:3900_1": "nicchāreyya. Dhamme ṭhito kinti labhetha dukkhanti evaṃ vuttanayena dhamme ṭhito",
  "atk-s0506a:3900_2": "dhammacārī samacārī kinti kena pakārena dukkhaṃ labhetha pāpuṇeyya.",
  "atk-s0506a:3901_0": "1271. Taṃkāraṇāti tannimittaṃ tassa upāsakassa hetu. Pātukatomhi attanāti sayameva",
  "atk-s0506a:3901_1": "tumhākaṃ ahaṃ pāturahosiṃ. “Attāna”ntipi pāṭho, mama attānaṃ tumhākaṃ pātvākāsinti",
  "atk-s0506a:3901_2": "attho. Tasmāti yasmā ahaṃ dhammaṃ apacāyamāno taṃ rakkhanto tumhepi rakkhāmi, tasmā",
  "atk-s0506a:3901_3": "dhammaṃ passatha dhammameva caritabbaṃ katvā oloketha. Aññatra teniha bhasmī bhavethāti",
  "atk-s0506a:3901_4": "tena upāsakena vinā ce āgatā, imasmiṃ marukantāre anāthā appaṭisaraṇā bhasmabhāvaṃ",
  "atk-s0506a:3901_5": "gaccheyyātha. Khippamānenāti evaṃ khippantena vambhantena pīḷantena. Lahunti sukaraṃ.",
  "atk-s0506a:3901_6": "Parenāti adhikaṃ, aññena vā. Tasmā sukho have sappurisena saṅgamoti. So hi khantisoracce",
  "atk-s0506a:3901_7": "niviṭṭho kenaci kiñci vuttopi na paṭippharatīti adhippāyo.",
  "atk-s0506a:3902": "Evaṃ sāmaññato kittitaṃ sarūpato ñātukāmā vāṇijā –",
  "atk-s0506a:3903": "1272.",
  "atk-s0506a:3904": "“Kiṃ nāma so kiñca karoti kammaṃ,",
  "atk-s0506a:3905": "Kiṃ nāmadheyyaṃ kiṃ pana tassa gottaṃ;",
  "atk-s0506a:3906": "Mayampi naṃ daṭṭhukāmamha yakkha, yassānukampāya idhāgatosi;",
  "atk-s0506a:3907": "Lābhā hi tassa yassa tuvaṃ pihesī”ti. –",
  "atk-s0506a:3908_0": "Gāthamāhaṃsu. Tattha kiṃ nāma soti nāmato so jantu satto ko nāma. Kiñca karoti kammanti",
  "atk-s0506a:3908_1": "kasivaṇijjādīsu kīdisaṃ kammaṃ karoti. Kiṃ nāmadheyyanti mātāpitūhi kataṃ pana “tisso",
  "atk-s0506a:3908_2": "phusso”tiādīsu tassa kiṃ nāmadheyyaṃ, “bhaggavo bhāradvājo”tiādīsu kiṃ vā tassa gottaṃ.",
  "atk-s0506a:3908_3": "Yassa tuvaṃ pihesīti yaṃ tuvaṃ piyāyasi.",
  "atk-s0506a:3909": "Idāni devaputto taṃ nāmagottādivasena dassento –",
  "atk-s0506a:3910": "1273.",
  "atk-s0506a:3911": "“Yo kappako sambhavanāmadheyyo,",
  "atk-s0506a:3912": "Upāsako kocchaphalūpajīvī;",
  "atk-s0506a:3913": "Jānātha naṃ tumhākaṃ pesiyo so,",
  "atk-s0506a:3914": "Mā kho naṃ hīḷittha supesalo so”ti. –",
  "atk-s0506a:3915_0": "Āha. Tattha kappakoti nhāpito. Sambhavanāmadheyyoti sambhavoti evaṃnāmo. Kocchaphalūpajīvīti",
  "atk-s0506a:3915_1": "kocchañca phalañca upanissāya jīvanako. Tattha kocchaṃ nāma āḷakādisaṇṭhāpanatthaṃ",
  "atk-s0506a:3915_2": "kesādīnaṃ ullikhanasādhanaṃ. Pesiyo pesanakārako veyyāvaccakaro.",
  "atk-s0506a:3916": "Idāni vāṇijā taṃ sañjānitvā āhaṃsu –",
  "atk-s0506a:3917": "1274.",
  "atk-s0506a:3918": "“Jānāmase yaṃ tvaṃ pavadesi yakkha, na kho naṃ jānāma sa edisoti;",
  "atk-s0506a:3919": "Mayampi naṃ pūjayissāma yakkha, sutvāna tuyhaṃ vacanaṃ uḷāra”nti.",
  "atk-s0506a:3920": "Tattha jānāmaseti yaṃ tvaṃ vadesi, taṃ mayaṃ sarūpato jānāma. Edisoti guṇato pana yathā tayā kittitaṃ, evaṃ edisoti taṃ na kho jānāma, yathā taṃ aviddasunoti adhippāyo.",
  "atk-s0506a:3921": "Idāni devaputto te attano vimānaṃ āropetvā anusāsanatthaṃ –",
  "atk-s0506a:3922": "1275.",
  "atk-s0506a:3923": "“Ye keci imasmiṃ satthe manussā, daharā mahantā athavāpi majjhimā;",
  "atk-s0506a:3924": "Sabbeva te ālambantu vimānaṃ, passantu puññānaṃ phalaṃ kadariyā”ti. –",
  "atk-s0506a:3925": "Gāthamāha. Tattha mahantāti vuḍḍhā. Ālambantūti ārohantu. Kadariyāti maccharino adānasīlā.",
  "atk-s0506a:3926": "Idāni pariyosāne cha gāthā dhammasaṅgāhakehi vuttā –",
  "atk-s0506a:3927": "1276.",
  "atk-s0506a:3928": "“Te tattha sabbeva ahaṃ pureti, taṃ kappakaṃ tattha purakkhatvā;",
  "atk-s0506a:3929": "Sabbeva te ālambiṃsu vimānaṃ, masakkasāraṃ viya vāsavassa.",
  "atk-s0506a:3930": "1277.",
  "atk-s0506a:3931": "“Te tattha sabbeva ahaṃ pureti, upāsakattaṃ paṭivedayiṃsu;",
  "atk-s0506a:3932": "Pāṇātipātā viratā ahesuṃ, loke adinnaṃ parivajjayiṃsu;",
  "atk-s0506a:3933": "Amajjapā no ca musā bhaṇiṃsu, sakena dārena ca ahesuṃ tuṭṭhā.",
  "atk-s0506a:3934": "1278.",
  "atk-s0506a:3935": "“Te tattha sabbeva ahaṃ pureti, upāsakattaṃ paṭivedayitvā;",
  "atk-s0506a:3936": "Pakkāmi sattho anumodamāno, yakkhiddhiyā anumato punappunaṃ.",
  "atk-s0506a:3937": "1279.",
  "atk-s0506a:3938": "“Gantvāna te sindhusovīrabhūmiṃ, dhanatthikā uddayaṃ patthayānā;",
  "atk-s0506a:3939": "Yathāpayogā paripuṇṇalābhā, paccāgamuṃ pāṭaliputtamakkhataṃ.",
  "atk-s0506a:3940": "1280.",
  "atk-s0506a:3941": "“Gantvāna te saṅgharaṃ sotthivanto, puttehi dārehi samaṅgibhūtā;",
  "atk-s0506a:3942": "Ānandī vittā sumanā patītā, akaṃsu serīsamahaṃ uḷāraṃ;",
  "atk-s0506a:3943": "Serīsakaṃ te pariveṇaṃ māpayiṃsu.",
  "atk-s0506a:3944": "1281.",
  "atk-s0506a:3945": "“Etādisā sappurisāna sevanā, mahatthikā dhammaguṇāna sevanā;",
  "atk-s0506a:3946": "Ekassa atthāya upāsakassa, sabbeva sattā sukhitā ahesu”nti.",
  "atk-s0506a:3947_0": "1276. Tattha ahaṃ pureti ahaṃ purimaṃ ahaṃ purimanti ahamahaṃkarāti attho. “Te tattha",
  "atk-s0506a:3947_1": "sabbevā”ti vatvā puna “sabbeva te”ti vacanaṃ “sabbeva te yathā vimānassa āruhane",
  "atk-s0506a:3947_2": "ussukkajātā ahesuṃ, tathā sabbeva taṃ āruhiṃsu, na kassaci āruhane antarāyo ahosī”ti",
  "atk-s0506a:3947_3": "dassanatthaṃ vuttaṃ. Masakkasāraṃ viya vāsavassāti “masakkasāra”nti ca tāvatiṃsabhavanaṃ",
  "atk-s0506a:3947_4": "vuccati, sabbaṃ vā devabhavanaṃ, idha pana sakkabhavanaṃ veditabbaṃ. Tenāha “masakkasāraṃ viya vāsavassā”ti.",
  "atk-s0506a:3948_0": "1277-8. Atha te vāṇijā vimānaṃ passitvā pasannacittā tassa devaputtassa ovāde ṭhatvā",
  "atk-s0506a:3948_1": "saraṇesu ca sīlesu ca patiṭṭhāya tassa ānubhāvena sotthinā icchitaṃ desaṃ agamaṃsu.",
  "atk-s0506a:3948_2": "Tena vuttaṃ “te tattha sabbevā”tiādi. Tattha anumato pakkāmi sattho yakkhiddhiyā",
  "atk-s0506a:3948_3": "punappunaṃ anumodamānoti yojanā. Kena pana anumatoti? Yakkhenāti pākaṭoyamattho.",
  "atk-s0506a:3949": "1279. Yathāpayogāti yathāajjhāsayaṃ katapayogā. Paripuṇṇalābhāti samiddhalābhā. Akkhatanti anupaddutaṃ pāṭaliputtaṃ. Akkhatanti vā anābādhaṃ anuppīḷaṃ, anantarāyenāti attho.",
  "atk-s0506a:3950_0": "1280. Saṅgharanti sakaṃ gehaṃ. Sotthivantoti sotthibhāvena yuttā khemino. Ānandītiādīhi",
  "atk-s0506a:3950_1": "catūhi padehi somanassitabhāvameva vadati. Serīsakaṃ te pariveṇaṃ māpayiṃsūti kataññutāya",
  "atk-s0506a:3950_2": "ṭhatvā paṭissavamocanatthañca devaputtassa nāmena serīsakaṃ nāma paricchedavasena",
  "atk-s0506a:3950_3": "veṇiyato pekkhitabbato pariveṇaṃ pāsādakūṭāgārarattiṭṭhānādisampannaṃ pākāraparikkhittaṃ",
  "atk-s0506a:3950_4": "dvārakoṭṭhakayuttaṃ āvāsaṃ akaṃsu.",
  "atk-s0506a:3951_0": "1281. Etādisāti edisī, evaṃ anatthapaṭibāhinī atthasādhikā ca. Mahatthikāti mahāpayojanā",
  "atk-s0506a:3951_1": "mahānisaṃsā. Dhammaguṇānanti aviparītaguṇānaṃ. Ekassa sattassa hitatthaṃ sabbeva",
  "atk-s0506a:3951_2": "sattā sabbe eva te satthapariyāpannā sattā, sukhitā sukhappattā khemappattā ahesuṃ.",
  "atk-s0506a:3952_0": "Sambhavo pana upāsako pāyāsissa devaputtassa tesañca vāṇijānaṃ vacanapaṭivacanavasena",
  "atk-s0506a:3952_1": "pavattaṃ gāthābandhaṃ sutaniyāmeneva uggahetvā therānaṃ ārocesi. Pāyāsidevaputto",
  "atk-s0506a:3952_2": "āyasmato sambhavattherassa kathesīti apare. Taṃ yasattherappamukhā mahātherā dutiyasaṅgītiyaṃ",
  "atk-s0506a:3952_3": "saṅgahaṃ āropesuṃ. Sambhavo pana upāsako mātāpitūnaṃ accayena pabbajitvā arahatte patiṭṭhāsi.",
  "atk-s0506a:3953": "Serīsakavimānavaṇṇanā niṭṭhitā.",
  "atk-s0506a:3954": "11. Sunikkhittavimānavaṇṇanā",
  "atk-s0506a:3955_0": "Uccamidaṃ maṇithūṇaṃ vimānanti sunikkhittavimānaṃ. Tassa kā uppatti? Bhagavā sāvatthiyaṃ",
  "atk-s0506a:3955_1": "viharati jetavane. Tena samayena āyasmā mahāmoggallāno heṭṭhā vuttanayeneva devacārikaṃ",
  "atk-s0506a:3955_2": "caranto tāvatiṃsabhavanaṃ upagato. Tasmiñca khaṇe aññataro devaputto attano vimānadvāre",
  "atk-s0506a:3955_3": "ṭhito āyasmantaṃ mahāmoggallānaṃ disvā sañjātagāravabahumāno upasaṅkamitvā pañcapatiṭṭhitena",
  "atk-s0506a:3955_4": "vanditvā añjaliṃ paggayha aṭṭhāsi.",
  "atk-s0506a:3956_0": "So kira atīte kassapasammāsambuddhe parinibbute tassa sarīradhātuyo pakkhipitvā yojanike",
  "atk-s0506a:3956_1": "kanakathūpe ca kate catasso parisā kālena kālaṃ upasaṅkamitvā gandhapupphadhūpādīhi",
  "atk-s0506a:3956_2": "cetiye pūjaṃ karonti, tattha aññataro upāsako aññesu pupphapūjaṃ katvā gatesu tehi",
  "atk-s0506a:3956_3": "pūjitaṭṭhāne dunnikkhittāni pupphāni disvā tattheva tāni sammadeva ṭhapento sannivesavasena",
  "atk-s0506a:3956_4": "dassanīyaṃ pāsādikaṃ vibhattivisesayuttaṃ pupphapūjaṃ akāsi. Katvā ca pana etaṃ ārammaṇaṃ",
  "atk-s0506a:3956_5": "gaṇhanto satthu guṇe anussaritvā pasannacitto taṃ puññaṃ hadaye ṭhapesi.",
  "atk-s0506a:3957_0": "So aparabhāge kālaṃ katvā tasseva kammassa ānubhāvena tāvatiṃsabhavane dvādasayojanike",
  "atk-s0506a:3957_1": "kanakavimāne nibbatti, mahānubhāvo mahā cassa parivāro ahosi. Taṃ sandhāya vuttaṃ",
  "atk-s0506a:3957_2": "“tasmiñca khaṇe aññataro devaputto…pe… aṭṭhāsī”ti. Atha naṃ āyasmā mahāmoggallāno",
  "atk-s0506a:3957_3": "yathāladdhasampattikittanamukhena katasucaritakammaṃ imāhi gāthāhi pucchi –",
  "atk-s0506a:3958": "1282.",
  "atk-s0506a:3959": "“Uccamidaṃ maṇithūṇaṃ vimānaṃ, samantato dvādasayojanāni;",
  "atk-s0506a:3960": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3961": "1283.",
  "atk-s0506a:3962": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:3963": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:3964": "1284.",
  "atk-s0506a:3965": "“Kena tetādiso vaṇṇo, kena te idha mijjhati;",
  "atk-s0506a:3966": "Uppajjanti ca te bhogā, ye keci manaso piyā.",
  "atk-s0506a:3967": "1285.",
  "atk-s0506a:3968": "“Pucchāmi taṃ deva mahānubhāva, manussabhūto kimakāsi puññaṃ;",
  "atk-s0506a:3969": "Kenāsi evaṃ jalitānubhāvo, vaṇṇo ca te sabbadisā pabhāsatī”ti.",
  "atk-s0506a:3970": "Sopi tassa attano katakammaṃ imāhi gāthāhi kathesi. Taṃ dassentā saṅgītikārā āhaṃsu –",
  "atk-s0506a:3971": "1286.",
  "atk-s0506a:3972": "“So devaputto attamano, moggallānena pucchito;",
  "atk-s0506a:3973": "Pañhaṃ puṭṭho viyākāsi, yassa kammassidaṃ phalaṃ”.",
  "atk-s0506a:3974": "1287.",
  "atk-s0506a:3975": "“Dunnikkhittaṃ mālaṃ sunikkhipitvā, patiṭṭhapetvā sugatassa thūpe;",
  "atk-s0506a:3976": "Mahiddhiko camhi mahānubhāvo, dibbehi kāmehi samaṅgibhūto.",
  "atk-s0506a:3977": "1288.",
  "atk-s0506a:3978": "“Tena metādiso vaṇṇo, tena me idha mijjhati;",
  "atk-s0506a:3979": "Uppajjanti ca me bhogā, ye keci manaso piyā.",
  "atk-s0506a:3980": "1289.",
  "atk-s0506a:3981": "“Akkhāmi te bhikkhu mahānubhāva, manussabhūto yamahaṃ akāsiṃ;",
  "atk-s0506a:3982": "Tenamhi evaṃ jalitānubhāvo, vaṇṇo ca me sabbadisā pabhāsatī”ti.",
  "atk-s0506a:3983_0": "1287. Tattha dunnikkhittaṃ mālanti cetiye pūjākaraṇaṭṭhāne nirantaraṭṭhapanādinā",
  "atk-s0506a:3983_1": "racanāvisesena aṭṭhapetvā yathānikkhittatāya na suṭṭhu nikkhittaṃ, vātena vā paharitvā",
  "atk-s0506a:3983_2": "dunnikkhittaṃ pupphaṃ. Sunikkhipitvāti suṭṭhu nikkhipitvā racanāvisesena dassanīyaṃ",
  "atk-s0506a:3983_3": "pāsādikaṃ katvā nikkhipiya. Patiṭṭhapetvāti vibhattivisesādivasena pupphaṃ patiṭṭhāpetvā.",
  "atk-s0506a:3983_4": "Taṃ vā pupphaṃ nikkhipanto satthu cetiyaṃ uddissa mama santāne kusaladhammaṃ patiṭṭhāpetvāti",
  "atk-s0506a:3983_5": "evaṃ ettha attho daṭṭhabbo. Sesaṃ vuttanayameva.",
  "atk-s0506a:3984_0": "Evaṃ devaputtena attano sucaritakamme pakāsite thero tassa dhammaṃ desetvā āgantvā",
  "atk-s0506a:3984_1": "bhagavato tamatthaṃ nivedesi. Bhagavā taṃ aṭṭhuppattiṃ katvā sampattamahājanassa",
  "atk-s0506a:3984_2": "dhammaṃ desesi. Desanā mahājanassa sātthikā ahosīti.",
  "atk-s0506a:3985": "Sunikkhittavimānavaṇṇanā niṭṭhitā.",
  "atk-s0506a:3986": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:3987": "Ekādasavatthupaṭimaṇḍitassa sattamassa",
  "atk-s0506a:3988": "Sunikkhittavaggassa atthavaṇṇanā niṭṭhitā.",
  "atk-s0506a:3989": "Niṭṭhitā ca purisavimānavaṇṇanā.",
  "atk-s0506a:3990": "Nigamanakathā",
  "atk-s0506a:3991": "Ettāvatā ca –",
  "atk-s0506a:3992": "Devatānaṃ vimānādi-sampattiṃ tassa kāraṇaṃ;",
  "atk-s0506a:3993": "Pakāsayantī sattānaṃ, sabbalokahitāvahā.",
  "atk-s0506a:3994": "Appakānampi kārānaṃ, yā vibhāveti desanā;",
  "atk-s0506a:3995": "Uḷāraphalataṃ citta-khettasampattiyogato.",
  "atk-s0506a:3996": "Yaṃ kathāvatthukusalā, supariññātavatthukā;",
  "atk-s0506a:3997": "Vimānavatthuicceva, saṅgāyiṃsu mahesayo.",
  "atk-s0506a:3998": "Tassa atthaṃ pakāsetuṃ, porāṇaṭṭhakathānayaṃ;",
  "atk-s0506a:3999": "Sannissāya samāraddhā, atthasaṃvaṇṇanā mayā.",
  "atk-s0506a:4000": "Yā tattha paramatthānaṃ, tattha tattha yathārahaṃ;",
  "atk-s0506a:4001": "Pakāsanā paramattha-dīpanī nāma nāmato.",
  "atk-s0506a:4002": "Sampattā pariniṭṭhānaṃ, anākulavinicchayā;",
  "atk-s0506a:4003": "Sā sattarasamattāya, pāḷiyā bhāṇavārato.",
  "atk-s0506a:4004": "Iti taṃ saṅkharontena, yaṃ taṃ adhigataṃ mayā;",
  "atk-s0506a:4005": "Puññaṃ tassānubhāvena, lokanāthassa sāsanaṃ.",
  "atk-s0506a:4006": "Ogāhetvā visuddhāya, sīlādipaṭipattiyā;",
  "atk-s0506a:4007": "Sabbepi dehino hontu, vimuttirasabhāgino.",
  "atk-s0506a:4008": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0506a:4009": "Tasmiṃ sagāravā niccaṃ, hontu sabbepi pāṇino.",
  "atk-s0506a:4010": "Sammā vassatu kālena, devopi jagatīpati;",
  "atk-s0506a:4011": "Saddhammanirato lokaṃ, dhammeneva pasāsatūti.",
  "atk-s0506a:4012": "Iti badaratitthavihāravāsinā ācariyadhammapālena",
  "atk-s0506a:4013": "Katāya",
  "atk-s0506a:4014": "Paramatthadīpaniyā khuddaka-aṭṭhakathāya",
  "atk-s0506a:4015": "Vimānavatthuatthavaṇṇanā niṭṭhitā.",
  "atk-s0506a:4016": "Vimānavatthu-aṭṭhakathā samattā."
}