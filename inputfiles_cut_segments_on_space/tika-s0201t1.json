{
  "tika-s0201t1:0": "1. Mūlapariyāyavaggo",
  "tika-s0201t1:1": "1. Mūlapariyāyasuttavaṇṇanā",
  "tika-s0201t1:2": "Abbhantaranidānavaṇṇanā",
  "tika-s0201t1:3_0": "1. Evaṁ bāhiranidāne vattabbaṁ atidisitvā idāni abhantaranidānaṁ ādito paṭṭhāya saṁvaṇṇetuṁ",
  "tika-s0201t1:3_1": "‘‘yaṁ paneta’’ntiādi vuttaṁ. Tattha yasmā saṁvaṇṇanaṁ karontena saṁvaṇṇetabbe dhamme",
  "tika-s0201t1:3_2": "padavibhāgaṁ padatthañca dassetvā tato paraṁ piṇḍattādidassanavasena saṁvaṇṇanā kātabbā,",
  "tika-s0201t1:3_3": "tasmā padāni tāva dassento ‘‘evanti nipātapada’’ntiādimāha. Tattha padavibhāgoti",
  "tika-s0201t1:3_4": "padānaṁ viseso, na padaviggaho. Atha vā padāni ca padavibhāgo ca padavibhāgo, padaviggaho",
  "tika-s0201t1:3_5": "ca padavibhāgo ca padavibhāgoti vā ekasesavasena padapadaviggahā padavibhāgasaddena",
  "tika-s0201t1:3_6": "vuttāti veditabbaṁ. Tattha padaviggaho ‘‘subhagañca taṁ vanañcāti subhagavanaṁ, sālānaṁ",
  "tika-s0201t1:3_7": "rājā, sālo ca so rājā ca itipi sālarājā’’tiādivasena samāsapadesu daṭṭhabbo.",
  "tika-s0201t1:4_0": "Atthatoti padatthato. Taṁ pana padatthaṁ atthuddhārakkamena paṭhamaṁ evaṁsaddassa",
  "tika-s0201t1:4_1": "dassento ‘‘evaṁ-saddo tāvā’’tiādimāha. Avadhāraṇādīti ettha ādi-saddena idamatthapucchāparimāṇādiatthānaṁ",
  "tika-s0201t1:4_2": "saṅgaho daṭṭhabbo. Tathā hi ‘‘evaṁgatāni puthusippāyatanāni (dī. ni. 1.163), evavidho",
  "tika-s0201t1:4_3": "evamākāro’’ti ca ādīsu idaṁ-saddassa atthe evaṁ-saddo. Gata-saddo hi pakārapariyāyo,",
  "tika-s0201t1:4_4": "tathā vidhākāra-saddā ca. Tathā hi vidhayuttagata-sadde lokiyā pakāratthe vadanti.",
  "tika-s0201t1:4_5": "‘‘Evaṁ su te sunhātā suvilittā kappitakesamassū āmukkamaṇikuṇḍalābharaṇā odātavatthavasanā",
  "tika-s0201t1:4_6": "pañcahi kāmaguṇehi samappitā samaṅgībhūtā paricārenti, seyyathāpi tvaṁ etarahi sācariyakoti.",
  "tika-s0201t1:4_7": "No hidaṁ, bho gotamā’’tiādīsu (dī. ni. 1.286) pucchāyaṁ. ‘‘Evaṁlahuparivattaṁ (a.",
  "tika-s0201t1:4_8": "ni. 1.48) evamāyupariyanto’’ti (pārā. 12) ca ādīsu parimāṇe.",
  "tika-s0201t1:5_0": "Nanu ca ‘‘evaṁ su te sunhātā suvilittā, evamāyupariyanto’’ti ettha evaṁ-saddena pucchanākāraparimāṇākārānaṁ",
  "tika-s0201t1:5_1": "vuttattā ākārattho eva evaṁ-saddoti? Na, visesasabbhāvato. Ākāramattavācako hi evaṁ-saddo",
  "tika-s0201t1:5_2": "ākāratthoti adhippeto yathā ‘‘evaṁ byā kho’’tiādīsu (ma. ni. 1.234, 396), na pana",
  "tika-s0201t1:5_3": "ākāravisesavācako. Evañca katvā ‘‘evaṁ jātena maccenā’’tiādīni upamādiudāharaṇāni",
  "tika-s0201t1:5_4": "upapannāni honti. Tathā hi ‘‘yathāpi…pe… bahu’’nti (dha. pa. 53) ettha puppharāsiṭṭhāniyato",
  "tika-s0201t1:5_5": "manussūpapatti-sappurisūpanissaya-saddhammassavana-yonisomanasikāra- bhogasampatti-ādidānādi-puññakiriyahetusamudāyato",
  "tika-s0201t1:5_6": "sobhā-sugandhatādiguṇayogato mālāguṇasadisiyo pahūtā puññakiriyā maritabbasabhāvatāya",
  "tika-s0201t1:5_7": "maccena sattena kattabbāti jotitattā puppharāsimālāguṇāva upamā, tesaṁ upamākāro",
  "tika-s0201t1:5_8": "yathā-saddena aniyamato vuttoti ‘‘evaṁ-saddo upamākāranigamanattho’’ti vattuṁ yuttaṁ.",
  "tika-s0201t1:5_9": "So pana upamākāro niyamiyamāno atthato upamāva hotīti āha ‘‘upamāyaṁ āgato’’ti. Tathā",
  "tika-s0201t1:5_10": "‘‘evaṁ iminā ākārena abhikkamitabba’’ntiādinā upadisiyamānāya samaṇasāruppāya ākappasampattiyā",
  "tika-s0201t1:5_11": "yo tattha upadisanākāro, so atthato upadeso evāti vuttaṁ ‘‘evaṁ te…pe… upadese’’ti.",
  "tika-s0201t1:5_12": "Tathā ‘‘evametaṁ bhagavā, evametaṁ sugatā’’ti ettha ca bhagavatā yathāvuttamatthaṁ",
  "tika-s0201t1:5_13": "aviparītato jānantehi kataṁ tattha saṁvijjamānaguṇānaṁ pakārehi haṁsanaṁ udaggatākaraṇaṁ",
  "tika-s0201t1:5_14": "sampahaṁsanaṁ. Yo tattha sampahaṁsanākāroti yojetabbaṁ.",
  "tika-s0201t1:6_0": "Evamevaṁ panāyanti ettha garahaṇākāroti yojetabbaṁ, so ca garahaṇākāro ‘‘vasalī’’tiādikhuṁsanasaddasannidhānato",
  "tika-s0201t1:6_1": "idha evaṁ-saddena pakāsitoti viññāyati. Yathā cettha, evaṁ upamākārādayopi upamādivasena",
  "tika-s0201t1:6_2": "vuttānaṁ puppharāsiādisaddānaṁ sannidhānato daṭṭhabbaṁ. Evaṁ, bhanteti pana dhammassa",
  "tika-s0201t1:6_3": "sādhukaṁ savanamanasikāre sanniyojitehi bhikkhūhi attano tattha ṭhitabhāvassa paṭijānanavasena",
  "tika-s0201t1:6_4": "vuttattā ettha evaṁ-saddo vacanasampaṭicchanattho vutto. Tena evaṁ, bhante sādhu,",
  "tika-s0201t1:6_5": "bhante, suṭṭhu, bhanteti vuttaṁ hoti. Evañca vadehīti ‘‘yathāhaṁ vadāmi, evaṁ samaṇaṁ",
  "tika-s0201t1:6_6": "ānandaṁ vadehī’’ti yo evaṁ vadanākāro idāni vattabbo. So evaṁsaddena nidassīyatīti",
  "tika-s0201t1:6_7": "‘‘nidassane’’ti vuttoti. Evaṁ noti etthāpi tesaṁ yathāvuttadhammānaṁ ahitadukkhāvahabhāve",
  "tika-s0201t1:6_8": "sanniṭṭhānajananatthaṁ anumatigahaṇavasena ‘‘saṁvattanti vā no vā, kathaṁ vo ettha",
  "tika-s0201t1:6_9": "hotī’’ti pucchāya katāya ‘‘evaṁ no ettha hotī’’ti vuttattā tadākārasanniṭṭhānaṁ evaṁ-saddena",
  "tika-s0201t1:6_10": "vibhāvitanti viññāyati. So pana tesaṁ dhammānaṁ ahitāya dukkhāya saṁvattanākāro niyamiyamāno",
  "tika-s0201t1:6_11": "avadhāraṇattho hotīti āha ‘‘evaṁ no ettha hotītiādīsu avadhāraṇe’’ti.",
  "tika-s0201t1:7_0": "Nānānayanipuṇanti ekattanānattaabyāpāraevaṁdhammatāsaṅkhātā, nandiyāvattatipukkhalasīhavikkīḷitaaṅkusadisālocanasaṅkhātā",
  "tika-s0201t1:7_1": "vā ādhārādibhedavasena nānāvidhā nayā nānānayā, nayā vā pāḷigatiyo, tā ca paññattianupaññattiādivasena",
  "tika-s0201t1:7_2": "saṁkilesabhāgiyādilokiyāditadubhayavomissakādivasena kusalādivasena khandhādivasena",
  "tika-s0201t1:7_3": "saṅgahādivasena samayavimuttādivasena ṭhapanādivasena kusalamūlādivasena tikappaṭṭhānādivasena",
  "tika-s0201t1:7_4": "ca nānappakārāti nānānayā. Tehi nipuṇaṁ saṇhaṁ sukhumanti nānānayanipuṇaṁ. Āsayova",
  "tika-s0201t1:7_5": "ajjhāsayo, te ca sassatādibhedena, tattha ca apparajakkhatādibhedena aneke, attajjhāsayādayo",
  "tika-s0201t1:7_6": "eva vā samuṭṭhānaṁ uppattihetu etassāti anekajjhāsayasamuṭṭhānaṁ. Atthabyañjanasampannanti",
  "tika-s0201t1:7_7": "atthabyañjanaparipuṇṇaṁ upanetabbābhāvato, saṅkāsanapakāsana-vivaraṇa-vibhajana-uttānīkaraṇa-paññattivasena",
  "tika-s0201t1:7_8": "chahi atthapadehi, akkhara-padabyañjanākāraniruttiniddesavasena chahi byañjanapadehi",
  "tika-s0201t1:7_9": "ca samannāgatanti vā attho daṭṭhabbo.",
  "tika-s0201t1:8_0": "Vividhapāṭihāriyanti ettha pāṭihāriyapadassa vacanatthaṁ (udā. aṭṭha. 1; itivu. aṭṭha.",
  "tika-s0201t1:8_1": "nidānavaṇṇanā; saṁ. ni. ṭī. 1.1.1 devatāsaṁyutta) ‘‘paṭipakkhaharaṇato, rāgādikilesāpanayanato",
  "tika-s0201t1:8_2": "ca pāṭihāriya’’nti vadanti, bhagavato pana paṭipakkhā rāgādayo na santi, ye haritabbā.",
  "tika-s0201t1:8_3": "Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṁ",
  "tika-s0201t1:8_4": "pavattati, tasmā tattha pavattavohārena ca na sakkā idha ‘‘pāṭihāriya’’nti vattuṁ.",
  "tika-s0201t1:8_5": "Sace pana mahākāruṇikassa bhagavato veneyyagatā ca kilesā paṭipakkhā, tesaṁ haraṇato",
  "tika-s0201t1:8_6": "‘‘pāṭihāriya’’nti vuttaṁ, evaṁ sati yuttametaṁ. Atha vā bhagavato ca sāsanassa ca",
  "tika-s0201t1:8_7": "paṭipakkhā titthiyā, tesaṁ haraṇato pāṭihāriyaṁ. Te hi diṭṭhiharaṇavasena diṭṭhipakāsane",
  "tika-s0201t1:8_8": "asamatthabhāvena ca iddhiādesanānusāsanīhi haritā apanītā hontīti . ‘‘Paṭī’’ti vā",
  "tika-s0201t1:8_9": "ayaṁ saddo ‘‘pacchā’’ti etassa atthaṁ bodheti ‘‘tasmiṁ paṭipaviṭṭhamhi, añño āgañchi",
  "tika-s0201t1:8_10": "brāhmaṇo’’tiādīsu (su. ni. 985; cūḷani. 4) viya, tasmā samāhite citte vigatūpakkilese",
  "tika-s0201t1:8_11": "ca katakiccena pacchā haritabbaṁ pavattetabbanti pāṭihāriyaṁ, attano vā upakkilesesu",
  "tika-s0201t1:8_12": "catutthajjhānamaggehi haritesu pacchā haraṇaṁ pāṭihāriyaṁ, iddhiādesanānusāsaniyo",
  "tika-s0201t1:8_13": "ca vigatūpakkilesena katakiccena ca sattahitatthaṁ puna pavattetabbā, haritesu ca",
  "tika-s0201t1:8_14": "attano upakkilesesu parasattānaṁ upakilesaharaṇāni hontīti pāṭihāriyāni bhavanti.",
  "tika-s0201t1:8_15": "Pāṭihāriyameva pāṭihāriyaṁ, pāṭihāriye vā iddhiādesanānusāsanisamudāye bhavaṁ ekamekaṁ",
  "tika-s0201t1:8_16": "pāṭihāriyanti vuccati. Pāṭihāriyaṁ vā catutthajjhānaṁ maggo ca paṭipakkhaharaṇato,",
  "tika-s0201t1:8_17": "tattha jātaṁ, tasmiṁ vā nimittabhūte, tato vā āgatanti pāṭihāriyaṁ. Tassa pana iddhiādibhedena",
  "tika-s0201t1:8_18": "visayabhedena ca bahuvidhassa bhagavato desanāyaṁ labbhamānattā āha ‘‘vividhapāṭihāriya’’nti.",
  "tika-s0201t1:9_0": "Na aññathāti bhagavato sammukhā sutākārato na aññathāti attho, na pana bhagavato",
  "tika-s0201t1:9_1": "desitākārato. Acinteyyānubhāvā hi bhagavato desanā. Evañca katvā ‘‘sabbappakārena",
  "tika-s0201t1:9_2": "ko samattho viññātu’’nti idaṁ vacanaṁ samatthitaṁ bhavati, dhāraṇabaladassanañca",
  "tika-s0201t1:9_3": "na virujjhati sutākārāvirajjhanassa adhippetattā. Na hettha atthantaratāparihāro",
  "tika-s0201t1:9_4": "dvinnampi atthānaṁ ekavisayattā. Itarathā thero bhagavato desanāya sabbathā paṭiggahaṇe",
  "tika-s0201t1:9_5": "samattho asamattho cāti āpajjeyyāti.",
  "tika-s0201t1:10_0": "‘‘Yo paro na hoti, so attā’’ti evaṁ vuttāya niyakajjhattasaṅkhātāya sasantatiyā vattanato",
  "tika-s0201t1:10_1": "tividhopi me-saddo kiñcāpi ekasmiṁyeva atthe dissati, karaṇasampadānasāminiddesavasena",
  "tika-s0201t1:10_2": "pana vijjamānaṁ bhedaṁ sandhāyāha ‘‘me-saddo tīsu atthesu dissatī’’ti.",
  "tika-s0201t1:11_0": "Kiñcāpi upasaggo kiriyaṁ viseseti, jotakabhāvato pana satipi tasmiṁ sutasaddo eva",
  "tika-s0201t1:11_1": "taṁ tamatthaṁ vadatīti anupasaggassa sutasaddassa atthuddhāre saupasaggassa gahaṇaṁ",
  "tika-s0201t1:11_2": "na virujjhatīti dassento ‘‘saupasaggo ca anupasaggo cā’’tiādimāha. Assāti sutasaddassa.",
  "tika-s0201t1:11_3": "Kammabhāvasādhanāni idha sutasadde sambhavantīti vuttaṁ ‘‘upadhāritanti vā upadhāraṇanti",
  "tika-s0201t1:11_4": "vā attho’’ti. Mayāti atthe satīti yadā me-saddassa kattuvasena karaṇaniddeso, tadāti",
  "tika-s0201t1:11_5": "attho. Mamāti atthe satīti yadā sambandhavasena sāminiddeso, tadā.",
  "tika-s0201t1:12_0": "Suta-saddasannidhāne payuttena evaṁ-saddena savanakiriyājotakena bhavitabbanti vuttaṁ",
  "tika-s0201t1:12_1": "‘‘evanti sotaviññāṇādiviññāṇakiccanidassana’’nti. Ādi-saddena sampaṭicchanādīnaṁ",
  "tika-s0201t1:12_2": "pañcadvārikaviññāṇānaṁ tadabhinīhaṭānañca manodvārikaviññāṇānaṁ gahaṇaṁ veditabbaṁ.",
  "tika-s0201t1:12_3": "Sabbesampi vākyānaṁ eva-kāratthasahitattā ‘‘suta’’nti etassa sutamevāti ayamattho",
  "tika-s0201t1:12_4": "labbhatīti āha ‘‘assavanabhāvapaṭikkhepato’’ti. Etena avadhāraṇena nirāsaṅkataṁ dasseti.",
  "tika-s0201t1:12_5": "Yathā ca sutaṁ sutamevāti niyametabbaṁ, taṁ sammā sutaṁ hotīti āha ‘‘anūnānadhikāviparītaggahaṇanidassana’’nti.",
  "tika-s0201t1:12_6": "Atha vā saddantaratthāpohanavasena saddo atthaṁ vadatīti sutanti asutaṁ na hotīti",
  "tika-s0201t1:12_7": "ayametassa atthoti vuttaṁ ‘‘assavanabhāvapaṭikkhepato’’ti . Iminā diṭṭhādivinivattanaṁ",
  "tika-s0201t1:12_8": "karoti. Idaṁ vuttaṁ hoti ‘‘na idaṁ mayā diṭṭhaṁ, na sayambhuñāṇena sacchikataṁ, atha",
  "tika-s0201t1:12_9": "kho sutaṁ, tañca kho sammadevā’’ti. Tenevāha – ‘‘anūnānadhikāviparītaggahaṇanidassana’’nti.",
  "tika-s0201t1:12_10": "Avadhāraṇatthe vā evaṁ-sadde ayamatthayojanā karīyatīti tadapekkhassa suta-saddassa",
  "tika-s0201t1:12_11": "ayamattho vutto ‘‘assavanabhāvapaṭikkhepato’’ti. Tenevāha ‘‘anūnānadhikāviparītaggahaṇanidassana’’nti.",
  "tika-s0201t1:12_12": "Savanasaddo cettha kammattho veditabbo ‘‘suyyatī’’ti.",
  "tika-s0201t1:13_0": "Evaṁ savanahetusuṇantapuggalasavanavisesavasena padattayassa ekena pakārena atthayojanaṁ",
  "tika-s0201t1:13_1": "dassetvā idāni pakārantarehipi taṁ dassetuṁ ‘‘tathā eva’’ntiādi vuttaṁ. Tattha tassāti",
  "tika-s0201t1:13_2": "yā sā bhagavato sammukhā dhammassavanākārena pavattā manodvāraviññāṇavīthi, tassā.",
  "tika-s0201t1:13_3": "Sā hi nānappakārena ārammaṇe pavattituṁ samatthā. Tathā ca vuttaṁ ‘‘sotadvārānusārenā’’ti.",
  "tika-s0201t1:13_4": "Nānappakārenāti vakkhamānānaṁ anekavihitānaṁ byañjanatthaggahaṇānaṁ nānākārena. Etena",
  "tika-s0201t1:13_5": "imissā yojanāya ākārattho evaṁ-saddo gahitoti dīpeti. Pavattibhāvappakāsananti pavattiyā",
  "tika-s0201t1:13_6": "atthibhāvappakāsanaṁ. Sutanti dhammappakāsananti yasmiṁ ārammaṇe vuttappakārā viññāṇavīthi",
  "tika-s0201t1:13_7": "nānappakārena pavattā, tassa dhammattā vuttaṁ, na sutasaddassa dhammatthattā. Vuttassevatthassa",
  "tika-s0201t1:13_8": "pākaṭīkaraṇaṁ ‘‘ayañhetthā’’tiādi. Tattha viññāṇavīthiyāti karaṇatthe karaṇavacanaṁ. Mayāti kattuatthe.",
  "tika-s0201t1:14_0": "Evanti niddisitabbappakāsananti nidassanatthaṁ evaṁ-saddaṁ gahetvā vuttaṁ nidassetabbassa",
  "tika-s0201t1:14_1": "niddisitabbattābhāvābhāvato. Tena evaṁ-saddena sakalampi suttaṁ paccāmaṭṭhanti dasseti.",
  "tika-s0201t1:14_2": "Suta-saddassa kiriyāsaddattā savanakiriyāya ca sādhāraṇaviññāṇapabandhapaṭibaddhattā",
  "tika-s0201t1:14_3": "tattha ca puggalavohāroti vuttaṁ ‘‘sutanti puggalakiccappakāsana’’nti. Na hi puggalavohārarahite",
  "tika-s0201t1:14_4": "dhammapabandhe savanakiriyā labbhatīti.",
  "tika-s0201t1:15_0": "Yassa cittasantānassātiādipi ākāratthameva evaṁ-saddaṁ gahetvā purimayojanāya aññathā",
  "tika-s0201t1:15_1": "atthayojanaṁ dassetuṁ vuttaṁ. Tattha ākārapaññattīti upādāpaññatti eva dhammānaṁ",
  "tika-s0201t1:15_2": "pavattiākārūpādānavasena tathā vuttā. Sutanti visayaniddesoti sotabbabhūto dhammo",
  "tika-s0201t1:15_3": "savanakiriyākattupuggalassa savanakiriyāvasena pavattiṭṭhānanti katvā vuttaṁ. Cittasantānavinimuttassa",
  "tika-s0201t1:15_4": "paramatthato kassaci kattu abhāvepi saddavohārena buddhiparikappitabhedavacanicchāya",
  "tika-s0201t1:15_5": "cittasantānato aññaṁ viya taṁsamaṅgiṁ katvā vuttaṁ ‘‘cittasantānenataṁsamaṅgino’’ti.",
  "tika-s0201t1:15_6": "Savanakiriyāvisayopi sotabbadhammo savanakiriyāvasena pavattacittasantānassa idha",
  "tika-s0201t1:15_7": "paramatthato kattubhāvato, savanavasena cittappavattiyā eva vā savanakiriyābhāvato",
  "tika-s0201t1:15_8": "taṁkiriyākattu ca visayo hotīti vuttaṁ ‘‘taṁsamaṅgino kattuvisaye’’ti. Sutākārassa",
  "tika-s0201t1:15_9": "ca therassa sammānicchitabhāvato āha ‘‘gahaṇasanniṭṭhāna’’nti. Etena vā avadhāraṇatthaṁ",
  "tika-s0201t1:15_10": "evaṁ-saddaṁ gahetvā ayamatthayojanā katāti daṭṭhabbaṁ.",
  "tika-s0201t1:16_0": "Pubbe sutānaṁ nānāvihitānaṁ suttasaṅkhātānaṁ atthabyañjanānaṁ upadhāritarūpassa ākārassa",
  "tika-s0201t1:16_1": "nidassanassa, avadhāraṇassa vā pakāsanasabhāvo evaṁ-saddoti tadākārādiupadhāraṇassa",
  "tika-s0201t1:16_2": "puggalapaññattiyā upādānabhūtadhammapabandhabyāpāratāya vuttaṁ – ‘‘evanti puggalakiccaniddeso’’ti.",
  "tika-s0201t1:16_3": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti",
  "tika-s0201t1:16_4": "āha ‘‘sutanti viññāṇakiccaniddeso’’ti. ‘‘Me’’ti saddappavattiyā ekanteneva sattavisayattā",
  "tika-s0201t1:16_5": "viññāṇakiccassa ca tattheva samodahitabbato ‘‘meti ubhayakiccayuttapuggalaniddeso’’ti",
  "tika-s0201t1:16_6": "vuttaṁ. Avijjamānapaññattivijjamānapaññattisabhāvā yathākkamaṁ evaṁ-sadda – suta-saddānaṁ",
  "tika-s0201t1:16_7": "atthāti te tathārūpa-paññatti-upādānabhūta-dhammapabandhabyāpārabhāvena dassento",
  "tika-s0201t1:16_8": "āha – ‘‘evanti puggalakiccaniddeso, sutanti viññāṇakiccaniddeso’’ti. Ettha ca karaṇakiriyākattukammavisesappakāsanavasena",
  "tika-s0201t1:16_9": "puggalabyāpāravisayapuggalabyāpāranidassanavasena gahaṇākāragāhakatabbisayavisesaniddesavasena",
  "tika-s0201t1:16_10": "kattukaraṇabyāpārakattuniddesavasena ca dutiyādayo catasso atthayojanā dassitāti daṭṭhabbaṁ.",
  "tika-s0201t1:17_0": "Sabbassapi saddādhigamanīyassa atthassa paññattimukheneva paṭipajjitabbattā sabbapaññattīnañca",
  "tika-s0201t1:17_1": "vijjamānādivasena chasu paññattibhedesu antogadhattā tesu ‘‘eva’’ntiādīnaṁ paññattīnaṁ",
  "tika-s0201t1:17_2": "sarūpaṁ niddhārento āha – ‘‘evanti ca meti cā’’tiādi. Tattha ‘‘eva’’nti ca ‘‘me’’ti",
  "tika-s0201t1:17_3": "ca vuccamānassatthassa ākārādino dhammānaṁ asallakkhaṇabhāvato avijjamānapaññattibhāvoti",
  "tika-s0201t1:17_4": "āha – ‘‘saccikaṭṭhaparamatthavasena avijjamānapaññattī’’ti. Tattha saccikaṭṭhaparamatthavasenāti",
  "tika-s0201t1:17_5": "bhūtatthauttamatthavasena. Idaṁ vuttaṁ hoti – yo māyāmarīciādayo viya abhūtattho,",
  "tika-s0201t1:17_6": "anussavādīhi gahetabbo viya anuttamattho ca na hoti, so rūpasaddādisabhāvo, ruppanānubhavanādisabhāvo",
  "tika-s0201t1:17_7": "vā attho saccikaṭṭho paramattho cāti vuccati, na tathā ‘‘evaṁ me’’ti padānaṁ atthoti.",
  "tika-s0201t1:17_8": "Etamevatthaṁ pākaṭataraṁ kātuṁ ‘‘kiñhettha ta’’ntiādi vuttaṁ. Sutanti pana saddāyatanaṁ",
  "tika-s0201t1:17_9": "sandhāyāha ‘‘vijjamānapaññattī’’ti. Teneva hi ‘‘yañhi taṁ ettha sotena upaladdha’’nti",
  "tika-s0201t1:17_10": "vuttaṁ, ‘‘sotadvārānusārena upaladdha’’nti pana vutte atthabyañjanādisabbaṁ labbhati.",
  "tika-s0201t1:18_0": "Taṁtaṁ upādāya vattabbatoti sotapathamāgate dhamme upādāya tesaṁ upadhāritākārādino",
  "tika-s0201t1:18_1": "paccāmasanavasena ‘‘eva’’nti, sasantatipariyāpanne khandhe upādāya ‘‘me’’ti vattabbattāti",
  "tika-s0201t1:18_2": "attho. Diṭṭhādisabhāvarahite saddāyatane pavattamānopi sutavohāro ‘‘dutiyaṁ tatiya’’ntiādiko",
  "tika-s0201t1:18_3": "viya paṭhamādīni diṭṭhamutaviññāte apekkhitvāva pavattoti āha ‘‘diṭṭhādīni upanidhāya",
  "tika-s0201t1:18_4": "vattabbato’’ti asutaṁ na hotīti hi sutanti pakāsitoyamatthoti. Attanā paṭividdhā",
  "tika-s0201t1:18_5": "suttassa pakāravisesā ‘‘eva’’nti therena paccāmaṭṭhāti āha ‘‘asammohaṁ dīpetī’’ti.",
  "tika-s0201t1:18_6": "Nānappakārapaṭivedhasamattho hotīti etena vakkhamānassa suttassa nānappakārataṁ duppaṭivijjhatañca",
  "tika-s0201t1:18_7": "dasseti. Sutassa asammosaṁ dīpetīti sutākārassa yāthāvato dassiyamānattā vuttaṁ.",
  "tika-s0201t1:18_8": "Asammohenāti sammohābhāvena, paññāya eva vā savanakālasambhūtāya taduttarakālapaññāsiddhi.",
  "tika-s0201t1:18_9": "Evaṁ asammosenāti etthāpi vattabbaṁ. Byañjanānaṁ paṭivijjhitabbo ākāro nātigambhīro,",
  "tika-s0201t1:18_10": "yathāsutadhāraṇameva tattha karaṇīyanti satiyā byāpāro adhiko, paññā tattha guṇībhūtāti",
  "tika-s0201t1:18_11": "vuttaṁ ‘‘paññāpubbaṅgamāyā’’tiādi ‘‘paññāya pubbaṅgamā’’ti katvā. Pubbaṅgamatā cettha",
  "tika-s0201t1:18_12": "padhānatā ‘‘manopubbaṅgamā’’tiādīsu (dha. pa. 1, 2) viya. Pubbaṅgamatāya vā cakkhuviññāṇādīsu",
  "tika-s0201t1:18_13": "āvajjanādīnaṁ viya appadhānatte paññā pubbaṅgamā etissāti ayampi attho yujjati. Evaṁ",
  "tika-s0201t1:18_14": "satipubbaṅgamāyāti etthāpi vuttanayānusārena yathāsambhavamattho veditabbo. Atthabyañjanasampannassāti",
  "tika-s0201t1:18_15": "atthabyañjanaparipuṇṇassa, saṅkāsanapakāsanavivaraṇavibhajanauttānīkaraṇapaññattivasena",
  "tika-s0201t1:18_16": "chahi atthapadehi, akkharapadabyañjanākāraniruttiniddesavasena chahi byañjanapadehi",
  "tika-s0201t1:18_17": "ca samannāgatassāti vā attho daṭṭhabbo.",
  "tika-s0201t1:19_0": "Yonisomanasikāraṁ dīpeti evaṁ-saddena vuccamānānaṁ ākāranidassanāvadhāraṇatthānaṁ",
  "tika-s0201t1:19_1": "aviparītasaddhammavisayattāti adhippāyo. Avikkhepaṁ dīpetīti ‘‘mūlapariyāyaṁ kattha",
  "tika-s0201t1:19_2": "bhāsita’’ntiādipucchāvasena pakaraṇappattassa vakkhamānassa suttassa savanaṁ samādhānamantarena",
  "tika-s0201t1:19_3": "na sambhavatīti katvā vuttaṁ. Vikkhittacittassātiādi tassevatthassa samatthanavasena",
  "tika-s0201t1:19_4": "vuttaṁ. Sabbasampattiyāti atthabyañjanadesakapayojanādisampattiyā. Aviparītasaddhammavisayehi",
  "tika-s0201t1:19_5": "viya ākāranidassanāvadhāraṇatthehi yonisomanasikārassa, saddhammassavanena viya ca",
  "tika-s0201t1:19_6": "avikkhepassa yathā yonisomanasikārena phalabhūtena attasammāpaṇidhipubbekatapuññatānaṁ",
  "tika-s0201t1:19_7": "siddhi vuttā tadavinābhāvato, evaṁ avikkhepena phalabhūtena kāraṇabhūtānaṁ saddhammassavanasappurisūpanissayānaṁ",
  "tika-s0201t1:19_8": "siddhi dassetabbā siyā assutavato sappurisūpanissayarahitassa ca tadabhāvato. Na",
  "tika-s0201t1:19_9": "hi vikkhittacittotiādinā samatthanavacanena pana avikkhepena kāraṇabhūtena sappurisūpanissayena",
  "tika-s0201t1:19_10": "ca phalabhūtassa saddhammassavanassa siddhi dassitā. Ayaṁ panettha adhippāyo yutto",
  "tika-s0201t1:19_11": "siyā – saddhammassavanasappurisūpanissayā na ekantena avikkhepassa kāraṇaṁ bāhiraṅgattā,",
  "tika-s0201t1:19_12": "avikkhepo pana sappurisūpanissayo viya saddhammassavanassa ekantakāraṇanti. Evampi",
  "tika-s0201t1:19_13": "avikkhepena sappurisūpanissayasiddhijotanā na samatthitāva, no na samatthitā vikkhittacittānaṁ",
  "tika-s0201t1:19_14": "sappurisapayirupāsanābhāvassa atthasiddhattā. Ettha ca purimaṁ phalena kāraṇassa",
  "tika-s0201t1:19_15": "siddhidassanaṁ nadīpūrena viya upari vuṭṭhisabbhāvassa, dutiyaṁ kāraṇena phalassa",
  "tika-s0201t1:19_16": "siddhidassanaṁ daṭṭhabbaṁ ekantavassinā viya meghavuṭṭhānena vuṭṭhippavattiyā.",
  "tika-s0201t1:20_0": "Bhagavato vacanassa atthabyañjanapabhedaparicchedavasena sakalasāsanasampattiogāhanākāro",
  "tika-s0201t1:20_1": "niravasesaparahitapāripūrikāraṇanti vuttaṁ ‘‘evaṁ bhaddako ākāro’’ti. Yasmā na hotīti",
  "tika-s0201t1:20_2": "sambandho. Pacchimacakkadvayasampattinti attasammāpaṇidhipubbekatapuññatāsaṅkhātaṁ",
  "tika-s0201t1:20_3": "guṇadvayaṁ. Aparāparavuttiyā cettha cakkabhāvo, caranti etehi sattā sampattibhavesūti",
  "tika-s0201t1:20_4": "vā. Ye sandhāya vuttaṁ ‘‘cattārimāni, bhikkhave, cakkāni, yehi samannāgatānaṁ devamanussānaṁ",
  "tika-s0201t1:20_5": "catucakkaṁ vattatī’’tiādi (a. ni. 4.31). Purimapacchimabhāvo cettha desanākkamavasena",
  "tika-s0201t1:20_6": "daṭṭhabbo. Pacchimacakkadvayasiddhiyāti pacchimacakkadvayassa atthitāya. Sammāpaṇihitatto",
  "tika-s0201t1:20_7": "pubbe ca katapuñño suddhāsayo hoti tadasuddhihetūnaṁ kilesānaṁ dūrībhāvatoti āha",
  "tika-s0201t1:20_8": "– ‘‘āsayasuddhi siddhā hotī’’ti. Tathā hi vuttaṁ ‘‘sammāpaṇihitaṁ cittaṁ, seyyaso",
  "tika-s0201t1:20_9": "naṁ tato kare’’ti (dha. pa. 43), ‘‘katapuññosi tvaṁ ānanda, padhānamanuyuñja, khippaṁ",
  "tika-s0201t1:20_10": "hohisi anāsavo’’ti (dī. ni. 2.207) ca. Tenevāha ‘‘āsayasuddhiyā adhigamabyattisiddhī’’ti.",
  "tika-s0201t1:20_11": "Payogasuddhiyāti yonisomanasikārapubbaṅgamassa dhammassavanapayogassa visadabhāvena.",
  "tika-s0201t1:20_12": "Tathā cāha ‘‘āgamabyattisiddhī’’ti. Sabbassa vā kāyavacīpayogassa niddosabhāvena.",
  "tika-s0201t1:20_13": "Parisuddhakāyavacīpayogo hi vippaṭisārābhāvato avikkhittacitto pariyattiyaṁ visārado hotīti.",
  "tika-s0201t1:21_0": "Nānappakārapaṭivedhadīpakenātiādinā atthabyañjanesu therassa evaṁsaddasuta-saddānaṁ",
  "tika-s0201t1:21_1": "asammohāsammosadīpanato catupaṭisambhidāvasena atthayojanaṁ dasseti. Tattha sotabbabhedapaṭivedhadīpakenāti",
  "tika-s0201t1:21_2": "etena ayaṁ suta-saddo evaṁ-saddasannidhānato, vakkhamānāpekkhāya vā sāmaññeneva sotabbadhammavisesaṁ",
  "tika-s0201t1:21_3": "āmasatīti dasseti. Manodiṭṭhikaraṇā pariyattidhammānaṁ anupekkhanasuppaṭivedhā visesato",
  "tika-s0201t1:21_4": "manasikārapaṭibaddhāti te vuttanayena yonisomanasikāradīpakena evaṁsaddena yojetvā,",
  "tika-s0201t1:21_5": "savanadhāraṇavacīparicayā pariyattidhammānaṁ visesena sotāvadhānapaṭibaddhāti te",
  "tika-s0201t1:21_6": "avikkhepadīpakena suta-saddena yojetvā dassento sāsanasampattiyā dhammassavane ussāhaṁ",
  "tika-s0201t1:21_7": "janeti. Tattha dhammāti pariyattidhammā. Manasānupekkhitāti ‘‘idha sīlaṁ kathitaṁ,",
  "tika-s0201t1:21_8": "idha samādhi, idha paññā, ettakā ettha anusandhiyo’’tiādinā nayena manasā anu anu",
  "tika-s0201t1:21_9": "pekkhitā. Diṭṭhiyā suppaṭividdhāti nijjhānakkhantibhūtāya, ñātapariññāsaṅkhātāya",
  "tika-s0201t1:21_10": "vā diṭṭhiyā tattha tattha vuttarūpārūpadhamme ‘‘iti rūpaṁ, ettakaṁ rūpa’’ntiādinā",
  "tika-s0201t1:21_11": "suṭṭhu vavatthapetvā paṭividdhā.",
  "tika-s0201t1:22_0": "Sakalena vacanenāti pubbe tīhi padehi visuṁ visuṁ yojitattā vuttaṁ. Attano adahantoti",
  "tika-s0201t1:22_1": "‘‘mameda’’nti attani aṭṭhapento. Asappurisabhūminti akataññutaṁ ‘‘idhekacco pāpabhikkhu",
  "tika-s0201t1:22_2": "tathāgatappaveditaṁ dhammavinayaṁ pariyāpuṇitvā attano dahatī’’ti (pārā. 195) evaṁ",
  "tika-s0201t1:22_3": "vuttaṁ anariyavohārāvatthaṁ, sā eva anariyavohārāvatthā asaddhammo. Nanu ca ānandattherassa",
  "tika-s0201t1:22_4": "‘‘mamedaṁ vacana’’nti adhimānassa, mahākassapattherādīnañca tadāsaṅkāya abhāvato",
  "tika-s0201t1:22_5": "asappurisabhūmisamatikkamādivacanaṁ niratthakanti? Nayidamevaṁ ‘‘evaṁ me suta’’nti",
  "tika-s0201t1:22_6": "vadantena ayampi attho vibhāvitoti dassanato. Keci pana ‘‘devatānaṁ parivitakkāpekkhaṁ",
  "tika-s0201t1:22_7": "tathāvacananti edisī codanā anavakāsāvā’’ti vadanti. Tasmiṁ kira khaṇe ekaccānaṁ",
  "tika-s0201t1:22_8": "devatānaṁ evaṁ cetaso parivitakko udapādi ‘‘bhagavā ca parinibbuto, ayañca āyasmā",
  "tika-s0201t1:22_9": "desanākusalo, idāni dhammaṁ deseti sakyakulappasuto tathāgatassa bhātā cūḷapituputto,",
  "tika-s0201t1:22_10": "kiṁ nu kho sayaṁ sacchikataṁ dhammaṁ deseti, udāhu bhagavatoyeva vacanaṁ yathāsuta’’nti.",
  "tika-s0201t1:22_11": "Evaṁ tadāsaṅkitappakārato asappurisabhūmisamokkamādito atikkamādi vibhāvitanti. Appetīti",
  "tika-s0201t1:22_12": "nidasseti. Diṭṭhadhammikasamparāyikaparamatthesu yathārahaṁ satte netīti netti, dhammoyeva netti dhammanetti.",
  "tika-s0201t1:23_0": "Daḷhataraniviṭṭhā vicikicchā kaṅkhā. Nātisaṁsappanā matibhedamattā vimati. Assaddhiyaṁ",
  "tika-s0201t1:23_1": "vināseti bhagavatā desitattā, sammukhāvassa paṭiggahitattā, khalitaduruttādigahaṇadosābhāvato",
  "tika-s0201t1:23_2": "ca. Ettha ca paṭhamādayo tisso atthayojanā ākārādiatthesu aggahitavisesameva evaṁ-saddaṁ",
  "tika-s0201t1:23_3": "gahetvā dassitā, tato parā catasso ākāratthameva evaṁ-saddaṁ gahetvā vibhāvitā, pacchimā",
  "tika-s0201t1:23_4": "pana tisso yathākkamaṁ ākāratthaṁ nidassanatthaṁ avadhāraṇatthañca evaṁ-saddaṁ gahetvā",
  "tika-s0201t1:23_5": "yojitāti daṭṭhabbaṁ.",
  "tika-s0201t1:24_0": "Eka-saddo aññaseṭṭhāsahāyasaṅkhyādīsu dissati. Tathā hesa ‘‘sassato attā ca loko",
  "tika-s0201t1:24_1": "ca, idameva saccaṁ moghamaññanti ittheke abhivadantī’’tiādīsu (ma. ni. 3.27) aññatthe",
  "tika-s0201t1:24_2": "dissati , ‘‘cetaso ekodibhāva’’ntiādīsu (dī. ni. 1.228) seṭṭhatthe, ‘‘eko vūpakaṭṭho’’tiādīsu",
  "tika-s0201t1:24_3": "(dī. ni. 1.405) asahāye, ‘‘ekova kho, bhikkhave, khaṇo ca samayo ca brahmacariyavāsāyā’’tiādīsu",
  "tika-s0201t1:24_4": "saṅkhyāyaṁ. Idhāpi saṅkhyāyanti dassento āha ‘‘ekanti gaṇanaparicchedaniddeso’’ti.",
  "tika-s0201t1:24_5": "Kālañca samayañcāti yuttakālañca paccayasāmaggiñca khaṇoti okāso. Tathāgatuppādādiko",
  "tika-s0201t1:24_6": "hi maggabrahmacariyassa okāso tappaccayapaṭilābhahetuttā. Khaṇo eva ca samayo. Yo",
  "tika-s0201t1:24_7": "‘‘khaṇo’’ti ca ‘‘samayo’’ti ca vuccati, so ekovāti hi attho mahāsamayoti mahāsamūho.",
  "tika-s0201t1:24_8": "Samayopi khoti sikkhāpadapūraṇassa hetupi. Samayappavādaketi diṭṭhippavādake. Tattha",
  "tika-s0201t1:24_9": "hi nisinnā titthiyā attano attano samayaṁ pavadantīti. Atthābhisamayāti hitapaṭilābhā.",
  "tika-s0201t1:24_10": "Abhisametabboti abhisamayo, abhisamayo attho abhisamayaṭṭhoti pīḷanādīni abhisametabbabhāvena",
  "tika-s0201t1:24_11": "ekībhāvaṁ upanetvā vuttāni. Abhisamayassa vā paṭivedhassa visayabhūto attho abhisamayaṭṭhoti.",
  "tika-s0201t1:24_12": "Tāneva tathā ekattena vuttāni. Tattha pīḷanaṁ dukkhasaccassa taṁsamaṅgino hiṁsanaṁ",
  "tika-s0201t1:24_13": "avipphārikatākaraṇaṁ. Santāpo dukkhadukkhatādivasena santāpanaṁ paridahanaṁ.",
  "tika-s0201t1:25_0": "Tattha sahakārīkāraṇaṁ sannijjhaṁ sameti samavetīti samayo, samavāyo. Sameti samāgacchati",
  "tika-s0201t1:25_1": "maggabrahmacariyaṁ ettha tadādhārapuggalehīti samayo, khaṇo. Sameti ettha, etena",
  "tika-s0201t1:25_2": "vā saṁgacchati satto, sabhāvadhammo vā sahajātādīhi uppādādīhi vāti samayo, kālo.",
  "tika-s0201t1:25_3": "Dhammappavattimattatāya atthato abhūtopi hi kālo dhammappavattiyā adhikaraṇaṁ karaṇaṁ",
  "tika-s0201t1:25_4": "viya ca kappanāmattasiddhena rūpena voharīyatīti. Samaṁ, saha vā avayavānaṁ ayanaṁ",
  "tika-s0201t1:25_5": "pavatti avaṭṭhānanti samayo, samūho yathā ‘‘samudāyo’’ti. Avayavasahāvaṭṭhānameva",
  "tika-s0201t1:25_6": "hi samūhoti. Avasesapaccayānaṁ samāgame eti phalaṁ etasmā uppajjati pavattati cāti",
  "tika-s0201t1:25_7": "samayo, hetu yathā ‘‘samudayo’’ti. Sameti saṁyojanabhāvato sambandho eti attano visaye",
  "tika-s0201t1:25_8": "pavattati, daḷhaggahaṇabhāvato vā saṁyuttā ayanti pavattanti sattā yathābhinivesaṁ",
  "tika-s0201t1:25_9": "etenāti samayo, diṭṭhi; diṭṭhisaññojanena hi sattā ativiya bajjhantīti. Samiti saṅgati",
  "tika-s0201t1:25_10": "samodhānanti samayo, paṭilābho. Samayanaṁ, sammā vā ayanaṁ apagamoti samayo, pahānaṁ.",
  "tika-s0201t1:25_11": "Abhimukhaṁ ñāṇena sammā etabbo abhisametabboti abhisamayo, dhammānaṁ aviparīto sabhāvo.",
  "tika-s0201t1:25_12": "Abhimukhabhāvena sammā eti gacchati bujjhatīti abhisamayo, dhammānaṁ aviparītasabhāvāvabodho.",
  "tika-s0201t1:25_13": "Evaṁ tasmiṁ tasmiṁ atthe samaya-saddassa pavatti veditabbā. Samayasaddassa atthuddhāre",
  "tika-s0201t1:25_14": "abhisamayasaddassa udāharaṇaṁ vuttanayeneva veditabbaṁ. Assāti samayasaddassa . Kālo",
  "tika-s0201t1:25_15": "attho samavāyādīnaṁ atthānaṁ idha asambhavato, desadesakaparisānaṁ viya suttassa",
  "tika-s0201t1:25_16": "nidānabhāvena kālassa apadisitabbato ca.",
  "tika-s0201t1:26_0": "Kasmā panettha aniyamitavaseneva kālo niddiṭṭho, na utusaṁvaccharādivasena niyametvāti?",
  "tika-s0201t1:26_1": "Āha – ‘‘tattha kiñcāpī’’tiādi. Utusaṁvaccharādivasena niyamaṁ akatvā samayasaddassa",
  "tika-s0201t1:26_2": "vacanena ayampi guṇo laddho hotīti dassento ‘‘ye vā ime’’tiādimāha. Sāmaññajotanā",
  "tika-s0201t1:26_3": "hi visese avatiṭṭhatīti. Tattha diṭṭhadhammasukhavihārasamayo devasikaṁ jhānaphalasamāpattīhi",
  "tika-s0201t1:26_4": "vītināmanakālo, visesato sattasattāhāni. Suppakāsāti dasasahassilokadhātusaṁkampanaobhāsapātubhāvādīhi",
  "tika-s0201t1:26_5": "pākaṭā. Yathāvuttabhedesu eva samayesu ekadesaṁ pakārantarehi saṅgahetvā dassetuṁ",
  "tika-s0201t1:26_6": "‘‘yo cāya’’ntiādimāha. Tathā hi ñāṇakiccasamayo attahitapaṭipattisamayo ca abhisambodhisamayo,",
  "tika-s0201t1:26_7": "ariyatuṇhībhāvasamayo diṭṭhadhammasukhavihārasamayo, karuṇākiccaparahitapaṭipattidhammikathāsamayo desanāsamayo eva.",
  "tika-s0201t1:27_0": "Karaṇavacanena niddeso katoti sambandho. Tatthāti abhidhammatadaññasuttapadavinayesu.",
  "tika-s0201t1:27_1": "Tathāti bhummakaraṇehi. Adhikaraṇattho ādhārattho. Bhāvo nāma kiriyā, tāya kiriyantaralakkhaṇaṁ",
  "tika-s0201t1:27_2": "bhāvenabhāvalakkhaṇaṁ. Tattha yathā kālo sabhāvadhammaparicchinno sayaṁ paramatthato",
  "tika-s0201t1:27_3": "avijjamānopi ādhārabhāvena paññāto taṅkhaṇappavattānaṁ tato pubbe parato ca abhāvato",
  "tika-s0201t1:27_4": "‘‘pubbaṇhe jāto, sāyanhe gacchatī’’ti ca ādīsu, samūho ca avayavavinimutto avijjamānopi",
  "tika-s0201t1:27_5": "kappanāmattasiddho avayavānaṁ ādhārabhāvena paññāpīyati ‘‘rukkhe sākhā, yavarāsiyaṁ",
  "tika-s0201t1:27_6": "sambhūto’’tiādīsu, evaṁ idhāpīti dassento āha ‘‘adhikaraṇañhi…pe… dhammāna’’nti.",
  "tika-s0201t1:27_7": "Yasmiṁ kāle dhammapuñje vā kāmāvacaraṁ kusalaṁ cittaṁ uppannaṁ hoti, tasmiṁ eva kāle",
  "tika-s0201t1:27_8": "dhammapuñje ca phassādayopi hontīti ayañhi tattha attho. Yathā ca ‘‘gāvīsu duyhamānāsu",
  "tika-s0201t1:27_9": "gato, duddhāsu āgato’’ti dohanakiriyāya gamanakiriyā lakkhīyati, evaṁ idhāpi ‘‘yasmiṁ",
  "tika-s0201t1:27_10": "samaye, tasmiṁ samaye’’ti ca vutte ‘‘satī’’ti ayamattho viññāyamāno eva hoti padatthassa",
  "tika-s0201t1:27_11": "sattāvirahābhāvatoti samayassa sattākiriyāya cittassa uppādakiriyā phassādīnaṁ bhavanakiriyā",
  "tika-s0201t1:27_12": "ca lakkhīyati. Yasmiṁ samayeti yasmiṁ navame khaṇe, yasmiṁ yonisomanasikārādihetumhi,",
  "tika-s0201t1:27_13": "paccayasamavāye vā sati kāmāvacaraṁ kusalaṁ cittaṁ uppannaṁ hoti, tasmiṁyeva khaṇe,",
  "tika-s0201t1:27_14": "hetumhi, paccayasamavāye vā phassādayopi hontīti ubhayattha samayasadde bhummaniddeso",
  "tika-s0201t1:27_15": "kato lakkhaṇabhūtabhāvayuttoti dassento āha ‘‘khaṇa…pe… lakkhīyatī’’ti.",
  "tika-s0201t1:28_0": "Hetuatthokaraṇattho ca sambhavati ‘‘annena vasati, ajjhenena vasati, pharasunā chindati,",
  "tika-s0201t1:28_1": "kudālena khaṇatī’’tiādīsu viya. Vītikkamañhi sutvā bhikkhusaṅghaṁ sannipātāpetvā",
  "tika-s0201t1:28_2": "otiṇṇavatthukaṁ puggalaṁ paṭipucchitvā vigarahitvā ca taṁ taṁ vatthuṁ otiṇṇakālaṁ",
  "tika-s0201t1:28_3": "anatikkamitvā teneva kālena sikkhāpadāni paññapento bhagavā viharati sikkhāpadapaññattihetuñca",
  "tika-s0201t1:28_4": "apekkhamāno tatiyapārājikādīsu viya.",
  "tika-s0201t1:29_0": "Accantameva ārambhato paṭṭhāya yāva desanāniṭṭhānaṁ parahitapaṭipattisaṅkhātena karuṇāvihārena.",
  "tika-s0201t1:29_1": "Tadatthajotanatthanti accantasaṁyogatthajotanatthaṁ. Upayogavacananiddeso kato yathā",
  "tika-s0201t1:29_2": "‘‘māsaṁ ajjhetī’’ti.",
  "tika-s0201t1:30": "Porāṇāti aṭṭhakathācariyā. Abhilāpamattabhedoti vacanamattena viseso. Tena suttavinayesu vibhattibyattayo katoti dasseti.",
  "tika-s0201t1:31_0": "Seṭṭhanti seṭṭhavācakaṁ vacanaṁ ‘‘seṭṭha’’nti vuttaṁ seṭṭhaguṇasahacaraṇato. Tathā",
  "tika-s0201t1:31_1": "uttamanti etthāpi. Gāravayuttoti garubhāvayutto garuguṇayogato, garukaraṇārahatāya",
  "tika-s0201t1:31_2": "vā gāravayutto. Vuttoyeva, na pana idha vattabbo visuddhimaggassa imissā aṭṭhakathāya",
  "tika-s0201t1:31_3": "ekadesabhāvatoti adhippāyo.",
  "tika-s0201t1:32_0": "Aparo nayo (saṁ. ni. ṭī. 1.1.1; sārattha. ṭī. 1.vinayānisaṁsakathāvaṇṇanā; visuddhi.",
  "tika-s0201t1:32_1": "mahāṭī. 1.144; itivu. aṭṭha. ganthārambhakathā) – bhāgavāti bhagavā, bhatavāti bhagavā,",
  "tika-s0201t1:32_2": "bhāge vanīti bhagavā, bhage vanīti bhagavā, bhattavāti bhagavā, bhage vamīti bhagavā,",
  "tika-s0201t1:32_3": "bhāge vamīti bhagavā.",
  "tika-s0201t1:33": "Bhagavā bhatavā bhāge, bhage ca vani bhattavā;",
  "tika-s0201t1:34": "Bhage vami tathā bhāge, vamīti bhagavā jino.",
  "tika-s0201t1:35_0": "Tattha kathaṁ bhāgavāti bhagavā? Ye te sīlādayo dhammakkhandhā guṇabhāgā guṇakoṭṭhāsā,",
  "tika-s0201t1:35_1": "te anaññasādhāraṇā niratisayā tathāgatassa atthi upalabbhanti. Tathā hissa sīlaṁ,",
  "tika-s0201t1:35_2": "samādhi, paññā, vimutti, vimuttiñāṇadassanaṁ, hirī, ottappaṁ, saddhā, vīriyaṁ, sati",
  "tika-s0201t1:35_3": "sampajaññaṁ, sīlavisuddhi, diṭṭhivisuddhi, samatho, vipassanā, tīṇi kusalamūlāni,",
  "tika-s0201t1:35_4": "tīṇi sucaritāni, tayo sammāvitakkā, tisso anavajjasaññā, tisso dhātuyo, cattāro satipaṭṭhānā,",
  "tika-s0201t1:35_5": "cattāro sammappadhānā, cattāro iddhipādā, cattāro ariyamaggā, cattāri ariyaphalāni,",
  "tika-s0201t1:35_6": "catasso paṭisambhidā, catuyonipaṭicchedakañāṇaṁ, cattāro ariyavaṁsā, cattāri vesārajjañāṇāni,",
  "tika-s0201t1:35_7": "pañca padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni,",
  "tika-s0201t1:35_8": "pañca balāni, pañca nissāraṇīyā dhātuyo, pañca vimuttāyatanañāṇāni, pañca vimuttiparipācanīyā",
  "tika-s0201t1:35_9": "saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā,",
  "tika-s0201t1:35_10": "cha anuttariyāni, cha nibbedhabhāgiyā saññā, cha abhiññā, cha asādhāraṇañāṇāni, satta",
  "tika-s0201t1:35_11": "aparihāniyā dhammā, satta ariyadhammā, satta ariyadhanāni, satta bojjhaṅgā, satta",
  "tika-s0201t1:35_12": "sappurisadhammā, satta nijjaravatthūni, satta saññā, satta dakkhiṇeyyapuggaladesanā,",
  "tika-s0201t1:35_13": "satta khīṇāsavabaladesanā, aṭṭha paññāpaṭilābhahetudesanā, aṭṭha sammattāni, aṭṭha",
  "tika-s0201t1:35_14": "lokadhammātikkamā, aṭṭha ārambhavatthūni, aṭṭha akkhaṇadesanā, aṭṭha mahāpurisavitakkā,",
  "tika-s0201t1:35_15": "aṭṭha abhibhāyatanadesanā, aṭṭha vimokkhā, nava yonisomanasikāramūlakā dhammā, nava",
  "tika-s0201t1:35_16": "pārisuddhipadhāniyaṅgāni, nava sattāvāsadesanā, nava āghātapaṭivinayā, nava saññā,",
  "tika-s0201t1:35_17": "nava nānattā, nava anupubbavihārā, dasa nāthakaraṇā dhammā, dasa kasiṇāyatanāni,",
  "tika-s0201t1:35_18": "dasa kusalakammapathā, dasa sammattāni, dasa ariyavāsā, dasa asekkhadhammā, dasa",
  "tika-s0201t1:35_19": "tathāgatabalāni, ekādasa mettānisaṁsā, dvādasa dhammacakkākārā, terasa dhutaguṇā,",
  "tika-s0201t1:35_20": "cuddasa buddhañāṇāni, pañcadasa vimuttiparipācanīyā dhammā, soḷasavidhā ānāpānassati,",
  "tika-s0201t1:35_21": "soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,",
  "tika-s0201t1:35_22": "catucattālīsa ñāṇavatthūni, paññāsa udayabbayañāṇāni, paropaṇṇāsa kusaladhammā, sattasattati",
  "tika-s0201t1:35_23": "ñāṇavatthūni, catuvīsatikoṭisatasahassasaṅkhāsamāpattisañcārimahāvajirañāṇaṁ, anantanayasamantapaṭṭhānapavicayapaccavekkhaṇadesanāñāṇāni",
  "tika-s0201t1:35_24": "tathā anantāsu lokadhātūsu anantānaṁ sattānaṁ āsayādivibhāvanañāṇāni cāti evamādayo",
  "tika-s0201t1:35_25": "anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṁvijjanti",
  "tika-s0201t1:35_26": "upalabbhanti, tasmā yathāvuttavibhāgā guṇabhāgā assa atthīti ‘‘bhāgavā’’ti vattabbe",
  "tika-s0201t1:35_27": "ā-kārassa rassattaṁ katvā ‘‘bhagavā’’ti vutto. Evaṁ tāva bhāgavāti bhagavā.",
  "tika-s0201t1:36": "Yasmā sīlādayo sabbe, guṇabhāgā asesato;",
  "tika-s0201t1:37": "Vijjanti sugate tasmā, bhagavāti pavuccatīti.",
  "tika-s0201t1:38_0": "Kathaṁ bhatavāti bhagavā? Ye te sabbalokahitāya ussukkamāpannehi manussattādike aṭṭha",
  "tika-s0201t1:38_1": "dhamme samodhānetvā sammāsambodhiyā katamahābhinīhārehi mahābodhisattehi paripūritabbā",
  "tika-s0201t1:38_2": "dānapāramī, sīla, nekkhamma, paññā, vīriya, khanti, sacca, adhiṭṭhāna, mettā, upekkhāpāramīti",
  "tika-s0201t1:38_3": "dasa pāramiyo dasa upapāramiyo dasa paramatthapāramiyoti samatiṁsa pāramiyo, dānādīni",
  "tika-s0201t1:38_4": "cattāri saṅgahavatthūni, saccādīni cattāri adhiṭṭhānāni, aṅgapariccāgo nayanadhanarajjaputtadārapariccāgoti",
  "tika-s0201t1:38_5": "pañca mahāparicāgā, pubbayogo, pubbacariyā, dhammakkhānaṁ, ñātatthacariyā, lokatthacariyā,",
  "tika-s0201t1:38_6": "buddhicariyāti evamādayo, saṅkhepato vā sabbe puññañāṇasambhārā buddhakaradhammā,",
  "tika-s0201t1:38_7": "te mahābhinīhārato paṭṭhāya kappānaṁ satasahassādhikāni cattāri asaṅkheyyāni yathā",
  "tika-s0201t1:38_8": "hānabhāgiyā saṁkilesabhāgiyā ṭhitibhāgiyā vā na honti, atha kho uttaruttari visesabhāgiyāva",
  "tika-s0201t1:38_9": "honti, evaṁ sakkaccaṁ nirantaraṁ anavasesato bhatā sambhatā assa atthīti ‘‘bhatavā’’ti",
  "tika-s0201t1:38_10": "vattabbe ‘‘bhagavā’’ti vutto niruttinayena ta-kārassa ga-kāraṁ katvā. Atha vā bhatavāti",
  "tika-s0201t1:38_11": "teyeva yathāvutte buddhakaradhamme vuttanayeneva bhari sambhari, paripūresīti attho.",
  "tika-s0201t1:38_12": "Evampi bhatavāti bhagavā.",
  "tika-s0201t1:39": "Sammāsambodhiyā sabbe, dānapāramiādike;",
  "tika-s0201t1:40": "Sambhāre bhatavā nātho, tenāpi bhagavā matoti.",
  "tika-s0201t1:41_0": "Kathaṁ bhāge vanīti bhagavā? Ye te catuvīsatikoṭisatasahassasaṅkhā devasikaṁ vaḷañjanakasamāpattibhāgā,",
  "tika-s0201t1:41_1": "te anavasesato lokahitatthaṁ attano ca diṭṭhadhammasukhavihāratthaṁ niccakappaṁ vani",
  "tika-s0201t1:41_2": "bhaji sevi bahulamakāsīti bhāge vanīti bhagavā. Atha vā abhiññeyyadhammesu kusalādīsu",
  "tika-s0201t1:41_3": "khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "tika-s0201t1:41_4": "vitthārato pana ‘‘cakkhu pariññeyyaṁ sotaṁ…pe… jarāmaraṇaṁ pariññeyya’’ntiādinā (paṭi.",
  "tika-s0201t1:41_5": "ma. 1.21) aneke pariññeyyabhāgā, ‘‘cakkhussa samudayo pahātabbo…pe… jarāmaraṇassa",
  "tika-s0201t1:41_6": "samudayo pahātabbo’’tiādinā pahātabbabhāgā, ‘‘cakkhussa nirodho…pe… jarāmaraṇassa",
  "tika-s0201t1:41_7": "nirodho sacchikātabbo’’tiādinā sacchikātabbabhāgā, ‘‘cakkhussa nirodhagāminī paṭipadā’’tiādinā,",
  "tika-s0201t1:41_8": "‘‘cattāro satipaṭṭhānā’’tiādinā ca anekabhedā bhāvetabbabhāgā ca dhammā, te sabbe",
  "tika-s0201t1:41_9": "vani bhaji yathārahaṁ gocarabhāvanāsevanānaṁ vasena sevi. Evampi bhāge vanīti bhagavā.",
  "tika-s0201t1:41_10": "Atha vā ‘‘ye ime sīlādayo dhammakkhandhā sāvakehi sādhāraṇā guṇabhāgā guṇakoṭṭhāsā,",
  "tika-s0201t1:41_11": "kinti nu kho te vineyyasantānesu patiṭṭhapeyya’’nti mahākaruṇāya vani abhipatthayi,",
  "tika-s0201t1:41_12": "sā cassa abhipatthanā yathādhippetaphalāvahā ahosi. Evampi bhāge vanīti bhagavā.",
  "tika-s0201t1:42": "Yasmā ñeyyasamāpattiguṇabhāge asesato;",
  "tika-s0201t1:43": "Bhaji patthayi sattānaṁ, hitāya bhagavā tatoti.",
  "tika-s0201t1:44_0": "Kathaṁ bhage vanīti bhagavā? Samāsato tāva katapuññehi payogasampannehi yathāvibhavaṁ",
  "tika-s0201t1:44_1": "bhajīyantīti bhagā, lokiyalokuttarā sampattiyo. Tattha lokiye tāva tathāgato sambodhito",
  "tika-s0201t1:44_2": "pubbe bodhisattabhūto paramukkaṁsagate vani bhaji sevi, yattha patiṭṭhāya niravasesato",
  "tika-s0201t1:44_3": "buddhakaradhamme samannānento buddhadhamme paripācesi, buddhabhūto pana te niravajjasukhūpasaṁhite",
  "tika-s0201t1:44_4": "anaññasādhāraṇe lokuttarepi vani bhaji sevi, vitthārato pana padesarajjaissariyacakkavattisampatti-devarajjasampattiādivasena-",
  "tika-s0201t1:44_5": "jhānavimokkhasamādhisamāpattiñāṇadassana-maggabhāvanāphalasacchi- kiriyādi-uttarimanussadhammavasena",
  "tika-s0201t1:44_6": "ca anekavihite anaññasādhāraṇe bhage vani bhaji sevi. Evampi bhage vanīti bhagavā.",
  "tika-s0201t1:45": "Yā tā sampattiyo loke, yā ca lokuttarā puthu;",
  "tika-s0201t1:46": "Sabbā tā bhaji sambuddho, tasmāpi bhagavā matoti.",
  "tika-s0201t1:47_0": "Kathaṁ bhattavāti bhagavā? Bhattā daḷhabhattikā assa bahū atthīti bhattavā. Tathāgato",
  "tika-s0201t1:47_1": "hi mahākaruṇāsabbaññutaññāṇādiaparimitanirupamapabhāvaguṇavisesasamaṅgibhāvato sabbasattuttamo,",
  "tika-s0201t1:47_2": "sabbānatthaparihārapubbaṅgamāya niravasesahitasukhavidhānatapparāya niratisayāya",
  "tika-s0201t1:47_3": "payogasampattiyā sadevamanussāya pajāya accantūpakāritāya dvattiṁsamahāpurisalakkhaṇa-asītianubyañjana-byāmappabhādianaññasādhāraṇa-",
  "tika-s0201t1:47_4": "visesapaṭimaṇḍita-rūpakāyatāya yathābhucca-guṇādhigatena ‘‘itipi so bhagavā’’tiādinayappavattena",
  "tika-s0201t1:47_5": "lokattayabyāpinā suvipulena suvisuddhena ca thutighosena samannāgatattā ukkaṁsapāramippattāsu",
  "tika-s0201t1:47_6": "appicchatāsantuṭṭhiādīsu suppatiṭṭhitabhāvato dasabalacatuvesārajjādiniratisayaguṇavisesa-samaṅgibhāvato",
  "tika-s0201t1:47_7": "ca rūpappamāṇo rūpappasanno, ghosappamāṇo ghosappasanno, lūkhappamāṇo lūkhappasanno,",
  "tika-s0201t1:47_8": "dhammappamāṇo dhammappasannoti evaṁ catuppamāṇike lokasannivāse sabbathāpi pasādāvahabhāvena",
  "tika-s0201t1:47_9": "samantapāsādikattā aparimāṇānaṁ sattānaṁ sadevamanussānaṁ ādarabahumānagāravāyatanatāya",
  "tika-s0201t1:47_10": "paramapemasambhattiṭṭhānaṁ. Ye tassa ovāde patiṭṭhitā aveccappasādena samannāgatā",
  "tika-s0201t1:47_11": "honti, kenaci asaṁhāriyā tesaṁ pasādabhatti samaṇena vā brāhmaṇena vā devena vā mārena",
  "tika-s0201t1:47_12": "vā brahmunā vā. Tathā hi te attano jīvitapariccāgepi tattha pasādaṁ na pariccajanti,",
  "tika-s0201t1:47_13": "tassa vā āṇaṁ daḷhabhattibhāvato. Tenevāha –",
  "tika-s0201t1:48": "‘‘Yo ve kataññū katavedi dhīro;",
  "tika-s0201t1:49": "Kalyāṇamitto daḷhabhatti ca hotī’’ti. (jā. 2.17.78);",
  "tika-s0201t1:50_0": "‘‘Seyyathāpi, bhikkhave, mahāsamuddo ṭhitadhammo velaṁ nātivattati, evameva kho,",
  "tika-s0201t1:50_1": "bhikkhave, yaṁ mayā sāvakānaṁ sikkhāpadaṁ paññattaṁ, taṁ mama sāvakā jīvitahetupi",
  "tika-s0201t1:50_2": "nātikkamantī’’ti (a. ni. 8.20; udā. 45; cūḷava. 385) ca.",
  "tika-s0201t1:51": "Evaṁ bhattavāti bhagavā niruttinayena ekassa ta-kārassa lopaṁ katvā itarassa ga-kāraṁ katvā.",
  "tika-s0201t1:52": "Guṇātisayayuttassa, yasmā lokahitesino;",
  "tika-s0201t1:53": "Sambhattā bahavo satthu, bhagavā tena vuccatīti.",
  "tika-s0201t1:54_0": "Kathaṁ bhage vamīti bhagavā? Yasmā tathāgato bodhisattabhūtopi purimāsu jātīsu pāramiyo",
  "tika-s0201t1:54_1": "pūrento bhagasaṅkhātaṁ siriṁ issariyaṁ yasañca vami, uggiri, kheḷapiṇḍaṁ viya anapekkho",
  "tika-s0201t1:54_2": "chaḍḍayi; pacchimattabhāvepi hatthāgataṁ cakkavattisiriṁ devalokādhipaccasadisaṁ",
  "tika-s0201t1:54_3": "catudīpissariyaṁ cakkavattisampattisannissayaṁ sattaratanasamujjalaṁ yasañca tiṇāyapi",
  "tika-s0201t1:54_4": "amaññamāno nirapekkho pahāya abhinikkhamitvā sammāsambodhiṁ abhisambuddho, tasmā",
  "tika-s0201t1:54_5": "ime siriādike bhage vamīti bhagavā. Atha vā bhāni nāma nakkhattāni, tehi samaṁ gacchanti",
  "tika-s0201t1:54_6": "pavattantīti bhagā, sineruyugandharauttarakuruhimavantādibhājanalokavisesasannissayā",
  "tika-s0201t1:54_7": "sobhā kappaṭṭhiyabhāvato, tepi bhage vami tannivāsisattāvāsasamatikkamanato, tappaṭibaddhachandarāgapahānena",
  "tika-s0201t1:54_8": "pajahīti. Evampi bhage vamīti bhagavā.",
  "tika-s0201t1:55": "Cakkavattisiriṁ yasmā, yasaṁ issariyaṁ sukhaṁ;",
  "tika-s0201t1:56": "Pahāsi lokacittañca, sugato bhagavā tatoti.",
  "tika-s0201t1:57_0": "Kathaṁ bhāge vamīti bhagavā? Bhāgā nāma sabhāgadhammakoṭṭhāsā, te khandhāyatanadhātādivasena,",
  "tika-s0201t1:57_1": "tatthāpi rūpavedanādivasena, pathaviyādiatītādivasena ca anekavidhā. Te bhagavā sabbaṁ",
  "tika-s0201t1:57_2": "papañcaṁ sabbaṁ yogaṁ sabbaṁ ganthaṁ sabbaṁ saṁyojanaṁ samucchinditvā amataṁ dhātuṁ",
  "tika-s0201t1:57_3": "samadhigacchanto vami uggiri, anapekkho chaḍḍayi na paccāgami. Tathā hesa ‘‘sabbatthameva",
  "tika-s0201t1:57_4": "pathaviṁ āpaṁ tejaṁ vāyaṁ, cakkhuṁ sotaṁ ghānaṁ jivhaṁ kāyaṁ manaṁ, rūpe sadde gandhe",
  "tika-s0201t1:57_5": "rase phoṭṭhabbe dhamme, cakkhuviññāṇaṁ…pe… manoviññāṇaṁ, cakkhusamphassaṁ…pe… manosamphassaṁ,",
  "tika-s0201t1:57_6": "cakkhusamphassajaṁ vedanaṁ…pe… manosamphassajaṁ vedanaṁ, cakkhusamphassajaṁ saññaṁ…pe…",
  "tika-s0201t1:57_7": "manosamphassajaṁ saññaṁ, cakkhusamphassajaṁ cetanaṁ…pe… manosamphassajaṁ cetanaṁ,",
  "tika-s0201t1:57_8": "rūpataṇhaṁ…pe… dhammataṇhaṁ, rūpavitakkaṁ…pe… dhammavitakkaṁ, rūpavicāraṁ…pe… dhammavicāra’’ntiādinā",
  "tika-s0201t1:57_9": "anupadadhammavibhāgavasenapi sabbeva dhammakoṭṭhāse anavasesato vami uggiri, anapekkhapariccāgena",
  "tika-s0201t1:57_10": "chaḍḍayi. Vuttaṁ hetaṁ ‘‘yaṁ taṁ, ānanda, cattaṁ vantaṁ muttaṁ pahīnaṁ paṭinissaṭṭhaṁ,",
  "tika-s0201t1:57_11": "taṁ tathāgato puna paccāgamissatīti netaṁ ṭhānaṁ vijjatī’’ti (dī. ni. 2.183). Evampi",
  "tika-s0201t1:57_12": "bhāge vamīti bhagavā. Atha vā bhāge vamīti sabbepi kusalākusale sāvajjānavajje hīnapaṇīte",
  "tika-s0201t1:57_13": "kaṇhasukkasappaṭibhāge dhamme ariyamaggañāṇamukhena vami uggiri anapekkho pariccaji",
  "tika-s0201t1:57_14": "pajahi, paresañca tathattāya dhammaṁ desesi. Vuttampi cetaṁ ‘‘dhammāpi vo, bhikkhave,",
  "tika-s0201t1:57_15": "pahātabbā, pageva adhammā (ma. ni. 1.240), kullūpamaṁ vo, bhikkhave, dhammaṁ desessāmi",
  "tika-s0201t1:57_16": "nittharaṇatthāya, no gahaṇatthāyā’’tiādi (ma. ni. 1.240). Evampi bhāge vamīti bhagavā.",
  "tika-s0201t1:58": "Khandhāyatanadhātādi-dhammabhāgāmahesinā;",
  "tika-s0201t1:59": "Kaṇhasukkā yato vantā, tatopi bhagavā matoti.",
  "tika-s0201t1:60": "Tena vuttaṁ –",
  "tika-s0201t1:61": "‘‘Bhāgavā bhatavā bhāge, bhage ca vani bhattavā;",
  "tika-s0201t1:62": "Bhage vami tathā bhāge, vamīti bhagavā jino’’ti.",
  "tika-s0201t1:63_0": "Dhammasarīraṁ paccakkhaṁ karotīti ‘‘yo vo, ānanda, mayā dhammo ca vinayo ca desito",
  "tika-s0201t1:63_1": "paññatto, so vo mamaccayena satthā’’ti (dī. ni. 2.216) vacanato dhammassa satthubhāvapariyāyo",
  "tika-s0201t1:63_2": "vijjatīti katvā vuttaṁ. Vajirasaṅghātasamānakāyo parehi abhejjasarīrattā. Na hi bhagavato",
  "tika-s0201t1:63_3": "rūpakāye kenaci sakkā antarāyo kātunti.",
  "tika-s0201t1:64_0": "Desanāsampattiṁ niddisati vakkhamānassa sakalassa suttassa ‘‘eva’’nti nidassanato.",
  "tika-s0201t1:64_1": "Sāvakasampattiṁ niddisati paṭisambhidāppattena pañcasu ṭhānesu bhagavatā etadagge",
  "tika-s0201t1:64_2": "ṭhapitena mayā mahāsāvakena sutaṁ, tañca kho mayāva sutaṁ, na anussutikaṁ, na paramparābhatanti",
  "tika-s0201t1:64_3": "imassa atthassa dīpanato. Kālasampattiṁ niddisati bhagavā-saddasannidhāne payuttassa",
  "tika-s0201t1:64_4": "samaya-saddassa kālassa buddhuppādapaṭimaṇḍitabhāvadīpanato. Buddhuppādaparamā hi",
  "tika-s0201t1:64_5": "kālasampadā. Tenetaṁ vuccati –",
  "tika-s0201t1:65": "‘‘Kappakasāye kaliyuge, buddhuppādo aho mahacchariyaṁ;",
  "tika-s0201t1:66": "Hutāvahamajjhe jātaṁ, samuditamakarandamaravinda’’nti. (dī. ni. ṭī. 1.1; saṁ. ni. ṭī. 1.1.1; a. ni. ṭī. 1.1.1 rūpādivaggavaṇṇanā);",
  "tika-s0201t1:67": "Bhagavāti desakasampattiṁ niddisati guṇavisiṭṭhasattuttamagarugāravādhivacanabhāvato.",
  "tika-s0201t1:68_0": "Maṅgaladivaso sukhaṇo sunakkhattanti ajja maṅgaladivaso, tasmā sunakkhattaṁ, tatthāpi",
  "tika-s0201t1:68_1": "ayaṁ sukhaṇo. Mā atikkamīti mā rattivibhāyanaṁ anudikkhantānaṁ ratti atikkamīti evaṁ",
  "tika-s0201t1:68_2": "sambandho veditabbo. Ukkāsu ṭhitāsu ṭhitāti ukkaṭṭhā (dī. ni. ṭī. 1.255; a. ni. ṭī.",
  "tika-s0201t1:68_3": "2.4.36). Ukkāsu vijjotalantīsu ṭhitā patiṭṭhitāti mūlavibhūjādipakkhepena (pāṇini",
  "tika-s0201t1:68_4": "3.2.5) saddasiddhi veditabbā. Niruttinayena vā ukkāsu ṭhitāsu ṭhitā āsīti ukkaṭṭhā.",
  "tika-s0201t1:68_5": "Apare pana bhaṇanti ‘‘bhūmibhāgasampattiyā manussasampattiyā upakaraṇasampattiyā",
  "tika-s0201t1:68_6": "ca sā nagarī ukkaṭṭhaguṇayogato ‘ukkaṭṭhā’ti nāmaṁ labhī’’ti.",
  "tika-s0201t1:69_0": "Avisesenāti na visesena, vihārabhāvasāmaññenāti attho. Iriyāpatha…pe… vihāresūti",
  "tika-s0201t1:69_1": "iriyāpathavihāro dibbavihāro brahmavihāro ariyavihāroti etesu catūsu vihāresu. Samaṅgiparidīpananti",
  "tika-s0201t1:69_2": "samaṅgībhāvaparidīpanaṁ. Etanti ‘‘viharatī’’ti etaṁ padaṁ. Tathā hi taṁ ‘‘idhekacco",
  "tika-s0201t1:69_3": "gihīhi saṁsaṭṭho viharati sahanandī sahasokī’’tiādīsu (saṁ. ni. 4.241) iriyāpathavihāre",
  "tika-s0201t1:69_4": "āgataṁ; ‘‘yasmiṁ samaye, bhikkhave, bhikkhu vivicceva kāmehi…pe… paṭhamaṁ jhānaṁ",
  "tika-s0201t1:69_5": "upasampajja viharatī’’tiādīsu (dha. sa. 160; vibha. 624) dibbavihāre; ‘‘so mettāsahagatena",
  "tika-s0201t1:69_6": "cetasā ekaṁ disaṁ pharitvā viharatī’’tiādīsu (dī. ni. 1.556; 3.308; ma. ni. 1.77;",
  "tika-s0201t1:69_7": "2.309; 3.230) brahmavihāre; ‘‘so kho ahaṁ aggivessana tassāyeva kathāya pariyosāne",
  "tika-s0201t1:69_8": "tasmiṁ eva purimasmiṁ samādhinimitte ajjhattameva cittaṁ saṇṭhapemi sannisādemi ekodiṁ",
  "tika-s0201t1:69_9": "karomi samādahāmi, yena sudaṁ niccakappaṁ viharāmī’’tiādīsu (ma. ni. 1.387) ariyavihāre.",
  "tika-s0201t1:70_0": "Tattha iriyanaṁ vattanaṁ iriyā, kāyappayogo. Tassā pavattanupāyabhāvato ṭhānādi iriyāpatho.",
  "tika-s0201t1:70_1": "Ṭhānasamaṅgī vā hi kāyena kiñci kareyya gamanādīsu aññatarasamaṅgī vā. Atha vā iriyati",
  "tika-s0201t1:70_2": "pavattati etena attabhāvo, kāyakiccaṁ vāti iriyā, tassā pavattiyā upāyabhāvato pathoti",
  "tika-s0201t1:70_3": "iriyāpatho, ṭhānādi eva. So ca atthato gatinivattiādiākārena pavatto catusantatirūpapabandho",
  "tika-s0201t1:70_4": "eva. Viharaṇaṁ, viharati etenāti vā vihāro, iriyāpatho eva vihāro iriyāpathavihāro.",
  "tika-s0201t1:70_5": "Divi bhavoti dibbo. Tattha bahulappavattiyā brahmapārisajjādidevaloke bhavoti attho.",
  "tika-s0201t1:70_6": "Tattha yo dibbānubhāvo, tadatthāya saṁvattatīti vā dibbo, abhiññābhinīhāravasena",
  "tika-s0201t1:70_7": "mahāgatikattā vā dibbo, dibbo ca so vihāro cāti dibbavihāro, catasso rūpāvacarasamāpattiyo.",
  "tika-s0201t1:70_8": "Āruppasamāpattiyopi ettheva saṅgahaṁ gacchanti. Brahmūnaṁ, brahmāno vā vihārā brahmavihārā,",
  "tika-s0201t1:70_9": "catasso appamaññāyo. Ariyānaṁ, ariyā vā vihārā ariyavihārā, cattāri sāmaññaphalāni.",
  "tika-s0201t1:70_10": "So hi bhagavā ekaṁ iriyāpathabādhanantiādi yadipi bhagavā ekenapi iriyāpathena cirataraṁ",
  "tika-s0201t1:70_11": "kālaṁ attabhāvaṁ pavattetuṁ sakkoti, tathāpi ‘‘upādinnakasarīrassa nāma ayaṁ sabhāvo’’ti",
  "tika-s0201t1:70_12": "dassetuṁ vuttaṁ. Yasmā vā bhagavā yattha katthaci vasanto veneyyānaṁ dhammaṁ desento,",
  "tika-s0201t1:70_13": "nānāsamāpattīhi ca kālaṁ vītināmento vasatīti veneyyasattānaṁ attano ca vividhaṁ",
  "tika-s0201t1:70_14": "hitasukhaṁ harati upaneti uppādeti, tasmā vividhaṁ haratīti evamettha attho veditabbo.",
  "tika-s0201t1:71_0": "Subhagattāti sirīkāmānavasena sobhanattā. Tenevāha ‘‘sundarasirikattā sundarakāmattā",
  "tika-s0201t1:71_1": "cā’’ti. Chaṇasamajjaussaveti ettha chaṇaṁ nāma phaggunamāsādīsu uttaraphaggunādi-abhilakkhitadivasesu",
  "tika-s0201t1:71_2": "saparijanānaṁ manussānaṁ maṅgalakaraṇaṁ. Samajjaṁ nāma naṭasamajjādi. Ussavo nakkhattaṁ.",
  "tika-s0201t1:71_3": "Yattha gāmanigamavāsino tayo satta vā divase nakkhattaghosanaṁ katvā yathāvibhavaṁ",
  "tika-s0201t1:71_4": "alaṅkatapaṭiyattā bhoge paribhuñjantā nakkhattakīḷanaṁ kīḷanti. Tesaṁ taṁ tatheva",
  "tika-s0201t1:71_5": "hotīti tesaṁ manussānaṁ taṁ patthanaṁ tannivāsidevatānubhāvena yebhuyyena tatheva",
  "tika-s0201t1:71_6": "hoti, patthanā samijjhatīti attho. Bahujanakantatāyāti iminā ‘‘sundarakāmattā’’ti",
  "tika-s0201t1:71_7": "etasseva padassa pakārantarena atthaṁ vibhāveti. Tatrāyaṁ vacanattho – kamanīyaṭṭhena",
  "tika-s0201t1:71_8": "suṭṭhu bhajīyatīti subhagaṁ, subhā agā rukkhā etthāti vā subhagaṁ, sundarakittiyogato",
  "tika-s0201t1:71_9": "vā ‘‘subhaga’’nti evampettha atthaṁ vaṇṇenti. Keci pana ‘‘subhāgavane’’ti paṭhanti,",
  "tika-s0201t1:71_10": "‘‘sundarabhūmibhāge vane’’ti cassa atthaṁ vadanti. Subhagassa nāma yakkhassa vanaṁ",
  "tika-s0201t1:71_11": "tena pariggahitattāti ‘‘subhagavana’’nti aññe. Vananaṁ bhattītiatthe taṁ vananaṁ",
  "tika-s0201t1:71_12": "kāretīti etasmiṁ atthe vanayatīti padasiddhi veditabbā. Tenevāha ‘‘attani sinehaṁ",
  "tika-s0201t1:71_13": "uppādetī’’ti. Yācanatthe vanute iti vananti upacārakappanāvasena vana-saddo veditabbo.",
  "tika-s0201t1:72_0": "Ujuvaṁsāti ujubhūtaviṭapā. Mahāsālāti mahārukkhā. Aññatarasmiṁ sālamūleti aññatarassa",
  "tika-s0201t1:72_1": "rukkhassa mūle. Vanappatijeṭṭhakarukkhoti vanappatibhūto jeṭṭhakarukkho. Tameva jeṭṭhakabhāvanti",
  "tika-s0201t1:72_2": "vanappatibhāvenāgataṁ seṭṭhabhāvaṁ padhānabhāvaṁ. Tena hi so ‘‘sālarājā’’ti vutto.",
  "tika-s0201t1:72_3": "Upagatānaṁ rañjanaṭṭhena rājā, aññasmimpi tādise rukkhe rājavohāraṁ dassetuṁ ‘‘supatiṭṭhitassā’’tiādi",
  "tika-s0201t1:72_4": "vuttaṁ. Tattha brāhmaṇa dhammikāti ālapanaṁ. Nippariyāyena sākhādimato saṅghātassa",
  "tika-s0201t1:72_5": "suppatiṭṭhitabhāvasādhane avayavavisese pavattamāno mūla-saddo. Yasmā taṁsadisesu",
  "tika-s0201t1:72_6": "tannissaye padese ca ruḷhīvasena pariyāyato pavattati, tasmā ‘‘mūlāni uddhareyyā’’ti",
  "tika-s0201t1:72_7": "ettha nippariyāyamūlaṁ adhippetanti ekena mūla-saddena visesetvā āha ‘‘mūlamūle dissatī’’ti",
  "tika-s0201t1:72_8": "yathā ‘‘dukkhadukkhaṁ (saṁ. ni. 4.327), rūparūpa’’nti (visuddhi. 2.449) ca. Asādhāraṇahetumhīti",
  "tika-s0201t1:72_9": "asādhāraṇakāraṇe. Lobhasahagatacittuppādānaṁ eva āveṇike nesaṁ suppatiṭṭhitabhāvasādhanato",
  "tika-s0201t1:72_10": "mūlaṭṭhena upakārake paccayadhamme dissatīti attho.",
  "tika-s0201t1:73_0": "Tatthāti ‘‘ekaṁ samayaṁ bhagavā ukkaṭṭhāyaṁ viharati subhagavane sālarājamūle’’ti",
  "tika-s0201t1:73_1": "yaṁ vuttaṁ vākyaṁ, tatta. Siyāti kassaci evaṁ parivitakko siyā, vakkhamānākārena",
  "tika-s0201t1:73_2": "kadāci codeyya vāti attho. Atha tattha viharatīti yadi subhagavane sālarājamūle viharati.",
  "tika-s0201t1:73_3": "Na vattabbanti nānāṭhānabhūtattā ukkaṭṭhāsubhagavanānaṁ, ekaṁ samayanti ca vuttattāti",
  "tika-s0201t1:73_4": "adhippāyo. Idāni codako tameva attano adhippāyaṁ ‘‘na hi sakkā’’tiādinā vivarati.",
  "tika-s0201t1:73_5": "Itaro sabbametaṁ aviparītaṁ atthaṁ ajānantena vuttanti dassento ‘‘na kho panetaṁ",
  "tika-s0201t1:73_6": "evaṁ daṭṭhabba’’nti āha. Tattha etanti ‘‘ukkaṭṭhāyaṁ viharati subhagavane sālarājamūle’’ti",
  "tika-s0201t1:73_7": "etaṁ vacanaṁ. Evanti ‘‘yadi tāva bhagavā’’tiādinā yaṁ taṁ bhavatā coditaṁ, taṁ atthato",
  "tika-s0201t1:73_8": "evaṁ na kho pana daṭṭhabbaṁ, na ubhayattha apubbaacarimaṁ vihāradassanatthanti attho.",
  "tika-s0201t1:74_0": "Idāni attano yathādhippetaṁ aviparītaṁ atthaṁ, tassa ca paṭikacceva vuttabhāvaṁ,",
  "tika-s0201t1:74_1": "tena ca appaṭividdhattaṁ pakāsento ‘‘nanu avocumha…pe… sālarājamūle’’ti āha. Evampi",
  "tika-s0201t1:74_2": "‘‘subhagavane sālarājamūle viharatī’’cceva vattabbaṁ, na ‘‘ukkaṭṭhāya’’nti codanaṁ",
  "tika-s0201t1:74_3": "manasi katvā vuttaṁ ‘‘gocaragāmanidassanattha’’ntiādi.",
  "tika-s0201t1:75_0": "Avassaṁ cettha gocaragāmakittanaṁ kātabbaṁ. Tathā hi taṁ yathā subhagavanādikittanaṁ",
  "tika-s0201t1:75_1": "pabbajitānuggahakaraṇādianekappayojanaṁ, evaṁ gahaṭṭhānuggahakaraṇādivividhappayojananti",
  "tika-s0201t1:75_2": "dassento ‘‘ukkaṭṭhākittanenā’’tiādimāha. Tattha paccayaggahaṇena upasaṅkamanapayirupāsanānaṁ",
  "tika-s0201t1:75_3": "okāsadānena dhammadesanāya saraṇesu sīlesu ca patiṭṭhāpanena yathūpanissayaṁ uparivisesādhigamāvahanena",
  "tika-s0201t1:75_4": "ca gahaṭṭhānaggahakaraṇaṁ, uggahaparipucchānaṁ kammaṭṭhānānuyogassa ca anurūpavasanaṭṭhānapariggahenettha",
  "tika-s0201t1:75_5": "pabbajitānuggahakaraṇaṁ veditabbaṁ. Karuṇāya upagamanaṁ, na lābhādinimittaṁ, paññāya",
  "tika-s0201t1:75_6": "apagamanaṁ, na virodhādinimittanti upagamanāpagamanānaṁ nirupakkilesataṁ vibhāveti.",
  "tika-s0201t1:75_7": "Dhammikasukhaṁ nāma anavajjasukhaṁ. Devānaṁ upakārabahulatā janavivittatāya. Pacurajanavivittaṁ",
  "tika-s0201t1:75_8": "hi ṭhānaṁ devā upasaṅkamitabbaṁ maññanti. Tadatthaparinipphādananti lokatthanipphādanaṁ,",
  "tika-s0201t1:75_9": "buddhakiccasampādananti attho. Evamādināti ādi-saddena ukkaṭṭhākittanato rūpakāyassa",
  "tika-s0201t1:75_10": "anuggaṇhanaṁ dasseti, subhagavanādikittanato dhammakāyassa. Tathā purimena parādhīnakiriyākaraṇaṁ,",
  "tika-s0201t1:75_11": "dutiyena attādhīnakiriyākaraṇaṁ. Purimena vā karuṇākiccaṁ, itarena paññākiccaṁ. Purimena",
  "tika-s0201t1:75_12": "cassa paramāya anukampāya samannāgamaṁ, pacchimena paramāya upekkhāya samannāgamaṁ",
  "tika-s0201t1:75_13": "dīpeti. Bhagavā hi sabbasatte paramāya anukampāya anukampati, na ca tattha sinehadosānupatito",
  "tika-s0201t1:75_14": "paramupekkhakabhāvato, upekkhako ca na ca parahitasukhakaraṇe apposukko mahākāruṇikabhāvato.",
  "tika-s0201t1:76_0": "Tassa mahākāruṇikatāya lokanāthatā, upekkhakatāya attanāthatā. Tathā hesa bodhisattabhūto",
  "tika-s0201t1:76_1": "mahākaruṇāya sañcoditamānaso sakalalokahitāya ussukkamāpanno mahābhinīhārato paṭṭhāya",
  "tika-s0201t1:76_2": "tadatthanipphādanatthaṁ puññañāṇasambhāre sampādento aparimitaṁ kālaṁ anappakaṁ dukkhamanubhosi,",
  "tika-s0201t1:76_3": "upekkhakatāya sammā patitehi dukkhehi na vikampi. Tathā mahākāruṇikatāya saṁsārābhimukhatā,",
  "tika-s0201t1:76_4": "upekkhakatāya tato nibbindanā. Tathā upekkhakatāya nibbānābhimukhatā, mahākāruṇikatāya",
  "tika-s0201t1:76_5": "tadadhigamo. Tathā mahākāruṇikatāya paresaṁ abhiṁsāpanaṁ, upekkhakatāya sayaṁ parehi",
  "tika-s0201t1:76_6": "abhāyanaṁ. Mahākāruṇikatāya paraṁ rakkhato attano rakkhaṇaṁ, upekkhakatāya attānaṁ",
  "tika-s0201t1:76_7": "rakkhato paresaṁ rakkhaṇaṁ. Tenassa attahitāya paṭipannādīsu catutthapuggalabhāvo",
  "tika-s0201t1:76_8": "siddho hoti. Tathā mahākāruṇikatāya saccādhiṭṭhānassa cāgādhiṭṭhānassa ca pāripūri,",
  "tika-s0201t1:76_9": "upekkhakatāya upasamādhiṭṭhānassa paññādhiṭṭhānassa ca pāripūri. Evaṁ parisuddhāsayapayogassa",
  "tika-s0201t1:76_10": "mahākāruṇikatāya lokahitatthameva rajjasampadādibhavasampattiyā upagamanaṁ, upekkhakatāya",
  "tika-s0201t1:76_11": "tiṇāyapi amaññamānassa tato apagamanaṁ. Iti suvisuddhaupagamāpagamassa mahākāruṇikatāya",
  "tika-s0201t1:76_12": "lokahitatthameva dānavasena sampattīnaṁ pariccajanā, upekkhakatāya cassa phalassa",
  "tika-s0201t1:76_13": "attano apaccāsīsanā. Evaṁ samudāgamanato paṭṭhāya acchariyabbhutaguṇasamannāgatassa",
  "tika-s0201t1:76_14": "mahākāruṇikatāya paresaṁ hitasukhatthaṁ atidukkarakāritā, upekkhakatāya kāyampi analaṁkāritā.",
  "tika-s0201t1:77_0": "Tathā mahākāruṇikatāya carimattabhāve jiṇṇāturamatadassanena sañjātasaṁvego, upekkhakatāya",
  "tika-s0201t1:77_1": "uḷāresu devabhogasadisesu bhogesu nirapekkho mahābhinikkhamanaṁ nikkhami. Tathā mahākāruṇikatāya",
  "tika-s0201t1:77_2": "‘‘kicchaṁ vatāyaṁ loko āpanno’’tiādinā (dī. ni. 2.57; saṁ. ni. 2.4, 10) karuṇāmukheneva",
  "tika-s0201t1:77_3": "vipassanārambho , upekkhakatāya buddhabhūtassa satta sattāhāni vivekasukheneva vītināmanaṁ.",
  "tika-s0201t1:77_4": "Mahākāruṇikatāya dhammagambhīrataṁ paccavekkhitvā dhammadesanāya apposukkataṁ āpajjitvāpi",
  "tika-s0201t1:77_5": "mahābrahmuno ajjhesanāpadesena okāsakaraṇaṁ, upekkhakatāya pañcavaggiyādi veneyyānaṁ",
  "tika-s0201t1:77_6": "ananurūpasamudācārepi anaññathābhāvo. Mahākāruṇikatāya katthaci paṭighātābhāvenassa",
  "tika-s0201t1:77_7": "sabbattha amittasaññāya abhāvo, upekkhakatāya katthacipi anurodhābhāvena sabbattha",
  "tika-s0201t1:77_8": "sinehasanthavābhāvo. Mahākāruṇikatāya gāmādīnaṁ āsannaṭṭhāne vasantassapi upekkhakatāya",
  "tika-s0201t1:77_9": "araññaṭṭhāne eva viharaṇaṁ. Tena vuttaṁ ‘‘purimena cassa paramāya annukampāya samannāgamaṁ,",
  "tika-s0201t1:77_10": "pacchimena paramāya upekkhāya samannāgamaṁ dīpetī’’ti.",
  "tika-s0201t1:78_0": "Tanti ‘‘tatrā’’ti padaṁ. Desakālaparidīpananti ye desakālā idha viharaṇakiriyāvisesanabhāvena",
  "tika-s0201t1:78_1": "vuttā, tesaṁ paridīpananti dassento ‘‘yaṁ samayaṁ…pe… dīpetī’’ti āha. Taṁ-saddo hi",
  "tika-s0201t1:78_2": "vuttassa atthassa paṭiniddeso, tasmā idha kālassa, desassa vā paṭiniddeso bhavituṁ",
  "tika-s0201t1:78_3": "arahati, na aññassa. Ayaṁ tāva tatra-saddassa paṭiniddesabhāve atthavibhāvanā. Yasmā",
  "tika-s0201t1:78_4": "pana īdisesu ṭhānesu tatra-saddo dhammadesanāvisiṭṭhaṁ desaṁ kālañca vibhāveti, tasmā",
  "tika-s0201t1:78_5": "vuttaṁ ‘‘bhāsitabbayutte vā desakāle dīpetī’’ti. Tena tatrāti yattha bhagavā dhammadesanatthaṁ",
  "tika-s0201t1:78_6": "bhikkhū ālapi abhāsi, tādise dese, kāle vāti attho. Na hītiādinā tamevatthaṁ samattheti.",
  "tika-s0201t1:78_7": "Nanu ca yattha ṭhito bhagavā ‘‘akālo kho tāvā’’tiādinā bāhiyassa dhammadesanaṁ paṭikkhipi,",
  "tika-s0201t1:78_8": "tattheva antaravīthiyaṁ ṭhito tassa dhammaṁ desetīti? Saccametaṁ, adesetabbakāle",
  "tika-s0201t1:78_9": "adesanāya idaṁ udāharaṇaṁ. Tenevāha ‘‘akālo kho tāvā’’ti. Yaṁ pana tattha vuttaṁ",
  "tika-s0201t1:78_10": "‘‘antaragharaṁ paviṭṭhamhā’’ti (udā. 10), tampi tassa akālabhāvasseva pariyāyena",
  "tika-s0201t1:78_11": "dassanatthaṁ vuttaṁ. Tassa hi tadā addhānaparissamena rūpakāye akammaññatā ahosi,",
  "tika-s0201t1:78_12": "balavapītivegena nāmakāye, tadubhayassa vūpasamaṁ āgamento papañcaparihāratthaṁ bhagavā",
  "tika-s0201t1:78_13": "‘‘akālo kho’’ti pariyāyena paṭikkhipi. Adesetabbadese adesanāya pana udāharaṇaṁ ‘‘atha",
  "tika-s0201t1:78_14": "kho bhagavā maggā okkamma aññatarasmiṁ rukkhamūle nisīdi (saṁ. ni. 2.154), vihārato",
  "tika-s0201t1:78_15": "nikkhamitvā vihārapacchāyāyaṁ paññatte āsane nisīdī’’ti (dī. ni. 1.363) ca evamādikaṁ",
  "tika-s0201t1:78_16": "idha ādi-saddena saṅgahitaṁ.",
  "tika-s0201t1:79_0": "‘‘Atha kho so, bhikkhave, bālo idha pubbe rasādo idha pāpāni kammāni karitvā’’tiādīsu",
  "tika-s0201t1:79_1": "(ma. ni. 3.251) padapūraṇamatte kho-saddo, ‘‘dukkhaṁ kho agāravo viharati appatisso’’tiādīsu",
  "tika-s0201t1:79_2": "(a. ni. 4.21) avadhāraṇe, ‘‘kittāvatā nu kho, āvuso, satthu pavivittassa viharato",
  "tika-s0201t1:79_3": "sāvakā vivekaṁ nānusikkhantī’’tiādīsu (ma. ni. 1.31) ādikālatthe. Vākyārambheti attho.",
  "tika-s0201t1:79_4": "Tattha padapūraṇena vacanālaṅkāramattaṁ kataṁ hoti, ādikālatthena vākyassa upaññāsamattaṁ,",
  "tika-s0201t1:79_5": "avadhāratthena pana niyamadassanaṁ, tasmā āmantesi evāti āmantane niyamo dassito hotīti.",
  "tika-s0201t1:80_0": "‘‘Bhagavāti lokagarudīpana’’nti kasmā vuttaṁ, nanu pubbepi bhagavā-saddassa attho",
  "tika-s0201t1:80_1": "vuttoti? Yadipi pubbe vutto, taṁ panassa yathāvutte ṭhāne viharaṇakiriyāya kattuvisesadassanatthaṁ",
  "tika-s0201t1:80_2": "kataṁ, na āmantanakiriyāya, idha pana āmantanakiriyāya, tasmā tadatthaṁ puna ‘‘bhagavā’’ti",
  "tika-s0201t1:80_3": "pāḷiyaṁ vuttanti tassatthaṁ dassetuṁ ‘‘bhagavāti lokagarudīpana’’nti āha. Kathāsavanayuttapuggalavacananti",
  "tika-s0201t1:80_4": "vakkhamānāya mūlapariyāyadesanāya savanayogyapuggalavacanaṁ. Catūsupi parisāsu bhikkhū",
  "tika-s0201t1:80_5": "eva edisānaṁ desanānaṁ visesena bhājanabhūtā, iti sātisayasāsanasampaṭiggāhakabhāvadassanatthaṁ",
  "tika-s0201t1:80_6": "idha bhikkhugahaṇanti dassetvā idāni saddatthaṁ dassetuṁ ‘‘apicā’’tiādimāha.",
  "tika-s0201t1:81_0": "Tattha bhikkhakoti bhikkhūti bhikkhanadhammatāya bhikkhūti attho. Bhikkhācariyaṁ",
  "tika-s0201t1:81_1": "ajjhupagatoti buddhādīhipi ajjhupagataṁ bhikkhācariyaṁ uñchācariyaṁ ajjhupagatattā",
  "tika-s0201t1:81_2": "anuṭṭhitattā bhikkhū. Yo hi koci appaṁ vā mahantaṁ vā bhogakkhandhaṁ pahāya agārasmā",
  "tika-s0201t1:81_3": "anagāriyaṁ pabbajito, so kasigorakkhādīhi jīvikākappanaṁ hitvā liṅgasampaṭicchaneneva",
  "tika-s0201t1:81_4": "bhikkhācariyaṁ ajjhupagatattā bhikkhu, parapaṭibaddhajīvikattā vā vihāramajjhe kājabhattaṁ",
  "tika-s0201t1:81_5": "bhuñjamānopi bhikkhācariyaṁ ajjhupagatoti bhikkhu, piṇḍiyālopabhojanaṁ nissāya pabbajjāya",
  "tika-s0201t1:81_6": "ussāhajātattā vā bhikkhācariyaṁ ajjhupagatoti bhikkhūti evampettha attho daṭṭhabbo.",
  "tika-s0201t1:81_7": "Ādinā nayenāti ‘‘bhinnapaṭadharoti bhikkhu, bhindati pāpake akusale dhammeti bhikkhu,",
  "tika-s0201t1:81_8": "bhinnattā pāpakānaṁ akusalānaṁ dhammānaṁ bhikkhū’’tiādinā vibhaṅge (vibha. 510) āgatanayena.",
  "tika-s0201t1:81_9": "Ñāpaneti avabodhane, paṭivedaneti attho.",
  "tika-s0201t1:82_0": "Bhikkhanasīlatātiādīsu bhikkhanasīlatā bhikkhanena ājīvanasīlatā, na kasivaṇijjādīhi",
  "tika-s0201t1:82_1": "ājīvanasīlatā. Bhikkhanadhammatā ‘‘uddissa ariyā tiṭṭhantī’’ti (paṭi. ma. 153; mi.",
  "tika-s0201t1:82_2": "pa. 4.5.9) evaṁ vuttabhikkhanasabhāvatā, na sambhāvanākohaññasabhāvatā. Bhikkhane",
  "tika-s0201t1:82_3": "sādhukāritā ‘‘uttiṭṭhe nappamajjeyyā’’ti (dha. pa. 168) vacanaṁ anussaritvā tattha",
  "tika-s0201t1:82_4": "appamajjanā. Atha vā sīlaṁ nāma pakatisabhāvo, idha pana tadadhiṭṭhānaṁ. Dhammoti",
  "tika-s0201t1:82_5": "vataṁ. Apare pana ‘‘sīlaṁ nāma vatasamādānaṁ, dhammo nāma paveṇīāgataṁ cārittaṁ,",
  "tika-s0201t1:82_6": "sādhukāritāti sakkaccakāritā ādarakiriyā’’ti vaṇṇenti. Hīnādhikajanasevitanti ye",
  "tika-s0201t1:82_7": "bhikkhubhāve ṭhitāpi jātimadādivasena uddhatā unnaḷā. Ye ca gihibhāve paresu atthikabhāvampi",
  "tika-s0201t1:82_8": "anupagatatāya bhikkhācariyaṁ paramakāpaññataṁ maññanti, tesaṁ ubhayesampi yathākkamaṁ",
  "tika-s0201t1:82_9": "‘‘bhikkhavo’’ti vacanena hīnajanehi daliddehi paramakāpaññataṁ pattehi parakulesu",
  "tika-s0201t1:82_10": "bhikkhācariyāya jīvikaṁ kappentehi sevitaṁ vuttiṁ pakāsento uddhatabhāvaniggahaṁ",
  "tika-s0201t1:82_11": "karoti, adhikajanehi uḷārabhogakhattiyakulādito pabbajitehi buddhādīhi ājīvavisodhanatthaṁ",
  "tika-s0201t1:82_12": "sevitaṁ vuttiṁ pakāsento dīnabhāvaniggahaṁ karotīti yojetabbaṁ. Yasmā ‘‘bhikkhavo’’ti",
  "tika-s0201t1:82_13": "vacanaṁ āmantanabhāvato abhimukhīkaraṇaṁ, pakaraṇato sāmatthiyato ca sussūsājananaṁ",
  "tika-s0201t1:82_14": "sakkaccasavanamanasikāraniyojanañca hoti. Tasmā tamatthaṁ dassento ‘‘bhikkhavoti iminā’’tiādimāha.",
  "tika-s0201t1:83_0": "Tattha sādhukasavanamanasikāreti sādhukasavane sādhukamanasikāre ca. Kathaṁ pana",
  "tika-s0201t1:83_1": "pavattitā savanādayo sādhukaṁ pavattitā hontīti? ‘‘Addhā imāya sammāpaṭipattiyā sakalasāsanasampatti",
  "tika-s0201t1:83_2": "hatthagatā bhavissatī’’ti ādaragāravayogena, kathādīsu aparibhavanādinā ca. Vuttaṁ",
  "tika-s0201t1:83_3": "hi ‘‘pañcahi, bhikkhave, dhammehi samannāgato suṇanto saddhammaṁ bhabbo niyāmaṁ okkamituṁ",
  "tika-s0201t1:83_4": "kusalesu dhammesu sammattaṁ. Katamehi pañcahi? Na kathaṁ paribhoti, na kathikaṁ paribhoti,",
  "tika-s0201t1:83_5": "na attānaṁ paribhoti, avikkhittacitto dhammaṁ suṇāti ekaggacitto, yoniso ca manasi",
  "tika-s0201t1:83_6": "karoti. Imehi kho, bhikkhave , pañcahi dhammehi samannāgato suṇanto saddhammaṁ bhabbo",
  "tika-s0201t1:83_7": "niyāmaṁ okkamituṁ kusalesu dhammesu sammatta’’nti (a. ni. 5.151). Tenevāha ‘‘sādhukasavanamanasikārāyattā",
  "tika-s0201t1:83_8": "hi sāsanasampattī’’ti. Sāsanasampatti nāma sīlādinipphatti.",
  "tika-s0201t1:84_0": "Paṭhamaṁ uppannattā adhigamavasena. Satthucariyānuvidhāyakattā sīlādiguṇānuṭṭhānena.",
  "tika-s0201t1:84_1": "Tiṇṇaṁ yānānaṁ vasena anudhammapaṭipattisabbhāvato sakalasāsanapaṭiggāhakattā. Santikattāti",
  "tika-s0201t1:84_2": "samīpabhāvato. Santikāvacarattāti sabbakālaṁ sampayuttabhāvato. Yathānusiṭṭhanti",
  "tika-s0201t1:84_3": "anusāsanianurūpaṁ, anusāsaniṁ anavasesato paṭiggahetvāti attho. Ekacce bhikkhūyeva",
  "tika-s0201t1:84_4": "sandhāyāti ye suttapariyosāne ‘‘te bhikkhū bhagavato bhāsitaṁ abhinandu’’nti vuttā",
  "tika-s0201t1:84_5": "pañcasatā brāhmaṇapabbajitā, te sandhāya.",
  "tika-s0201t1:85_0": "Pubbe sabbaparisasādhāraṇattepi bhagavato dhammadesanāya ‘‘jeṭṭhaseṭṭhā’’tiādinā",
  "tika-s0201t1:85_1": "bhikkhūnaṁ eva āmantane kāraṇaṁ dassetvā idāni bhikkhū āmantetvāva dhammadesanāya",
  "tika-s0201t1:85_2": "payojanaṁ dassetuṁ ‘‘kimatthaṁ pana bhagavā’’ti codanaṁ samuṭṭhāpesi. Tattha aññaṁ",
  "tika-s0201t1:85_3": "cintentāti aññavihitā. Vikkhittacittāti asamāhitacittā. Dhammaṁ paccavekkhantāti",
  "tika-s0201t1:85_4": "tadā hiyyo tato paradivasesu vā sutadhammaṁ pati pati manasā avekkhantā. Bhikkhū",
  "tika-s0201t1:85_5": "āmantetvā dhamme desiyamāne ādito paṭṭhāya desanaṁ sallakkhetuṁ sakkontīti imamevatthaṁ",
  "tika-s0201t1:85_6": "byatirekamukhena dassetuṁ ‘‘te anāmantetvā’’tiādi vuttaṁ.",
  "tika-s0201t1:86_0": "Bhikkhavotīti ca sandhivasena i-kāralopo daṭṭhabbo ‘‘bhikkhavo itī’’ti. Ayaṁ hi iti-saddo",
  "tika-s0201t1:86_1": "hetu-parisamāpanādipadatthavipariyāya-pakārāvadhāraṇanidassanādianekatthappabhedo.",
  "tika-s0201t1:86_2": "Tathā hesa ‘‘ruppatīti kho, bhikkhave, tasmā ‘rūpa’nti vuccatī’’tiādīsu (saṁ. ni.",
  "tika-s0201t1:86_3": "3.79) hetuatthe dissati; ‘‘tasmā tiha me, bhikkhave, dhammadāyādā bhavatha, mā āmisadāyādā,",
  "tika-s0201t1:86_4": "atthi me tumhesu anukampā ‘kinti me sāvakā dhammadāyādā bhaveyyuṁ, no āmisadāyādā’ti’’ādīsu",
  "tika-s0201t1:86_5": "parisamāpane; ‘‘iti vā, iti evarūpā naccagītavāditavisūkadassanā paṭivirato’’tiādīsu",
  "tika-s0201t1:86_6": "(dī. ni. 1.13) ādiatthe; ‘‘māgaṇṭhiyoti tassa brāhmaṇassa saṅkhā samaññā paññatti",
  "tika-s0201t1:86_7": "vohāro nāmaṁ nāmakammaṁ nāmadheyyaṁ nirutti byañjanamabhilāpo’’tiādīsu (mahāni. 73)",
  "tika-s0201t1:86_8": "padatthavipariyāye; ‘‘iti kho, bhikkhave, sappaṭibhayo bālo, appaṭibhayo paṇḍito,",
  "tika-s0201t1:86_9": "saupaddavo bālo, anupaddavo paṇḍito, saupasaggo bālo, anupasaggo paṇḍito’’tiādīsu",
  "tika-s0201t1:86_10": "(ma. ni. 3.124) pakāre; ‘‘atthi idappaccayā jarāmaraṇanti iti puṭṭhena satā, ānanda,",
  "tika-s0201t1:86_11": "atthītissa vacanīyaṁ, kiṁ paccayā jarāmaraṇanti iti ce vadeyya, jātipaccayā jarāmaraṇanti",
  "tika-s0201t1:86_12": "iccassa vacanīya’’ntiādīsu (dī. ni. 2.96) avadhāraṇe; ‘‘sabbamatthīti kho, kaccāna,",
  "tika-s0201t1:86_13": "ayameko anto, sabbaṁ natthīti kho, kaccāna, ayaṁ dutiyo anto’’tiādīsu (saṁ. ni. 2.15)",
  "tika-s0201t1:86_14": "nidassane. Idhāpi nidassaneva daṭṭhabbo. Bhikkhavoti hi āmantitākāro, tamesa iti-saddo",
  "tika-s0201t1:86_15": "nidasseti ‘‘bhikkhavoti āmantesī’’ti. Iminā nayena ‘‘bhaddante’’tiādīsupi yathārahaṁ",
  "tika-s0201t1:86_16": "iti-saddassa attho veditabbo. Pubbe ‘‘bhagavā āmantesī’’ti vuttattā ‘‘bhagavato paccassosu’’nti",
  "tika-s0201t1:86_17": "idha ‘‘bhagavato’’ti sāmivacanaṁ āmantanameva sambandhīantaraṁ apekkhatīti iminā",
  "tika-s0201t1:86_18": "adhippāyena ‘‘bhagavato āmantanaṁ paṭiassosu’’nti vuttaṁ. ‘‘Bhagavato’’ti pana idaṁ",
  "tika-s0201t1:86_19": "paṭissavasambandhanena sampadānavacanaṁ yathā ‘‘devadattassa paṭissuṇotī’’ti.",
  "tika-s0201t1:87_0": "Yaṁ nidānaṁ bhāsitanti sambandho. Etthāha – kimatthaṁ pana dhammavinayasaṅgahe kariyamāne",
  "tika-s0201t1:87_1": "nidānavacanaṁ, nanu bhagavatā bhāsitavacanasseva saṅgaho kātabboti? Vuccate – desanāya",
  "tika-s0201t1:87_2": "ṭhitiasammosasaddheyyabhāvasampādanatthaṁ. Kāladesadesakanimittaparisāpadesehi upanibandhitvā",
  "tika-s0201t1:87_3": "ṭhapitā hi desanā ciraṭṭhitikā hoti asammosadhammā saddheyyā ca, desakālakattusotunimittehi",
  "tika-s0201t1:87_4": "upanibaddho viya vohāravinicchayo. Teneva ca āyasmatā mahākassapena ‘‘mūlapariyāyasuttaṁ",
  "tika-s0201t1:87_5": "āvuso, ānanda, kattha bhāsita’’ntiādinā desādipucchāsu katāsu tāsaṁ vissajjanaṁ karontena",
  "tika-s0201t1:87_6": "dhammabhaṇḍāgārikena ‘‘evaṁ me suta’’ntiādinā imassa suttassa nidānaṁ bhāsitaṁ. Apica",
  "tika-s0201t1:87_7": "satthusampattipakāsanatthaṁ nidānavacanaṁ. Tathāgatassa hi bhagavato pubbaracanānumānāgamatakkābhāvato",
  "tika-s0201t1:87_8": "sammāsambuddhabhāvasiddhi . Na hi sammāsambuddhassa pubbaracanādīhi attho atthi sabbattha",
  "tika-s0201t1:87_9": "appaṭihatañāṇacāratāya ekappamāṇattā ca ñeyyadhammesu. Tathā ācariyamuṭṭhidhammamacchariyasāsanasāvakānurodhābhāvato",
  "tika-s0201t1:87_10": "khīṇāsavabhāvasiddhi. Na hi sabbaso khīṇāsavassa te sambhavantīti suvisuddhassa parānuggahappavatti.",
  "tika-s0201t1:87_11": "Evaṁ desakasaṁkilesabhūtānaṁ diṭṭhisīlasampadādūsakānaṁ avijjātaṇhānaṁ accantābhāvasaṁsūcakehi",
  "tika-s0201t1:87_12": "ñāṇasampadāpahānasampadābhibyañjakehi ca sambuddhavisuddhabhāvehi purimavesārajjadvayasiddhi,",
  "tika-s0201t1:87_13": "tato eva ca antarāyikaniyyānikadhammesu sammohābhāvasiddhito pacchimavesārajjadvayasiddhīti",
  "tika-s0201t1:87_14": "bhagavato catuvesārajjasamannāgamo attahitaparahitapaṭipatti ca nidānavacanena pakāsitā",
  "tika-s0201t1:87_15": "hoti tattha tattha sampattapariyāya ajjhāsayānurūpaṁ ṭhānuppattikapaṭibhānena dhammadesanādīpanato,",
  "tika-s0201t1:87_16": "idha pana pathavīādīsu vatthūsu puthujjanānaṁ paṭipattivibhāgavavatthāpakadesanādīpanatoti",
  "tika-s0201t1:87_17": "yojetabbaṁ. Tena vuttaṁ ‘‘satthusampattipakāsanatthaṁ nidānavacana’’nti.",
  "tika-s0201t1:88_0": "Tathā sāsanasampattipakāsanatthaṁ nidānavacanaṁ. Ñāṇakaruṇāpariggahitasabbakiriyassa",
  "tika-s0201t1:88_1": "hi bhagavato natthi niratthikā paṭipatti, attahitatthā vā. Tasmā paresaṁ eva atthāya",
  "tika-s0201t1:88_2": "pavattasabbakiriyassa sammāsambuddhassa sakalampi kāyavacīmanokammaṁ yathāpavattaṁ",
  "tika-s0201t1:88_3": "vuccamānaṁ diṭṭhadhammikasamparāyikaparamatthehi yathārahaṁ sattānaṁ anusāsanaṭṭhena",
  "tika-s0201t1:88_4": "sāsanaṁ, na kabyaracanā, tayidaṁ satthucaritaṁ kāladesadesakaparisāpadesehi saddhiṁ",
  "tika-s0201t1:88_5": "tattha tattha nidānavacanehi yathārahaṁ pakāsīyati, idha pana ‘‘pathaviyādīsu vatthūsū’’ti",
  "tika-s0201t1:88_6": "sabbaṁ purimasadisameva. Tena vuttaṁ ‘‘sāsanasampattipakāsanatthaṁ nidānavacana’’nti.",
  "tika-s0201t1:88_7": "Apica satthuno pamāṇabhāvappakāsanena sāsanassa pamāṇabhāvadassanatthaṁ nidānavacanaṁ,",
  "tika-s0201t1:88_8": "tañca desakappamāṇabhāvadassanaṁ heṭṭhā vuttanayānusārena ‘‘bhagavā’’ti ca iminā",
  "tika-s0201t1:88_9": "padena vibhāvitanti veditabbaṁ. ‘‘Bhagavā’’ti iminā tathāgatassa rāgadosamohādisabbakilesamaladuccaritādidosappahānadīpanena",
  "tika-s0201t1:88_10": "vacanena anaññasādhāraṇasuparisuddhañāṇakaruṇādiguṇavisesayogaparidīpanena tato eva",
  "tika-s0201t1:88_11": "sabbasattuttamabhāvadīpanena ayamattho sabbathā pakāsito hotīti idamettha nidānavacanappayojanassa mukhamattadassanaṁ.",
  "tika-s0201t1:89": "Abbhantaranidānavaṇṇanā niṭṭhitā.",
  "tika-s0201t1:90": "Suttanikkhepavaṇṇanā",
  "tika-s0201t1:91_0": "Nikkhittassāti desitassa. Desanāpi hi desetabbassa sīlādiatthassa vineyyasantānesu",
  "tika-s0201t1:91_1": "nikkhipanato ‘‘nikkhepo’’ti vuccati. Suttanikkhepaṁ vicāretvā vuccamānā pākaṭā hotīti",
  "tika-s0201t1:91_2": "sāmaññato bhagavato desanāsamuṭṭhānassa vibhāgaṁ dassetvā ‘‘etthāyaṁ desanā evaṁsamuṭṭhānā’’ti",
  "tika-s0201t1:91_3": "desanāya samuṭṭhāne dassite suttassa sammadeva nidānaparijānanena vaṇṇanāya suviññeyyattā",
  "tika-s0201t1:91_4": "vuttaṁ. Evañhi ‘‘assutavā bhikkhave puthujjano’’tiādinā, ‘‘yopi so, bhikkhave, bhikkhu",
  "tika-s0201t1:91_5": "arahaṁ khīṇāsavo’’tiādinā (ma. ni. 1.8), ‘‘tathāgatopi kho, bhikkhave, arahaṁ sammāsambuddho’’tiādinā",
  "tika-s0201t1:91_6": "(ma. ni. 1.12) ca pavattadesanā anusandhidassanasukhatāya suviññeyyā hoti. Tattha",
  "tika-s0201t1:91_7": "yathā anekasataanekasahassabhedānipi suttantāni saṁkilesabhāgiyādipadhānanayavasena",
  "tika-s0201t1:91_8": "soḷasavidhataṁ nātivattanti, evaṁ attajjhāsayādisuttanikkhepavasena catubbidhabhāvanti",
  "tika-s0201t1:91_9": "āha ‘‘cattāro hi suttanikkhepā’’ti.",
  "tika-s0201t1:92_0": "Ettha ca yathā attajjhāsayassa aṭṭhuppattiyā ca parajjhāsayapucchāhi saddhiṁ saṁsaggabhedo",
  "tika-s0201t1:92_1": "sambhavati ‘‘attajjhāsayo ca parajjhāsayo ca, attajjhāsayo ca pucchāvasiko ca, aṭṭhuppattiko",
  "tika-s0201t1:92_2": "ca parajjhāsayo ca, aṭṭhuppattiko ca pucchāvasiko cā’’ti ajjhāsayapucchānusandhisabbhāvato,",
  "tika-s0201t1:92_3": "evaṁ yadipi aṭṭhuppattiyā attajjhāsayenapi saṁsaggabhedo sambhavati, attajjhāsayādīhi",
  "tika-s0201t1:92_4": "pana purato ṭhitehi aṭṭhuppattiyā saṁsaggo natthīti nayidha niravaseso vitthāranayo",
  "tika-s0201t1:92_5": "sambhavatīti ‘‘cattāro suttanikkhepā’’ti vuttaṁ, tadantogadhattā vā sambhavantānaṁ",
  "tika-s0201t1:92_6": "sesanikkhepānaṁ mūlanikkhepavasena cattārova dassitā. Tathādassanañcettha ayaṁ saṁsaggabhedo gahetabboti.",
  "tika-s0201t1:93_0": "Tatrāyaṁ vacanattho – nikkhipīyatīti nikkhepo, suttaṁ eva nikkhepo suttanikkhepo.",
  "tika-s0201t1:93_1": "Atha vā nikkhipanaṁ nikkhepo, suttassa nikkhepo suttanikkhepo, suttadesanāti attho.",
  "tika-s0201t1:93_2": "Attano ajjhāsayo attajjhāsayo, so assa atthi kāraṇabhūtoti attajjhāsayo. Attano ajjhāsayo",
  "tika-s0201t1:93_3": "etassāti vā attajjhāsayo. Parajjhāsayepi eseva nayo. Pucchāya vaso pucchāvaso, so",
  "tika-s0201t1:93_4": "etassa atthīti pucchāvasiko. Suttadesanāvatthubhūtassa atthassa uppatti atthuppatti,",
  "tika-s0201t1:93_5": "atthuppattiyeva aṭṭhuppatti ttha-kārassa ṭṭha-kāraṁ katvā. Sā etassa atthīti aṭṭhuppattiko.",
  "tika-s0201t1:93_6": "Atha vā nikkhipīyati suttaṁ etenāti suttanikkhepo, attajjhāsayādi eva. Etasmiṁ pana",
  "tika-s0201t1:93_7": "attavikappe attano ajjhāsayo attajjhāsayo. Paresaṁ ajjhāsayo parajjhāsayo. Pucchīyatīti",
  "tika-s0201t1:93_8": "pucchā, pucchitabbo attho. Pucchanavasena pavattaṁ dhammapaṭiggāhakānaṁ vacanaṁ pucchāvasikaṁ,",
  "tika-s0201t1:93_9": "tadeva nikkhepa-saddāpekkhāya pulliṅgavasena ‘‘pucchāvasiko’’ti vuttaṁ. Tathā aṭṭhuppatti",
  "tika-s0201t1:93_10": "eva aṭṭhuppattikoti evampettha attho veditabbo.",
  "tika-s0201t1:94_0": "Apicettha paresaṁ indriyaparipākādikāraṇanirapekkhattā attajjhāsayassa visuṁ suttanikkhepabhāvo",
  "tika-s0201t1:94_1": "yutto kevalaṁ attano ajjhāsayeneva dhammatantiṭhapanatthaṁ pavattitadesanattā. Parajjhāsayapucchāvasikānaṁ",
  "tika-s0201t1:94_2": "pana paresaṁ ajjhāsayapucchānaṁ desanāpavattihetubhūtānaṁ uppattiyaṁ pavattitānaṁ",
  "tika-s0201t1:94_3": "kathamaṭṭhuppattiyaṁ anavarodho, pucchāvasikaaṭṭhuppattikānaṁ vā parajjhāsayānurodhena",
  "tika-s0201t1:94_4": "pavattikānaṁ kathaṁ parajjhāsaye anavarodhoti? Na codetabbametaṁ. Paresañhi abhinīhāraparipucchādivinimuttasseva",
  "tika-s0201t1:94_5": "suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṁ",
  "tika-s0201t1:94_6": "visuṁ gahaṇaṁ. Tathā hi brahmajāla (dī. ni. 1.1) dhammadāyādasuttādīnaṁ (ma. ni.",
  "tika-s0201t1:94_7": "1.29) vaṇṇāvaṇṇaāmisuppādādidesanānimittaṁ ‘‘aṭṭhuppattī’’ti vuccati. Paresaṁ pucchaṁ",
  "tika-s0201t1:94_8": "vinā ajjhāsayaṁ eva nimittaṁ katvā desito parajjhāsayo, pucchāvasena desito pucchāvasikoti pākaṭoyamatthoti.",
  "tika-s0201t1:95_0": "Attanoajjhāsayeneva kathesi dhammatantiṭhapanatthanti daṭṭhabbaṁ. Sammappadhānasuttantahārakoti",
  "tika-s0201t1:95_1": "anupubbena nikkhittānaṁ saṁyuttake sammappadhānapaṭisaṁyuttānaṁ suttānaṁ āvaḷi. Tathā",
  "tika-s0201t1:95_2": "iddhipādahārakādayo.",
  "tika-s0201t1:96_0": "Vimuttiparipācanīyā dhammā saddhindriyādayo. Ajjhāsayanti adhimuttiṁ. Khantinti diṭṭhinijjhānakkhantiṁ.",
  "tika-s0201t1:96_1": "Mananti cittaṁ. Abhinihāranti paṇidhānaṁ. Bujjhanabhāvanti bujjhanasabhāvaṁ, paṭivijjhanākāraṁ vā.",
  "tika-s0201t1:97_0": "Uppanne māne nikkhittanti sambandho. Itthiliṅgādīni tīṇi liṅgāni. Nāmādīni cattāri",
  "tika-s0201t1:97_1": "padāni. Paṭhamādayo satta vibhattiyo. Muñcitvā na kiñci katheti sabhāvaniruttiyā",
  "tika-s0201t1:97_2": "tatheva pavattanato. Gaṇṭhibhūtaṁ padaṁ. Yathā hi rukkhassa gaṇṭhiṭṭhānaṁ dubbinibbedhaṁ",
  "tika-s0201t1:97_3": "duttacchitañca hoti, evamevaṁ yaṁ padaṁ atthato vivarituṁ na sakkā, taṁ ‘‘gaṇṭhipada’’nti",
  "tika-s0201t1:97_4": "vuccati. Anupahaccāti anuddharitvā.",
  "tika-s0201t1:98_0": "Yena yena sambandhaṁ gacchati, tassa tassa anavasesataṁ dīpetīti iminā imassa sabba-saddassa",
  "tika-s0201t1:98_1": "sappadesataṁ dasseti. Sabba-saddo hi sabbasabbaṁ padesasabbaṁ āyatanasabbaṁ sakkāyasabbanti",
  "tika-s0201t1:98_2": "catūsu visayesu diṭṭhappayogo. Tathā hesa ‘‘sabbe dhammā sabbākārena buddhassa bhagavato",
  "tika-s0201t1:98_3": "ñāṇamukhe āpāthamāgacchantī’’tiādīsu (mahāni. 156; cūḷani. 85; paṭi. ma. 3.6) sabbasabbasmiṁ",
  "tika-s0201t1:98_4": "āgato. ‘‘Sabbesaṁ vo, sāriputta, subhāsitaṁ pariyāyenā’’tiādīsu (ma. ni. 1.345) padesasabbasmiṁ.",
  "tika-s0201t1:98_5": "‘‘Sabbaṁ vo, bhikkhave, desessāmi…pe… cakkhuñceva rūpā ca…pe… mano ceva dhammā cā’’ti",
  "tika-s0201t1:98_6": "(saṁ. ni. 4.23) ettha āyatanasabbasmiṁ. ‘‘Sabbaṁ sabbato sañjānātī’’tiādīsu (ma.",
  "tika-s0201t1:98_7": "ni. 1.5) sakkāyasabbasmiṁ. Tattha sabbasabbasmiṁ āgato nippadeso, itaresu tīsupi",
  "tika-s0201t1:98_8": "āgato sappadeso, idha pana sakkāyasabbasmiṁ veditabbo. Tathā hi vakkhati ‘‘sakkāyapariyāpannā",
  "tika-s0201t1:98_9": "pana tebhūmakadhammāva anavasesato veditabbā’’ti (ma. ni. aṭṭha. 1.1 suttanikkhepavaṇṇanā).",
  "tika-s0201t1:99_0": "Saccesūti ariyasaccesu. Ete caturo dhammāti idāni vuccamāne saccādike cattāro dhamme",
  "tika-s0201t1:99_1": "sandhāya vadati. Tattha saccanti vacīsaccaṁ. Ṭhitīti vīriyaṁ, ‘‘dhitī’’ti vā pāṭho,",
  "tika-s0201t1:99_2": "so evattho. Cāgoti alobho. Diṭṭhaṁ so ativattatīti yasmiṁ ete saccādayo dhammā upalabbhanti,",
  "tika-s0201t1:99_3": "so diṭṭhaṁ attano amittaṁ atikkamati, na tassa hatthataṁ gacchati, atha kho naṁ abhibhavati",
  "tika-s0201t1:99_4": "evāti attho. Sabhāve vattati asabhāvadhammassa kāraṇāsambhavato. Na hi nissabhāvā",
  "tika-s0201t1:99_5": "dhammā kenaci nibbattīyanti. Attano lakkhaṇaṁ dhārentīti yadipi lakkhaṇavinimuttā",
  "tika-s0201t1:99_6": "dhammā nāma natthi, tathāpi yathā diṭṭhitaṇhāparikappitākāramattā attasubhasukhasassatādayo,",
  "tika-s0201t1:99_7": "pakatiyādayo, dabbādayo, jīvādayo, kāyādayo lokavohāramattasiddhā gagaṇakusumādayova",
  "tika-s0201t1:99_8": "saccikaṭṭhaparamatthato na upalabbhanti, na evamete, ete pana saccikaṭṭhaparamatthabhūtā",
  "tika-s0201t1:99_9": "upalabbhanti, tato eva sattādivisesavirahato dhammamattā sabhāvavantoti dassanatthaṁ",
  "tika-s0201t1:99_10": "‘‘attano lakkhaṇaṁ dhārentī’’ti vuttaṁ . Bhavati hi bhedābhāvepi sukhāvabodhanatthaṁ",
  "tika-s0201t1:99_11": "upacāramattasiddhena bhedena niddeso yathā ‘‘silāputtakassa sarīra’’nti. Dhārīyanti",
  "tika-s0201t1:99_12": "vā yathāsabhāvato avadhārīyanti ñāyantīti dhammā, kakkhaḷaphusanādayo.",
  "tika-s0201t1:100_0": "Asādhāraṇahetumhīti asādhāraṇakāraṇe, sakkāyadhammesu tassa tassa āveṇikapaccayeti",
  "tika-s0201t1:100_1": "attho. Kiṁ pana tanti? Taṇhāmānadiṭṭhiyo, avijjādayopi vā. Yatheva hi pathavīādīsu",
  "tika-s0201t1:100_2": "maññanāvatthūsu uppajjamānā taṇhādayo maññanā tesaṁ pavattiyā mūlakāraṇaṁ, evaṁ avijjādayopi.",
  "tika-s0201t1:100_3": "Tathā hi ‘‘assutavā puthujjano’’tiādinā ‘‘apariññātaṁ tassāti vadāmī’’ti (ma. ni.",
  "tika-s0201t1:100_4": "1.2) ‘‘nandī dukkhassa mūla’’nti (ma. ni. 1.13) ca anvayato, ‘‘khayā rāgassa…pe…",
  "tika-s0201t1:100_5": "vītamohattā’’ti byatirekato ca tesaṁ mūlakāraṇabhāvo vibhāvito.",
  "tika-s0201t1:101_0": "Pariyāyeti desetabbamatthaṁ avagameti bodhayatīti pariyāyo, desanā. Pariyāyati attano",
  "tika-s0201t1:101_1": "phalaṁ pariggahetvā vattati tassa vā kāraṇabhāvaṁ gacchatīti pariyāyo, kāraṇaṁ. Pariyāyati",
  "tika-s0201t1:101_2": "aparāparaṁ parivattatīti pariyāyo, vāro. Evaṁ pariyāyasaddassa desanākāraṇavāresu",
  "tika-s0201t1:101_3": "pavatti veditabbā. Yathārutavasena aggahetvā niddhāretvā gahetabbatthaṁ neyyatthaṁ.",
  "tika-s0201t1:101_4": "Tebhūmakā dhammāva anavasesato veditabbā maññanāvatthubhūtānaṁ sabbesaṁ pathavīādidhammānaṁ adhippetattā.",
  "tika-s0201t1:102_0": "Kāraṇadesananti kāraṇañāpanaṁ desanaṁ. Taṁ atthanti taṁ sabbadhammānaṁ mūlakāraṇasaṅkhātaṁ,",
  "tika-s0201t1:102_1": "kāraṇadesanāsaṅkhātaṁ vā atthaṁ. Tenevāha ‘‘taṁ kāraṇaṁ taṁ desana’’nti. Ekatthametanti",
  "tika-s0201t1:102_2": "etaṁ padadvayaṁ ekatthaṁ. Sādhu-saddo eva hi ka-kārena vaḍḍhetvā ‘‘sādhuka’’nti vutto.",
  "tika-s0201t1:102_3": "Teneva hi sādhusaddassa atthaṁ vadantena atthuddhāravasena sādhukasaddo udāhaṭo.",
  "tika-s0201t1:102_4": "Dhammarucīti puññakāmo. Paññāṇavāti paññavā. Addubbhoti adūsako, anupaghātakoti attho.",
  "tika-s0201t1:102_5": "Idhāpīti imasmiṁ mūlapariyāyasuttepi. Ayanti sādhukasaddo. Ettheva daḷhīkammeti sakkaccakiriyāyaṁ.",
  "tika-s0201t1:102_6": "Āṇattiyanti āṇāpane. ‘‘Suṇātha sādhukaṁ manasi karothā’’ti hi vutte sādhukasaddena",
  "tika-s0201t1:102_7": "savanamanasikārānaṁ sakkaccakiriyā viya tadāṇāpanampi vuttaṁ hoti. Āyācanatthatā",
  "tika-s0201t1:102_8": "viya cassa āṇāpanatthatā veditabbā.",
  "tika-s0201t1:103_0": "Idānettha evaṁ yojanā veditabbāti sambandho. Sotindriyavikkhepavāraṇaṁ savane niyojanavasena",
  "tika-s0201t1:103_1": "kiriyantarapaṭisedhanabhāvato, sotaṁ odahathāti attho. Manindriyavikkhepanivāraṇaṁ",
  "tika-s0201t1:103_2": "aññacintāpaṭisedhanato. Purimanti ‘‘suṇāthā’’ti padaṁ. Etthāti suṇātha, manasi karothā’’ti",
  "tika-s0201t1:103_3": "padadvaye, etasmiṁ vā adhikāre. Byañjanavipallāsaggāhavāraṇaṁ sotadvāre vikkhepapaṭibāhakattā.",
  "tika-s0201t1:103_4": "Na hi yāthāvato suṇantassa saddato vipallāsaggāho hoti. Atthavipallāsaggāhavāraṇaṁ",
  "tika-s0201t1:103_5": "manindriyavikkhepapaṭibāhakattā. Na hi sakkaccaṁ dhammaṁ upadhārentassa atthato vipallāsaggāho",
  "tika-s0201t1:103_6": "hoti. Dhammassavane niyojeti suṇāthāti vidahanato. Dhāraṇūpaparikkhāsūti upaparikkhaggahaṇena",
  "tika-s0201t1:103_7": "tulanatīraṇādike diṭṭhiyā ca suppaṭivedhaṁ saṅgaṇhāti.",
  "tika-s0201t1:104_0": "Sabyañjanoti ettha yathādhippetamatthaṁ byañjayatīti byañjanaṁ, sabhāvanirutti. Saha",
  "tika-s0201t1:104_1": "byañjanenāti sabyañjano, byañjanasampannoti attho. Araṇīyato upagandhabbato anuṭṭhātabbato",
  "tika-s0201t1:104_2": "attho, catupārisuddhisīlādiko. Saha atthenāti sāttho, atthasampannoti attho. Dhammagambhīrotiādīsu",
  "tika-s0201t1:104_3": "dhammo nāma tanti. Desanā nāma tassā manasā vavatthāpitāya tantiyā desanā. Attho",
  "tika-s0201t1:104_4": "nāma tantiyā attho. Paṭivedho nāma tantiyā tantiatthassa ca yathābhūtāvabodho. Yasmā",
  "tika-s0201t1:104_5": "cete dhammadesanāatthapaṭivedhā sasādīhi viya mahāsamuddo mandabuddhīhi dukkhogāḷhā",
  "tika-s0201t1:104_6": "alabbhaneyyapatiṭṭhā ca, tasmā gambhīrā. Tena vuttaṁ ‘‘yasmā ayaṁ dhammo…pe… sādhukaṁ",
  "tika-s0201t1:104_7": "manasi karothā’’ti. Ettha ca paṭivedhassa dukkarabhāvato dhammatthānaṁ desanāñāṇassa",
  "tika-s0201t1:104_8": "dukkarabhāvato desanāya dukkhogāhatā, paṭivedhassa pana uppādetuṁ asakkuṇeyyattā",
  "tika-s0201t1:104_9": "tabbisayañāṇuppattiyā ca dukkarabhāvato dukkhogāhatā veditabbā.",
  "tika-s0201t1:105_0": "Desanaṁ nāma uddisanaṁ. Tassa niddisanaṁ bhāsananti idhādhippetanti āha ‘‘vitthāratopi",
  "tika-s0201t1:105_1": "naṁ bhāsissāmīti vuttaṁ hotī’’ti. Paribyattaṁ kathanaṁ vā bhāsanaṁ. Sāḷikāyiva nigghosoti",
  "tika-s0201t1:105_2": "sāḷikāya ālāpo viya madhuro kaṇṇasukho pemanīyo. Paṭibhānanti saddo. Udīrayīti uccārīyati, vuccati vā.",
  "tika-s0201t1:106_0": "Evaṁvutte ussāhajātāti evaṁ ‘‘suṇātha sādhukaṁ manasi karotha bhāsissāmī’’ti vutte",
  "tika-s0201t1:106_1": "na kira satthā saṅkhepeneva desessati, vitthārenapi bhāsissatīti sañjātussāhā haṭṭhatuṭṭhā",
  "tika-s0201t1:106_2": "hutvā. Idhāti iminā vuccamānaadhikaraṇaṁ tassa puggalassa uppattiṭṭhānabhūtaṁ adhippetanti",
  "tika-s0201t1:106_3": "āha ‘‘desāpadese nipāto’’ti. Lokanti okāsalokaṁ. Idha tathāgato loketi hi jātikhettaṁ,",
  "tika-s0201t1:106_4": "tatthāpi ayaṁ cakkavāḷo adhippeto. Samaṇoti sotāpanno. Dutiyo samaṇoti sakadāgāmī.",
  "tika-s0201t1:106_5": "Vuttañhetaṁ ‘‘katamo ca, bhikkhave, samaṇo? Idha, bhikkhave, bhikkhu tiṇṇaṁ saṁyojanānaṁ",
  "tika-s0201t1:106_6": "parikkhayā sotāpanno hotī’’ti (a. ni. 4.241) ‘‘katamo ca, bhikkhave, dutiyo samaṇo?",
  "tika-s0201t1:106_7": "Idha, bhikkhave, bhikkhu tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī",
  "tika-s0201t1:106_8": "hotī’’ti ca (a. ni. 4.241). Idheva tiṭṭhamānassāti imissā eva indasālaguhāyaṁ tiṭṭhamānassa.",
  "tika-s0201t1:107_0": "2.Assutavāti ettha (a. ni. ṭī. 1.1.51) sutanti sotadvārānusārena upadhāritaṁ, upadhāraṇaṁ",
  "tika-s0201t1:107_1": "vā, sutaṁ assatthīti sutavā. Vā-saddassa hi attho atthitāmattādivasena anekavidho.",
  "tika-s0201t1:107_2": "Tathā hi ‘‘antavā ayaṁ loko parivaṭumo’’tiādīsu (dī. ni. 1.54; paṭi. ma. 1.140) atthitāmattaṁ",
  "tika-s0201t1:107_3": "attho. ‘‘Dhanavā bhogavā, lābhī annassā’’ti ca ādīsu bahubhāvo. ‘‘Rogavā hoti rogābhibhūto’’tiādīsu",
  "tika-s0201t1:107_4": "kāyābādho. ‘‘Kuṭṭhī kuṭṭhacīvarenā’’tiādīsu nindā, ‘‘issukī maccharī saṭho māyāvino",
  "tika-s0201t1:107_5": "keṭubhino’’tiādīsu abhiṇhayogo. ‘‘Daṇḍī chattī alambarī’’tiādīsu (visuddhi. 1.142)",
  "tika-s0201t1:107_6": "saṁsaggo. ‘‘Paṇḍito vāpi tena so’’tiādīsu (dha. pa. 63) upamānaṁ, sadisabhāvoti attho.",
  "tika-s0201t1:107_7": "‘‘Taṁ vāpi dhīrā muniṁ vedayantī’’tiādīsu (su. ni. 213) samuccayo. ‘‘Ke vā ime kassa",
  "tika-s0201t1:107_8": "vā’’tiādīsu (pārā. 296) saṁsayo. ‘‘Ayaṁ vā imesaṁ samaṇabrāhmaṇānaṁ sabbabālo sabbamūḷho’’tiādīsu",
  "tika-s0201t1:107_9": "(dī. ni. 1.181) vibhāvano. ‘‘Na vāyaṁ kumāro mattamaññāsī’’tiādīsu (saṁ. ni. 2.154)",
  "tika-s0201t1:107_10": "padapūraṇaṁ. ‘‘Ye hi keci, bhikkhave, samaṇā vā brāhmaṇā vā’’tiādīsu (ma. ni. 1.170)",
  "tika-s0201t1:107_11": "vikappo. ‘‘Sakyaputtassa sirīmato (dī. ni. 3.277), sīlavato sīlasampattiyā kalyāṇo",
  "tika-s0201t1:107_12": "kittisaddo abbhuggacchatī’’ti (dī. ni. 2.150; 3.316; a. ni. 5.213; mahāva. 285) ca",
  "tika-s0201t1:107_13": "ādīsu pasaṁsā. ‘‘Paññavā hoti udayatthagāminiyā paññāya samannāgato ariyāya nibbedhikāya",
  "tika-s0201t1:107_14": "sammā dukkhakkhayagāminiyā’’tiādīsu (dī. ni. 3.317, 355) atisayo. Idhāpi atisayo,",
  "tika-s0201t1:107_15": "pasaṁsā vā attho, tasmā yassa pasaṁsitaṁ, atisayena vā sutaṁ atthi, so sutavāti saṁkilesaviddhaṁsanasamatthaṁ",
  "tika-s0201t1:107_16": "pariyattidhammassavanaṁ, taṁ sutvā tathattāya paṭipatti ca ‘‘sutavā’’ti iminā saddena",
  "tika-s0201t1:107_17": "pakāsitā. Atha vā sotabbayuttaṁ sutvā kattabbanipphattivasena suṇīti sutavā, tappaṭikkhepena",
  "tika-s0201t1:107_18": "na sutavāti assutavā.",
  "tika-s0201t1:108_0": "Ayañhi a-kāro ‘‘ahetukā dhammā (dha. sa. 2.dukamātikā), abhikkhuko āvāso’’tiādīsu",
  "tika-s0201t1:108_1": "(pāci. 1046, 1047) taṁsahayoganivattiyaṁ icchito. ‘‘Apaccayā dhammā’’ti (dha. sa.",
  "tika-s0201t1:108_2": "7.dukamātikā) taṁsambandhībhāvanivattiyaṁ. Paccayuppannañhi paccayasambandhīti appaccayuppannattā",
  "tika-s0201t1:108_3": "ataṁsambandhitā ettha jotitā. ‘‘Anidassanā dhammā’’ti (dha. sa. 9.dukamātikā) taṁsabhāvanivattiyaṁ.",
  "tika-s0201t1:108_4": "Nidassanañhi daṭṭhabbatā. Atha vā passatīti nidassanaṁ, cakkhuviññāṇaṁ, taggahetabbabhāvanivattiyaṁ",
  "tika-s0201t1:108_5": "yathā ‘‘anāsavā dhammā’’ti (dha. sa. 15.dukamātikā), ‘‘appaṭighā dhammā (dha. sa.",
  "tika-s0201t1:108_6": "10.dukamātikā), anārammaṇā dhammā’’ti (dha. sa. 55.dukamātikā) taṁkiccanivattiyaṁ,",
  "tika-s0201t1:108_7": "‘‘arūpino dhammā (dha. sa. 11.dukamātikā) acetasikā dhammā’’ti (dha. sa. 57.dukamātikā)",
  "tika-s0201t1:108_8": "tabbhāvanivattiyaṁ. Tadaññathā hi ettha pakāsitā. ‘‘Amanusso’’ti tabbhāvamattanivattiyaṁ.",
  "tika-s0201t1:108_9": "Manussamattaṁ natthi, aññaṁ samānanti. Sadisatā hi ettha sūcitā. ‘‘Assamaṇo samaṇapaṭiñño,",
  "tika-s0201t1:108_10": "anariyo’’ti (a. ni. 3.13) ca taṁsambhāvanīyaguṇanivattiyaṁ. Garahā hi idha ñāyati.",
  "tika-s0201t1:108_11": "‘‘Kacci bhoto anāmayaṁ, anudarā kaññā’’ti (jā. 2.20.129) tadanappabhāvanivattiyaṁ,",
  "tika-s0201t1:108_12": "‘‘anuppannā dhammā’’ti (dha. sa. 17.tikamātikā) taṁsadisabhāvanivattiyaṁ. Atītānañhi",
  "tika-s0201t1:108_13": "uppannapubbattā uppādidhammānañca paccayekadesanipphattiyā āraddhuppādibhāvato kālavimuttassa",
  "tika-s0201t1:108_14": "ca vijjamānattā uppannānukūlatā pageva paccuppannānanti tabbidūratāva ettha viññāyati",
  "tika-s0201t1:108_15": "‘‘asekkhā dhammā’’ti (dha. sa. 11.tikamātikā) tadapariyosānanivattiyaṁ. Tanniṭṭhānañhi",
  "tika-s0201t1:108_16": "ettha pakāsitanti. Evamanekesaṁ atthānaṁ jotako. Idha pana ‘‘arūpino dhammā acetasikā",
  "tika-s0201t1:108_17": "dhammā’’tiādīsu viya tabbhāvanivattiyaṁ daṭṭhabbo, aññattheti attho. Etenassa sutādiñāṇavirahataṁ",
  "tika-s0201t1:108_18": "dasseti. Tena vuttaṁ ‘‘āgamādhigamābhāvā ñeyyo assutavā itī’’ti.",
  "tika-s0201t1:109_0": "Idāni tassa atthaṁ vivaranto yasmā khandhadhātvādikosallenapi maññanāpaṭisedhanasamatthaṁ",
  "tika-s0201t1:109_1": "bāhusaccaṁ hoti. Yathāha ‘‘kittāvatā nu kho, bhante, bahussuto hoti? Yato kho bhikkhu",
  "tika-s0201t1:109_2": "khandhakusalo hoti dhātu, āyatana, paṭiccasamuppādakusalo hoti, ettāvatā kho bhikkhu",
  "tika-s0201t1:109_3": "bahussuto hotī’’ti, tasmā ‘‘yassa hi khandhadhātuāyatanasaccapaccayākārasatipaṭṭhānādīsūtiādi",
  "tika-s0201t1:109_4": "vuttaṁ. Tattha vācuggatakaraṇaṁ uggaho. Atthaparipucchanaṁ paripucchā. Kusalehi saha",
  "tika-s0201t1:109_5": "codanāpariharaṇavasena vinicchayakaraṇaṁ vinicchayo. Maggaphalanibbānāni adhigamo.",
  "tika-s0201t1:110_0": "Bahūnaṁ (dha. sa. mūlaṭī. 1007) nānappakārānaṁ kilesasakkāyadiṭṭhīnaṁ avihatattā",
  "tika-s0201t1:110_1": "tā janenti, tāhi vā janitāti puthujjanā. Avighātameva vā jana-saddo vadati. Puthu",
  "tika-s0201t1:110_2": "satthārānaṁ mukhamullokikāti ettha puthu janā satthupaṭiññā etesanti puthujjanāti",
  "tika-s0201t1:110_3": "vacanattho. Puthu sabbagatīhi avuṭṭhitāti ettha janetabbā, jāyanti vā ettha sattāti",
  "tika-s0201t1:110_4": "janā, nānāgatiyo, tā puthū etesanti puthujjanā. Ito pare jāyanti etehīti janā, abhisaṅkhārādayo,",
  "tika-s0201t1:110_5": "te etesaṁ puthū vijjantīti puthujjanā. Abhisaṅkharaṇādiattho eva vā jana-saddo daṭṭhabbo.",
  "tika-s0201t1:110_6": "Oghā kāmoghādayo. Rāgaggiādayo santāpā. Te eva, sabbepi vā kilesā pariḷāhā. Puthu",
  "tika-s0201t1:110_7": "pañcasu kāmaguṇesu rattāti ettha jāyatīti jano, rāgo gedhoti evamādiko, puthu jano",
  "tika-s0201t1:110_8": "etesanti puthujjanā. Puthūsu vā janā jātā rattāti evaṁ rāgādiattho eva vā janasaddo",
  "tika-s0201t1:110_9": "daṭṭhabbo. Rattāti vatthaṁ viya raṅgajātena cittassa vipariṇāmakarena chandarāgena",
  "tika-s0201t1:110_10": "rattā sārattā. Giddhāti abhikaṅkhanasabhāvena abhijjhānena giddhā gedhaṁ āpannā.",
  "tika-s0201t1:110_11": "Gadhitāti ganthitā viya dummocanīyabhāvena tattha paṭibaddhā. Mucchitāti kilesavasena",
  "tika-s0201t1:110_12": "visaññībhūtā viya anaññakiccā mucchaṁ mohamāpannā. Ajjhosannāti anaññasādhāraṇe viya",
  "tika-s0201t1:110_13": "katvā gilitvā pariniṭṭhapetvā ṭhitā. Laggāti vaṅkadaṇḍake viya āsattā mahāpalipe",
  "tika-s0201t1:110_14": "vā yāva nāsikaggā palipannapuriso viya uddharituṁ asakkuṇeyyabhāvena nimuggā , lagitāti",
  "tika-s0201t1:110_15": "makkaṭālepe ālaggabhāvena paccuḍḍito viya makkaṭo pañcannaṁ indriyānaṁ vasena ālaggitā.",
  "tika-s0201t1:110_16": "Palibuddhāti baddhā, upaddutā vā. Āvuṭāti āvunitā, nivutāti nivāritā. Ovutāti paliguṇṭhitā,",
  "tika-s0201t1:110_17": "pariyonaddhā vā. Pihitāti pidahitā, paṭicchannāti paṭicchāditā. Paṭikujjitāti heṭṭhāmukhajātā.",
  "tika-s0201t1:110_18": "Puthūnaṁ vā gaṇanapathamatītānantiādinā puthu jano puthujjanoti dasseti.",
  "tika-s0201t1:111_0": "‘‘Assutavā’’ti etena avijjandhatā vuttāti āha ‘‘andhaputhujjano vutto hotī’’ti. Ārakattā",
  "tika-s0201t1:111_1": "(saṁ. ni. ṭī. 2.3.1) kilesehi maggena samucchinnattā. Anayeti avaḍḍhiyaṁ, anattheti",
  "tika-s0201t1:111_2": "attho. Anaye vā anupāye. Nairiyanato avattanato. Ayeti vaḍḍhiyaṁ, atthe, upāye vā.",
  "tika-s0201t1:111_3": "Araṇīyatoti payirupāsitabbato. Niruttinayena padasiddhi veditabbā purimesu atthavikappesu.",
  "tika-s0201t1:111_4": "Pacchime pana saddasatthavasenapi. Yadipi ariya-saddo ‘‘ye hi vo ariyā parisuddhakāyakammantā’’tiādīsu",
  "tika-s0201t1:111_5": "(ma. ni. 1.35) visuddhāsayapayogesu puthujjanesupi vattati. Idha pana ariyamaggādhigamena",
  "tika-s0201t1:111_6": "sabbalokuttarabhāvena ca ariyabhāvo adhippetoti dassento āha ‘‘buddhā’’tiādi. Tattha",
  "tika-s0201t1:111_7": "‘‘paccekabuddhā tathāgatasāvakā ca sappurisā’’ti idaṁ ariyā sappurisāti idha vuttapadānaṁ",
  "tika-s0201t1:111_8": "atthaṁ asaṅkarato dassetuṁ vuttaṁ. Yasmā pana nippariyāyato ariyasappurisabhāvā abhinnasabhāvā.",
  "tika-s0201t1:111_9": "Tasmā ‘‘sabbeva vā’’tiādi vuttaṁ.",
  "tika-s0201t1:112_0": "Ettāvatāhi buddhasāvako vutto. Tassa hi ekantena kalyāṇamitto icchitabbo paratoghosamantarena",
  "tika-s0201t1:112_1": "paṭhamamaggassa anuppajjanato. Visesato cassa bhagavāva kalyāṇamitto adhippeto. Vuttañhetaṁ",
  "tika-s0201t1:112_2": "‘‘mamañhi, ānanda, kalyāṇamittaṁ āgamma jātidhammā sattā jātiyā parimuccantī’’tiādi",
  "tika-s0201t1:112_3": "(saṁ. ni. 5.2). So eva ca aveccapasādādhigamena daḷhabhatti nāma. Vuttampi cetaṁ",
  "tika-s0201t1:112_4": "‘‘yaṁ mayā sāvakānaṁ sikkhāpadaṁ paññattaṁ, taṁ mama sāvakā jīvitahetupi nātikkamantī’’ti",
  "tika-s0201t1:112_5": "(udā. 45). Kataññutādīhi paccekabuddhā buddhāti ettha kataṁ jānātīti kataññū. Kataṁ",
  "tika-s0201t1:112_6": "viditaṁ pākaṭaṁ karotīti katavedī. Anekesupi hi kappasatasahassesu kataṁ upakāraṁ",
  "tika-s0201t1:112_7": "jānanti paccekabuddhā pākaṭañca karonti satijananaāmisapaṭiggahaṇādinā , tathā saṁsāradukkhadukkhitassa",
  "tika-s0201t1:112_8": "sakkaccaṁ karonti kiccaṁ, yaṁ attanā kātuṁ sakkā. Sammāsambuddho pana kappānaṁ asaṅkhyeyyasahassesupi",
  "tika-s0201t1:112_9": "kataṁ upakāraṁ maggaphalānaṁ upanissayañca jānāti, pākaṭañca karoti, sīho viya ca",
  "tika-s0201t1:112_10": "evaṁ sabbattha sakkaccameva dhammadesanaṁ karonto buddhakiccaṁ karoti. Yāya paṭipattiyā",
  "tika-s0201t1:112_11": "diṭṭhā nāma honti, tassā appaṭipajjanabhāvo, tattha ca ādarābhāvo ariyānaṁ adassanasīlatā",
  "tika-s0201t1:112_12": "ca, na ca dassane sādhukāritā ca veditabbā. Cakkhunā adassāvīti etta cakkhu nāma",
  "tika-s0201t1:112_13": "na maṁsacakkhu eva, atha kho dibbacakkhupīti āha ‘‘dibbacakkhunā vā’’ti. Ariyabhāvoti",
  "tika-s0201t1:112_14": "yehi yogato ‘‘ariyā’’ti vuccanti. Te maggaphaladhammā daṭṭhabbā.",
  "tika-s0201t1:113_0": "Tatrāti ñāṇadassanasseva dassanabhāve. Vatthūti adhippetatthañāpanakāraṇaṁ. Evaṁ",
  "tika-s0201t1:113_1": "vuttepīti evaṁ aññāpadesena attūpanāyikaṁ katvā vuttepi. Dhammanti lokuttaradhammaṁ,",
  "tika-s0201t1:113_2": "catusaccadhammaṁ vā. Ariyakaradhammā aniccānupassanādayo vipassiyamānā aniccādayo,",
  "tika-s0201t1:113_3": "cattāri vā ariyasaccāni.",
  "tika-s0201t1:114_0": "Avinītoti na vinīto, adhisīlasikkhādivasena na sikkhito. Yesaṁ saṁvaravinayādīnaṁ",
  "tika-s0201t1:114_1": "abhāvena ayaṁ avinītoti vuccati, te tāva dassetuṁ ‘‘duvidho vinayo nāmā’’tiādimāha.",
  "tika-s0201t1:114_2": "Tattha sīlasaṁvaroti pātimokkhasaṁvaro veditabbo, so ca atthato kāyikavācasiko avītikkamo.",
  "tika-s0201t1:114_3": "Satisaṁvaroti indriyarakkhā, sā ca tathāpavattā sati eva. Ñāṇasaṁvaroti ‘‘sotānaṁ",
  "tika-s0201t1:114_4": "saṁvaraṁ brūmī’’ti (su. ni. 1040) vatvā ‘‘paññāyete pidhīyare’’ti vacanato sotasaṅkhātānaṁ",
  "tika-s0201t1:114_5": "taṇhādiṭṭhiduccaritaavijjāavasiṭṭhakilesānaṁ saṁvaro pidahanaṁ samucchedañāṇanti",
  "tika-s0201t1:114_6": "veditabbaṁ. Khantisaṁvaroti adhivāsanā, sā ca tathāpavattā khandhā, adoso vā. Paññāti",
  "tika-s0201t1:114_7": "eke, taṁ aṭṭhakathāya virujjhati. Vīriyasaṁvaro kāmavitakkādīnaṁ vinodanavasena pavattaṁ",
  "tika-s0201t1:114_8": "vīriyameva. Tena tena guṇaṅgena tassa tassa aguṇaṅgassa pahānaṁ tadaṅgapahānaṁ. Vikkhambhanena",
  "tika-s0201t1:114_9": "pahānaṁ vikkhambhanapahānaṁ. Sesapadatthayepi eseva nayo.",
  "tika-s0201t1:115_0": "Iminā pātimokkhasaṁvarenātiādi sīlasaṁvarādīnaṁ vivaraṇaṁ. Tattha samupetoti ettha",
  "tika-s0201t1:115_1": "iti-saddo ādisattho. Tena ‘‘sahagato samupagato’’tiādinā vibhaṅge (vibha. 511) āgataṁ",
  "tika-s0201t1:115_2": "saṁvaravibhaṅgaṁ dasseti. Esa nayo sesesupi. Yaṁ panettha vattabbaṁ, taṁ anantarasutte āvi bhavissati.",
  "tika-s0201t1:116_0": "Kāyaduccaritādīnanti dussīlyasaṅkhātānaṁ kāyavacīduccaritādīnaṁ muṭṭhassaccasaṅkhātassa",
  "tika-s0201t1:116_1": "pamādassa abhijjhādīnaṁ vā akkhantiaññāṇakosajjānañca. Saṁvaraṇatoti pidahanato thakanato.",
  "tika-s0201t1:116_2": "Vinayanatoti kāyavācācittānaṁ virūpappavattiyā vinayanato apanayanato, kāyaduccaritādīnaṁ",
  "tika-s0201t1:116_3": "vā vinayanato, kāyādīnaṁ vā jimhappavattiṁ vicchinditvā ujukaṁ nayanatoti attho.",
  "tika-s0201t1:116_4": "Paccayasamavāye uppajjanārahānaṁ kāyaduccaritādīnaṁ tathā tathā anuppādanameva saṁvaraṇaṁ",
  "tika-s0201t1:116_5": "vinayanañca veditabbaṁ.",
  "tika-s0201t1:117_0": "Yaṁ pahānanti sambandho. ‘‘Nāmarūpaparicchedādīsu vipassanāñāṇesū’’ti kasmā vuttaṁ,",
  "tika-s0201t1:117_1": "nanu nāmarūpaparicchedapaccayapariggahakaṅkhāvitaraṇāni na vipassanāñāṇāni sammasanākārena",
  "tika-s0201t1:117_2": "appavattanato? Saccametaṁ. Vipassanāñāṇassa pana adhiṭṭhānabhāvato evaṁ vuttaṁ. ‘‘Nāmarūpamattamidaṁ,",
  "tika-s0201t1:117_3": "natthi ettha attā vā attaniyaṁ vā’’ti evaṁ pavattañāṇaṁ nāmarūpavavatthānaṁ. Sati",
  "tika-s0201t1:117_4": "vijjamāne khandhapañcakasaṅkhāte kāye, sayaṁ vā satī tasmiṁ kāye diṭṭhīti sakkāyadiṭṭhi.",
  "tika-s0201t1:117_5": "‘‘Rūpaṁ attato samanupassatī’’ti (saṁ. ni. 3.81; 4.345) evaṁ pavattā micchādiṭṭhi.",
  "tika-s0201t1:117_6": "Tasseva rūpārūpassa kammāvijjādipaccayapariggaṇhanañāṇaṁ paccayapariggaho. ‘‘Natthi",
  "tika-s0201t1:117_7": "hetu natthi paccayo sattānaṁ saṁkilesāyā’’ti (dī. ni. 1.168) ādinayappavattā ahetukadiṭṭhi.",
  "tika-s0201t1:117_8": "‘‘Issarapurisapajāpatipakatiaṇukālādīhi loko pavattati nivattati cā’’ti pavattā visamahetudiṭṭhi.",
  "tika-s0201t1:117_9": "Tassevāti paccayapariggahasseva. Kaṅkhāvitaraṇenāti yathā etarahi nāmarūpassa kammādipaccayato",
  "tika-s0201t1:117_10": "uppatti, evaṁ atītānāgatesupīti tīsupi kālesu vicikicchāpanayanañāṇena. Kathaṁkathībhāvassāti",
  "tika-s0201t1:117_11": "‘‘ahosiṁ nu kho ahamatītamaddhāna’’nti (ma. ni. 1.18; saṁ. ni. 2.20) ādinayappavattāya",
  "tika-s0201t1:117_12": "saṁsayappavattiyā. Kalāpasammasanenāti ‘‘yaṁ kiñci rūpaṁ atītānāgatapaccuppanna’’ntiādinā",
  "tika-s0201t1:117_13": "(ma. ni. 1.361; 2.113; 3.86, 89) khandhapañcakaṁ ekādasasu okāsesu pakkhipitvā sammasanavasena",
  "tika-s0201t1:117_14": "pavattena nayavipassanāñāṇena . Ahaṁ mamāti gāhassāti attattaniyagahaṇassa. Maggāmaggavavatthānenāti",
  "tika-s0201t1:117_15": "maggāmaggañāṇavisuddhiyā. Amagge maggasaññāyāti obhāsādike amagge ‘‘maggo’’ti uppannasaññāya.",
  "tika-s0201t1:118_0": "Yasmā sammadeva saṅkhārānaṁ udayaṁ passanto ‘‘evameva saṅkhārā anurūpakāraṇato uppajjanti,",
  "tika-s0201t1:118_1": "na pana ucchijjantī’’ti gaṇhāti, tasmā vuttaṁ ‘‘udayadassanena ucchedadiṭṭhiyā’’ti.",
  "tika-s0201t1:118_2": "Yasmā pana saṅkhārānaṁ vayaṁ passanto ‘‘yadipime saṅkhārā avicchinnā vattanti, uppannuppannā",
  "tika-s0201t1:118_3": "pana appaṭisandhikā nirujjhante vā’’ti passati, tassevaṁ passato kuto sassataggāho,",
  "tika-s0201t1:118_4": "tasmā vuttaṁ ‘‘vayadassanena sassatadiṭṭhiyā’’ti. Bhayadassanenāti bhayatupaṭṭhānañāṇena.",
  "tika-s0201t1:118_5": "Sabhayeti sabbabhayānaṁ ākarabhāvato sakaladukkhavūpasamasaṅkhātassa paramassāsassa",
  "tika-s0201t1:118_6": "paṭipakkhabhāvato ca sabhaye khandhapañcake. Abhayasaññāyāti ‘‘abhayaṁ khema’’nti",
  "tika-s0201t1:118_7": "uppannasaññāya. Assādasaññā nāma pañcupādānakkhandhesu assādavasena pavattasaññā,",
  "tika-s0201t1:118_8": "yā ‘‘ālayābhiniveso’’tipi vuccati. Abhiratisaññā tattheva abhirativasena pavattasaññā,",
  "tika-s0201t1:118_9": "yā ‘‘nandī’’tipi vuccati. Amuccitukamyatā ādānaṁ. Anupekkhā saṅkhārehi anibbindanaṁ,",
  "tika-s0201t1:118_10": "sālayatāti attho. Dhammaṭṭhitiyaṁ paṭiccasamuppāde paṭilomabhāvo sassatucchedaggāho,",
  "tika-s0201t1:118_11": "paccayākārapaṭicchādakamoho vā, nibbāne paṭilomabhāvo saṅkhāresu rati, nibbānapaṭicchādakamoho",
  "tika-s0201t1:118_12": "vā. Saṅkhāranimittaggāhoti yādisassa kilesassa appahīnattā vipassanā saṅkhāranimittaṁ",
  "tika-s0201t1:118_13": "na muñcati, so kileso, yo ‘‘saṁyogābhiniveso’’tipi vuccati. Saṅkhāranimittaggahaṇassa",
  "tika-s0201t1:118_14": "atikkamanameva vā pahānaṁ.",
  "tika-s0201t1:119": "Pavatti eva pavattibhāvo, pariyuṭṭhānanti attho. Nīvaraṇādidhammānanti ettha ādi-saddena nīvaraṇapakkhiyā kilesā vitakkavicārādayo ca gayhanti.",
  "tika-s0201t1:120_0": "Catunnaṁ ariyamaggānaṁ bhāvitattā accantaṁ appavattibhāvena yaṁ pahānanti sambandho.",
  "tika-s0201t1:120_1": "Kena pahānanti? Ariyamaggehevāti viññāyamānoyamattho tesaṁ bhāvitattā appavattivacanato.",
  "tika-s0201t1:120_2": "Samudayapakkhikassāti ettha cattāropi maggā catusaccābhisamayāti katvā tehi pahātabbena",
  "tika-s0201t1:120_3": "tena tena samudayena saha pahātabbattā samudayasabhāgattā, saccavibhaṅge ca sabbakilesānaṁ",
  "tika-s0201t1:120_4": "samudayabhāvassa vuttattā ‘‘samudayapakkhikā’’ti diṭṭhiādayo vuccanti. Paṭippassaddhattaṁ",
  "tika-s0201t1:120_5": "vupasantatā. Saṅkhatanissaṭatā saṅkhārasabhāvābhāvo. Pahīnasabbasaṅkhatanti virahitasabbasaṅkhataṁ,",
  "tika-s0201t1:120_6": "visaṅkhāranti attho. Pahānañca taṁ vinayo cāti pahānavinayo purimena atthena, dutiyena",
  "tika-s0201t1:120_7": "pana pahīyatīti pahānaṁ, tassa vinayoti yojetabbaṁ.",
  "tika-s0201t1:121_0": "Bhinnasaṁvarattāti naṭṭhasaṁvarattā, saṁvarābhāvatoti attho. Tena asamādinnasaṁvaropi",
  "tika-s0201t1:121_1": "saṅgahito hoti. Samādānena hi sampādetabbo saṁvaro tadabhāve na hotīti. Evañhi loke",
  "tika-s0201t1:121_2": "vattāro honti ‘‘mahā vata no bhogo, so naṭṭho tathā akatattā’’ti. Ariyeti ariyo.",
  "tika-s0201t1:121_3": "Paccattavacanañhetaṁ. Eseseti eso so eva, atthato anaññoti attho. Tajjāteti atthato",
  "tika-s0201t1:121_4": "taṁsabhāvo, sappuriso ariyasabhāvo, ariyo ca sappurisasabhāvoti attho.",
  "tika-s0201t1:122_0": "Taṁ atthanti ‘‘sabbadhammamūlapariyāya’’nti evaṁ vuttamatthaṁ. Kasmā panettha puggalādhiṭṭhānā",
  "tika-s0201t1:122_1": "desanā katāti? Yadettha vattabbaṁ, taṁ ‘‘yasmā puthujjano apariññātavatthuko’’tiādinā",
  "tika-s0201t1:122_2": "(ma. ni. aṭṭha. 1.2) sayameva vakkhati. Dhammo adhiṭṭhānaṁ etissāti dhammādhiṭṭhānā,",
  "tika-s0201t1:122_3": "sabhāvadhamme nissāya pavattitadesanā. Dhammavaseneva pavattā paṭhamā, puggalavasena",
  "tika-s0201t1:122_4": "uṭṭhahitvā puggalavaseneva gatā tatiyā, itarā dhammapuggalānaṁ vomissakavasena. Kasmā",
  "tika-s0201t1:122_5": "pana bhagavā evaṁ vibhāgena dhammaṁ desetīti? Veneyyajjhāsayena desanāvilāsena ca.",
  "tika-s0201t1:122_6": "Ye hi veneyyā dhammādhiṭṭhānāya dhammadesanāya sukhena atthaṁ paṭivijjhanti, tesaṁ",
  "tika-s0201t1:122_7": "tathā dhammaṁ deseti. Esa nayo sabbattha. Yassā ca dhammadhātuyā suppaṭividdhattā",
  "tika-s0201t1:122_8": "desanāvilāsappatto hoti, sāyaṁ suppaṭividdhā, tasmā desanāvilāsappatto dhammissaro",
  "tika-s0201t1:122_9": "dhammarājā yathā yathā icchati, tathā tathā dhammaṁ desetīti evaṁ iminā veneyyajjhāsayena",
  "tika-s0201t1:122_10": "desanāvilāsena ca evaṁ vibhāgena dhammaṁ desetīti veditabbo.",
  "tika-s0201t1:123_0": "Chadhāturoti pathavidhātu āpo-tejo-vāyo-ākāsadhātu viññāṇadhātūti imesaṁ channaṁ",
  "tika-s0201t1:123_1": "dhātūnaṁ vasena chadhāturo. ‘‘Cakkhunā rūpaṁ disvā somanassaṭṭhāniyaṁ rūpaṁ upavicaratī’’tiādinā",
  "tika-s0201t1:123_2": "(dī. ni. 3.324) vuttānaṁ channaṁ somanassūpavicārānaṁ, channaṁ domanassaupekkhūpavicārānañca",
  "tika-s0201t1:123_3": "vasena aṭṭhārasamanopavicāro. Saccādhiṭṭhānādivasena caturādhiṭṭhāno. Paññācakkhunā",
  "tika-s0201t1:123_4": "diṭṭhadhammikassa samparāyikassa ca atthassa adassanato andho, diṭṭhadhammikasseva",
  "tika-s0201t1:123_5": "dassanato ekacakkhu, dvinnampi dassanato dvicakkhu, veditabbo.",
  "tika-s0201t1:124_0": "Svāyaṁ niddisīti sambandho. Svāyanti ca so ayaṁ, yathāvuttadesanāvibhāgakusalo bhagavāti",
  "tika-s0201t1:124_1": "attho. Apariññātavatthukoti tīhi pariññāhi apariññātakkhandho. Khandhā hi pariññātavatthu.",
  "tika-s0201t1:124_2": "Apariññāmūlikāti parijānanābhāvanimittā tasmiṁ sati bhāvato. Pariññānañhi avijjādayo",
  "tika-s0201t1:124_3": "kilesā paṭipakkhā tammūlikā ca sabbamaññanāti. Ariyānaṁ adassāvīti ettha iti-saddo",
  "tika-s0201t1:124_4": "ādiattho. Tena ‘‘ariyadhammassa akovido’’tiādikaṁ puthujanassa visesanabhāvena pavattaṁ",
  "tika-s0201t1:124_5": "pāḷisesaṁ gaṇhāti puthujjananiddesabhāvato. Tenāha ‘‘evaṁ puthujjanaṁ niddisī’’ti.",
  "tika-s0201t1:125": "Suttanikkhepavaṇṇanā niṭṭhitā.",
  "tika-s0201t1:126": "Pathavīvāravaṇṇanā",
  "tika-s0201t1:127_0": "Tassāti puthujjanassa. Vasati ettha ārammaṇakaraṇavasenāti ārammaṇampi vatthūti vuccati",
  "tika-s0201t1:127_1": "pavattiṭṭhānabhāvatoti āha ‘‘pathavīādīsu vatthūsū’’ti. Sakkāyadhammānampi ārammaṇādinā",
  "tika-s0201t1:127_2": "satipi maññanāhetubhāve maññanāhetukatteneva tesaṁ nibbattitoti vuttaṁ ‘‘sabbasakkāyadhammajanitaṁ",
  "tika-s0201t1:127_3": "maññana’’nti. Ettha ca pathavīdhātu sesadhātūnaṁ sasambhārāsambhārabhāvā satipi pamāṇato",
  "tika-s0201t1:127_4": "samabhāve sāmatthiyato adhikānadhikabhāvena veditabbā. Sambhārantīti sambhārā, parivārā.",
  "tika-s0201t1:127_5": "Taṁtaṁkalāpehi lakkhaṇapathaviyā sesadhammā yathārahaṁ paccayabhāvena parivārabhāvena",
  "tika-s0201t1:127_6": "ca pavattanti. Tenāha ‘‘sā hi vaṇṇādīhi sambhārehi saddhiṁ pathavīti sasambhārapathavī’’ti.",
  "tika-s0201t1:127_7": "Pathavitoti ettha puthulaṭṭhena puthuvī, puthuvī eva pathavī. Sā hi satipi paricchinnavuttiyaṁ",
  "tika-s0201t1:127_8": "sabbesaṁ sakalāpabhāvānaṁ ādhārabhāvena pavattamānā puthulā patthaṭā vitthiṇṇāti",
  "tika-s0201t1:127_9": "vattabbataṁ arahati, na pana taṁ anupavisitvā pavattamānā āpādayo. Sasambhārapathaviyā",
  "tika-s0201t1:127_10": "pana puthulabhāve vattabbameva natthi. Ārammaṇapathaviyaṁ vaḍḍhanapharaṇaṭṭhehi puthulaṭṭho,",
  "tika-s0201t1:127_11": "itarasmiṁ ruḷhiyāva daṭṭhabbo. Ārammaṇapathavīti jhānassa ārammaṇabhūtaṁ pathavīsaṅkhātaṁ",
  "tika-s0201t1:127_12": "paṭibhāganimittaṁ. Tenāha ‘‘nimittapathavītipi vuccatī’’ti. Āgamanavasenāti pathavīkasiṇabhāvanāgamanavasena.",
  "tika-s0201t1:127_13": "Tathā hi vuttaṁ ‘‘āpo ca devā pathavī, tejo vāyo tadāgamu’’nti (dī. ni. 2.340).",
  "tika-s0201t1:128_0": "Sabbāpīti catubbidhā pathavīpi. Anussavādimattaladdhā maññanā vatthu hotiyeva. Tathā",
  "tika-s0201t1:128_1": "hi ‘‘kakkhaḷaṁ kharigata’’ntiādinā (vibha. 173) lakkhaṇapathavīpi uddharīyati. Yaṁ",
  "tika-s0201t1:128_2": "paneke vadanti ‘‘lakkhaṇe diṭṭhe maññanā natthi, sañjānātīti vuttasaññā ca diṭṭhiggāhassa",
  "tika-s0201t1:128_3": "mūlabhūtā piṇḍaggāhitā, sā lakkhaṇe nakkhamati, tasmā lakkhaṇapathavī na gahetabbā’’ti,",
  "tika-s0201t1:128_4": "tadayuttaṁ lakkhaṇapaṭivedhassa idha anadhippetattā. Tenāha ‘‘lokavohāraṁ gahetvā’’ti.",
  "tika-s0201t1:128_5": "Na ca sabbasaññā piṇḍaggāhikā , nāpi diṭṭhiggāhasseva mūlabhūtā, tasmā lakkhaṇapathaviyāpi",
  "tika-s0201t1:128_6": "kāyadvārānusārena aññathā ca upaṭṭhitāya maññanā pavattateva. Teneva ca ‘‘anussavādimattaladdhā’’ti",
  "tika-s0201t1:128_7": "vuttaṁ. Pathavitoti paccate nissakkavacananti dassento ‘‘pathavīti sañjānātī’’ti",
  "tika-s0201t1:128_8": "āha. Yasmā catubbidhampi pathaviṁ ‘‘pathavī’ti sañjānanto tena tena nayena pathavīkoṭṭhāseneva",
  "tika-s0201t1:128_9": "sañjānātīti vuccati, na āpādikoṭṭhāsena, tasmā vuttaṁ ‘‘pathavibhāgena sañjānātī’’ti.",
  "tika-s0201t1:128_10": "Lokavohāraṁ gahetvāti lokasamaññaṁ avijahitvā. Etena lakkhaṇapathaviyampi vohāramukhenevassā pavattīti dasseti.",
  "tika-s0201t1:129_0": "Yadi lokavohārena tattha pavatti, ko ettha doso, nanu ariyāpi ‘‘ayañhi bhante mahāpathavī’’tiādinā",
  "tika-s0201t1:129_1": "lokavohārena pavattantīti? Na ettha vohāramatte avaṭṭhānaṁ adhippetaṁ, atha kho vohāramukhena",
  "tika-s0201t1:129_2": "micchābhinivesoti dassento ‘‘saññāvipallāsena sañjānātī’’ti āha. Tassattho – ayonisomanasikārasambhūtāya",
  "tika-s0201t1:129_3": "‘‘subha’’ntiādinayappavattāya viparītasaññāya sañjānātīti. Etena dubbalā taṇhāmānadiṭṭhimaññanā",
  "tika-s0201t1:129_4": "dassitāti daṭṭhabbaṁ. Yadi evaṁ kasmā saññā gahitāti? Pākaṭabhāvato. Yathā nāma aggimhi",
  "tika-s0201t1:129_5": "mathiyamāne yadā dhūmo upalabbhati, kiñcāpi tadā vijjateva pāvako avinābhāvato, pākaṭabhāvato",
  "tika-s0201t1:129_6": "pana dhūmo jātoti vuccati, na aggi jātoti, evaṁsampadamidaṁ daṭṭhabbaṁ. Yadipi tattha",
  "tika-s0201t1:129_7": "maññanākiccaṁ atthi, na pana vibhūtaṁ apākaṭabhāvato saññākiccameva vibhūtaṁ, taṁ",
  "tika-s0201t1:129_8": "pana maññanānukūlaṁ maññanāsahitaṁ cāti āha ‘‘saññāvipallāsena sañjānātī’’ti. Evaṁ",
  "tika-s0201t1:129_9": "pathavībhāgaṁ amuñcantoyeva vā sañjānātīti sambandho. Yo hi vuttappabhedāya pathaviyā",
  "tika-s0201t1:129_10": "pathavibhāgaṁ amuñcantoyeva avijahantoyeva sīsapiṇḍe suvaṇṇasaññī viya anattādisabhāvaṁyeva",
  "tika-s0201t1:129_11": "taṁ attādivasena sañjānāti, tassa vasena vuttaṁ ‘‘pathavī’’tiādi. Na vattabbaṁ puthujjanaggāhassa",
  "tika-s0201t1:129_12": "yuttimaggananivāraṇatoti dassento āha ‘‘ummattako viya…pe… gaṇhātī’’ti . Ariyānaṁ",
  "tika-s0201t1:129_13": "adassāvitādibhedanti ariyānaṁ adassāvitādivisesaṁ vadantena bhagavatāva ettha yathāvuttasañjānane",
  "tika-s0201t1:129_14": "kāraṇaṁ vuttanti yojanā.",
  "tika-s0201t1:130_0": "Evanti ‘‘pathavibhāgena sañjānātī’’tiādinā vuttappakārena. Sañjānitvāti pubbakālakiriyāniddesoti",
  "tika-s0201t1:130_1": "āha ‘‘aparabhāge…pe… gaṇhātī’’ti. Papañcasaṅkhāti papañcakoṭṭhāsā. Papañcanti sattā",
  "tika-s0201t1:130_2": "saṁsāre cirāyanti etehīti papañcā, maññanti ‘‘etaṁ mamā’’tiādinā parikappenti etāhīti",
  "tika-s0201t1:130_3": "maññanāti dvīhipi pariyāyehi taṇhādayova vuttāti āha ‘‘taṇhāmānadiṭṭhipapañcehi idha",
  "tika-s0201t1:130_4": "maññanānāmena vuttehī’’ti. Ajaññassa jaññato, aseyyādikassa seyyādito gahaṇato diṭṭhimaññanā",
  "tika-s0201t1:130_5": "viya taṇhāmānamaññanāpi aññathā gāho evāti āha ‘‘aññathā gaṇhātī’’ti. Ārammaṇābhiniropanādinā",
  "tika-s0201t1:130_6": "bhinnasabhāvānampi vitakkādīnaṁ sādhāraṇo upanijjhāyanasabhāvo viya anugijjhanuṇṇatiparāmasanasabhāvānampi",
  "tika-s0201t1:130_7": "taṇhādīnaṁ sādhāraṇena ārammaṇaparikappanākārena pavatti maññanāti daṭṭhabbaṁ. Tenāha",
  "tika-s0201t1:130_8": "‘‘tīhi maññanāhi maññatī’’tiādi. Assāti puthujjanassa, udayabbayānupassanādīsu viya",
  "tika-s0201t1:130_9": "sukhumanayenapi maññanāpavatti atthīti vibhāvanasukhatāya thūlaṁyeva taṁ dassetukāmo",
  "tika-s0201t1:130_10": "‘‘oḷārikanayenā’’tiāha. Oḷārike hi vibhāge dassite sukhumavibhāvanā sukarāti dassetuṁ",
  "tika-s0201t1:130_11": "ayamatthayojanā vuccatīti sambandho. Ajjhattikāti indriyabaddhā sattasantānapariyāpannā",
  "tika-s0201t1:130_12": "niyakajjhattā vuttā vibhaṅge paṭisambhidāmagge ca.",
  "tika-s0201t1:131_0": "Vibhaṅgeti dhātuvibhaṅge (vibha. 173). Bāhirāti anindriyabaddhā saṅkhārasantānapariyāpannā.",
  "tika-s0201t1:131_1": "Kakkhaḷanti thaddhaṁ. Kharigatanti pharusaṁ. Kakkhaḷabhāvo kakkhaḷattaṁ. Kakkhaḷabhāvoti",
  "tika-s0201t1:131_2": "kakkhaḷasabhāvo. Bahiddhāti indriyabaddhato bahiddhābhūtaṁ. Anupādinnanti na upādinnaṁ.",
  "tika-s0201t1:131_3": "Ayoti kāḷalohaṁ. Lohanti jātilohaṁ vijātilohaṁ kittimalohaṁ pisācalohanti catubbidhaṁ.",
  "tika-s0201t1:131_4": "Tattha ayo sajjhu suvaṇṇaṁ tipu sīsaṁ tambalohaṁ vekantakalohanti imāni satta jātilohāni",
  "tika-s0201t1:131_5": "nāma. Nāganāsikālohaṁ vijātilohaṁ nāma. Kaṁsalohaṁ vaṭṭalohaṁ ārakuṭanti tīṇi kittimalohāni",
  "tika-s0201t1:131_6": "nāma. Morakkhakaṁ puthukaṁ malinakaṁ capalakaṁ salakaṁ āṭalaṁ bhattakaṁ dusilohanti",
  "tika-s0201t1:131_7": "aṭṭha pisācalohāni nāma. Tesu vekantakalohaṁ nāma sabbalohacchedanasamatthā ekā lohajāti.",
  "tika-s0201t1:131_8": "Tathā hi taṁ vikantati chindatīti vikantakanti vuccati. Vikantakameva vekantakaṁ.",
  "tika-s0201t1:131_9": "Nāganāsikālohaṁ lohasadisaṁ lohavijāti haliddādivijāti viya. Tathā hi taṁ lohākāraṁ",
  "tika-s0201t1:131_10": "lohamalaṁ viya ghanasaṁhataṁ hutvā tiṭṭhati, tāpetvā tāḷitaṁ pana bhinnaṁ bhinnaṁ",
  "tika-s0201t1:131_11": "hutvā visarati mudu maṭṭhaṁ kammaniyaṁ vā na hoti. Tiputambe missetvā kataṁ kaṁsalohaṁ.",
  "tika-s0201t1:131_12": "Sīsatambe missetvā kataṁ vaṭṭalohaṁ. Jasatambe missetvā kataṁ ārakuṭaṁ. Teneva taṁ",
  "tika-s0201t1:131_13": "karaṇena nibbattattā kittimalohanti vuccati. Yaṁ pana kevalaṁ rasakadhātu viniggataṁ,",
  "tika-s0201t1:131_14": "taṁ ‘‘pittala’’ntipi vadanti. Taṁ idha nādhippetaṁ, yathāvuttaṁ missakameva katvā",
  "tika-s0201t1:131_15": "yojitaṁ kittimanti vuttaṁ. Morakkhakādīni evaṁnāmānevetāni. Tesu yasmā pañca jātilohāni",
  "tika-s0201t1:131_16": "pāḷiyaṁ visuṁ vuttāneva, tasmā vekantakalohena saddhiṁ vuttāvasesaṁ sabbaṁ idha lohanti veditabbaṁ.",
  "tika-s0201t1:132_0": "Tipūti setatipu. Sīsanti kāḷatipu. Sajjhanti rajataṁ. Muttāti hatthikumbhajādikā",
  "tika-s0201t1:132_1": "aṭṭhavidhāpi muttā. Tathā hi hatthikumbhaṁ varāhadāṭhā bhūjaṅgasīsaṁ valāhakūṭaṁ",
  "tika-s0201t1:132_2": "veḷū macchasīro saṅkho sippīti aṭṭha muttāyoniyo. Tattha hatthikumbhajā pītavaṇṇā",
  "tika-s0201t1:132_3": "pabhāhīnā. Varāhadāṭhā varāhadāṭhavaṇṇāva. Bhujaṅgasīsajā nīlādivaṇṇā suvisuddhā",
  "tika-s0201t1:132_4": "vaṭṭalā ca. Valāhakajā bhāsurā dubbibhāgarūpā rattibhāge andhakāraṁ vidhamantiyo",
  "tika-s0201t1:132_5": "tiṭṭhanti, devūpabhogā eva ca honti. Veḷujā karakupalasamānavaṇṇā na bhāsurā, te",
  "tika-s0201t1:132_6": "ca veḷū amanussagocare eva padese jāyanti. Macchasīrajā pāṭhīnapiṭṭhisamānavaṇṇā",
  "tika-s0201t1:132_7": "vaṭṭalā laghavo ca honti pabhāvihīnā, te ca macchā samuddamajjhe eva jāyanti. Saṅkhajā",
  "tika-s0201t1:132_8": "saṅkhodaracchavivaṇṇā kolappamāṇāpi honti pabhāvihīnāva. Sippijā pabhāvisesayuttā",
  "tika-s0201t1:132_9": "honti nānāsaṇṭhānā. Evaṁ jātito aṭṭhavidhāsupi muttāsu yā macchasaṅkhasippijā, tā",
  "tika-s0201t1:132_10": "sāmuddikā honti, bhujaṅgajāpi kāci sāmuddikā honti, itarā asāmuddikā. Yasmā bahulaṁ",
  "tika-s0201t1:132_11": "sāmuddikāva muttā loke dissanti, tatthāpi sippijāva, itarā kādācikā. Tasmā sammohavinodaniyaṁ",
  "tika-s0201t1:132_12": "(vibha. aṭṭha. 173) ‘‘muttāti sāmuddikā muttā’’ti vuttaṁ.",
  "tika-s0201t1:133_0": "Maṇīti ṭhapetvā pāḷiāgate veḷuriyādike seso jotirasādibhedo sabbopi maṇi. Veḷuriyanti",
  "tika-s0201t1:133_1": "vaṁsavaṇṇamaṇi. Saṅkhoti sāmuddikasaṅkho. Silāti kāḷasilā paṇḍusilā setasilādibhedā",
  "tika-s0201t1:133_2": "aṭṭhapi silā. Rajatanti kahāpaṇādikaṁ vuttāvasesaṁ rajatasammataṁ. Jātarūpanti suvaṇṇaṁ.",
  "tika-s0201t1:133_3": "Lohitaṅgoti rattamaṇi. Masāragallanti kabaramaṇi tiṇādīsu bahibhārā tālanāḷikerādayopi",
  "tika-s0201t1:133_4": "tiṇaṁ nāma. Antosāraṁ khadirādi antamaso dārukhaṇḍampi kaṭṭhaṁ nāma. Muggamattato",
  "tika-s0201t1:133_5": "yāva muṭṭhippamāṇā marumbā sakkharā nāma. Muggamattato paṭṭhāya heṭṭhā vālikā nāma.",
  "tika-s0201t1:133_6": "Kaṭhalanti kapālakhaṇḍaṁ. Bhūmīti sasambhārapathavī. Pāsāṇoti antomuṭṭhiyaṁ asaṇṭhahanato",
  "tika-s0201t1:133_7": "paṭṭhāya yāva hatthippamāṇaṁ pāsāṇaṁ, hatthippamāṇato pana paṭṭhāya upari pabbatoti.",
  "tika-s0201t1:133_8": "Ayaṁ ayoādīsu vibhāganiddeso. Nimittapathavīti paṭibhāganimittabhūtaṁ pathavikasiṇaṁ.",
  "tika-s0201t1:133_9": "Tampi hi ‘‘rūpāvacaratikacatukkajjhānaṁ kusalato ca vipākato ca kiriyato ca catutthassa",
  "tika-s0201t1:133_10": "jhānassa vipāko ime dhammā bahiddhārammaṇā’’ti vacanato ‘‘bāhirā pathavī’’ti vuccati.",
  "tika-s0201t1:133_11": "Tena vuttaṁ ‘‘yā ca ajjhattārammaṇattike nimittapathavī, taṁ gahetvā’’ti. Uggahanimittañcettha",
  "tika-s0201t1:133_12": "taṁgatikameva daṭṭhabbaṁ, nimittuppattito pana pubbe bhūmiggahaṇeneva gahitanti.",
  "tika-s0201t1:134_0": "Tīhi maññanāhīti vuttaṁ maññanāttayaṁ saparasantānesu saṅkhepato yojetvā dassetuṁ",
  "tika-s0201t1:134_1": "‘‘ahaṁ pathavī’’tiādi vuttaṁ. Tattha ahaṁ pathavītiādīnā ajjhattavisayaṁ diṭṭhimaññanaṁ",
  "tika-s0201t1:134_2": "mānamaññanañca dasseti attābhinivesāhaṁkāradīpanato. Mama pathavīti iminā taṇhāmaññanaṁ",
  "tika-s0201t1:134_3": "mānamaññanampi vā pariggahabhūtāyapi pathaviyā seyyādito mānajappanato. Sesapadadvayepi",
  "tika-s0201t1:134_4": "iminānayena maññanāvibhāgo veditabbo. Tattha pathavikasiṇajjhānalābhī jhānacakkhunā",
  "tika-s0201t1:134_5": "gahitajhānārammaṇaṁ ‘‘attā’’ti abhinivisanto tañca seyyādito dahanto atthato ‘‘ahaṁ",
  "tika-s0201t1:134_6": "pathavī’’ti maññati nāma, tameva ‘‘ayaṁ mayhaṁ attā’’ti gahaṇe pana ‘‘mama pathavī’’ti",
  "tika-s0201t1:134_7": "maññati nāma. Tathā taṁ ‘‘parapuriso’’ti vā ‘‘devo’’ti vā vādavasena ‘‘ayameva paresaṁ",
  "tika-s0201t1:134_8": "attā’’ti vā abhinivisanto ‘‘paro pathavī, parassa pathavī’’ti maññati nāma. Iminā",
  "tika-s0201t1:134_9": "nayena sesapathavīsupi yathārahaṁ catukkaṁ niddhāretabbaṁ.",
  "tika-s0201t1:135_0": "Evaṁ ‘‘pathaviṁ maññatī’’ti ettha catukkavasena maññanaṁ dassetvā idāni maññanāvatthuṁ",
  "tika-s0201t1:135_1": "maññanāyo ca vibhajitvā anekavihitaṁ tassa maññanākāraṁ dassetuṁ ‘‘atha vā’’tiādimāha.",
  "tika-s0201t1:135_2": "Tattha ayanti yathāvutto puthujjano. Chandarāganti bahalarāgaṁ. Assādetīti nikāmeti,",
  "tika-s0201t1:135_3": "‘‘ime kesā mudusiniddhakuñcitanīlobhāsā’’tiādinā tattha rasaṁ vindati. Abhinandatīti",
  "tika-s0201t1:135_4": "sappītikāya taṇhāya abhimukho nandati pamodati. Abhivadatīti uppannaṁ taṇhābhinandanāvegaṁ",
  "tika-s0201t1:135_5": "hadayena sandhāretuṁ asakkonto ‘‘aho me kesā’’ti vācaṁ nicchāreti. Ajjhosāya tiṭṭhatīti",
  "tika-s0201t1:135_6": "balavataṇhābhinivesena gilitvā pariniṭṭhāpetvā tiṭṭhati. Aññataraṁ vā pana rajjanīyavatthunti",
  "tika-s0201t1:135_7": "kesādito aññataraṁ vā karacaraṇādippabhedaṁ niyakajjhattapariyāpannaṁ rāguppattihetubhūtaṁ",
  "tika-s0201t1:135_8": "vatthuṁ. Itīti iminā siniddhādippakārenāti patthayitabbākāraṁ parāmasati. Tattha",
  "tika-s0201t1:135_9": "nandiṁ samannānetīti tesu bhāvīsu kesādīsu siddhaṁ viya katvā nandiṁ taṇhaṁ samannāharati",
  "tika-s0201t1:135_10": "samupacāreti. Paṇidahatīti patthanaṁ ṭhapeti.",
  "tika-s0201t1:136_0": "Sampattiṁ nissāya ‘‘seyyohamasmī’’ti, vipattiṁ nissāya ‘‘hīnohamasmī’’ti mānaṁ janetīti",
  "tika-s0201t1:136_1": "yojanā. Pathavīkoṭṭhāsabhūtānaṁ kesādīnaṁ sampattivipattīhi mānajappanā pathaviyā",
  "tika-s0201t1:136_2": "maññanā hotīti āha ‘‘evaṁ ajjhattikaṁ pathaviṁ mānamaññanāya maññatī’’ti. Avayavabyatirekena",
  "tika-s0201t1:136_3": "samudāyassa abhāvato samudāyo jīvābhiniveso avayavepi hotīti dassento ‘‘taṁ jīvaṁ",
  "tika-s0201t1:136_4": "taṁ sarīranti āgatanayena pana kesaṁ ‘jīvo’ti abhinivisatī’’ti āha. ‘‘Kesā nāmete",
  "tika-s0201t1:136_5": "issaravihitā pajāpatinissitā aṇusañcayo pakatipariṇāmo’’tiādinā nayenapettha diṭṭhimaññanā veditabbā.",
  "tika-s0201t1:137_0": "Imissā pavattiyāti nikantimānadiṭṭhīnaṁ pariyādānasamugghāṭappavattiyā. ‘‘Etaṁ mamā’’tiādinā",
  "tika-s0201t1:137_1": "yadipi tissannampi maññanānaṁ sambhavo dassito. Taṇhāmānamaññanānaṁ pana heṭṭhā dassitattā",
  "tika-s0201t1:137_2": "diṭṭhimaññanā evettha visesato uddhaṭāti veditabbaṁ. Tenāha ‘‘evampi ajjhattikaṁ",
  "tika-s0201t1:137_3": "pathaviṁ diṭṭhimaññanāya maññatī’’ti.",
  "tika-s0201t1:138": "Bāhirampi pathaviṁ tīhi maññanāhi maññatīti yojanā. Taṁ pana maññanāvidhiṁ dassetuṁ ‘‘katha’’nti āha. Tassattho heṭṭhā vuttanayena veditabbo.",
  "tika-s0201t1:139_0": "Ayaṁjīvoti ayaṁ kāḷalohaṁ ‘‘jīvo attā’’ti abhinivisati ekacce nigaṇṭhā viya. Evaṁ",
  "tika-s0201t1:139_1": "bāhiraṁ pathaviṁ diṭṭhimaññanāya maññatīti etthāpi ‘‘yā ceva kho pana ajjhattikā",
  "tika-s0201t1:139_2": "pathavīdhātu, yā ca bāhirā pathavīdhātū’’tiādinā nayena ānetvā vattabbo.",
  "tika-s0201t1:140_0": "Pathavīkasiṇaṁ attato samanupassatītiādīsu yaṁ vattabbaṁ, taṁ heṭṭhā vuttameva. Ayampi",
  "tika-s0201t1:140_1": "ca nayo ‘‘rūpaṁ attato samanupassatī’’ti ettheva antogadhoti daṭṭhabbo kasiṇānampi",
  "tika-s0201t1:140_2": "rūpasamaññāsambhāvato. Pathaviṁ maññatīti ettha yādiso maññanāvatthumaññanānaṁ vitthāranayo",
  "tika-s0201t1:140_3": "vutto, tādiso ito paraṁ vuttanayovāti āha ‘‘ito paraṁ saṅkhepeneva kathayissāmā’’ti,",
  "tika-s0201t1:140_4": "atādiso pana vitthāratopi kathayissatīti attho.",
  "tika-s0201t1:141_0": "Tasmāti yasmā ‘‘pathaviyā’’ti idaṁ bhummavacanaṁ, tasmā, so attaparattadupakaraṇānaṁ",
  "tika-s0201t1:141_1": "ādhārabhāvena taṁ maññanāvatthuṁ kappetīti attho. Tenāha ‘‘ahaṁ pathaviyā’’tiādi.",
  "tika-s0201t1:141_2": "Nanu ca indriyabaddhānindriyabaddhapabhedassa dhammappabandhassa sasambhārapathavī",
  "tika-s0201t1:141_3": "ca ādhāranissayo, itarā ārammaṇanissayo tadārammaṇassāti ettha nibbirodhoti? Na,",
  "tika-s0201t1:141_4": "maññanāvatthuṁ nissayabhāvena parikappanato. Ayañhi ‘‘aha’’nti diṭṭhimaññanāya mānamaññanāya",
  "tika-s0201t1:141_5": "ca vatthubhūtassa attano pathavisannissayaṁ katvā ‘‘ahaṁ pathaviyā’’ti maññati, taṇhāmaññanāya",
  "tika-s0201t1:141_6": "vatthubhūtassa upakaraṇassa pathaviṁ sannissayaṁ katvā ‘‘mayhaṁ kiñcanaṁ palibodho",
  "tika-s0201t1:141_7": "pathaviyā’’ti maññati. Parotiādīsupi iminā nayena attho veditabbo.",
  "tika-s0201t1:142_0": "Yvāyaṁ atthanayoti sambandho. Vutto paṭisambhidāmagge. Eteneva nayenāti yvāyaṁ ‘‘so",
  "tika-s0201t1:142_1": "kho pana me attā imasmiṁ rūpe’’ti samudāyassa ādhārabhāvadīpano atthanayo vutto,",
  "tika-s0201t1:142_2": "eteneva nayena. Na hi avayavabyatirekena samudāyo labbhati, tasmā samudāye vuttavidhi",
  "tika-s0201t1:142_3": "avayavepi labbhatīti adhippāyo. Tenāha so kho pana me ayaṁ attā imissā pathaviyāti",
  "tika-s0201t1:142_4": "maññantoti. Tasmiṁyeva panassa attanīti ettha assāti puthujjanassa. Tasmiṁyeva attanīti",
  "tika-s0201t1:142_5": "ajjhattikabāhirapathavīsannissaye attani. ‘‘Pathaviyā maññatī’’ti padassāyaṁ vaṇṇanā.",
  "tika-s0201t1:142_6": "Evaṁ ‘‘pathaviyā maññatī’’ti ettha attavasena diṭṭhimānataṇhāmaññanaṁ dassetvā idāni",
  "tika-s0201t1:142_7": "paravasena dassetuṁ ‘‘yadā panā’’tiādi vuttaṁ. Tattha assāti parassa. Tadāti paravasena",
  "tika-s0201t1:142_8": "maññanāyaṁ. Diṭṭhimaññanā eva yujjati tattha niccābhinivesādayo sambhavantīti katvā.",
  "tika-s0201t1:142_9": "Avadhāraṇena mānataṇhāmaññanā nivatteti. Na hi ‘‘seyyohamasmī’’tiādinā, ‘‘mayha’’nti",
  "tika-s0201t1:142_10": "ca pavattalakkhaṇā mānataṇhā parasmiṁ parassa santakabhāvena gahite ca pavattantīti",
  "tika-s0201t1:142_11": "adhippāyo. Itarāyopīti mānataṇhāmaññanāyopi. Icchanti aṭṭhakathācariyā. Parassapi",
  "tika-s0201t1:142_12": "hi pathavīsannissayena sampattiissariyādikassa vasena attani seyyādibhāvaṁ dahato",
  "tika-s0201t1:142_13": "paṇidahato ca cittaṁ tathābhāvāya mānataṇhāmaññanā sambhavantīti ācariyānaṁ adhippāyo.",
  "tika-s0201t1:142_14": "‘‘Paro pathavī parassa pathavī’’ti etthāpi ime dve pakārā sādhippāyā niddhāretabbā.",
  "tika-s0201t1:143_0": "‘‘Pathavito sañjānātī’’ti, ‘‘ādito’’ti ca ādīsu anissakkavacanepi to-saddo diṭṭhoti",
  "tika-s0201t1:143_1": "āha ‘‘pathavitoti nissakkavacana’’nti. Saupakaraṇassāti hiraññasuvaṇṇagatassa dāsaporisādinā",
  "tika-s0201t1:143_2": "vittupakaraṇena saupakaraṇassa, attano vā parassa vā tesaṁ upakaraṇassa vāti attho.",
  "tika-s0201t1:143_3": "Yathāvuttappabhedatoti lakkhaṇādiajjhattikādivuttappakāravibhāgato. Uppattiṁ vā niggamanaṁ",
  "tika-s0201t1:143_4": "vāti ‘‘taṁ aṇḍaṁ ahosi hemamayaṁ, tasmiṁ sayaṁ brahmā uppanno’’ti brahmaṇḍavādavasena",
  "tika-s0201t1:143_5": "vā ‘‘dvīhi aṇūhi dviaṇuka’’nti evaṁ pavattaaṇukavādavasena vā pathavito uppattiṁ",
  "tika-s0201t1:143_6": "vā ‘‘sabboyaṁ loko issarato viniggato’’ti issaravādavasena issarakuttato pathavito",
  "tika-s0201t1:143_7": "niggamanaṁ vā maññamānoti yojanā. Pathavito vā añño āpādiko attāti adhippāyo. Ettha",
  "tika-s0201t1:143_8": "ca purimasmiṁ atthavikappe kārakalakkhaṇaṁ nissakkavacanaṁ, dutiyasmiṁ upapadalakkhaṇanti",
  "tika-s0201t1:143_9": "daṭṭhabbaṁ. Attano pariggahabhūtapathavito sukhappattiṁ tato eva ca parehi seyyādibhāvaṁ",
  "tika-s0201t1:143_10": "kappentassa vasenapettha taṇhāmānamaññanā veditabbā. Apareti sārasamāsācariyā. Tato",
  "tika-s0201t1:143_11": "aññaṁ appamāṇaṁ attānaṁ gahetvāti pubbe bhāvitaāpādiappamāṇakasiṇavasena vā kāpilakāṇādadiṭṭhivasena",
  "tika-s0201t1:143_12": "vā appamāṇaṁ byāpinaṁ attānaṁ gahetvā. Pathavitoti pacchā abhāvitaavaḍḍhitapathavīkasiṇasaṅkhātapathavito.",
  "tika-s0201t1:143_13": "Bahiddhāpi me attāti ito pathavito bahipi me attāti adhippāyo.",
  "tika-s0201t1:144_0": "Kevalanti anavasesaṁ. Mahāpathaviṁ taṇhāvasena mamāyati, ayañca nayo catudīpissariye",
  "tika-s0201t1:144_1": "ṭhitassa dīpacakkavattino ca labbheyya, maṇḍalikarājamahāmattakuṭumbikānampi vasena",
  "tika-s0201t1:144_2": "labbhateva tesampi yathāpariggahaṁ anavasesetvā maññanāya sambhavato. ‘‘Evaṁ mamā’’ti",
  "tika-s0201t1:144_3": "gāhassa ‘‘esohamasmiṁ, eso me attā’’ti gāhavidhūratāya vuttaṁ ‘‘ekā taṇhāmaññanā",
  "tika-s0201t1:144_4": "eva labbhatī’’ti . Iminā nayenāti vuttamatidesaṁ vibhāvetuṁ ‘‘sā cāya’’ntiādi vuttaṁ.",
  "tika-s0201t1:144_5": "Tattha sā cāyanti sā ca ayaṁ taṇhāmaññanā yojetabbāti sambandho. Yathā pana diṭṭhimaññanāmaññite",
  "tika-s0201t1:144_6": "vatthusmiṁ sinehaṁ mānañca uppādayato taṇhāmānamaññanā sambhavanti, evaṁ taṇhāmaññanāmaññitena",
  "tika-s0201t1:144_7": "vatthunā attānaṁ seyyādito dahato tañca attaniyaṁ niccaṁ tathā taṁsāmibhūtaṁ attānañca",
  "tika-s0201t1:144_8": "parikappentassa itaramaññanāpi sambhavantīti sakkā viññātuṁ. ‘‘Me’’ti hi iminā atthaggahaṇamukheneva",
  "tika-s0201t1:144_9": "attaniyasambandho pakāsīyatīti.",
  "tika-s0201t1:145_0": "Abhinandatīti iminā taṇhādiṭṭhābhinivesānaṁ saṅgahitattā te dassento ‘‘assādeti parāmasati",
  "tika-s0201t1:145_1": "cā’’ti āha. Diṭṭhivippayuttacittuppādavasena cetassa dvayassa asaṅkarato pavatti",
  "tika-s0201t1:145_2": "veditabbā, ekacittuppādepi vā adhipatidhammānaṁ viya pubbābhisaṅkhāravasena tassa",
  "tika-s0201t1:145_3": "tassa balavabhāvena pavatti. Etasmiṁ attheti taṇhādiṭṭhivasena abhinandanatthe. Etanti",
  "tika-s0201t1:145_4": "‘‘pathaviṁ abhinandatī’’ti etaṁ padaṁ. Yesaṁ vineyyānaṁ yehi pakāravisesehi dhammānaṁ",
  "tika-s0201t1:145_5": "vibhāvane kate visesādhigamo hoti, tesaṁ tehi pakāravisesehi dhammavibhāvanaṁ. Yesaṁ",
  "tika-s0201t1:145_6": "pana yena ekeneva pakārena dhammavibhāvane kate visesādhigamo hoti, tesampi taṁ vatvā",
  "tika-s0201t1:145_7": "dhammissaratāya tadaññaniravasesappakāravibhāvanañca desanāvilāso. Tenāha ‘‘pubbe",
  "tika-s0201t1:145_8": "maññanāvasena kilesuppattiṁ dassetvā idāni abhinandanāvasena dassento’’ti. Dhammadhātuyāti",
  "tika-s0201t1:145_9": "sammāsambodhiyā. Sā hi sabbañeyyadhammaṁ yathāsabhāvato dhāreti upadhāreti, sakalañca",
  "tika-s0201t1:145_10": "vineyyasattasaṅkhātadhammappabandhaṁ apāyadukkhasaṁsāradukkhapatanato dhāreti, sayañca",
  "tika-s0201t1:145_11": "aviparītapavattiākārā dhātūti dhammadhātūti idhādhippetā. Sabbaññutaññāṇapadaṭṭhānañhi",
  "tika-s0201t1:145_12": "maggañāṇaṁ, maggañāṇapadaṭṭhānañca sabbaññutaññāṇaṁ sammāsambodhīti. Suppaṭividdhattāti",
  "tika-s0201t1:145_13": "suṭṭhu paṭividdhabhāvato, sammā adhigatattāti attho. Abhikaṅkhanasampaggahaparāmasanānaṁ",
  "tika-s0201t1:145_14": "vasena ārammaṇe parikappanāpavatti maññanā. Tattha ‘‘mamaṁ, aha’’nti ca abhinivesanaṁ",
  "tika-s0201t1:145_15": "parikappanaṁ. Yena ajjhosānaṁ hoti, ayaṁ abhinandanāti ayametesaṁ viseso. Suttādiaviruddhāyeva",
  "tika-s0201t1:145_16": "attanomati icchitabbā, na itarāti suttena tassā saṅgahaṁ dassetuṁ ‘‘vuttañceta’’ntiādi",
  "tika-s0201t1:145_17": "vuttaṁ. Desanāvilāsavibhāvanassa pana sahetukahetusampayuttadukādidesanāya nibaddhatā niddhāretabbā.",
  "tika-s0201t1:146_0": "Tassāti tena. Ñātasaddasambandhena hetaṁ kattari sāmivacanaṁ. Tasmāti apariññātattā.",
  "tika-s0201t1:146_1": "‘‘Apariññāta’’nti paṭikkhepamukhena yaṁ parijānanaṁ vuttaṁ, taṁ atthato tividhā pariññā",
  "tika-s0201t1:146_2": "hotīti taṁ sarūpato pavattiākārato ca vibhāvento ‘‘yo hī’’tiādimāha.",
  "tika-s0201t1:147_0": "Tattha yāya paññāya vipassanābhūmiṁ parijānāti paricchindati, sā parijānanapaññā",
  "tika-s0201t1:147_1": "ñātapariññā. Sā hi tebhūmakadhammajātaṁ ‘‘ayaṁ vipassanābhūmī’’ti ñātaṁ viditaṁ pākaṭaṁ",
  "tika-s0201t1:147_2": "karontīyeva lakkhaṇarasādito ajjhattikādivibhāgato ca paricchijja jānāti. Idha pana",
  "tika-s0201t1:147_3": "pathavīdhātuvasena veditabbāti vuttaṁ ‘‘pathavīdhātuṁ parijānātī’’tiādi. Tīraṇapariññāti",
  "tika-s0201t1:147_4": "kīraṇavasena parijānanakapaññā. Sā hi parivārehi aniccatādiākārehi aniccatādisabhāvassa",
  "tika-s0201t1:147_5": "upādānakkhandhapañcakassa tīraṇavasena sammasanavasena taṁ paricchijja jānāti. Aggamaggenāti",
  "tika-s0201t1:147_6": "arahattamaggena. So hi anavasesato chandarāgaṁ pajahati. Aggamaggenāti vā aggabhūtena",
  "tika-s0201t1:147_7": "maggena, lokuttaramaggenāti attho. Ubhayathāpi hi samucchedapahānakārī eva paññā",
  "tika-s0201t1:147_8": "nippariyāyena pahānapariññāti dasseti.",
  "tika-s0201t1:148_0": "Nāmarūpavavatthānanti etena paccayapariggahopi saṅgahitoti daṭṭhabbo nāmarūpassa",
  "tika-s0201t1:148_1": "hetuvavatthānabhāvato. Sopi hi hetupaccayamukhena nāmarūpassa vavatthānamevāti. Kalāpasammasanādivasena",
  "tika-s0201t1:148_2": "tīraṇapariññā aniccādivasena sammasanabhāvato. Tasmāti yasmā tā pariññāyo natthi,",
  "tika-s0201t1:148_3": "tasmā. Atha vā tasmā apariññātattāti yasmā apariññātā pathavī, tasmā apariññātattā",
  "tika-s0201t1:148_4": "pathaviyā taṁ pathaviṁ maññati ca abhinandati cāti.",
  "tika-s0201t1:149": "Pathavīvāravaṇṇanā niṭṭhitā.",
  "tika-s0201t1:150": "Āpovārādivaṇṇanā",
  "tika-s0201t1:151_0": "Āpaṁāpatoti ettha appoti, appāyatīti vā āpo, yasmiṁ saṅghāte sayaṁ atthi, taṁ ābandhanavasena",
  "tika-s0201t1:151_1": "byāpetvā tiṭṭhati, paribrūhetīti vā attho. Atthānaṁ adhi ajjhattaṁ. Pati pati attānanti",
  "tika-s0201t1:151_2": "paccattaṁ. Ubhayenapi sattasantānapariyāpannameva vadati. Āpo āpogatantiādīsu ābandhanameva",
  "tika-s0201t1:151_3": "āpo, tadeva āposabhāvaṁ gatattā āpogataṁ, sabhāveneva āpabhāvaṁ pattanti attho. Sinehanavasena",
  "tika-s0201t1:151_4": "sineho, soyeva sinehanasabhāvaṁ gatattā sinehagataṁ. Bandhanattaṁ rūpassāti avinibbhogarūpassa",
  "tika-s0201t1:151_5": "bandhanabhāvo, avippakiraṇavasena sampiṇḍananti attho. Uggaṇhantoti yathāparicchinne",
  "tika-s0201t1:151_6": "āpomaṇḍale yathā uggahanimittaṁ upalabbhati, tathā nimittaṁ gaṇhanto. Vuttoti ‘‘āpasmi’’nti",
  "tika-s0201t1:151_7": "ettha vuttaāpo. So hi sasambhāraāpo, na ‘‘āpokasiṇa’’nti ettha vuttaāpo. Sesanti",
  "tika-s0201t1:151_8": "ārammaṇasammutiāpānaṁ sarūpavibhāvanaṁ. ‘‘Āpaṁ āpato pajānātī’’tiādipāḷiyā atthavibhāvanañceva",
  "tika-s0201t1:151_9": "tattha tattha maññanāvibhāgadassanañca pathaviyaṁ vuttasadisamevāti. Tattha ‘‘pathavīkasiṇameko",
  "tika-s0201t1:151_10": "sañjānātī’’tiādinā (dī. ni. 3.360; a. ni. 10.25) vuttaṁ, idha ‘‘āpokasiṇameko sañjānātī’’tiādinā",
  "tika-s0201t1:151_11": "vattabbaṁ. Tattha ca ‘‘pathavīti sañjānātī’’ti vuttaṁ, idha pana ‘‘āpoti sañjānātī’’tiādinā",
  "tika-s0201t1:151_12": "vattabbanti evamādi eva viseso. Sesaṁ tādisameva. Tena vuttaṁ ‘‘pathaviyaṁ vuttasadisamevā’’ti.",
  "tika-s0201t1:151_13": "Yo panettha viseso, taṁ dassetuṁ ‘‘kevala’’ntiādi vuttaṁ. Tattha mūlarasoti mūlaṁ",
  "tika-s0201t1:151_14": "paṭicca nibbattaraso. Khandharasādīsupi eseva nayo. Khīrādīni pākaṭāneva. Yathā pana",
  "tika-s0201t1:151_15": "bhesajjasikkhāpade (pārā. 618-625), na evamidha niyamo atthi. Yaṁ kiñci khīraṁ khīrameva.",
  "tika-s0201t1:151_16": "Sesesupi eseva nayo. Bhummānīti āvāṭādīsu ṭhitaudakāni. Antalikkhānīti pathaviṁ appattāni",
  "tika-s0201t1:151_17": "vassodakāni, pattāni pana bhummāneva. Evaṁ vuttā cāti ca-saddena himodakakappavināsakaudakapathaviyāantoudakapathavīsandhārakaudakādiṁ",
  "tika-s0201t1:151_18": "pubbe avuttampi samuccinoti.",
  "tika-s0201t1:152_0": "Tejaṁ tejatoti ettha tejanaṭṭhena tejo, tejanaṁ nāma dahanapacanādisamatthaṁ nisānaṁ,",
  "tika-s0201t1:152_1": "yaṁ uṇhattanti vuccati. Yena cāti yena tejogatena kupitena. Santappatīti ayaṁ kāyo",
  "tika-s0201t1:152_2": "samantato tappati ekāhikajarādibhāvena usumajāto hoti. Yena ca jīrīyatīti yena ayaṁ",
  "tika-s0201t1:152_3": "kāyo jīrīyati, indriyavekallataṁ balaparikkhayaṁ valitādibhāvañca pāpuṇāti. Yena",
  "tika-s0201t1:152_4": "ca pariḍayhatīti yena kupitena ayaṁ kāyo parito ḍayhati, so ca puggalo ḍayhāmīti",
  "tika-s0201t1:152_5": "satadhotasappigosītacandanādilepañceva tālavaṇṭavātañca paccāsīsati. Yena ca asitapītakhāyitasāyitaṁ",
  "tika-s0201t1:152_6": "sammā pariṇāmaṁ gacchatīti yena asitaṁ vā odanādi, pītaṁ vā pānakādi, khāyitaṁ vā",
  "tika-s0201t1:152_7": "piṭhakhajjakādi, sāyitaṁ vā ambapakkamadhuphāṇitādi sammadeva paripākaṁ gacchati,",
  "tika-s0201t1:152_8": "rasādibhāvena vivekaṁ gacchatīti attho. Ettha ca sarīrassa pakatiusumaṁ atikkamitvā",
  "tika-s0201t1:152_9": "uṇhabhāvo santāpo, sarīradahanavasena pavatto mahādāho paridāho, satavāraṁ tāpetvā",
  "tika-s0201t1:152_10": "udake pakkhipitvā uddhaṭasappi satadhotasappi, rasarudhiramaṁsamedaaṭṭhiaṭṭhimiñjasukkā",
  "tika-s0201t1:152_11": "rasādayo. Tattha purimā tayo tejā catusamuṭṭhānā, pacchimo kammasamuṭṭhānova.",
  "tika-s0201t1:153_0": "Tejobhāvaṁ gatattā tejogataṁ. Usmāti uṇhākāro. Usmāva usmābhāvaṁ gatattā usmāgataṁ.",
  "tika-s0201t1:153_1": "Usumanti caṇḍausumaṁ. Tadeva usumagataṁ, sabhāveneva usumabhāvaṁ pattanti attho.",
  "tika-s0201t1:153_2": "Kaṭṭhaggīti kaṭṭhupādāno aggi. Sakalikaggīādīsupi eseva nayo. Saṅkāraggīti kacavaraṁ",
  "tika-s0201t1:153_3": "paṭicca uppannaaggi. Indaggīti asaniaggi. Santāpoti jālāya vā vītaccitaṅgārānaṁ vā",
  "tika-s0201t1:153_4": "santāpo . Sūriyasantāpoti ātapo. Kaṭṭhasannicayasantāpoti kaṭṭharāsiṁ paṭicca uppannasantāpo.",
  "tika-s0201t1:153_5": "Sesesupi eseva nayo. Evaṁ vuttā cāti. Ca-saddena petaggikappavināsakagginirayaggiādike",
  "tika-s0201t1:153_6": "avuttepi samuccinoti.",
  "tika-s0201t1:154_0": "Vāyaṁ vāyatoti ettha vāyanaṭṭhena vāyo. Kimidaṁ vāyanaṁ nāma? Vitthambhanaṁ, samudīraṇaṁ",
  "tika-s0201t1:154_1": "vā, vāyanaṁ gamananti eke. Uddhaṅgamā vātāti uggārahikkādipavattakā uddhaṁ ārohanavātā.",
  "tika-s0201t1:154_2": "Adhogamā vātāti uccārapassāvādinīharaṇatā adho orohanavātā. Kucchisayā vātāti antānaṁ",
  "tika-s0201t1:154_3": "bahivātā. Koṭṭhāsayā vātāti antānaṁ antovātā. Aṅgamaṅgānusārino vātāti dhamanījālānusārena",
  "tika-s0201t1:154_4": "sakalasarīre aṅgamaṅgāni anusaṭā samiñjanapasāraṇādinibbattakā vātā . Satthakavātāti",
  "tika-s0201t1:154_5": "sandhibandhanāni kattariyā chindantā viya pavattavātā. Khurakavātāti khurena viya",
  "tika-s0201t1:154_6": "hadayamaṁsachedanaphālanakavātā. Uppalakavātāti hadayamaṁsassa samuppāṭanakavātā.",
  "tika-s0201t1:154_7": "Assāsoti antopavisanakanāsikāvāto. Passāsoti bahinikkhamananāsikāvāto. Ettha ca purimā",
  "tika-s0201t1:154_8": "sabbe catusamuṭṭhānā, assāsapassāsā cittasamuṭṭhānāva.",
  "tika-s0201t1:155_0": "Vāyogatanti vāyova vāyogataṁ, sabhāveneva vāyobhāvaṁ pattanti attho. Thambhitattaṁ",
  "tika-s0201t1:155_1": "rūpassāti avinibbhogarūpassa thambhitabhāvo. Puratthimā vātāti puratthimadisato āgatā",
  "tika-s0201t1:155_2": "vātā. Pacchimādīsupi eseva nayo. Sarajādīsu saha rajena sarajā, rajavirahitā suddhā",
  "tika-s0201t1:155_3": "arajā. Sītautusamuṭṭhānā, sītavalāhakantare vā jātā sītā. Uṇhautusamuṭṭhānā, uṇhavalāhakantare",
  "tika-s0201t1:155_4": "vā jātā uṇhā. Parittāti mandā tanukavātā. Adhimattāti balavavātā. Kāḷāti kāḷavalāhakantare",
  "tika-s0201t1:155_5": "samuṭṭhitā. Yehi abbhāhato chavivaṇṇo kāḷako hoti, tesaṁ etaṁ adhivacanantipi eke.",
  "tika-s0201t1:155_6": "Verambhavātāti yojanato upari vāyanavātā. Pakkhavātāti antamaso makkhikāyapi pakkhāyūhanavātā.",
  "tika-s0201t1:155_7": "Supaṇṇavātāti garuḷavātā. Kāmaṁ cetepi pakkhavātāva, ussadavasena pana visuṁ gahitā.",
  "tika-s0201t1:155_8": "Tālavaṇṭavātāti tālavaṇṇehi katena, aññehi vā katena kenaci maṇḍalasaṇṭhānena samuṭṭhāpitavātā.",
  "tika-s0201t1:155_9": "Vidhūpanavātāti bījanapattakena samuṭṭhāpitavātā. Imāni ca tālavaṇṭavidhūpanāni anuppannampi",
  "tika-s0201t1:155_10": "vātaṁ uppādenti, uppannampi parivattenti. Idhāpi ca-saddo udakasandhārakavātakappavināsakavātajālāpellanakavātādike",
  "tika-s0201t1:155_11": "avuttepi samuccinoti. Ettha ca ‘‘āpaṁ maññatī’’tiādīsu yasmā tīhi maññanāhi – ‘‘ahaṁ",
  "tika-s0201t1:155_12": "āpoti maññati, mama āpoti maññatī’’tiādinā pathavīvāre vuttanayena sakkā maññanāvibhāgo",
  "tika-s0201t1:155_13": "vibhāvetunti vuttaṁ ‘‘sesaṁ vuttanayamevā’’ti. Tasmā tattha vuttanayānusārena imesu",
  "tika-s0201t1:155_14": "tīsu vāresu yathārahaṁ maññanāvibhāgo vibhāvetabbo.",
  "tika-s0201t1:156_0": "Ettāvatāti ettakena iminā catuvāraparimāṇena desanāvisesena. Ca-saddo byatireko.",
  "tika-s0201t1:156_1": "Tena vakkhamānaṁyeva visesaṁ joteti. Yvāyanti yo ayaṁ lakkhaṇo nāma hāro vuttoti",
  "tika-s0201t1:156_2": "sambandho. So pana lakkhaṇahāro yaṁlakkhaṇo tattha vutto, taṁ dassetuṁ ‘‘vuttamhī’’tiādi",
  "tika-s0201t1:156_3": "vuttaṁ. Tattha vuttamhi ekadhammeti kusalādīsu khandhādīsu vā yasmiṁ kasmiñci ekadhamme",
  "tika-s0201t1:156_4": "sutte sarūpato niddhāraṇavasena vā kathite. Ye dhammā ekalakkhaṇā tenāti ye keci",
  "tika-s0201t1:156_5": "dhammā kusalādibhāvena, rūpakkhandhādibhāvena vā tena vuttadhammena samānalakkhaṇā.",
  "tika-s0201t1:156_6": "Vuttā bhavanti sabbeti sabbepi kusalādisabhāvā, khandhādisabhāvā vā dhammā sutte",
  "tika-s0201t1:156_7": "avuttāpi tāya samānalakkhaṇatāya vuttā bhavanti, ānetvā saṁvaṇṇanavasenāti adhippāyo.",
  "tika-s0201t1:157_0": "Ettha ca ekalakkhaṇāti samānalakkhaṇā vuttā. Tena sahacaritā samānakiccatā samānahetutā",
  "tika-s0201t1:157_1": "samānaphalatā samānārammaṇatāti evamādīhipi avuttānaṁ vuttānaṁ viya niddhāraṇaṁ veditabbaṁ.",
  "tika-s0201t1:157_2": "Itīti iminā pakārena. Tenāha ‘‘evaṁ nettiyaṁ lakkhaṇo nāma hāro vutto’’ti, nettipāḷiyaṁ",
  "tika-s0201t1:157_3": "(netti. 23) pana ‘‘ye dhammā ekalakkhaṇā keci so hāro lakkhaṇo nāmā’’ti pāṭho āgato.",
  "tika-s0201t1:157_4": "Tassa vasenāti tassa lakkhaṇahārassa vasena. Rūpalakkhaṇaṁ anatītattāti ruppanasabhāvena",
  "tika-s0201t1:157_5": "samānasabhāvattā. Vadantena bhagavatā. Etāti ‘‘rūpaṁ attato samanupassatī’’ti evaṁ",
  "tika-s0201t1:157_6": "vuttadiṭṭhī. Ettha ca sakkāyadiṭṭhimaññanādassaneneva sakalarūpavatthukā taṇhāmānamaññanāpi",
  "tika-s0201t1:157_7": "dassitā evāti daṭṭhabbaṁ. Tathā hi vuttaṁ ‘‘tasmiṁyeva panassa diṭṭhimaññanāya maññite",
  "tika-s0201t1:157_8": "vatthusmiṁ sinehaṁ mānañca uppādayato taṇhāmānamaññanāpi veditabbā’’ti. Atha vā pathaviṁ",
  "tika-s0201t1:157_9": "āpaṁ tejaṁ vāyaṁ meti maññati abhinandatīti ca vadantena vuttanayeneva sakalarūpavatthukā",
  "tika-s0201t1:157_10": "taṇhāmaññanā tadanusārena mānamaññanāpi vuttāva hotīti evampettha itaramaññanāpi niddhāretabbā.",
  "tika-s0201t1:158": "Āpovārādivaṇṇanā niṭṭhitā.",
  "tika-s0201t1:159": "Bhūtavārādivaṇṇanā",
  "tika-s0201t1:160_0": "3. ‘‘Pathaviṁ maññati, pathaviyā maññatī’’tiādīhi padehi ‘‘rūpaṁ attato samanupassati,",
  "tika-s0201t1:160_1": "rūpasmiṁ attānaṁ samanupassatī’’tiādīnaṁ sakkāyadiṭṭhīnaṁ niddhāritattā vuttaṁ ‘‘evaṁ",
  "tika-s0201t1:160_2": "rūpamukhena saṅkhāravatthukaṁ maññanaṁ vatvā’’ti . Tesu saṅkhāresu sattesupīti tadupādānesupi",
  "tika-s0201t1:160_3": "sattesu . Dhātūsūti pathavīādīsu catūsu dhātūsu. ‘‘Jātaṁ bhūtaṁ saṅkhata’’ntiādīsu",
  "tika-s0201t1:160_4": "(dī. ni. 2.207; saṁ. ni. 5.379) bhūta-saddo uppāde dissati, saupasaggo pana ‘‘pabhūtamariyo",
  "tika-s0201t1:160_5": "pakaroti puñña’’ntiādīsu vipule, ‘‘yebhuyyena bhikkhūnaṁ paribhūtarūpo’’tiādīsu hiṁsane,",
  "tika-s0201t1:160_6": "‘‘sambhūto sāṇavāsī’’tiādīsu (cūḷava. 450) paññattiyaṁ, ‘‘abhibhūto māro vijito saṅgāmo’’tiādīsu",
  "tika-s0201t1:160_7": "vimathane, ‘‘parābhūtarūpo kho ayaṁ acelo pāthikaputto’’tiādīsu (dī. ni. 3.23, 25,",
  "tika-s0201t1:160_8": "31, 32) parājaye, ‘‘anubhūtaṁ sukhadukkha’’ntiādīsu vediyane, ‘‘vibhūtaṁ vibhāvitaṁ",
  "tika-s0201t1:160_9": "paññāyā’’tiādīsu pākaṭīkaraṇe dissati. Te sabbe rukkhādīsūti. Ādi-saddena saṅgahitāti",
  "tika-s0201t1:160_10": "daṭṭhabbā. ‘‘Kālo ghasati bhūtānīti (jā. 1.2.190), bhūtā loke samussaya’’nti (dī.",
  "tika-s0201t1:160_11": "ni. 2.220; saṁ. ni. 1.186) ca ādīsu avisesena sattavācakopi bhūtasaddo, upari devādipadehi",
  "tika-s0201t1:160_12": "sattavisesānaṁ gahitattā idha tadavasiṭṭhā bhūtasaddena gayhantīti āha ‘‘no ca kho",
  "tika-s0201t1:160_13": "avisesenā’’ti. Tenevāha – ‘‘cātumahārājikānañhi heṭṭhā sattā idha bhūtāti adhippetā’’ti.",
  "tika-s0201t1:160_14": "Yo hi sattanikāyo paripuṇṇayoniko catūhipi yonīhi nibbattanāraho, tatthāyaṁ bhūtasamaññā",
  "tika-s0201t1:160_15": "aṇḍajādivasena bhavanato.",
  "tika-s0201t1:161_0": "Bhūteti vuttadesaādesite bhūte. Bhūtato sañjānātīti iminā ‘‘bhūtā’’ti lokavohāraṁ",
  "tika-s0201t1:161_1": "gahetvā yathā tattha taṇhādimaññanā sambhavanti, evaṁ viparītasaññāya sañjānanaṁ",
  "tika-s0201t1:161_2": "pakāsīyati. Svāyamattho heṭṭhā ‘‘pathavito sañjānātī’’ti ettha vuttanayānusārena",
  "tika-s0201t1:161_3": "sakkā jānitunti āha ‘‘vuttanayamevā’’ti. Yathā suddhāvāsā sabbadā abhāvato imaṁ desanaṁ",
  "tika-s0201t1:161_4": "nāruḷhā, evaṁ nerayikāpi sabbamaññanānadhiṭṭhānato. Eteneva ekaccapetānampettha asaṅgaho",
  "tika-s0201t1:161_5": "daṭṭhabbo. Apare pana ‘‘diṭṭhimaññanādhiṭṭhānato tesampettha saṅgaho icchitoyevā’’ti",
  "tika-s0201t1:161_6": "vadanti. ‘‘Samaṅgibhūtaṁ paricārenta’’ntiādinā sutte vuttanayena. Rajjatīti ‘‘subhā",
  "tika-s0201t1:161_7": "sukhitā’’ti vipallāsaggāhena tattha rāgaṁ janeti. Evamettha rajjanto ca na kevalaṁ",
  "tika-s0201t1:161_8": "dassanavaseneva, savanādivasenapi rajjatevāti dassento ‘‘disvāpi…pe… utvāpī’’ti āha.",
  "tika-s0201t1:161_9": "Tattha ghāyanādivasena rajjanaṁ tehi anubhūtagandhamālādivasena ceva visabhāgavatthubhūtānaṁ",
  "tika-s0201t1:161_10": "tesaṁ paribhogavasena ca yathānubhavaṁ anussaraṇavasena ca veditabbaṁ. Evaṁ bhūte",
  "tika-s0201t1:161_11": "taṇhāmaññanāya maññatīti vuttanayena bhūte paṭicca chandarāgaṁ janento tesaṁ paṭipattiṁ",
  "tika-s0201t1:161_12": "assādento abhinandanto abhivadanto ajjhosāya tiṭṭhanto ‘‘īdisī avatthā mama anāgatamaddhānaṁ",
  "tika-s0201t1:161_13": "siyā’’tiādinā vā pana nayena tattha nandiṁ samannānento bhūte taṇhāmaññanāya maññatīti",
  "tika-s0201t1:161_14": "attho. Appaṭiladdhassa khattiyamahāsālādibhāvassa, sampattiṁ vipattinti jātivasena",
  "tika-s0201t1:161_15": "ukkaṭṭanihīnataṁ. Dahatīti ṭhapeti. Yoevarūpo mānoti yo eso ‘‘ayaṁ pubbe mayā sadiso,",
  "tika-s0201t1:161_16": "idāni ayaṁ seṭṭho ayaṁ hīnataro’’ti uppanno māno. Ayaṁ vuccati mānātimānoti ayaṁ",
  "tika-s0201t1:161_17": "bhārātibhāro viya purimaṁ sadisamānaṁ upādāya mānātimāno nāmāti attho.",
  "tika-s0201t1:162_0": "Niccātiādīsu uppādābhāvato niccā, maraṇābhāvato dhuvā, sabbadā bhāvato sassatā. Aniccapaṭipakkhato",
  "tika-s0201t1:162_1": "vā niccā, thirabhāvato dhuvā, sassatisamatāya sassatā, jarādivasena vipariṇāmassa",
  "tika-s0201t1:162_2": "abhāvato avipariṇāmadhammāti maññati. Sabbe sattāti oṭṭhagoṇagadrabhādayo anavasesā",
  "tika-s0201t1:162_3": "sañjanaṭṭhena sattā. Sabbe pāṇāti ‘‘ekindriyo pāṇo dvindriyo pāṇo’’tiādivasena vuttā",
  "tika-s0201t1:162_4": "anavasesā pāṇanaṭṭhena pāṇā. Sabbe bhūtāti anavasesā aṇḍakosādīsu bhūtā sañjātāti",
  "tika-s0201t1:162_5": "bhūtā. Sabbe jīvāti sāliyavagodhūmādayo anavasesā jīvanaṭṭhena jīvā. Tesu hi so virūhabhāvena",
  "tika-s0201t1:162_6": "jīvasaññī. Avasā abalā avīriyāti tesaṁ attano vaso vā balaṁ vā vīriyaṁ vā natthīti",
  "tika-s0201t1:162_7": "dasseti. Niyatisaṅgatibhāvapariṇatāti ettha niyatīti. Niyatatā, acchejjasuttāvutaabhejjamaṇi",
  "tika-s0201t1:162_8": "viya avijahitapakatitā. Saṅgatīti channaṁ abhijātīnaṁ tattha saṅgamo. Bhāvoti sabhāvoyeva,",
  "tika-s0201t1:162_9": "kaṇḍakānaṁ tikhiṇatā, kapiṭṭhaphalādīnaṁ parimaṇḍalāditā, migapakkhīnaṁ vicittavaṇṇāditāti",
  "tika-s0201t1:162_10": "evamādiko. Evaṁ niyatiyā ca saṅgatiyā ca bhāve ca pariṇatā nānappakārataṁ pattā.",
  "tika-s0201t1:162_11": "Yena hi yathā bhavitabbaṁ, so tatheva bhavati. Yena na bhavitabbaṁ, so na bhavatīti",
  "tika-s0201t1:162_12": "dasseti. Chasvevābhijātīsūti kaṇhābhijātiādīsu chasu eva abhijātīsu ṭhatvā sukhañca",
  "tika-s0201t1:162_13": "dukkhañca paṭisaṁvedenti, aññā sukhadukkhabhūmi natthīti dasseti. Vā-saddena antādibhede",
  "tika-s0201t1:162_14": "diṭṭhābhinivese saṅgaṇhāti.",
  "tika-s0201t1:163_0": "Upapattinti iminā tasmiṁ tasmiṁ sattanikāye bhūtānaṁ sahabyataṁ ākaṅkhatīti dasseti.",
  "tika-s0201t1:163_1": "Sukhuppattinti iminā pana tattha tattha uppannassa sukhuppattiṁ. Ekacce bhūte niccātiādinā",
  "tika-s0201t1:163_2": "ekaccasassatikadiṭṭhiṁ dasseti. Ahampi bhūtesu aññatarosmīti iminā pana catutthaṁ",
  "tika-s0201t1:163_3": "ekaccasassatikavādaṁ dasseti.",
  "tika-s0201t1:164_0": "Yato kutocīti issarapurisādibhedato yato kutoci. Ekā taṇhāmaññanāva labbhatīti idhāpi",
  "tika-s0201t1:164_1": "heṭṭhā vuttanayena itaramaññanānampi sambhavo niddhāretabbo. Vuttappakāreyeva bhūte",
  "tika-s0201t1:164_2": "taṇhādiṭṭhīhi abhinandatītiādinā vattabbattā āha ‘‘vuttanayamevā’’ti. Yojanā kātabbāti",
  "tika-s0201t1:164_3": "‘‘yo bhūtapaññattiyā upādānabhūte khandhe parijānāti, so tīhi pariññāhi parijānātī’’tiādinā",
  "tika-s0201t1:164_4": "yojanā kātabbā. Apare panettha bhūtagāmopi bhūta-saddena saṅgahitoti rukkhādivasenapi",
  "tika-s0201t1:164_5": "maññanāvibhāgaṁ yojetvā dassenti, tathā mahābhūtavasenapi, taṁ aṭṭhakathāyaṁ natthi.",
  "tika-s0201t1:165_0": "Bhūmivisesādinā bhedenāti bhūmivisesaupapattivisesādivibhāgena. Iddhiyāti puññavisesanibbattena",
  "tika-s0201t1:165_1": "ānubhāvena. Kiñcāpi deva-saddo ‘‘viddhe vigatavalāhake deve’’tiādīsu (saṁ. ni. 1.110;",
  "tika-s0201t1:165_2": "3.102; 5.146-148; ma. ni. 1.486; a. ni. 10.15; itivu. 27) ajaṭākāse āgato, ‘‘devo",
  "tika-s0201t1:165_3": "ca thokaṁ thokaṁ phusāyatī’’tiādīsu meghe, ‘‘ayañhi deva kumāro’’tiādīsu (dī. ni.",
  "tika-s0201t1:165_4": "2.34, 35, 36) khattiye āgato, ‘‘pañcahi kāmaguṇehi samappito samaṅgibhūto paricāreti",
  "tika-s0201t1:165_5": "devo maññe’’tiādīsu (dī. ni. 1.183; ma. ni. 2.211) viya idha upapattidevesu āgato,",
  "tika-s0201t1:165_6": "deva-saddena pana vattabbasatte anavasesato uddharitvā tato idhādhippete dassetuṁ",
  "tika-s0201t1:165_7": "‘‘te tividhā’’tiādi vuttaṁ. Sesā cha kāmāvacarā idha devāti adhippetā itaresaṁ padantarehi",
  "tika-s0201t1:165_8": "nivattitattāti adhippāyo. Bhūtā devāti gahitesu sattesu taṇhādimaññanānaṁ pavattākārenapi",
  "tika-s0201t1:165_9": "tividhalakkhaṇanti āha ‘‘bhūtavāre vuttanayena veditabbā’’ti.",
  "tika-s0201t1:166_0": "‘‘Aññatarassa upāsakassa pajāpati abhirūpā hotī’’tiādīsu (pārā. 168) pajāpati-saddo",
  "tika-s0201t1:166_1": "gharaṇiyaṁ āgato, ‘‘pajāpati kāmadāyī suvaṇṇavaṇṇā me pajā hotū’’tiādīsu diṭṭhigatikaparikappite,",
  "tika-s0201t1:166_2": "‘‘pajāpatissa devarājassa dhajaggaṁ ullokeyyāthā’’tiādīsu (saṁ. ni. 1.249) devajeṭṭhake,",
  "tika-s0201t1:166_3": "idha pana adhipatīti vadanti, taṁ upari brahmuno gayhamānattā tesaṁ matimattaṁ. Devānanti",
  "tika-s0201t1:166_4": "cātumahārājikādidevānaṁ. Mahārājādīnanti ādi-saddena sakkasuyāmasantussitasunimmitavasavattino",
  "tika-s0201t1:166_5": "gahitā. Tesanti mahārājādīnaṁ. Sattasaṅkhātāyāti kāmabhūmiyaṁ sattasaṅkhātāya. Pajāpatinti",
  "tika-s0201t1:166_6": "pajāpatibhāvaṁ. Pajāpatibhāvena hi mānaṁ jappento pajāpatiṁ mānamaññanāya maññatīti vutto.",
  "tika-s0201t1:167_0": "Ekā diṭṭhimaññanāva yujjatīti vuttaṁ, pajāpatino pana samipataṁ salokataṁ vā ākaṅkhato,",
  "tika-s0201t1:167_1": "tathābhāvāya cittaṁ paṇidahato, tathāladdhabbāya sampattiyā attano seyyādibhāvaṁ",
  "tika-s0201t1:167_2": "dahato ca taṇhāmānamaññanāpi sambhavantīti sakkā viññātuṁ. Ye ca dhammāti āyuvaṇṇādike",
  "tika-s0201t1:167_3": "vadati. Pajāpatinti etthāpi heṭṭhā vuttanayena itaramaññanānampi sambhavo veditabbo.",
  "tika-s0201t1:168_0": "Brūhitoti parivuddho. Guṇavisesehīti jhānādīhi visiṭṭhehi guṇehi uttarimanussadhammatāya.",
  "tika-s0201t1:168_1": "Brahma-saddassa satipi avisesato visiṭṭhavācakatte yattha yattha panassa guṇavisesayuttādirūpā",
  "tika-s0201t1:168_2": "pavatti, taṁ dassetuṁ ‘‘apicā’’tiādi vuttaṁ. Sahassoti sahassiyā lokadhātuyā adhipatibhūto.",
  "tika-s0201t1:168_3": "Paṭhamābhinibbattoti paṇītena paṭhamajhānena nibbatto, paṭhamajjhānabhūmiyaṁ vā paṭhamaṁ",
  "tika-s0201t1:168_4": "abhinibbatto. Gahitāti veditabbā padhānaggahaṇena appadhānānampi kenaci sambandhena",
  "tika-s0201t1:168_5": "gahitabhāvasiddhito. Ettha ca brahmāti mahābrahmā adhippeto. So hi vaṇṇavantatāya",
  "tika-s0201t1:168_6": "ceva dīghāyukatāya ca brahmapārisajjādīhi mahanto brahmāti mahābrahmā, tassa pana",
  "tika-s0201t1:168_7": "purohitaṭṭhāne ṭhitāti brahmapurohitā, parisāyaṁ bhavā paricārakāti brahmapārisajjāti",
  "tika-s0201t1:168_8": "veditabbā. Ukkaṭṭhekapuggalabhāvato pajāpatismiṁ viya brahmani maññanā vattatīti",
  "tika-s0201t1:168_9": "vuttaṁ ‘‘pajāpativāre vuttanayeneva veditabbā’’ti. Tathā hi bahupuggalabhāvasāmaññato",
  "tika-s0201t1:168_10": "ābhassaravārādīnaṁ bhūtavārasadisatā vuttā.",
  "tika-s0201t1:169_0": "Yathāvuttapabhāya ābhāsanasīlā vā ābhassarā. Ekatalavāsinoti idaṁ jhānantarabhūmīnaṁ",
  "tika-s0201t1:169_1": "viya heṭṭhuparibhāvābhāvato vuttaṁ, ṭhānāni pana nesaṁ paricchinnāneva. Ābhassarehi",
  "tika-s0201t1:169_2": "parittā ābhā etesanti parittābhā. Appamāṇā ābhā etesanti appamāṇābhā.",
  "tika-s0201t1:170_0": "Subhāti sobhanā pabhā. Kañcanapiṇḍo viya sassirikā kañcanapiṇḍasassirikā. Tattha",
  "tika-s0201t1:170_1": "sobhanāya pabhāya kiṇṇā subhākiṇṇāti vattabbe bhā-saddassa rassattaṁ, antima-ṇa-kārassa",
  "tika-s0201t1:170_2": "ha-kārañca katvā ‘‘subhakiṇhā’’ti vuttā. Subhāti ca ekagghanā niccalā pabhā vuccati,",
  "tika-s0201t1:170_3": "parittā subhā etesanti parittasubhā. Appamāṇā subhā etesanti appamāṇasubhā.",
  "tika-s0201t1:171": "Vipulaphalāti vipulasantasukhāyuvaṇṇādiphalā.",
  "tika-s0201t1:172_0": "Satipi devabrahmādīnaṁ puññaphalena jhānaphalena ca paṭipakkhābhibhave yesaṁ pana",
  "tika-s0201t1:172_1": "puthujjanaasaññasattesu abhibhūvohāro pākaṭo niruḷho ca, tesaṁ vasenāyaṁ desanā pavattāti",
  "tika-s0201t1:172_2": "dassento āha ‘‘asaññabhavassetaṁ adhivacana’’nti. Yathā pajāpativāre ‘‘idhekacco",
  "tika-s0201t1:172_3": "pajāpatismiṁyevā’’tiādinā maññanāpavatti dassitā, tathā idhāpi taṁ dassetuṁ sakkāti",
  "tika-s0201t1:172_4": "āha ‘‘sesaṁ pajāpativāre vuttanayamevā’’ti.",
  "tika-s0201t1:173": "Bhūtavārādivaṇṇanā niṭṭhitā.",
  "tika-s0201t1:174": "Ākāsānañcāyatanavārādivaṇṇanā",
  "tika-s0201t1:175_0": "4. Evaṁ sattavasena bhūmikkamadassane suddhāvāsānaṁ aggahaṇe kāraṇaṁ niddhārento",
  "tika-s0201t1:175_1": "‘‘evaṁ bhagavā’’tiādimāha. Tattha anāgāmikhīṇāsavāti anāgāmino ca khīṇāsavā ca. Kiñcāpi",
  "tika-s0201t1:175_2": "suddhāvāsā attheva anekakappasahassāyukā, ukkaṁsaparicchedato pana soḷasakappasahassāyukāva,",
  "tika-s0201t1:175_3": "na tato paranti āha ‘‘katipayakappasahassāyukā’’ti. Kāmarūpabhavesu pavattamānāpi",
  "tika-s0201t1:175_4": "ākāsānañcāyatanādidhammā arūpāvacarabhāvato taṁbhūmikavohāraṁ na labhantīti ‘‘tatrūpapannāyevā’’ti",
  "tika-s0201t1:175_5": "avadhāretvā vuttaṁ. Abhibhūvāre vuttanayena veditabbā yathārahanti adhippāyo. Na",
  "tika-s0201t1:175_6": "hettha vaṇṇavantatādi sambhavatīti. Pajāpativārevuttanayenāti ettha ‘‘ahamasmi arūpo",
  "tika-s0201t1:175_7": "pahīnarūpapaṭighasañño’’tiādinā mānamaññanā veditabbā.",
  "tika-s0201t1:176": "Ākāsānañcāyatanavārādivaṇṇanā niṭṭhitā.",
  "tika-s0201t1:177": "Diṭṭhasutavārādivaṇṇanā",
  "tika-s0201t1:178_0": "5. Rūpamukhena maññanāvatthudassanaṁ saṅkhepoti katvā vuttaṁ ‘‘vitthāratopī’’ti.",
  "tika-s0201t1:178_1": "Tampi hi ‘‘yattha neva pathavī, na āpo, na tejo, na vāyo, na ākāsānañcāyatana’’ntiādiggahaṇaṁ",
  "tika-s0201t1:178_2": "viya saṅkhepato pañcavokārabhavadassanaṁ hotīti.",
  "tika-s0201t1:179_0": "Diṭṭhanti yaṁ cakkhudvārena katadassanakiriyāsamāpanaṁ, yañca cakkhu dvayaṁ passati",
  "tika-s0201t1:179_1": "passissati sati sambhave passeyya, taṁ sabbakālanti visesavacanicchāya abhāvato diṭṭhanteva",
  "tika-s0201t1:179_2": "vuttaṁ yathā ‘‘duddha’’nti. Tenāha ‘‘rūpāyatanassetaṁ adhivacana’’nti. Ayañca nayo",
  "tika-s0201t1:179_3": "sutādīsupi yojetabbo. Sattāti rūpādīsu sattā visattāti sattā. Sañjanaṭṭhena sāmaññasaddopi",
  "tika-s0201t1:179_4": "cesa satta-saddo ‘‘itthirūpe’’ti visayavisesitattā idha purisavācako daṭṭhabbo. Rattāti",
  "tika-s0201t1:179_5": "vatthaṁ viya raṅgajātena cittassa vipariṇāmakārakena chandarāgena rattā sārattā.",
  "tika-s0201t1:179_6": "Giddhāti abhikaṅkhanasabhāvena abhigijjhanena giddhā gedhaṁ āpannā. Gadhitāti ganthitā",
  "tika-s0201t1:179_7": "viya lobhena dummocanīyabhāvena ārammaṇe paṭibaddhā. Mucchitāti kilesavasena visaññībhūtā",
  "tika-s0201t1:179_8": "viya anaññakiccā mucchaṁ mohaṁ āpannā. Ajjhosannāti visaye aññasādhāraṇe viya katvā",
  "tika-s0201t1:179_9": "gilitvā pariniṭṭhāpetvā viya ṭhitā. Imināti suvaṇṇavaṇṇādiākārena. Maṅgalaṁ amaṅgalanti",
  "tika-s0201t1:179_10": "īdisaṁ diṭṭhaṁ maṅgalaṁ, īdisaṁ amaṅgalanti . Rūpasmiṁ attānaṁ samanupassananayenāti",
  "tika-s0201t1:179_11": "idaṁ vedanādiarūpadhamme, rūpāyatanavinimuttasabbadhamme vā attato gahetvā tato ajjhattikaṁ,",
  "tika-s0201t1:179_12": "bāhiraṁ vā rūpāyatanaṁ tassokāsabhāvena parikappetvā ‘‘so kho pana me ayaṁ attā imasmiṁ",
  "tika-s0201t1:179_13": "rūpāyatane’’ti maññanto diṭṭhasmiṁ maññatīti imaṁ nayaṁ sandhāya vuttaṁ. ‘‘Pathavito",
  "tika-s0201t1:179_14": "maññatī’’tiādīsu yathā ‘‘saupakaraṇassa attano vā parassa vā’’tiādimaññanāpavatti",
  "tika-s0201t1:179_15": "dassitā, evaṁ ‘‘diṭṭhato maññatī’’tiādīsu sakkā taṁ dassetunti āha ‘‘tesaṁ pathavīvāre",
  "tika-s0201t1:179_16": "vuttanayeneva veditabba’’nti.",
  "tika-s0201t1:180": "Āhaccāti visayaṁ anvāya, patvāti attho. Tenāha ‘‘upagantvā’’ti. Aññamaññasaṁsileseti cakkhurūpasotasaddā viya dure ahutvā aññamaññaṁ alliyane.",
  "tika-s0201t1:181_0": "Manasā viññātaṁ kevalanti attho. Itarānipi hi manasā viññāyantīti. Sesehi sattahi",
  "tika-s0201t1:181_1": "āyatanehi paññattiyā asaṅgahitattā tampi saṅgahetvā dassetuṁ ‘‘dhammārammaṇassa vā’’ti",
  "tika-s0201t1:181_2": "vuttaṁ. Dvīsupi vikappesu lokuttarānampi saṅgaho āpannoti āha ‘‘idha pana sakkāyapariyāpannameva",
  "tika-s0201t1:181_3": "labbhatī’’ti. Vitthāroti maññanānaṁ pavattanākāravitthāro. Etthāti etesu sutavārādīsu.",
  "tika-s0201t1:182": "Diṭṭhasutavārādivaṇṇanā niṭṭhitā.",
  "tika-s0201t1:183": "Ekattavārādivaṇṇanā",
  "tika-s0201t1:184_0": "6.Samāpannakavārenāti samāpannakappavattiyā, rūpāvacarārūpāvacarajhānappavattiyāti",
  "tika-s0201t1:184_1": "attho. Sā hi ekasmiṁyeva ārammaṇe ekākārena pavattatīti katvā ‘‘ekatta’’nti vuccati,",
  "tika-s0201t1:184_2": "evañca katvā vipākajjhānappavattipi idha samāpannakavāraggahaṇeneva gahitāti daṭṭhabbā.",
  "tika-s0201t1:184_3": "Asamāpannakavārenāti kāmāvacaradhammappavattiyā. Upacārajjhānenapi hi cittaṁ na sammā",
  "tika-s0201t1:184_4": "ekattaṁ gatanti vuccatīti.",
  "tika-s0201t1:185_0": "Yojanāti maññanāyojanā. Bhinditvāti vibhajitvā. Sāsananayenāti pāḷinayena. Tattha",
  "tika-s0201t1:185_1": "‘‘ekattaṁ maññatī’’tiādīsu ‘‘vedanaṁ attato samanupassatī’’tiādinā nayena, ‘‘nānattaṁ",
  "tika-s0201t1:185_2": "maññatī’’tiādīsu pana ‘‘rūpaṁ attato samanupassatī’’tiādinā nayena vuttavidhiṁ anugantvā maññanā veditabbā.",
  "tika-s0201t1:186_0": "Pathavīvārādīsu vuttena ca aṭṭhakathānayenāti ‘‘ahaṁ vedanāti maññati, mama vedanāti",
  "tika-s0201t1:186_1": "maññatī’’tiādinā, ‘‘ahaṁ rūpanti maññati, mama rūpanti maññatī’’tiādinā cāti attho.",
  "tika-s0201t1:186_2": "Tenāha ‘‘yathānurūpaṁvīmaṁsitvā’’ti, ekattanānattabhāvesu yo yojanānayo sambhavati,",
  "tika-s0201t1:186_3": "tadanurūpaṁ vicāretvāti attho. Kecīti abhayagirivāsino. Apareti sārasamāsācariyā.",
  "tika-s0201t1:186_4": "Diṭṭhābhinivesaṁ vadantīti sambandho. Puthujjanassa maññanā nāma sakkāyaṁ bhinditvāva",
  "tika-s0201t1:186_5": "yathāupaṭṭhitavisayavaseneva pavattatīti na tattha ayamekattanayo ayaṁ nānattanayoti",
  "tika-s0201t1:186_6": "vibhāgavaseneva, ekattasaññī attā hotītiādīsu ca attano ekattanānattasaññitā vuttā,",
  "tika-s0201t1:186_7": "na pana ekattaṁ nānattanti evaṁ pavattassa diṭṭhābhinivesassa ekattanānattabhāvoti",
  "tika-s0201t1:186_8": "evamettha tadubhayassa idha anadhippetabhāvo daṭṭhabbo.",
  "tika-s0201t1:187_0": "Yaṁ yathāvuttaputhujjano anavasesato gaṇhanto gahetuṁ sakkoti, taṁ tassa anavasesato",
  "tika-s0201t1:187_1": "gahetabbataṁ upādāya ‘‘sabba’’nti vuccatīti dassento ‘‘tamevā’’ti āha, sakkāyasabbanti",
  "tika-s0201t1:187_2": "attho. Sabbasmimpi tebhūmakadhamme ādīnavadassane asati nibbidābhāvato assādānupassanāya",
  "tika-s0201t1:187_3": "taṇhā vaḍḍhatevāti āha ‘‘sabbaṁ assādento sabbaṁ taṇhāmaññanāya maññatī’’ti. Vuttañhetaṁ",
  "tika-s0201t1:187_4": "bhagavatā – ‘‘saṁyojaniyesu, bhikkhave, dhammesu assādānupassino viharato taṇhā pavaḍḍhatī’’ti",
  "tika-s0201t1:187_5": "(saṁ. ni. 2.53, 57). ‘‘Sabbamidaṁ mayā nimmita’’nti tena nimmitamaññanāya attānaṁ",
  "tika-s0201t1:187_6": "seyyādito dahanto tena mānena nimmitaṁ maññatiyeva nāma nimmitamaññanāya vinā tathāmānuppattiyā",
  "tika-s0201t1:187_7": "abhāvatoti āha ‘‘attanā nimmitaṁ maññanto sabbaṁ mānamaññanāya maññatī’’ti. Sabbaṁ",
  "tika-s0201t1:187_8": "natthītiādinā nayenāti ādi-saddena niyativādādike saṅgaṇhāti. Mahā me attāti iminā",
  "tika-s0201t1:187_9": "sabbato attano vibhūtipavattivādaṁ dasseti. ‘‘Sabbaṁ sabbatthaka’’nti diṭṭhivasena",
  "tika-s0201t1:187_10": "– ‘‘ahaṁ sabbasmiṁ mayhaṁ kiñcanaṁ palibodho sabbasmiṁ, paro sabbasmiṁ parassa kiñcanaṁ",
  "tika-s0201t1:187_11": "palibodho sabbasmi’’ntiādinā nayenapettha maññanā sambhavatīti dassento āha ‘‘sesaṁ",
  "tika-s0201t1:187_12": "pathavīvāre vuttanayena veditabba’’nti. Apica ‘‘sabboyaṁ loko purisamayo’’ti evaṁdiṭṭhiko",
  "tika-s0201t1:187_13": "purisasaṅkhātato sabbato, attano uppattiṁ vā niggamanaṁ vā maññanto diṭṭhimaññanāya",
  "tika-s0201t1:187_14": "sabbato maññati, tasmiṁyeva pana diṭṭhimaññanāya maññite vatthusmiṁ sinehaṁ mānañca",
  "tika-s0201t1:187_15": "uppādayato taṇhāmaññanā mānamaññanā ca veditabbā. Taṁyeva pana sabbaṁ mayhaṁ attā",
  "tika-s0201t1:187_16": "kattā sāmīti vā maññanto ‘‘sabbaṁ me’’ti maññati, tathāyaṁ diṭṭhitaṇhābhinandanāhi",
  "tika-s0201t1:187_17": "abhinandanto sabbaṁ abhinandatīti evampettha maññanānaṁ pavatti veditabbā.",
  "tika-s0201t1:188_0": "Tanti sakkāyaṁ. Ukkaṁsagatasukhasahitañhi khandhapañcakaṁ diṭṭhadhammanibbānavādī",
  "tika-s0201t1:188_1": "nibbānanti maññati, taṁ panatthato sakkāyoyevāti. Ekadhāti pañcavidhampi nibbānabhāvena",
  "tika-s0201t1:188_2": "ekajjhaṁ katvā vuttaṁ. Yatoti yasmā. Pañcahi kāmaguṇehīti manāpiyarūpādīhi pañcahi",
  "tika-s0201t1:188_3": "kāmakoṭṭhāsehi, bandhanehi vā. Samappito suṭṭhu appito allīno hutvā ṭhito. Samaṅgibhūtoti",
  "tika-s0201t1:188_4": "samannāgato. Paricāretīti tesu kāmaguṇesu kāmakoṭṭhāsesu yathāsukhaṁ indriyāni cāreti",
  "tika-s0201t1:188_5": "sañcāreti ito cito ca upaneti. Atha vā laḷati ramati kīḷati. Ettha dvidhā kāmaguṇā",
  "tika-s0201t1:188_6": "mānusakā ceva dibbā ca. Mānusakā ca mandhātukāmaguṇasadisā, dibbā paranimmitavasavattidevarājassa",
  "tika-s0201t1:188_7": "kāmaguṇasadisā. Evarūpe kāme upagatānañhi te diṭṭhadhammanibbānasampattiṁ paññapenti.",
  "tika-s0201t1:188_8": "Tenāha ‘‘ettāvatā kho…pe… hotī’’ti. Diṭṭhadhammoti paccakkhadhammo vuccati, tattha",
  "tika-s0201t1:188_9": "tattha paṭiladdhattabhāvassetaṁ adhivacanaṁ, diṭṭhadhamme nibbānaṁ imasmiṁyeva attabhāve",
  "tika-s0201t1:188_10": "dukkhavūpasamanaṁ diṭṭhadhammanibbānaṁ. Paramaṁ uttamaṁ diṭṭhadhammanibbānanti paramadiṭṭhadhammanibbānaṁ,",
  "tika-s0201t1:188_11": "taṁ patto hotīti attho. Pañcadhā āgatanti yathāvuttakāmaguṇasukhassa ceva catubbidharūpāvacarajjhānasukhassa",
  "tika-s0201t1:188_12": "ca vasena pāḷiyaṁ pañcappakārena āgataṁ. Nibbānaṁ assādentoti paramaṁ sukhaṁ nissaraṇanti",
  "tika-s0201t1:188_13": "maññanāya assādento.",
  "tika-s0201t1:189_0": "‘‘Imasmiṁ nibbāne patte na jāyati, na jīrati, na mīyatī’’ti evampi nibbānasmiṁ maññati.",
  "tika-s0201t1:189_1": "‘‘Ito paraṁ paramassāsabhūtaṁ natthī’’ti gaṇhanto nibbānato maññati. Tayidaṁ nibbānaṁ",
  "tika-s0201t1:189_2": "mayā adhigataṁ, tasmā ‘‘nibbānaṁ me’’ti maññati. Tatoyeva taṁ nibbānaṁ diṭṭhābhinandanāya",
  "tika-s0201t1:189_3": "abhinandati. Ayaṁ tāvettha diṭṭhimaññanā. Tasmiṁyeva pana diṭṭhimaññanāya maññite",
  "tika-s0201t1:189_4": "vatthusmiṁ sinehaṁ mānañca uppādayato taṇhāmānamaññanāpi niddhāretabbā.",
  "tika-s0201t1:190_0": "Yādisoti yathārūpo, yehi jegucchādisabhāvehi passitabboti attho. Esāti ayaṁ. Tenassa",
  "tika-s0201t1:190_1": "attano suṇantānañca paccakkhasiddhatamāha. Asubhādisabhāvena saha vijjamānānaṁ rūpādidhammānaṁ",
  "tika-s0201t1:190_2": "kāyo samūhoti sakkāyo, upādānakkhandhā. Tathāti tassa bhāvabhūtena paṭikūlatādippakārena.",
  "tika-s0201t1:190_3": "Sabbamaññanāti pathavīādike sarūpāvadhāraṇādivibhāgabhinne visaye pavattiyā anekavihitā sabbā taṇhāmaññanā.",
  "tika-s0201t1:191_0": "Jegucchoti jigucchanīyo. Tenassa asubhājaññaduggandhapaṭikūlabhāvaṁ dasseti. Siduroti",
  "tika-s0201t1:191_1": "khaṇe khaṇe bhijjanasabhāvo. Tenassa aniccaaddhuvakhayavayapabhaṅgurasabhāvaṁ dasseti.",
  "tika-s0201t1:191_2": "Ayanti sakkāyo. Dukkhoti na sukho. Tenassa kicchakasirābādhadukkhavuttitaṁ dasseti.",
  "tika-s0201t1:191_3": "Apariṇāyakoti pariṇāyakarahito. Tenassa attasuññaasāravuttitaṁ dasseti. Tanti sakkāyaṁ.",
  "tika-s0201t1:191_4": "Paccanīkatoti sabhāvapaṭipakkhato, subhaniccasukhaattāditoti attho. Gaṇhanti gaṇhanto,",
  "tika-s0201t1:191_5": "tattha subhādigāhavasena abhinivisantoti attho.",
  "tika-s0201t1:192_0": "Idāni tissopi maññanā upamāhi vibhāvetuṁ ‘‘subhato’’tiādi vuttaṁ. Tattha yathā mahāpariḷāhe",
  "tika-s0201t1:192_1": "vipulānatthāvahe ca aggimhi salabhassa patanaṁ subhasukhasaññāya, evaṁ tādise sakkāye",
  "tika-s0201t1:192_2": "salabhassa taṇhāmaññanāti imamatthaṁ dasseti ‘‘subhato…pe… taṇhāya maññanā’’ti iminā.",
  "tika-s0201t1:193_0": "Gūthādī kīṭako gūtharāsiṁ laddhā asampannepi tasmiṁ sampannākāraṁ pavattayamāno attānaṁ",
  "tika-s0201t1:193_1": "ukkaṁseti, evamanekādīnave ekantabhedini sakkāye niccasaññaṁ upaṭṭhapetvā sampattimadena",
  "tika-s0201t1:193_2": "tattha bālo mānaṁ jappetīti imamatthamāha ‘‘niccasaññaṁ…pe… mānena maññanā’’ti.",
  "tika-s0201t1:194_0": "Yathā bālo muddhadhātuko sammūḷho koci ādāse attano paṭibimbaṁ disvā ‘‘ayaṁ maññe",
  "tika-s0201t1:194_1": "ādāsasāmiko, yadi ahamimaṁ gahetvā tiṭṭheyyaṁ, anatthampi me kareyyā’’ti chaḍḍetvā",
  "tika-s0201t1:194_2": "palāyanto tattha avijjamānameva kiñci vijjamānaṁ katvā gaṇhi, tathūpamo ayaṁ bālo",
  "tika-s0201t1:194_3": "sakkāye attattaniyagāhaṁ gaṇhantoti imamatthaṁ dīpeti ‘‘attā…pe… diṭṭhiyā hoti maññanā’’ti iminā.",
  "tika-s0201t1:195": "Sukhumaṁ mārabandhanaṁ vepacittibandhanatopi sukhumatarattā. Tenāha bhagavā ‘‘aho sukhumataraṁ kho, bhikkhave, mārabandhana’’nti.",
  "tika-s0201t1:196_0": "Bahunti ativiya, anekakkhattuṁ vā. Vipphandamānopi sakkāyaṁ nātivattati saṁsāraṁ",
  "tika-s0201t1:196_1": "nātivattanato. Yathāha ‘‘ye te, bhikkhave, samaṇā sato sattassa ucchedaṁ vināsaṁ",
  "tika-s0201t1:196_2": "vibhavaṁ paññapenti, te, sakkāyaṁyeva anuparidhāvanti seyyathāpi sā gaddulabandhano’’tiādi.",
  "tika-s0201t1:196_3": "Yathā hi sattasupi ucchedavikappesu saṁsāranāyikānaṁ taṇhādiṭṭhīnaṁ pahānaṁ sambhavati,",
  "tika-s0201t1:196_4": "evaṁ sassatavikappesupīti kathañci pana diṭṭhigatikassa bhavavippamokkho. Tena vuttaṁ",
  "tika-s0201t1:196_5": "‘‘sakkāyaṁ nātivattatī’’ti.",
  "tika-s0201t1:197": "Sasoti so eso puthujjano. Niccanti sabbakālaṁ.",
  "tika-s0201t1:198": "Tanti tasmā sakkāyamalīnassa jātiyādīnamanativattanato. Asātatoti dukkhato.",
  "tika-s0201t1:199_0": "Passaṁ evamimanti asubhāniccadukkhānattasabhāvaṁ taṁ sakkāyaṁ vuttappakārena yathābhūtavipassanāpaññāsahitāya",
  "tika-s0201t1:199_1": "maggapaññāya passanto. Pahāyāti samucchedavasena sabbā maññanāyo pajahitvā. Sabbadukkhā",
  "tika-s0201t1:199_2": "pamuccatīti sakalasmāpi vaṭṭadukkhato pamuccatīti.",
  "tika-s0201t1:200": "Ekattavārādivaṇṇanā niṭṭhitā.",
  "tika-s0201t1:201": "Paṭhamanayavaṇṇanā niṭṭhitā.",
  "tika-s0201t1:202": "Sekkhavāradutiyanayavaṇṇanā",
  "tika-s0201t1:203_0": "7. Adhippetassa atthassa aniyametvā vacanaṁ uddeso, niyametvā vacanaṁ niddesoti āha",
  "tika-s0201t1:203_1": "‘‘yoti uddesavacanaṁ, soti niddesavacana’’nti. Sampiṇḍanatthoti samuccayattho. Sampiṇḍanañca",
  "tika-s0201t1:203_2": "sabhāgatāvasena hotīti āha – ‘‘ārammaṇasabhāgenā’’ti, ārammaṇassa sabhāgatāya sadisatāyāti",
  "tika-s0201t1:203_3": "attho. Sekkhaṁ dasseti sāmaññajotanāya visese avaṭṭhānato, sekkhavisayattā ca tassa vacanassa.",
  "tika-s0201t1:204_0": "Kenaṭṭhenāti yasmā ñāṇena araṇīyato attho sabhāvo, tasmā kenaṭṭhena kena sabhāvena",
  "tika-s0201t1:204_1": "kena lakkhaṇena sekkho nāma hotīti attho. Yasmā pana sekkhadhammādhigamena puggale",
  "tika-s0201t1:204_2": "sekkhavohārappavatti, tasmā ‘‘sekkhadhammapaṭilābhato sekkho’’ti vuttaṁ. Sekkhadhammā",
  "tika-s0201t1:204_3": "nāma catūsu maggesu, heṭṭhimesu ca tīsu phalesu sammādiṭṭhiādayo. Tenāha ‘‘sekkhāya",
  "tika-s0201t1:204_4": "sammādiṭṭhiyā…pe… ettāvatā kho bhikkhu sekkho hotī’’ti. Evaṁ abhidhammapariyāyena",
  "tika-s0201t1:204_5": "sekkhalakkhaṇaṁ dassetvā idāni suttantikapariyāyenapi taṁ dassetuṁ ‘‘apicā’’tiādi",
  "tika-s0201t1:204_6": "vuttaṁ. Tattha sikkhatīti iminā sikkhāttayasamaṅgī apariniṭṭhitasikkho sekkhoti dasseti.",
  "tika-s0201t1:204_7": "Tenāha ‘‘sikkhatī’’tiādi . Sikkhāhi niccasamāyogadīpanatthañcettha ‘‘sikkhati sikkhatī’’ti",
  "tika-s0201t1:204_8": "āmeḍitavacanaṁ. Atha vā sikkhanaṁ sikkhā, sā etassa sīlanti sekkho. So hi apariyositasikkhattā",
  "tika-s0201t1:204_9": "tadadhimuttattā ca ekantena sikkhanasīlo, na asekkho viya pariniṭṭhitasikkho tattha",
  "tika-s0201t1:204_10": "paṭippassaddhussukko, nāpi vissaṭṭhasikkho pacurajano viya tattha anadhimutto. Atha",
  "tika-s0201t1:204_11": "vā ariyāya jātiyā tīsu sikkhāsu jāto, tattha vā bhavoti sekkho. Atha vā ikkhati etāyāti",
  "tika-s0201t1:204_12": "ikkhā, maggaphalasammādiṭṭhi. Saha ikkhāyāti sekkho.",
  "tika-s0201t1:205_0": "Anulomapaṭipadāya paripūrakārīti yā sā sīlādikā vipassanantā dukkhanirodhagāminiyā",
  "tika-s0201t1:205_1": "lokuttarāya paṭipadāya anulomanato anulomapaṭipadā, tassā sampādanena paripūrakārīti.",
  "tika-s0201t1:205_2": "Idāni taṁ paṭipadaṁ puggalādhiṭṭhānena dassetuṁ ‘‘sīlasampanno’’tiādi vuttaṁ. Tattha",
  "tika-s0201t1:205_3": "sīlasampannoti pātimokkhasaṁvarasīlena samannāgato, paripuṇṇapātimokkhasīlo vā. Pātimokkhasīlañhi",
  "tika-s0201t1:205_4": "idha ‘‘sīla’’nti adhippetaṁ padhānabhāvato. Rūpādiārammaṇesu abhijjhādīnaṁ pavattinivāraṇasaṅkhātena",
  "tika-s0201t1:205_5": "manacchaṭṭhānaṁ indriyānaṁ pidhānena indriyesu guttadvāro. Pariyesanādivasena bhojane",
  "tika-s0201t1:205_6": "pamāṇajānanena bhojane mattaññū. Vigatathinamiddho hutvā rattindivaṁ kammaṭṭhānamanasikāre",
  "tika-s0201t1:205_7": "yuttatāya jāgariyānuyogamanuyutto. Kathaṁ pana jāgariyānuyogo hotīti taṁ dassetuṁ",
  "tika-s0201t1:205_8": "‘‘pubbarattā…pe… viharatī’’ti vuttaṁ. Yathāha ‘‘kathañca pubbarattāpararattaṁ jāgariyānuyogamanuyutto",
  "tika-s0201t1:205_9": "hoti? Idha bhikkhu divasaṁ caṅkamena nisajjāya āvaraṇīyehi cittaṁ parisodheti, rattiyā",
  "tika-s0201t1:205_10": "paṭhamaṁ yāmaṁ caṅkamena…pe… sodheti, evaṁ kho bhikkhu pubbarattāpararattaṁ jāgariyānuyogamanuyutto",
  "tika-s0201t1:205_11": "hotī’’ti (vibha. 519). Imasmiṁ panattheti ‘‘maññati, na maññatī’’ti ca vattabbabhāvasaṅkhāte",
  "tika-s0201t1:205_12": "atthe. No puthujjano adhippeto ‘‘appattamānaso, anuttaraṁ yogakkhemaṁ patthayamāno’’ti ca vuttattā.",
  "tika-s0201t1:206_0": "Sampayuttattā manasi bhavoti rāgo mānaso, mano eva mānasanti katvā cittaṁ mānasaṁ,",
  "tika-s0201t1:206_1": "anavasesato mānaṁ sīyati samucchindatīti aggamaggo mānasaṁ, tannibbattattā pana arahattassa",
  "tika-s0201t1:206_2": "mānasatā daṭṭhabbā. Janesutāti jane sakalasattaloke vissutā, patthaṭayasāti attho.",
  "tika-s0201t1:207_0": "Natthi ito uttaranti anuttaraṁ. Taṁ pana sabbaseṭṭhaṁ hontaṁ ekantato sadisarahitameva",
  "tika-s0201t1:207_1": "hoti, tasmā vuttaṁ ‘‘anuttaranti seṭṭhaṁ,asadisanti attho’’ti. Patthayamānassāti",
  "tika-s0201t1:207_2": "taṇhāyantassa. Pajappitānīti mānajappanāni. Yasmiñhi vatthusmiṁ taṇhāyanā patthayamānamaññanā",
  "tika-s0201t1:207_3": "sambhavati, tasmiṁyeva ‘‘seyyohamasmī’’tiādīni pajappitāni sambhavantīti adhippāyo.",
  "tika-s0201t1:207_4": "Pavedhītanti parivāsitaṁ. Pakappitesūti taṇhādiṭṭhikappehi parikappitesu ārammaṇesu.",
  "tika-s0201t1:207_5": "Sotanti kilesasotaṁ . Tasmiñhi chinne itarasotaṁ chinnamevāti. Viddhastanti vināsitaṁ.",
  "tika-s0201t1:207_6": "Tañca kho lomahaṁsamattampi asesetvāti dassento āha ‘‘vinaḷīkata’’nti, vigatāvasesaṁ",
  "tika-s0201t1:207_7": "katanti attho. Adhimuttiyā idhādhippetapatthanā pākaṭā hotīti ‘‘tanninno’’tiādi vuttaṁ,",
  "tika-s0201t1:207_8": "na pana kusalacchandassa adhimuttibhāvato. Adhimuccantoti okappento.",
  "tika-s0201t1:208_0": "Sabbākāraviparītāyāti ‘‘subhaṁ sukhaṁ nicca’’ntiādīnaṁ sabbesaṁ attanā gahetabbākārānaṁ",
  "tika-s0201t1:208_1": "vasena tabbiparītatāya, anavasesato dhammasabhāvaviparītākāragāhiniyāti attho. Abhivisiṭṭhena",
  "tika-s0201t1:208_2": "ñāṇenāti asampajānanamicchājānanāni viya na dhammasabhāvaṁ appatvā nāpi atikkamitvā,",
  "tika-s0201t1:208_3": "atha kho avirajjhitvā dhammasabhāvassa abhimukhabhāvappattiyā abhivisiṭṭhena ñāṇena,",
  "tika-s0201t1:208_4": "ñātapariññādhiṭṭhānāya tīraṇapariññāya pahānapariññekadesena cāti attho. Tenāha ‘‘pathavīti…pe…",
  "tika-s0201t1:208_5": "vuttaṁ hotī’’ti. Pathavībhāvanti pathaviyaṁ abhiññeyyabhāvaṁ. Lakkhaṇapathavī hi",
  "tika-s0201t1:208_6": "idhādhippetā, pariññeyyabhāvo panassā ‘‘aniccātipī’’tiādinā gahitoti. Abhiññatvāti",
  "tika-s0201t1:208_7": "ñātatīraṇapahānapariññāhi heṭṭhimamaggañāṇehi ca abhijānitvā. Māmaññīti appahīnānaṁ",
  "tika-s0201t1:208_8": "maññanānaṁ vasena māti maññatīti mā, pahīnānaṁ pana vasena na maññatīti amaññī, mā",
  "tika-s0201t1:208_9": "ca so amaññī ca māmaññīti evamettha padavibhāgato attho veditabbo. Tattha yena bhāgena",
  "tika-s0201t1:208_10": "amaññī, tena maññīti na vattabbo. Yena pana bhāgena maññī, tena amaññīti na vattabboti.",
  "tika-s0201t1:208_11": "Evaṁ paṭikkhepappadhānaṁ atthaṁ dassetuṁ aṭṭhakathāyaṁ ‘‘maññī ca na maññī ca na",
  "tika-s0201t1:208_12": "vattabbo’’ti vuttaṁ. Paṭikkhepappadhānatā cettha labbhamānānampi maññanānaṁ dubbalabhāvato",
  "tika-s0201t1:208_13": "veditabbā. Tenevāha – ‘‘itarā pana tanubhāvaṁ gatā’’ti. Māti ca nipātapadametaṁ,",
  "tika-s0201t1:208_14": "anekatthā ca nipātāti adhippāyena ‘‘etasmiñhi atthe imaṁ padaṁ nipātetvā vutta’’nti",
  "tika-s0201t1:208_15": "vuttaṁ. Nipātetvāti ca pakatiādivibhāganiddhāraṇe anumānanayaṁ muñcitvā yathāvutte",
  "tika-s0201t1:208_16": "atthe paccakkhatova dassetvāti attho. Puthujjano viyāti etenassa uparimaggavajjhataṇhāmānavasena",
  "tika-s0201t1:208_17": "maññanā na paṭikkhittāti dīpeti.",
  "tika-s0201t1:209_0": "Atha vā mā maññīti parikappakiriyāpaṭikkhepavacanametaṁ ‘‘mā randhayuṁ, mā jīrī’’tiādīsu",
  "tika-s0201t1:209_1": "viya, na maññeyyāti vuttañhoti. Yathā hi puthujjano sabbaso appahīnamaññanattā ‘‘maññati’’cceva",
  "tika-s0201t1:209_2": "vattabbo, yathā ca khīṇāsavo sabbaso pahīnamaññanattā na maññati eva, na evaṁ sekkho.",
  "tika-s0201t1:209_3": "Tassa hi ekaccā maññanā pahīnā, ekaccā appahīnā, tasmā ubhayabhāvato ubhayathāpi",
  "tika-s0201t1:209_4": "na vattabbo. Nanu ca ubhayabhāvato ubhayathāpi vattabboti? Na. Yā hi appahīnā, tāpissa",
  "tika-s0201t1:209_5": "tanubhāvaṁ gatāti tāhipi so na maññeyya vibhūtatarāya maññanāya abhāvato, pageva",
  "tika-s0201t1:209_6": "itarāhi. Tenāha bhagavā ‘‘mā maññī’’ti. Tena vuttaṁ ‘‘mā maññīti parikappakiriyāpaṭikkhepavacanametaṁ",
  "tika-s0201t1:209_7": "‘mā randhayuṁ, mā jīrī’tiādīsu viya, na maññeyyāti vuttaṁ hotī’’ti. Ayañcassa amaññanā",
  "tika-s0201t1:209_8": "vatthuno pariññeyyattā, na asekkhassa viya pariññātattā. Yañhi ekantato parijānitabbaṁ",
  "tika-s0201t1:209_9": "parijānituṁ sakkā, na tattha tabbidhure viya puthujjanassa maññanā sambhavanti. Tenāha",
  "tika-s0201t1:209_10": "‘‘pariññeyyaṁ tassāti vadāmī’’ti.",
  "tika-s0201t1:210_0": "Okkantaniyāmattāti anupaviṭṭhasammattaniyāmattā, otiṇṇamaggasotattāti attho. Sambodhiparāyaṇattāti",
  "tika-s0201t1:210_1": "uparimaggasambodhipaṭisaraṇattā, tadadhigamāya ninnapoṇapabbhārabhāvatoti attho.",
  "tika-s0201t1:210_2": "Ubhayenapi tassa avassaṁbhāvinī sesapariññāti dasseti. Pariññeyyanti parijānitabbabhāvena",
  "tika-s0201t1:210_3": "ṭhitaṁ, pariññātuṁ vā sakkuṇeyyaṁ. Tappaṭipakkhato apariññeyyaṁ. Puthujjanassa viyāti",
  "tika-s0201t1:210_4": "etena idhādhippetaputhujjanassa pariññeyyabhāvāsaṅkā eva natthi anadhikāratoti dasseti.",
  "tika-s0201t1:210_5": "‘‘Mābhinandī’’ti etthāpi imināva nayena attho veditabbo.",
  "tika-s0201t1:211": "Sekkhavāradutiyanayavaṇṇanā niṭṭhitā.",
  "tika-s0201t1:212": "Khīṇāsavavāratatiyādinayavaṇṇanā",
  "tika-s0201t1:213_0": "8.Sabhāgo diṭṭhasaccatādisāmaññena. Ārakā kilesehi arahanti padassa niruttinayena",
  "tika-s0201t1:213_1": "atthaṁ vatvā taṁ pāḷiyā samānento ‘‘vuttañceta’’ntiādimāha. Tattha pāpakāti lāmakaṭṭhena",
  "tika-s0201t1:213_2": "duggatisampāpanaṭṭhena ca pāpakā. Sāvajjaṭṭhena akosallasambhūtaṭṭhena ca akusalā.",
  "tika-s0201t1:213_3": "Saṁkilesaṁ arahanti, tattha vā niyuttāti saṁkilesikā. Punabbhavassa karaṇasīlā, punabbhavaphalaṁ",
  "tika-s0201t1:213_4": "arahantīti vā ponobhavikā. Saha darathena pariḷāhena pavattantīti sadarā. Dukkho",
  "tika-s0201t1:213_5": "kaṭuko, dukkhamo vā vipāko etesanti dukkhavipākā. Anāgate jātiyā ceva jarāmaraṇānañca",
  "tika-s0201t1:213_6": "vaḍḍhanena jātijarāmaraṇiyāti. Evametesaṁ padānaṁ attho veditabbo. Kāmañcāyaṁ suttantavaṇṇanā,",
  "tika-s0201t1:213_7": "abhidhammanayo pana nippariyāyoti tena dassento ‘‘cattāro āsavā’’tiādimāha. Samucchinnā",
  "tika-s0201t1:213_8": "paṭippassaddhāti na kevalaṁ samucchinnā eva, atha kho paṭippassaddhāpīti maggakiccena",
  "tika-s0201t1:213_9": "sadisaṁ phalakiccampi niddhāreti.",
  "tika-s0201t1:214": "Sīlavisodhanādinā garūnaṁ paṭipattiyā anukaraṇaṁ garusaṁvāso. Ariyamaggapaṭipatti eva ariyamaggasaṁvāso. Dasa ariyāvāsā nāma pañcaṅgavippahīnatādayo. Ye sandhāya vuttaṁ –",
  "tika-s0201t1:215_0": "‘‘Dasayime, bhikkhave, ariyāvāsā, ye ariyā āvasiṁsu vā āvasanti vā āvasissanti vā.",
  "tika-s0201t1:215_1": "Katame dasa? Idha, bhikkhave, bhikkhu pañcaṅgavippahīno hoti chaḷaṅgasamannāgato,",
  "tika-s0201t1:215_2": "ekārakkho, caturāpasseno, panuṇṇapaccekasacco, samavayasaṭṭhesano, anāvilasaṅkappo,",
  "tika-s0201t1:215_3": "passaddhakāyasaṅkhāro, suvimuttacitto, suvimuttapañño. Ime kho, bhikkhave, dasa ariyāvāsā’’ti (a. ni. 10.19).",
  "tika-s0201t1:216_0": "Vussatīti vā vusitaṁ, ariyamaggo, ariyaphalañca, taṁ etassa atthīti atisayavacanicchāvasena",
  "tika-s0201t1:216_1": "arahā ‘‘vusitavā’’ti vutto. Karaṇīyanti pariññāpahānabhāvanāsacchikiriyamāha. Taṁ",
  "tika-s0201t1:216_2": "pana yasmā catūhi maggehi catūsu saccesu kattabbattā soḷasavidhanti veditabbaṁ. Tenāha",
  "tika-s0201t1:216_3": "‘‘catūhi maggehikaraṇīya’’nti. Sammāvimuttassāti aggamaggaphalapaññāhi samucchedapaṭippassaddhīnaṁ",
  "tika-s0201t1:216_4": "vasena suṭṭhu vimuttassa. Santacittassāti tato eva sabbakilesadarathapariḷāhānaṁ",
  "tika-s0201t1:216_5": "vūpasantacittassa. Bhinnakilesassa khīṇāsavassa bhikkhuno. Katassa pariññādikiccassa",
  "tika-s0201t1:216_6": "paṭicayo puna karaṇaṁ natthi, tato eva karaṇīyaṁ na vijjati na upalabbhati.",
  "tika-s0201t1:217_0": "Bhārāti osīdāpanaṭṭhena bhārā viyāti bhārā. Vuttañhi ‘‘bhārā have pañcakkhandhā’’tiādi",
  "tika-s0201t1:217_1": "(saṁ. ni. 3.22). Attano yonisomanasikārāyattanti attupanibandhaṁ, sasantānapariyāpannattā",
  "tika-s0201t1:217_2": "attānaṁ avijahanaṁ. Tayidaṁ yadipi sabbasmiṁ anavajjadhamme sambhavati, akuppasabhāvāparihānadhammesu",
  "tika-s0201t1:217_3": "pana aggabhūte arahatte sātisayaṁ, netaresūti dassento āha ‘‘attano paramatthaṭṭhena",
  "tika-s0201t1:217_4": "vā’’ti, uttamaṭṭhabhāvenāti attho.",
  "tika-s0201t1:218_0": "Suttantanayo nāma pariyāyanayoti nippariyāyanayena saṁyojanāni dassento ‘‘bhavarāgaissāmacchariyasaṁyojana’’nti",
  "tika-s0201t1:218_1": "āha, na pana ‘‘rūparāgo’’tiādinā. Bhavesu saṁyojantīti kilesakammavipākavaṭṭānaṁ",
  "tika-s0201t1:218_2": "paccayo hutvā nissarituṁ appadānavasena bandhanti. Satipi hi aññesaṁ tappaccayabhāve",
  "tika-s0201t1:218_3": "na vinā saṁyojanāni tesaṁ tappaccayabhāvo atthi, orambhāgiyauddhambhāgiyasaṅgahitehi",
  "tika-s0201t1:218_4": "ca tehi taṁtaṁbhavanibbattakakammaniyamo bhavaniyamo ca hoti , na ca upacchinnasaṁyojanassa",
  "tika-s0201t1:218_5": "katānipi kammāni bhavaṁ nibbattentīti tesaṁyeva saṁyojanaṭṭho daṭṭhabbo.",
  "tika-s0201t1:219_0": "Sammā aññāyāti ājānanabhūtāya aggamaggapaññāya sammā yathābhūtaṁ dukkhādīsu yo yathā",
  "tika-s0201t1:219_1": "jānitabbo, taṁ tathā jānitvā. Cittavimutti sabbassa cittasaṁkilesassa vissaggo. Nibbānādhimutti",
  "tika-s0201t1:219_2": "nibbāne adhimuccanaṁ tattha ninnapoṇapabbhāratā. Tanti pathavīādikaṁ. Pariññātaṁ,",
  "tika-s0201t1:219_3": "na puthujjanassa viya apariññātaṁ, sekkhassa viya pariññeyyaṁ vā. Tasmāti pariññātattā.",
  "tika-s0201t1:220_0": "Catutthapañcamachaṭṭhavārā tattha tattha kilesanibbānakittanavasena pavattattā nibbānavārā",
  "tika-s0201t1:220_1": "nāma. Tattha pathavīādīnaṁ pariññātattā amaññanā, sā pana pariññā rāgādīnaṁ khayena",
  "tika-s0201t1:220_2": "siddhāti imassa atthassa dīpanavasena pāḷi pavattāti dassento ‘‘pariññātaṁ tassāti",
  "tika-s0201t1:220_3": "sabbapadehi yojetvāpunakhayā rāgassa vītarāgattāti yojetabbaṁ. Esa nayo itaresū’’ti",
  "tika-s0201t1:220_4": "āha. Tattha itaresūti pañcamachaṭṭhavāresu. Yadi evaṁ kasmā pāḷi evaṁ na dissatīti",
  "tika-s0201t1:220_5": "āha ‘‘desanā pana ekattha vuttaṁ sabbattha vuttameva hotīti saṁkhittā’’ti.",
  "tika-s0201t1:221_0": "Na khayā rāgassa vītarāgo sabbaso appahīnarāgattā. Vikkhambhitarāgo hi soti. Bāhirakaggahaṇañcettha",
  "tika-s0201t1:221_1": "tathābhāvasseva tesu labbhanato, na tesu eva tathābhāvassa labbhanato. Idāni yā sā",
  "tika-s0201t1:221_2": "‘‘pariññātaṁ tassā’’ti sabbapadehi yojanā vuttā, taṁ vināpi nibbānavāraatthayojanaṁ",
  "tika-s0201t1:221_3": "dassetuṁ ‘‘yathā cā’’tiādi vuttaṁ. Tattha maññanaṁ na maññatīti maññanā nappavattatīti",
  "tika-s0201t1:221_4": "attho. Maññanāya maññitabbattepi tassā vatthuantogadhattāti evamettha attho daṭṭhabbo.",
  "tika-s0201t1:222_0": "Yadipi pariññātapadaṁ aggahetvā nibbānavāradesanā pavattā, evampi ‘‘khayā’’tiādipadehi",
  "tika-s0201t1:222_1": "pariññāsiddhi eva pakāsīyatīti ko tesaṁ visesoti codanaṁ sandhāyāha ‘‘ettha cā’’tiādi.",
  "tika-s0201t1:222_2": "Maggabhāvanāpāripūridassanatthaṁ vutto, maggakiccantā hi pariññāyoti adhippāyo. Itare…pe…",
  "tika-s0201t1:222_3": "veditabbā vītarāgādikittanatoti. Dvīhi vā kāraṇehīti yathāvuttakāraṇadvayena. Assāti",
  "tika-s0201t1:222_4": "khīṇāsavassa. Ayaṁ visesoti idāni vuccamāno viseso. Yadipi khīṇāsavo ekantena vītarāgo",
  "tika-s0201t1:222_5": "vītadoso vītamoho eva ca hoti, yāya pana pubbabhāgapaṭipadāya vītarāgatādayo savisesāti",
  "tika-s0201t1:222_6": "vattabbataṁ labhanti, taṁ dassento ‘‘tīsu hī’’tiādimāha . ‘‘Ratto atthaṁ na jānātī’’tiādinā",
  "tika-s0201t1:222_7": "(netti. 11) rāge ādīnavaṁ passato ‘‘rāgo ca nāma sukhābhisaṅgena uppajjati, sukhañca",
  "tika-s0201t1:222_8": "vipariṇāmato dukkhaṁ. Pageva itara’’nti sahetuke rāge ādīnavadassanaṁ dukkhānupassanāya",
  "tika-s0201t1:222_9": "nimittaṁ, dukkhānupassanā ca paṇidhiyā paṭipakkhabhāvato appaṇihitavimokkhaṁ paripuretīti",
  "tika-s0201t1:222_10": "āha ‘‘rāge…pe… vītarāgo hotī’’ti. Tathā ‘‘duṭṭho atthaṁ na jānātī’’tiādinā (itivu.",
  "tika-s0201t1:222_11": "88) dose ādīnavaṁ passato ‘‘doso ca nāma dukkhaṁ paṭicca uppajjati, tañca ubhayaṁ",
  "tika-s0201t1:222_12": "anavaṭṭhitaṁ ittaraṁ pabhaṅgū’’ti sahetuke dose ādīnavadassanaṁ aniccānupassanāya",
  "tika-s0201t1:222_13": "nimittaṁ, aniccānupassanā ca niccanimittādīnaṁ paṭipakkhabhāvato animittavimokkhaṁ",
  "tika-s0201t1:222_14": "paripūretīti āha ‘‘dose…pe… hotī’’ti. Tathā ‘‘mūḷho atthaṁ na jānātī’’tiādinā (itivu.",
  "tika-s0201t1:222_15": "88) mohe ādīnavaṁ passato ‘‘moho nāma yathāsabhāvaggahaṇassa paribbhamanto’’ti mohassa",
  "tika-s0201t1:222_16": "vikkhambhanaṁ anattānupassanāya nimittaṁ, anattānupassanāya ca attābhinivesassa paṭipakkhabhāvato",
  "tika-s0201t1:222_17": "suññataṁ vimokkhaṁ paripūretīti āha ‘‘mohe…pe… vītamoho hotī’’ti.",
  "tika-s0201t1:223_0": "Evaṁ santeti yadi vītarāgatādayo vimokkhavibhāgena vuttā, evaṁ sante. Tasmāti yasmā",
  "tika-s0201t1:223_1": "vimokkhamukhavimokkhānaṁ vasena niyametvā na vuttaṁ, tasmā. Yaṁ kiñci arahato sambhavantaṁ",
  "tika-s0201t1:223_2": "vibhajitvā vuccatīti vārattayadesanā katāti imamatthaṁ dasseti ‘‘yaṁ arahato’’tiādinā.",
  "tika-s0201t1:224_0": "Evaṁ vimuttivibhāgena khīṇāsavassa vibhāgaṁ vārattayadesanānibandhanaṁ dassetvā idāni",
  "tika-s0201t1:224_1": "avibhāgenapi tattha pariññāvisayassa anusayavisayassa ca vibhāgaṁ tassa nibandhanaṁ",
  "tika-s0201t1:224_2": "dassento ‘‘avisesenā’’tiādimāha. Tattha upekkhāvedanā visesato saṅkhāradukkhaṁ sammohādhiṭṭhānanti",
  "tika-s0201t1:224_3": "vuttaṁ ‘‘saṅkhāra…pe… moho’’ti. Sesaṁ vuttanayattā suviññeyyameva.",
  "tika-s0201t1:225": "Khīṇāsavavāratatiyādinayavaṇṇanā niṭṭhitā.",
  "tika-s0201t1:226": "Tathāgatavārasattamanayavaṇṇanā",
  "tika-s0201t1:227_0": "12. Yehi (dī. ni. abhi. ṭī. 1.7.cūḷasīlavaṇṇanā; a. ni. ṭī. 1.1.170) guṇavisesehi",
  "tika-s0201t1:227_1": "nimittabhūtehi bhagavati ‘‘tathāgato’’ti ayaṁ samaññā pavattā, taṁ dassanatthaṁ ‘‘aṭṭhahi",
  "tika-s0201t1:227_2": "kāraṇehi bhagavā tathāgato’’tiādi vuttaṁ. Guṇanemittakāneva hi bhagavato sabbāni nāmāni. Yathāha –",
  "tika-s0201t1:228": "‘‘Asaṅkhyeyyāni nāmāni, saguṇena mahesino;",
  "tika-s0201t1:229": "Guṇena nāmamuddheyyaṁ, api nāmasahassato’’ti. (dha. sa. aṭṭha. 1313; udā. aṭṭha. 53; paṭi. ma. aṭṭha. 1.76; dī. ni. abhi. ṭī. 1.7.cūḷasīlavaṇṇanā; a. ni. ṭī. 1.1.170) –",
  "tika-s0201t1:230_0": "Tathā āgatoti ettha ākāraniyamanavasena opammasampaṭipādanattho tathā-saddo. Sāmaññajotanā",
  "tika-s0201t1:230_1": "hi visese avatiṭṭhatīti paṭipādagamanattho āgata-saddo, na ñāṇagamanattho ‘‘tathalakkhaṇaṁ",
  "tika-s0201t1:230_2": "āgato’’tiādīsu (dī. ni. aṭṭha. 1.7; ma. ni. aṭṭha. 1.12; saṁ. ni. aṭṭha. 2.3.78;",
  "tika-s0201t1:230_3": "a. ni. aṭṭha. 1.1.170; udā. aṭṭha. 18; itivu. aṭṭha. 38; theragā. aṭṭha. 1.1.3; bu.",
  "tika-s0201t1:230_4": "vaṁ. aṭṭha. 2.bāhiranidāna; mahāni. aṭṭha. 14) viya, nāpi kāyagamanādiattho ‘‘āgato",
  "tika-s0201t1:230_5": "kho mahāsamaṇo, māgadhānaṁ giribbaja’’ntiādīsu (mahāva. 63) viya. Tattha yadākāraniyamanavasena",
  "tika-s0201t1:230_6": "opammasampaṭipādanattho tathā-saddo, taṁ karuṇāppadhānattā mahākaruṇāmukhena purimabuddhānaṁ",
  "tika-s0201t1:230_7": "āgamanapaṭipadaṁ udāharaṇavasena sāmaññato dassento yaṁtaṁsaddānaṁ ekantasambandhabhāvato",
  "tika-s0201t1:230_8": "‘‘yathā sabbaloka…pe… āgatā’’ti sādhāraṇato vatvā puna taṁ paṭipadaṁ mahāpadānasuttādīsu",
  "tika-s0201t1:230_9": "(dī. ni. 2.4) sambahulaniddesena supākaṭānaṁ āsannānañca vipassīādīnaṁ channaṁ sammāsambuddhānaṁ",
  "tika-s0201t1:230_10": "vasena dassento ‘‘yathā vipassī bhagavā’’tiādimāha. Tattha yena abhinīhārenāti manussatta-liṅgasampatti-hetu-satthāradassana-pabbajjā-abhiññādiguṇasampatti-adhikāra-chandānaṁ",
  "tika-s0201t1:230_11": "vasena aṭṭhaṅgasamannāgatena kāyapaṇidhānamahāpaṇidhānena. Sabbesañhi sammāsambuddhānaṁ",
  "tika-s0201t1:230_12": "kāyapaṇidhānaṁ imināva nīhārena samijjhatīti.",
  "tika-s0201t1:231_0": "Evaṁ mahābhinīhāravasena ‘‘tathāgato’’ti padassa atthaṁ vatvā idāni pāramīpūraṇavasena",
  "tika-s0201t1:231_1": "dassetuṁ ‘‘atha vā yathā vipassī bhagavā…pe… yathā kassapo bhagavā dānapāramiṁ pūretvā’’tiādi",
  "tika-s0201t1:231_2": "vuttaṁ. Imasmiṁ pana ṭhāne suttantikānaṁ mahābodhiyānapaṭipadāya kosallajananatthaṁ",
  "tika-s0201t1:231_3": "pāramīkathā vattabbā, sā pana sabbākārasampannā cariyāpiṭakavaṇṇanāya (cariyā. pakiṇṇakakathā)",
  "tika-s0201t1:231_4": "vitthārato niddiṭṭhā, tasmā atthikehi tattha vuttanayeneva veditabbā. Yathā pana",
  "tika-s0201t1:231_5": "pubbe vipassīādayo sammāsambuddhā abhinīhārasampattiyaṁ patiṭṭhāya suvisuddhāya paṭipadāya",
  "tika-s0201t1:231_6": "anavasesato sammadeva sabbā pāramiyo paripūresuṁ, evaṁ amhākampi bhagavā paripūresīti",
  "tika-s0201t1:231_7": "imamatthaṁ sandhāyāha ‘‘samattiṁ sapāramiyo pūretvā’’ti. Satipi aṅgapariccāgādīnaṁ",
  "tika-s0201t1:231_8": "dānapāramibhāve pariccāgavisesabhāvadassanatthañceva sudukkarabhāvadassanatthañca",
  "tika-s0201t1:231_9": "‘‘pañca mahāpariccāge’’ti visuṁ gahaṇaṁ, tatoyeva ca aṅgapariccāgato visuṁ nayanapariccāgaggahaṇampi",
  "tika-s0201t1:231_10": "kataṁ, pariggahapariccāgabhāvasāmaññepi dhanarajjapariccāgato puttadārapariccāgaggahaṇañca kataṁ.",
  "tika-s0201t1:232_0": "Gatapaccāgatikavattapūraṇādikāya pubbabhāgapaṭipadāya saddhiṁ abhiññāsamāpattinipphādanaṁ",
  "tika-s0201t1:232_1": "pubbayogo, dānādīsuyeva sātisayapaṭipattinipphādanaṁ pubbacariyā, sā cariyāpiṭakasaṅgahitā.",
  "tika-s0201t1:232_2": "Abhinīhāro pubbayogo, dānādipaṭipatti, kāyavivekavasena ekacariyā vā pubbacariyāti",
  "tika-s0201t1:232_3": "keci. Dānādīnañceva appicchatādīnañca saṁsāranibbānesu ādīnavānisaṁsānañca vibhāvanavasena",
  "tika-s0201t1:232_4": "sattānaṁ bodhittaye patiṭṭhāpanaparipācanavasena ca pavattā kathā dhammakkhānaṁ,",
  "tika-s0201t1:232_5": "ñātīnaṁ atthacariyā ñātatthacariyā, sāpi karuṇāya vaseneva. Ādi-saddena lokatthacariyādayo",
  "tika-s0201t1:232_6": "saṅgaṇhāti. Kammassakatañāṇavasena, anavajjakammāyatanasippāyatanavijjāṭṭhānaparicayavasena",
  "tika-s0201t1:232_7": "khandhāyatanādiparicayavasena, lakkhaṇattayatīraṇavasena ca ñāṇacāro buddhicariyā,",
  "tika-s0201t1:232_8": "sā pana atthato paññāpāramīyeva, ñāṇasambhāradassanatthaṁ visuṁ gahaṇaṁ. Koṭīti pariyanto, ukkaṁsoti attho.",
  "tika-s0201t1:233_0": "Cattāro satipaṭṭhāne bhāvetvā brūhetvāti sambandho. Tattha bhāvetvāti uppādetvā.",
  "tika-s0201t1:233_1": "Brūhetvāti vaḍḍhetvā. Satipaṭṭhānādiggahaṇena āgamanapaṭipadaṁ matthakaṁ pāpetvā",
  "tika-s0201t1:233_2": "dasseti. Vipassanāsahagatā eva vā satipaṭṭhānādayo daṭṭhabbā. Ettha ca ‘‘yena abhinīhārenā’’tiādinā",
  "tika-s0201t1:233_3": "āgamanapaṭipadāya ādiṁ dasseti, ‘‘dānapāramī’’tiādinā majjhaṁ, ‘‘cattāro satipaṭṭhāne’’tiādinā",
  "tika-s0201t1:233_4": "pariyosānanti veditabbaṁ.",
  "tika-s0201t1:234_0": "Sampatijātoti muhuttajāto manussānaṁ hatthato muttamatto, na mātukucchito nikkhantamatto.",
  "tika-s0201t1:234_1": "Nikkhantamattañhi mahāsattaṁ paṭhamaṁ brahmāno suvaṇṇajālena paṭiggaṇhiṁsu, tesaṁ",
  "tika-s0201t1:234_2": "hatthato cattāro mahārājāno ajinappaveṇiyā, tesaṁ hatthato manussā dukūlacumbaṭakena",
  "tika-s0201t1:234_3": "paṭiggaṇhiṁsu, manussānaṁ hatthato muccitvā pathaviyaṁ patiṭṭhitoti. Yathāha bhagavā",
  "tika-s0201t1:234_4": "mahāpadānadesanāyaṁ. Setamhi chatteti dibbasetacchatte. Anudhārīyamāneti dhārīyamāne.",
  "tika-s0201t1:234_5": "Ettha ca chattaggahaṇeneva khaggādīni pañca kakudhabhaṇṭānipi vuttānevāti daṭṭhabbaṁ.",
  "tika-s0201t1:234_6": "Khaggatālavaṇṭamorahatthakavālabījanīuṇhīsapaṭṭāpi hi chattena saha tadā upaṭṭhitā",
  "tika-s0201t1:234_7": "ahesuṁ, chattādīniyeva ca tadā paññāyiṁsu, na chattādiggāhakā. Sabbā ca disāti dasapi",
  "tika-s0201t1:234_8": "disā. Nayidaṁ sabbadisāvilokanaṁ sattapadavītihāruttarakālaṁ daṭṭhabbaṁ. Mahāsatto",
  "tika-s0201t1:234_9": "hi manussānaṁ hatthato muccitvā puratthimadisaṁ olokesi. Tattha devamanussā gandhamālādīhi",
  "tika-s0201t1:234_10": "pūjayamānā ‘‘mahāpurisa idha tumhehi sadisopi natthi, kuto uttaritaro’’ti āhaṁsu.",
  "tika-s0201t1:234_11": "Evaṁ catasso disā, catasso anudisā; heṭṭhā, uparīti sabbā disā anuviloketvā sabbattha",
  "tika-s0201t1:234_12": "attanā sadisaṁ adisvā ‘‘ayaṁ uttarā disā’’ti tattha sattapadavītihārena agamāsi.",
  "tika-s0201t1:234_13": "Āsabhinti uttamaṁ. Aggoti sabbapaṭhamo. Jeṭṭho seṭṭhoti ca tasseva vevacanaṁ. Ayamantimā",
  "tika-s0201t1:234_14": "jāti, natthi dāni punabbhavoti imasmiṁ attabhāve pattabbaṁ arahattaṁ byākāsi.",
  "tika-s0201t1:235": "Anekesaṁ visesādhigamānaṁ pubbanimittabhāvenāti saṁkhittena vuttamatthaṁ ‘‘yañhī’’tiādinā vitthārato dasseti. Tattha etthāti –",
  "tika-s0201t1:236": "‘‘Anekasākhañca sahassamaṇḍalaṁ,",
  "tika-s0201t1:237": "Chattaṁ marū dhārayumantalikkhe;",
  "tika-s0201t1:238": "Suvaṇṇadaṇḍā vītipatanti cāmarā,",
  "tika-s0201t1:239": "Na dissare cāmarachattagāhakā’’ti. (su. ni. 693);",
  "tika-s0201t1:240_0": "Imissā gāthāya. Sabbaññutaññāṇameva sabbattha appaṭihatacāratāya anāvaraṇañāṇanti",
  "tika-s0201t1:240_1": "āha ‘‘sabbaññutānāvaraṇañāṇapaṭilābhassā’’ti. Tathā ayaṁ bhagavāpi gato…pe… pubbanimittabhāvenāti",
  "tika-s0201t1:240_2": "etena abhijātiyaṁ dhammatāvasena uppajjanakavisesā sabbabodhisattānaṁ sādhāraṇāti",
  "tika-s0201t1:240_3": "dasseti. Pāramitānissandā hi teti.",
  "tika-s0201t1:241_0": "Vikkamīti agamāsi. Marūti devā. Samāti vilokanasamatāya samā sadisiyo. Mahāpuriso",
  "tika-s0201t1:241_1": "hi yathā ekaṁ disaṁ vilokesi, evaṁ sesadisāpi, na katthaci vilokane vibandho tassa",
  "tika-s0201t1:241_2": "ahosīti. Samāti vā viloketuṁ yuttā, visamarahitāti attho. Na hi tadā bodhisattassa",
  "tika-s0201t1:241_3": "virūpabībhacchavisamarūpāni viloketuṁ ayuttāni disāsu upaṭṭhahantīti.",
  "tika-s0201t1:242_0": "Evaṁ ‘‘tathā gato’’ti kāyagamanaṭṭhena gata-saddena tathāgata-saddaṁ niddisitvā idāni",
  "tika-s0201t1:242_1": "ñāṇagamanaṭṭhena taṁ dassetuṁ ‘‘atha vā’’tiādimāha. Tattha nekkhammenāti alobhappadhānena",
  "tika-s0201t1:242_2": "kusalacittuppādena . Kusalā hi dhammā idha nekkhammaṁ, na pabbajjādayo, ‘‘paṭhamajjhāna’’nti",
  "tika-s0201t1:242_3": "(dī. ni. abhi. ṭī. 1.7.cūḷasīlavaṇṇanā; a. ni. ṭī. 1.1.170) ca vadanti. Pahāyāti",
  "tika-s0201t1:242_4": "pajahitvā. Gato adhigato, paṭipanno uttarivisesanti attho. Pahāyāti vā pahānahetu,",
  "tika-s0201t1:242_5": "pahānalakkhaṇaṁ vā. Hetulakkhaṇattho hi ayaṁ pahāya-saddo. Kāmacchandādippahānahetukaṁ",
  "tika-s0201t1:242_6": "‘‘gato’’ti hettha vuttaṁ gamanaṁ avabodho, paṭipatti eva vā kāmacchandādippahānena",
  "tika-s0201t1:242_7": "ca lakkhīyatīti. Esa nayo padāletvātiādīsupi. Abyāpādenāti mettāya. Ālokasaññāyāti",
  "tika-s0201t1:242_8": "vibhūtaṁ katvā manasikaraṇena (dī. ni. abhi. ṭī. 1.7.cūḷasīlavaṇṇanā) upaṭṭhitaālokasañcānanena.",
  "tika-s0201t1:242_9": "Avikkhepenāti samādhinā. Dhammavavatthānenāti kusalādidhammānaṁ yāthāvanicchayena.",
  "tika-s0201t1:242_10": "‘‘Sappaccayanāmarūpavavatthānenā’’tipi vadanti.",
  "tika-s0201t1:243_0": "Evaṁ kāmacchandādinīvaraṇappahānena ‘‘abhijjhaṁ loke pahāyā’’tiādinā (vibha. 508)",
  "tika-s0201t1:243_1": "vuttāya paṭhamajjhānassa pubbabhāgapaṭipadāya bhagavato tathāgatabhāvaṁ dassetvā",
  "tika-s0201t1:243_2": "idāni saha upāyena aṭṭhahi samāpattīhi aṭṭhārasahi ca mahāvipassanāhi taṁ dassetuṁ",
  "tika-s0201t1:243_3": "‘‘ñāṇenā’’tiādimāha. Nāmarūpapariggahakaṅkhāvitaraṇānañhi vinibandhabhūtassa mohassa",
  "tika-s0201t1:243_4": "dūrīkaraṇena ñātapariññāyaṁ ṭhitassa aniccasaññādayo sijjhanti, tathā jhānasamāpattīsu",
  "tika-s0201t1:243_5": "abhiratinimittena pāmojjena. Tattha ‘‘anabhiratiyā vinoditāya jhānādīnaṁ samadhigamo’’ti",
  "tika-s0201t1:243_6": "samāpattivipassanānaṁ arativinodanaavijjāpadālanādīni upāyo, uppaṭipāṭiniddeso pana",
  "tika-s0201t1:243_7": "nīvaraṇasabhāvāya avijjāya heṭṭhā nivaraṇesupi saṅgahadassanatthanti daṭṭhabbaṁ.",
  "tika-s0201t1:243_8": "Samāpattivihārappavesavibandhanena nīvaraṇāni kavāṭasadisānīti āha ‘‘nīvaraṇakavāṭaṁ",
  "tika-s0201t1:243_9": "ugghāṭetvā’’ti. ‘‘Rattiṁ anuvitakketvā anuvicāretvā divā kammante payojetī’’ti (ma.",
  "tika-s0201t1:243_10": "ni. 1.251) vuttaṭṭhāne vitakkavicārā dhūmāyanāti adhippetāti āha ‘‘vitakkavicāradhūma’’nti.",
  "tika-s0201t1:243_11": "Kiñcāpi paṭhamajjhānupacāreyeva dukkhaṁ, catutthajjhānupacāre ca sukhaṁ pahīyati,",
  "tika-s0201t1:243_12": "atisayappahānaṁ pana sandhāyāha ‘‘catutthajjhānena sukhadukkhaṁ pahāyā’’ti.",
  "tika-s0201t1:244_0": "Aniccassa, aniccanti ca anupassanā aniccānupassanā, tebhūmakadhammānaṁ aniccataṁ",
  "tika-s0201t1:244_1": "gahetvā pavattāya vipassanāyetaṁ nāmaṁ. Niccasaññanti saṅkhatadhammesu ‘‘niccā sassatā’’ti",
  "tika-s0201t1:244_2": "evaṁpavattamicchāsaññaṁ. Saññāsīsena diṭṭhicittānampi gahaṇaṁ daṭṭhabbaṁ. Esa nayo",
  "tika-s0201t1:244_3": "ito paresupi. Nibbidānupassanāyāti saṅkhāresu nibbijjanākārena pavattāya anupassanāya.",
  "tika-s0201t1:244_4": "Nandinti sappītikataṇhaṁ. Virāgānupassanāyāti saṅkhāresu virajjanākārena pavattāya",
  "tika-s0201t1:244_5": "anupassanāya. Nirodhānupassanāyāti saṅkhārānaṁ nirodhassa anupassanāya. Yathā vā",
  "tika-s0201t1:244_6": "saṅkhārā nirujjhantiyeva, āyatiṁ punabbhavavasena na uppajjanti, evaṁ anupassanā",
  "tika-s0201t1:244_7": "nirodhānupassanā. Tenevāha ‘‘nirodhānupassanāya nirodheti, no samudetī’’ti. Muccitukamyatā",
  "tika-s0201t1:244_8": "hi ayaṁ balappattāti. Paṭinissajjanākārena pavattā anupassanā paṭinissaggānupassanā,",
  "tika-s0201t1:244_9": "paṭisaṅkhāsantiṭṭhanā hi ayaṁ. Ādānanti niccādivasena gahaṇaṁ. Santatisamūhakiccārammaṇānaṁ",
  "tika-s0201t1:244_10": "vasena ekattaggahaṇaṁ ghanasaññā. Āyūhanaṁ abhisaṅkharaṇaṁ. Avatthāvisesāpatti vipariṇāmo.",
  "tika-s0201t1:244_11": "Dhuvasaññanti thirabhāvaggahaṇaṁ. Nimittanti samūhādighanavasena sakiccaparicchedatāya",
  "tika-s0201t1:244_12": "ca saṅkhārānaṁ saviggahaggahaṇaṁ. Paṇidhinti rāgādipaṇidhiṁ. Sā panatthato taṇhāvasena",
  "tika-s0201t1:244_13": "saṅkhāresu ninnatā. Abhinivesanti attānudiṭṭhiṁ.",
  "tika-s0201t1:245_0": "Aniccadukkhādivasena sabbadhammatīraṇaṁ adhipaññādhammavipassanā. Sārādānābhinivesanti",
  "tika-s0201t1:245_1": "asāresu sāraggahaṇavipallāsaṁ. Issarakuttādivasena loko samuppannoti abhiniveso sammohābhiniveso.",
  "tika-s0201t1:245_2": "Keci pana ‘‘ahosiṁ nu kho ahaṁ atītamaddhānantiādinā (ma. ni. 1.18; saṁ. ni. 2.20)",
  "tika-s0201t1:245_3": "pavattasaṁsayāpatti sammohābhiniveso’’ti vadanti. Saṅkhāresu leṇatāṇabhāvaggahaṇaṁ",
  "tika-s0201t1:245_4": "ālayābhiniveso. ‘‘Ālayaratā ālayasammuditā’’ti (dī. ni. 2.64, 67; ma. ni. 1.281;",
  "tika-s0201t1:245_5": "2.337; saṁ. ni. 1.172; mahāva. 7, 8) vacanato ālayo taṇhā, sāyeva cakkhādīsu rūpādīsu",
  "tika-s0201t1:245_6": "ca abhinivisanavasena pavattiyā ālayābhinivesoti keci. ‘‘Evaṁvidhā saṅkhārā paṭinissajjīyantī’’ti",
  "tika-s0201t1:245_7": "pavattaṁ ñāṇaṁ paṭisaṅkhānupassanā. Vaṭṭato vigatattā vivaṭṭaṁ, nibbānaṁ, tattha",
  "tika-s0201t1:245_8": "ārammaṇakaraṇasaṅkhātena anupassanena pavattiyā vivaṭṭānupassanā, gotrabhū. Saṁyogābhinivesanti",
  "tika-s0201t1:245_9": "saṁyujjanavasena saṅkhāresu nivisanaṁ. Diṭṭhekaṭṭheti diṭṭhiyā sahajātekaṭṭhe pahānekaṭṭhe",
  "tika-s0201t1:245_10": "ca. Oḷāriketi uparimaggavajjhakilese apekkhitvā vuttaṁ, aññathā dassanena pahātabbāpi",
  "tika-s0201t1:245_11": "dutiyamaggavajjhehi oḷārikāti. Aṇusahagateti aṇubhūte. Idaṁ heṭṭhimamaggavajjhe apekkhitvā",
  "tika-s0201t1:245_12": "vuttaṁ. Sabbakileseti avasiṭṭhasabbakilese. Na hi paṭhamādimaggehi pahīnā kilesā puna pahīyantīti.",
  "tika-s0201t1:246_0": "Kakkhaḷattaṁ kathinabhāvo. Paggharaṇaṁ dravabhāvo. Lokiyavāyunā bhastassa viya yena",
  "tika-s0201t1:246_1": "vāyunā taṁtaṁkalāpassa uddhumāyanaṁ, thaddhabhāvo vā, taṁ vitthambhanaṁ. Vijjamānepi",
  "tika-s0201t1:246_2": "kalāpantarabhūtānaṁ kalāpantarabhūtehi samphuṭṭhabhāve taṁtaṁbhūtavivittatā rūpapariyanto",
  "tika-s0201t1:246_3": "ākāsoti yesaṁ yo paricchedo, tehi so asamphuṭṭhova, aññathā bhūtānaṁ paricchedasabhāvo",
  "tika-s0201t1:246_4": "na siyā byāpībhāvāpattito, abyāpitāva asamphuṭṭhatāti yasmiṁ kalāpe bhūtānaṁ paricchedo,",
  "tika-s0201t1:246_5": "tehi asamphuṭṭhabhāvo asamphuṭṭhalakkhaṇaṁ. Tenāha bhagavā ākāsadhātuniddese (dha.",
  "tika-s0201t1:246_6": "sa. 637) ‘‘asamphuṭṭhaṁ catūhi mahābhūtehī’’ti.",
  "tika-s0201t1:247_0": "Virodhipaccayasannipāte visadisuppatti ruppanaṁ. Cetanāpadhānattā saṅkhārakkhandhadhammānaṁ",
  "tika-s0201t1:247_1": "cetanāvasenetaṁ vuttaṁ ‘‘saṅkhārānaṁ abhisaṅkharaṇalakkhaṇa’’nti. Tathā hi suttantabhājanīye",
  "tika-s0201t1:247_2": "saṅkhārakkhandhavibhaṅge (vibha. 92) ‘‘cakkhusamphassajā cetanā’’tiādinā cetanāva",
  "tika-s0201t1:247_3": "vibhattā. Abhisaṅkharaṇalakkhaṇā ca cetanā. Yathāha ‘‘tattha katamo puññābhisaṅkhāro?",
  "tika-s0201t1:247_4": "Kusalā cetanā kāmāvacarā’’tiādi. Pharaṇaṁ savipphārikatā. Assaddhiyeti asaddhiyahetu.",
  "tika-s0201t1:247_5": "Nimittatthe bhummaṁ. Esa nayo kosajjetiādīsu. Upasamalakkhaṇanti kāyacittapariḷāhūpasamalakkhaṇaṁ.",
  "tika-s0201t1:247_6": "Līnuddhaccarahite adhicitte pavattamāne paggahaniggahasampahaṁsanesu abyāvaṭatāya",
  "tika-s0201t1:247_7": "ajjhupekkhanaṁ paṭisaṅkhānaṁ pakkhapātupacchedato.",
  "tika-s0201t1:248_0": "Musāvādādīnaṁ visaṁvādanādikiccatāya lūkhānaṁ apariggāhakānaṁ paṭipakkhabhāvato pariggāhakasabhāvā",
  "tika-s0201t1:248_1": "sammāvācā siniddhabhāvato sampayuttadhamme sammāvācāpaccayasubhāsitānaṁ sotārañca",
  "tika-s0201t1:248_2": "puggalaṁ pariggaṇhātīti tassā pariggāhalakkhaṇaṁ vuttaṁ. Kāyikakiriyā kiñci kattabbaṁ",
  "tika-s0201t1:248_3": "samuṭṭhāpeti, sayañca samuṭṭhahanaṁ ghaṭanaṁ hotīti sammākammanta saṅkhātāya viratiyā",
  "tika-s0201t1:248_4": "samuṭṭhānalakkhaṇaṁ daṭṭhabbaṁ. Sampayuttadhammānaṁ vā ukkhipanaṁ samuṭṭhāpanaṁ kāyikakiriyāya",
  "tika-s0201t1:248_5": "bhārukkhipanaṁ viya. Jīvamānassa sattassa, sampayuttadhammānaṁ vā jīvitindriyappavattiyā,",
  "tika-s0201t1:248_6": "ājīvasseva vā suddhi vodānaṁ. Sasampayuttadhammassa cittassa saṁkilesapakkhe patituṁ",
  "tika-s0201t1:248_7": "adatvā sammadeva paggaṇhanaṁ paggaho.",
  "tika-s0201t1:249_0": "‘‘Saṅkhārā’’ti idha cetanā adhippetāti vuttaṁ ‘‘saṅkhārānaṁ cetanālakkhaṇa’’nti.",
  "tika-s0201t1:249_1": "Namanaṁ ārammaṇābhimukhabhāvo. Āyatanaṁ pavattanaṁ. Āyatanānaṁ vasena hi āyasaṅkhātānaṁ",
  "tika-s0201t1:249_2": "cittacetasikānaṁ pavatti. Taṇhāya hetulakkhaṇanti vaṭṭassa janakahetubhāvo, maggassa",
  "tika-s0201t1:249_3": "pana nibbānasampāpakattanti ayametesaṁ viseso.",
  "tika-s0201t1:250": "Tathalakkhaṇaṁ aviparītasabhāvo. Ekaraso aññamaññānativattanaṁ anūnānadhikabhāvo. Yuganaddhā samathavipassanāva. Saddhāpaññā paggahāvikkhepātipi vadanti.",
  "tika-s0201t1:251_0": "Khīṇoti kilese khepatīti khayo, maggo. Anuppādapariyosānatāya anuppādo, phalaṁ. Passaddhi",
  "tika-s0201t1:251_1": "kilesavūpasamo. Chandassāti kattukāmatāchandassa. Mūlalakkhaṇaṁ patiṭṭhābhāvo. Samuṭṭhānabhāvo",
  "tika-s0201t1:251_2": "samuṭṭhānalakkhaṇaṁ ārammaṇapaṭipādakatāya sampayuttadhammānaṁ uppattihetutā. Samodhānaṁ",
  "tika-s0201t1:251_3": "visayādisannipātena gahetabbākāro, yā saṅgatīti vuccati. Samaṁ saha odahanti anena",
  "tika-s0201t1:251_4": "sampayuttadhammāti vā samodhānaṁ, phasso. Samosaranti sannipatanti etthāti samosaraṇaṁ.",
  "tika-s0201t1:251_5": "Vedanāya vinā appavattamānā sampayuttadhammā vedanānubhavananimittaṁ samosaṭā viya",
  "tika-s0201t1:251_6": "hontīti evaṁ vuttaṁ. Gopānasīnaṁ kūṭaṁ viya sampayuttānaṁ pāmokkhabhāvo pamukhalakkhaṇaṁ.",
  "tika-s0201t1:251_7": "Tato, tesaṁ vā sampayuttadhammānaṁ uttari padhānanti tatuttari, paññuttarā hi kusalā",
  "tika-s0201t1:251_8": "dhammā. Vimuttiyāti phalassa. Tañhi sīlādiguṇasārassa paramukkaṁsabhāvena sāraṁ.",
  "tika-s0201t1:251_9": "Ayañca lakkhaṇavibhāgo chadhātupañcajhānaṅgādivasena taṁtaṁsuttapadānusārena porāṇaṭṭhakathāyaṁ",
  "tika-s0201t1:251_10": "āgatanayena ca katoti daṭṭhabbaṁ. Tathā hi pubbe vuttopi koci dhammo pariyāyantarapakāsanatthaṁ",
  "tika-s0201t1:251_11": "puna dassito. Tato eva ca ‘‘chandamūlakā kusalā dhammā manasikārasamuṭṭhānā phassasamodhānā",
  "tika-s0201t1:251_12": "vedanāsamosaraṇā’’ti, ‘‘paññuttarā kusalā dhammā’’ti, ‘‘vimuttisāramidaṁ brahmacariya’’nti,",
  "tika-s0201t1:251_13": "‘‘nibbānogadhañhi āvuso brahmacariyaṁ nibbānapariyosāna’’nti (ma. ni. 1.466) ca suttapadānaṁ",
  "tika-s0201t1:251_14": "vasena ‘‘chandassa mūlalakkhaṇa’’ntiādi vuttaṁ.",
  "tika-s0201t1:252_0": "Tathadhammā nāma cattāri ariyasaccāni aviparītasabhāvattā. Tathāni taṁsabhāvattā.",
  "tika-s0201t1:252_1": "Avitathāni amusāsabhāvattā. Anaññathāni aññākārarahitattā. Jātipaccayasambhūtasamudāgataṭṭhoti",
  "tika-s0201t1:252_2": "jātipaccayā sambhūtaṁ hutvā sahitassa attano paccayānurūpassa uddhaṁ āgatabhāvo,",
  "tika-s0201t1:252_3": "anupavattanaṭṭhoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho,",
  "tika-s0201t1:252_4": "na jātito jarāmaraṇaṁ na hoti, na ca jātiṁ vinā aññato hotīti jātipaccayasambhūtaṭṭho.",
  "tika-s0201t1:252_5": "Itthañca jātito samudāgacchatīti jātipaccayasamudāgataṭṭho, yā yā jāti yathā yathā",
  "tika-s0201t1:252_6": "paccayo hoti, tadanurūpaṁ pātubhāvoti attho. Avijjāya saṅkhārānaṁ paccayaṭṭhoti etthāpi",
  "tika-s0201t1:252_7": "na avijjā saṅkhārānaṁ paccayo na hoti, na ca avijjaṁ vinā saṅkhārā uppajjanti, yā",
  "tika-s0201t1:252_8": "yā avijjā yesaṁ yesaṁ saṅkhārānaṁ yathā yathā paccayo hoti, ayaṁ avijjāya saṅkhārānaṁ",
  "tika-s0201t1:252_9": "paccayaṭṭho paccayabhāvoti attho.",
  "tika-s0201t1:253_0": "Bhagavā taṁ sabbākārato jānāti passatīti sambandho. Tenāti bhagavatā. Taṁ vibhajjamānanti",
  "tika-s0201t1:253_1": "yojetabbaṁ. Tanti rupāyatanaṁ. Iṭṭhāniṭṭhādīti ādi-saddena majjhattaṁ saṅgaṇhāti,",
  "tika-s0201t1:253_2": "tathā atītānāgatapaccuppannaparittaajjhattabahiddhātadubhayādibhedaṁ. Labbhamānakapadavasenāti",
  "tika-s0201t1:253_3": "‘‘rūpāyatanaṁ diṭṭhaṁ, saddāyatanaṁ sutaṁ, gandhāyatanaṁ rasāyatanaṁ phoṭṭhabbāyatanaṁ",
  "tika-s0201t1:253_4": "mutaṁ, sabbaṁ rūpaṁ manasā viññāta’’nti (dha. sa. 966) vacanato diṭṭhapadañca viññātapadañca",
  "tika-s0201t1:253_5": "rūpārammaṇe labbhati, rūpārammaṇaṁ iṭṭhaṁ aniṭṭhaṁ majjhattaṁ parittaṁ atītaṁ anāgataṁ",
  "tika-s0201t1:253_6": "paccuppannaṁ ajjhattaṁ bahiddhā diṭṭhaṁ viññātaṁ rūpaṁ rūpāyatanaṁ rūpadhātu vaṇṇanibhā",
  "tika-s0201t1:253_7": "sanidassanaṁ sappaṭighaṁ nīlaṁ pītakanti evamādīhi anekehi nāmehi.",
  "tika-s0201t1:254_0": "Terasahi vārehīti rūpakaṇḍe (dha. sa. 616) āgate terasa niddesavāre sandhāyāha. Ekekasmiñca",
  "tika-s0201t1:254_1": "vāre catunnaṁ catunnaṁ vavatthāpananayānaṁ vasena ‘‘dvepaññāsāya nayehī’’ti āha.",
  "tika-s0201t1:254_2": "Tathameva aviparītadassitāya appaṭivattiyadesanatāya ca. ‘‘Jānāmi abhiññāsi’’nti",
  "tika-s0201t1:254_3": "vattamānātītakālesu ñāṇappavattidassanena anāgatepi ñāṇappavatti vuttāyevāti daṭṭhabbā.",
  "tika-s0201t1:254_4": "Vidita-saddo anāmaṭṭhakālaviseso veditabbo ‘‘diṭṭhaṁ sutaṁ muta’’ntiādīsu (dha. sa.",
  "tika-s0201t1:254_5": "966) viya. Na upaṭṭhāsīti attattaniyavasena na upagacchi. Yathā rūpārammaṇādayo dhammā",
  "tika-s0201t1:254_6": "yaṁsabhāvā yaṁpakārā ca, tathā ne passati jānāti gacchatīti tathāgatoti evaṁ padasambhavo",
  "tika-s0201t1:254_7": "veditabbo. Keci pana ‘‘niruttinayena pisodarādipakkhepena (pāṇini 6.3.109) vā dassi-saddassa",
  "tika-s0201t1:254_8": "lopaṁ, āgata-saddassa cāgamaṁ katvā tathāgato’’ti vaṇṇenti.",
  "tika-s0201t1:255_0": "Niddosatāya anupavajjaṁ. Pakkhipitabbābhāvena anūnaṁ. Apanetabbābhāvena anadhikaṁ.",
  "tika-s0201t1:255_1": "Atthabyañjanādisampattiyā sabbākāraparipuṇṇaṁ. No aññathāti ‘‘tathevā’’ti vuttamevatthaṁ",
  "tika-s0201t1:255_2": "byatirekena sampādeti. Tena yadatthaṁ bhāsitaṁ, ekantena tadatthanipphādanato yathā",
  "tika-s0201t1:255_3": "bhāsitaṁ bhagavatā, tathevāti aviparītadesanataṁ dasseti. Gadaatthoti etena tathaṁ",
  "tika-s0201t1:255_4": "gadatīti tathāgatoti da-kārassa ta-kāro kato niruttinayenāti dasseti.",
  "tika-s0201t1:256_0": "Tathā gatamassāti tathāgato. Gatanti ca kāyavācāpavattīti attho. Tathāti ca vutte",
  "tika-s0201t1:256_1": "yaṁtaṁsaddānaṁ abyabhicārisambandhitāya yathāti ayamattho upaṭṭhitoyeva hoti, kāyavacīkiriyānañca",
  "tika-s0201t1:256_2": "aññamaññānulomena vacanicchāyaṁ kāyassa vācā, vācāya ca kāyo sambandhībhāvena upatiṭṭhatīti",
  "tika-s0201t1:256_3": "imamatthaṁ dassento āha ‘‘bhagavato hī’’tiādi. Imasmiṁ pana atthe tathāvādītāya tathāgatoti",
  "tika-s0201t1:256_4": "ayampi attho siddho hoti. So pana pubbe pakārantarena dassitoti āha ‘‘evaṁ tathākāritāya tathāgato’’ti.",
  "tika-s0201t1:257_0": "Tiriyaṁ aparimāṇāsu lokadhātūsūti etena yadeke ‘‘tiriyaṁ viya upari adho ca santi",
  "tika-s0201t1:257_1": "lokadhātuyo’’ti vadanti, taṁ paṭisedheti. Desanāvilāsoyeva desanāvilāsamayo yathā",
  "tika-s0201t1:257_2": "‘‘puññamayaṁ, dānamaya’’ntiādīsu.",
  "tika-s0201t1:258": "Nipātānaṁ vācakasaddasannidhāne tadatthajotanabhāvena pavattanato gata-saddoyeva avagatatthaṁ atītatthañca vadatīti āha ‘‘gatoti avagato atīto’’ti.",
  "tika-s0201t1:259_0": "Atha vā abhinīhārato paṭṭhāya yāva sammāsambodhi, etthantare mahābodhiyānapaṭipattiyā",
  "tika-s0201t1:259_1": "hānaṭṭhānasaṁkilesanivattīnaṁ abhāvato yathā paṇidhānaṁ, tathā gato abhinīhārānurūpaṁ",
  "tika-s0201t1:259_2": "paṭipannoti tathāgato. Atha vā mahiddhikatāya paṭisambhidānaṁ ukkaṁsādhigamena anāvaraṇañāṇatāya",
  "tika-s0201t1:259_3": "ca katthacipi paṭighātābhāvato yathā ruci, tathā kāyavacīcittānaṁ gatāni gamanāni",
  "tika-s0201t1:259_4": "pavattiyo etassāti tathāgato. Yasmā ca loke vidha-yutta-gata-ppakāra-saddā samānatthā",
  "tika-s0201t1:259_5": "dissanti. Tasmā yathāvidhā vipassīādayo bhagavanto, ayampi bhagavā tathāvidhoti tathāgato,",
  "tika-s0201t1:259_6": "yathāyuttā ca te bhagavanto, ayampi bhagavā tathāyuttoti tathāgato. Atha vā yasmā",
  "tika-s0201t1:259_7": "saccaṁ tacchaṁ tathanti ñāṇassetaṁ adhivacanaṁ, tasmā tathena ñāṇena āgatoti tathāgato.",
  "tika-s0201t1:259_8": "Evampi tathāgata-saddassa attho veditabbo.",
  "tika-s0201t1:260": "Pahāya kāmādimale yathā gatā,",
  "tika-s0201t1:261": "Samādhiñāṇehi vipassiādayo;",
  "tika-s0201t1:262": "Mahesino sakyamunī jutindharo,",
  "tika-s0201t1:263": "Tathā gato tena mato tathāgato.",
  "tika-s0201t1:264": "Tathañca dhātāyatanādilakkhaṇaṁ,",
  "tika-s0201t1:265": "Sabhāvasāmaññavibhāgabhedato;",
  "tika-s0201t1:266": "Sayambhuñāṇena jino samāgato,",
  "tika-s0201t1:267": "Tathāgato vuccati sakyapuṅgavo.",
  "tika-s0201t1:268": "Tathāni saccāni samantacakkhunā,",
  "tika-s0201t1:269": "Tathā idappaccayatā ca sabbaso;",
  "tika-s0201t1:270": "Anaññaneyyena yato vibhāvitā,",
  "tika-s0201t1:271": "Yāthāvato tena jino tathāgato.",
  "tika-s0201t1:272": "Anekabhedāsupi lokadhātusu,",
  "tika-s0201t1:273": "Jinassa rūpāyatanādigocare;",
  "tika-s0201t1:274": "Vicitrabhedaṁ tathameva dassanaṁ,",
  "tika-s0201t1:275": "Tathāgato tena samantalocano.",
  "tika-s0201t1:276": "Yato ca dhammaṁ tathameva bhāsati,",
  "tika-s0201t1:277": "Karoti vācāyanulomamattano;",
  "tika-s0201t1:278": "Guṇehi lokaṁ abhibhuyyirīyati,",
  "tika-s0201t1:279": "Tathāgato tenapi lokanāyako.",
  "tika-s0201t1:280": "Yathābhinīhāramato yathāruci,",
  "tika-s0201t1:281": "Pavattavācā tanucittabhāvato;",
  "tika-s0201t1:282": "Yathāvidhā yena purā mahesino,",
  "tika-s0201t1:283": "Tathāvidho tena jino tathāgatoti. (itivu. aṭṭha. 38; dī. ni. ṭī. 1.7 cūḷasīlavaṇṇanā);",
  "tika-s0201t1:284_0": "Ārakattātiādīnaṁ padānaṁ attho visuddhimagge (visuddhi. 1.125) buddhānussatisaṁvaṇṇanāya",
  "tika-s0201t1:284_1": "vuttanayeneva veditabbo. Sammā sāmañca sabbadhammānaṁ buddhattāti imināssa paropadesarahitassa",
  "tika-s0201t1:284_2": "sabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇasaṅkhātassa",
  "tika-s0201t1:284_3": "sabbaññutaññāṇassa adhigamo dassito.",
  "tika-s0201t1:285_0": "Nanu ca (itivu. aṭṭha. 38) sabbaññutaññāṇato aññaṁ anāvaraṇañāṇaṁ, aññathā cha asādhāraṇañāṇāni",
  "tika-s0201t1:285_1": "buddhañāṇānīti vacanaṁ virujjheyyāti? Na virujjhati visayappavattibhedavasena aññehi",
  "tika-s0201t1:285_2": "asādhāraṇañāṇabhāvadassanatthaṁ ekasseva ñāṇassa dvidhā vuttattā. Ekameva hi taṁ",
  "tika-s0201t1:285_3": "ñāṇaṁ anavasesasaṅkhatāsaṅkhatasammutidhammavisayatāya sabbaññutaññāṇaṁ, tattha ca",
  "tika-s0201t1:285_4": "āvaraṇābhāvato nissaṅgacāramupādāya anāvaraṇañāṇanti vuttaṁ. Yathāha paṭisambhidāyaṁ",
  "tika-s0201t1:285_5": "(paṭi. ma. 1.119) ‘‘sabbaṁ saṅkhatāsaṅkhatamanavasesaṁ jānātīti sabbaññutaññāṇaṁ,",
  "tika-s0201t1:285_6": "tatthāvaraṇaṁ natthīti anāvaraṇañāṇa’’ntiādi, tasmā natthi nesaṁ atthato bhedo, ekantena",
  "tika-s0201t1:285_7": "cetaṁ evamicchitabbaṁ, aññathā sabbaññutānāvaraṇañāṇānaṁ sāvaraṇatā asabbadhammārammaṇatā",
  "tika-s0201t1:285_8": "ca āpajjeyya. Na hi bhagavato ñāṇassa aṇumatampi āvaraṇaṁ atthi, anāvaraṇañāṇassa",
  "tika-s0201t1:285_9": "ca asabbadhammārammaṇabhāve yattha taṁ nappavattati, tatthāvaraṇasabbhāvato anāvaraṇabhāvoyeva",
  "tika-s0201t1:285_10": "na siyā. Atha vā pana hotu aññameva anāvaraṇañāṇaṁ sabbaññutaññāṇato, idha pana sabbattha",
  "tika-s0201t1:285_11": "appaṭihatavuttitāya anāvaraṇañāṇanti sabbaññutaññāṇameva adhippetaṁ, tassa cādhigamena",
  "tika-s0201t1:285_12": "bhagavā sabbaññū sabbavidū sammāsambuddhoti ca vuccati, na sakimeva sabbadhammāvabodhato.",
  "tika-s0201t1:285_13": "Tathā ca vuttaṁ paṭisambhidāyaṁ (paṭi. ma. 1.162) ‘‘vimokkhantikametaṁ buddhānaṁ",
  "tika-s0201t1:285_14": "bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ",
  "tika-s0201t1:285_15": "buddho’’ti. Sabbadhammāvabodhanasamatthañāṇasamadhigamena hi bhagavato santāne anavasesadhamme",
  "tika-s0201t1:285_16": "paṭivijjhituṁ samatthatā ahosīti.",
  "tika-s0201t1:286_0": "Etthāha – kiṁ panidaṁ ñāṇaṁ pavattamānaṁ sakiṁyeva sabbasmiṁ visaye pavattati, udāhu",
  "tika-s0201t1:286_1": "kamenāti. Kiñcettha – yadi tāva sakiṁyeva sabbasmiṁ visaye pavattati, atītānāgatapaccuppannaajjhattabahiddhādibhedena",
  "tika-s0201t1:286_2": "bhinnānaṁ saṅkhatadhammānaṁ asaṅkhatasammutidhammānañca ekajjhaṁ upaṭṭhāne dūrato",
  "tika-s0201t1:286_3": "cittapaṭaṁ avekkhantassa viya paṭivibhāgenāvabodho na siyā, tathā ca sati ‘‘sabbe",
  "tika-s0201t1:286_4": "dhammā anattā’’ti vipassantānaṁ anattākārena viya sabbe dhammā anirūpitarūpena bhagavato",
  "tika-s0201t1:286_5": "ñāṇassa visayā hontīti āpajjati. Yepi ‘‘sabbañeyyadhammānaṁ ṭhitalakkhaṇavisayaṁ",
  "tika-s0201t1:286_6": "vikapparahitaṁ sabbakālaṁ buddhānaṁ ñāṇaṁ pavattati, tena te sabbavidūti vuccanti.",
  "tika-s0201t1:286_7": "Evañca katvā ‘caraṁ samāhito nāgo, tiṭṭhantopi samāhito’ti idampi vacanaṁ suvuttaṁ",
  "tika-s0201t1:286_8": "hotī’’ti vadanti, tesampi vuttadosānativatti. Ṭhitalakkhaṇārammaṇatāya hi atītānāgatasammutidhammānaṁ",
  "tika-s0201t1:286_9": "tadabhāvato ekadesavisayameva bhagavato ñāṇaṁ siyā, tasmā sakiṁyeva ñāṇaṁ pavattatīti na yujjati.",
  "tika-s0201t1:287_0": "Atha kamena sabbasmiṁ visaye ñāṇaṁ pavattati, evampi na yujjati. Na hi jātibhūmisabhāvādivasena",
  "tika-s0201t1:287_1": "disādesakālādivasena ca anekabhedabhinne neyye kamena gayhamāne tassa anavasesapaṭivedho",
  "tika-s0201t1:287_2": "sambhavati apariyantabhāvato ñeyyassa. Ye pana ‘‘atthassa avisaṁvādanato ñeyyassa",
  "tika-s0201t1:287_3": "ekadesaṁ paccakkhaṁ katvā sesepi evanti adhimuccitvā vavatthāpanena sabbaññū bhagavā,",
  "tika-s0201t1:287_4": "tañca ñāṇaṁ ananumānikaṁ saṁsayābhāvato. Saṁsayānubandhañhi loke anumānañāṇa’’nti",
  "tika-s0201t1:287_5": "vadanti, tesampi taṁ na yuttaṁ. Sabbassa hi appaccakkhabhāve atthassa avisaṁvādanena",
  "tika-s0201t1:287_6": "ñeyyassa ekadesaṁ paccakkhaṁ katvā sesepi evanti adhimuccitvā vavatthāpanassa asambhavato.",
  "tika-s0201t1:287_7": "Yañhi taṁ sesaṁ, taṁ appaccakkhanti. Atha tampi paccakkhaṁ, tassa sesabhāvo eva na",
  "tika-s0201t1:287_8": "siyāti? Sabbametaṁ akāraṇaṁ. Kasmā? Avisayavicāraṇabhāvato. Vuttañhetaṁ bhagavatā",
  "tika-s0201t1:287_9": "‘‘buddhavisayo bhikkhave, acinteyyo na cintetabbo, yo cinteyya, ummādassa vighātassa",
  "tika-s0201t1:287_10": "bhāgī assā’’ti (a. ni. 4.77). Idaṁ panettha sanniṭṭhānaṁ – yaṁ kiñci bhagavatā ñātuṁ",
  "tika-s0201t1:287_11": "icchitaṁ sakalamekadeso vā, tattha appaṭihatavuttitāya paccakkhato ñāṇaṁ pavattati,",
  "tika-s0201t1:287_12": "niccasamādhānañca vikkhepābhāvato, ñātuṁ icchitassa ca sakalassa avisayabhāve tassa",
  "tika-s0201t1:287_13": "ākaṅkhāpaṭibaddhavuttitā na siyā, ekanteneva ca sā icchitabbā ‘‘sabbe dhammā buddhassa",
  "tika-s0201t1:287_14": "bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā’’ti",
  "tika-s0201t1:287_15": "(mahāni. 69, 156; cūḷani. 85; paṭi. ma. 3.5) vacanato. Atītānāgatavisayampi bhagavato",
  "tika-s0201t1:287_16": "ñāṇaṁ anumānāgamatakkagahaṇavirahitattā paccakkhameva.",
  "tika-s0201t1:288_0": "Nanu ca etasmimpi pakkhe yadā sakalaṁ ñātuṁ icchitaṁ, tadā sakiṁyeva sakalavisayatāya",
  "tika-s0201t1:288_1": "anirūpitarūpena bhagavato ñāṇaṁ pavatteyyāti vuttadosānativattiyevāti? Na, tassa",
  "tika-s0201t1:288_2": "visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya",
  "tika-s0201t1:288_3": "buddhānaṁ bhagavantānaṁ ñāṇassa acinteyyatā na siyā, tasmā sakaladhammārammaṇampi",
  "tika-s0201t1:288_4": "taṁ ekadhammārammaṇaṁ viya suvavatthāpiteyeva te dhamme katvā pavattatīti idamettha",
  "tika-s0201t1:288_5": "acinteyyaṁ, anantañca ñāṇaṁ ñeyyaṁ viya. Vuttañhetaṁ ‘‘yāvatakaṁ ñeyyaṁ, tāvatakaṁ",
  "tika-s0201t1:288_6": "ñāṇaṁ. Yāvatakaṁ ñāṇaṁ, tāvatakaṁ ñeyyaṁ. Ñeyyapariyantikaṁ ñāṇaṁ, ñāṇapariyantikaṁ",
  "tika-s0201t1:288_7": "ñeyya’’nti (mahāni. 69, 156; cūḷani. 85; paṭi. ma. 3.5). Evamekajjhaṁ, visuṁ sakiṁ,",
  "tika-s0201t1:288_8": "kamena vā icchānurūpaṁ sammā sāmañca sabbadhammānaṁ buddhattā sammāsambuddho.",
  "tika-s0201t1:289_0": "Tanti yathāvuttaṁ pathavīādibhedaṁ. Pariññātanti parito samantato sabbākārato ñātaṁ,",
  "tika-s0201t1:289_1": "taṁ parijānitabbabhāvaṁ kiñci asesetvā ñātanti attho. Ayameva hi attho ‘‘pariññātanta’’nti",
  "tika-s0201t1:289_2": "imināpi padena pakāsitoti dassento ‘‘pariññātantaṁ nāmā’’tiādimāha. Tena tena maggena",
  "tika-s0201t1:289_3": "kilesappahānena viseso natthīti idaṁ taṁtaṁmaggavajjhakilesānaṁ buddhānaṁ sāvakānañca",
  "tika-s0201t1:289_4": "tena tena maggeneva pahātabbabhāvasāmaññaṁ sandhāya vuttaṁ, na sāvakehi buddhānaṁ",
  "tika-s0201t1:289_5": "kilesappahānavisesābhāvato. Tathā hi sammāsambuddhā eva savāsanakilese jahanti, na",
  "tika-s0201t1:289_6": "sāvakā. Ekadesamevāti attano santānagatameva. Sasantatipariyāpannadhammapariññāmattenapi",
  "tika-s0201t1:289_7": "hi catusaccakammaṭṭhānabhāvanā samijjhati. Tenevāha – ‘‘imasmiṁyeva byāmamatte kaḷevare",
  "tika-s0201t1:289_8": "sasaññimhi samanake lokañca paññapemi lokasamudayañca paññapemī’’tiādi (saṁ. ni.",
  "tika-s0201t1:289_9": "1.107; a. ni. 4.45). Aṇuppamāṇampi…pe… natthi, yato chattiṁsakoṭisatasahassamukhena",
  "tika-s0201t1:289_10": "buddhānaṁ mahāvajirañāṇaṁ pavattatīti vadanti.",
  "tika-s0201t1:290": "Tathāgatavārasattamanayavaṇṇanā niṭṭhitā.",
  "tika-s0201t1:291": "Tathāgatavāraaṭṭhamanayavaṇṇanā",
  "tika-s0201t1:292_0": "13.Purimataṇhāti purimataresu bhavesu nibbattā paccuppannattabhāvahetubhūtā taṇhā.",
  "tika-s0201t1:292_1": "Taggahaṇeneva ca atītaddhasaṅgahā avijjāsaṅkhārā saddhiṁ upādānena saṅgahitāti daṭṭhabbā.",
  "tika-s0201t1:292_2": "Etthāti ‘‘bhavā jātī’’ti etasmiṁ pade. Tena upapattibhavenāti ‘‘bhavā jātī’’ti jātisīsena",
  "tika-s0201t1:292_3": "vuttaupapattibhavena. Bhūtassāti nibbattassa. So pana yasmā satto nāma hoti, tasmā",
  "tika-s0201t1:292_4": "vuttaṁ ‘‘sattassā’’ti. Evañca jānitvāti iminā ‘‘bhūtassa jarāmaraṇa’’nti etthāpi",
  "tika-s0201t1:292_5": "‘‘iti viditvā’’ti idaṁ padaṁ ānetvā yojetabbanti dasseti.",
  "tika-s0201t1:293_0": "Yadipi tebhūmakā upādānakkhandhā ‘‘yaṁ kiñci rūpa’’ntiādinā (vibha. 2; ma. ni. 1.244)",
  "tika-s0201t1:293_1": "ekādasasu okāsesu pakkhipitabbā sammasitabbā ca, te pana yasmā bhagavatā ‘‘kimhi",
  "tika-s0201t1:293_2": "nu kho sati jarāmaraṇaṁ hoti, kiṁpaccayā jarāmaraṇa’’ntiādinā (dī. ni. 2.57; saṁ.",
  "tika-s0201t1:293_3": "ni. 2.4, 10) paṭiccasamuppādamukhena sammasitā, paṭiccasamuppādo ca pavattipavattihetubhāvato",
  "tika-s0201t1:293_4": "purimasaccadvayameva hoti, tasmā tadabhisamayaṁ ‘‘maññanābhāvahetu paccayākārapaṭivedho’’ti",
  "tika-s0201t1:293_5": "vibhāvento ‘‘yaṁ bodhirukkhamūle…pe… dassento’’ti āha. Saṁkhippanti ettha avijjādayo",
  "tika-s0201t1:293_6": "viññāṇādayo cāti saṅkhepā, atīte hetuādayo ‘‘hetu, phala’’nti evaṁ saṁkhippantīti",
  "tika-s0201t1:293_7": "vā saṅkhepā, avijjādayo viññāṇādayo ca. Saṅkhepa-saddo bhāgādhivacananti daṭṭhabbo.",
  "tika-s0201t1:293_8": "Tenāha ‘‘koṭṭhāsāti attho’’ti. Te pana atīte hetusaṅkhepo, etarahi phalasaṅkhepo,",
  "tika-s0201t1:293_9": "etarahi hetusaṅkhepo, āyatiṁ phalasaṅkhepoti cattāro saṅkhepā etassāti catusaṅkhepo,",
  "tika-s0201t1:293_10": "taṁ catusaṅkhepaṁ. Hetuphalasandhi, phalahetusandhi, puna hetuphalasandhīti evaṁ",
  "tika-s0201t1:293_11": "tayo sandhī etassāti tisandhi, taṁ tisandhiṁ. Atītapaccuppannānāgatabhedā tayo addhā",
  "tika-s0201t1:293_12": "etassāti tiyaddho, taṁ tiyaddhaṁ. Sarūpato avuttāpi tasmiṁ tasmiṁ saṅkhepe ākirīyanti",
  "tika-s0201t1:293_13": "avijjāsaṅkhārādiggahaṇehi pakāsīyantīti ākārā, atītahetuādīnaṁ vā pakārā ākārā, te",
  "tika-s0201t1:293_14": "ekekasaṅkhepe pañca pañca katvā vīsati ākārā etassāti vīsatākāro, taṁ vīsatākāraṁ.",
  "tika-s0201t1:294_0": "Esasabboti esa catusaṅkhepādipabhedo anavaseso paccayo. Paccayalakkhaṇenāti paccayabhāvena",
  "tika-s0201t1:294_1": "attano phalassa paṭisandhiviññāṇassa paccayabhāvena, avinābhāvalakkhaṇenāti attho.",
  "tika-s0201t1:294_2": "Yathā hi taṇhaṁ vinā avijjādayo viññāṇassa paccayā na honti, evaṁ taṇhāpi avijjādike",
  "tika-s0201t1:294_3": "vināti. Ettha dukkhaggahaṇena viññāṇanāmarūpasaḷāyatanaphassavedanānaṁ, bhavaggahaṇena",
  "tika-s0201t1:294_4": "ca taṇhāsaṅkhārupādānānaṁ gahitatā vuttanayā evāti na uddhaṭā.",
  "tika-s0201t1:295_0": "Idāni te vīsati ākāre paṭisambhidāmaggapāḷiyā vibhāvetuṁ ‘‘evamete’’tiādi vuttaṁ.",
  "tika-s0201t1:295_1": "Tattha (paṭi. ma. aṭṭha. 1.47) purimakammabhavasminti purime kammabhave, atītajātiyaṁ",
  "tika-s0201t1:295_2": "kammabhave kayiramāneti attho. Moho avijjāti yo tadā dukkhādīsu moho, yena mūḷho",
  "tika-s0201t1:295_3": "kammaṁ karoti, sā avijjā. Āyūhanā saṅkhārāti taṁ taṁ kammaṁ karonto dānupakaraṇādi",
  "tika-s0201t1:295_4": "sajjanādivasena yā purimacetanāyo, te saṅkhārā. Paṭiggāhakānaṁ pana hatthe deyyadhammaṁ",
  "tika-s0201t1:295_5": "patiṭṭhāpayato cetanā bhavo. Ekāvajjanajavanesu vā purimā cetanā āyūhanā saṅkhārā,",
  "tika-s0201t1:295_6": "sattamā bhavo. Yā kāci vā pana cetanā bhavo, sampayuttā āyūhanā saṅkhārā. Nikanti",
  "tika-s0201t1:295_7": "taṇhāti yaṁ kammaṁ karontassa upapattibhave tassa phalassa nikāmanā patthanā, sā",
  "tika-s0201t1:295_8": "taṇhā nāma. Upagamanaṁ upādānanti yaṁ kammabhavassa paccayabhūtaṁ ‘‘idaṁ kammaṁ katvā",
  "tika-s0201t1:295_9": "asukasmiṁ nāma ṭhāne kāme sevissāmi ucchijjissāmī’’tiādinā nayena pavattaṁ upagamanaṁ",
  "tika-s0201t1:295_10": "gahaṇaṁ parāmasanaṁ, idaṁ upādānaṁ nāma. Cetanā bhavoti dvīsu atthavikappesu vuttassa",
  "tika-s0201t1:295_11": "āyūhanassa avasāne vuttacetanā, tatiye pana āyūhanasampayuttacetanā bhavo. Iti ime",
  "tika-s0201t1:295_12": "pañca dhammā purimakammabhavasmiṁ idha paṭisandhiyā paccayāti ime yathāvuttā mohādayo",
  "tika-s0201t1:295_13": "pañca dhammā atītakammabhavasiddhā etarahi paṭisandhiyā paccayabhūtāti attho.",
  "tika-s0201t1:296_0": "Idha paṭisandhiviññāṇanti yaṁ bhavantarapaṭisandhānavasena uppannattā paṭisandhīti",
  "tika-s0201t1:296_1": "vuccati, taṁ viññāṇaṁ. Okkanti nāmarūpanti yā gabbhe rūpārūpadhammānaṁ okkanti āgantvā",
  "tika-s0201t1:296_2": "pavisantī viya, idaṁ nāmarūpaṁ. Pasādo āyatananti idaṁ cakkhādipañcāyatanavasena",
  "tika-s0201t1:296_3": "vuttaṁ. Phuṭṭho phassoti yo ārammaṇaṁ phuṭṭho phusanto uppanno, ayaṁ phasso. Vedayitaṁvedanāti",
  "tika-s0201t1:296_4": "yaṁ paṭisandhiviññāṇena vā saḷāyatanapaccayena vā phassena sahuppannaṁ vipākavedayitaṁ,",
  "tika-s0201t1:296_5": "sā vedanā. Iti ime…pe… paccayāti ime viññāṇādayo pañca koṭṭhāsikā dhammā purimabhave",
  "tika-s0201t1:296_6": "katassa kammassa kammavaṭṭassa paccayā, paccayabhāvato taṁ paṭicca idha etarahi upapattibhavasmiṁ",
  "tika-s0201t1:296_7": "upapattibhavabhāvena vā hontīti attho.",
  "tika-s0201t1:297_0": "Idhaparipakkattā āyatanānaṁ mohoti paripakkāyatanassa kammakaraṇakāle asammohaṁ dasseti.",
  "tika-s0201t1:297_1": "Daharassa hi cittappavatti bhavaṅgabahulā yebhuyyena bhavantarajanakakammāyūhanasamatthā",
  "tika-s0201t1:297_2": "na hotīti. Kammakaraṇakāleti ca iminā sabbo kammassa paccayabhūto sammoho gahito,",
  "tika-s0201t1:297_3": "na sampayuttova. Sesaṁ vuttanayameva.",
  "tika-s0201t1:298_0": "Padayojanāyāti ‘‘tasmā’’tiādīnaṁ padānaṁ sambandhena saha. Atthanigamananti imasmiṁ",
  "tika-s0201t1:298_1": "aṭṭhamavāre desanatthanigamanaṁ. Nandīti evaṁ vuttānaṁ sabbataṇhānanti ‘‘nandī dukkhassa",
  "tika-s0201t1:298_2": "mūla’’nti evaṁ nandanatthasāmaññato ekavacanena vuttānaṁ sabbataṇhānaṁ santānārammaṇasampayuttadhammappavattiākārādibhedena",
  "tika-s0201t1:298_3": "anekabhedānaṁ sabbāsaṁ taṇhānaṁ. Khayavevacanānevāti samucchedapahānavevacanāneva.",
  "tika-s0201t1:298_4": "‘‘Accantakkhayā’’ti hi vuttaṁ. Catumaggakiccasādhāraṇametanti catunnaṁ ariyamaggānaṁ",
  "tika-s0201t1:298_5": "pahānakiccassa sādhāraṇaṁ sāmaññato gahaṇaṁ etaṁ khayādivacananti attho. Tesaṁ pana",
  "tika-s0201t1:298_6": "maggānaṁ kamena pavattanaṁ kiccakameneva dassetuṁ ‘‘virāgā’’tiādi vuttanti dassento",
  "tika-s0201t1:298_7": "‘‘tato…pe… yojetabba’’nti āha. Tathā satipi khayādisaddānaṁ pahānapariyāyabhāve pahātabbāya",
  "tika-s0201t1:298_8": "pana visayabhedabhinnāya taṇhāya anavasesato pahīnabhāvadīpanatthaṁ khayādipariyāyantaraggahaṇaṁ",
  "tika-s0201t1:298_9": "katanti dassento ‘‘yāhī’’tiādimāha. Yathāvuttasañjananādihetubhūtāya taṇhāya pahīnattā",
  "tika-s0201t1:298_10": "tappahānadīpanaṁ katvā vuccamānaṁ khayādivacanaṁ na kathañci dhammataṁ vilometīti",
  "tika-s0201t1:298_11": "vuttaṁ ‘‘na kiñci virujjhatī’’ti.",
  "tika-s0201t1:299_0": "Uttaravirahitanti attānaṁ uttarituṁ samatthattā uttarena adhikena virahitaṁ. Ayañcassa",
  "tika-s0201t1:299_1": "uttaravirahatā attano seṭṭhabhāvenāti āha ‘‘sabbaseṭṭha’’nti. Yathā sammā-saṁ-saddā",
  "tika-s0201t1:299_2": "‘‘aviparītaṁ, sāma’’nti imesaṁ padānaṁ atthaṁ vadanti, evaṁ pāsaṁsasobhanatthepīti",
  "tika-s0201t1:299_3": "āha ‘‘sammā sāmañca bodhiṁ pasatthaṁ sundarañca bodhi’’nti. Bujjhi ettha paṭivijjhi",
  "tika-s0201t1:299_4": "cattāri ariyasaccāni, sabbampi vā neyyanti rukkho bodhi, bujjhati etenāti pana maggo",
  "tika-s0201t1:299_5": "bodhi, tathā sabbaññutaññāṇaṁ, nibbānaṁ pana bujjhitabbato bodhīti ayamettha sādhanavibhāgo",
  "tika-s0201t1:299_6": "daṭṭhabbo. Paṇṇattiyampi attheva bodhi-saddo ‘‘bodhirājakumāro’’tiādīsu (ma. ni.",
  "tika-s0201t1:299_7": "2.324; cūḷava. 268). Apareti sārasamāsācariyā. Ettha ca saupasaggassa bodhi-saddassa",
  "tika-s0201t1:299_8": "atthuddhāre anupasaggānaṁ udāharaṇe kāraṇaṁ heṭṭhā vuttameva.",
  "tika-s0201t1:300_0": "Lokuttarabhāvato vā tatthāpi heṭṭhimamaggānaṁ viya tatuttarimaggābhāvato ca ‘‘siyā",
  "tika-s0201t1:300_1": "nu kho anuttarā bodhī’’ti āsaṅkaṁ sandhāya taṁ vidhamituṁ ‘‘sāvakāna’’ntiādi vuttaṁ.",
  "tika-s0201t1:300_2": "Abhinīhārasampattiyā phalavisesabhūtehi ñāṇavisesehi ekaccehi sakalehi saddhiṁ samijjhamāno",
  "tika-s0201t1:300_3": "maggo ariyānaṁ taṁ taṁ ñāṇavisesādiṁ dento viya hotīti tassa asabbaguṇadāyakattaṁ",
  "tika-s0201t1:300_4": "vuttaṁ. Tena anaññasādhāraṇābhinīhārasampadāsiddhassa niratisaya-guṇānubandhassa",
  "tika-s0201t1:300_5": "vasena arahattamaggo anuttarā bodhi nāma hotīti dasseti. Sāvakapāramiñāṇaṁ aññehi",
  "tika-s0201t1:300_6": "sāvakehi asādhāraṇaṁ mahāsāvakānaṁyeva āveṇikaṁ ñāṇaṁ. Paccekaṁ saccāni buddhavantoti",
  "tika-s0201t1:300_7": "paccekabuddhā. Nanu ca sabbepi ariyā paccekameva saccāni paṭivijjhanti dhammassa",
  "tika-s0201t1:300_8": "paccattaṁ vedanīyabhāvatoti? Saccaṁ, nayidamīdisaṁ paṭivedhaṁ sandhāya vuttaṁ, yathā",
  "tika-s0201t1:300_9": "pana sāvakā aññasannissayena saccāni paṭivijjhanti paratoghosena vinā tesaṁ dassanamaggassa",
  "tika-s0201t1:300_10": "anuppajjanato, yathā ca sammāsambuddho aññesaṁ nissayabhāvena saccāni abhisambujjhanti,",
  "tika-s0201t1:300_11": "na evamete, ete pana aparaneyyā hutvā apariṇāyakabhāvena saccāni paṭivijjhanti. Tena",
  "tika-s0201t1:300_12": "vuttaṁ ‘‘paccekaṁ saccāni buddhavantoti paccekabuddhā’’ti.",
  "tika-s0201t1:301_0": "Itīti karīyati uccārīyatīti itikāro, iti-saddo. Kāraṇattho aniyamarūpenāti adhippāyo,",
  "tika-s0201t1:301_1": "tasmāti vuttaṁ hoti. Tenāha ‘‘yasmā cā’’ti. Pubbe pana iti-saddaṁ pakāratthaṁ katvā",
  "tika-s0201t1:301_2": "‘‘evaṁ jānitvā’’ti vuttaṁ, idhāpi taṁ pakāratthameva katvā atho yujjati. Kathaṁ?",
  "tika-s0201t1:301_3": "Viditvāti hi padaṁ hetuatthe daṭṭhabbaṁ ‘‘paññāya cassa disvā’’ti (ma. ni. 1.271),",
  "tika-s0201t1:301_4": "‘‘ghataṁ pivitvā balaṁ hotī’’ti ca evamādīsu viya, tasmā pakāratthepi iti-sadde paṭiccasamuppādassa",
  "tika-s0201t1:301_5": "viditattāti ayaṁ attho labbhateva. Paṭiccasamuppādaṁ viditvāti etthāpi hetuatthe",
  "tika-s0201t1:301_6": "viditvā-sadde yathāvuttā atthayojanā yujjateva. Ettha ca paṭhamavikappe paṭiccasamupādassa",
  "tika-s0201t1:301_7": "viditatthaṁ maññanābhāvassa kāraṇaṁ vatvā taṇhāmūlakassa paṭiccasamuppādassa dassitattā",
  "tika-s0201t1:301_8": "ettha taṇhāppahānaṁ sammāsambodhiyā adhigamanakāraṇaṁ uddhatanti dassitaṁ, tasmā",
  "tika-s0201t1:301_9": "‘‘pathaviṁ na maññatī’’tiādi nigamanaṁ daṭṭhabbaṁ. Dutiyavikappe pana paṭiccasamuppādavedanaṁ",
  "tika-s0201t1:301_10": "taṇhāppahānassa kāraṇaṁ vuttaṁ, taṁ abhisambodhiyā abhisambodhimaññanābhāvassāti",
  "tika-s0201t1:301_11": "ayamattho dassitoti ayametesaṁ dvinnaṁ atthavikappānaṁ viseso, tasmā ‘‘nandī dukkhassa mūla’’nti vuttaṁ.",
  "tika-s0201t1:302_0": "Taṁ kuto labbhatīti codanaṁ sandhāyāha ‘‘yattha yattha hī’’tiādi. Sāsanayutti ayaṁ",
  "tika-s0201t1:302_1": "sāsanepi evaṁ sambandho dissatīti katvā. Lokepi hi yaṁ-taṁ-saddānaṁ abyabhicārisambandhatā siddhā.",
  "tika-s0201t1:303": "Evaṁ abhisambuddhoti vadāmīti abhisambuddhabhāvassa gahitattā, asabbaññunā evaṁ desetuṁ asakkuṇeyyattā ca ‘‘sabbaññutaññāṇaṁ dassento’’tiādimāha.",
  "tika-s0201t1:304_0": "Vicitranayadesanāvilāsayuttanti puthujjanavārādivibhāgabhinnehi vicittehi tanti nayehi,",
  "tika-s0201t1:304_1": "lakkhaṇakammataṇhāmaññanādivibhāgabhinnehi vicittehi atthanayehi, abhinandanapaccayākārādivisesāpadesasiddhena",
  "tika-s0201t1:304_2": "desanāvilāsena ca yuttaṁ. Yathā te na jānanti, tathā desesīti imināpi bhagavato desanāvilāsaṁyeva",
  "tika-s0201t1:304_3": "vibhāveti. Taṁyeva kira pathavinti ettha pathavīgahaṇaṁ upalakkhaṇamattaṁ āpādivasenapi,",
  "tika-s0201t1:304_4": "tathā ‘‘kīdisā nu kho idha pathavī adhippetā, kasmā ca bhūtarūpāniyeva gahitāni,",
  "tika-s0201t1:304_5": "na sesarūpānī’’tiādināpi tesaṁ saṁsayuppatti niddhāretabbā. Atha vā kathaṁ nāmidanti",
  "tika-s0201t1:304_6": "ettha iti-saddo pakārattho. Tena imasmiṁ sutte sabbāyapi tesaṁ saṁsayuppattiyā pariggahitattā",
  "tika-s0201t1:304_7": "daṭṭhabbā. Antanti mariyādaṁ, desanāya antaṁ paricchedanti attho, yo anusandhīti",
  "tika-s0201t1:304_8": "vuccati. Koṭinti pariyantaṁ, desanāya pariyosānanti attho. Ubhayena sutte ajjhāsayānusandhi",
  "tika-s0201t1:304_9": "yathānusandhīti vadati.",
  "tika-s0201t1:305_0": "Antarākathāti kammaṭṭhānamanasikārauddesaparipucchādīnaṁ antarā aññā ekā tathā. Vippakathāti",
  "tika-s0201t1:305_1": "aniṭṭhitā sikhaṁ appattā. Kaṅkhaṇānurūpenāti tasmiṁ khaṇe dhammasabhāyaṁ sannipatitānaṁ",
  "tika-s0201t1:305_2": "bhikkhūnaṁ ajjhāsayānurūpena. Idanti idāni vuccamānaṁ mūlapariyāyajātakaṁ.",
  "tika-s0201t1:306_0": "Disāpāmokkhoti paṇḍitabhāvena sabbadisāsu pamukhabhūto. Brāhmaṇoti brahmaṁ aṇatīti",
  "tika-s0201t1:306_1": "brāhmaṇo, mante sajjhāyatīti attho. Tiṇṇaṁ vedānanti iruveda-yajuveda-sāmavedānaṁ.",
  "tika-s0201t1:306_2": "Pāragūti atthaso byañjanaso ca pāraṁ pariyantaṁ gato. Saha nighaṇḍunā ca keṭubhena",
  "tika-s0201t1:306_3": "cāti sanighaṇḍukeṭubhā, tesaṁ. Nighaṇḍūti rukkhādīnaṁ vevacanappakāsakaṁ satthaṁ.",
  "tika-s0201t1:306_4": "Keṭubhanti kiriyākappavikappo, kavīnaṁ upakārāvahaṁ satthaṁ. Saha akkharappabhedenāti",
  "tika-s0201t1:306_5": "sākkharappabhedā, tesaṁ, sikkhāniruttisahitānanti attho. Itihāsapañcamānanti āthabbaṇavedaṁ",
  "tika-s0201t1:306_6": "catutthaṁ katvā ‘‘itiha asa, itiha asā’’ti īdisavacanapaṭisaṁyutto purāṇakathāsaṅkhāto",
  "tika-s0201t1:306_7": "itihāso pañcamo etesanti itihāsapañcamā, tesaṁ. Padaṁ tadavasesañca byākaraṇaṁ kāyati",
  "tika-s0201t1:306_8": "ajjheti vedeti cāti padako, veyyākaraṇo. Lokāyataṁ vuccati vitaṇḍasatthaṁ. Mahāpurisānaṁ",
  "tika-s0201t1:306_9": "buddhādīnaṁ lakkhaṇadīpanagantho mahāpurisalakkhaṇaṁ. Tesu anūno paripūrakārīti anavayo.",
  "tika-s0201t1:307_0": "Manteti vede. Yadipi vedo ‘‘manto, brahmaṁ, kappo’’ti tividho, manto eva pana mūlavedo,",
  "tika-s0201t1:307_1": "tadatthavivaraṇaṁ brahmaṁ, tattha vuttanayena yaññakiriyāvidhānaṁ kappo. Tena vuttaṁ",
  "tika-s0201t1:307_2": "‘‘manteti vede’’ti. Paṇḍitāti paññāvanto. Tathā hi te puthupaññātāya bahuṁ sahassadvisahassādiparimāṇaṁ",
  "tika-s0201t1:307_3": "ganthaṁ pākaṭaṁ katvā gaṇhanti uggaṇhanti, javanapaññatāya lahuṁ sīghaṁ gaṇhanti,",
  "tika-s0201t1:307_4": "tikkhapaññatāya suṭṭhu avirajjhantā upadhārenti, satinepakkasampattiyā gahitañca",
  "tika-s0201t1:307_5": "nesaṁ na vinassati na sammussatīti. Sabbampi sippanti aṭṭhārasavijjāṭṭhānādibhedaṁ",
  "tika-s0201t1:307_6": "sikkhitabbaṭṭhena sippanti saṅkhyaṁ gataṁ sabbaṁ bāhirakasatthaṁ mokkhāvahasammatampi",
  "tika-s0201t1:307_7": "na mokkhaṁ āvahatīti āha ‘‘diṭṭhadhammasamparāyahita’’nti. Sampiṇḍitā hutvāti yathā",
  "tika-s0201t1:307_8": "mittā, tathā piṇḍitavasena sannipatitā hutvā. ‘‘Evaṁ gayhamāne ādinā virujjheyya,",
  "tika-s0201t1:307_9": "evaṁ antenā’’ti cintentā ñātuṁ icchitassa atthassa pubbenāparaṁ aviruddhaṁ nicchayaṁ",
  "tika-s0201t1:307_10": "gahetuṁ asakkontā na ādiṁ, na antaṁ addasaṁsu.",
  "tika-s0201t1:308_0": "Lomasānīti lomavantāni, ghanakesamassuvānīti attho. Kesāpi hi lomaggahaṇena gayhanti",
  "tika-s0201t1:308_1": "yathā ‘‘lomanakhaṁ phusitvā suddhi kātabbā’’ti. Kaṇṇaṁ viyāti kaṇṇaṁ, paññā, tāya",
  "tika-s0201t1:308_2": "sutvā kātabbakiccasādhanato vuttaṁ ‘‘kaṇṇavāti paññavā’’ti.",
  "tika-s0201t1:309": "Yasmā sattānaṁ gacchante gacchante kāle āyuvaṇṇādiparikkhayo hoti, tasmā taṁ kālena kataṁ viya katvā vuttaṁ ‘‘nesaṁ āyu…pe… khādatīti vuccatī’’ti.",
  "tika-s0201t1:310_0": "Abhiññāyāti kusalādibhedaṁ khandhādibhedañca desetabbaṁ dhammaṁ, veneyyānañca āsayānusayacariyāvimuttiādibhedaṁ,",
  "tika-s0201t1:310_1": "tassa ca nesaṁ desetabbappakāraṁ yāthāvato abhijānitvā. Dhammaṁ desemīti diṭṭhadhammikasamparāyikanibbānahitāvahaṁ",
  "tika-s0201t1:310_2": "saddhammaṁ kathayāmi. Noanabhiññāyāti yathā bāhirakā asammāsambuddhattā vuttavidhiṁ",
  "tika-s0201t1:310_3": "ajānantāyaṁ kiñci takkapariyāhataṁ vīmaṁsānucaritaṁ sayaṁpaṭibhānaṁ kathenti, evaṁ",
  "tika-s0201t1:310_4": "na desemīti attho. Sanidānanti sakāraṇaṁ, veneyyānaṁ ajjhāsayavasena vā pucchāya",
  "tika-s0201t1:310_5": "vā aṭṭhuppattiyā vā sanimittaṁ hetuudāharaṇasahitañcāti attho. Sappāṭihāriyanti sanissaraṇaṁ",
  "tika-s0201t1:310_6": "sappaṭiharaṇaṁ, paccanīkapaṭiharaṇena sappāṭihāriyameva katvā desemīti attho. Apare",
  "tika-s0201t1:310_7": "pana ‘‘yathārahaṁ iddhiādesanānusāsanipāṭihāriyasahita’’nti vadanti, anusāsanipāṭihāriyahitā",
  "tika-s0201t1:310_8": "pana desanā natthīti. Hitūpadesanā ovādo, sā eva anusāsanī. Anotiṇṇavatthuvisayo",
  "tika-s0201t1:310_9": "vā ovādo, otiṇṇavatthuvisayā anusāsanī. Paṭhamūpadeso vā ovādo, itarā anusāsanī.",
  "tika-s0201t1:310_10": "Alañca panāti yuttameva. Niṭṭhamagamāsīti atthasiddhiṁ gatā.",
  "tika-s0201t1:311": "Tathāgatavāraaṭṭhamanayavaṇṇanā niṭṭhitā.",
  "tika-s0201t1:312": "Ayaṁ tāvettha aṭṭhakathāya līnatthavaṇṇanā.",
  "tika-s0201t1:313": "Nettinayavaṇṇanā",
  "tika-s0201t1:314_0": "Idāni (dī. ni. ṭī. 1.149; saṁ. ni. ṭī. 1.1.nettinayavaṇṇanā; a. ni. ṭī. nettinayavaṇṇanā)",
  "tika-s0201t1:314_1": "pakaraṇanayena pāḷiyā atthavaṇṇanaṁ karissāma. Sā panāyaṁ atthavaṇṇanā yasmā desanāya",
  "tika-s0201t1:314_2": "samuṭṭhānapayojanabhājanesu piṇḍatthesu ca niddhāritesu sutarā hoti suviññeyyā ca,",
  "tika-s0201t1:314_3": "tasmā suttadesanāya samuṭṭhānādīni paṭhamaṁ niddhārayissāma. Tattha samuṭṭhānaṁ tāva",
  "tika-s0201t1:314_4": "pariyattiṁ nissāya mānuppādo, payojanaṁmānamaddanaṁ. Vuttañhi aṭṭhakathāyaṁ ‘‘sutapariyattiṁ…pe…",
  "tika-s0201t1:314_5": "ārabhī’’ti. Apica veneyyānaṁ pathavīādibhūtādibhedabhinne sakkāye puthujjanassa sekkhādiariyassa",
  "tika-s0201t1:314_6": "ca saddhiṁ hetunā maññanāmaññanavasena pavattivibhāgānavabodho samuṭṭhānaṁ, yathāvuttavibhāgāvabodho",
  "tika-s0201t1:314_7": "payojanaṁ, veneyyānañhi vuttappakāre visaye yathāvuttānaṁ puggalānaṁ saddhiṁ hetunā",
  "tika-s0201t1:314_8": "maññanāmaññanavasena pavattivibhāgāvabodho payojanaṁ.",
  "tika-s0201t1:315_0": "Apica samuṭṭhānaṁ nāma desanānidānaṁ. Taṁ sādhāraṇaṁ asādhāraṇanti duvidhaṁ. Tattha",
  "tika-s0201t1:315_1": "sādhāraṇampi ajjhattikabāhirabhedato duvidhaṁ. Tattha sādhāraṇaṁ ajjhattikasamuṭṭhānaṁ",
  "tika-s0201t1:315_2": "nāma lokanāthassa mahākaruṇā. Tāya hi samussāhitassa bhagavato veneyyānaṁ dhammadesanāya",
  "tika-s0201t1:315_3": "cittaṁ udapādi. Taṁ sandhāya vuttaṁ ‘‘sattesu ca kāruññataṁ paṭicca buddhacakkhunā",
  "tika-s0201t1:315_4": "lokaṁ volokesī’’tiādi (ma. ni. 1.283; saṁ. ni. 1.172; mahāva. 9). Ettha ca hetāvatthāyapi",
  "tika-s0201t1:315_5": "mahākaruṇāya saṅgaho daṭṭhabbo yāvadeva saṁsāramahoghato saddhammadesanāhatthadānehi",
  "tika-s0201t1:315_6": "sattasantāraṇatthaṁ taduppattito. Yathā ca mahākaruṇā, evaṁ sabbaññutaññāṇaṁ dasabalañāṇādīni",
  "tika-s0201t1:315_7": "ca desanāya abbhantarasamuṭṭhānabhāve vattabbāni. Sabbampi hi ñeyyadhammaṁ, tesaṁ",
  "tika-s0201t1:315_8": "desetabbappakāraṁ, sattānañca āsayānusayādiṁ yāthāvato jānanto bhagavā ṭhānāṭṭhānādīsu",
  "tika-s0201t1:315_9": "kosallena veneyyajjhāsayānurūpaṁ vicittanayadesanaṁ pavattesīti. Bāhiraṁ pana sādhāraṇaṁ",
  "tika-s0201t1:315_10": "samuṭṭhānaṁ dasasahassabrahmaparivāritassa sahampatimahābrahmuno ajjhesanaṁ. Tadajjhesanuttarakālañhi",
  "tika-s0201t1:315_11": "dhammagambhīratāpaccavekkhaṇājanitaṁ appossukkataṁ paṭippassambhetvā dhammassāmī",
  "tika-s0201t1:315_12": "dhammadesanāya ussāhajāto ahosi. Asādhāraṇampi ambhantarabāhirabhedato duvidhameva.",
  "tika-s0201t1:315_13": "Tattha abbhantaraṁ yāya mahākaruṇāya yena ca desanāñāṇena idaṁ suttaṁ pavattitaṁ,",
  "tika-s0201t1:315_14": "tadubhayaṁ veditabbaṁ. Bāhiraṁ pana pañcasatānaṁ brāhmaṇajātikānaṁ bhikkhūnaṁ pariyattiṁ",
  "tika-s0201t1:315_15": "nissāya mānuppādanaṁ, vuttameva taṁ aṭṭhakathāyaṁ.",
  "tika-s0201t1:316_0": "Payojanampi sādhāraṇaṁ asādhāraṇanti duvidhaṁ. Tattha sādhāraṇaṁ anukkamena yāva",
  "tika-s0201t1:316_1": "anupādāparinibbānaṁ vimuttirasattā bhagavato desanāya. Tenevāha ‘‘etadatthā tathā,",
  "tika-s0201t1:316_2": "etadatthā mantanā’’tiādi (pari. 366). Eteneva ca saṁsāracakkanivatti saddhammacakkappavatti",
  "tika-s0201t1:316_3": "sassatādimicchāvādanirākaraṇaṁ sammāvādapurekkhāro akusalamūlasamūhananaṁ kusalamūlasaṁropanaṁ",
  "tika-s0201t1:316_4": "apāyadvārapidahanaṁ saggamokkhadvāravivaraṇaṁ pariyuṭṭhānavūpasamanaṁ anusayasamugghātanaṁ",
  "tika-s0201t1:316_5": "‘‘mutto mocessāmī’’ti (udā. aṭṭha. 18; itivu. aṭṭha. 38) purimapaṭiññāavisaṁvādanaṁ",
  "tika-s0201t1:316_6": "tappaṭipakkhamāramanorathavisaṁvādanaṁ titthiyadhammanimmathanaṁ buddhadhammapatiṭṭhāpananti",
  "tika-s0201t1:316_7": "evamādīnampi payojanānaṁ saṅgaho daṭṭhabbo. Asādhāraṇaṁ pana tesaṁ bhikkhūnaṁ mānamaddanaṁ.",
  "tika-s0201t1:316_8": "Vuttañcetaṁ aṭṭhakathāyaṁ (ma. ni. aṭṭha. 1.1) ‘‘desanākusalo bhagavā mānabhañjanatthaṁ",
  "tika-s0201t1:316_9": "‘sabbadhammamūlapariyāya’nti desanaṁ ārabhī’’ti. Ubhayampetaṁ bāhiyameva. Sace pana",
  "tika-s0201t1:316_10": "veneyyasantānagatampi desanābalasiddhisaṅkhātaṁ payojanaṁ adhippāyasamijjhanabhāvato",
  "tika-s0201t1:316_11": "yathādhippetatthasiddhiyā yathākāruṇikassa bhagavatopi payojanamevāti gaṇheyya, iminā",
  "tika-s0201t1:316_12": "pariyāyenassa abbhantaratāpi veditabbā.",
  "tika-s0201t1:317_0": "Apica veneyyānaṁ pathavīādibhūtādivibhāgabhinne sakkāye puthujjanassa sekkhādiariyassa",
  "tika-s0201t1:317_1": "ca saddhiṁ hetunā maññanāmaññanavasena pavattivibhāgānavabodho samuṭṭhānaṁ, imassa",
  "tika-s0201t1:317_2": "suttassa yathāvuttavibhāgāvabodho payojananti vuttovāyamattho. Veneyyānañhi vuttappakāre",
  "tika-s0201t1:317_3": "visaye yathāvuttānaṁ puggalānaṁ saddhiṁ hetunā maññanāmaññanānaṁ vasena pavattivibhāgāvabodho",
  "tika-s0201t1:317_4": "imaṁ desanaṁ payojeti ‘‘tannipphādanaparāyaṁ desanā’’ti katvā. Yañhi desanāya sādhetabbaṁ",
  "tika-s0201t1:317_5": "phalaṁ, taṁ ākaṅkhitabbattā desakaṁ desanāya payojetīti payojananti vuccati. Tathā",
  "tika-s0201t1:317_6": "veneyyānaṁ sabbaso ekadesato ca maññanānaṁ appahānaṁ, tattha ca ādīnavādassanaṁ,",
  "tika-s0201t1:317_7": "niraṅkusānaṁ maññanānaṁ anekākāravohārassa sakkāye pavattivisesassa ajānanaṁ, tattha",
  "tika-s0201t1:317_8": "ca pahīnamaññanānaṁ paṭipattiyā ajānanaṁ, taṇhāmukhena paccayākārassa ca anavabodhoti",
  "tika-s0201t1:317_9": "evamādīni ca payojanāni idha veditabbāni.",
  "tika-s0201t1:318_0": "Bhūmittayapariyāpannesu asaṅkhātadhammavippakatapariññādikiccasaṅkhātadhammānaṁ sammāsambuddhassa",
  "tika-s0201t1:318_1": "ca paṭipattiṁ ajānantā asaddhammassavanadhāraṇaparicayamanasikāraparā saddhammassavana-dhāraṇaparicayapaṭivedhavimukhā",
  "tika-s0201t1:318_2": "ca veneyyā imissā desanāya bhājanaṁ. Piṇḍatthā pana ‘‘assutavā’’tiādinā ayonisomanasikārabahulīkāro",
  "tika-s0201t1:318_3": "akusalamūla-samāyogo olīyanātidhāvanāpariggaho upāyavinibaddhānubrūhanā micchābhinivesasamannāgamo",
  "tika-s0201t1:318_4": "avijjātaṇhā-parisuddhi vaṭṭattayānuparamo āsavoghayogaganthāgatitaṇhuppādupādānāviyogo",
  "tika-s0201t1:318_5": "cetokhila-cetovinibaddhaabhinandana-nīvaraṇasaṅgānatikkamo vivādamūlāpariccāgo anusayānupacchedo",
  "tika-s0201t1:318_6": "micchattānativattanaṁ taṇhāmūladhammasannissayatā akusalakammapathānuyogo sabbakilesa-pariḷāhasāraddhakāyacittatāti",
  "tika-s0201t1:318_7": "evamādayo dīpitā honti. ‘‘Pathaviṁ pathavito sañjānātī’’tiādinā taṇhāvicaritaniddeso",
  "tika-s0201t1:318_8": "mānajappanā vipariyesābhiniveso saṁkileso sakkāyapariggaho bālalakkhaṇāpadeso vaṅkattayavibhāvanānuyogo",
  "tika-s0201t1:318_9": "bahukārapaṭipakkhadīpanā tividhanissayasaṁsūcanā āsavakkhayakathananti evamādayo dīpitā honti.",
  "tika-s0201t1:319": "Soḷasahāravaṇṇanā",
  "tika-s0201t1:320": "1. Desanāhāravaṇṇanā",
  "tika-s0201t1:321_0": "Tattha ye upādānakkhandhadhamme upādāya pathavīādibhūtādibhedā paññatti, te paññattipaṭipādanabhāvena",
  "tika-s0201t1:321_1": "jātijarāmaraṇavisesanadukkhapariyāyena ca vuttā taṇhāvajjā tebhūmakadhammā dukkhasaccaṁ.",
  "tika-s0201t1:321_2": "Maññanābhinandananandīpariyāyehi vuttā taṇhā samudayasaccaṁ. Ayaṁ tāva suttantanayo.",
  "tika-s0201t1:321_3": "Abhidhammanaye pana yathāvuttataṇhāya saddhiṁ ‘‘assutavā’’tiādinā dīpitā avijjādayo,",
  "tika-s0201t1:321_4": "maññanāpariyāyena gahitā mānadiṭṭhiyo, bhavapadena gahito kammabhavo cāti sabbepi",
  "tika-s0201t1:321_5": "kilesābhisaṅkhārā samudayasaccaṁ. Ubhinnaṁ appavatti nirodhasaccaṁ. Ariyadhammaggahaṇena,",
  "tika-s0201t1:321_6": "pariññābhikkhusekkhābhiññāgahaṇehi, rāgādikhayavacanehi, sammāsambodhigahaṇena ca",
  "tika-s0201t1:321_7": "maggasaccaṁ. Keci pana taṇhākkhayādivacanehi nirodhasaccaṁ uddharanti, taṁ aṭṭhakathāya",
  "tika-s0201t1:321_8": "virujjhati tattha taṇhākkhayādīnaṁ maggakiccabhāvassa uddhaṭattā.",
  "tika-s0201t1:322_0": "Tattha samudayena assādo, dukkhena ādīnavo, magganirodhehi nissaraṇaṁ, tesaṁ bhikkhūnaṁ",
  "tika-s0201t1:322_1": "mānabhañjanaṁ phalaṁ, tathā ‘‘yathāvuttavibhāgāvabodho’’tiādinā vuttaṁ payojanañca.",
  "tika-s0201t1:322_2": "Tassa nipphattikāraṇattā desanāya vicittatā catunnaṁ puggalānaṁ yāthāvato sabhāvūpadhāraṇañca",
  "tika-s0201t1:322_3": "upāyo, pathavīādīsu puthujjanādīnaṁ pavattidassanāpadesena pathavīādayo ekantato",
  "tika-s0201t1:322_4": "parijānitabbā, maññanā ca pahātabbāti ayamettha bhagavato āṇattīti. Ayaṁ desanāhāro.",
  "tika-s0201t1:323": "2. Vicayahāravaṇṇanā",
  "tika-s0201t1:324_0": "Maññanānaṁ sakkāyassa avisesahetubhāvato, kassacipi tattha asesitabbato ca sabbagahaṇaṁ,",
  "tika-s0201t1:324_1": "sabhāvadhāraṇato nissattanijjīvato ca dhammaggahaṇaṁ, patiṭṭhābhāvato āveṇikahetubhāvato",
  "tika-s0201t1:324_2": "ca mūlaggahaṇaṁ, kāraṇabhāvato desanatthasambhavato ca pariyāyaggahaṇaṁ, sammukhabhāvato",
  "tika-s0201t1:324_3": "sampadānatthasambhavato ca ‘‘vo’’ti vacanaṁ, tathārūpaguṇayogato abhimukhīkaraṇato",
  "tika-s0201t1:324_4": "ca ‘‘bhikkhave’’ti ālapanaṁ. Desetuṁ samatthabhāvato tesaṁ satuppādanatthañca ‘‘desessāmī’’ti",
  "tika-s0201t1:324_5": "paṭijānanaṁ, desetabbatāya paṭiññātabhāvato, yathāpaṭiññañca desanato ‘‘ta’’nti paccāmasanaṁ,",
  "tika-s0201t1:324_6": "sotabbabhāvato, savanatthassa ca ekantena nipphādanato ‘‘suṇāthā’’ti vuttaṁ. Sakkātabbato,",
  "tika-s0201t1:324_7": "sakkaccakiriyāya eva ca tadatthasiddhito ‘‘sādhuka’’nti vuttaṁ. Dhammassa manasikaraṇīyato",
  "tika-s0201t1:324_8": "tadadhīnattā ca sabbasampattīnaṁ ‘‘manasi karothā’’ti vuttaṁ yathāpariññātāya desanāya",
  "tika-s0201t1:324_9": "paribyattabhāvato vitthāratthasambhavato ca ‘‘bhāsissāmī’’ti vuttaṁ. Bhagavato sadevakena",
  "tika-s0201t1:324_10": "lokena sirasā sampaṭicchitabbavacanattā, tassa ca yathādhippetatthasādhanato ‘‘eva’’nti",
  "tika-s0201t1:324_11": "vuttaṁ. Satthu uttamagāravaṭṭhānabhāvato, tattha ca gāravassa uḷārapuññabhāvato ‘‘bhante’’ti",
  "tika-s0201t1:324_12": "vuttaṁ. Bhikkhūnaṁ tathākiriyāya nicchitabhāvato vacanālaṅkārato ca ‘‘kho’’ti vuttaṁ.",
  "tika-s0201t1:324_13": "Savanassa paṭijānitabbato, tathā tehi paṭipannattā ca ‘‘paccassosu’’nti vuttaṁ paccakkhabhāvato,",
  "tika-s0201t1:324_14": "sakalassapi ekajjhaṁ karaṇato ‘‘eta’’nti vuttaṁ.",
  "tika-s0201t1:325_0": "Vuccamānassa puggalassa lokapariyāpannattā lokādhārattā ca lokaṁ upādāya ‘‘idhā’’ti",
  "tika-s0201t1:325_1": "vuttaṁ. Paṭivedhabāhusaccābhāvato pariyattibāhusaccābhāvato ca ‘‘assutavā’’ti vuttaṁ.",
  "tika-s0201t1:325_2": "Puthūsu, puthu vā janabhāvato ‘‘puthujjano’’ti vuttaṁ. Anariyadhammavirahato ariyadhammasamannāgamato",
  "tika-s0201t1:325_3": "ca ‘‘ariyāna’’nti vuttaṁ. Ariyabhāvakarāya paṭipattiyā abhāvato, tattha kosalladamathābhāvato",
  "tika-s0201t1:325_4": "‘‘ariyānaṁ adassāvī’’tiādi vuttaṁ. Asantadhammassavanato santadhammasamannāgamato",
  "tika-s0201t1:325_5": "sabbhi pāsaṁsiyato ca ‘‘sappurisāna’’nti vuttaṁ. Sappurisabhāvakarāya paṭipattiyā",
  "tika-s0201t1:325_6": "abhāvato, tattha ca kosalladamathābhāvato ‘‘sappurisānaṁ adassāvī’’tiādi vuttaṁ.",
  "tika-s0201t1:325_7": "Pathavīvatthukānaṁ maññanānaṁ, upari vuccamānānañcamaññanānaṁ mūlakattā papañcasaṅkhānaṁ",
  "tika-s0201t1:325_8": "‘‘pathaviṁ pathavito sañjānātī’’ti vuttaṁ. Andhaputhujjanassa ahaṁkāra-mamaṁkārānaṁ",
  "tika-s0201t1:325_9": "katthacipi appahīnattā ‘‘pathaviṁ maññatī’’tiādi vuttaṁ.",
  "tika-s0201t1:326_0": "Pubbe aggahitattā, sāmaññato ca gayhamānattā, puggalassa pathavīādiārammaṇasabhāgatāya",
  "tika-s0201t1:326_1": "labbhamānattā ca ‘‘yopī’’ti vuttaṁ. ‘‘Yo’’ti aniyamena gahitassa niyametabbato paṭiniddisitabbato",
  "tika-s0201t1:326_2": "ca; ‘‘so’’ti vuttaṁ sātisayaṁ saṁsāre bhayassa ikkhanato kilesabhedanasambhavato",
  "tika-s0201t1:326_3": "ca ‘‘bhikkhū’’ti vuttaṁ. Sikkhāhi samannāgamato sekkhadhammapaṭilābhato ca ‘‘sekkho’’ti",
  "tika-s0201t1:326_4": "vuttaṁ. Manasā laddhabbassa arahattassa anadhigatattā adhigamanīyato ca ‘‘appattamānaso’’ti",
  "tika-s0201t1:326_5": "vuttaṁ. Aparena anuttaraṇīyato, paraṁ anucchavikabhāvena uttaritvā ṭhitattā ca ‘‘anuttara’’nti",
  "tika-s0201t1:326_6": "vuttaṁ. Yogena bhāvanāya kāmayogādito ca khemaṁ sivaṁ anupaddavanti ‘‘yogakkhema’’nti",
  "tika-s0201t1:326_7": "vuttaṁ. Chandappavattiyā ussukkāpattiyā ca ‘‘patthayamāno’’ti vuttaṁ. Tadatthassa",
  "tika-s0201t1:326_8": "sabbaso sabbairiyāpathavihārassa samathavipassanāvihārassa dibbavihārassa ca vasena",
  "tika-s0201t1:326_9": "‘‘viharatī’’ti vuttaṁ. Sekkhassa sabbaso abhiññeyyabhāvañceva pariññeyyabhāvañca",
  "tika-s0201t1:326_10": "ñāṇena abhibhavitvā jānanato ‘‘abhijānātī’’ti vuttaṁ. Sekkhassa sabbaso appahīnamaññanatāya",
  "tika-s0201t1:326_11": "abhāvato ‘‘mā maññī’’ti vuttaṁ. Sesaṁ vuttanayānusārena veditabbaṁ. Iminā nayena",
  "tika-s0201t1:326_12": "ito paraṁ sabbapadesu vinicchayo kātabbo. Sakkā hi aṭṭhakathaṁ tassā līnatthavaṇṇanañca",
  "tika-s0201t1:326_13": "anugantvā ayamattho viññūhi vibhāvetunti ativitthārabhayena na vitthārayimha. Iti",
  "tika-s0201t1:326_14": "anupadavicayato vicayo hāro.",
  "tika-s0201t1:327": "3. Yuttihāravaṇṇanā",
  "tika-s0201t1:328_0": "Sakkāyassa sabbamaññanānaṁ mūlabhāvo yujjati parikappamattakattā lokavicittassa.",
  "tika-s0201t1:328_1": "Byāhusaccadvayarahitassa andhaputhujjanabhāvo yujjati puthukilesābhisaṅkhārajananādisabhāvattā.",
  "tika-s0201t1:328_2": "Yathāvuttaputhujjanassa vā vuttappakārabāhusaccābhāvo yujjati tasmiṁ sati sabbhāvato.",
  "tika-s0201t1:328_3": "Tattha assutavato puthujjanassa ariyānaṁ sappurisānañca adassāvitādi yujjati ariyakaradhammānaṁ",
  "tika-s0201t1:328_4": "ariyabhāvassa ca tena adiṭṭhattā appaṭipannattā ca tathā tassa pathaviyā ‘‘ahaṁ pathavī,",
  "tika-s0201t1:328_5": "mama pathavī, paro pathavī’’ti sañjānanaṁ yujjati ahaṁkāramamaṁkārānaṁ sabbena sabbaṁ",
  "tika-s0201t1:328_6": "appahīnattā. Tathā sañjānato cassa pathaviṁ kammādikaraṇādivasena gahetvā nānappakārato",
  "tika-s0201t1:328_7": "maññanāpavatti yujjati saññānidānattā papañcasaṅkhānaṁ. Yo maññati, tassa apariññātavatthukatā",
  "tika-s0201t1:328_8": "yujjati pariññāya vinā maññanāpahānābhāvato. ‘‘Āpaṁ āpato sañjānātī’’tiādīsupi eseva",
  "tika-s0201t1:328_9": "nayo. Apariyositasikkhassa appattamānasatā yujjati katakiccatābhāvato. Sekkhassa",
  "tika-s0201t1:328_10": "sato yogakkhemapatthanā yujjati tadadhimuttabhāvato. Tathā tassa pathaviyā abhijānanā",
  "tika-s0201t1:328_11": "yujjati pariññāpahānesu mattaso kāribhāvato. Tato eva cassa ‘‘mā maññī’’ti vattabbatā",
  "tika-s0201t1:328_12": "yujjati vatthupariññāya viya maññanāpahānassapi vippakatabhāvato. Sekkhassa pathaviyā",
  "tika-s0201t1:328_13": "pariññeyyatā yujjati pariññātuṁ sakkuṇeyyattā sabbaso apariññātattā ca. ‘‘Āpaṁ āpato’’tiādīsupi",
  "tika-s0201t1:328_14": "eseva nayo. Arahattādiyuttassa pathaviyādīnaṁ abhijānanā maññanābhāvo ca yujjati",
  "tika-s0201t1:328_15": "saṅkhātadhammattā, sabbaso kilesānaṁ pahīnattā, tato eva cassa vītarāgādibhāvo tato",
  "tika-s0201t1:328_16": "sammadeva ca paṭiccasamuppādassa paṭividdhatāti. Ayaṁ yuttihāro.",
  "tika-s0201t1:329": "4. Padaṭṭhānahāravaṇṇanā",
  "tika-s0201t1:330_0": "Kissopi maññanā sakkāyassa padaṭṭhānaṁ, maññanānaṁ ayonisomanasikāro padaṭṭhānaṁ,",
  "tika-s0201t1:330_1": "sutadvayaviraho andhaputhujjanabhāvassa padaṭṭhānaṁ, so ariyānaṁ adassāvitāya padaṭṭhānaṁ,",
  "tika-s0201t1:330_2": "sā ariyadhammassa akovidatāya padaṭṭhānaṁ, sā ariyadhamme avinītatāya padaṭṭhānaṁ.",
  "tika-s0201t1:330_3": "‘‘Sappurisānaṁ adassāvī’’ti etthāpi eseva nayo. Saññāvipallāso maññanānaṁ padaṭṭhānaṁ.",
  "tika-s0201t1:330_4": "Saññānidānā hi papañcasaṅkhāti. Maññanāsu ca taṇhāmaññanā itaramaññanānaṁ padaṭṭhānaṁ",
  "tika-s0201t1:330_5": "‘‘taṇhāgatānaṁ paritassitavipphandita’’nti, (dī. ni. 1.105-109) ‘‘taṇhāpaccayā upādāna’’nti",
  "tika-s0201t1:330_6": "(ma. ni. 3.126; mahāva. 1) ca vacanato, taṇhāgatasseva ca ‘‘seyyohamasmi’’ntiādinā",
  "tika-s0201t1:330_7": "mānajappanāsabbhāvatā. Sabbāpi vā maññanā sabbāsaṁ maññanānaṁ padaṭṭhānaṁ . ‘‘Upādānapaccayā",
  "tika-s0201t1:330_8": "taṇhā’’ti hi vacanato diṭṭhipi taṇhāya padaṭṭhānaṁ. ‘‘Ahamasmi brahmā mahābrahmā’’ti",
  "tika-s0201t1:330_9": "(dī. ni. 1.42; 3.39) ādivacanato mānopi diṭṭhiyā padaṭṭhānaṁ. Tathā ‘‘asmīti sati",
  "tika-s0201t1:330_10": "itthaṁsmīti hoti, evaṁsmīti hoti, aññathāsmīti hotī’’tiādivacanato mānassapi taṇhāya",
  "tika-s0201t1:330_11": "padaṭṭhānatā labbhateva. Sekkhā dhammā sappadesato maññanāpahānassa padaṭṭhānaṁ.",
  "tika-s0201t1:330_12": "Asekkhā nippadesato maññanāpahānassa padaṭṭhānaṁ. Kammabhavo ca jātiyā padaṭṭhānaṁ.",
  "tika-s0201t1:330_13": "Jāti jarāmaraṇassa padaṭṭhānaṁ. Paccayākārassa yathābhūtāvabodho sammāsambodhiyā",
  "tika-s0201t1:330_14": "padaṭṭhānanti. Ayaṁ padaṭṭhāno hāro.",
  "tika-s0201t1:331": "5. Lakkhaṇahāravaṇṇanā",
  "tika-s0201t1:332_0": "‘‘Sabbadhammamūlapariyāya’’nti ettha mūlaggahaṇena mūlapariyāyaggahaṇena vā yathā",
  "tika-s0201t1:332_1": "taṇhāmānadiṭṭhiyo gayhanti, evaṁ dosamohādīnampi sakkāyamūladhammānaṁ saṅgaho daṭṭhabbo",
  "tika-s0201t1:332_2": "sakkāyassa mūlabhāvena ekalakkhaṇattā. ‘‘Assutavā’’ti iminā yathā tassa puggalassa",
  "tika-s0201t1:332_3": "pariyattipaṭivedhasaddhammānaṁ abhāvo gayhati, evaṁ paṭipattisaddhammassapi abhāvo",
  "tika-s0201t1:332_4": "gayhati saddhammabhāvena ekalakkhaṇattā. Ariyānaṁ adassanakāmatādilakkhaṇā. ‘‘Ariyadhammassa",
  "tika-s0201t1:332_5": "akovido’’ti iminā ariyadhammādhigamassa vibandhabhūtaṁ aññāṇaṁ. ‘‘Ariyadhamme avinīto’’ti",
  "tika-s0201t1:332_6": "iminā ariyavinayābhāvo. So panatthato ariyavinaye appaṭipatti eva vāti tīhipi padehi",
  "tika-s0201t1:332_7": "yathāvuttavisayā micchādiṭṭhi vicikicchā ca gahitāva honti. Taggahaṇena ca sabbepi",
  "tika-s0201t1:332_8": "akusalā dhammā saṅgahitāva honti saṁkilesalakkhaṇena ekalakkhaṇattā. ‘‘Sappurisānaṁ",
  "tika-s0201t1:332_9": "adassāvī’’ti etthāpi eseva nayo.",
  "tika-s0201t1:333_0": "‘‘Pathaviṁ pathavito sañjānātī’’ti idaṁ diṭṭhimaññanādīnaṁ saññāya kāraṇabhāvadassanaṁ.",
  "tika-s0201t1:333_1": "Tattha yathā saññā, evaṁ vitakkaphassāvijjāayonisomanasikārādayopi tāsaṁ kāraṇanti",
  "tika-s0201t1:333_2": "atthato tesampettha saṅgaho vutto hoti maññanānaṁ kāraṇabhāvena ekalakkhaṇattā. ‘‘Maññatī’’ti",
  "tika-s0201t1:333_3": "iminā maññanākiccena taṇhāmānadiṭṭhiyo gahitā tāsaṁ kilesasabhāvattā. Taggahaṇeneva",
  "tika-s0201t1:333_4": "vicikicchādinampi saṅgaho daṭṭhabbo kilesalakkhaṇena ekalakkhaṇattā. Tathā taṇhāya",
  "tika-s0201t1:333_5": "hetusabhāvattā taggahaṇeneva avasiṭṭhākusalahetūnaṁ saṅgaho daṭṭhabbo hetulakkhaṇena",
  "tika-s0201t1:333_6": "ekalakkhaṇattā. Tathā taṇhādiṭṭhīnaṁ āsavādisabhāvattā taggahaṇeneva avasiṭṭhāsavoghayogaganthanīvaraṇādīnampi",
  "tika-s0201t1:333_7": "saṅgaho daṭṭhabbo āsavādisabhāvattā ekalakkhaṇattā. Tathā ‘‘pathaviṁ maññatī’’tiādinā",
  "tika-s0201t1:333_8": "pathavīādīnaṁ rūpasabhāvattā tabbisayānañca maññanānaṁ rūpavisayattā taggahaṇeneva",
  "tika-s0201t1:333_9": "sakalarūpakkhandhavisayāpi maññanā dassitā honti rūpavisayalakkhaṇena āsaṁ ekalakkhaṇattā.",
  "tika-s0201t1:333_10": "Evaṁ cakkhāyatanādivisayāpi maññanā niddhāretabbā. ‘‘Apariññāta’’nti pariññāpaṭikkhepena",
  "tika-s0201t1:333_11": "tappaṭibaddhakilesānaṁ pahānapaṭikkhepoti daṭṭhabbo maggakiccabhāvena pariññāpahānānaṁ",
  "tika-s0201t1:333_12": "ekalakkhaṇattā. Iminā nayena sesesupi yathārahaṁ ekalakkhaṇā niddhāretabbāti. Ayaṁ lakkhaṇo hāro.",
  "tika-s0201t1:334": "6. Catubyūhahāravaṇṇanā",
  "tika-s0201t1:335_0": "Pathavīādīsu vatthūsu byañjanacchāyāya atthaṁ gahetvā dhammagambhīrataṁ asallakkhetvā",
  "tika-s0201t1:335_1": "asaddhammassavanādinā vañcitā hutvā saddhammassavanadhāraṇaparicayamanasikāravimukhā",
  "tika-s0201t1:335_2": "pathavīādīsu vatthūsu puthujjanasekkhāsekkhatathāgatānaṁ paṭipattivisesaṁ ajānantā",
  "tika-s0201t1:335_3": "ca veneyyā imissā desanāya nidānaṁ. Te ‘‘kathaṁ nu kho yathāvuttadosavinimuttā yathāvuttañca",
  "tika-s0201t1:335_4": "visesaṁ jānantā sammāpaṭipattiyā ubhayahitaparāyaṇā saveyyu’’nti ayamettha bhagavato",
  "tika-s0201t1:335_5": "adhippāyo. Padanibbacanaṁ niruttaṁ, taṁ ‘‘eva’’ntiādinidānapadānaṁ, ‘‘sabbadhammamūlapariyāya’’ntiādipāḷipadānañca",
  "tika-s0201t1:335_6": "aṭṭhakathāyaṁ, tassā līnatthavaṇṇanāyañceva vuttanayena suviññeyyattā ativitthārabhayena na vitthārayimha.",
  "tika-s0201t1:336_0": "Padapadatthadesanānikkhepasuttasandhivasena pañcavidhā sandhi. Tattha padassa padantarena",
  "tika-s0201t1:336_1": "sambandho padasandhi, tathā padatthassa padatthantarena sambandho padatthasandhi,",
  "tika-s0201t1:336_2": "yo ‘‘kiriyākārakasambandho’’ti vuccati. Nānānusandhikassa suttassa taṁtaṁanusandhīhi",
  "tika-s0201t1:336_3": "sambandho, ekānusandhikassa pana pubbāparasambandho desanāsandhi. Yā aṭṭhakathāyaṁ",
  "tika-s0201t1:336_4": "‘‘pucchānusandhi ajjhāsayānusandhi yathānusandhī’’ti tidhā vibhattā. Ajjhāsayo cettha",
  "tika-s0201t1:336_5": "attajjhāsayo parajjhāsayoti dvidhā veditabbo. Yaṁ panettha vattabbaṁ, taṁ heṭṭhā",
  "tika-s0201t1:336_6": "nidānavaṇṇanāyaṁ vuttameva. Nikkhepasandhi catunnaṁ suttanikkhepānaṁ vasena veditabbo.",
  "tika-s0201t1:336_7": "Suttasandhi idha paṭhamanikkhepavaseneva veditabbo. Kasmā panettha mūlapariyāyasuttameva",
  "tika-s0201t1:336_8": "paṭhamaṁ nikkhittanti? Nāyamanuyogo katthaci nappavattati, apica yasmā maññanāmūlakaṁ",
  "tika-s0201t1:336_9": "sakkāyaṁ, sabbamaññanā ca tattha eva anekabhedabhinnā pavattati, na tassā savisayāya",
  "tika-s0201t1:336_10": "lesamattampi sāraṁ atthīti pathavīādivibhāgabhinnesu maññanāsu ca sātisayaṁ nibbedhavirāgasañjananī",
  "tika-s0201t1:336_11": "upari sekkhāsekkhatathāgataguṇavibhāvanī ca ayaṁ desanā. Suttantadesanā ca visesato",
  "tika-s0201t1:336_12": "diṭṭhiviniveṭhanakathā, tasmā sanissayassa diṭṭhiggāhassa ādito asārabhāvadīpanaṁ",
  "tika-s0201t1:336_13": "upari ca sabbesaṁ ariyānaṁ guṇavisesavibhāvanamidaṁ suttaṁ paṭhamaṁ nikkhittaṁ. Kiñca",
  "tika-s0201t1:336_14": "sakkāye maññanāmaññanāmukhena pavattinivattīsu ādīnavānisaṁsavibhāvanato sabbesaṁ",
  "tika-s0201t1:336_15": "puggalānaṁ paṭipattivibhāgato ca idameva suttaṁ paṭhamaṁ nikkhittaṁ.",
  "tika-s0201t1:337_0": "Yaṁ pana ekissā desanāya desanantarena saddhiṁ saṁsandanaṁ, ayampi desanāsandhi,",
  "tika-s0201t1:337_1": "sā evaṁ veditabbā. ‘‘Assutavā puthujjano…pe… nibbānaṁ abhinandatī’’ti ayaṁ desanā.",
  "tika-s0201t1:337_2": "‘‘Idha, bhikkhave, assutavā puthujjano…pe… sappurisadhamme avinīto manasikaraṇīye",
  "tika-s0201t1:337_3": "dhamme nappajānāti, amanasikaraṇīye ca dhamme nappajānāti, so manasikaraṇīye dhamme",
  "tika-s0201t1:337_4": "appajānanto amanasikaraṇīye ca dhamme appajānanto ye dhammā na manasikaraṇīyā, te",
  "tika-s0201t1:337_5": "dhamme manasi karoti…pe… anuppanno vā kāmāsavo uppajjati, uppanno vā kāmāsavo pavaḍḍhati.",
  "tika-s0201t1:337_6": "Anuppanno vā bhavāsavo uppajjati, uppanno vā bhavāsavo pavaḍḍhati, anuppanno vā avijjāsavo",
  "tika-s0201t1:337_7": "uppajjati, uppanno vā avijjāsavo pavaḍḍhatī’’ti (ma. ni. 1.17) imāya desanāya saṁsandati.",
  "tika-s0201t1:337_8": "Tathā ‘‘tassetaṁ pāṭikaṅkhaṁ subhanimittaṁ manasi karissati, tassa subhanimittassa",
  "tika-s0201t1:337_9": "manasikārā rāgo cittaṁ anuddhaṁsessati, so sarāgo sadoso samoho sāṅgaṇo saṁkiliṭṭhacitto",
  "tika-s0201t1:337_10": "kālaṁ karissatī’’ti (ma. ni. 1.59) imāya desanāya saṁsandati. Tathā ‘‘cakkhuñcāvuso",
  "tika-s0201t1:337_11": "paṭicca rūpe ca uppajjati cakkhuviññāṇaṁ, tiṇṇaṁ saṅgati phasso, phassapaccayā vedanā.",
  "tika-s0201t1:337_12": "Yaṁ vedeti taṁ sañjānāti, yaṁ sañjānāti taṁ vitakketi, yaṁ vitakketi taṁ papañceti,",
  "tika-s0201t1:337_13": "yaṁ papañceti tatonidānaṁ purisaṁ papañcasaññāsaṅkhā samudācarantī’’ti (ma. ni. 1.204)",
  "tika-s0201t1:337_14": "imāya desanāya saṁsandati. Tathā ‘‘idha, bhikkhave, asutavā puthujjano…pe… sappurisadhamme",
  "tika-s0201t1:337_15": "avinīto rūpaṁ ‘etaṁ mama, esohamasmi, eso me attā’ti samanupassati. Vedanaṁ…pe…,",
  "tika-s0201t1:337_16": "saññaṁ…pe…, saṅkhāre…pe…, viññāṇaṁ ‘etaṁ mama, esohamasmi, eso me attā’ti samanupassati.",
  "tika-s0201t1:337_17": "Yampi taṁ diṭṭhaṁ…pe… yampi taṁ diṭṭhiṭṭhānaṁ, so loko so attā so pecca bhavissāmi",
  "tika-s0201t1:337_18": "nicco dhuvo sassato avipariṇāmadhammo sassatisamaṁ tatheva ṭhassāmīti, tampi ‘etaṁ",
  "tika-s0201t1:337_19": "mama, esohamasmi, eso me attā’ti samanupassatī’’ti (ma. ni. 1.241) imāya desanāya saṁsandati.",
  "tika-s0201t1:338_0": "‘‘Yopi so, bhikkhave, bhikkhu…pe… nibbānaṁ mābhinandī’’ti ayaṁ desanā. ‘‘Idha, devānaminda,",
  "tika-s0201t1:338_1": "bhikkhuno sutaṁ hoti ‘sabbe dhammā nālaṁ abhinivesāyā’ti, evañcetaṁ, devānaminda,",
  "tika-s0201t1:338_2": "bhikkhuno sutaṁ hoti ‘sabbe dhammā nālaṁ abhinivesāyā’ti, so sabbaṁ dhammaṁ abhijānāti,",
  "tika-s0201t1:338_3": "sabbaṁ dhammaṁ abhiññāya sabbaṁ dhammaṁ parijānāti, sabbaṁ dhammaṁ pariññāya yaṁ",
  "tika-s0201t1:338_4": "kiñci vedanaṁ vedeti sukhaṁ vā dukkhaṁ vā adukkhamasukhaṁ vā, so tāsu vedanāsu aniccānupassī",
  "tika-s0201t1:338_5": "viharati, virāgānupassī viharati, nirodhānupassī viharati, paṭinissaggānupassī viharatī’’ti",
  "tika-s0201t1:338_6": "(ma. ni. 1.390) imāya desanāya saṁsandati. ‘‘Yopi so, bhikkhave, bhikkhu arahaṁ…pe…",
  "tika-s0201t1:338_7": "abhisambuddhoti vadāmī’’ti ayaṁ desanā ‘‘sutavā ca kho, bhikkhave, ariyasāvako…pe…",
  "tika-s0201t1:338_8": "sappurisadhamme suvinīto rūpaṁ ‘netaṁ mama, nesohamasmi, na meso attā’ti samanupassati,",
  "tika-s0201t1:338_9": "vedanaṁ…pe…, saññaṁ…pe…, saṅkhāre…pe…, viññāṇaṁ ‘netaṁ mama, nesohamasmi, na meso",
  "tika-s0201t1:338_10": "attā’ti samanupassati. Yampi taṁ diṭṭhaṁ sutaṁ viññātaṁ pattaṁ pariyesitaṁ anuvicaritaṁ",
  "tika-s0201t1:338_11": "manasā, tampi ‘netaṁ mama, nesohamasmi, na meso attā’ti samanupassati. Yampi taṁ",
  "tika-s0201t1:338_12": "diṭṭhiṭṭhānaṁ, so loko so attā so pecca bhavissāmi ‘nicco dhuvo sassato api pariṇāmadhammo",
  "tika-s0201t1:338_13": "sassatisamaṁ tatheva ṭhassāmī’ti, tampi ‘netaṁ mama, nesohamasmi, na meso attā’ti",
  "tika-s0201t1:338_14": "samanupassati. So evaṁ samanupassanto na paritassatī’’ti (ma. ni. 1.241) evamādidesanāhi",
  "tika-s0201t1:338_15": "saṁsandatīti, ayaṁ catubyūho hāro.",
  "tika-s0201t1:339": "7. Āvattahāravaṇṇanā",
  "tika-s0201t1:340_0": "‘‘Assutavā puthujjano’’ti iminā yonisomanasikārapaṭikkhepamukhena ayonisomanasikārapariggaho",
  "tika-s0201t1:340_1": "dīpito. ‘‘Ariyānaṁ adassāvī’’tiādinā sappurisūpanissayādipaṭikkhepamukhena asappurisūpanissayādipariggaho",
  "tika-s0201t1:340_2": "dīpito. Tesu purimanayena āsayavipatti kittitā, dutiyena payogavipatti. Purimena",
  "tika-s0201t1:340_3": "cassa kilesavaṭṭaṁ, tañca yato vipākavaṭṭanti sakalaṁ saṁsāracakkamāvattati. ‘‘Pathaviṁ",
  "tika-s0201t1:340_4": "maññatī’’tiādinā tattha tisso maññanā vuttā. Tāsu taṇhāmaññanā ‘‘etaṁ mamā’’ti taṇhāggāho,",
  "tika-s0201t1:340_5": "mānamaññanā ‘‘esohamasmī’’ti mānaggāho, diṭṭhimaññanā ‘‘eso me attā’’ti diṭṭhiggāho.",
  "tika-s0201t1:340_6": "Tattha taṇhāggāhena ‘‘taṇhaṁ paṭiccapariyesanā’’tiādikā (dī. ni. 2.103; dī. ni. 3.359;",
  "tika-s0201t1:340_7": "a. ni. 3.23; vibha. 963) nava taṇhāmūlakā dhammā āvattanti. Mānaggāhena ‘‘seyyohamasmī’’tiādikā",
  "tika-s0201t1:340_8": "nava mānavidhā āvattanti. Diṭṭhiggāhena ‘‘rūpaṁ attato samanupassatī’’tiādikā (saṁ.",
  "tika-s0201t1:340_9": "ni. 4.345) vīsativatthukā sakkāyadiṭṭhi āvattati. Tīsu ca gāhesu yāya saññāya taṇhāggāhassa",
  "tika-s0201t1:340_10": "vikkhambhanā, sā dukkhasaññā dukkhānupassanā. Yāya saññāya mānaggāhassa vikkhambhanā,",
  "tika-s0201t1:340_11": "sā aniccasaññā aniccānupassanā. Yāya pana saññāya diṭṭhiggāhassa vikkhambhanā, sā",
  "tika-s0201t1:340_12": "anattasaññā anattānupassanā. Tattha paṭhamaggāhavisabhāgato appaṇihitavimokkhamukhaṁ",
  "tika-s0201t1:340_13": "āvattati, dutiyaggāhavisabhāgato animittavimokkhamukhaṁ āvattati, tatiyaggāhavisabhāgato",
  "tika-s0201t1:340_14": "suññatavimokkhamukhaṁ āvattati.",
  "tika-s0201t1:341_0": "Sekkhaggahaṇena ariyāya sammādiṭṭhiyā saṅgaho, tato ca paratoghosayonisomanasikārā",
  "tika-s0201t1:341_1": "dīpitā honti. Paratoghosena ca sutavā ariyasāvakoti āvattati, yonisomanasikārena",
  "tika-s0201t1:341_2": "nava yonisomanasikāramūlakā dhammā āvattanti, catubbidhañca sampatticakkaṁ. ‘‘Mā",
  "tika-s0201t1:341_3": "maññī’’ti maññanānaṁ vippakatappahānatāgahaṇena ekaccāsavaparikkhayo dīpito hoti,",
  "tika-s0201t1:341_4": "tena ca saddhāvimuttadiṭṭhippattakāyasakkhibhāvā āvattanti. ‘‘Arahaṁ khīṇāsavo’’tiādinā",
  "tika-s0201t1:341_5": "asekkhā sīlakkhandhādayo dassitā honti, sīlakkhandhādipāripūriyā ca dasa nāthakaraṇā",
  "tika-s0201t1:341_6": "dhammā āvattanti. ‘‘Na maññatī’’ti maññanāpaṭikkhepena pañcasu upādānakkhandhesu",
  "tika-s0201t1:341_7": "‘‘netaṁ mama, nesohamasmi, na meso attā’’ti sammāpaṭipatti dassitā, tāya ca sātisayā",
  "tika-s0201t1:341_8": "nikantipariyādānamānasamugghāṭanadiṭṭhiugghāṭanāni pakāsitānīti appaṇihitānimitta-suññatavimokkhā āvattanti.",
  "tika-s0201t1:342_0": "‘‘Tathāgato’’tiādinā sabbaññuguṇā vibhāvitāti tadavinābhāvato dasabala-catuvesārajjaasādhāraṇañāṇaāveṇikabuddhadhammā",
  "tika-s0201t1:342_1": "āvattanti. ‘‘Nandī dukkhassa mūla’’ntiādinā saddhiṁ hetunā vaṭṭavivaṭṭaṁ kathitanti",
  "tika-s0201t1:342_2": "pavattinivattitadubhayahetuvibhāvanena cattāri ariyasaccāni āvattanti. ‘‘Taṇhānaṁ",
  "tika-s0201t1:342_3": "khayā’’tiādinā taṇhappahānāpadesena tadekaṭṭhabhāvato diyaḍḍhassa kilesasahassassa",
  "tika-s0201t1:342_4": "pahānaṁ āvattati. ‘‘Sabbaso taṇhānaṁ khayā sammāsambodhiṁ abhisambuddho’’ti ca vuttattā",
  "tika-s0201t1:342_5": "‘‘nandī dukkhassa mūla’’nti, ‘‘iti viditvā’’tiādinā vuttassa maññanābhāvahetubhūtassa",
  "tika-s0201t1:342_6": "paccayākāravedanassa sāvakehi asādhāraṇañāṇacārabhāvo dassito, tena catuvīsatikoṭisatasahassasamāpattisañcāri",
  "tika-s0201t1:342_7": "bhagavato mahāvajirañāṇaṁ āvattatīti. Ayaṁ āvatto hāro.",
  "tika-s0201t1:343": "8. Vibhattihāravaṇṇanā",
  "tika-s0201t1:344_0": "‘‘Sabbadhammamūlapariyāya’’nti ettha sabbadhammā nāma tebhūmakā dhammā sakkāyassa",
  "tika-s0201t1:344_1": "adhippetattā. Tesaṁ maññanā padaṭṭhānaṁ papañcasaṅkhānimittattā lokavicittassa. Tayime",
  "tika-s0201t1:344_2": "kusalā akusalā abyākatāti tividhā. Tesu kusalānaṁ yonisomanasikārādi padaṭṭhānaṁ,",
  "tika-s0201t1:344_3": "akusalānaṁ ayonisomanasikārādi, abyākatānaṁ kammabhavaāvajjanabhūtarūpādi padaṭṭhānaṁ.",
  "tika-s0201t1:344_4": "Tattha kusalā kāmāvacarādivasena bhūmito tividhā, tathā abyākatā cittuppādasabhāvā,",
  "tika-s0201t1:344_5": "acittuppādasabhāvā pana kāmāvacarāva tathā akusalā. Pariyattipaṭipattipaṭivedhasutakiccābhāvena",
  "tika-s0201t1:344_6": "tividho assutavā. Andhakalyāṇavibhāgena duvidho puthujjano. Sammāsambuddhapaccekabuddhasāvakabhedena",
  "tika-s0201t1:344_7": "tividhā ariyā. Maṁsacakkhudibbacakkhupaññācakkhūhi dassanābhāvena tividho adassāvī.",
  "tika-s0201t1:344_8": "Maggaphalanibbānabhedena tividho, navavidho vā ariyadhammo. Savanadhāraṇaparicayamanasikārapaṭivedhavasena",
  "tika-s0201t1:344_9": "pañcavidhā ariyadhammassa kovidatā. Tadabhāvato akovido. Saṁvarapahānabhedena duvidho,",
  "tika-s0201t1:344_10": "dasavidho vā ariyadhammavinayo, tadabhāvato ariyadhamme avinīto. Ettha padaṭṭhānavibhāgo",
  "tika-s0201t1:344_11": "heṭṭhā dassitoyeva. ‘‘Sappurisānaṁ adassāvī’’tiādīsupi eseva nayo. ‘‘Pathaviṁ maññatī’’tiādīsu",
  "tika-s0201t1:344_12": "maññanāvatthuvibhāgo pāḷiyaṁ āgatova, tathā ajjhattikabāhirādiko ca antaravibhāgo.",
  "tika-s0201t1:345_0": "Maññanā pana taṇhāmānadiṭṭhivasena saṅkhepato tividhā, vitthārato pana taṇhāmaññanā",
  "tika-s0201t1:345_1": "tāva kāmataṇhādivasena aṭṭhasatavidhā, tathā ‘‘asmīti sati itthaṁsmīti hotī’’tiādinā.",
  "tika-s0201t1:345_2": "Evaṁ mānamaññanāpi. ‘‘Asmīti sati itthaṁsmīti hotī’’tiādinā papañcattayaṁ uddiṭṭhaṁ",
  "tika-s0201t1:345_3": "niddiṭṭhañcāti . Etena diṭṭhimaññanāyapi aṭṭhasatavidhatā vuttāti veditabbā. Apica",
  "tika-s0201t1:345_4": "seyyassa ‘‘seyyohamasmī’’tiādinā mānamaññanāya navavidhatā tadantarabhedena anekavidhatā",
  "tika-s0201t1:345_5": "ca veditabbā. Ayañca attho hīnattikatthavaṇṇanāya vibhāvetabbo. Diṭṭhimaññanāya pana",
  "tika-s0201t1:345_6": "brahmajāle āgatanayena dvāsaṭṭhividhatā tadantarabhedena anekavidhatā ca veditabbā.",
  "tika-s0201t1:345_7": "‘‘Apariññāta’’nti ettha ñātapariññādivasena ceva rūpamukhādiabhinivesabhedādivasena",
  "tika-s0201t1:345_8": "ca pariññānaṁ anekavidhatā veditabbā. Tathā aṭṭhamakādivasena sekkhavibhāgo paññāvimuttādivasena",
  "tika-s0201t1:345_9": "asekkhavibhāgo ca. Ayamettha dhammavibhāgo. Padaṭṭhānavibhāgo ca bhūmivibhāgo ca",
  "tika-s0201t1:345_10": "vuttanayānusārena veditabbāti. Ayaṁ vibhattihāro.",
  "tika-s0201t1:346": "9. Parivattahāravaṇṇanā",
  "tika-s0201t1:347_0": "‘‘Sabbadhammamūlapariyāya’’nti ettha ‘‘sabbadhammā’’ti pañcupādānakkhandhā gahitā,",
  "tika-s0201t1:347_1": "tesaṁ mūlakāraṇanti ca taṇhāmānadiṭṭhiyo. Tathā assutavā puthujjano…pe… sappurisadhamme",
  "tika-s0201t1:347_2": "avinītoti. Yāvakīvañca pañcasu upādānakkhandhesu subhato sukhato niccato attato samanupassanavasena",
  "tika-s0201t1:347_3": "‘‘etaṁ mama, esohamasmi, eso me attā’’ti taṇhāmānadiṭṭhigāhā na samucchijjanti, tāva",
  "tika-s0201t1:347_4": "nesaṁ pabandhūparamo supinantepi na kenaci laddhapubbo. Yadā pana nesaṁ asubhato",
  "tika-s0201t1:347_5": "dukkhato aniccato anattato samanupassanavasena ‘‘netaṁ mama, nesohamasmi, na meso",
  "tika-s0201t1:347_6": "attā’’ti pavattamānā appaṇihitānimittasuññatānupassanā ussakkitvā ariyamaggādhigamāya",
  "tika-s0201t1:347_7": "saṁvattanti, atha nesaṁ pabandhūparamo hoti accantaappaññattikabhāvūpagamanato. Tena",
  "tika-s0201t1:347_8": "vuttaṁ ‘‘sabbadhammāti pañcupādānakkhandhā gahitā, tesaṁ mūlakāraṇanti ca taṇhāmānadiṭṭhiyo’’ti.",
  "tika-s0201t1:347_9": "Tathā assutavā puthujjano…pe… sappurisadhamme avinīto tīhipi maññanāhi pathaviṁ maññati",
  "tika-s0201t1:347_10": "yāva nibbānaṁ abhinandati, tīhipi pariññāhi tassa taṁ vatthu apariññātanti katvā.",
  "tika-s0201t1:347_11": "Yassa pana taṁ vatthu tīhi pariññāhi pariññātaṁ, na so itaro viya taṁ maññati. Tenāha",
  "tika-s0201t1:347_12": "bhagavā ‘‘sutavā ca kho, bhikkhave, ariyasāvako…pe… sappurisadhamme suvinīto rūpaṁ",
  "tika-s0201t1:347_13": "‘netaṁ mama, nesohamasmi, na meso attā’ti samanupassati, vedanaṁ…pe… asati na paritassatī’’ti",
  "tika-s0201t1:347_14": "(ma. ni. 1.241). Sekkho pathaviṁ mā maññi, yāva nibbānaṁ mābhinandi, arahā sammāsambuddho",
  "tika-s0201t1:347_15": "ca pathaviṁ na maññati, yāva nibbānaṁ nābhinandati, maññanāmaññitesu vatthūsu mattaso",
  "tika-s0201t1:347_16": "sabbaso ca pariññābhisamayasaṁsiddhiyā pahānābhisamayanibbattito. Yassa pana tesu",
  "tika-s0201t1:347_17": "vatthūsu sabbaso mattaso vā pariññā eva natthi, kuto pahānaṁ, so yathāparikappaṁ",
  "tika-s0201t1:347_18": "niraṅkusāhi maññanāhi ‘‘etaṁ mamā’’tiādinā maññateva. Tenāha bhagavā ‘‘idha, bhikkhave,",
  "tika-s0201t1:347_19": "assutavā puthujjano…pe… sappurisadhamme avinīto rūpaṁ ‘etaṁ mama, esohamasmi, eso",
  "tika-s0201t1:347_20": "me attā’ti samanupassati, vedanaṁ…pe…, sañña…pe…’’ntiādi (ma. ni. 1.241). Ayaṁ parivatto hāro.",
  "tika-s0201t1:348": "10. Vevacanahāravaṇṇanā",
  "tika-s0201t1:349_0": "‘‘Sabbadhammā sakaladhammā anavasesadhammā’’ti pariyāyavacanaṁ, ‘‘mūlapariyāyaṁ mūlakāraṇaṁ",
  "tika-s0201t1:349_1": "asādhāraṇahetu’’nti pariyāyavacanaṁ, ‘‘mūlapariyāyanti vā mūladesanaṁ kāraṇatathana’’nti",
  "tika-s0201t1:349_2": "pariyāyavacanaṁ, ‘‘vo tumhākaṁ tumha’’nti pariyāyavacanaṁ, ‘‘bhikkhave, samaṇā tapassino’’ti",
  "tika-s0201t1:349_3": "pariyāyavacanaṁ, ‘‘desessāmī kathessāmī paññapessāmī’’ti pariyāyavacanaṁ, ‘‘suṇātha",
  "tika-s0201t1:349_4": "sotaṁ odahatha sotadvārānusārena upadhārethā’’ti pariyāyavacanaṁ, ‘‘sādhukaṁ sammā",
  "tika-s0201t1:349_5": "sakkacca’’nti pariyāyavacanaṁ, ‘‘manasi karotha citte ṭhapetha samannāharathā’’ti",
  "tika-s0201t1:349_6": "pariyāyavacanaṁ, ‘‘bhāsissāmi byattaṁ kathessāmi vibhajissāmī’’ti pariyāyavacanaṁ,",
  "tika-s0201t1:349_7": "‘‘evaṁ, bhante, sādhu suṭṭhu bhante’’ti pariyāyavacanaṁ, ‘‘paccassosuṁ sampaṭicchiṁsu",
  "tika-s0201t1:349_8": "sampaṭiggahesu’’nti pariyāyavacanaṁ. Iminā nayena sabbapadesu vevacanaṁ vattabbanti. Ayaṁ vevacano hāro.",
  "tika-s0201t1:350": "11. Paññattihāravaṇṇanā",
  "tika-s0201t1:351_0": "‘‘Sabbadhammamūlapariyāya’’nti ettha sabbadhammā nāma sakkāyadhammā, te khandhavasena",
  "tika-s0201t1:351_1": "pañcadhā paññattā, āyatanavasena dvādasadhā, dhātuvasena aṭṭhārasadhā paññattā. ‘‘Mūla’’nti",
  "tika-s0201t1:351_2": "vā ‘‘mūlapariyāya’’nti vā maññanā vuttā, tā taṇhāmānadiṭṭhivasena tidhā antarabhedena",
  "tika-s0201t1:351_3": "anekadhā ca paññattā. Atha vā ‘‘sabbadhammā’’ti tebhūmakadhammānaṁ saṅgahapaññatti,",
  "tika-s0201t1:351_4": "‘‘mūlapariyāya’’nti tesaṁ pabhavapaññatti, ‘‘vo’’ti sampadānapaññati, ‘‘desessāmi",
  "tika-s0201t1:351_5": "bhāsissāmī’’ti paṭiññāpaññatti, ‘‘suṇātha sādhukaṁ manasi karothā’’ti ca āṇāpanapaññatti,",
  "tika-s0201t1:351_6": "‘‘assutavā’’ti paṭivedhavimukhatāpaññatti ceva pariyattivimukhatāpaññatti ca, ‘‘puthujjano’’ti",
  "tika-s0201t1:351_7": "anariyapaññatti, sā ariyadhammapaṭikkhepapaññatti ceva ariyadhammavirahapaññatti",
  "tika-s0201t1:351_8": "ca, ‘‘ariyāna’’nti asamapaññatti ceva samapaññatti ca. Tattha asamapaññatti tathāgatapaññatti,",
  "tika-s0201t1:351_9": "samapaññatti paccekabuddhānañceva ubhatobhāgavimuttādīnañca vasena aṭṭhavidhā veditabbā.",
  "tika-s0201t1:351_10": "‘‘Ariyānaṁ adassāvī’’tiādi dassanabhāvanāpaṭikkhepapaññatti, ‘‘pathaviṁ maññatī’’tiādi",
  "tika-s0201t1:351_11": "pañcannaṁ upādānakkhandhānaṁ dvādasannaṁ āyatanānaṁ aṭṭhārasannaṁ dhātūnaṁ sammasanupagānaṁ",
  "tika-s0201t1:351_12": "indriyānaṁ nikkhepapaññatti ceva pabhavapaññatti ca, tathā vipallāsānaṁ kiccapaññatti",
  "tika-s0201t1:351_13": "pariyuṭṭhānaṁ dassanapaññatti kilesānaṁ phalapaññatti abhisaṅkhārānaṁ virūhanapaññatti",
  "tika-s0201t1:351_14": "taṇhāya assādanapaññatti diṭṭhiyā vipphandanapaññatti, ‘‘sekkhā’’ti saddhānusārīsaddhāvimuttadiṭṭhippattakāyasakkhīnaṁ",
  "tika-s0201t1:351_15": "dassanapaññatti ceva bhāvanāpaññatti ca ‘‘appattamānaso’’ti sekkhadhammānaṁ ṭhitipaññatti,",
  "tika-s0201t1:351_16": "‘‘anuttaraṁ yogakkhemaṁ patthayamāno’’ti paññāya abhinibbidāpaññatti, ‘‘abhijānātī’’ti",
  "tika-s0201t1:351_17": "abhiññeyyadhammānaṁ abhiññāpaññatti, dukkhassa pariññāpaññatti, samudayassa pahānapaññatti,",
  "tika-s0201t1:351_18": "nirodhassa sacchikiriyāpaññatti, maggassa bhāvanāpaññatti, ‘‘mā maññī’’ti maññanānaṁ",
  "tika-s0201t1:351_19": "paṭikkhepapaññatti, samudayassa pahānapaññatti. Iminā nayena sesapadesupi vitthāretabbaṁ. Ayaṁ paññatti hāro.",
  "tika-s0201t1:352": "12. Otaraṇahāravaṇṇanā",
  "tika-s0201t1:353_0": "‘‘Sabbadhammamūlapariyāya’’nti ettha sabbadhammā nāma lokiyā pañcakkhandhā dvādasāyatanāni",
  "tika-s0201t1:353_1": "aṭṭhārasa dhātuyo dve saccāni ekūnavisati indriyāni dvādasapadiko paccayākāroti,",
  "tika-s0201t1:353_2": "ayaṁ sabbadhammaggahaṇena khandhādimukhena desanāya otaraṇaṁ. ‘‘Mūla’’nti vā ‘‘mūlapariyāya’’nti",
  "tika-s0201t1:353_3": "vā maññanā vuttā, tā atthato taṇhā māno diṭṭhi cāti tesaṁ saṅkhārakkhandhasaṅgahoti",
  "tika-s0201t1:353_4": "ayaṁ khandhamukhena otaraṇaṁ. Tathā ‘‘dhammāyatanadhammadhātūhi saṅgaho’’ti ayaṁ",
  "tika-s0201t1:353_5": "āyatanamukhena dhātumukhena ca otaraṇaṁ. ‘‘Assutavā’’ti iminā sutassa vibandhabhūtā",
  "tika-s0201t1:353_6": "avijjādayo gahitā, ‘‘puthujjano’’ti iminā yesaṁ kilesābhisaṅkhārānaṁ jananādinā puthujjanoti",
  "tika-s0201t1:353_7": "vuccati, te kilesābhisaṅkhārādayo gahitā, ‘‘ariyānaṁ adassāvī’’tiādinā yesaṁ kilesadhammānaṁ",
  "tika-s0201t1:353_8": "vasena ariyānaṁ adassāviādibhāvo hoti, te diṭṭhimānāvijjādayo gahitāti sabbehi tehi",
  "tika-s0201t1:353_9": "saṅkhārakkhandhasaṅgahoti pubbe vuttanayeneva otaraṇaṁ veditabbaṁ. ‘‘Sañjānāti maññati",
  "tika-s0201t1:353_10": "abhijānāti na maññatī’’ti etthāpi sañjānanamaññanāabhijānanānupassanānaṁ saṅkhārakkhandhapariyāpannattā",
  "tika-s0201t1:353_11": "vuttanayeneva otaraṇaṁ veditabbaṁ. Tathā sekkhaggahaṇena sekkhā, ‘‘araha’’ntiādinā",
  "tika-s0201t1:353_12": "asekkhā sīlakkhandhādayo gahitāti evampi khandhamukhena otaraṇaṁ, āyatanadhātādimukhena",
  "tika-s0201t1:353_13": "ca otaraṇaṁ veditabbaṁ. Tathā ‘‘na maññatī’’ti taṇhāgāhādipaṭikkhepena dukkhānupassanādayo",
  "tika-s0201t1:353_14": "gahitā, tesaṁ vasena appaṇihitavimokkhamukhādīhi otaraṇaṁ veditabbaṁ. ‘‘Pariññāta’’nti",
  "tika-s0201t1:353_15": "iminā parijānanakiccena pavattamānā bodhipakkhiyadhammā gayhantīti satipaṭṭhānādimukhena",
  "tika-s0201t1:353_16": "otaraṇaṁ veditabbaṁ. Nandiggahaṇena bhavaggahaṇena taṇhāgahaṇena ca samudayasaccaṁ,",
  "tika-s0201t1:353_17": "dukkhaggahaṇena jātijarāmaraṇaggahaṇena ca dukkhasaccaṁ, ‘‘taṇhānaṁ khayā’’tiādinā",
  "tika-s0201t1:353_18": "nirodhasaccaṁ, abhisambodhiyā gahaṇena maggasaccaṁ gahitanti ariyasaccehi otaraṇanti. Ayaṁ otaraṇo hāro.",
  "tika-s0201t1:354": "13. Sodhanahāravaṇṇanā",
  "tika-s0201t1:355_0": "‘‘Sabbadhammamūlapariyāyaṁ vo, bhikkhave…pe… idha, bhikkhave, assutavā…pe… pathaviṁ",
  "tika-s0201t1:355_1": "pathavito sañjānātī’’ti ārambho. ‘‘Pathaviṁ pathaviyā saññatvā pathaviṁ maññatī’’ti",
  "tika-s0201t1:355_2": "padasuddhi, no ārambhasuddhi. Tathā ‘‘pathaviyā maññati pathavito maññati pathaviṁ",
  "tika-s0201t1:355_3": "meti maññati pathaviṁ abhinandatī’’ti padasuddhi, no ārambhasuddhi. ‘‘Taṁ kissa hetu",
  "tika-s0201t1:355_4": "apariññātaṁ tassāti vadāmī’’ti padasuddhi ceva ārambhasuddhi ca. Sesavāresupi eseva",
  "tika-s0201t1:355_5": "nayoti. Ayaṁ sodhano hāro.",
  "tika-s0201t1:356": "14. Adhiṭṭhānahāravaṇṇanā",
  "tika-s0201t1:357_0": "‘‘Sabbadhammamūlapariyāya’’nti ettha sabbadhammaggahaṇaṁ sāmaññato adhiṭṭhānaṁ. ‘‘Pathaviṁ",
  "tika-s0201t1:357_1": "āpa’’ntiādi pana taṁ avikappetvā visesavacanaṁ. Tathā ‘‘mūlapariyāya’’nti sāmaññato",
  "tika-s0201t1:357_2": "adhiṭṭhānaṁ, taṁ avikappetvā visesavacanaṁ ‘‘pathaviṁ maññati…pe… abhinandatī’’ti.",
  "tika-s0201t1:357_3": "‘‘Pathaviṁ maññatī’’ti ca sāmaññato adhiṭṭhānaṁ taṇhādiggāhānaṁ sādhāraṇattā maññanāya,",
  "tika-s0201t1:357_4": "taṁ avikappetvā visesavacanaṁ ‘‘etaṁ mama, esohamasmi, eso me attā’’ti, evaṁ suttantarapadānipi",
  "tika-s0201t1:357_5": "ānetvā visesavacanaṁ niddhāretabbaṁ. Sesavāresupi eseva nayo. ‘‘Sekkho’’ti sāmaññato",
  "tika-s0201t1:357_6": "adhiṭṭhānaṁ, taṁ avikappetvā visesavacanaṁ ‘‘kāyasakkhī diṭṭhippatto saddhāvimutto",
  "tika-s0201t1:357_7": "saddhānusārī dhammānusārī’’ti. Tathā ‘‘sekkho’’ti sāmaññato adhiṭṭhānaṁ, taṁ avikappetvā",
  "tika-s0201t1:357_8": "visesavacanaṁ ‘‘idha, bhikkhave, bhikkhu sekkhāya sammādiṭṭhiyā samannāgato hoti…pe…",
  "tika-s0201t1:357_9": "sekkhena sammāsamādhinā samannāgato hotī’’ti (saṁ. ni. 5.13). ‘‘Araha’’nti sāmaññato",
  "tika-s0201t1:357_10": "adhiṭṭhānaṁ, taṁ avikappetvā visesavacanaṁ ‘‘ubhatobhāgavimutto paññāvimutto (pu.",
  "tika-s0201t1:357_11": "pa. 13.2; 15.1 mātikā), tevijjo chaḷabhiñño’’ti (pu. pa. 7.26, 27 mātikā) ca. ‘‘Khīṇāsavo’’ti",
  "tika-s0201t1:357_12": "sāmaññato adhiṭṭhānaṁ, taṁ avikappetvā visesavacanaṁ ‘‘kāmāsavāpi cittaṁ vimuccittha,",
  "tika-s0201t1:357_13": "bhavāsavāpi cittaṁ vimuccitthā’’tiādi (pārā. 14). Sesapadesupi eseva nayo. ‘‘Abhijānātī’’ti",
  "tika-s0201t1:357_14": "sāmaññato adhiṭṭhānaṁ, taṁ avikappetvā visesavacanaṁ ‘‘maññatī’’ti. Maññanābhāvo",
  "tika-s0201t1:357_15": "hissa pahānapaṭivedhasiddho, pahānapaṭivedho ca pariññāsacchikiriyābhāvanāpaṭivedhehi",
  "tika-s0201t1:357_16": "na vināti sabbepi abhiññāvisesā maññanāpaṭikkhepena atthato gahitāva hontīti. Tathā",
  "tika-s0201t1:357_17": "‘‘araha’’nti sāmaññato adhiṭṭhānaṁ, taṁ avikappetvā visesavacanaṁ ‘‘vītarāgattā vītadosattā",
  "tika-s0201t1:357_18": "vītamohattā’’ti. Iminā nayena sesapadesupi sāmaññavisesaniddhāraṇā veditabbā. Ayaṁ adhiṭṭhāno hāro.",
  "tika-s0201t1:358": "14. Parikkhārahāravaṇṇanā",
  "tika-s0201t1:359_0": "‘‘Sabbadhammamūlapariyāya’’nti ettha sabbadhammā nāma pariyāpannadhammā, te kusalākusalābyākatabhedena",
  "tika-s0201t1:359_1": "tividhā. Tesu kusalānaṁ yonisomanasikāro alobhādayo ca hetū, akusalānaṁ ayonisomanasikāro",
  "tika-s0201t1:359_2": "lobhādayo ca hetū, abyākatesu vipākānaṁ yathāsakaṁ kammaṁ, itaresaṁ bhavaṅgamāvajjanasamannāhārādi",
  "tika-s0201t1:359_3": "ca hetū. Ettha ca sappurisūpanissayādiko paccayo hetumhi eva samavaruḷho, so tattha",
  "tika-s0201t1:359_4": "ādi-saddena saṅgahitoti daṭṭhabbo. ‘‘Mūla’’nti vuttānaṁ maññanānaṁ hetubhāvo pāḷiyaṁ",
  "tika-s0201t1:359_5": "vutto eva. Maññanāsu pana taṇhāmaññanāya assādānupassanā hetu. ‘‘Saññojaniyesu dhammesu",
  "tika-s0201t1:359_6": "assādānupassino taṇhā pavaḍḍhatī’’ti (saṁ. ni. 2.52) hi vuttaṁ. Mānamaññanāya diṭṭhivippayuttalobho",
  "tika-s0201t1:359_7": "hetu kevalaṁ saṁsaggavasena ‘‘ahamasmī’’ti pavattanato. Diṭṭhimaññanāya ekattanayādīnaṁ",
  "tika-s0201t1:359_8": "ayāthāvaggāho hetu, assutabhāvo puthujjanabhāvassa hetu, so ariyānaṁ adassanasīlatāya,",
  "tika-s0201t1:359_9": "sā ariyadhammassa akovidatāya, sā ariyadhamme avinītatāya hetu, sabbā cāyaṁ hetuparamparā",
  "tika-s0201t1:359_10": "pathavīādīsu ‘‘etaṁ mama, esohamasmi, eso me attā’’ti tissannaṁ maññanānaṁ hetu,",
  "tika-s0201t1:359_11": "sekkhārahādibhāvā pana mattaso sabbaso ca maññanābhāvassa hetūti. Ayaṁ parikkhāro hāro.",
  "tika-s0201t1:360": "16. Samāropanahāravaṇṇanā",
  "tika-s0201t1:361_0": "‘‘Sabbadhammamūlapariyāya’’ntiādīsu mūlapariyāyaggahaṇena assutavāgahaṇena sañjānanamaññanāpariññāgahaṇehi",
  "tika-s0201t1:361_1": "ca saṁkilesadhammā dassitā, te ca saṅkhepato tividhā taṇhāsaṁkileso diṭṭhisaṁkileso",
  "tika-s0201t1:361_2": "duccaritasaṁkilesoti. Tattha taṇhāsaṁkileso taṇhāsaṁkilesassa, diṭṭhisaṁkilesassa,",
  "tika-s0201t1:361_3": "duccaritasaṁkilesassa ca padaṭṭhānaṁ, tathā diṭṭhisaṁkileso diṭṭhisaṁkilesassa, taṇhāsaṁkilesassa,",
  "tika-s0201t1:361_4": "duccaritasaṁkilesassa ca padaṭṭhānaṁ, duccaritasaṁkilesopi duccaritasaṁkilesassa,",
  "tika-s0201t1:361_5": "taṇhāsaṁkilesassa, diṭṭhisaṁkilesassa ca padaṭṭhānaṁ. Tesu taṇhāsaṁkileso atthato",
  "tika-s0201t1:361_6": "lobhova, yo ‘‘lobho lubbhanā lubbhitattaṁ sārāgo sārajjanā sārajjitatta’’ntiādinā",
  "tika-s0201t1:361_7": "(dha. sa. 389) anekehi pariyāyehi vibhatto. Tathā diṭṭhiyeva diṭṭhisaṁkileso, yo",
  "tika-s0201t1:361_8": "‘‘diṭṭhigataṁ diṭṭhigahanaṁ diṭṭhikantāro diṭṭhivisūkaṁ diṭṭhivipphandita’’ntiādinā",
  "tika-s0201t1:361_9": "(dha. sa. 1105) anekehi pariyāyehi, ‘‘santi, bhikkhave, eke samaṇabrāhmaṇā’’tiādinā",
  "tika-s0201t1:361_10": "(dī. ni. 1.30) dvāsaṭṭhiyā pabhedehi ca vibhatto. Duccaritasaṁkileso pana atthato",
  "tika-s0201t1:361_11": "dussīlyacetanā ceva cetanāsampayuttadhammā ca, yā ‘‘kāyaduccaritaṁ vacīduccaritaṁ",
  "tika-s0201t1:361_12": "kāyavisamaṁ vacīvisama’’nti (vibha. 913, 924), ‘‘pāṇātipāto adinnādāna’’nti (vibha.",
  "tika-s0201t1:361_13": "913) ca ādinā anekehi pariyāyehi, anekehi pabhedehi ca vibhattā.",
  "tika-s0201t1:362_0": "Tesu taṇhāsaṁkilesassa samatho paṭipakkho, diṭṭhisaṁkilesassa vipassanā, duccaritasaṁkilesassa",
  "tika-s0201t1:362_1": "sīlaṁ paṭipakkho. Te pana sīlādayo dhammā idha pariññāgahaṇena sekkhaggahaṇena ‘‘araha’’ntiādinā",
  "tika-s0201t1:362_2": "ariyatādiggahaṇena ca gahitā. Tattha sīlena duccaritasaṁkilesappahānaṁ sijjhati,",
  "tika-s0201t1:362_3": "tathā tadaṅgappahānaṁ vītikkamappahānañca, samathena taṇhāsaṁkilesappahānaṁ sijjhati,",
  "tika-s0201t1:362_4": "tathā vikkhambhanappahānaṁ pariyuṭṭhānappahānañca. Vipassanāya diṭṭhisaṁkilesappahānaṁ",
  "tika-s0201t1:362_5": "sijjhati, tathā samucchedappahānaṁ anusayappahānañca. Tattha pubbabhāge sīle patiṭṭhitassa",
  "tika-s0201t1:362_6": "samatho, samathe patiṭṭhitassa vipassanā, maggakkhaṇe pana samakālameva bhavanti.",
  "tika-s0201t1:362_7": "Pubbeyeva hi suparisuddhakāyavacīkammassa suparisuddhājīvassa ca samathavipassanā",
  "tika-s0201t1:362_8": "āraddhā gabbhaṁ gaṇhantiyo paripākaṁ gacchantiyo vuṭṭhānagāminivipassanaṁ paribrūhenti,",
  "tika-s0201t1:362_9": "vuṭṭhānagāminivipassanā bhāvanāpāripūriṁ gacchantī maggena ghaṭenti maggakkhaṇe samathavipassanā",
  "tika-s0201t1:362_10": "paripūreti. Atha maggakkhaṇe samathavipassanābhāvanāpāripūriyā anavasesasaṁkilesadhammaṁ",
  "tika-s0201t1:362_11": "samucchindantiyo nirodhaṁ nibbānaṁ sacchikarontīti. Ayaṁ samāropano hāro.",
  "tika-s0201t1:363": "Soḷasahāravaṇṇanā niṭṭhitā.",
  "tika-s0201t1:364": "Pañcavidhanayavaṇṇanā",
  "tika-s0201t1:365": "1. Nandiyāvaṭṭanayavaṇṇanā",
  "tika-s0201t1:366_0": "‘‘Sabbadhammamūlapariyāya’’ntiādīsu sabbadhammamūlaggahaṇena maññanāgahaṇena ca taṇhāmānadiṭṭhiyo",
  "tika-s0201t1:366_1": "gahitā. Maññanānampi hi maññanā kāraṇanti dassitoyamattho. ‘‘Assutavā’’tiādinā avijjāmānadiṭṭhiyo",
  "tika-s0201t1:366_2": "gahitā, sabbepi vā saṁkilesadhammā, tathā saññāapariññātaggahaṇena. ‘‘Khīṇāsavo parikkhīṇabhavasaññojano’’ti",
  "tika-s0201t1:366_3": "ettha pana āsavā saññojanāni ca sarūpato gahitāni, tathā nandiggahaṇena taṇhāgahaṇena",
  "tika-s0201t1:366_4": "ca taṇhā, evampettha sarūpato pariyāyato ca taṇhā avijjā tappakkhiyadhammā ca gahitā.",
  "tika-s0201t1:366_5": "Tattha taṇhāya visesato rūpadhammā adhiṭṭhānaṁ, avijjāya arūpadhammā, te pana sabbadhammaggahaṇena",
  "tika-s0201t1:366_6": "pathavīādiggahaṇena ca dassitā eva. Tāsaṁ samatho vipassanā ca paṭipakkho, tesamettha",
  "tika-s0201t1:366_7": "gahetabbākāro heṭṭhā dassito eva. Samathassa cetovimutti phalaṁ , vipassanāya paññāvimutti.",
  "tika-s0201t1:366_8": "Tathā hi tā ‘‘rāgavirāgā’’tiādinā visesetvā vuccanti, imāsamettha gahaṇaṁ sammadaññāvimuttavītarāgādivacanehi",
  "tika-s0201t1:366_9": "veditabbaṁ. Tattha taṇhāvijjā samudayasaccaṁ, tappakkhiyadhammā pana taggahaṇeneva",
  "tika-s0201t1:366_10": "gahitāti veditabbā. Tesaṁ adhiṭṭhānabhūtā vuttappabhedā rūpārūpadhammā dukkhasaccaṁ,",
  "tika-s0201t1:366_11": "tesaṁ appavatti nirodhasaccaṁ, nirodhapajānanā paṭipadā maggasaccaṁ. Taṇhāgahaṇena",
  "tika-s0201t1:366_12": "cettha māyā-sāṭheyya-mānātimāna-madappamāda-pāpicchatā-pāpamittatā-ahirikānottappādivasena",
  "tika-s0201t1:366_13": "akusalapakkho netabbo, avijjāgahaṇena viparītamanasikāra-kodhūpanāha-makkha-paḷāsa-issā-macchariya-",
  "tika-s0201t1:366_14": "sārambhadovacassatā-bhavadiṭṭhi-vibhavadiṭṭhiādivasena akusalapakkho netabbo, vuttavipariyāyena",
  "tika-s0201t1:366_15": "amāyāasāṭheyyādiaviparītamanasikārādivasena, tathā samathapakkhiyānaṁ saddhindriyādīnaṁ",
  "tika-s0201t1:366_16": "vipassanāpakkhiyānaṁ aniccasaññādīnañca vasena vodānapakkho netabboti. Ayaṁ nandiyāvaṭṭassa na yassa bhūmi.",
  "tika-s0201t1:367": "2. Tipukkhalanayavaṇṇanā",
  "tika-s0201t1:368_0": "Tathā vuttanayena sarūpato pariyāyato ca gahitesu taṇhāvijjātappakkhiyadhammesu taṇhā",
  "tika-s0201t1:368_1": "lobho, avijjā moho, avijjāya sampayutto lohite sati pubbo viya taṇhāya sati sijjhamāno",
  "tika-s0201t1:368_2": "āghāto doso, iti tīhi akusalamūlehi gahitehi, tappaṭipakkhato maññanāpaṭikkhepapariññāgahaṇādīhi",
  "tika-s0201t1:368_3": "ca kusalamūlāni siddhāniyeva honti. Idhāpi ‘‘lobho sabbāni vā sāsavakusalākusalamūlāni",
  "tika-s0201t1:368_4": "samudayasaccaṁ, tehi nibbattā, tesaṁ adhiṭṭhānagocarabhūtā ca upādānakkhandhā dukkhasacca’’ntiādinā",
  "tika-s0201t1:368_5": "saccayojanā veditabbā. Phalaṁ panettha tayo vimokkhā, tīhi pana akusalamūlehi tividhaduccarita-saṁkilesamala-visamaakusala-saññā-vitakkādivasena",
  "tika-s0201t1:368_6": "akusalapakkho netabbo. Tathā tīhi kusalamūlehi tividhasucarita-samakusala-saññā-vitakka-saddhamma-samādhi-vimokkhamukha-vimokkhā-divasena",
  "tika-s0201t1:368_7": "kusalapakkho netabboti. Ayaṁ tipukkhalassa nayassa bhūmi.",
  "tika-s0201t1:369": "3. Sīhavikkīḷitanayavaṇṇanā",
  "tika-s0201t1:370_0": "Tathā vuttanayena sarūpato pariyāyato ca gahitesu taṇhāvijjātappakkhiyadhammesu visesato",
  "tika-s0201t1:370_1": "taṇhādiṭṭhīnaṁ vasena asubhe ‘‘subha’’nti , dukkhe ‘‘sukha’’nti ca vipallāsā, avijjādiṭṭhīnaṁ",
  "tika-s0201t1:370_2": "vasena anicce ‘‘nicca’’nti, anattani ‘‘attā’’ti ca vipallāsā veditabbā. Tesaṁ paṭipakkhato",
  "tika-s0201t1:370_3": "maññanāpaṭikkhepapariññāgahaṇādisiddhehi sativīriyasamādhipaññindriyehi cattāri satipaṭṭhānāni",
  "tika-s0201t1:370_4": "siddhāneva honti. Tattha catūhi indriyehi cattāro puggalā niddisitabbā. Kathaṁ? Duvidho",
  "tika-s0201t1:370_5": "hi taṇhācarito mudindriyo tikkhindriyoti, tathā diṭṭhicarito. Tesaṁ paṭhamo asubhe",
  "tika-s0201t1:370_6": "‘‘subha’’nti vipariyāsaggāhī satibalena yathābhūtaṁ kāyasabhāvaṁ sallakkhento taṁ",
  "tika-s0201t1:370_7": "vipallāsaṁ samugghāṭetvā sammattaniyāmaṁ okkamati. Dutiyo asukhe ‘‘sukha’’nti vipariyāsaggāhī",
  "tika-s0201t1:370_8": "‘‘uppannaṁ kāmavitakkaṁ nādhivāsetī’’tiādinā (dī. ni. 3.310; ma. ni. 1.26; a. ni.",
  "tika-s0201t1:370_9": "4.14, 114; a. ni. 6.58) vuttena vīriyasaṁvarabhūtena vīriyabalena taṁ vipallāsaṁ",
  "tika-s0201t1:370_10": "vidhamento sammattaniyāmaṁ okkamati. Tatiyo anicce ‘‘nicca’’nti ayāthāvaggāhī samādhibalena",
  "tika-s0201t1:370_11": "samāhitacitto saṅkhārānaṁ khaṇikabhāvasallakkhaṇena taṁ vipallāsaṁ samugghāṭento",
  "tika-s0201t1:370_12": "ariyabhūmiṁ okkamati. Catuttho santatisamūhakiccārammaṇaghanavañcitatāya phassādidhammapuñjamatte",
  "tika-s0201t1:370_13": "anattani ‘‘attā’’ti micchābhinivesī catukoṭikasuññatāmanasikārena taṁ micchābhinivesaṁ",
  "tika-s0201t1:370_14": "viddhaṁsento sāmaññaphalaṁ sacchikaroti.",
  "tika-s0201t1:371_0": "Idhāpi subhasaññāsukhasaññāhi catūhipi vā vipallāsehi samudayasaccaṁ, tesaṁ adhiṭṭhānārammaṇabhūtā",
  "tika-s0201t1:371_1": "pañcupādānakkhandhā dukkhasaccantiādinā saccayojanā veditabbā. Phalaṁ panettha cattāri",
  "tika-s0201t1:371_2": "sāmaññaphalāni, catūhi cittavipallāsehi caturāsavogha-yoga-kāyagantha-agati-taṇhuppāda-sallupādāna-viññāṇaṭṭhiti-apariññādivasena",
  "tika-s0201t1:371_3": "akusalapakkho netabbo. Tathā catūhi satipaṭṭhānehi catubbidhajhāna-vihārādhiṭṭhāna-sukhabhāgiyadhamma-appamaññā-sammappadhāna-iddhipādā-",
  "tika-s0201t1:371_4": "divasena vodānapakkho netabboti. Ayaṁ sīhavikkīḷitassa nayassa bhūmi.",
  "tika-s0201t1:372": "4-5. Disālocana-aṅkusanayadvayavaṇṇanā",
  "tika-s0201t1:373_0": "Imesaṁ pana tiṇṇaṁ atthanayānaṁ siddhiyā vohārena nayadvayaṁ siddhameva hoti. Tathā",
  "tika-s0201t1:373_1": "hi atthanayānaṁ disābhūtadhammānaṁ samālocanaṁ disālocanaṁ, tesaṁ samānayanaṁ aṅkusoti",
  "tika-s0201t1:373_2": "pañcapi nayā niyuttāti veditabbā.",
  "tika-s0201t1:374": "Pañcavidhanayavaṇṇanā niṭṭhitā.",
  "tika-s0201t1:375": "Sāsanapaṭṭhānavaṇṇanā",
  "tika-s0201t1:376_0": "Idañca suttaṁ soḷasavidhe suttantapaṭṭhāne saṁkilesanibbedhāsekkhabhāgiyaṁ, sabbabhāgiyameva",
  "tika-s0201t1:376_1": "vā ‘‘sabbadhammamūlapariyāya’’nti ettha sabbadhammaggahaṇena lokiyakusalānampi saṅgahitattā.",
  "tika-s0201t1:376_2": "Aṭṭhavīsatividhena pana suttantapaṭṭhāne lokiyalokuttarasabbadhammādhiṭṭhānaṁ ñāṇañeyyaṁ",
  "tika-s0201t1:376_3": "dassanabhāvanaṁ sakavacanaṁ vissajjanīyaṁ kusalākusalaṁ anuññātaṁ paṭikkhittaṁ cāti veditabbaṁ.",
  "tika-s0201t1:377": "Nettinayavaṇṇanā niṭṭhitā.",
  "tika-s0201t1:378": "Mūlapariyāyasuttavaṇṇanāya līnatthappakāsanā samattā.",
  "tika-s0201t1:379": "2. Sabbāsavasuttavaṇṇanā",
  "tika-s0201t1:380_0": "14.Apubbapadavaṇṇanāti atthasaṁvaṇṇanāvasena heṭṭhā aggahitatāya apubbassa abhinavassa",
  "tika-s0201t1:380_1": "padassa vaṇṇanā atthavibhajanā. ‘‘Hitvā punappunāgatamattha’’nti hi vuttaṁ. Nivāsaṭṭhānabhūtā",
  "tika-s0201t1:380_2": "bhūtapubbanivāsaṭṭhānabhūtā, nivāsaṭṭhāne vā bhūtā nibbattā nivāsaṭṭhānabhūtā, tattha",
  "tika-s0201t1:380_3": "māpitāti attho. Yathā kākandī mākandī kosambīti yathā kākandassa isino nivāsaṭṭhāne",
  "tika-s0201t1:380_4": "māpitā nagarī kākandī, mākandassa nivāsaṭṭhāne māpitā mākandī, kusambassanivāsaṭṭhāne",
  "tika-s0201t1:380_5": "māpitā kosambīti vuccati, evaṁ sāvatthīti dasseti. Upanetvā samīpe katvā bhuñjitabbato",
  "tika-s0201t1:380_6": "upabhogo, saviññāṇakavatthu. Parito sabbadā bhuñjitabbato paribhogo, nivāsanapārupanādi",
  "tika-s0201t1:380_7": "aviññāṇakavatthu. Sabbamettha atthīti niruttinayena sāvatthī-saddasiddhimāha. Satthasamāyogeti",
  "tika-s0201t1:380_8": "satthassa nagariyā samāgame, satthe taṁ nagaraṁ upagateti attho. Pucchite satthikajanehi.",
  "tika-s0201t1:381_0": "Samohitanti sannicitaṁ. Rammanti anto bahi ca bhūmibhāgasampattiyā ceva ārāmuyyānasampattiyā",
  "tika-s0201t1:381_1": "ca ramaṇīyaṁ. Dassaneyyanti visikhāsannivesasampattiyā ceva pāsādakūṭāgārādisampattiyā",
  "tika-s0201t1:381_2": "ca dassanīyaṁ passitabbayuttaṁ. Upabhogaparibhogavatthusampattiyā ceva nivāsasukhatāya",
  "tika-s0201t1:381_3": "ca nibaddhavāsaṁ vasantānaṁ itaresañca sattānaṁ manaṁ rametīti manoramaṁ. Dasahi",
  "tika-s0201t1:381_4": "saddehīti hatthisaddo, assa-ratha-bheri-saṅkha-mudiṅga-vīṇā-gīta sammatāḷasaddo,",
  "tika-s0201t1:381_5": "asnātha-pivatha-khādathāti-saddoti imehi dasahi saddehi. Avivittanti na vivittaṁ,",
  "tika-s0201t1:381_6": "sabbakālaṁ ghositanti attho.",
  "tika-s0201t1:382_0": "Vuddhiṁ vepullataṁ pattanti tannivāsī sattavuddhiyā vuddhiṁ, tāya parivuddhitāyeva",
  "tika-s0201t1:382_1": "vipulabhāvaṁ pattaṁ, bahujanaṁ ākiṇṇamanussanti attho. Vittūpakaraṇasamiddhiyā iddhaṁ.",
  "tika-s0201t1:382_2": "Sabbakālaṁ subhikkhabhāvena phītaṁ. Antamaso vighāsāde upādāya sabbesaṁ kapaṇaddhikavanibbakayācakānampi",
  "tika-s0201t1:382_3": "icchi tatthanipphattiyā manuññaṁ jātaṁ, pageva issariye ṭhitānanti dassanatthaṁ puna",
  "tika-s0201t1:382_4": "‘‘manorama’’nti vuttaṁ. Aḷakamandāvāti āṭānāṭādīsu dasasu vessavaṇamahārājassa nagarīsu",
  "tika-s0201t1:382_5": "aḷakamandā nāma ekā nagarī, yā loke aḷākā eva vuccati . Sā yathā puññakammīnaṁ āvāsabhūtā",
  "tika-s0201t1:382_6": "ārāmarāmaṇeyyakādinā sobhaggappattā, evaṁ sāvatthīpīti vuttaṁ ‘‘aḷakamandāvā’’ti.",
  "tika-s0201t1:382_7": "Devānanti vessavaṇapakkhiyānaṁ cātumahārājikadevānaṁ.",
  "tika-s0201t1:383_0": "Jinātīti iminā sota-saddo viya kattusādhano jeta-saddoti dasseti. Raññāti pasenadikosalarājena.",
  "tika-s0201t1:383_1": "Rājagataṁ jayaṁ āropetvā kumāro jitavāti jetoti vutto. Maṅgalakabyatāyātiādinā ‘‘jeyyo’’ti",
  "tika-s0201t1:383_2": "etasmiṁ atthe ‘‘jeto’’ti vuttanti dasseti. Sabbakāmasamiddhitāyāti sabbehi upabhogaparibhogavatthūhi",
  "tika-s0201t1:383_3": "phītabhāvena vibhavasampannatāyāti attho. Samiddhāpi maccharino kiñci na dentīti",
  "tika-s0201t1:383_4": "āha ‘‘vigatamalamaccheratāyā’’ti, rāgadosādimalānañceva macchariyassa ca abhāvenāti",
  "tika-s0201t1:383_5": "attho. Samiddhā amaccharinopi ca karuṇāsaddhādiguṇavirahitā attano santakaṁ paresaṁ",
  "tika-s0201t1:383_6": "na dadeyyunti āha ‘‘karuṇādiguṇasamaṅgitāya cā’’ti. Tenāti anāthānaṁ piṇḍadānena.",
  "tika-s0201t1:383_7": "Saddatthato pana dātabbabhāvena sabbakālaṁ upaṭṭhapito anāthānaṁ piṇḍo etassa atthīti",
  "tika-s0201t1:383_8": "anāthapiṇḍiko. Pañcavidhasenāsanaṅgasampattiyāti ‘‘nātidūraṁ naccāsannaṁ gamanāgamanasampanna’’nti",
  "tika-s0201t1:383_9": "ekaṁ aṅgaṁ, ‘‘divā appākiṇṇaṁ rattiṁ appasaddaṁ appanigghosa’’nti ekaṁ, ‘‘appaḍaṁsamakasavātātapasarīsapasamphassa’’nti",
  "tika-s0201t1:383_10": "ekaṁ, ‘‘tasmiṁ kho pana senāsane viharantassa appakasirena uppajjanti cīvara…pe…",
  "tika-s0201t1:383_11": "parikkhārā’’ti ekaṁ, ‘‘tasmiṁ kho pana senāsane therā bhikkhū viharanti bahussutā’’ti",
  "tika-s0201t1:383_12": "ekaṁ, evametehi pañcavidhasenāsanaṅgehi sampannatāya. Yadi jetavanaṁ tathaṁ anāthapiṇḍikassa",
  "tika-s0201t1:383_13": "ārāmoti āha ‘‘so hī’’tiādi.",
  "tika-s0201t1:384_0": "Kītakālato paṭṭhāya anāthapiṇḍikasseva taṁ vanaṁ, atha kasmā ubhinnaṁ parikittananti",
  "tika-s0201t1:384_1": "āha ‘‘jetavane’’tiādi. ‘‘Yadipi so bhūmibhāgo koṭisantharena mahāseṭṭhinā kīto, rukkhā",
  "tika-s0201t1:384_2": "pana jetena na vikkītāti jetavananti vattabbataṁ labhī’’ti vadanti.",
  "tika-s0201t1:385_0": "Kasmā idaṁ suttamabhāsīti kathetukamyatāya suttanikkhepaṁ pucchati. Sāmaññato hi",
  "tika-s0201t1:385_1": "bhagavato desanākāraṇaṁ pākaṭamevāti. Ko panāyaṁ suttanikkhepoti? Attajjhāsayo. Parehi",
  "tika-s0201t1:385_2": "anajjhiṭṭho eva hi bhagavā attano ajjhāsayena imaṁ suttaṁ desetīti ācariyā. Yasmā",
  "tika-s0201t1:385_3": "panesa bhikkhūnaṁ upakkiliṭṭhacittataṁ viditvā ‘‘ime bhikkhū imāya desanāya upakkilesavisodhanaṁ",
  "tika-s0201t1:385_4": "katvā āsavakkhayāya paṭipajjissantī’’ti ayaṁ desanā āraddhā, tasmā parajjhāsayoti",
  "tika-s0201t1:385_5": "apare. Ubhayampi pana yuttaṁ. Attajjhāsayādīnañhi saṁsaggabhedassa sambhavo heṭṭhā",
  "tika-s0201t1:385_6": "dassitovāti. Tesaṁ bhikkhūnanti tadā dhammapaṭiggāhatabhikkhūnaṁ. Upakkilesavisodhananti",
  "tika-s0201t1:385_7": "samathavipassanupakkilesato cittassa visodhanaṁ. Paṭhamañhi bhagavā anupubbikathādinā",
  "tika-s0201t1:385_8": "paṭipattiyā saṁkilesaṁ nīharitvā pacchā sāmukkaṁsikaṁ desanaṁ deseti khette khāṇukaṇṭakagumbādike",
  "tika-s0201t1:385_9": "avaharitvā kasanaṁ viya, tasmā kammaṭṭhānameva avatvā imāya anupubbiyā desanā pavattāti adhippāyo.",
  "tika-s0201t1:386_0": "Saṁvarabhūtanti sīlasaṁvarādisaṁvarabhūtaṁ saṁvaraṇasabhāvaṁ kāraṇaṁ, taṁ pana atthato",
  "tika-s0201t1:386_1": "dassanādi evāti veditabbaṁ. Saṁvaritāti pavattituṁ appadānavasena sammā, sabbathā",
  "tika-s0201t1:386_2": "vā vāritā. Evaṁbhūtā ca yasmā pavattidvārapidhānena pihitā nāma honti, tasmā vuttaṁ",
  "tika-s0201t1:386_3": "‘‘vidahitā hutvā’’ti. Evaṁ accantikassa saṁvarassa kāraṇabhūtaṁ anaccantikaṁ saṁvaraṁ",
  "tika-s0201t1:386_4": "dassetvā idāni accantikameva saṁvaraṁ dassento yasmiṁ dassanādimhi sati uppajjanārahā",
  "tika-s0201t1:386_5": "āsavā na uppajjanti, so tesaṁ anuppādo nirodho khayo pahānanti ca vuccamāno atthato",
  "tika-s0201t1:386_6": "appavattimattanti tassa ca dassanādi kāraṇanti āha ‘‘yena kāraṇena anuppādanirodhasaṅkhātaṁ",
  "tika-s0201t1:386_7": "khayaṁ gacchanti pahīyanti nappavattanti, taṁ kāraṇanti attho’’ti.",
  "tika-s0201t1:387_0": "Cakkhutopi…pe… manatopīti (dha. sa. mūlaṭī. 14-19) cakkhuviññāṇādivīthīsu tadanugatamanoviññāṇavīthīsu",
  "tika-s0201t1:387_1": "ca kiñcāpi kusalādīnampi pavatti atthi, kāmāsavādayo eva pana vaṇato yūsaṁ viya paggharaṇakaasucibhāvena",
  "tika-s0201t1:387_2": "sandanti, tasmā te eva ‘‘āsavā’’ti vuccanti. Tattha hi paggharaṇaasucimhi niruḷho",
  "tika-s0201t1:387_3": "āsava-saddoti. Dhammato yāva gotrabhunti tato paraṁ maggaphalesu appavattanato vuttaṁ.",
  "tika-s0201t1:387_4": "Ete hi ārammaṇavasena dhamme gacchantā tato paraṁ na gacchanti. Nanu tato paraṁ bhavaṅgādīnipi",
  "tika-s0201t1:387_5": "gacchantīti ce? Na, tesampi pubbe ālambitesu lokiyadhammesu sāsavabhāvena antogadhattā",
  "tika-s0201t1:387_6": "tato paratābhāvato. Ettha ca gotrabhuvacanena gotrabhuvodānaphalasamāpattipurecārikaparikammāni",
  "tika-s0201t1:387_7": "vuttānīti veditabbāni. Paṭhamamaggapurecārikameva vā gotrabhu avadhinidassanabhāvena",
  "tika-s0201t1:387_8": "gahitaṁ, tato paraṁ pana maggaphalasamānatāya aññesu maggesu maggavīthiyaṁ samāpattivīthiyaṁ",
  "tika-s0201t1:387_9": "nirodhānantarañca pavattamānesu phalesu nibbāne ca āsavānaṁ pavatti nivāritāti veditabbaṁ.",
  "tika-s0201t1:387_10": "Savantīti gacchanti, ārammaṇakaraṇavasena pavattantīti attho. Avadhiattho ā-kāro,",
  "tika-s0201t1:387_11": "avadhi ca mariyādābhividhibhedato duvidho. Tattha mariyādaṁ kiriyaṁ bahi katvā pavattati",
  "tika-s0201t1:387_12": "yathā ‘‘āpāṭaliputtā vuṭṭho devo’’ti. Abhividhi pana kiriyaṁ byāpetvā pavattati yathā",
  "tika-s0201t1:387_13": "‘‘ābhavaggā bhagavato yaso pavattatī’’ti. Abhividhiattho cāyaṁ ā-kāro idha gahitoti",
  "tika-s0201t1:387_14": "vuttaṁ ‘‘antokaraṇattho’’ti.",
  "tika-s0201t1:388_0": "Madirādayoti ādi-saddena sindhavakādambarikāpotikādīnaṁ saṅgaho daṭṭhabbo. Cirapārivāsiyaṭṭho",
  "tika-s0201t1:388_1": "viraparivutthatā purāṇabhāvo. Avijjā nāhosītiādīti ettha ādi-saddena ‘‘purimā, bhikkhave,",
  "tika-s0201t1:388_2": "koṭi na paññāyati bhavataṇhāyā’’ti (a. ni. 10.62) idaṁ suttaṁ saṅgahitaṁ. Avijjāsavabhavāsavānaṁ",
  "tika-s0201t1:388_3": "ciraparivutthatāya dassitāya tabbhāvabhāvino kāmāsavassa ciraparivutthatā dassitāva",
  "tika-s0201t1:388_4": "hoti. Aññesu ca yathāvutte dhamme okāsañca ārammaṇaṁ katvā pavattamānesu mānādīsu",
  "tika-s0201t1:388_5": "vijjamānesu attattaniyādiggāhavasena abhibyāpanaṁ madakaraṇavasena āsavasadisatā",
  "tika-s0201t1:388_6": "ca etesaṁyeva, na aññesanti etesveva āsava-saddo niruḷhoti daṭṭhabbo. Na cettha diṭṭhāsavo",
  "tika-s0201t1:388_7": "nāgatoti gahetabbaṁ bhavataṇhāya viya bhavadiṭṭhiyāpi bhavāsavaggahaṇeneva gahitattā.",
  "tika-s0201t1:388_8": "Āyataṁ anādikālikattā. Pasavantīti phalanti. Na hi taṁ kiñci saṁsāradukkhaṁ atthi,",
  "tika-s0201t1:388_9": "yaṁ āsavehi vinā uppajjeyya. Purimāni cetthāti ettha etesu catūsu atthavitappesu",
  "tika-s0201t1:388_10": "purimāni tīṇi. Yatthāti yesu suttābhidhammapadesesu. Tattha yujjanti kilesesuyeva",
  "tika-s0201t1:388_11": "yathāvuttassa atthattayassa sambhavato. Pacchimaṁ ‘‘āyataṁ vā saṁsāradukkhaṁ savantī’’ti",
  "tika-s0201t1:388_12": "vuttanibbacanaṁ. Kammepi yujjati dukkhappasavanassa kilesakammasādhāraṇattā.",
  "tika-s0201t1:389_0": "Diṭṭhadhammā vuccanti paccakkhabhūtā khandhā, diṭṭhadhamme bhavā diṭṭhadhammikā.",
  "tika-s0201t1:389_1": "Vivādamūlabhūtāti vivādassa mūlakāraṇabhūtā kodhūpanāha-makkha-paḷāsa-issā-macchariya-māyā-sāṭheyya-thambha-sārambha-mānātimānā.",
  "tika-s0201t1:390_0": "Yena devūpapatyassāti yena kammakilesappakārena āsavena devesu upapatti nibbatti",
  "tika-s0201t1:390_1": "assa mayhanti sambandho. Gandhabbo vā vihaṅgamo ākāsacārī assanti vibhattiṁ pariṇāmetvā",
  "tika-s0201t1:390_2": "yojetabbaṁ. Ettha ca yakkhagandhabbatāya vinimuttā sabbā devagati devaggahaṇena gahitā.",
  "tika-s0201t1:390_3": "Avasesā ca akusalā dhammāti akusalakammato avasesā akusalā dhammā āsavāti āgatāti sambandho.",
  "tika-s0201t1:391_0": "Paṭighātāyāti paṭisedhanāya. Parūpavā…pe… upaddavāti idaṁ yadi bhagavā sikkhāpadaṁ",
  "tika-s0201t1:391_1": "na paññapeyya, tato asaddhammappaṭisevanaadinnādānapāṇātipātādihetu ye uppajjeyyuṁ",
  "tika-s0201t1:391_2": "parūpavādādayo diṭṭhadhammikā nānappakārā anatthā, ye ca tannimittā eva nirayādīsu",
  "tika-s0201t1:391_3": "nibbattassa pañcavidhabandhanakammakāraṇādivasena mahādukkhānubhavādippakārā anatthā,",
  "tika-s0201t1:391_4": "te sandhāya vuttaṁ. Te paneteti ete kāmarāgādikilesa-tebhūmakakammaparūpavādādiupaddavappakārā",
  "tika-s0201t1:391_5": "āsavā. Yatthāti yasmiṁ vinayādipāḷipadese. Yathāti yena duvidhādippakārena aññesu",
  "tika-s0201t1:391_6": "ca suttantesu āgatāti sambandho.",
  "tika-s0201t1:392_0": "Nirayaṁ gamentīti nirayagāminiyā. Chakkanipāte āhuneyyasutte. Tattha hi āsavā chadhā",
  "tika-s0201t1:392_1": "āgatā āsava-saddābhidheyyassa atthassa pabhedopacārena āsava-pade pabhedoti vutto,",
  "tika-s0201t1:392_2": "koṭṭhāsattho vā pada-saddoti āsavapadeti āsavappakāre saddakoṭṭhāse atthakoṭṭhāse vāti attho.",
  "tika-s0201t1:393_0": "Tathāhīti tasmā saṁvaraṇaṁ pidahanaṁ pavattituṁ appadānaṁ, teneva kāraṇenāti attho.",
  "tika-s0201t1:393_1": "Sīlādisaṁvare adhippete pavattituṁ appadānavasena thakanabhāvasāmaññato dvāraṁ saṁvaritvāti",
  "tika-s0201t1:393_2": "gehadvārasaṁvaraṇampi udāhaṭaṁ. Sīlasaṁvarotiādi heṭṭhā mūlapariyāyavaṇṇanāya vuttampi",
  "tika-s0201t1:393_3": "imassa suttassa atthavaṇṇanaṁ paripuṇṇaṁ katvā vattukāmo puna vadati. Yuttaṁ tāva",
  "tika-s0201t1:393_4": "sīlasatiñāṇānaṁ saṁvarattho pāḷiyaṁ tathā āgatattā, khantivīriyānaṁ pana kathanti",
  "tika-s0201t1:393_5": "āha ‘‘tesañcā’’tiādi. Tassattho – yadipi ‘‘khamo hoti…pe… sītassa uppannaṁ kāmavitakkaṁ",
  "tika-s0201t1:393_6": "nādhivāsetī’’tiādiniddese khantivīriyānaṁ saṁvarapariyāyo nāgato, uddese pana sabbāsavasaṁvarapariyāyanti",
  "tika-s0201t1:393_7": "saṁvarapariyāyena gahitattā attheva tesaṁ saṁvarabhāvoti.",
  "tika-s0201t1:394_0": "Pubbe sīlasatiñāṇānaṁ pāṭhantarena saṁvarabhāvo dassitoti idāni taṁ imināpi suttena",
  "tika-s0201t1:394_1": "gahitabhāvaṁ dassetuṁ ‘‘apicā’’tiādi vuttaṁ. Khantivīriyasaṁvarā vuttāyeva ‘‘khamo",
  "tika-s0201t1:394_2": "hoti sītassā’’tiādinā (ma. ni. 1.14) pāḷiyā dassanavasena. ‘‘Tañca anāsanaṁ, tañca",
  "tika-s0201t1:394_3": "agocara’’nti ayaṁ panettha sīlasaṁvaroti tañca ‘‘yathārūpe’’tiādinā vuttaṁ ayuttaṁ",
  "tika-s0201t1:394_4": "aniyatavatthukaṁ raho paṭicchannāsanaṁ, tañca yathāvuttaṁ ayuttaṁ vesiyādigocaraṁ,",
  "tika-s0201t1:394_5": "‘‘paṭisaṅkhāyoniso parivajjetī’’ti āgataṁ yaṁ parivajjanaṁ, ayaṁ pana ettha etasmiṁ",
  "tika-s0201t1:394_6": "sutte āgato sīlasaṁvaroti attho. Anāsanaparivajjanena hi anācāraparivajjanaṁ vuttaṁ,",
  "tika-s0201t1:394_7": "anācārāgocaraparivajjanaṁ cārittasīlatāyasīlasaṁvaro. Tathā hi bhagavatā ‘‘pātimokkhasaṁvarasaṁvuto",
  "tika-s0201t1:394_8": "viharatī’’ti (vibha. 508) sīlasaṁvaravibhajane ācāragocarasampattiṁ dassentena ‘‘atthi",
  "tika-s0201t1:394_9": "anācāro, atthi agocaro’’tiādinā (vibha. 513, 514) anācārāgocarā vibhajitvā dassitā.",
  "tika-s0201t1:394_10": "Idañca ekadesena samudāyanidassanaṁ daṭṭhabbaṁ samuddapabbatanidassanaṁ viya.",
  "tika-s0201t1:395_0": "Sabbattha paṭisaṅkhā ñāṇasaṁvaroti ettha ‘‘yonisomanasikāro, paṭisaṅkhā ñāṇasaṁvaro’’ti",
  "tika-s0201t1:395_1": "vattabbaṁ . Na hi dassanapahātabbaniddese paṭisaṅkhāgahaṇaṁ atthi, ‘‘yoniso manasi",
  "tika-s0201t1:395_2": "karotī’’ti pana vuttaṁ. Yonisomanasikaraṇampi atthato paṭisaṅkhā ñāṇasaṁvaramevāti",
  "tika-s0201t1:395_3": "evaṁ pana atthe gayhamāne yuttametaṁ siyā. Keci pana ‘‘yattha yattha ‘idha paṭisaṅkhā",
  "tika-s0201t1:395_4": "yoniso’ti āgataṁ , taṁ sabbaṁ sandhāya ‘sabbattha paṭisaṅkhā ñāṇasaṁvaro’ti vutta’’nti",
  "tika-s0201t1:395_5": "vadanti. Tesaṁ matena ‘‘idaṁ dukkhanti yoniso manasi karotī’’tiādikassa ñāṇasaṁvarena",
  "tika-s0201t1:395_6": "ca asaṅgaho siyā, ‘‘dassanaṁ paṭisevanā bhāvanā ca ñāṇasaṁvaro’’ti ca vacanaṁ virujjheyya,",
  "tika-s0201t1:395_7": "tasmā vuttanayenevettha attho veditabbo. ‘‘Sabbattha paṭisaṅkhā ñāṇasaṁvaro’’ti iminā",
  "tika-s0201t1:395_8": "sattasupi ṭhānesu yaṁ ñāṇaṁ, so ñāṇasaṁvaroti parivajjanādivasena vuttā sīlādayo",
  "tika-s0201t1:395_9": "sīlasaṁvarādayoti ayamattho dassito. Evaṁ sati saṁvarānaṁ saṅkaro viya hotīti te",
  "tika-s0201t1:395_10": "asaṅkarato dassetuṁ ‘‘aggahitaggahaṇenā’’ti vuttaṁ parivajjanavisesasaṁvarādhivāsanavinodanānaṁ",
  "tika-s0201t1:395_11": "sīlasaṁvarādibhāvena gahitattā, tathā aggahitānaṁ gahaṇenāti attho. Te pana aggahite",
  "tika-s0201t1:395_12": "sarūpato dassento ‘‘dassanaṁ paṭisevanā bhāvanā’’ti āha.",
  "tika-s0201t1:396_0": "Etena sīlasaṁvarādinā karaṇabhūtena, kāraṇabhūtena vā. Dhammāti kusalākusaladhammā.",
  "tika-s0201t1:396_1": "Sīlasaṁvarādinā hi sahajātakoṭiyā, upanissayakoṭiyā vā paccayabhūtena anuppannā kusalā",
  "tika-s0201t1:396_2": "dhammā uppattiṁ gacchanti uppajjanti, tathā aniruddhā akusalā dhammā nirodhaṁ gacchanti",
  "tika-s0201t1:396_3": "nirujjhantīti attho. Pāḷiyaṁ pana ‘‘anuppannā ceva āsavā na uppajjanti, uppannā ca",
  "tika-s0201t1:396_4": "āsavā pahīyantī’’ti akusaladhammānaṁ anuppādapahānāni eva vuttāni, na kusaladhammānaṁ",
  "tika-s0201t1:396_5": "uppādādayoti? Nayidamevaṁ daṭṭhabbaṁ, ‘‘yoniso ca kho, bhikkhave, manasikaroto’’tiādinā",
  "tika-s0201t1:396_6": "kusaladhammānampi uppatti pakāsitāva āsavasaṁvaraṇassa padhānabhāvena gahitattā.",
  "tika-s0201t1:396_7": "Tathā hi pariyosānepi ‘‘ye āsavā dassanā pahātabbā, te dassanā pahīnā hontī’’tiādinā",
  "tika-s0201t1:396_8": "(ma. ni. 1.28) āsavappahānameva padhānaṁ katvā nigamitaṁ.",
  "tika-s0201t1:397_0": "15.Jānato passatoti ettha dassanampi paññācakkhunāva dassanaṁ adhippetaṁ, na maṁsacakkhunā",
  "tika-s0201t1:397_1": "dibbacakkhunā vāti āha ‘‘dvepi padāni ekatthānī’’ti. Evaṁ santepīti padadvayassa",
  "tika-s0201t1:397_2": "ekatthatthepi. Ñāṇalakkhaṇanti ñāṇassa sabhāvaṁ, visayassa yathāsabhāvāvabodhananti",
  "tika-s0201t1:397_3": "attho. Tenāha ‘‘jānanalakkhaṇañhi ñāṇa’’nti. Ñāṇappabhāvanti ñāṇānubhāvaṁ, ñāṇakiccaṁ",
  "tika-s0201t1:397_4": "visayobhāsananti attho. Tenevāha ‘‘ñāṇena vivaṭe dhamme’’ti. ‘‘Jānato passato’’ti",
  "tika-s0201t1:397_5": "ca jānanadassanamukhena puggalādhiṭṭhānā desanā pavattāti āha ‘‘ñāṇalakkhaṇaṁ ñāṇappabhāvaṁ",
  "tika-s0201t1:397_6": "upādāya puggalaṁ niddisatī’’ti. Jānato passatoti ‘‘yoniso ca manasikāraṁ ayoniso",
  "tika-s0201t1:397_7": "ca manasikāra’’nti vakkhamānattā yonisomanasikāravisayajānanaṁ, ayonisomanasikāravisayadassanaṁ.",
  "tika-s0201t1:397_8": "Tañca kho pana nesaṁ āsavānaṁ khayūpāyasabhāvassa adhippetattā uppādanānuppādanavasena",
  "tika-s0201t1:397_9": "na ārammaṇamattenāti ayamattho yuttoti āha ‘‘yonisomanasikāraṁ…pe… ayamettha sāro’’ti.",
  "tika-s0201t1:398_0": "‘‘Jānato’’ti vatvā jānanañca anussavākārapaṭivitakkamattavasena na idhādhippetaṁ,",
  "tika-s0201t1:398_1": "atha kho rūpādi viya cakkhuviññāṇena yonisomanasikārāyonisomanasikāre paccakkhe katvā",
  "tika-s0201t1:398_2": "tesaṁ uppādavasena dassananti imamatthaṁ vibhāvetuṁ ‘‘passato’’ti vuttanti evaṁ vā",
  "tika-s0201t1:398_3": "ettha attho daṭṭhabbo. Aññatthāpi hi ‘‘evaṁ jānato evaṁ passato (itivu. 102), jānaṁ",
  "tika-s0201t1:398_4": "jānāti passaṁ passati (ma. ni. 1.203), evaṁ jānantā evaṁ passantā (ma. ni. 1.407),",
  "tika-s0201t1:398_5": "ajānataṁ apassata’’nti ca ādīsu ñāṇakiccassa sāmaññavisesadīpanavasenetaṁ padadvayaṁ",
  "tika-s0201t1:398_6": "āgatanti. Kecīti abhayagirivāsisārasamāsācariyā. Te hi ‘‘samādhinā jānato vipassanāya",
  "tika-s0201t1:398_7": "passato jānaṁ jānāti passaṁ passati, evaṁ jānanā samatho, passanā vipassanā’’ti ca",
  "tika-s0201t1:398_8": "ādinā papañcenti. Teti papañcā. Imasmiṁ attheti ‘‘jānato’’tiādinayappavatte imasmiṁ",
  "tika-s0201t1:398_9": "suttapadaatthe niddhāriyamāne. Na yujjanti jānanadassanānaṁ yonisomanasikārāyonisomanasikāravisayabhāvassa pāḷiyaṁ vuttattā.",
  "tika-s0201t1:399_0": "Āsavappahānaṁ āsavānaṁ accantappahānaṁ. So pana nesaṁ anuppādo sabbena sabbaṁ khīṇatā",
  "tika-s0201t1:399_1": "abhāvo evāti āha ‘‘āsavānaṁ accantakhayamasamuppādaṁkhīṇākāraṁ natthibhāva’’nti.",
  "tika-s0201t1:399_2": "Ujumaggānusārinoti kilesavaṅkassa kāyavaṅkādīnañca pahānena ujubhūte savipassane",
  "tika-s0201t1:399_3": "heṭṭhimamagge anussarantassa. Tadeva hissa sikkhanaṁ. Khayasmiṁ paṭhamaṁ ñāṇaṁ. Tato",
  "tika-s0201t1:399_4": "aññā anantarāti khayasaṅkhāte aggamagge tappariyāpannameva ñāṇaṁ paṭhamaṁ uppajjati",
  "tika-s0201t1:399_5": ", tadanantaraṁ pana aññaṁ arahattanti. Yadipi gāthāyaṁ ‘‘khayasmiṁ’’icceva vuttaṁ,",
  "tika-s0201t1:399_6": "samucchedavasena pana āsavehi khīṇotīti maggo khayoti vuccatīti āha ‘‘maggo āsavakkhayoti",
  "tika-s0201t1:399_7": "vutto’’ti. Samaṇoti samitapāpo adhippeto. So pana khīṇāsavo hotīti ‘‘āsavānaṁ khayā’’ti",
  "tika-s0201t1:399_8": "imassa phalapariyāyatā vuttā, nippariyāyena pana āsavakkhayo maggo, tena pattabbato",
  "tika-s0201t1:399_9": "phalaṁ. Eteneva nibbānassapi āsavakkhayabhāvo vuttoti veditabbo.",
  "tika-s0201t1:400_0": "‘‘Jānato passato’’ti jānato eva passato evāti evamettha niyamo icchito, na aññathā",
  "tika-s0201t1:400_1": "visesābhāvato aniṭṭhasādhanato cāti tassa niyamassa phalaṁ dassetuṁ ‘‘no ajānato",
  "tika-s0201t1:400_2": "noapassato’’ti vuttanti āha ‘‘yo pana na jānāti na passati, tassa neva vadāmīti attho’’ti.",
  "tika-s0201t1:400_3": "Iminā dūrīkatāyonisomanasikāro idhādhippeto, yonisomanasikāro ca āsavakkhayassa ekantikakāraṇanti",
  "tika-s0201t1:400_4": "dasseti. Etenāti ‘‘no ajānato no apassato’’ti vacanena. Te paṭikkhittāti ke pana",
  "tika-s0201t1:400_5": "teti? ‘‘Bāle ca paṇḍite ca sandhāvitvā saṁsaritvā dukkhassantaṁ karissanti (dī. ni.",
  "tika-s0201t1:400_6": "1.168; ma. ni. 2.228), ahetū apaccayā sattā visujjhantī’’ti (dī. ni. 1.168; ma. ni.",
  "tika-s0201t1:400_7": "2.227) evamādivādā. Tesu hi keci abhijātisaṅkantimattena bhavasaṅkantimattena ca",
  "tika-s0201t1:400_8": "saṁsārasuddhiṁ paṭijānanti, aññe issarapajāpatikālādivasena, tayidaṁ sabbaṁ ‘‘saṁsārādīhī’’ti",
  "tika-s0201t1:400_9": "ettheva saṅgahitanti daṭṭhabbaṁ.",
  "tika-s0201t1:401_0": "Purimena vā padadvayenāti ‘‘jānato, passato’’ti iminā padadvayena. Upāyo vutto ‘‘āsavakkhayassā’’ti",
  "tika-s0201t1:401_1": "adhikārato viññāyati. Imināti ‘‘no ajānato, no apassato’’ti iminā padadvayena. Anupāyo",
  "tika-s0201t1:401_2": "eva hi āsavānaṁ khayassa yadidaṁ yoniso ca ayoniso ca manasikārassa ajānanaṁ adassanañca,",
  "tika-s0201t1:401_3": "tena tathattāya appaṭipattito micchāpaṭipattito ca. Nanu ‘‘passato’’ti iminā ayonisomanasikāro",
  "tika-s0201t1:401_4": "yathā na uppajjati, evaṁ dassane adhippete purimeneva anupāyapaṭisedho vutto hotīti?",
  "tika-s0201t1:401_5": "Na hoti, ayonisomanasikārānuppādanassapi upāyabhāvato satibalena saṁvutacakkhundriyāditā",
  "tika-s0201t1:401_6": "viya sampajaññabaleneva niccādivasena abhūtajānanābhāvo hotīti. Tenāha ‘‘saṅkhepena…pe…",
  "tika-s0201t1:401_7": "hotī’’ti. Tattha saṅkhepenāti samāsena, anvayato byatirekato ca vitthāraṁ akatvāti",
  "tika-s0201t1:401_8": "attho. Ñāṇaṁ…pe… dassitaṁ hoti ‘‘jānato’’tiādinā ñāṇasseva gahitattā. Yadi evaṁ ‘‘svāyaṁ",
  "tika-s0201t1:401_9": "saṁvaro’’tiādi kathaṁ nīyatīti? Ñāṇassa padhānabhāvadassanatthaṁ evamayaṁ desanā",
  "tika-s0201t1:401_10": "katāti nāyaṁ doso, tathā aññatthāpi ‘‘ariyaṁ vo bhikkhave sammāsamādhiṁ desessāmi",
  "tika-s0201t1:401_11": "saupanisaṁ saparikkhāra’’nti (ma. ni. 3.136) vitthāro.",
  "tika-s0201t1:402_0": "Dabbajātikoti dabbarūpo. So hi drabyoti vuccati ‘‘drabyaṁ vinassati nādrabya’’ntiādīsu.",
  "tika-s0201t1:402_1": "Dabbajātiko vā sārasabhāvo, sāruppasīlācāroti attho. Yathāha ‘‘na kho dabba dabbā",
  "tika-s0201t1:402_2": "evaṁ nibbeṭhentī’’ti (pārā. 384, 391; cūḷava. 193). Vattasīse ṭhatvāti vattaṁ uttamaṅgaṁ,",
  "tika-s0201t1:402_3": "dhuraṁ vā katvā. Yo hi parisuddhājīvo kātuṁ ajānantānaṁ sabrahmacārīnaṁ, attano vā",
  "tika-s0201t1:402_4": "vātātapādipaṭibāhanatthaṁ chattādīni karoti, so vattasīse ṭhatvā karoti nāma. Padaṭṭhānaṁ",
  "tika-s0201t1:402_5": "na hotīti na vattabbā nāthakaraṇadhammabhāvena upanissayabhāvato. Vuttañhi ‘‘yāni",
  "tika-s0201t1:402_6": "tāni sabrahmacārīnaṁ uccāvacāni kiccakaraṇīyāni, tattha dakkho hotī’’tiādi (ma. ni. 1.497).",
  "tika-s0201t1:403_0": "Upāyamanasikāroti kusaladhammappavattiyā kāraṇabhūto manasikāro. Pathamanasikāroti",
  "tika-s0201t1:403_1": "tassā eva maggabhūto manasikāro. Aniccādīsu aniccantiādināti aniccadukkhaasubhaanattasabhāvesu",
  "tika-s0201t1:403_2": "dhammesu ‘‘aniccaṁ dukkhaṁ asubhaṁ anattā’’tiādinā eva nayena, aviparītasabhāvenāti",
  "tika-s0201t1:403_3": "attho. Saccānulomikena vāti saccābhisamayassa anulomavasena. Cittassa āvaṭṭanātiādinā",
  "tika-s0201t1:403_4": "āvaṭṭanāya paccayabhūtā tato purimuppannā manodvārikā kusalajavanappavatti phalavohārena",
  "tika-s0201t1:403_5": "tathā vuttā. Tassā hi vasena sā kusaluppattiyā upanissayo hoti. Āvajjanā hi bhavaṅgacittaṁ",
  "tika-s0201t1:403_6": "āvaṭṭayatīti āvaṭṭanā. Anu anu āvaṭṭetīti anvāvaṭṭanā. Bhavaṅgārammaṇato aññaṁ ābhujatīti",
  "tika-s0201t1:403_7": "ābhogo. Samannāharatīti samannāhāro. Tadevārammaṇaṁ attānaṁ anubandhitvā uppajjamānaṁ",
  "tika-s0201t1:403_8": "manasi karoti ṭhapetīti manasikāro. Ayaṁ vuccatīti ayaṁ upāyapathamanasikāralakkhaṇo",
  "tika-s0201t1:403_9": "yonisomanasikāro nāma vuccati, yassa vasena puggalo dukkhādīni saccāni āvajjituṁ",
  "tika-s0201t1:403_10": "sakkoti . Ayonisomanasikāre saccapaṭikūlenāti saccābhisamayassa ananulomavasena.",
  "tika-s0201t1:403_11": "Sesaṁ yonisomanasikāre vuttavipariyāyena veditabbaṁ.",
  "tika-s0201t1:404_0": "Yuttinti upapattisādhanayuttiṁ, hetunti attho. Tenevāha ‘‘yasmā’’tiādi. Etthāti ‘‘ayoniso",
  "tika-s0201t1:404_1": "bhikkhave…pe… pahīyantī’’ti etasmiṁ pāṭhe. Tatthāti vākyopaññāsanaṁ. Kasmā panettha",
  "tika-s0201t1:404_2": "ayamuddesaniddeso parivattoti codanaṁ sandhāyāha ‘‘yoniso’’tiādi. Tattha manasikārapadaṁ",
  "tika-s0201t1:404_3": "dvinnaṁ sādhāraṇanti adhippāyena ‘‘yoniso ayonisoti imehi tāva dvīhi padehī’’ti vuttaṁ.",
  "tika-s0201t1:404_4": "Yonisoti hi yonisomanasikāro, ayonisoti ca ayonisomanasikāro tattha anuvattanato",
  "tika-s0201t1:404_5": "vakkhamānattā ca. Satipi anatthuppattisāmaññe bhavādīsu puggalassa bahulisāmaññaṁ",
  "tika-s0201t1:404_6": "dassetvā taṁ parivattitvā visesadassanattaṁ nāvādi upamāttayaggahaṇaṁ daṭṭhabbaṁ.",
  "tika-s0201t1:404_7": "Cakkayantaṁ āhaṭaghaṭīyantanti vadanti.",
  "tika-s0201t1:405_0": "Anuppannāti anibbattā. Ārammaṇavisesavasena tassa anuppatti veditabbā, na rūpārammaṇādiārammaṇasāmaññena,",
  "tika-s0201t1:405_1": "nāpi āsavavasena. Tenāha ‘‘ananubhūtapubbaṁ ārammaṇaṁ…pe… aññathā hi anamatagge saṁsāre",
  "tika-s0201t1:405_2": "anuppannā nāma āsavā na santī’’ti. Vatthunti saviññāṇakāviññāṇakappabhedaṁ āsavuppattikāraṇaṁ.",
  "tika-s0201t1:405_3": "Ārammaṇaṁ ārammaṇapaccayabhūtarūpādīni . Idāni āsavavasenapi anuppannapariyāyo labbhatīti",
  "tika-s0201t1:405_4": "dassetuṁ ‘‘anubhūtapubbepī’’tiādi vuttaṁ. Pakatisuddhiyāti pubbacariyato kilesadūrībhāvasiddhāya",
  "tika-s0201t1:405_5": "suddhipakatitāya. Pāḷiyā uddisanaṁ uddeso, atthakathanaṁ paripucchā. Ajjhayanaṁ pariyatti,",
  "tika-s0201t1:405_6": "cīvarasibbādi navakammaṁ, samathavipassanānuyogo yonisomanasikāro. Tādisenāti yādisena",
  "tika-s0201t1:405_7": "‘‘manuññavatthū’’timanasikārādinā kāmāsavādayo sambhaveyyuṁ, tādisena. Āsavānaṁ vaḍḍhi",
  "tika-s0201t1:405_8": "nāma pariyuṭṭhānatibbatāya veditabbā, sā ca abhiṇhuppattiyā bahulīkāratoti te laddhāsevanā",
  "tika-s0201t1:405_9": "bahulabhāvaṁ pattā maddantā pharantā chādentā andhākāraṁ karontā aparāparaṁ uppajjamānā",
  "tika-s0201t1:405_10": "ekasantānanayena ‘‘uppannā pavaḍḍhantī’’ti vuccanti. Tena vuttaṁ ‘‘punappunaṁ uppajjamānā",
  "tika-s0201t1:405_11": "uppannā pavaḍḍhantīti vuccantī’’ti. Ito aññathāti ito aparāparuppannānaṁ ekattaggahaṇato",
  "tika-s0201t1:405_12": "aññathā vaḍḍhi nāma natthi khaṇikabhāvato.",
  "tika-s0201t1:406_0": "So ca jānātīti dhammuddhaccaviggahābhāvamāha. Kārakassevāti yuttayogasseva. Yassa",
  "tika-s0201t1:406_1": "panātiādinā anuddesikaṁ katvā vuttamatthaṁ purātanassa purisātisayassa paṭipattidassanena",
  "tika-s0201t1:406_2": "pākaṭataraṁ kātuṁ ‘‘maṇḍalārāmavāsīmahātissabhūtattherassa viyā’’tiādi vuttaṁ. Tañhi",
  "tika-s0201t1:406_3": "sabrahmacārīnaṁ āyatiṁ tathāpaṭipattikāraṇaṁ hoti, yato edisaṁ vatthu vuccati. Tasmiṁ",
  "tika-s0201t1:406_4": "yevāti maṇḍalārāmeyeva. Ācariyaṁ āpucchitvāti attano uddesācariyaṁ kammaṭṭhānaggahaṇatthaṁ",
  "tika-s0201t1:406_5": "gantuṁ āpucchitvā. Ācariyaṁ vanditvāti kammaṭṭhānadāyakaṁ mahārakkhitattheraṁ vanditvā.",
  "tika-s0201t1:406_6": "Uddesamagganti yathāāraddhaṁ uddesapabandhaṁ. Tadā kira mukhapāṭheneva bahū ekajjhaṁ",
  "tika-s0201t1:406_7": "uddisāpetvā manosajjhāyavasena dhammaṁ sajjhāyanti. Tatthāyaṁ thero paññavantatāya",
  "tika-s0201t1:406_8": "uddesaṁ gaṇhantānaṁ bhikkhūnaṁ dhorayho, so ‘‘idānāhaṁ anāgāmī, kiṁ mayhaṁ uddesenā’’ti",
  "tika-s0201t1:406_9": "saṅkocaṁ anāpajjitvā dutiyadivase uddesakāle ācariyaṁ upasaṅkami. ‘‘Uppannā pahīyantī’’ti",
  "tika-s0201t1:406_10": "ettha uppannasadisā ‘‘uppannā’’ti vuttā, na paccuppannā. Na hi paccuppannesu āsavesu",
  "tika-s0201t1:406_11": "maggena pahānaṁ sambhavatīti āha ‘‘ye pana…pe… natthī’’ti. Vattamānuppannā khaṇattayasamaṅgino.",
  "tika-s0201t1:406_12": "Tesaṁ paṭipattiyā pahānaṁ natthi uppajjanārahānaṁ paccayaghātena anuppādanameva tāya pahānanti.",
  "tika-s0201t1:407_0": "16. Yadi evaṁ dutiyapadaṁ kimatthiyanti? Padadvayaggahaṇaṁ āsavānaṁ uppannānuppannabhāvasambhavadassanatthañceva",
  "tika-s0201t1:407_1": "pahāyakavibhāgena pahātabbavibhāgadassanatthañca. Tenāha ‘‘idameva padaṁ gahetvā’’ti.",
  "tika-s0201t1:407_2": "Aññampīti ñāṇato aññampi satisaṁvarādiṁ. Dassanāti idaṁ hetumhi nissakkavacananti",
  "tika-s0201t1:407_3": "dassanenāti hetumhi karaṇavacanena tadatthaṁ vivarati. Esa nayoti tamevatthaṁ atidisati.",
  "tika-s0201t1:407_4": "Dassanenāti sotāpattimaggena. So hi paṭhamaṁ nibbānadassanato ‘‘dassana’’nti vuccati.",
  "tika-s0201t1:407_5": "Yadipi taṁ gotrabhu paṭhamataraṁ passati, disvā pana kattabbakiccassa kilesappahānassa",
  "tika-s0201t1:407_6": "akaraṇato na taṁ dassananti vuccati. Āvajjanaṭṭhāniyañhi taṁ ñāṇaṁ maggassa, nibbānārammaṇattasāmaññena",
  "tika-s0201t1:407_7": "cetaṁ vuttaṁ, na nibbānapaṭivijjhanena, tasmā dhammacakkhu punappunaṁ nibbattanena",
  "tika-s0201t1:407_8": "bhāvanaṁ appattaṁ dassanaṁ nāma, dhammacakkhuñca pariññādikiccakaraṇavasena catusaccadhammadassanaṁ",
  "tika-s0201t1:407_9": "tadabhisamayoti nutthettha gotrabhussa dassanabhāvappatti . Ayañca vicāro parato",
  "tika-s0201t1:407_10": "aṭṭhakathāyameva (ma. ni. aṭṭha. 1.22) āgamissati. Sabbatthāti ‘‘saṁvarā pahātabbā’’tiādīsu.",
  "tika-s0201t1:407_11": "Saṁvarāti saṁvarena, ‘‘saṁvaro’’ti cettha satisaṁvaro veditabbo. Paṭisevati etenāti",
  "tika-s0201t1:407_12": "paṭisevanaṁ, paccayesu idamatthikatāñāṇaṁ. Adhivāseti khamati etāyāti adhivāsanā,",
  "tika-s0201t1:407_13": "sītādīnaṁ khamanākārena pavatto adoso, tappadhānā vā cattāro kusalakkhandhā. Parivajjeti",
  "tika-s0201t1:407_14": "etenāti parivajjanaṁ, vāḷamigādīnaṁ pariharaṇavasena pavattā cetanā, tathāpavattā",
  "tika-s0201t1:407_15": "vā cattāro kusalakkhandhā. Kāmavitakkādike vinodeti vitudati etenāti vinodanaṁ, kusalavīriyaṁ.",
  "tika-s0201t1:407_16": "Paṭhamamaggena diṭṭhe catusaccadhamme bhāvanāvasena uppajjanato bhāvanā, sesamaggattayaṁ.",
  "tika-s0201t1:407_17": "Na hi taṁ adiṭṭhapubbaṁ kiñci passati, evaṁ dassanādīnaṁ vacanattho veditabbo.",
  "tika-s0201t1:408": "Dassanāpahātabbaāsavavaṇṇanā",
  "tika-s0201t1:409_0": "17. Kusalākusaladhammehi ālambiyamānāpi ārammaṇadhammā āvajjanamukheneva tabbhāvaṁ",
  "tika-s0201t1:409_1": "gacchantīti dassento ‘‘manasikaraṇīye’’ti padassa ‘‘āvajjitabbe’’ti atthamāha. Hitasukhāvahabhāvena",
  "tika-s0201t1:409_2": "manasikaraṇaṁ arahantīti manasikaraṇīyā, tappaṭipakkhato amanasikaraṇīyāti āha ‘‘amanasikaraṇīyeti",
  "tika-s0201t1:409_3": "tabbiparīte’’ti. Sesapadesūti ‘‘manasikaraṇīye dhamme appajānanto’’tiādīsu. Yasmā",
  "tika-s0201t1:409_4": "kusaladhammesupi subhasukhaniccādivasena manasikāro assādanādihetutāya sāvajjo ahitadukkhāvaho",
  "tika-s0201t1:409_5": "akusaladhammesupi aniccādivasena manasikāro nibbidādihetutāya anavajjo hitasukhāvaho,",
  "tika-s0201t1:409_6": "tasmā ‘‘dhammato niyamo natthī’’ti vatvā ‘‘ākārato pana atthī’’ti āha.",
  "tika-s0201t1:410_0": "Vā-saddo yebhuyyena ‘‘mamaṁ vā hi bhikkhave (dī. ni. 1.5, 6), devo vā bhavissāmi",
  "tika-s0201t1:410_1": "devaññataro vā’’tiādīsu (ma. ni. 1.186; ma. ni. 2.79, 80) vikappattho diṭṭho, na",
  "tika-s0201t1:410_2": "samuccayatthoti tattha samuccayatthe payogaṁ dassetuṁ ‘‘yathā’’tiādi vuttaṁ. Evañca",
  "tika-s0201t1:410_3": "katvā samuccayatthadīpakaṁ panetaṁ suttapadaṁ samudāhaṭaṁ.",
  "tika-s0201t1:411_0": "Kāmāsavoti pañcakāmaguṇasaṅkhāte kāme āsavo kāmāsavo. Tenāha ‘‘pañcakāmaguṇiko rāgo’’ti.",
  "tika-s0201t1:411_1": "Bhavāsavaṁ pana ṭhapetvā sabbo lobho kāmāsavoti yuttaṁ siyā. Rūpārūpabhaveti kammupapattibhedato",
  "tika-s0201t1:411_2": "duvidhepi rūpārūpabhave chandarāgo. Jhānanikantīti jhānassādo. ‘‘Sundaramidaṁ ṭhānaṁ",
  "tika-s0201t1:411_3": "niccaṁ dhuva’’ntiādinā assādentassa uppajjamāno sassatucchedadiṭṭhisahagato rāgo",
  "tika-s0201t1:411_4": "bhave āsavoti bhavāsavo. Evanti sabbadiṭṭhīnaṁ sassatucchedadiṭṭhisaṅgahato bhavāsaveneva",
  "tika-s0201t1:411_5": "diṭṭhāsavo gahito taṁsahagatarāgatāyāti adhippāyo. Apare pana ‘‘diṭṭhāsavo avijjāsavena",
  "tika-s0201t1:411_6": "ca saṅgahito’’ti vadanti. Ettha ca ‘‘bhavāsavo catūsu diṭṭhigatavippayuttalobhasahagatacittuppādesu",
  "tika-s0201t1:411_7": "uppajjatī’’ti (dha. sa. 1465) vacanato diṭṭhisampayuttarāgassa bhavāsavabhāvo vicāretabbo,",
  "tika-s0201t1:411_8": "atha ‘‘kāmasahagatā saññāmanasikārā’’tiādīsu (saṁ. ni. 4.332) viya ārammaṇakaraṇattho",
  "tika-s0201t1:411_9": "sahagatattho, evaṁ sati bhavāsave diṭṭhāsavassa samodhānagamanaṁ kataṁ na siyā. Na",
  "tika-s0201t1:411_10": "hi tampayogatabbhāvādike asati taṁsaṅgaho yutto, tasmā yathāvuttapāḷiṁ anusārena",
  "tika-s0201t1:411_11": "diṭṭhigatasampayuttalobhopi kāmāsavoti yuttaṁ siyā. Diṭṭhadhammikasamparāyikadukkhānañhi",
  "tika-s0201t1:411_12": "kāraṇabhūtā kāmāsavādayopi dvidhā vuttā.",
  "tika-s0201t1:412_0": "Abhidhamme (dha. sa. 1103) ca kāmāsavaniddese ‘‘kāmesūti kāmarāgadiṭṭhirāgādīnaṁ",
  "tika-s0201t1:412_1": "ārammaṇabhūtesu tebhūmakesu vatthukāmesū’’ti attho sambhavati. Tattha hi uppajjamānā",
  "tika-s0201t1:412_2": "sā taṇhā sabbāpi na kāmacchandādināmaṁ na labhatīti. Yadi pana lobho kāmāsavabhavāsavavinimuttopi",
  "tika-s0201t1:412_3": "siyā, so yadā diṭṭhigatavippayuttesu cittesu uppajjati, tadā tena sampayutto avijjāsavo",
  "tika-s0201t1:412_4": "āsavavippayuttoti domanassavicikicchuddhaccasampayuttassa viya tassapi āsavavippayuttatā",
  "tika-s0201t1:412_5": "vattabbā siyā ‘‘catūsu diṭṭhigatavippayuttalobhasahagatacittuppādesu uppanno moho",
  "tika-s0201t1:412_6": "siyā āsavasampayutto, siyā āsavavippayutto’’ti. ‘‘Kāmāsavo aṭṭhasu lobhasahagatacittuppādesu",
  "tika-s0201t1:412_7": "uppajjatī’ti (dha. sa. 1465), ‘‘kāmāsavaṁ paṭicca diṭṭhāsavo avijjāsavo’’ti (paṭṭhā.",
  "tika-s0201t1:412_8": "3.3.109) ca vacanato diṭṭhisahagatarāgo kāmāsavo na hotīti na sakkā vattuṁ. Kiñca",
  "tika-s0201t1:412_9": "abhijjhākāmarāgānaṁ viseso āsavadvayaekāsavabhāvo siyā, na abhijjhāya ca noāsavabhāvoti",
  "tika-s0201t1:412_10": "noāsavalobhassa sabbhāvo vicāretabbo. Na hi atthi abhidhamme ‘‘āsavo ca noāsavo ca",
  "tika-s0201t1:412_11": "dhammā āsavassa dhammassa āsavassa ca noāsavassa ca dhammassa hetupaccayo’’ti (paṭṭhā.",
  "tika-s0201t1:412_12": "3.3.16-17) sattamo navamo ca pañho. Gaṇanāyañca ‘‘hetuyā sattā’’ti (paṭṭhā. 3.3.40)",
  "tika-s0201t1:412_13": "vuttaṁ, no ‘‘navā’’ti. Diṭṭhisampayutte pana lobhe noāsave vijjamāne sattamanavamāpi",
  "tika-s0201t1:412_14": "pañhā vissajjanaṁ labheyyuṁ, gaṇanāya ca ‘‘hetuyā navā’’ti vattabbaṁ siyā, na pana",
  "tika-s0201t1:412_15": "vuttaṁ. Diṭṭhivippayutte ca lobhe noāsave vijjamāne vattabbaṁ vuttameva. Yasmā pana",
  "tika-s0201t1:412_16": "suttantadesanā nāma pariyāyakathā, na abhidhammadesanā viya nippariyāyakathā, tasmā",
  "tika-s0201t1:412_17": "balavakāmarāgasseva kāmāsavaṁ dassetuṁ ‘‘kāmāsavoti pañcakāmaguṇiko rāgo’’ti vuttaṁ,",
  "tika-s0201t1:412_18": "tathā bhavābhinandananti.",
  "tika-s0201t1:413_0": "Sāmaññena bhavāsavo diṭṭhāsavaṁ antogadhaṁ katvā idha tayo eva āsavā vuttāti tassa",
  "tika-s0201t1:413_1": "tadantogadhataṁ dassetuṁ ‘‘evaṁ diṭṭhāsavo’’tiādi vuttaṁ. Tathā hi vakkhati bhavāsavassa",
  "tika-s0201t1:413_2": "animittavimokkhapaṭipakkhataṁ. Catūsu saccesu aññāṇanti idaṁ suttantanayaṁ nissāya",
  "tika-s0201t1:413_3": "vuttaṁ. Suttantasaṁvaṇṇanā hesāti, tadantogadhattā vā pubbantādīnaṁ. Yathā atthato",
  "tika-s0201t1:413_4": "kāmāsavādayo vavatthāpitā, tathā nesaṁ uppādavaḍḍhiyo dassento ‘‘kāmaguṇe’’tiādimāha.",
  "tika-s0201t1:413_5": "Assādato manasikarototi ‘‘subhasukhā’’tiādinā assādanavasena manasi karontassa. Catuvipallāsapadaṭṭhānabhāvenāti",
  "tika-s0201t1:413_6": "subhasaññādīnaṁ vatthubhāvena. Vuttanayapaccanīkatoti ‘‘kāmā nāmete aniccā dukkhā",
  "tika-s0201t1:413_7": "vipariṇāmadhammā’’tiādinā kāmaguṇesu ādīnavadassanapubbakanekkhammapaṭipattiyā chandarāgaṁ",
  "tika-s0201t1:413_8": "vikkhambhayato samucchindantassa ca anuppanno ca kāmāsavo na uppajjati, uppanno ca",
  "tika-s0201t1:413_9": "pahīyati. Tathā mahaggatadhammesu ceva sakalatebhūmakadhammesu ca ādīnavadassanapubbakaaniccādimanasikāravasena",
  "tika-s0201t1:413_10": "nissaraṇapaṭipattiyā anuppannā ca bhavāsavaavijjāsavā na uppajjanti, uppannā ca pahīyantīti",
  "tika-s0201t1:413_11": "evaṁ taṇhāpakkhe vuttassa nayassa paṭipakkhato sukkapakkhe vitthāro veditabbo.",
  "tika-s0201t1:414_0": "Tayo evāti abhidhamme viya ‘‘cattāro’’ti avatvā kasmā tayo eva āsavā idha imissaṁ",
  "tika-s0201t1:414_1": "dassanāpahātabbakathāyaṁ vuttā? Tattha kāmāsavassa taṇhāpaṇidhibhāvato appaṇihitavimokkhapaṭipakkhatā",
  "tika-s0201t1:414_2": "veditabbā. Bhavesu niccaggāhānusārato yebhuyyato bhavarāgasampattito bhavāsavassa",
  "tika-s0201t1:414_3": "animittavimokkhapaṭipakkhatā, bhavadiṭṭhiyā pana bhavāsavabhāve vattabbameva natthi,",
  "tika-s0201t1:414_4": "anattasaññāya ñāṇānubhāvasiddhito avijjāsavassa suññatavimokkhapaṭipakkhatā. Etthāti",
  "tika-s0201t1:414_5": "etissaṁ āsavakathāyaṁ. Vaṇṇitanti kathitaṁ. Abhedatoti sāmaññato.",
  "tika-s0201t1:415_0": "18.Kāmāsavādīnanti manussalokadevalokagamanīyānaṁ kāmāsavādīnaṁ. Nirayādigamanīyā",
  "tika-s0201t1:415_1": "pana kāmāsavādayo ‘‘dassanā pahātabbe āsave’’ti ettheva samāruḷhā. Atha vā yadaggena",
  "tika-s0201t1:415_2": "so puggalodassanāpahātabbānaṁ āsavānaṁ adhiṭṭhānaṁ, tadaggena kāmāsavādīnampi adhiṭṭhānaṁ.",
  "tika-s0201t1:415_3": "Na hi samaññābhedena vatthubhedo atthīti dassetuṁ ‘‘ettāvatā’’tiādi vuttaṁ. Tenevāha",
  "tika-s0201t1:415_4": "‘‘sāmaññato vuttāna’’nti. Kasmā panettha dassanāpahātabbesu āsavesu dassetabbesu",
  "tika-s0201t1:415_5": "‘‘ahosiṁ nu kho aha’’ntiādinā vicikicchā dassitāti āha ‘‘vicikicchāsīsena cetthā’’tiādi.",
  "tika-s0201t1:415_6": "Evanti yathā soḷasavatthukā vicikicchā uppajjati, evaṁ ayonisomanasikāroti.",
  "tika-s0201t1:416_0": "Vijjamānataṁ avijjamānatañcāti (saṁ. ni. ṭī. 2.2.20) sassatāsaṅkaṁ nissāya ‘‘ahosiṁ",
  "tika-s0201t1:416_1": "nu kho ahamatītamaddhāna’’nti atīte attano vijjamānataṁ, adhiccasamuppattiāsaṅkaṁ",
  "tika-s0201t1:416_2": "nissāya ‘‘yato pabhuti ahaṁ, tato pubbe na nu kho ahosi’’nti atīte attano avijjamānatañca",
  "tika-s0201t1:416_3": "kaṅkhati. Kasmā? Vicikicchāya ākāradvayāvalambanato. Tassā pana atītavatthutāya gahitattā",
  "tika-s0201t1:416_4": "sassatādhiccasamuppattiākāranissayatā dassitā. Evaṁ āsappanaparisappanāpavattikaṁ",
  "tika-s0201t1:416_5": "katthacipi appaṭivattihetubhūtaṁ vicikicchaṁ kasmā uppādetīti na codetabbametanti",
  "tika-s0201t1:416_6": "dassento āha ‘‘kiṁ kāraṇanti na vattabba’’nti. Sveva puthujjanabhāvo eva. Yadi evaṁ",
  "tika-s0201t1:416_7": "tassa ayonisomanasikāreneva bhavitabbanti āpannanti āha ‘‘nanu ca puthujjanopi yoniso",
  "tika-s0201t1:416_8": "manasi karotī’’ti. Tatthāti yonisomanasikaraṇe.",
  "tika-s0201t1:417": "Jātiliṅgūpapattiyoti khattiyabrāhmaṇādijātiṁ gahaṭṭhapabbajitādiliṅgaṁ devamanussādiupapattiñca. Nissāyāti upādāya.",
  "tika-s0201t1:418_0": "Tasmiṁ kāle sattānaṁ majjhimappamāṇaṁ, tena yutto pamāṇiko, tadabhāvato, tato atītabhāvato",
  "tika-s0201t1:418_1": "vā appamāṇiko veditabbo. Kecīti sārasamāsācariyā. Te hi ‘‘kathaṁ nu khoti issarena",
  "tika-s0201t1:418_2": "vā brahmunā vā pubbakatena vā ahetuto vā nibbattoti cintetī’’ti āhu. Tena vuttaṁ",
  "tika-s0201t1:418_3": "‘‘hetuto kaṅkhatīti vadantī’’ti. Ahetuto nibbattikaṅkhāpi hi hetuparāmasanamevāti.",
  "tika-s0201t1:419": "Paramparanti pubbāparappavattiṁ. Addhānanti kālādhivacanaṁ, tañca bhummatthe upayogavacanaṁ daṭṭhabbaṁ.",
  "tika-s0201t1:420_0": "Vijjamānataṁ avijjamānatañcāti sassatāsaṅkaṁ nissāya ‘‘bhavissāmi nu kho ahamanāgatamaddhāna’’nti",
  "tika-s0201t1:420_1": "anāgate attano vijjamānataṁ, ucchedāsaṅkaṁ nissāya ‘‘yasmiñca attabhāve ahaṁ, tato",
  "tika-s0201t1:420_2": "paraṁ na nu kho bhavissāmī’’ti anāgate attano avijjamānatañca kaṅkhatīti heṭṭhā vuttanayena yojetabbaṁ.",
  "tika-s0201t1:421_0": "Paccuppannamaddhānanti addhāpaccuppannassa idhādhippetattā ‘‘paṭisandhiṁ ādiṁ katvā’’tiādi",
  "tika-s0201t1:421_1": "vuttaṁ. ‘‘Idaṁ kathaṁ idaṁ katha’’nti pavattanato kathaṁkathā, vicikicchā, sā assa",
  "tika-s0201t1:421_2": "atthīti kathaṁkathīti āha ‘‘vicikiccho hotī’’ti. Kā ettha cintā, ummattako viya hi",
  "tika-s0201t1:421_3": "bālaputhujjanoti paṭikacceva vuttanti adhippāyo. Taṁ mahāmātāya puttaṁ. Muṇḍesunti",
  "tika-s0201t1:421_4": "muṇḍena anicchantaṁ jāgaraṇakāle na sakkāti suttaṁ muṇḍesuṁ kuladhammatāya yathā",
  "tika-s0201t1:421_5": "taṁ ekacce kulatāpasā, rājabhayenāti ca vadanti.",
  "tika-s0201t1:422": "Sītibhūtanti idaṁ madhurakabhāvappattiyā kāraṇavacanaṁ. ‘‘Setibhūta’’ntipi pāṭho, udake ciraṭṭhānena setabhāvaṁ pattanti attho.",
  "tika-s0201t1:423_0": "Attano khattiyabhāvaṁ kaṅkhati kaṇṇo viya sūtaputtasaññī. Jātiyā vibhāviyamānāya",
  "tika-s0201t1:423_1": "‘‘aha’’nti tassa attano parāmasanaṁ sandhāyāha ‘‘evañhi siyā kaṅkhā’’ti. Manussāpi",
  "tika-s0201t1:423_2": "ca rājāno viyāti manussāpi keci ekacce rājāno viyāti adhippāyo.",
  "tika-s0201t1:424_0": "Vuttanayameva ‘‘saṇṭhānākāraṁ nissāyā’’tiādinā. Etthāti ‘‘kathaṁ nu khosmī’’ti pade.",
  "tika-s0201t1:424_1": "Abbhantare jīvoti paraparikappitaṁ antarattānaṁ vadati. Soḷasaṁsādīnanti ādi-saddena",
  "tika-s0201t1:424_2": "sarīra-parimāṇa-parimaṇḍala-aṅguṭṭhayavaparamāṇu-parimāṇatādike saṅgaṇhāti.",
  "tika-s0201t1:425_0": "‘‘Sattapaññatti jīvavisayā’’ti diṭṭhigatikānaṁ matimattaṁ, paramatthato pana sā attabhāvavisayāvāti",
  "tika-s0201t1:425_1": "āha ‘‘attabhāvassa āgatigatiṭṭhāna’’nti, yatāyaṁ āgato, yattha ca gamissati, taṁ ṭhānanti attho.",
  "tika-s0201t1:426_0": "19.Yathā ayaṁ vicikicchā uppajjatīti ayaṁ vuttappabhedā vicikicchā yathā uppajjati,",
  "tika-s0201t1:426_1": "evaṁ ayoniso manasikaroto. Etena vicikicchāya attābhinivesasannissayatamāha. Yathā",
  "tika-s0201t1:426_2": "hi vicikicchā attābhinivesaṁ nissāya pavattati, yato sā sassatādhiccasamuppattisassatucchedākārāvalambinī",
  "tika-s0201t1:426_3": "vuttā, evaṁ attābhinivesopi taṁ nissāya pavattati ‘‘ahosiṁ nu kho aha’’ntiādinā antogadhāhaṁkārassa",
  "tika-s0201t1:426_4": "kathaṁkathibhāvassa attaggāhasannissayabhāvato. Tenevāha ‘‘savicikicchassa ayonisomanasikārassa",
  "tika-s0201t1:426_5": "thāmagatattā’’ti. Vikappatthoti aniyamattho. ‘‘Aññatarā diṭṭhi uppajjatī’’ti hi vuttaṁ.",
  "tika-s0201t1:426_6": "Suṭṭhu daḷhabhāvenāti abhinivesassa ativiya thāmagatabhāvena. Tattha tatthāti tasmiṁ",
  "tika-s0201t1:426_7": "bhave. Paccuppannamevāti avadhāraṇena anāgate atthibhāvaṁ nivatteti, na atīte tatthapi",
  "tika-s0201t1:426_8": "sati atthitāya ucchedaggāhassa sabbhāvato. Atīte eva natthi, na anāgatepīti adhippāyo.",
  "tika-s0201t1:427_0": "Saññākkhandhasīsenāti saññākkhandhapamukhena, saññākkhandhaṁ pamukhaṁ katvāti attho.",
  "tika-s0201t1:427_1": "Khandheti pañcapi khandhe. Attāti gahetvāti ‘‘sañjānanasabhāvo me attā’’ti abhinivissa.",
  "tika-s0201t1:427_2": "Pakāsetabbaṁ vatthuṁ viya, attānampi pakāsento padīpo viya, sañjānitabbaṁ nīlādiārammaṇaṁ",
  "tika-s0201t1:427_3": "viya attānampi sañjānātīti evaṁdiṭṭhitopi diṭṭhigatito hotīti vuttaṁ ‘‘attanāva attānaṁ",
  "tika-s0201t1:427_4": "sañjānāmī’’ti. Svāyamattho saññaṁ tadaññataradhamme ca ‘‘attā anattā’’ti ca gahaṇavasena",
  "tika-s0201t1:427_5": "hotīti vuttaṁ ‘‘saññākkhandhasīsenā’’tiādi. Ettha ca khandhavinimutto attāti gaṇhato",
  "tika-s0201t1:427_6": "sassatadiṭṭhi, khandhaṁ pana ‘‘attā’’ti gaṇhato ucchedadiṭṭhīti āha ‘‘sabbāpi sassatucchedadiṭṭhiyovā’’ti.",
  "tika-s0201t1:428_0": "Abhinivesākārāti vipariyesākārā. Vadatīti iminā kārakavedakasattānaṁ hitasukhāvabodhanasamatthataṁ",
  "tika-s0201t1:428_1": "attano dīpeti. Tenāha ‘‘vacīkammassa kārako’’ti. Vedetīti vediyo, vediyova vedeyyo.",
  "tika-s0201t1:428_2": "Īdisānañhi padānaṁ bahulā kattusādhanataṁ saddasatthavidū maññanti. Uppādavato ekanteneva",
  "tika-s0201t1:428_3": "vayo icchitabbo, sati ca udayabbayatte neva niccatāti ‘‘nicco’’ti vadantassa adhippāyaṁ",
  "tika-s0201t1:428_4": "vivaranto āha ‘‘uppādavayarahito’’ti. Sārabhūtoti niccatāya eva sārabhāvo. Sabbakālikoti",
  "tika-s0201t1:428_5": "sabbasmiṁ kāle vijjamāno. Pakatibhāvanti sabhāvabhūtaṁ pakatiṁ, ‘‘vado’’tiādinā vā",
  "tika-s0201t1:428_6": "vuttaṁ pakatisaṅkhātaṁ sabhāvaṁ. Sassatisamanti sassatiyā samaṁ sassatisamaṁ, thāvaraṁ",
  "tika-s0201t1:428_7": "niccakālanti attho. Tatheva ṭhassatīti yenākārena pubbe aṭṭhāsi, etarahi tiṭṭhati,",
  "tika-s0201t1:428_8": "tatheva tenākārena anāgatepi ṭhassatīti attho.",
  "tika-s0201t1:429_0": "Paccakkhanidassanaṁ idaṁ-saddassa āsannapaccakkhabhāvaṁ katvā. Diṭṭhiyeva diṭṭhigatanti",
  "tika-s0201t1:429_1": "gata-saddassa padavaḍḍhanamattataṁ āha. Diṭṭhīsugatanti micchādiṭṭhīsu pariyāpannanti",
  "tika-s0201t1:429_2": "attho. Tenevāha ‘‘dvāsaṭṭhidiṭṭhiantogadhattā’’ti. Diṭṭhiyā gamanamattanti diṭṭhiyā",
  "tika-s0201t1:429_3": "gahaṇamattaṁ. Yathā pana pabbatajalaviduggāni dunniggamanāni, evaṁ diṭṭhiggāhopīti",
  "tika-s0201t1:429_4": "āha ‘‘dunniggamanaṭṭhena gahana’’nti. Taṁ nāma udakaṁ, taṁ gahetvā taṁ atikkamitabbato",
  "tika-s0201t1:429_5": "kantāro, nirudakavanaṁ, taṁ pavanantipi vuccati. Añño pana araññapadeso duratikkamanaṭṭhena",
  "tika-s0201t1:429_6": "kantāro viyāti, evaṁ diṭṭhipīti āha ‘‘duratikkamanaṭṭhenā’’tiādi. Vinivijjhanaṁ vitudanaṁ.",
  "tika-s0201t1:429_7": "Vilomanaṁ vipariṇāmabhāvo. Anavaṭṭhitasabhāvatāya vicalitaṁ vipphanditanti āha ‘‘kadācī’’tiādi.",
  "tika-s0201t1:429_8": "Andubandhanādi viya nissarituṁ appadānavasena aseribhāvakaraṇaṁ bandhanaṭṭho, kilesakammavipākavaṭṭānaṁ",
  "tika-s0201t1:429_9": "paccayabhāvena dūragatampi ākaḍḍhitvā saṁyojanaṁ saṁyojanaṭṭho, diṭṭhipi tathārūpāti",
  "tika-s0201t1:429_10": "vuttaṁ ‘‘diṭṭhisaṁyojana’’nti. Bandhanatthaṁ dassento kiccasiddhiyāti adhippāyo.",
  "tika-s0201t1:429_11": "Tenevāha ‘‘diṭṭhisaṁyojanena…pe… muccatī’’ti. Tattha etehīti iminā jātiādidukkhassa",
  "tika-s0201t1:429_12": "paccayabhāvamāha. Jātiādike dukkhadhamme sarūpato dassetvāpi ‘‘na parimuccati dukkhasmā’’ti",
  "tika-s0201t1:429_13": "vadantena bhagavatā diṭṭhisaṁyojanaṁ nāma sabbānatthakaraṁ mahāsāvajjaṁ sabbassapi",
  "tika-s0201t1:429_14": "dukkhassa mūlabhūtanti ayamattho vibhāvitoti dassetuṁ ‘‘kiṁ vā bahunā, sakalavaṭṭadukkhatopi",
  "tika-s0201t1:429_15": "na muccatī’’ti vuttaṁ.",
  "tika-s0201t1:430_0": "20. Nanu cettha diṭṭhisaṁyojanadassanena sīlabbataparāmāsopi dassetabbo, evañhi dassanena",
  "tika-s0201t1:430_1": "pahātabbā āsavā anavasesato dassitā hontīti codanaṁ sandhāyāha ‘‘yasmā’’tiādi. Sīlabbataparāmāso",
  "tika-s0201t1:430_2": "kāmāsavādiggahaṇeneva gahito hoti kāmāsavādihetukattā tassa. Appahīnakāmarāgādiko",
  "tika-s0201t1:430_3": "hi kāmasukhatthaṁ vā bhavasuddhatthaṁ vā evaṁ bhavavisuddhi hotīti sīlabbatāni parāmasanti,",
  "tika-s0201t1:430_4": "‘‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro",
  "tika-s0201t1:430_5": "vā’’ti (ma. ni. 1.186; ma. ni. 2.79), ‘‘tattha nicco dhuvo sassato avipariṇāmadhammo",
  "tika-s0201t1:430_6": "sassatisamaṁ tatheva ṭhassāmī’’ti (ma. ni. 1.19), ‘‘sīlena suddhi vatena suddhi sīlabbatena",
  "tika-s0201t1:430_7": "suddhī’’ti (dha. sa. 1222) ca suttevuttaṁ sīlabbataṁ parāmasanti. Tattha bhavasukhabhavavisuddhiatthanti",
  "tika-s0201t1:430_8": "bhavasukhatthañca bhavavisuddhiatthañca. Tassa gahitattāti sīlabbataparāmāsassa diṭṭhiggahaṇena",
  "tika-s0201t1:430_9": "gahitattā yathā ‘‘diṭṭhigatānaṁ pahānāyā’’tiādīsu (dha. sa. 277). Tesanti dassanapahātabbānaṁ.",
  "tika-s0201t1:430_10": "Dassetuṁ puggalādhiṭṭhānāya desanāya. Tabbiparītassāti yonisomanasikaroto kalyāṇaputhujjanassa.",
  "tika-s0201t1:431_0": "Tassāti ‘‘sutavā’’tiādipāṭhassa. Tāvāti ‘‘sutavā’’ti ito paṭṭhāya yāva ‘‘so idaṁ",
  "tika-s0201t1:431_1": "dukkha’’nti padaṁ, tāva imaṁ padaṁ avadhiṁ katvāti attho. Heṭṭhā vuttanayenāti ariyasappurisa-ariyadhamma-sappurisadhamma-manasikaraṇīya-amanasikaraṇīyapadānaṁ",
  "tika-s0201t1:431_2": "yathākkamaṁ mūlapariyāye idha gahetvā vuttanayena attho veditabboti sambandho. Vuttapaccanīkatoti",
  "tika-s0201t1:431_3": "‘‘sutavā ariyasāvako, ariyānaṁ dassāvī, sappurisānaṁ dassāvī’’ti etesaṁ padānaṁ sabbākārena",
  "tika-s0201t1:431_4": "vuttaviparītato attho veditabbo, kovidavinītapadānaṁ pana na sabbappakārena vuttaviparītato.",
  "tika-s0201t1:431_5": "Arahā hi nippariyāyena ariyadhamme kovido ariyadhamme suvinīto ca nāma. Tenāha ‘‘paccanīkato",
  "tika-s0201t1:431_6": "ca sabbākārena…pe… ariyasāvakoti veditabbo’’ti. Saṅkhārupekkhāñāṇaṁ sikhāppattavipassanā.",
  "tika-s0201t1:431_7": "Keci pana ‘‘bhaṅgañāṇato paṭṭhāya sikhāpattavipassanā’’ti vadanti, tadayuttaṁ . Tadanurūpena",
  "tika-s0201t1:431_8": "atthenāti tassa puggalassa anurūpena ariyaṭṭhena, na paṭivedhavasenāti adhippāyo.",
  "tika-s0201t1:431_9": "Kalyāṇaputhujjano hi ayaṁ. Yathā cassa ‘‘yopi kalyāṇaputhujjano’’ti ārabhitvā ‘‘sopi",
  "tika-s0201t1:431_10": "vuccati sikkhatīti sekkho’’ti pariyāyena sekkhasutte (saṁ. ni. 5.13) sekkhabhāvo",
  "tika-s0201t1:431_11": "vutto, evaṁ idha ariyasāvakabhāvo vutto. Vuṭṭhānagāminīvipassanālakkhaṇehi ye ariyasappurisadhammavinayasaṅkhātā",
  "tika-s0201t1:431_12": "bodhipakkhiyadhammā tisso sikkhā eva vā sambhavanti, tesaṁ vasena imassa ariyasāvakādibhāvo",
  "tika-s0201t1:431_13": "vutto . Tenāha ‘‘tadanurūpena atthenā’’ti. Ariyassa sāvakoti vā ariyasāvakatthena",
  "tika-s0201t1:431_14": "eva vutto yathā ‘‘agamā rājagahaṁ buddho’’ti (su. ni. 410). Sikhāppattavipassanāggahaṇañcettha",
  "tika-s0201t1:431_15": "vipassanaṁ ussukkāpetvā anivattipaṭipadāyaṁ ṭhitassa gahaṇatthanti yathāvuttā atthasaṁvaṇṇanā",
  "tika-s0201t1:431_16": "suṭṭhutaraṁ yujjateva.",
  "tika-s0201t1:432_0": "21. Yathā dhātumukhena vipassanaṁ abhiniviṭṭho dhātukammaṭṭhāniko āyatanādimukhena",
  "tika-s0201t1:432_1": "abhiniviṭṭho āyatanādikammaṭṭhāniko, evaṁ saccamukhena abhiniviṭṭhoti vuttaṁ ‘‘catusaccakammaṭṭhāniko’’ti.",
  "tika-s0201t1:432_2": "Caturoghanittharaṇatthikehi kātabbato kammaṁ, bhāvanā. Kammameva visesādhigamassa",
  "tika-s0201t1:432_3": "ṭhānaṁ kāraṇanti, kamme vā yathāvuttanaṭṭhena ṭhānaṁ avaṭṭhānaṁ bhāvanārambhokammaṭṭhānaṁ,",
  "tika-s0201t1:432_4": "tadeva catusaccamukhena pavattaṁ etassa atthīti catusaccakammaṭṭhāniko. Ubhayaṁ nappavattati",
  "tika-s0201t1:432_5": "etthāti appavatti. Uggahitacatusaccakammaṭṭhānoti ca catusaccakammaṭṭhānaṁ pāḷito",
  "tika-s0201t1:432_6": "atthato ca uggahetvā manasikārayoggaṁ katvā ṭhito. Vipassanāmaggaṁ samāruḷhoti sappaccayanāmarūpadassane",
  "tika-s0201t1:432_7": "patiṭṭhāya tadeva nāmarūpaṁ aniccādito sammasanto. Samannāharatīti vipassanāvajjanaṁ",
  "tika-s0201t1:432_8": "sandhāyāha, tasmā yathā ‘‘idaṁ dukkha’’nti vipassanāñāṇaṁ pavattati, evaṁ samannāharati",
  "tika-s0201t1:432_9": "āvajjatīti attho. Kathaṁ panettha ‘‘manasi karotī’’ti iminā ‘‘vipassatī’’ti ayamattho",
  "tika-s0201t1:432_10": "vutto hotīti āha ‘‘ettha…pe… vuttā’’ti. Etthāti ca imasmiṁ sutteti attho. Vipassatīti",
  "tika-s0201t1:432_11": "ca yathā upari visesādhigamo hoti, evaṁ ñāṇacakkhunā vipassati, oloketīti attho.",
  "tika-s0201t1:432_12": "Maggopi vattabbo. Purimañhi saccadvayaṁ gambhīrattā duddasaṁ, itaraṁ duddasattā gambhīraṁ.",
  "tika-s0201t1:433_0": "Abhinivesoti vipassanābhiniveso vipassanāpaṭipatti. Tadārammaṇeti taṁ rūpakkhandhaṁ",
  "tika-s0201t1:433_1": "ārammaṇaṁ katvā pavatte. Yāthāvasarasalakkhaṇaṁ vavatthapetvāti aviparītaṁ attano",
  "tika-s0201t1:433_2": "ārammaṇaṁ sabhāvacchedanādikiccañceva aññāṇādilakkhaṇañca asaṅkarato hadaye ṭhapetvā.",
  "tika-s0201t1:433_3": "Iminā pubbe nāmarūpaparicchede katepi dhammānaṁ salakkhaṇavavatthāpanaṁ paccayapariggahena",
  "tika-s0201t1:433_4": "suvavatthāpitaṁ nāma hotīti dasseti yathā ‘‘dvikkhattuṁ baddhaṁ subaddha’’nti. Evañhi",
  "tika-s0201t1:433_5": "ñātapariññāya kiccaṁ siddhaṁ nāma hoti. Paccayato paccayuppannato ca vavatthāpitattā",
  "tika-s0201t1:433_6": "pākaṭabhāvena siddhenapi siddhabhāvo pākaṭo hotīti vuttaṁ ‘‘ahutvā hontī’’ti. Aniccalakkhaṇaṁ",
  "tika-s0201t1:433_7": "āropetīti asato hi uppādena bhavitabbaṁ, na sato, uppādavantato ca nesaṁ ekantena",
  "tika-s0201t1:433_8": "icchitabbā paccayāyattavuttibhāvato, sati uppāde avassaṁbhāvī nirodhoti nattheva",
  "tika-s0201t1:433_9": "niccatāvakāsoti. Sūpaṭṭhitāniccatāya ca udayabbayadhammehi abhiṇhapaṭipīḷanato dukkhamanaṭṭhena",
  "tika-s0201t1:433_10": "dukkhaṁ. Tenāha ‘‘udayabbayapaṭipīḷitattā dukkhāti dukkhalakkhaṇaṁ āropetī’’ti. Katthacipi",
  "tika-s0201t1:433_11": "saṅkhāragate ‘‘mā jīri mā byādhiyī’’ti alabbhanato natthi vasavattananti āha ‘‘avasavattanato",
  "tika-s0201t1:433_12": "anattāti anattalakkhaṇaṁ āropetī’’ti. Paṭipāṭiyāti udayabbayañāṇādiparamparāya.",
  "tika-s0201t1:434_0": "Tasmiṁ khaṇeti sotāpattimaggakkhaṇe. Ekapaṭivedhenevāti ekañāṇeneva paṭivijjhanena.",
  "tika-s0201t1:434_1": "Paṭivedho paṭighātābhāvena visaye nissaṅgacārasaṅkhātaṁ nibbijjhanaṁ. Abhisamayo",
  "tika-s0201t1:434_2": "avirajjhitvā visayassa adhigamasaṅkhāto avabodho. ‘‘Idaṁ dukkhaṁ, ettakaṁ dukkhaṁ,",
  "tika-s0201t1:434_3": "na ito bhiyyo’’ti paricchinditvā jānanameva vuttanayena paṭivedhoti pariññāpaṭivedho.",
  "tika-s0201t1:434_4": "Ayaṁ yathā ñāṇe pavatte pacchā dukkhassa sarūpādiparicchede sammoho na hoti, tathā",
  "tika-s0201t1:434_5": "pavattiṁ gahetvā vutto, na pana maggañāṇassa ‘‘idaṁ dukkha’’ntiādināpi vattanato.",
  "tika-s0201t1:434_6": "Tenāha ‘‘na hissa tasmiṁ samaye’’tiādi. Pahīnassa puna appahātabbatāya pakaṭṭhaṁ",
  "tika-s0201t1:434_7": "hānaṁ cajanaṁ samucchindanaṁ pahānaṁ, pahānameva vuttanayena paṭivedhoti pahānapaṭivedho.",
  "tika-s0201t1:434_8": "Ayampi yena kilesena appahīyamānena maggabhāvanāya na bhavitabbaṁ, asati ca maggabhāvanāya",
  "tika-s0201t1:434_9": "yo uppajjeyya, tassa kilesassa padaghātaṁ karontassa anuppattidhammataṁ āpādentassa",
  "tika-s0201t1:434_10": "ñāṇassa tathāpavattiyā paṭighātābhāvena nissaṅgacāraṁ upādāya evaṁ vutto. Sacchikiriyā",
  "tika-s0201t1:434_11": "paccakkhakaraṇaṁ, anussavākāraparivitakkādike muñcitvā sarūpato ārammaṇakaraṇaṁ idaṁ",
  "tika-s0201t1:434_12": "tanti yathāsabhāvato gahaṇaṁ, sā eva vuttanayena paṭivedhoti sacchikiriyāpaṭivedho.",
  "tika-s0201t1:434_13": "Ayaṁ pana yassa āvaraṇassa asamucchindanato ñāṇaṁ nirodhaṁ ālambituṁ na sakkoti,",
  "tika-s0201t1:434_14": "tassa samucchindanato taṁ sarūpato vibhāvitameva pavattatīti evaṁ vutto.",
  "tika-s0201t1:435_0": "Bhāvanā uppādanā vaḍḍhanā ca, tattha paṭhamamagge uppādanaṭṭhena, dutiyādīsu vaḍḍhanaṭṭhena,",
  "tika-s0201t1:435_1": "ubhayatthāpi vā ubhayathāpi veditabbaṁ. Paṭhamamaggopi hi yathārahaṁ vuṭṭhānagāminiyaṁ",
  "tika-s0201t1:435_2": "pavattaṁ parijānanādiṁ vaḍḍhento pavattoti tatthāpi vaḍḍhanaṭṭhena bhāvanā sakkā",
  "tika-s0201t1:435_3": "viññātuṁ. Dutiyādīsupi appahīnakilesappahānato puggalantarasādhanato uppādanaṭṭhena",
  "tika-s0201t1:435_4": "bhāvanā, sā eva vuttanayena paṭivedhoti bhāvanā paṭivedho. Ayampi hi yathā ñāṇe pavatte",
  "tika-s0201t1:435_5": "pacchā maggadhammānaṁ sarūpaparicchede sammoho na hoti, tathā pavattimeva gahetvā",
  "tika-s0201t1:435_6": "vutto, tiṭṭhatu tāva yathādhigatamaggadhammaṁ yathāpavattesu phaladhammesupi ayaṁ",
  "tika-s0201t1:435_7": "yathādhigatasaccadhammesu viya vigatasammohova hoti. Tena vuttaṁ ‘‘diṭṭhadhammo pattadhammo",
  "tika-s0201t1:435_8": "viditadhammo pariyogāḷhadhammo’’ti (dī. ni. 1.299, 356; mahāva. 27, 57). Yato cassa",
  "tika-s0201t1:435_9": "dhammatāsañcoditā yathādhigatasaccadhammāvalambiniyo maggavīthito parato maggaphalapahīnāvasiṭṭhakilesanibbānānaṁ",
  "tika-s0201t1:435_10": "paccavekkhaṇā pavattanti. Dukkhasaccadhammā hi sakkāyadiṭṭhiādayo. Ayañca atthavaṇṇanā",
  "tika-s0201t1:435_11": "‘‘pariññābhisamayenā’’tiādīsupi vibhāvetabbā. Ekābhisamayena abhisametīti vuttamevatthaṁ",
  "tika-s0201t1:435_12": "vibhūtataraṁ katvā dassetuṁ ‘‘no ca kho aññamaññena ñāṇenā’’tiādi vuttaṁ.",
  "tika-s0201t1:436_0": "Vitaṇḍavādī panāha ‘‘ariyamaggañāṇaṁ catūsu saccesu nānābhisamayavasena kiccakaraṇaṁ,",
  "tika-s0201t1:436_1": "na ekābhisamayavasena. Tañhi kālena dukkhaṁ pajānāti, kālena samudayaṁ pajahati,",
  "tika-s0201t1:436_2": "kālena nirodhaṁ sacchikaroti, kālena maggaṁ bhāveti, aññathā ekassa ñāṇassa ekasmiṁ",
  "tika-s0201t1:436_3": "khaṇe catukiccakaraṇaṁ na yujjati. Na hidaṁ katthaci diṭṭhampi suttaṁ atthī’’ti.",
  "tika-s0201t1:436_4": "So vattabbo – yadi ariyamaggañāṇaṁ nānābhisamayavasena saccāni abhisameti, na ekābhisamayavasena,",
  "tika-s0201t1:436_5": "evaṁ sante paccekampi saccesu nānakkhaṇeneva pavatteyya, na ekakkhaṇena, tathā sati",
  "tika-s0201t1:436_6": "dukkhādīnaṁ ekadesekadesameva parijānāti pajahatīti āpajjatīti nānābhisamaye paṭhamamaggādīhi",
  "tika-s0201t1:436_7": "pahātabbānaṁ saññojanattayādīnaṁ ekadesekadesappahānaṁ siyāti ekadesasotāpattimaggaṭṭhāditā,",
  "tika-s0201t1:436_8": "tato eva ekadesasotāpannāditā ca āpajjati anantaraphalattā lokuttarakusalānaṁ, na",
  "tika-s0201t1:436_9": "ca taṁ yuttaṁ. Na hi kālabhedena vinā so eva sotāpanno ca asotāpanno cāti sakkā viññātuṁ.",
  "tika-s0201t1:437_0": "Apicāyaṁ nānābhisamayavādī evaṁ pucchitabbo ‘‘maggañāṇaṁ saccāni paṭivijjhantaṁ kiṁ",
  "tika-s0201t1:437_1": "ārammaṇato paṭivijjhati, udāhu kiccato’’ti? Jānamāno ‘‘kiccato’’ti vadeyya, ‘‘kiccato",
  "tika-s0201t1:437_2": "paṭivijjhantassa kiṁ nānābhisamayenā’’ti vatvā paṭipāṭiyānidassanena saññāpetabbo.",
  "tika-s0201t1:437_3": "Atha ‘‘ārammaṇato’’ti vadeyya, evaṁ sante tassa ñāṇassa vipassanāñāṇassa viya dukkhasamudayānaṁ",
  "tika-s0201t1:437_4": "accantapariññāsamucchedā na yuttā anissaṭattā. Tathā maggadassanaṁ. Na hi maggo sayameva",
  "tika-s0201t1:437_5": "attānaṁ ārabbha pavattatīti yuttaṁ, maggantaraparikappanāya pana anavaṭṭhānaṁ āpajjati,",
  "tika-s0201t1:437_6": "tasmā tīṇi saccāni kiccato, nirodhaṁ kiccato ca ārammaṇato ca paṭivijjhatīti evaṁ",
  "tika-s0201t1:437_7": "asammohato paṭivijjhantassa maggañāṇassa nattheva nānābhisamayo. Vuttañhetaṁ ‘‘yo",
  "tika-s0201t1:437_8": "bhikkhave dukkhaṁ passati, dukkhasamudayampi so passatī’’tiādi. Na cetaṁ kālantaradassanaṁ",
  "tika-s0201t1:437_9": "sandhāya vuttaṁ ‘‘yo nu kho, āvuso, dukkhaṁ passati, dukkhasamudayampi …pe… dukkhanirodhagāminipaṭipadampi",
  "tika-s0201t1:437_10": "so passatī’’ti (saṁ. ni. 5.1100) ekaccadassanasamaṅgino aññasaccadassanasamaṅgibhāvavicāraṇāyaṁ",
  "tika-s0201t1:437_11": "tadatthasādhanatthaṁ āyasmatā gavampatittherena ābhatattā, paccekañca saccattayadassanassa",
  "tika-s0201t1:437_12": "yojitattā, aññathā purimadiṭṭhassa puna adassanato samudayādidassanamayojaniyaṁ siyā.",
  "tika-s0201t1:437_13": "Na hi lokuttaramaggo lokiyamaggo viya katakārībhāvena pavattati samucchedakattā,",
  "tika-s0201t1:437_14": "tathā yojanena ca sabbadassanaṁ dassanantaraparamanti dassanānuparamo siyāti evaṁ",
  "tika-s0201t1:437_15": "āgamato yuttito ca nānābhisamayo na yujjatīti saññāpetabbo. Evaṁ ce saññattiṁ gacchati,",
  "tika-s0201t1:437_16": "iccetaṁ kusalaṁ. No ce gacchati, abhidhamme (kathā. 274) odhisokathāya saññāpetabboti.",
  "tika-s0201t1:438_0": "Nirodhaṁ ārammaṇatoti nirodhameva ārammaṇatoti niyamo gahetabbo, na ārammaṇatovāti.",
  "tika-s0201t1:438_1": "Tena nirodhe kiccatopi paṭivedho siddho hoti. Tasmiṁ samayeti saccānaṁ abhisamaye.",
  "tika-s0201t1:438_2": "Vīsativatthukātiādi ‘‘tīṇi saññojanānī’’ti vuttānaṁ sarūpadassanaṁ. Catūsu āsavesūti",
  "tika-s0201t1:438_3": "idaṁ abhidhammanayena vuttaṁ, na suttantanayena. Na hi sutte katthaci cattāro āsavā",
  "tika-s0201t1:438_4": "āgatā atthi. Yadi vicikicchā na āsavo, atha kasmā ‘‘sakkāyadiṭṭhi vicikicchā sīlabbataparāmāso,",
  "tika-s0201t1:438_5": "ime vuccanti, bhikkhave, āsavā dassanā pahātabbā’’ti vuttanti āha ‘‘dassanā pahātabbā’’tiādi.",
  "tika-s0201t1:438_6": "Ettha pariyāpannattāti etena sammāsaṅkappassa viya paññākkhandhe kiccasabhāgatāya",
  "tika-s0201t1:438_7": "idha vicikicchāya āsavasaṅgaho katoti dasseti.",
  "tika-s0201t1:439_0": "Sabbo attaggāho sakkāyadiṭṭhivinimutto natthīti vuttaṁ ‘‘channaṁ diṭṭhīnaṁ…pe… vibhattā’’ti.",
  "tika-s0201t1:439_1": "Sā hi diṭṭhi ekasmiṁ cittuppāde santāne ca ṭhitaṁ ekaṭṭhaṁ, tattha paṭhamaṁ sahajātekaṭṭhaṁ,",
  "tika-s0201t1:439_2": "itaraṁ pahānekaṭṭhaṁ, tadubhayampi niddhāretvā dassetuṁ ‘‘diṭṭhāsavehī’’tiādi vuttaṁ.",
  "tika-s0201t1:439_3": "Sabbathāpīti sabbappakārena, sahajātekaṭṭhapahānekaṭṭhappakārehīti attho. Avasesāti",
  "tika-s0201t1:439_4": "diṭṭhāsavato avasiṭṭhā. Tayopi āsavāti kāmāsavabhavāsavaavijjāsavā. Tathā hi pubbe",
  "tika-s0201t1:439_5": "‘‘catūsu āsavesū’’ti vuttaṁ. Tasmāti yasmā bahū evettha āsavā pahātabbā, tasmā bahuvacananiddeso",
  "tika-s0201t1:439_6": "kato ‘‘ime vuccanti, bhikkhave, āsavā dassanā pahātabbā’’ti. Porāṇānanti aṭṭhakathācariyānaṁ,",
  "tika-s0201t1:439_7": "‘‘purātanānaṁ majjhimabhāṇakāna’’nti ca vadanti.",
  "tika-s0201t1:440": "Dassanā pahātabbātiādīsu yaṁ vattabbaṁ, taṁ heṭṭhā vuttameva.",
  "tika-s0201t1:441": "Dassanāpahātabbaāsavavaṇṇanā niṭṭhitā.",
  "tika-s0201t1:442": "Saṁvarāpahātabbaāsavavaṇṇanā",
  "tika-s0201t1:443_0": "22.Saṁvarādīhīti saṁvarapaṭisevanaadhivāsanaparivajjanavinodanehi. Sabbesampīti catunnampi",
  "tika-s0201t1:443_1": "ariyamaggānaṁ. Ayanti saṁvarāpahātabbādikathā pubbabhāgapaṭipadāti veditabbā. Tathā",
  "tika-s0201t1:443_2": "hi heṭṭhā ‘‘upakkilesavisodhanaṁ ādiṁ katvā āsavakkhayapaṭipattidassanattha’’nti",
  "tika-s0201t1:443_3": "suttantadesanāya payojanaṁ vuttaṁ. Na hi sakkā ādito eva ariyamaggaṁ bhāvetuṁ, atha",
  "tika-s0201t1:443_4": "kho samādinnasīlo indriyesu guttadvāro ‘‘saṅkhāyekaṁ paṭisevati, saṅkhāyekaṁ adhivāseti,",
  "tika-s0201t1:443_5": "saṅkhāyekaṁ parivajjeti, saṅkhāyekaṁ vinodetī’’ti (dī. ni. 3.348; ma. ni. 2.168)",
  "tika-s0201t1:443_6": "evaṁ vuttaṁ caturāpassenapaṭipattiṁ paṭipajjamāno sammasanavidhiṁ otaritvā anukkamena",
  "tika-s0201t1:443_7": "vipassanaṁ ussukkāpetvā maggapaṭipāṭiyā āsave khepeti. Tenāha bhagavā ‘‘seyyathāpi,",
  "tika-s0201t1:443_8": "bhikkhave, mahāsamuddo anupubbaninno anupubbapoṇo anupubbapabbhāro, na āyatakeneva",
  "tika-s0201t1:443_9": "papāto, evaṁ kho, bhikkhave, imasmiṁ dhammavinaye anupubbasikkhā anupubbakiriyā anupubbapaṭipadā,",
  "tika-s0201t1:443_10": "na āyatakeneva aññāpaṭivedho’’ti (a. ni. 8.20; udā. 45; cūḷava. 385).",
  "tika-s0201t1:444_0": "Idhāti ayaṁ idha-saddo sabbākārato indriyasaṁvarasaṁvutassa puggalassa sannissayabhūtasāsanaparidīpano,",
  "tika-s0201t1:444_1": "aññasāsanassa tathābhāvapaṭisedhano cāti vuttaṁ ‘‘imasmiṁ sāsane’’ti. Ādīnavapaṭisaṅkhāti",
  "tika-s0201t1:444_2": "ādīnavapaccavekkhaṇā. Sampalimaṭṭhanti (a. ni. ṭī. 3.6.58) ghaṁsitaṁ. Anubyañjanasoti",
  "tika-s0201t1:444_3": "hatthapādahasitakathitavilokitādippakārabhāgaso. Tañhi ayoniso manasikaroto kilesānaṁ",
  "tika-s0201t1:444_4": "anu anu byañjanato ‘‘anubyañjana’’nti vuccati. Nimittaggāhoti itthipurisanimittādikassa",
  "tika-s0201t1:444_5": "vā kilesavatthubhūtassa vā nimittassa gāho. Ādittapariyāyanayenāti ādittapariyāye",
  "tika-s0201t1:444_6": "(saṁ. ni. 4.28; mahāva. 54) āgatanayena veditabbā ādīnavapaṭisaṅkhāti yojanā. Yathā",
  "tika-s0201t1:444_7": "itthiyā indriyanti itthindriyaṁ, na evamidaṁ, idaṁ pana cakkhumeva indriyanti cakkhundriyanti.",
  "tika-s0201t1:444_8": "Titthakāko viyāti titthe kāko titthakāko, nadiyā samatikkamanatitthe niyataṭṭhitiko.",
  "tika-s0201t1:444_9": "Āvāṭakacchapotiādīsupi eseva nayo.",
  "tika-s0201t1:445_0": "Evaṁ tappaṭibaddhavuttitāya cakkhundriye niyataṭṭhāno saṁvaro cakkhundriyasaṁvaro.",
  "tika-s0201t1:445_1": "Muṭṭhassaccaṁ satipaṭipakkhā akusaladhammā. Yadipi aññattha asaṅkheyyampi bhavaṅgacittaṁ",
  "tika-s0201t1:445_2": "nirantaraṁ uppajjati, pasādaghaṭṭanāvajjanuppādānaṁ pana antare dve eva bhavaṅgacittāni",
  "tika-s0201t1:445_3": "uppajjantīti ayaṁ cittaniyāmoti āha bhavaṅge ‘‘dvikkhattuṁ uppajjitvā niruddhe’’ti.",
  "tika-s0201t1:446_0": "Javanakkhaṇepana sace dussīlyaṁ vātiādi (visuddhi. ṭī. 1.15; dha. sa. mūlaṭī. 1352)",
  "tika-s0201t1:446_1": "puna avacanatthaṁ idheva sabbaṁ vuttanti chasu dvāresu yathāsambhavaṁ yojetabbaṁ.",
  "tika-s0201t1:446_2": "Na hi pañcadvāre kāyavacīduccaritasaṅkhāto dussīlyasaṁvaro atthīti so manodvāravasena,",
  "tika-s0201t1:446_3": "itaro channampi dvārānaṁ vasena yojetabbo. Muṭṭhassaccādīnañhi satipaṭipakkhādilakkhaṇānaṁ",
  "tika-s0201t1:446_4": "akusaladhammānaṁ siyā pañcadvāre uppatti, na tveva kāyikavācasikavītikkamabhūtassa",
  "tika-s0201t1:446_5": "dussīlyassa tattha uppatti pañcadvārikajavanānaṁ aviññattijanakattāti.",
  "tika-s0201t1:447_0": "Yathā kinti yena pakārena javane uppajjamāno asaṁvaro ‘‘cakkhudvāre asaṁvaro’’ti",
  "tika-s0201t1:447_1": "vuccati, taṁ nidassanaṁ kinti attho. Yathātiādinā nagaradvāre asaṁvare sati taṁsambandhānaṁ",
  "tika-s0201t1:447_2": "gharādīnaṁ asaṁvutatā viya javane asaṁvare sati taṁsambandhānaṁ dvārādīnaṁ asaṁvutatāti",
  "tika-s0201t1:447_3": "aññāsaṁvare aññāsaṁvutatāsāmaññameva nidasseti, na pubbāparasāmaññaṁ, antobahisāmaññaṁ",
  "tika-s0201t1:447_4": "vā. Sambandho ca javanena dvārādīnaṁ ekasantatipariyāpannatāya eva daṭṭhabbo. Paccayabhāvena",
  "tika-s0201t1:447_5": "purimanipphannaṁ javanakāle asantampi bhavaṅgādi phalanipphattiyā cakkhādi viya santaṁyeva",
  "tika-s0201t1:447_6": "nāma. Na hi dharamānaṁyeva ‘‘santa’’nti vuccati, tasmā sati dvārabhavaṅgādike pacchā",
  "tika-s0201t1:447_7": "uppajjamānaṁ javanaṁ bāhiraṁ viya katvā nagaradvārasamānaṁ vuttaṁ. Itarañca antonagaragharādisamānaṁ.",
  "tika-s0201t1:447_8": "Javanassa hi paramatthato asatipi bāhirabhāve itarassa ca abbhantarabhāve ‘‘pabhassaramidaṁ,",
  "tika-s0201t1:447_9": "bhikkhave, cittaṁ, tañca kho āgantukehi upakkilesehi upakkiliṭṭha’’nti (a. ni. 1.49)",
  "tika-s0201t1:447_10": "ādivacanato āgantukabhūtassa kadāci kadāci uppajjamānassa javanassa bāhirabhāvo,",
  "tika-s0201t1:447_11": "tabbidhurasabhāvassa itarassa abbhantarabhāvo ca pariyāyato veditabbo. Javane vā",
  "tika-s0201t1:447_12": "asaṁvare uppanne tato paraṁ dvārabhavaṅgādīnaṁ asaṁvarahetubhāvāpattito nagaradvārasadisena",
  "tika-s0201t1:447_13": "javanena pavisitvā dussīlyādicorānaṁ dvārabhavaṅgādīsu musanaṁ kusalabhaṇḍavināsanaṁ",
  "tika-s0201t1:447_14": "daṭṭhabbaṁ. Uppanne hi asaṁvare dvārādīnaṁ tassa hetubhāvo paññāyati, so ca uppajjamānoyeva",
  "tika-s0201t1:447_15": "dvārādīnaṁ saṁvarūpanissayabhāvaṁ paṭibāhentoyeva pavattatīti ayañhettha asaṁvarādīnaṁ",
  "tika-s0201t1:447_16": "pavattinayo. Pañcadvāre rūpādiārammaṇe āpāthagate yathāpaccayaṁ akusalajavane uppajjitvā",
  "tika-s0201t1:447_17": "bhavaṅgaṁ otiṇṇe manodvārikajavanaṁ taṁyeva ārammaṇaṁ katvā bhavaṅgaṁ otarati, puna",
  "tika-s0201t1:447_18": "tasmiṁyeva dvāre ‘‘itthī puriso’’tiādinā visayaṁ vavatthapetvā javanaṁ bhavaṅgaṁ",
  "tika-s0201t1:447_19": "otarati, puna vāre rajjanādivasena javanaṁ javati, punapi yadi tādisaṁ ārammaṇaṁ",
  "tika-s0201t1:447_20": "āpāthamāgacchati, taṁsadisameva pañcadvāre rūpādīsu javanaṁ uppajjati. Taṁ sandhāya",
  "tika-s0201t1:447_21": "vuttaṁ ‘‘evameva javane dussīlyādīsu uppannesu tasmiṁ asaṁvare sati dvārampi agutta’’ntiādi.",
  "tika-s0201t1:447_22": "Ayaṁ tāva asaṁvarapakkhe atthavaṇṇanā.",
  "tika-s0201t1:448_0": "Saṁvarapakkhepi imināva nayena attho veditabbo. Saṁvarena samannāgato puggalo saṁvutoti",
  "tika-s0201t1:448_1": "vuttoti āha ‘‘upetoti vuttaṁ hotī’’ti. Ekajjhaṁ katvāti ‘‘pātimokkhasaṁvarasaṁvuto’’ti",
  "tika-s0201t1:448_2": "padañca atthato abhinnaṁ samānaṁ katvā. Ayameva cettha atthosundarataro uparipāḷiyā",
  "tika-s0201t1:448_3": "saṁsandanato. Tenāha ‘‘tathāhī’’tiādi. Yanti ādesoti iminā liṅgavipallāsena saddhiṁ",
  "tika-s0201t1:448_4": "vacanavipallāso katoti dasseti, nipātapadaṁ vā etaṁ paccattaputhuvacanatthaṁ. Vighātakarāti",
  "tika-s0201t1:448_5": "cittavighātakaraṇā cittadukkhanibbattakā ca. Yathāvuttakilesahetukā dāhānubandhā",
  "tika-s0201t1:448_6": "vipākā eva vipākapariḷāhā. Yathā panettha āsavā aññe ca vighātakarā kilesavipākapariḷāhā",
  "tika-s0201t1:448_7": "sambhavanti, taṁ dassetuṁ ‘‘cakkhudvārehī’’tiādi vuttaṁ, taṁ suviññeyyameva. Ettha",
  "tika-s0201t1:448_8": "ca saṁvaraṇūpāyo, saṁvaritabbaṁ, saṁvaro, yato so saṁvaro, yattha saṁvaro, yañca",
  "tika-s0201t1:448_9": "saṁvaraphalanti ayaṁ vibhāgo veditabbo. Kathaṁ? Paṭisaṅkhā yonisoti hi saṁvaraṇūpāyo.",
  "tika-s0201t1:448_10": "Cakkhundriyaṁ saṁvaritabbaṁ. Saṁvaraggahaṇena gahitā sati saṁvaro. Asaṁvutassāti",
  "tika-s0201t1:448_11": "saṁvaraṇāvadhi. Asaṁvarato hi saṁvaraṇaṁ. Saṁvaritabbaggahaṇena siddho idha saṁvaravisayo.",
  "tika-s0201t1:448_12": "Cakkhundriyañhi saṁvarañāṇaṁ rūpārammaṇe saṁvarīyatīti avuttasiddhoyamattho. Āsavatannimittakilesādipariḷāhābhāvo",
  "tika-s0201t1:448_13": "phalaṁ. Evaṁ sotadvārādīsupi yojetabbaṁ. Sabbatthevāti manodvāre pañcadvāre cāti sabbasmiṁ dvāre.",
  "tika-s0201t1:449": "Saṁvarāpahātabbaāsavavaṇṇanā niṭṭhitā.",
  "tika-s0201t1:450": "Paṭisevanāpahātabbaāsavavaṇṇanā",
  "tika-s0201t1:451_0": "23.Paṭisaṅkhā yoniso cīvarantiādīsu ‘‘sītassa paṭighātāyā’’tiādinā vuttaṁ paccavekkhaṇameva",
  "tika-s0201t1:451_1": "yoniso paṭisaṅkhā. Īdisanti evarūpaṁ iṭṭhārammaṇaṁ. Bhavapatthanāya assādayatoti",
  "tika-s0201t1:451_2": "bhavapatthanāmukhena bhāvitaṁ ārammaṇaṁ assādentassa. Cīvaranti nivāsanādi yaṁ kiñci",
  "tika-s0201t1:451_3": "cīvaraṁ. Paṭisevatīti nivāsanādivasena paribhuñjati. Yāvadevāti payojanaparimāṇaniyamanaṁ.",
  "tika-s0201t1:451_4": "Sītapaṭighātādiyeva hi yogino cīvarapaṭisevane payojanaṁ. Sītassāti dhātukkhobhato",
  "tika-s0201t1:451_5": "vā utupariṇāmato vā uppannasītassa. Paṭighātāyāti paṭibāhanatthaṁ tappaccayassa vikārassa",
  "tika-s0201t1:451_6": "vinodanatthaṁ. Uṇhassāti aggisantāpato uppannassa uṇhassa. Ḍaṁsādayo pākaṭāyeva.",
  "tika-s0201t1:451_7": "Puna yāvadevāti niyatapayojanaparimāṇaniyamanaṁ. Niyatañhi payojanaṁ cīvarapaṭisevanassa",
  "tika-s0201t1:451_8": "hirikopīnapaṭicchādanaṁ, itaraṁ kadāci kadāci . Hirikopīnanti sambādhaṭṭhānaṁ . Yasmiñhi",
  "tika-s0201t1:451_9": "aṅge vivaṭe hirīkuppati vinassati, taṁ hiriyā kopanato hirikopīnaṁ, tassa paṭicchādanatthaṁ cīvaraṁ paṭisevati.",
  "tika-s0201t1:452_0": "Piṇḍapātanti yaṁ kiñci āhāraṁ. So hi piṇḍolyena bhikkhanāya patte patanato tattha",
  "tika-s0201t1:452_1": "tattha laddhabhikkhāpiṇḍānaṁ pāto sannipātoti ‘‘piṇḍapāto’’ti vuccati. Neva davāyāti",
  "tika-s0201t1:452_2": "na kīḷanāya. Na madāyāti na balamadamānamadapurisamadatthaṁ. Na maṇḍanāyāti na aṅgapaccaṅgānaṁ",
  "tika-s0201t1:452_3": "pīṇanabhāvatthaṁ. Na vibhūsanāyāti na tesaṁyeva sobhanatthaṁ, chavisampatiatthanti",
  "tika-s0201t1:452_4": "attho. Imāni ca padāni yathākkamaṁ moha-dosa-saṇṭhāna-vaṇṇa-rāgūpanissaya-pahānatthāni",
  "tika-s0201t1:452_5": "veditabbāni. Purimaṁ vā dvayaṁ attano attano saṁkilesuppattinisedhanatthaṁ, itaraṁ",
  "tika-s0201t1:452_6": "parassapi. Cattāripi kāmasukhallikānuyogassa pahānatthaṁ vuttānīti veditabbāni. Kāyassāti",
  "tika-s0201t1:452_7": "rūpakāyassa. Ṭhitiyā yāpanāyāti pabandhaṭṭhitatthañceva pavattiyā avicchedanatthañca",
  "tika-s0201t1:452_8": "cirakālaṭṭhitatthaṁ jīvitindriyassa pavattāpanatthaṁ. Vihiṁsūparatiyāti jighacchādukkhassa",
  "tika-s0201t1:452_9": "uparamaṇatthaṁ. Brahmacariyānuggahāyāti sāsanamaggabrahmacariyānaṁ anuggahatthaṁ.",
  "tika-s0201t1:452_10": "Itīti evaṁ iminā upāyena. Purāṇañca vedanaṁ paṭihaṅkhāmīti purāṇaṁ abhuttapaccayā",
  "tika-s0201t1:452_11": "uppajjanakavedanaṁ paṭihanissāmi. Navañca vedanaṁ na uppādessāmīti navaṁ bhuttapaccayā",
  "tika-s0201t1:452_12": "uppajjanakavedanaṁ na uppādessāmīti. Tassā hi anuppannāya anuppajjanatthameva āhāraṁ",
  "tika-s0201t1:452_13": "paribhuñjati. Ettha ca abhuttapaccayā uppajjanakavedanā nāma yathāpavattā jighacchānimittā",
  "tika-s0201t1:452_14": "vedanā. Sā hi abhuñjantassa bhiyyo bhiyyo pavaḍḍhanavasena uppajjati, bhuttapaccayā",
  "tika-s0201t1:452_15": "uppajjanakavedanāpi khudānimittāva aṅgadāhasūlādivedanā appavattā. Sā hi bhuttapaccayā",
  "tika-s0201t1:452_16": "anuppannāva na uppajjissatīti. Vihiṁsānimittatā cetāsaṁ vihiṁsāya viseso.",
  "tika-s0201t1:453_0": "Yātrā ca me bhavissatīti yāpanā ca me catunnaṁ iriyāpathānaṁ bhavissati. Yāpanāyāti",
  "tika-s0201t1:453_1": "iminā jīvitindriyayāpanā vuttā, idha catunnaṁ iriyāpathānaṁ avicchedasaṅkhātā yāpanāti",
  "tika-s0201t1:453_2": "ayametāsaṁ viseso. Anavajjatā ca phāsuvihāro cāti ayuttapariyesanapaṭiggahaṇaparibhogaparivajjanena",
  "tika-s0201t1:453_3": "anavajjatā, parimitaparibhogena phāsuvihāro. Asappāyāparimitabhojanapaccayā aratitandīvijambhitāviññugarahādidosābhāvena",
  "tika-s0201t1:453_4": "vā anavajjatā, sappāyaparimitabhojanapaccayā kāyabalasambhavena phāsuvihāro. Yāvadatthaudarāvadehakabhojanaparivajjanena",
  "tika-s0201t1:453_5": "seyyasukhapassasukhamiddhasukhādīnaṁ abhāvato anavajjatā, catupañcālopamattaññīnabhojanena",
  "tika-s0201t1:453_6": "catuiriyāpathayogyatāpādanato phāsuvihāro. Vuttañhetaṁ –",
  "tika-s0201t1:454": "‘‘Cattāro pañca ālope, abhutvā udakaṁ pive;",
  "tika-s0201t1:455": "Alaṁ phāsuvihārāya, pahitattassa bhikkhuno’’ti. (theragā. 983);",
  "tika-s0201t1:456": "Ettāvatā payojanapariggaho, majjhimā ca paṭipadā dīpitā hoti.",
  "tika-s0201t1:457_0": "Senāsananti sayanañca āsanañca. Yattha hi vihārādike seti nipajjati, āsati nisīdati,",
  "tika-s0201t1:457_1": "taṁ senāsanaṁ. Utuparissayavinodanapaṭisallānārāmatthanti utuyeva parisahanaṭṭhena",
  "tika-s0201t1:457_2": "parissayo, sarīrābādhacittavikkhepakaro, atha vā yathāvutto utu ca sīhabyagghādipākaṭaparissayo",
  "tika-s0201t1:457_3": "ca rāgadosādipaṭicchannaparissayo ca utuparissayo, tassa vinodanatthañceva ekībhāvasukhatthañca.",
  "tika-s0201t1:457_4": "Idañca cīvarapaṭisevane hirikopīnapaṭicchādanaṁ viya tassa niyatapayojananti puna",
  "tika-s0201t1:457_5": "‘‘yāvadevā’’ti vuttaṁ.",
  "tika-s0201t1:458_0": "Gilānapaccayabhesajjaparikkhāranti rogassa paccanīkappavattiyā gilānapaccayo, tato",
  "tika-s0201t1:458_1": "eva bhisakkassa anuññātavatthutāya bhesajjaṁ, jīvitassa parivārasambhārabhāvehi parikkhāro",
  "tika-s0201t1:458_2": "cāti gilānapaccayabhesajjaparikkhāro, taṁ. Uppannānanti jātānaṁ nibbattānaṁ. Veyyābādhikānanti",
  "tika-s0201t1:458_3": "byābādhato dhātukkhobhato ca tannibbattarogato ca jātānaṁ. Vedanānanti dukkhavedanānaṁ.",
  "tika-s0201t1:458_4": "Abyābajjhaparamatāyāti niddukkhaparamabhāvāya paṭisevāmīti yojanā. Evamettha saṅkhepeneva",
  "tika-s0201t1:458_5": "pāḷivaṇṇanā veditabbā. Navavedanuppādanatopīti na kevalaṁ āyatiṁ eva vipākapariḷāhā,",
  "tika-s0201t1:458_6": "atha kho atibhojanapaccayā alaṁsāṭakādīnaṁ viya navavedanuppādanatopi veditabbāti attho.",
  "tika-s0201t1:459": "Paṭisevanāpahātabbaāsavavaṇṇanā niṭṭhitā.",
  "tika-s0201t1:460": "Adhivāsanāpahātabbaāsavavaṇṇanā",
  "tika-s0201t1:461_0": "24.Khamoti khamanako. Kammaṭṭhānikassa calanaṁ nāma kammaṭṭhānapariccāgoti āha ‘‘calati",
  "tika-s0201t1:461_1": "kampati kammaṭṭhānaṁ vijahatī’’ti. Adhimattampi uṇhaṁ sahati, sahanto ca na naggasamaṇādayo",
  "tika-s0201t1:461_2": "viya sahati, atha kho kammaṭṭhānāvijahanenāti āha ‘‘sveva thero viyā’’ti. Bahicaṅkameti",
  "tika-s0201t1:461_3": "leṇato bahi caṅkame. Uṇhabhayenevāti narakaggiuṇhabhayeneva. Tenāha ‘‘avīcimahānirayaṁ",
  "tika-s0201t1:461_4": "paccavekkhitvā’’ti, tampi ‘‘mayā anekakkhattuṁ anubhūtaṁ, idaṁ pana tato mudutara’’nti",
  "tika-s0201t1:461_5": "evaṁ paccavekkhitvā. Etthāti etasmiṁ ṭhāne. Aggisantāpova veditabbo sūriyasantāpassa",
  "tika-s0201t1:461_6": "parato vuccamānattā.",
  "tika-s0201t1:462_0": "Parisuddhasīlohamasmīti sabbathāpi ‘‘visuddhasīlohamasmī’’ti maraṇaṁ aggahetvā avippaṭisāramūlikaṁ",
  "tika-s0201t1:462_1": "pītiṁ uppādesi. Saha pītuppādāti pharaṇapītiyā uppādena saheva. Visaṁ nivattitvāti",
  "tika-s0201t1:462_2": "pītivegena ajjhotthataṁ daṭṭhamukheneva bhassitvā. Tatthevāti sappena daṭṭhaṭṭhāneyeva.",
  "tika-s0201t1:462_3": "Cittekaggataṁ labhitvāti ‘‘pītimanassa kāyo passambhatī’’tiādinā (dī. ni. 1.466;",
  "tika-s0201t1:462_4": "3.359; saṁ. ni. 5.376; a. ni. 3.96; 11.12) nayena samādhānaṁ pāpuṇitvā.",
  "tika-s0201t1:463_0": "Paccayesu santoso bhāvanāya ca āramitabbaṭṭhānatāya ārāmo assāti paccayasantosabhāvanārāmo,",
  "tika-s0201t1:463_1": "tassa bhāvo paccaya…pe… rāmatā, tāya. Mahātheroti vuḍḍhataro thero. Vacanameva tadatthaṁ",
  "tika-s0201t1:463_2": "ñāpetukāmānaṁ pathoti vacanapatho.",
  "tika-s0201t1:464_0": "Asukhaṭṭhena vā tibbā. Yañhi na sukhaṁ, taṁ aniṭṭhaṁ ‘‘tibba’’nti vuccati. Evaṁsabhāvoti",
  "tika-s0201t1:464_1": "‘‘adhivāsanajātiyo’’ti padassa atthamāha. Muhuttena khaṇeva vāte hadayaṁ phāletuṁ",
  "tika-s0201t1:464_2": "āraddheyeva. Anāgāmī hutvā parinibbāyīti arahattaṁ patvā parinibbāyi.",
  "tika-s0201t1:465_0": "Evaṁ sabbatthāti ‘‘uṇhena phuṭṭhassa sītaṁ patthayato’’tiādinā sabbattha uṇhādinimittaṁ",
  "tika-s0201t1:465_1": "kāmāsavuppatti veditabbā, sītaṁ vā uṇhaṁ vā aniṭṭhanti adhippāyo. Attaggāhe sati",
  "tika-s0201t1:465_2": "attaniyaggāhoti āha ‘‘mayhaṁ sītaṁ uṇhanti gāho diṭṭhāsavo’’ti. Sītādike upagate",
  "tika-s0201t1:465_3": "sahantī khamantī te attano upari vāsentī viya hotīti vuttaṁ ‘‘āropetvā vāsetiyevā’’ti",
  "tika-s0201t1:465_4": ". Na nirassatīti na vidhunati. Yo hi sītādike na sahati, so te nirassanto vidhunanto viya hotīti.",
  "tika-s0201t1:466": "Adhivāsanāpahātabbaāsavavaṇṇanā niṭṭhitā.",
  "tika-s0201t1:467": "Parivajjanāpahātabbaāsavavaṇṇanā",
  "tika-s0201t1:468_0": "25.Ahaṁsamaṇoti (a. ni. ṭī. 3.6.58) ‘‘ahaṁ samaṇo, kiṁ mama jīvitena vā maraṇena",
  "tika-s0201t1:468_1": "vā’’ti evaṁ acintetvāti adhippāyo. Paccavekkhitvāti gāmappadesaṁ payojanādiñca paccavekkhitvā.",
  "tika-s0201t1:468_2": "Paṭikkamatīti hatthiādīnaṁ samīpagamanato apakkamati. Kaṇṭakā yattha tiṭṭhanti, taṁ",
  "tika-s0201t1:468_3": "kaṇṭakaṭṭhānaṁ. Amanussaduṭṭhānīti amanussasañcārena dūsitāni, saparissayānīti attho.",
  "tika-s0201t1:468_4": "Samānanti samaṁ, avisamanti attho. Akāsi vā tādisaṁ anācāraṁ.",
  "tika-s0201t1:469_0": "Sīlasaṁvarasaṅkhātenāti ‘‘kathaṁ parivajjanaṁ sīla’’nti yadettha vattabbaṁ, taṁ heṭṭhā",
  "tika-s0201t1:469_1": "vuttameva. Apica ‘‘caṇḍaṁ hatthiṁ parivajjetī’’ti vacanato hatthiādiparivajjanampi",
  "tika-s0201t1:469_2": "bhagavato vacanānuṭṭhānanti katvā ācārasīlamevāti veditabbaṁ.",
  "tika-s0201t1:470": "Parivajjanāpahātabbaāsavavaṇṇanā niṭṭhitā.",
  "tika-s0201t1:471": "Vinodanāpahātabbaāsavavaṇṇanā",
  "tika-s0201t1:472_0": "26.Itipīti iminā kāraṇena, ayonisomanasikārasamuṭṭhitattāpi lobhādisahagatattāpi",
  "tika-s0201t1:472_1": "kusalapaṭipakkhatopītiādīhi kāraṇehi ayaṁ vitakko akusaloti attho. Iminā nayena sāvajjotiādīsupi",
  "tika-s0201t1:472_2": "attho veditabbo. Ettha ca akusalotiādinā diṭṭhadhammikaṁ kāmavitakkassa ādīnavaṁ",
  "tika-s0201t1:472_3": "dasseti, dukkhavipākoti iminā samparāyikaṁ. Attabyābādhāya saṁvattatītiādīsupi imināva",
  "tika-s0201t1:472_4": "nayena ādīnavavibhāvanā veditabbā. Uppannassa kāmavitakkassa anadhivāsanaṁ nāma puna",
  "tika-s0201t1:472_5": "tādisassa anuppādanaṁ, taṁ panassa pahānaṁ vinodanaṁ byantikaraṇaṁ anabhāvagamananti",
  "tika-s0201t1:472_6": "ca vattuṁ vaṭṭatīti pāḷiyaṁ ‘‘uppannaṁ kāmavitakkaṁ nādhivāsetī’’ti vatvā ‘‘pajahatī’’tiādi",
  "tika-s0201t1:472_7": "vuttanti tamatthaṁ dassento ‘‘anadhivāsento kiṁ karotīti pajahatī’’tiādimāha. Pahānañcettha",
  "tika-s0201t1:472_8": "vikkhambhanameva, na samucchedoti dassetuṁ ‘‘vinodetī’’tiādi vuttanti vikkhambhanavaseneva attho dassito.",
  "tika-s0201t1:473_0": "Kāmavitakkoti sampayogato ārammaṇato ca kāmasahagato vitakko. Tenāha ‘‘kāmapaṭisaṁyuttotakko’’tiādi.",
  "tika-s0201t1:473_1": "Kāmapaṭisaṁyuttoti hi kāmarāgasaṅkhātena kāmena sampayutto vatthukāmasaṅkhātena paṭibaddho",
  "tika-s0201t1:473_2": "ca. Uppannuppanneti tesaṁ pāpavitakkānaṁ uppādāvatthāgahaṇaṁ vā kataṁ siyā anavasesaggahaṇaṁ",
  "tika-s0201t1:473_3": "vā. Tesu paṭhamaṁ sandhāyāha ‘‘upannamatte’’ti, sampatijāteti attho. Anavasesaggahaṇaṁ",
  "tika-s0201t1:473_4": "byāpanicchāya hotīti dassetuṁ ‘‘satakkhattumpi uppanne’’ti vuttaṁ. Ñātivitakkoti",
  "tika-s0201t1:473_5": "‘‘amhākaṁ ñātayo sukhajīvino sampattiyuttā’’tiādinā gehassitapemavasena ñātake ārabbha",
  "tika-s0201t1:473_6": "uppannavitakko. Janapadavitakkoti ‘‘amhākaṁ janapado subhikkho sampannasasso ramaṇīyo’’tiādinā",
  "tika-s0201t1:473_7": "gehassitapemavaseneva janapadaṁ ārabbha uppannavitakko. Ukkuṭikappadhānādīhi dukkhe",
  "tika-s0201t1:473_8": "nijjiṇṇe samparāye attā sukhī hoti amaroti dukkarakārikāya paṭisaṁyutto amaratthāya",
  "tika-s0201t1:473_9": "vitakko, taṁ vā ārabbha amarāvikkhepadiṭṭhisahagato amaro ca so vitakko cāti amaravitakko.",
  "tika-s0201t1:473_10": "Parānuddayatāpaṭisaṁyuttoti paresu upaṭṭhākādīsu sahanandikādivasena pavatto anuddayatāpatirūpako",
  "tika-s0201t1:473_11": "gehassitapemena paṭisaṁyutto vitakko. Lābhasakkārasilokapaṭisaṁyuttoti cīvarādilābhena",
  "tika-s0201t1:473_12": "ceva sakkārena ca kittisaddena ca ārammaṇakaraṇavasena paṭisaṁyutto. Anavaññattipaṭisaṁyuttoti",
  "tika-s0201t1:473_13": "‘‘aho vata maṁ pare na avajāneyyuṁ, na heṭṭhā katvā maññeyyuṁ, pāsāṇacchattaṁ viya",
  "tika-s0201t1:473_14": "garuṁ kareyyu’’nti uppannavitakko.",
  "tika-s0201t1:474_0": "Kāmavitakko kāmasaṅkappanasabhāvattā kāmasaṅkappapavattiyā sātisayattā ca kāmanākāroti",
  "tika-s0201t1:474_1": "āha ‘‘kāmavitakko panettha kāmāsavo’’ti. Tabbisesoti kāmāsavaviseso, rāgasahavuttīti",
  "tika-s0201t1:474_2": "adhippāyo. Kāmavitakkādike vinodeti attano santānato nīharati etenāti vinodanaṁ,",
  "tika-s0201t1:474_3": "vīriyanti āha ‘‘vīriyasaṁvarasaṅkhātena vinodanenā’’ti.",
  "tika-s0201t1:475": "Vinodanāpahātabbaāsavavaṇṇanā niṭṭhitā.",
  "tika-s0201t1:476": "Bhāvanāpahātabbaāsavavaṇṇanā",
  "tika-s0201t1:477_0": "27. ‘‘Satta bojjhaṅgā bhāvitā bahulīkatā vijjāvimuttiyo paripūrentī’’ti (saṁ. ni.",
  "tika-s0201t1:477_1": "5.187) vacanato vijjāvimuttīnaṁ anadhigamo tato ca sakalavaṭṭadukkhānativatti abhāvanāya",
  "tika-s0201t1:477_2": "ādīnavo, vuttavipariyāyena bhagavato orasaputtabhāvādivasena ca bhāvanāya ānisaṁso",
  "tika-s0201t1:477_3": "veditabbo. Uparimaggattayasamayasambhūtāti dutiyādimaggakkhaṇe jātā, bhāvanādhikārato",
  "tika-s0201t1:477_4": "dutiyamaggādipariyāpannāti attho. Nanu ca te lokuttarā eva, kasmā visesanaṁ katanti?",
  "tika-s0201t1:477_5": "Nayidaṁ visesanaṁ, visesitabbaṁ panetaṁ, lokuttarabojjhaṅgā eva adhippetā, te ca",
  "tika-s0201t1:477_6": "kho uparimaggattayasamayasambhūtāti. Bojjhaṅgesu asammohatthanti vipassanājhānamaggaphalabojjhaṅgesu",
  "tika-s0201t1:477_7": "sammohābhāvatthaṁ. Missakanayena hi bojjhaṅgesu vuccamānesu tadaṅgādivivekadassanavasena",
  "tika-s0201t1:477_8": "vipassanābojjhaṅgādayo vibhajitvā vuccanti, na nibbattitalokuttarabojjhaṅgā evāti",
  "tika-s0201t1:477_9": "bojjhaṅgesu sammoho na hoti bojjhaṅgabhāvanāpaṭipattiyā ca sammadeva pakāsitattā.",
  "tika-s0201t1:477_10": "Idha panāti imasmiṁ sutte, imasmiṁ vā adhikāre. Lokuttaranayo eva gahetabbo bhāvanāmaggassa adhikatattā.",
  "tika-s0201t1:478_0": "Ādipadānanti (a. ni. ṭī. 1.1.418) ‘‘satisambojjhaṅga’’nti evamādīnaṁ tasmiṁ tasmiṁ",
  "tika-s0201t1:478_1": "vākye ādibhūtānaṁ padānaṁ. Atthatoti visesavasena sāmaññavasena ca padatthato. Lakkhaṇādīhīti",
  "tika-s0201t1:478_2": "lakkhaṇarasapaccupaṭṭhānato. Kamatoti anupubbito. Anūnādhikatoti tāvattakato. Vibhāvināti viññunā.",
  "tika-s0201t1:479_0": "Satisambojjhaṅgeti satisambojjhaṅgapade. Saraṇaṭṭhenāti anussaraṇaṭṭhena. Cirakatādibhedaṁ",
  "tika-s0201t1:479_1": "ārammaṇaṁ upagantvā ṭhānaṁ, anissajjanaṁ vā upaṭṭhānaṁ. Udake alābu viya pilavitvā",
  "tika-s0201t1:479_2": "gantuṁ adatvā pāsāṇassa viya niccalassa ārammaṇassa ṭhapanaṁ sāraṇaṁ asammuṭṭhatākaraṇaṁ",
  "tika-s0201t1:479_3": "apilāpanaṁ. Vuttampi hetaṁ milindapañhe. Bhaṇḍāgārikoti bhaṇḍagopako. Apilāpe karoti",
  "tika-s0201t1:479_4": "apilāpeti. Therenāti nāgasenattherena. Sammosapaccanīkaṁ kiccaṁ asammoso, na sammosābhāvamattaṁ.",
  "tika-s0201t1:479_5": "Gocarābhimukhabhāvapaccupaṭṭhānāti kāyādiārammaṇābhimukhabhāvapaccupaṭṭhānā.",
  "tika-s0201t1:480": "Bodhiyā dhammasāmaggiyā, aṅgo avayavo, bodhissa vā ariyasāvakassa aṅgo kāraṇaṁ. Patiṭṭhānāyūhanā oghataraṇasuttavaṇṇanāyaṁ (saṁ. ni. aṭṭha. 1.1.1) –",
  "tika-s0201t1:481_0": "‘‘Kilesavasena patiṭṭhānaṁ, abhisaṅkhāravasena āyūhanā. Taṇhādiṭṭhīhi patiṭṭhānaṁ,",
  "tika-s0201t1:481_1": "avasesakilesābhisaṅkhārehi āyūhanā. Taṇhāvasena patiṭṭhānaṁ, diṭṭhivasena āyūhanā.",
  "tika-s0201t1:481_2": "Sassatadiṭṭhiyā patiṭṭhānaṁ, ucchedadiṭṭhiyā āyūhanā. Līnavasena patiṭṭhānaṁ, uddhaccavasena",
  "tika-s0201t1:481_3": "āyūhanā. Kāmasukhānuyogavasena patiṭṭhānaṁ, attakilamathānuyogavasena āyūhanā. Sabbākusalābhisaṅkhāravasena",
  "tika-s0201t1:481_4": "patiṭṭhānaṁ, sabbalokiyakusalābhisaṅkhāravasena āyūhanā’’ti –",
  "tika-s0201t1:482_0": "Vuttesu pakāresu idha avuttānaṁ vasena veditabbā. Yā hi ayaṁ bodhīti vuccatīti yojetabbaṁ",
  "tika-s0201t1:482_1": ". ‘‘Bujjhatī’’ti padassa paṭibujjhatīti atthoti āha ‘‘kilesasantānaniddāya uṭṭhahatī’’ti.",
  "tika-s0201t1:482_2": "Taṁ pana paṭibujjhanaṁ atthato catunnaṁ saccānaṁ paṭivedho, nibbānasseva vā sacchikiriyāti",
  "tika-s0201t1:482_3": "āha ‘‘cattārī’’tiādi. Jhānaṅgamaggaṅgādayo viyāti yathā aṅgāni eva jhānamaggā, na",
  "tika-s0201t1:482_4": "aṅgavinimuttā, evamidhāpīti attho. Senaṅgarathaṅgādayo viyāti etena puggalapaññattiyā",
  "tika-s0201t1:482_5": "avijjamānapaññattibhāvaṁ dasseti.",
  "tika-s0201t1:483_0": "Bodhāya saṁvattantīti bojjhaṅgāti idaṁ kāraṇattho aṅga-saddoti katvā vuttaṁ. Bujjhantīti",
  "tika-s0201t1:483_1": "bodhiyo, bodhiyo eva aṅgāti bojjhaṅgāti vuttaṁ ‘‘bujjhantīti bojjhaṅgā’’ti. Anubujjhantīti",
  "tika-s0201t1:483_2": "vipassanādīnaṁ kāraṇānaṁ bujjhitabbānañca saccānaṁ anurūpaṁ bujjhanti. Paṭibujjhantīti",
  "tika-s0201t1:483_3": "kilesaniddāya uṭṭhahanato paccakkhabhāvena vā paṭimukhaṁ bujjhanti. Sambujjhantīti",
  "tika-s0201t1:483_4": "aviparītabhāvena sammā ca bujjhanti. Evaṁ upasaggānaṁ atthavisesadīpanatā daṭṭhabbā.",
  "tika-s0201t1:483_5": "Bodhi-saddo hi sabbavisesayuttaṁ bujjhanaṁ sāmaññena gahetvā ṭhito.",
  "tika-s0201t1:484_0": "Vicinātīti ‘‘tayidaṁ dukkha’’ntiādinā vīmaṁsati. Obhāsanaṁ dhammānaṁ yathābhūtasabhāvapaṭicchādakassa",
  "tika-s0201t1:484_1": "sammohassa viddhaṁsanaṁ yathā āloko andhakārassa. Yasmiṁ dhamme sati vīro nāma hoti,",
  "tika-s0201t1:484_2": "so dhammo vīrabhāvo. Īrayitabbatoti pavattetabbato. Kosajjapakkhato patituṁ appadānavasena",
  "tika-s0201t1:484_3": "sampayuttānaṁ paggaṇhanaṁ paggaho. Upatthambhanaṁ anubalappadānaṁ. Osīdanaṁ layāpatti,",
  "tika-s0201t1:484_4": "tappaṭipakkhato anosīdanaṁ daṭṭhabbaṁ. Pīṇayatīti tappeti vaḍḍheti vā. Pharaṇaṁ paṇītarūpehi",
  "tika-s0201t1:484_5": "kāyassa byāpanaṁ. Tuṭṭhi nāma pīti. Udaggabhāvo odagyaṁ, kāyacittānaṁ ukkhipananti",
  "tika-s0201t1:484_6": "attho. Kāyacittadarathapassambhanatoti kāyadarathassa cittadarathassa ca passambhanato",
  "tika-s0201t1:484_7": "vūpasamanato. Kāyoti cettha vedanādayo tayo khandhā. Daratho sārambho, dukkhadomanassapaccayānaṁ",
  "tika-s0201t1:484_8": "uddhaccādikilesānaṁ, tappadhānānaṁ vā catunnaṁ khandhānaṁ adhivacanaṁ. Uddhaccādikilesapaṭipakkhabhāvo",
  "tika-s0201t1:484_9": "daṭṭhabbo, evañcettha passaddhiyā aparipphandanasītibhāvo daṭṭhabbo asāraddhabhāvato.",
  "tika-s0201t1:484_10": "Tenāha bhagavā ‘‘passaddho kāyo asāraddho’’ti (ma. ni. 1.52).",
  "tika-s0201t1:485_0": "Samādhānatoti sammā cittassa ādhānato ṭhapanato. Avikkhepo sampayuttānaṁ avikkhittatā,",
  "tika-s0201t1:485_1": "yena sasampayuttā dhammā avikkhittā honti, so dhammo avikkhepoti. Avisāro attano",
  "tika-s0201t1:485_2": "eva avisaraṇasabhāvo. Sampiṇḍanaṁ sampayuttānaṁ avippakiṇṇabhāvāpādanaṁ nhānīyacuṇṇānaṁ",
  "tika-s0201t1:485_3": "udakaṁ viya. Cittaṭṭhitipaccupaṭṭhānoti ‘‘cittassa ṭhitī’’ti (dha. sa. 11) vacanato",
  "tika-s0201t1:485_4": "cittassa pabandhaṭhitipaccupaṭṭhāno. Ajjhupekkhanatoti udāsīnabhāvato. Sāti bojjhaṅgaupekkhā",
  "tika-s0201t1:485_5": ". Samappavatte dhamme paṭisañcikkhati upapattito ikkhati tadākārā hutvā pavattatīti",
  "tika-s0201t1:485_6": "paṭisaṅkhānalakkhaṇā, evañca katvā ‘‘paṭisaṅkhā santiṭṭhanā gahaṇe majjhattatā’’ti",
  "tika-s0201t1:485_7": "upekkhākiccādhimattatāya saṅkhārupekkhā vuttā. Sampayuttadhammānaṁ yathāsakakiccakaraṇavasena",
  "tika-s0201t1:485_8": "samaṁ pavattanapaccayatā samavāhitā. Alīnānuddhatappavattipaccayatā ūnādhikatānivāraṇaṁ.",
  "tika-s0201t1:485_9": "Sampayuttānaṁ asamappavattihetukapakkhapātaṁ upacchindantī viya hotīti vuttaṁ ‘‘pakkhapātupacchedarasā’’ti.",
  "tika-s0201t1:485_10": "Ajjhupekkhanameva majjhattabhāvo.",
  "tika-s0201t1:486_0": "Sabbasmiṁ līnapakkhe uddhaccapakkhe ca atthikā patthanīyā icchitabbāti sabbatthikā,",
  "tika-s0201t1:486_1": "taṁ sabbatthikaṁ. Samānakkhaṇapavattīsu sattasupi sambojjhaṅgesu vācāya kamappavattito",
  "tika-s0201t1:486_2": "paṭipāṭiyā vattabbesu yaṁ kiñci paṭhamaṁ avatvā satisambojjhaṅgasseva paṭhamaṁ vacanassa",
  "tika-s0201t1:486_3": "kāraṇaṁ sabbesaṁ upakārakattanti vuttaṁ ‘‘sabbesa’’ntiādi. Sabbesanti ca līnuddhaccapakkhikānaṁ,",
  "tika-s0201t1:486_4": "aññathā sabbepi sabbesaṁ paccayāti.",
  "tika-s0201t1:487_0": "‘‘Kasmā satteva bojjhaṅgā vuttā’’ti codako saddhālobhādīnampi bojjhaṅgabhāvaṁ āsaṅkati,",
  "tika-s0201t1:487_1": "itaro satiādīnaṁyeva bhāvanāya upakārataṁ dassento ‘‘līnuddhaccapaṭipakkhato sabbatthikato",
  "tika-s0201t1:487_2": "cā’’tiādimāha. Tattha līnassāti atisithilavīriyatādīhi bhāvanāvīthiṁ anotaritvā saṁkuṭitassa",
  "tika-s0201t1:487_3": "cittassa. Tadā hi passaddhisamādhiupekkhāsambojjhaṅgā na bhāvetabbā. Tañhi etehi",
  "tika-s0201t1:487_4": "allatiṇādīhi viya paritto aggi dussamuṭṭhāpiyaṁ hotīti. Tenāha bhagavā ‘‘seyyathāpi,",
  "tika-s0201t1:487_5": "bhikkhave, puriso parittaṁ aggiṁ ujjāletukāmo assa, so tattha allāni ceva tiṇāni",
  "tika-s0201t1:487_6": "pakkhipeyyā’’tiādi (saṁ. ni. 5.234). Dhammavicayavīriyapītisambojjhaṅgā pana bhāvetabbā,",
  "tika-s0201t1:487_7": "sukkhatiṇādīhi viya paritto aggi līnaṁ cittaṁ etehi susamuṭṭhāpiyaṁ hotīti. Tena",
  "tika-s0201t1:487_8": "vuttaṁ ‘‘yasmiñca kho’’tiādi. Tattha yathāsakaṁ āhāravasena dhammavicayasambojjhaṅgādīnaṁ",
  "tika-s0201t1:487_9": "bhāvanā veditabbā. Vuttañhetaṁ ‘‘atthi, bhikkhave, kusalākusalā dhammā…pe… pītisambojjhaṅgassa",
  "tika-s0201t1:487_10": "bhiyyobhāvāya…pe… saṁvattatī’’ti (saṁ. ni. 5.232). Tattha sabhāvasāmaññalakkhaṇapaṭivedhavasena",
  "tika-s0201t1:487_11": "pavattamanasikāro…pe… dhammavicayasambojjhaṅgādayo bhāveti nāma.",
  "tika-s0201t1:488_0": "Uddhaccassāti cittassa accāraddhavīriyatādīhi sītibhāvapatiṭṭhitabhāvaṁ anotiṇṇatāya,",
  "tika-s0201t1:488_1": "tadā dhammavicayavīriyapītisambojjhaṅgā na bhāvetabbā. Tañhi etehi sukkhatiṇādīhi",
  "tika-s0201t1:488_2": "viya aggikkhandho duvūpasamayaṁ hoti. Tenāha bhagavā ‘‘seyyathāpi, bhikkhave, puriso",
  "tika-s0201t1:488_3": "mahantaṁ aggikkhandhaṁ nibbāpetukāmo assa, so tattha sukkhāni ceva tiṇāni pakkhipeyyā’’tiādi",
  "tika-s0201t1:488_4": "(saṁ. ni. 5.234). Passaddhisamādhiupekkhāsambojjhaṅgā pana bhāvetabbā, allatiṇādīhi",
  "tika-s0201t1:488_5": "viya aggikkhandho uddhataṁ cittaṁ etehi suvūpasamayaṁ hoti. Tena vuttaṁ ‘‘yasmiñca",
  "tika-s0201t1:488_6": "kho’’tiādi. Etthāpi yathāsakaṁ āhāravasena passaddhisambojjhaṅgādīnaṁ bhāvanā veditabbā.",
  "tika-s0201t1:488_7": "Vuttañhetaṁ ‘‘atthi, bhikkhave, kāyapassaddhi cittapassaddhi…pe… upekkhāsambojjhaṅgassa",
  "tika-s0201t1:488_8": "bhiyyobhāvāya saṁvattatī’’ti (saṁ. ni. 5.232). Tattha yathāssa passaddhiādayo uppannapubbā,",
  "tika-s0201t1:488_9": "taṁ ākāraṁ sallakkhetvā tesaṁ uppādanavasena tathā manasikarontova passaddhisambojjhaṅgādayo",
  "tika-s0201t1:488_10": "bhāveti nāma. Satisambojjhaṅgo pana sabbattha bahūpakāro. So hi cittaṁ līnapakkhikānaṁ",
  "tika-s0201t1:488_11": "passaddhiādīnaṁ vasena layāpattito, uddhaccapakkhikānañca dhammavicayādīnaṁ vasena",
  "tika-s0201t1:488_12": "uddhaccapātato rakkhati, tasmā so loṇadhūpanaṁ viya sabbabyañjanesu sabbakammikaamacco",
  "tika-s0201t1:488_13": "viya ca rājakiccesu sabbattha icchitabbo. Tenāha ‘‘satiñca khvāhaṁ, bhikkhave, sabbatthikaṁ",
  "tika-s0201t1:488_14": "vadāmī’’ti (saṁ. ni. 5.234).",
  "tika-s0201t1:489_0": "Ñatvā ñātabbāti (saṁ. ni. ṭī. 1.1.129) sambandho. Vaḍḍhi nāma vepullaṁ bhiyyobhāvo",
  "tika-s0201t1:489_1": "punappunaṁ uppādo evāti āha ‘‘punappunaṁ janetī’’ti. Abhivuddhiṁ pāpento nibbatteti.",
  "tika-s0201t1:489_2": "Vivittatāti vivittabhāvo. Yo hi vivecanīyato viviccati, yaṁ viviccitvā ṭhitaṁ, tadubhayaṁ",
  "tika-s0201t1:489_3": "idha vivittabhāvasāmaññena ‘‘vivittatā’’ti vuttaṁ. Tesu purimo vivecanīyato viviccamānatāya",
  "tika-s0201t1:489_4": "vivekasaṅkhātāya viviccanakiriyāya samaṅgī dhammasamūho tāya eva viviccanakiriyāya",
  "tika-s0201t1:489_5": "vasena vivekoti gahito. Itaro sabbaso tato tato vivittasabhāvatāya. Tattha yasmiṁ",
  "tika-s0201t1:489_6": "dhammapuñje satisambojjhaṅgo viviccanakiriyāya pavattati, taṁ yathāvuttāya viviccamānatāya",
  "tika-s0201t1:489_7": "vivekasaṅkhātaṁ nissāyeva pavattati, itaraṁ pana tanninnatātadārammaṇatāhīti vuttaṁ",
  "tika-s0201t1:489_8": "‘‘viveke nissita’’nti. Yathā vā vivekavasena pavattaṁ jhānaṁ ‘‘vivekaja’’nti vuttaṁ,",
  "tika-s0201t1:489_9": "evaṁ vivekavasena pavatto bojjhaṅgo ‘‘vivekanissito’’ti daṭṭhabbo. Nissayaṭṭho ca",
  "tika-s0201t1:489_10": "vipassanāmaggānaṁ vasena maggaphalānaṁ veditabbo. Asatipi pubbāparabhāve ‘‘paṭiccasamuppādā’’ti",
  "tika-s0201t1:489_11": "ettha paccayānaṁ samuppādanaṁ viya abhinnadhammādhārā nissayanabhāvanā sambhavantīti.",
  "tika-s0201t1:489_12": "Ayamevāti viveko eva. Viveko hi pahānavinayavirāganirodhā ca samānatthā.",
  "tika-s0201t1:490_0": "Tadaṅgasamucchedanissaraṇavivekanissitataṁ vatvā paṭipassaddhivivekanissitatāya avacanaṁ",
  "tika-s0201t1:490_1": "‘‘satisambojjhaṅgaṁ bhāvetī’’tiādinā bhāvetabbānaṁ bojjhaṅgānaṁ idha vuttattā. Bhāvitabbojjhaṅgassa",
  "tika-s0201t1:490_2": "hi ye sacchikātabbā phalabojjhaṅgā, tesaṁ kiccaṁ paṭipassaddhiviveko. Ajjhāsayatoti",
  "tika-s0201t1:490_3": "‘‘nibbānaṁ sacchikarissāmī’’ti mahantaajjhāsayato. Yadipi vipassanākkhaṇe saṅkhārārammaṇaṁ",
  "tika-s0201t1:490_4": "cittaṁ, saṅkhāresu pana ādīnavaṁ suṭṭhu disvā tappaṭipakkhe nibbāne adhimuttatāya",
  "tika-s0201t1:490_5": "ajjhāsayato nissaraṇavivekanissitatā dāhābhibhūtassa puggalassa sītaninnacitattā",
  "tika-s0201t1:490_6": "viya. Na paṭisiddhā vipassanāpādakesu kasiṇārammaṇādijhānesu satiādīnaṁ nibbedhabhāgiyattā.",
  "tika-s0201t1:490_7": "Anuddharantā pana vipassanā viya bodhiyā maggassa āsannakāraṇaṁ jhānaṁ na hoti, nāpi",
  "tika-s0201t1:490_8": "tathā ekantikaṁ kāraṇaṁ, na ca vipassanākiccassa viya jhānakiccassa niṭṭhānaṁ maggoti",
  "tika-s0201t1:490_9": "katvā na uddharanti. Ettha ca kasiṇaggahaṇena tadāyattāni āruppānipi gahitānīti daṭṭhabbāni.",
  "tika-s0201t1:490_10": "Tānipi hi vipassanāpādakāni nibbedhabhāgiyāni ca hontīti vattuṁ vaṭṭati tanninnabhāvasabbhāvato.",
  "tika-s0201t1:490_11": "Yadaggena hi nibbānaninnatā, tadaggena phalaninnatāpi siyā. ‘‘Kudāssu nāmāhaṁ tadāyatanaṁ",
  "tika-s0201t1:490_12": "upasampajja vihareyya’’nti (ma. ni. 1.465) ādivacanampetassa atthassa sādhakaṁ.",
  "tika-s0201t1:491_0": "Vossagga-saddo pariccāgattho pakkhandanattho cāti vossaggassa duvidhatā vuttā. Vossajjanañhi",
  "tika-s0201t1:491_1": "pahānaṁ, vissaṭṭhabhāvena nirāsaṅkapavati ca, tasmā vipassanākkhaṇe tadaṅgavasena,",
  "tika-s0201t1:491_2": "maggakkhaṇe samucchedavasena paṭipakkhassa pahānaṁ vossaggo, tathā vipassanākkhaṇe",
  "tika-s0201t1:491_3": "tanninnabhāvena, maggakkhaṇe ārammaṇakaraṇena vissaṭṭhasabhāvato vossaggoti veditabbaṁ.",
  "tika-s0201t1:491_4": "Yathāvuttena pakārenāti tadaṅgasamucchedapakārena tanninnatadārammaṇakaraṇapakārena",
  "tika-s0201t1:491_5": "ca. Pubbe vossagga-padasseva atthassa vuttattā āha ‘‘sakalena vacanenā’’ti. Pariṇamantaṁ",
  "tika-s0201t1:491_6": "vipassanākkhaṇe, pariṇataṁ maggakkhaṇe. Pariṇāmo nāma paripākoti āha ‘‘paripaccantaṁ",
  "tika-s0201t1:491_7": "paripakkañcā’’ti. Paripāko ca āsevanalābhena āhitasāmatthiyassa kilesassa pariccajituṁ",
  "tika-s0201t1:491_8": "nibbānañca pakkhandituṁ tikkhavisadasabhāvo. Tenāha ‘‘ayañhī’’tiādi. Esa nayoti yvāyaṁ",
  "tika-s0201t1:491_9": "‘‘tadaṅgavivekanissita’’ntiādinā satisambojjhaṅge vutto, sesesu dhammavicayasambojjhaṅgādīsupi",
  "tika-s0201t1:491_10": "esa nayoti evaṁ tattha netabbanti attho.",
  "tika-s0201t1:492_0": "Evaṁ ādikammikānaṁ bojjhaṅgesu asammohatthaṁ missakanayaṁ vatvā idāni nibbattitalokuttarabojjhaṅgavasena",
  "tika-s0201t1:492_1": "atthaṁ vibhāvetuṁ ‘‘idha panā’’tiādi vuttaṁ. Idha panāti imasmiṁ sabbāsavasuttante.",
  "tika-s0201t1:492_2": "Maggo eva vossaggavipariṇāmī bhāvanāmaggassa idha adhippetattā. Tañca khoti satisambojjhaṅgaṁ.",
  "tika-s0201t1:492_3": "Samucchedatoti samucchindanato.",
  "tika-s0201t1:493_0": "Diṭṭhāsavassa paṭhamamaggavajjhattā ‘‘tayo āsavā’’ti vuttaṁ. Tepi anapāyagamanīyā",
  "tika-s0201t1:493_1": "eva veditabbā apāyagamanīyānaṁ dassaneneva pahīnattā. Satipi sambojjhaṅgānaṁ yebhuyyena",
  "tika-s0201t1:493_2": "maggabhāve tattha tattha sambojjhaṅgasabhāvānaṁ maggadhammānaṁ vasena vuttamaggattayasampayuttā",
  "tika-s0201t1:493_3": "bojjhaṅgāti paccekabojjhaṅge ‘‘bojjhaṅgabhāvanāyā’’ti iminā gaṇhanto ‘‘maggattayasampayuttāyā’’ti āha.",
  "tika-s0201t1:494": "Bhāvanāpahātabbaāsavavaṇṇanā niṭṭhitā.",
  "tika-s0201t1:495_0": "28.Thomentoti āsavappahānassa sudukkarattā tāya eva dukkarakiriyāya taṁ abhitthavanto.",
  "tika-s0201t1:495_1": "Assāti pahīnāsavabhikkhuno. Ānisaṁsanti taṇhācchedādidukkhakkhayapariyosānaṁ udrayaṁ.",
  "tika-s0201t1:495_2": "Etehi pahānādisaṁkittanehi. Ussukkaṁ janentoti evaṁ dhammassāmināpi abhitthavanīyaṁ",
  "tika-s0201t1:495_3": "mahānisaṁsañca āsavappahānanti tattha ādarasahitaṁ ussāhaṁ uppādento. Dassaneneva",
  "tika-s0201t1:495_4": "pahīnāti dassanena pahīnā eva. Tena vuttaṁ ‘‘na appahīnesuyeva pahīnasaññī’’ti.",
  "tika-s0201t1:496_0": "Sabba-saddena āsavānaṁ, āsavasaṁvarānañca sambandhavasena dutiyapaṭhamavikappānaṁ",
  "tika-s0201t1:496_1": "bhedo daṭṭhabbo. Dassanābhisamayāti pariññābhisamayā pariññākiccasiddhiyā. Tenāha",
  "tika-s0201t1:496_2": "‘‘kiccavasenā’’ti, asammohapaṭivedhenāti attho. Samussayo kāyo, attabhāvo vā.",
  "tika-s0201t1:497_0": "Anavajjapītisomanassasahitaṁ cittaṁ ‘‘attano’’ti vattabbataṁ arahati atthāvahattā,",
  "tika-s0201t1:497_1": "na tabbiparītaṁ anatthāvahattāti pītisampayuttacittataṁ sandhāyāha ‘‘attamanāti sakamanā’’ti.",
  "tika-s0201t1:497_2": "Tenāha ‘‘tuṭṭhamanā’’ti. Attamanāti vā pītisomanassehi gahitamanā. Yasmā pana tehi",
  "tika-s0201t1:497_3": "gahitatā sampayuttatāva, tasmā vuttaṁ ‘‘pītisomanassehi vā sampayuttamanā’’ti. Yadettha",
  "tika-s0201t1:497_4": "atthato na vibhattaṁ, taṁ vuttanayattā suviññeyyattā cāti veditabbaṁ.",
  "tika-s0201t1:498": "Sabbāsavasuttavaṇṇanāya līnatthappakāsanā samattā.",
  "tika-s0201t1:499": "3. Dhammadāyādasuttavaṇṇanā",
  "tika-s0201t1:500_0": "29.Tasmātaṁ dassetvāti yasmā suttantavaṇṇanā suttanikkhepaṁ dassetvā vuccamānā pākaṭā",
  "tika-s0201t1:500_1": "hoti, yasmā cassa dhammadāyādasuttassa aṭṭhuppattiko nikkhepo, tasmā taṁ nikkhepaṁ",
  "tika-s0201t1:500_2": "dassetvā, kathetvāti attho. Lābhasakkāreti (saṁ. ni. ṭī. 2.2.63) lābhasakkārasaṅkhātāya",
  "tika-s0201t1:500_3": "aṭṭhuppattiyāti keci, lābhasakkāre vā aṭṭhuppattiyāti apare. Yā hi lābhasakkāranimittaṁ",
  "tika-s0201t1:500_4": "tadā bhikkhūsu paccayabāhullikatā jātā, taṁ aṭṭhuppattiṁ katvā bhagavā imaṁ desesīti.",
  "tika-s0201t1:500_5": "Yamakamahāmeghoti heṭṭhāolambanaupariuggamanavasena satapaṭalo sahassapaṭalo yugaḷamahāmegho.",
  "tika-s0201t1:500_6": "Tiṭṭhanti ceva bhagavati katthaci nibaddhavāsaṁ vasante, cārikaṁ pana gacchante anubandhanti",
  "tika-s0201t1:500_7": "ca. Bhikkhūnampi yebhuyyena kappasatasahassaṁ tato bhiyyopi pūritadānapāramisañcayattā",
  "tika-s0201t1:500_8": "tadā mahālābhasakkāro uppajjīti vuttaṁ ‘‘evaṁ bhikkhusaṅghassapī’’ti.",
  "tika-s0201t1:501_0": "Sakkatoti sakkārappato. Garukatoti garukārappatto. Mānitoti bahumato manasā piyāyito",
  "tika-s0201t1:501_1": "ca. Pūjitoti mālādipūjāya ceva catupaccayābhipūjāya ca pūjito. Apacitoti apacāyanappatto.",
  "tika-s0201t1:501_2": "Yassa hi cattāro paccaye sakkatvāpi abhisaṅkhate paṇītapaṇīte upanenti, so sakkato.",
  "tika-s0201t1:501_3": "Yasmiṁ garubhāvaṁ paccupaṭṭhapetvā te denti, so garukato. Yaṁ manasā piyāyanti bahumaññanti",
  "tika-s0201t1:501_4": "ca, so bahumato. Yassa sabbametaṁ pūjāvasena karonti, so pūjito. Yassa abhivādanapaccuṭṭhānañjalikammādivasena",
  "tika-s0201t1:501_5": "paramanipaccakāraṁ karonti, so apacito. Bhagavati bhikkhusaṅghe ca loko evaṁ paṭipanno.",
  "tika-s0201t1:501_6": "Tena vuttaṁ ‘‘tena kho pana…pe… parikkhārāna’’nti. Lābhaggayasaggapattanti lābhassa",
  "tika-s0201t1:501_7": "ca yasassa ca aggaṁ ukkaṁsaṁ pattaṁ.",
  "tika-s0201t1:502_0": "Paccayā cīvarādayo garukātabbā etesanti paccayagarukā, āmisacakkhukāti attho. Paccayesu",
  "tika-s0201t1:502_1": "giddhā gadhitā paccayānaṁ bahulabhāvāya paṭipannāti paccayabāhulikā. Bhagavatopi",
  "tika-s0201t1:502_2": "pākaṭā ahosi pakaticārittavasenāti adhippāyo aññathā apākaṭasseva abhāvato. Dhammasabhāvacintāvasena",
  "tika-s0201t1:502_3": "pavattaṁ sahottappañāṇaṁ dhammasaṁvego, idha pana so bhikkhūnaṁ lābhagarutādhammavasena",
  "tika-s0201t1:502_4": "veditabbo. Samaṇadhammavuttīti samaṇadhammakaraṇaṁ. Sāti dhammadāyādadesanā. Paṭibimbadassanavasena",
  "tika-s0201t1:502_5": "sabbakāyassa dassanayoggo ādāsoti sabbakāyikaādāso.",
  "tika-s0201t1:503_0": "Pitu-dāyaṁ, tena dātabbaṁ, tato laddhabbaṁ arahabhāvena ādiyantīti dāyādā, puttā.",
  "tika-s0201t1:503_1": "Tañca loke āmisameva, sāsane pana dhammopīti tattha yaṁ sāvajjaṁ aniyyānikañca, taṁ",
  "tika-s0201t1:503_2": "paṭikkhipitvā, yaṁ niyyānikaṁ anavajjañca, tattha bhikkhū niyojento bhagavā avoca",
  "tika-s0201t1:503_3": "‘‘dhammadāyādā me, bhikkhave, bhavatha, mā āmisadāyādā’’ti. Dhammassa me dāyādāti",
  "tika-s0201t1:503_4": "mama dhammassa ogāhino, dhammabhāgabhāginoti attho. Tathā hi vakkhati ‘‘dhammakoṭṭhāsasseva",
  "tika-s0201t1:503_5": "sāmino’’ti (ma. ni. aṭṭha.1.29). Nibbattitadhammoti asaṁkilesikānuttarādibhāvena",
  "tika-s0201t1:503_6": "dhammasāmaññato niddhāritadhammo. Pariyāyeti sabhāvato parivattetvā ñāpeti etenāti",
  "tika-s0201t1:503_7": "pariyāyo, leso, lesakāraṇaṁ vā. Tadabhāvato nippariyāyadhammo maggappattiyā apāyapatanādito",
  "tika-s0201t1:503_8": "accantameva vāraṇato. Itaro vuttavipariyāyato pariyāyadhammo accantaṁ apāyadukkhavaṭṭadukkhapātanato",
  "tika-s0201t1:503_9": "paramparāya vāraṇato. Yathā hi lokiyaṁ kusalaṁ dānasīlādi vivaṭṭaṁ uddissa nibbattitaṁ,",
  "tika-s0201t1:503_10": "ayaṁ taṁ asampādentampi taṁ sampāpakassa dhammassa nibbattakāraṇabhāvapariyāyena",
  "tika-s0201t1:503_11": "pariyāyadhammo nāma hoti, evaṁ taṁ vaṭṭaṁ uddissa nibbattitaṁ, yaṁ taṇhādīhi savisesaṁ",
  "tika-s0201t1:503_12": "āmasitabbato āmisanti loke pākaṭaṁ acchādanabhojanādi, tassa, taṁsadisassa ca phalavisesassa",
  "tika-s0201t1:503_13": "nimittabhāvapariyāyena pariyāyāmisanti vuccatīti dassento āha ‘‘yaṁ panidaṁ…pe… idaṁ",
  "tika-s0201t1:503_14": "pariyāyāmisaṁ nāmā’’ti.",
  "tika-s0201t1:504_0": "‘‘Sakalameva hidaṁ, ānanda, brahmacariyassa yadidaṁ kalyāṇamittatā’’ti (saṁ. ni.",
  "tika-s0201t1:504_1": "5.2, 3) ādivacanato sāvakehi adhigatopi lokuttaradhammo satthuyevāti vattabbataṁ",
  "tika-s0201t1:504_2": "arahatīti vuttaṁ ‘‘nippariyāyadhammopi bhagavatoyeva santako’’ti. Sāvakānañhi dhammadiṭṭhipaccayassapi",
  "tika-s0201t1:504_3": "yonisomanasikārassa visesapaccayo paratoghoso ca tathāgatādhīnoti tehi paṭividdhopi",
  "tika-s0201t1:504_4": "dhammo dhammassāminoyevāti vattuṁ yuttaṁ. Tenāha ‘‘bhagavatā hī’’tiādi. Tattha anuppannassa",
  "tika-s0201t1:504_5": "maggassāti kassapassa bhagavato sāsanantaradhānato pabhuti yāva imasmā buddhuppādā",
  "tika-s0201t1:504_6": "asambodhavasena na uppannassa ariyamaggassa. Uppādetāti nibbattetā. Taṁ panetaṁ maggassa",
  "tika-s0201t1:504_7": "bhagavato nibbattanaṁ, na paccekabuddhānaṁ viya sasantāneyeva, atha kho parasantānepīti",
  "tika-s0201t1:504_8": "dassetuṁ ‘‘asañjātassa maggassa sañjanetā,anakkhātassa maggassa akkhātā’’ti vuttaṁ.",
  "tika-s0201t1:504_9": "Tayidaṁ maggassa uppādanaṁ sañjānanañca atthato jānanaññeva asammohapaṭivedhabhāvatoti",
  "tika-s0201t1:504_10": "vuttaṁ ‘‘maggaññū maggavidū’’ti. Akkhānaṁ panassa sukusalabhāvenāti vuttaṁ ‘‘maggakovido’’ti.",
  "tika-s0201t1:504_11": "Satthārā yathāgataṁ maggaṁ anugacchantīti maggānugā bhagavato eva taṁ maggaṁ suṭṭhu",
  "tika-s0201t1:504_12": "adhigamanato. Pacchā parato sammā anu anu āgatā paṭipannāti pacchā samannāgatā.",
  "tika-s0201t1:505_0": "Jānaṁ jānātīti jānitabbameva abhiññeyyādibhedaṁ jānāti ekantahitapaṭipattito. Passaṁ",
  "tika-s0201t1:505_1": "passatīti tathā passitabbameva passati. Atha vā jānaṁ jānātīti sabbaññutaññāṇena",
  "tika-s0201t1:505_2": "jānitabbaṁ jānātiyeva. Na hi padesañāṇena jānitabbaṁ sabbaṁ ekantato jānāti. Passaṁ",
  "tika-s0201t1:505_3": "passatīti dibbacakkhu paññācakkhu dhammacakkhu buddhacakkhu samantacakkhusaṅkhātehi",
  "tika-s0201t1:505_4": "pañcahi cakkhūhi passitabbaṁ passatiyeva. Atha vā jānaṁ jānātīti yathā aññe savipallāsā",
  "tika-s0201t1:505_5": "kāmarūpapariññāvādino jānantāpi vipallāsavasena jānanti, na evaṁ bhagavā. Bhagavā",
  "tika-s0201t1:505_6": "pana pahīnavipallāsattā jānanto jānātiyeva, diṭṭhidassanassa ca abhāvā passanto passatiyevāti",
  "tika-s0201t1:505_7": "attho. Cakkhubhūtoti paññācakkhumayattā tassa ca pattattā sattesu ca taduppādanato",
  "tika-s0201t1:505_8": "dassanapariṇāyakaṭṭhena lokassa cakkhu viya bhūto. Ñāṇabhūtoti etassa ca evameva",
  "tika-s0201t1:505_9": "attho daṭṭhabbo. Dhammā bodhipakkhiyā, brahmā maggo, tehi uppannattā, tesaṁvā pattattā",
  "tika-s0201t1:505_10": "adhigatattā, lokassa ca taduppādanato ‘‘dhammabhūto,brahmabhūto’’ti ca veditabbo.",
  "tika-s0201t1:505_11": "Vattāti catusaccadhammaṁ vadatīti vattā. Ciraṁ saccappaṭivedhaṁ pavattento vadatīti",
  "tika-s0201t1:505_12": "pavattā. Atthassa ninnetāti dhammatāsaṅkhātaṁ paramatthaṁ nibbānañca niddhāretvā",
  "tika-s0201t1:505_13": "dassetā, pāpayitā vā. Amatassa dātāti amataṁ sacchikiriyaṁ sattesu uppādento amataṁ",
  "tika-s0201t1:505_14": "dadātīti amatassa dātā. Bodhipakkhiyadhammānaṁ tadāyattabhāvato dhammassāmī.",
  "tika-s0201t1:506": "‘‘Yā ca nibbānasampatti, sabbametena labbhati;",
  "tika-s0201t1:507": "Sukho vipāko puññānaṁ, adhippāyo samijjhati. (peṭako. 23);",
  "tika-s0201t1:508": "Nibbānapaṭisaṁyutto, sabbasampattidāyako’’ti –",
  "tika-s0201t1:509_0": "Evamādiṁ bhagavato vacanaṁ sutvā eva bhikkhū dānādipuññānaṁ vivaṭṭasannissayataṁ",
  "tika-s0201t1:509_1": "jānanti, na aññathāti vuttaṁ ‘‘pariyāyadhammopi…pe… paṭilabhatī’’ti. ‘‘Edisaṁ paribhuñcitabba’’nti",
  "tika-s0201t1:509_2": "kappiyassa ca cīvarādipaccayassa bhagavato vacanena vinā paṭiggahopi bhikkhūnaṁ na",
  "tika-s0201t1:509_3": "sambhavati, kuto paribhogoti āha ‘‘nippariyāyāmisampī’’tiādi.",
  "tika-s0201t1:510_0": "Pariyāyāmisassa bhagavato santakabhāvo pariyāyadhammassa tabbhāveneva dīpito. Tadeva",
  "tika-s0201t1:510_1": "sāmibhāvaṁ dassentoti sambandho. Tasmāti attādhīnapaṭilābhapaṭiggahatāya attano santakattā",
  "tika-s0201t1:510_2": "ca. Tatthāti tasmiṁ dhammāmise.",
  "tika-s0201t1:511_0": "Paccayā cīvarādayo paramā pāpuṇitabbabhāvena uttamamariyādā etassa na uttarimanussadhammā",
  "tika-s0201t1:511_1": "appicchatādayo cāti paccayaparamo, lābhagarūti attho. Taṇhuppādesūti ‘‘cīvarahetu",
  "tika-s0201t1:511_2": "vā, bhikkhave, bhikkhuno taṇhā uppajjamānā uppajjati, piṇḍapātasenāsanaitibhavābhavahetu",
  "tika-s0201t1:511_3": "vā, bhikkhave, bhikkhuno taṇhā uppajjamānā uppajjatī’’ti (dī. ni. 3.311; a. ni. 4.9;",
  "tika-s0201t1:511_4": "itivu. 105) evaṁ vuttesu catūsu taṇhuppattikoṭṭhāsesu. Appicchatāsantuṭṭhisallekhapavivekādayo appicchatādayo.",
  "tika-s0201t1:512_0": "Tatthāti tasmiṁ ovāde, tesu vā dhammapaṭiggāhakesu bhikkhūsu. Bhavissati vā yesaṁ",
  "tika-s0201t1:512_1": "tatthāti yojanā. Imasmiṁ pakkhe tatthāti tasmiṁ ovāde icceva attho daṭṭhabbo. Adhippāyo",
  "tika-s0201t1:512_2": "āmisadāyādatāya uppajjanakaanatthānuppādassa dhammadāyādatāya uppajjanakaaṭṭhuppattiyā",
  "tika-s0201t1:512_3": "ca ākaṅkhā. Tenāha ‘‘passatī’’tiādi. Tattha āmise upakkhalitānanti āmisahetu vippaṭipannānaṁ.",
  "tika-s0201t1:512_4": "Atītakāleti kassapasammāsambuddhakāle. Kapilassa bhikkhuno vatthu kapilasuttena,",
  "tika-s0201t1:512_5": "‘‘saṅghāṭipiādittā hotī’’tiādinā lakkhaṇasuttena (saṁ. ni. 2.218) ca vibhāvetabbaṁ.",
  "tika-s0201t1:512_6": "Āmisagaruko appagghabhāvena kūṭakahāpaṇo viya nittejo samaṇatejena anujjalato nibbutaṅgāro",
  "tika-s0201t1:512_7": "viya nippabho ca hotīti yojanā. Tatoti paccayagarukabhāvato. Vivattitacittoti vinivattitamānaso,",
  "tika-s0201t1:512_8": "sallekhavuttīti attho.",
  "tika-s0201t1:513_0": "Dhammadāyādāti ettāvatā antogadhāvadhāraṇaṁ vacananti tena avadhāraṇena nivattitamatthaṁ",
  "tika-s0201t1:513_1": "vibhāvetuṁ ‘‘mā āmisadāyādā’’ti paṭikkhepo dassito. Tatheva ca vibhāvetuṁ adhippāyānisaṁsavibhāvanesupi",
  "tika-s0201t1:513_2": "dassito, tathā ādīnavavibhāvanena dhammadāyādatāpaṭikkhepo. Apadisitabbāti heṭṭhā",
  "tika-s0201t1:513_3": "katvā vattabbāti. Ādiyāti ettha yasmā ā-kāro mariyādattho, tasmā dhammadāyādatāvidhurena",
  "tika-s0201t1:513_4": "āmisadāyādabhāvena hetubhūtena, karaṇabhūtena vā ādiyaṁ vivecanaṁ viññūhi visuṁ karaṇaṁ",
  "tika-s0201t1:513_5": "vavatthānassa hotīti āha ‘‘visuṁ kātabbā’’ti. Tenāha ‘‘viññūhi gārayhā bhaveyyāthāti vuttaṁ hotī’’ti.",
  "tika-s0201t1:514_0": "‘‘Atthi me tumhesu anukampā…pe… no āmisadāyādā’’ti bhikkhūsu attano karuṇāyanākittanaṁ",
  "tika-s0201t1:514_1": "tesaṁ mudukaraṇaṁ, ‘‘ahampi tenā’’tiādi pana tatopi savisesaṁ mudukaraṇanti āha ‘‘atīva",
  "tika-s0201t1:514_2": "mudukaraṇattha’’nti.",
  "tika-s0201t1:515_0": "Nāḷakapaṭipadādayo nāḷakasuttādīsu (su. ni. 684-728) āgatapaṭipattiyo. Tā pana yasmā",
  "tika-s0201t1:515_1": "nāḷakattherādīhi paṭipannā paramasallekhavuttibhūtā atiukkaṭṭhapaṭipattiyo, tasmā",
  "tika-s0201t1:515_2": "idha dhammadāyādapaṭipadāya udāharaṇabhāvena uddhaṭā. Sakkhibhūtāti tāya paṭipattiyā",
  "tika-s0201t1:515_3": "vuccamānāya ‘‘kiṁ me vinā paṭipajjanako atthī’’ti asaddahantānaṁ paccakkhakaraṇena",
  "tika-s0201t1:515_4": "sakkhibhūtā. Imasminti ‘‘tumhe ca me bhikkhave dhammadāyādā’’tiādike vākye. Sesanti",
  "tika-s0201t1:515_5": "‘‘tumhe ca me’’tiādikaṁ sukkapakkhe āgataṁ pāḷipadaṁ. Vuttanayapaccanīkenāti ‘‘tena",
  "tika-s0201t1:515_6": "dhammadāyādabhāvena no āmisadāyādabhāvenā’’ti evaṁ kaṇhapakkhe vuttanayassa paṭipakkhena.",
  "tika-s0201t1:516_0": "30.Thomanaṁ sutvāti paṭipajjanakassa puggalassa pasaṁsanaṁ sutvā yathā taṁ saparisassa",
  "tika-s0201t1:516_1": "āyasmato upasenassa paṭipattiyā sīlathomanaṁ sutvā. Nipātapadanti iminā idha-saddassa",
  "tika-s0201t1:516_2": "anatthakatamāha. Pavāritoti paṭikkhepito. Yo hi bhuñjanto bhojanena titto parivesakena",
  "tika-s0201t1:516_3": "upanītabhojanaṁ paṭikkhipati, so tena pavāritena paṭikkhepito nāma hoti. Tenāha ‘‘pavāritoti…pe…",
  "tika-s0201t1:516_4": "vuttaṁ hotī’’ti. Pakārehi diṭṭhādīhi vāreti saṅghādike yācāpeti bhatte karoti etāyāti",
  "tika-s0201t1:516_5": "pavāraṇā, āpattivisodhanāya attavossaggo okāsadānaṁ. Sā pana yasmā yebhuyyena vassaṁvutthehi",
  "tika-s0201t1:516_6": "kātabbā vuttā, tasmā ‘‘vassaṁvutthapavāraṇā’’ti vuttaṁ. Pavāreti paccaye icchāpeti",
  "tika-s0201t1:516_7": "etāyāti pavāraṇā, cīvarādīhi upanimantanā. Pakārayuttā vāraṇāti pavāraṇā, vippakatabhojanatādicaturaṅgasahito",
  "tika-s0201t1:516_8": "bhojanapaṭikkhepo. Sā pana yasmā anatirittabhojananimittāya āpattiyā kāraṇaṁ hoti,",
  "tika-s0201t1:516_9": "tasmā ‘‘anatirittapavāraṇā’’ti vuttā. Yāvadatthabhojanassa pavāraṇā yāvadatthapavāraṇā,",
  "tika-s0201t1:516_10": "pariyositabhojanassa upanītāhārapaṭikkhepoti attho.",
  "tika-s0201t1:517_0": "‘‘Bhuttāvī’’ti vacanato bhojanapāripūritā idhādhippetāti āha ‘‘paripuṇṇoti bhojanena",
  "tika-s0201t1:517_1": "paripuṇṇo’’ti. Pariyositoti etthāpi eseva nayo ‘‘bhojanena bhojanakiriyāya pariyosito’’ti.",
  "tika-s0201t1:517_2": "Aṭṭhakathāyaṁ pana adhippetatthaṁ pākaṭaṁ katvā dassetuṁ bhojana-saddassa lopo vutto.",
  "tika-s0201t1:517_3": "Dhātoti titto. Sādhakānīti ñāpakāni. Pariyositabhojanaṁ suhitayāvadatthatāgahaṇehi",
  "tika-s0201t1:517_4": "bhuttāvitādayo, bhuttāvitādiggahaṇehi vā itare bodhitā hontīti aññamaññaṁ nesaṁ ñāpakañāpetabbataṁ",
  "tika-s0201t1:517_5": "dassetuṁ ‘‘yo hī’’tiādi vuttaṁ. Evaṁ chahipi padehi udarāvadehakaṁ bhojanaṁ dassitaṁ",
  "tika-s0201t1:517_6": ", tañca kho parikappanāvasena. Na hi bhagavā evaṁ bhuñjati. Tenāha ‘‘sabbañcetaṁ",
  "tika-s0201t1:517_7": "parikappetvā vutta’’nti.",
  "tika-s0201t1:518_0": "‘‘Siyā eva, nāpi siyā’’ti ca idaṁ atthadvayampi idha sambhavatīti vuttaṁ ‘‘idha ubhayampi",
  "tika-s0201t1:518_1": "vaṭṭatī’’ti. Athāti anantaraṁ, mama bhojanasamanantaramevāti attho. Taṁ pana yasmā",
  "tika-s0201t1:518_2": "yathāvuttakālapaccāmasanaṁ hoti, tasmā ‘‘tamhi kāle’’ti vuttaṁ. Apparuḷhahariteti",
  "tika-s0201t1:518_3": "ruhamānatiṇādiharitarahite. Abhāvattho ca ayaṁ appa-saddo ‘‘appiccho’’tiādīsu (ma.",
  "tika-s0201t1:518_4": "ni. 1.252, 336; saṁ. ni. 2.148) viya.",
  "tika-s0201t1:519_0": "Kathitepīti pi-saddo avuttasamuccayattho. Tena vāpasamīkaraṇādiṁ saṅgaṇhāti. Tathā",
  "tika-s0201t1:519_1": "hesa vutta-saddo ‘‘no ca kho paṭivutta’’ntiādīsu (pārā. 289) vāpasamīkaraṇe dissati,",
  "tika-s0201t1:519_2": "‘‘pannalomo paradattavutto’’tiādīsu (cūḷava. 332) jīvitavuttiyaṁ, ‘‘paṇḍupalāso bandhanā",
  "tika-s0201t1:519_3": "pavutto’’tiādīsu (pārā. 92; pāci. 666; mahāva. 129; ma. ni. 3.59) apagame, ‘‘gītaṁ",
  "tika-s0201t1:519_4": "pavuttaṁ samihita’’ntiādīsu (dī. ni. 1.285) pāvacanabhāvena pavattite, loke pana",
  "tika-s0201t1:519_5": "‘‘vuttaṁ parāyaṇa’’ntiādīsu (mahābhāsa 7.2.26) ajjhene dissatīti.",
  "tika-s0201t1:520_0": "Na ettha piṇḍapātabhojanena dhammadāyādatā nivāritā, piṇḍapātabhojanaṁ pana anādaritvā",
  "tika-s0201t1:520_1": "dhammānudhammapaṭipattīti ettha kāraṇaṁ dassento āha ‘‘piṇḍapātaṁ…pe… vītināmeyyā’’ti.",
  "tika-s0201t1:520_2": "Tattha vītināmeyyāti kammaṭṭhānānuyogena khepeyya. Tenāha ‘‘ādittasīsūpamaṁ paccavekkhitvā’’ti.",
  "tika-s0201t1:520_3": "Ādittasīsūpamantiādittasīsūpamasuttaṁ.",
  "tika-s0201t1:521_0": "Kiñcāpīti ayaṁ ‘‘yadipī’’ti iminā samānattho nipāto. Nipāto ca nāma yattha yattha",
  "tika-s0201t1:521_1": "vākye payujjati, tena tena vattabbatthajotako hotīti idha ‘‘piṇḍapāta’’ntiādinā anuññāpasaṁsāvasena",
  "tika-s0201t1:521_2": "vuccamānassa atthassa jotakoti adhippāyena ‘‘anujānanapasaṁsanatthe nipāto’’ti vuttaṁ,",
  "tika-s0201t1:521_3": "anuññāpasaṁsārambhe pana ‘‘asambhāvanatthe’’ti vuttaṁ siyā purimeyeva sambhāvanāvibhāvanato",
  "tika-s0201t1:521_4": "adhikattānulomato ca.",
  "tika-s0201t1:522_0": "Ekavāraṁ pavattaṁ piṇḍapātapaṭikkhipanaṁ kathaṁ dīgharattaṁ appicchatādīnaṁ kāraṇaṁ",
  "tika-s0201t1:522_1": "hotīti codanaṁ sandhāyāha ‘‘tassa hī’’tiādi. Tattha atricchatāti atra icchatīti atriccho,",
  "tika-s0201t1:522_2": "tassa bhāvo atricchatā, atthato paralābhapatthanā. Tathā hi vuttaṁ ‘‘purimeyeva sakalābhena",
  "tika-s0201t1:522_3": "asantuṭṭhi, paralābhe ca patthanā, etaṁ atricchatālakkhaṇa’’nti (vibha. aṭṭha. 849).",
  "tika-s0201t1:522_4": "Pāpicchatāti asantaguṇasambhāvanādhippāyatā. Pāpā icchā etassāti pāpiccho, tassa",
  "tika-s0201t1:522_5": "bhāvo pāpicchatā. Yathāha ‘‘asantaguṇasambhāvanatā paṭiggahaṇe ca amattaññutā, etaṁ",
  "tika-s0201t1:522_6": "pāpicchalakkhaṇa’’nti (vibha. aṭṭha. 851). Mahantāni vatthūni icchati, mahatī vā",
  "tika-s0201t1:522_7": "tassa icchāti mahiccho, tassa bhāvo mahicchatā. Yaṁ sandhāya vuttaṁ ‘‘santaguṇasambhāvanatā",
  "tika-s0201t1:522_8": "paṭiggahaṇe ca amattaññutā, etaṁ mahicchalakkhaṇa’’nti. Paccavekkhamāno nivāressatīti",
  "tika-s0201t1:522_9": "yojanā. Assa bhikkhuno saṁvattissati piṇḍapātapaṭikkhepo.",
  "tika-s0201t1:523_0": "Mahiccho puggalo yathā paccayadānavasena paccayadāyakehi bharituṁ asakkuṇeyyo, evaṁ",
  "tika-s0201t1:523_1": "paccayapariyesanavasena attanāpīti vuttaṁ ‘‘attanopiupaṭṭhākānampi dubbharo hotī’’ti.",
  "tika-s0201t1:523_2": "Saddhādeyyassa vinipātavasena pavattiyā aññassa ghare chaḍḍento. Rittapattovāti yesu",
  "tika-s0201t1:523_3": "kulesu paṭipiṇḍavasena pavattati, tesaṁ sabbapacchimaṁ attano yathāladdhaṁ datvā",
  "tika-s0201t1:523_4": "tattha kiñci aladdhā rittapatto vihāraṁ pavisitvā nipajjati jighacchādubbalyenāti",
  "tika-s0201t1:523_5": "adhippāyo. Yathāladdhapaccayaparibhogena, puna pariyesanānāpajjanena attano subharatā,",
  "tika-s0201t1:523_6": "yathāladdhapaccayena avaññaṁ akatvā santosāpattiyā upaṭṭhākānaṁ subharatā veditabbā.",
  "tika-s0201t1:524_0": "Kathāvatthūnīti appicchatādipaṭisaṁyuttānaṁ kathānaṁ vatthūnīti kathāvatthūni, appicchatādayo",
  "tika-s0201t1:524_1": "eva. Tīṇīti tīṇi kathāvatthūni. Abhisallekhikāti ativiya kilese sallikhatīti abhisallekho,",
  "tika-s0201t1:524_2": "appiccha tādiguṇasamudāyo, so etissā atthīti abhisallekhikā, mahicchatādīnaṁ tanubhāvāya",
  "tika-s0201t1:524_3": "yuttarūpā appicchatādipaṭisaṁyuttatā. Cetovinīvaraṇasappāyāti kusalacittuppattiyā",
  "tika-s0201t1:524_4": "nivārakānaṁ nīvaraṇānaṁ dūrībhāvakaraṇena cetovinīvaraṇasaṅkhātānaṁ samathavipassanānaṁ",
  "tika-s0201t1:524_5": "sappāyā. Samathavipassanācittasseva vā vibhūtibhāvakaraṇāya sappāyā upakārikāti cetovinīvaraṇasappāyā.",
  "tika-s0201t1:524_6": "Ekantanibbidāyātiādi yena nibbidādiānisaṁsena ayaṁ kathā abhisallekhikā cetovinīvaraṇasappāyā",
  "tika-s0201t1:524_7": "ca nāma hoti, taṁ dassetuṁ vuttaṁ. Tattha ekantanibbidāyāti ekaṁsena vaṭṭadukkhato",
  "tika-s0201t1:524_8": "nibbindanatthāya. Virāgāya nirodhāyāti tasseva virajjanatthañca nirujjhanatthañca.",
  "tika-s0201t1:524_9": "Upasamāyāti sabbakilesavūpasamāya. Abhiññāyāti sabbassapi abhiññeyyassa abhijānanāya.",
  "tika-s0201t1:524_10": "Sambodhāyāti catumaggasambodhāya. Nibbānāyāti anupādisesanibbānāya. Etesu hi ādito",
  "tika-s0201t1:524_11": "tīhi vipassanā vuttā, puna tīhi maggo, itarena nibbānaṁ. Tena samathavipassanā ādiṁ",
  "tika-s0201t1:524_12": "katvā nibbānapariyosāno ayaṁ sabbo uttarimanussadhammo dasakathāvatthulābhino sambhavatīti",
  "tika-s0201t1:524_13": "dasseti. Paripūressantīti taṁsabhāvato upakārato ca saṁvattissanti. Appicchatādayo",
  "tika-s0201t1:524_14": "hi ekavārauppannā upari tadatthāya saṁvattissanti. Kathāvatthuparipūraṇaṁ sikkhāparipūraṇañca",
  "tika-s0201t1:524_15": "vuttanayeneva veditabbaṁ.",
  "tika-s0201t1:525_0": "Amataṁ nibbānanti anupādisesanibbānadhātuṁ. Itarā pana sekkhāsekkhadhammapāripūriyā",
  "tika-s0201t1:525_1": "paripuṇṇā. Nibbānapāripūri cettha tadāvahadhammapāripūrivasena pariyāyato vuttāti",
  "tika-s0201t1:525_2": "veditabbā. Idāni yāyaṁ appicchatādīnaṁ anukkamaparivuddhiyā guṇapāripūritā, taṁ upamāya",
  "tika-s0201t1:525_3": "sādhento ‘‘seyyathāpī’’tiādimāha. Tattha pāvussakoti vassānamāse uṭṭhito. So hi cirānuppavatti",
  "tika-s0201t1:525_4": "hoti. Pabbatakandarā pabbatesu upaccakādhiccakāpabhavanijjharādinadiyo. Sarasākhāti",
  "tika-s0201t1:525_5": "yattha upariunnatapadesato udakaṁ āgantvā tiṭṭhati ceva sandati ca, te. Kusobbhā",
  "tika-s0201t1:525_6": "khuddakataḷākā. Kunnadiyoti pabbatapādato nikkhantā khuddakanadiyo. Tā hi mahānadiyo",
  "tika-s0201t1:525_7": "otarantiyo paripūrenti. Paramadhammadāyādanti paramaṁ uttamaṁ dhammadāyādabhāvaṁ,",
  "tika-s0201t1:525_8": "paramaṁ dhammadāyajjaṁ vā. Te bhikkhūti te dhammapaṭiggāhake bhikkhū. Sanniyojentoti",
  "tika-s0201t1:525_9": "mūlaguṇehi appicchatādīhi yojento.",
  "tika-s0201t1:526_0": "Uggahetvāti atthato byañjanato ca upadhāraṇavasena gahetvā aviparītaṁ gahetvā. Saṁsandetvāti",
  "tika-s0201t1:526_1": "mama desanānusārena mamajjhāsayaṁ avirajjhitvā. Yathā idheva cintesīti yathā imissā",
  "tika-s0201t1:526_2": "dhammadāyādadesanāya cintesi, evaṁ aññatthāpi dhammathomanatthaṁ gandhakuṭiṁ pavisanto",
  "tika-s0201t1:526_3": "cintesi. Ekajjhāsayāyāti samānādhippāyāya. Matiyāti paññāya. Ayaṁ desanā aggātiādi",
  "tika-s0201t1:526_4": "bhagavā dhammasenāpatiṁ guṇato eva paggaṇhātīti katvā vuttaṁ.",
  "tika-s0201t1:527_0": "Cittagatiyāti cittavasena kāyassa pariṇāmanena ‘‘ayaṁ kāyo idaṁ cittaṁ viya hotū’’ti",
  "tika-s0201t1:527_1": "kāyassa cittena samānagatikatādhiṭṭhānena. Kathaṁ pana kāyo dandhappavattiko lahuparivattanacittena",
  "tika-s0201t1:527_2": "samānagatiko hotīti? Na sabbathā samānagatiko. Yatheva hi kāyavasena cittapariṇāmane",
  "tika-s0201t1:527_3": "cittaṁ sabbathā kāyena samānagatikaṁ na hoti. Na hi tadā cittaṁ sabhāvasiddhena attano",
  "tika-s0201t1:527_4": "khaṇena avattitvā dandhavuttikassa rūpadhammassa khaṇena vattituṁ sakkoti, ‘‘idaṁ",
  "tika-s0201t1:527_5": "cittaṁ ayaṁ kāyo viya hotū’’ti pana adhiṭṭhānena dandhagatikassa kāyassa anuvattanato",
  "tika-s0201t1:527_6": "yāva icchitaṭṭhānappatti, tāva kāyagatiṁ anulomentameva hutvā santānavasena pavattamānaṁ",
  "tika-s0201t1:527_7": "cittaṁ kāyagatikaṁ katvā pariṇāmitaṁ nāma hoti, evaṁ ‘‘ayaṁ kāyo idaṁ cittaṁ viya",
  "tika-s0201t1:527_8": "hotū’’ti adhiṭṭhānena pageva lahusaññāya sukhumasaññāya ca sampāditattā abhāvitiddhipādānaṁ",
  "tika-s0201t1:527_9": "viya dandhaṁ avattitvā yathā lahuṁ katipayacittavāreheva icchitaṭṭhānappatti hoti",
  "tika-s0201t1:527_10": ", evaṁ pavattamāno kāyo cittagatikabhāveneva pariṇāmito nāma hoti, na ekacittakkhaṇeneva",
  "tika-s0201t1:527_11": "pavattiyā. Evañca katvā bāhusamiñjanappasāraṇūpamāpi upacārena vinā suṭṭhutaraṁ yuttā",
  "tika-s0201t1:527_12": "hoti, aññathā dhammatāvilomitā siyā. Na hi dhammānaṁ lakkhaṇaññathattaṁ iddhibalena",
  "tika-s0201t1:527_13": "kātuṁ sakkā, bhāvaññathattameva pana sakkāti.",
  "tika-s0201t1:528_0": "31.Bhagavato adhippāyānurūpaṁ bhikkhūnañca ajjhāsayaṁ ñatvāti vacanaseso. Desakāle",
  "tika-s0201t1:528_1": "viya bhājanampi oloketvā eva mahāthero dhammaṁ katheti. Pakkantassāti idaṁ anādare",
  "tika-s0201t1:528_2": "sāmivacananti dassento ‘‘pakkantassa sato’’tiādimāha. Kittakenāti kena parimāṇena.",
  "tika-s0201t1:528_3": "Taṁ pana parimāṇaṁ yasmā parimeyyassa atthassa paricchindanaṁ hoti, tasmā ‘‘kittāvatāti",
  "tika-s0201t1:528_4": "paricchedavacana’’nti āha. Nukāro pucchāyanti ayaṁ nu-saddo idheva pucchāyaṁ āgatoti",
  "tika-s0201t1:528_5": "katvā vuttaṁ. Nu-saddena hettha jotiyamāno attho kiṁ-saddena parimāṇo attho parimeyyattho",
  "tika-s0201t1:528_6": "ca. Ettha saṁkilesapakkho vivekassa ananusikkhanaṁ āmisadāyādatā, vodānapakkho tassa",
  "tika-s0201t1:528_7": "anusikkhanaṁ dhammadāyādatāti. Tīhi vivekehīti vivekattayaggahaṇaṁ tadantogadhattā",
  "tika-s0201t1:528_8": "vivekapañcakassa. Vivekapañcakaggahaṇe panassa sarūpena kāyaviveko gahito na siyā,",
  "tika-s0201t1:528_9": "tadāyattattā vā satthārā tadā payujjamānavivekadassanavasena ‘‘tīhi vivekehī’’tiādi",
  "tika-s0201t1:528_10": "vuttaṁ. Aññatarampīti kasmā vuttaṁ. Na hi kāyavivekamattena dhammadāyādabhāvo sijjhatīti?",
  "tika-s0201t1:528_11": "Na, vivekadvayasannissayasseva kāyavivekassa idhādhippetattā. Evañca katvā cittavivekaggahaṇampi",
  "tika-s0201t1:528_12": "samatthitaṁ hoti. Na hi lokiyajjhānādhigamamattena nippariyāyato satthudhammadāyādabhāvo",
  "tika-s0201t1:528_13": "icchito, nibbānādhigamena pana so icchito, tasmā sabbāpi sāsane vivekānusikkhanā",
  "tika-s0201t1:528_14": "nibbānapoṇā nibbānapabbhārā nibbānogadhā cāti vuttaṁ ‘‘tiṇṇaṁ vivekānaṁ aññatarampī’’ti.",
  "tika-s0201t1:528_15": "Asati āloke andhakāro viya asati dhammadāyādatāya ekaṁsiyā āmisadāyādatāti āha ‘‘āmisadāyādāva",
  "tika-s0201t1:528_16": "hontī’’ti. Esa nayo sukkapakkhepīti kaṇhapakkhato sādhāraṇavasena labbhamānaṁ atthasāmaññaṁ",
  "tika-s0201t1:528_17": "atidisati, na atthavisesaṁ tassa visadisattā, atthavisesameva vā atidisati visadisūdāharaṇūpāyañāyena.",
  "tika-s0201t1:528_18": "‘‘Tiṇṇaṁ vivekānaṁ aññatara’’nti idaṁ idha na labbhati. Tayopi hi vivekā, tesu eko",
  "tika-s0201t1:528_19": "vā itaradvayasannissayo idha labbhati.",
  "tika-s0201t1:529_0": "Dūratopīti dūraṭṭhānatopi. Tenāha ‘‘tiroraṭṭhatopī’’tiādi. Kāmaṁ ‘‘paṭibhātū’’ti",
  "tika-s0201t1:529_1": "ettha paṭi-saddāpekkhāya ‘‘sāriputta’’nti upayogavacanaṁ, attho pana sāmivacanavaseneva",
  "tika-s0201t1:529_2": "veditabboti dassento āha ‘‘āyasmatoyeva sāriputtassā’’ti. Bhāgo hotūti iminābhāgattho",
  "tika-s0201t1:529_3": "paṭi-saddoti dasseti lakkhaṇādiatthānaṁ idha ayujjanato. Tenāha ‘‘evaṁ saddalakkhaṇena",
  "tika-s0201t1:529_4": "sametī’’ti. Dissatūti ñāṇena dissatu, passatūti vā attho. Upaṭṭhātūti ñāṇassa paccupatiṭṭhatu.",
  "tika-s0201t1:529_5": "Uggahessantīti vācuggataṁ karissanti. Vācuggatakaraṇañhi uggaho. Pariyāpuṇissantīti",
  "tika-s0201t1:529_6": "tasseva vevacanaṁ. Puripucchanādinā vā atthassa citte āpādanaṁ paṭṭhapanaṁ pariyāpuṇanaṁ.",
  "tika-s0201t1:529_7": "Kāraṇavacananti yathāvuttassa kāraṇabhāvena vacanaṁ ‘‘hetumhi karaṇavacana’’nti katvā.",
  "tika-s0201t1:529_8": "Vuttatthapaccāmasanaṁ taṁ-saddena karīyatīti. Tenāha ‘‘yasmā’’tiādi.",
  "tika-s0201t1:530_0": "Ekenevākārenāti āmisadāyādatāsiddhena ādiyatāsaṅkhātena ekeneva pakārena. Tameva",
  "tika-s0201t1:530_1": "hi ākāraṁ sandhāyāha ‘‘bhagavatā vuttamattha’’nti. Aññathā ‘‘satthu pavivittassa",
  "tika-s0201t1:530_2": "viharato sāvakā vivekaṁ nānusikkhantī’ti ekeneva ākārena so attho therenapi vutto.",
  "tika-s0201t1:530_3": "Tīhi ākārehīti āmisadāyādapaṭipadābhūtehi tiṇṇaṁ vivekānaṁ ananusikkhanākārehi. Ettāvatāti",
  "tika-s0201t1:530_4": "‘‘idhāvuso…pe… nānusikkhantī’’ti ettakena kaṇhapakkhe uddesapāṭhena.",
  "tika-s0201t1:531_0": "Vitthārato suvibhatto hoti anavasesato sammadeva niddiṭṭhattā. Nanu ca uddese satthunopi",
  "tika-s0201t1:531_1": "ādiyatā bhagavatā gahitā, sā na niddiṭṭhāti anuyogaṁ sandhāyāha ‘‘so ca kho’’tiādi.",
  "tika-s0201t1:531_2": "Sāvake anuggaṇhantassāti ‘‘āmisadāyādā satthu sāvakā’’ti satthu parappavādapariharaṇatthampi",
  "tika-s0201t1:531_3": "‘‘tumhehi dhammadāyādehi bhavitabba’’nti evaṁ sāvake anukampamānassa. Sāvakānaṁ taṁ",
  "tika-s0201t1:531_4": "na yuttaṁ sāmīciabhāvatoti yojanā. Esa nayoti yadidaṁ ‘‘ettāvatāyaṁ bhagavā’’tiādinā",
  "tika-s0201t1:531_5": "kaṇhapakkhe uddesassa atthavibhāgadassanamukhena sambandhadassanaṁ, esa nayo sukkapakkhepi",
  "tika-s0201t1:531_6": "sambandhadassaneti adhippāyo. Tenāha ‘‘ayaṁ tāvettha anusandhikkamayojanā’’ti, satthārā",
  "tika-s0201t1:531_7": "desitāya uddesadesanāya mahātherena desitāya ca anusandhikkamena sambandhoti attho.",
  "tika-s0201t1:531_8": "Yathānusandhi eva cettha anusandhi veditabbo.",
  "tika-s0201t1:532_0": "Accantapavivittassāti ekantaupadhiviveko viya itarepi viveko satthu ekantikāvāti.",
  "tika-s0201t1:532_1": "Anusikkhanaṁ nāma anu anu pūraṇanti tappaṭikkhepena āha ‘‘na paripūrentī’’ti, na",
  "tika-s0201t1:532_2": "paribrūhentīti attho, na paripūrentīti vā na paripālentīti attho. Yadaggena hi vivekaṁ",
  "tika-s0201t1:532_3": "nānusikkhanti, tadaggena na paribrūhenti, na paripālentīti vā vattabbataṁ labhantīti.",
  "tika-s0201t1:532_4": "Kasmā panettha ‘‘vivekaṁ nānusikkhantī’’ti uddese viya avisesavacane kāyavivekasseva",
  "tika-s0201t1:532_5": "gahaṇaṁ katanti codanaṁ sandhāyāha ‘‘yadi panā’’tiādi. Pucchāyāti pucchāto aviseso",
  "tika-s0201t1:532_6": "siyā vibhāgassa alabbhamānattā vissajjanassa. Nanu ca ‘‘vivekaṁ nānusikkhantī’’ti",
  "tika-s0201t1:532_7": "avisesavacanato pāḷiyaṁ vibhāgo na labbhatevāti? Na, padantarena vibhāvitattā. Tenāha",
  "tika-s0201t1:532_8": "‘‘yesañca dhammāna’’ntiādi. Byākaraṇapakkhoti vissajjanapakkho. Vissajjanañca na",
  "tika-s0201t1:532_9": "pucchā viya avisesajotanā , atha kho yathādhippetatthavibhajananti adhippāyo. Iminā",
  "tika-s0201t1:532_10": "padenāti ‘‘vivekaṁ nānusikkhantī’’ti iminā padena kāyavivekaṁ aparipūriyamānaṁ dassetīti",
  "tika-s0201t1:532_11": "adhippāyo. Cittavivekaṁ upadhivivekanti etthāpi eseva nayo.",
  "tika-s0201t1:533_0": "Ettha ca nappajahantīti pahātabbadhammānaṁ pahānābhāvavacanaṁ pahānalakkhaṇavivekābhāvadīpanaṁ,",
  "tika-s0201t1:533_1": "taṁ vatvā puna ‘‘viveke nikkhittadhurā’’ti vacanaṁ tato sātisayavivekābhāvadīpananti",
  "tika-s0201t1:533_2": "tadubhayavivekābhāvadassanena ‘‘yesañca dhammāna’’ntiādināva pārisesañāyena ‘‘vivekaṁ",
  "tika-s0201t1:533_3": "nānusikkhantī’’ti iminā vivekadvayamūlabhūtakāyavivekābhāvadassanaṁ katanti daṭṭhabbaṁ.",
  "tika-s0201t1:533_4": "Avigatataṇhatāya taṁ taṁ parikkhārajātaṁ bahuṁ lanti ādiyantīti bahulā, bahulā eva",
  "tika-s0201t1:533_5": "bāhulikā yathā ‘‘venayiko’’ti (ma. ni. 1.246; a. ni. 8.11; pārā. 8). Te pana yasmā",
  "tika-s0201t1:533_6": "paccayabahulabhāvāya yuttappayuttā nāma honti, tasmā āha ‘‘cīvarādibāhullāya paṭipannā’’ti.",
  "tika-s0201t1:533_7": "Sikkhāya ādarabhāvābhāvato sithilaṁ adaḷhaṁ gaṇhantīti ‘‘sāthalikā’’ti vuttaṁ. Sithilanti",
  "tika-s0201t1:533_8": "bhāvanapuṁsakaniddeso, sithila-saddena vā samānatthassa sāthala-saddassa vasena ‘‘sāthalikā’’ti",
  "tika-s0201t1:533_9": "padasiddhi veditabbā. Avagamanaṭṭhenāti adhogamanaṭṭhena , orambhāgiyabhāvenāti attho.",
  "tika-s0201t1:533_10": "Upadhiviveketi sabbūpadhipaṭinissaggatāya upadhīhi vivitte. Oropitadhurāti ujjhitussāhā.",
  "tika-s0201t1:534_0": "Aniyamenevāti kiñci visesaṁ anāmasitvā ‘‘sāvakā’’ti aviseseneva. Niyamento‘‘therā’’tiādinā.",
  "tika-s0201t1:534_1": "Dasavasse upādāyāti dasavassato paṭṭhāya. Issariyeti ‘‘seṭṭhiṭṭhānaṁ senāpatiṭṭhāna’’ntiādīsu",
  "tika-s0201t1:534_2": "viya. Acirakkhaṇobhāsena lakkhavedhako akkhaṇavedhi. Ṭhitiyanti avaṭṭhāne. Ṭhānasoti",
  "tika-s0201t1:534_3": "taṅkhaṇeyeva. Tiṭṭhatīti ādhārādheyyabhāvenāti āha ‘‘tadāyattavuttibhāvenā’’ti. Upekkhānubrūhanā",
  "tika-s0201t1:534_4": "sattasaṅkhāresu udāsīnatāpi asaṅkhatādhigamassa upāyoti tabbipariyāyato cīvarādimaṇḍanā",
  "tika-s0201t1:534_5": "na upadhivivekapāripūriyā saṁvattatīti āha ‘‘cīvarapatta…pe… apūrayamānā’’ti. Tatthāti",
  "tika-s0201t1:534_6": "theravāre. Idhāti majjhimanavakavāresu. Tathā hi ‘‘majjhimatherakāle’’tiādi vuttaṁ.",
  "tika-s0201t1:535_0": "32.Imasmiñca kaṇhapakkheti imasmiñca niddesavāre kaṇhapakkhe, na uddesavāre kaṇhapakkhe.",
  "tika-s0201t1:535_1": "Uddesavāre pana kaṇhapakkhe vuttavipariyāyena gahetabbattho ‘‘esa nayo sukkapakkhepī’’ti",
  "tika-s0201t1:535_2": "atidesena dassito. Vuttapaccanīkanayenāti ‘‘kāyavivekaṁ nānusikkhanti na paripūrentī’’tiādinā",
  "tika-s0201t1:535_3": "vuttassa atthassa paccanīkanayena, ‘‘kāyavivekaṁ anusikkhanti paripūrentī’’tiādinā",
  "tika-s0201t1:535_4": "nayena. Etthāti etasmiṁ sukkapakkhe. Saṅkhepoti atthasaṅkhepo. Yojanaparamparāyāti",
  "tika-s0201t1:535_5": "gāmantato dūrabhāvena ekaṁ dve tīṇīti evaṁ yojanānaṁ paṭipāṭiyā. Araññavanapatthānīti",
  "tika-s0201t1:535_6": "araññesu vanasaṇḍabhūtāni. Pantānīti pariyantāni. Upagantuṁ yuttakālo jarājiṇṇakālo",
  "tika-s0201t1:535_7": "gocaragāme dūre gamanāgamanasamatthatābhāvato. ‘‘Evaṁ guṇavantesu dinnaṁ aho sudinna’’nti",
  "tika-s0201t1:535_8": "paccayadāyakānaṁ pasādaṁ janenti. Pāsaṁsāti pasaṁsitabbā. Ayampi mahātherotiādi ekaṁ",
  "tika-s0201t1:535_9": "appamādavihārinaṁ vuddhataraṁ niddisitvā vadantānaṁ vasena vuttaṁ. Paviṭṭho vivekaṭṭhānaṁ.",
  "tika-s0201t1:535_10": "Sāyaṁ nikkhamati yonisomanasikāraṁ upabrūhetvāti adhippāyo. Kasiṇaparikammaṁ karoti,",
  "tika-s0201t1:535_11": "na yaṁ kiñci kiccantaraṁ. Samāpattiyo nibbatteti, na moghamanasikāraṁ. Sabbathātiādito",
  "tika-s0201t1:535_12": "tāva tadaṅgavasena kilesehi cittaṁ vivecento tato vikkhambhanavasena samucchedavasena",
  "tika-s0201t1:535_13": "paṭipassaddhivasenāti sabbappakārena cittavivekaṁ pūreti. Paṁsukūlāni dhāretīti iminā",
  "tika-s0201t1:535_14": "bāhulikatābhāvaṁ dasseti, asithilaṁ sāsanaṁgahetvāti iminā sāthalikatābhāvaṁ, vigatanīvaraṇoti",
  "tika-s0201t1:535_15": "iminā okkamane nikkhittadhurataṁ, phalasamāpattintiādinā pavivekapubbaṅgamataṁ dasseti.",
  "tika-s0201t1:536_0": "33.Tatrāvusoti ettha iti-saddo ādiattho. Tena ‘‘lobho ca pāpako’’tiādinayappavattaṁ",
  "tika-s0201t1:536_1": "uparidesanaṁ anavasesato pariyādiyati. Ko anusandhīti yā sā bhagavatā saṁkilesapakkhena",
  "tika-s0201t1:536_2": "saha dhammadāyādapaṭipattibhāvinī ‘‘dhammadāyādā me, bhikkhave, bhavatha, mā āmisadāyādā’’tiādinā",
  "tika-s0201t1:536_3": "desanā uddiṭṭhā, taṁ ‘‘satthu pavivittassa viharato’’tiādinā ārabhitvā aṭṭhārasavārapaṭimaṇḍitāya",
  "tika-s0201t1:536_4": "niddesadesanāya vibhajitvā tato paraṁ ‘‘tatrāvuso lobho ca pāpako’’tiādinayāya uparidesanāya",
  "tika-s0201t1:536_5": "sambandhaṁ pucchati. Evanti saṁkilesapakkhe ‘‘nappajahantī’’ti pahānābhāvadassanavasena,",
  "tika-s0201t1:536_6": "vodānapakkhe ‘‘pajahantī’’ti pahānasabbhāvadassanavasenāti evaṁ. Aniddhāritasarūpā",
  "tika-s0201t1:536_7": "yaṁ-taṁ-saddehi dhamma-saddena sāmaññato ye pahātabbadhammā vuttā, te sarūpato dassetunti",
  "tika-s0201t1:536_8": "yojanā. Ime teti ettha kasmā lobhādayo eva pahātabbadhammā vuttā, nanu ito aññepi",
  "tika-s0201t1:536_9": "mohadiṭṭhivicikicchādayo pahātabbadhammā santīti? Saccaṁ santi, te pana lobhādīhi",
  "tika-s0201t1:536_10": "tadekaṭṭhatā gahitā eva hontīti vuttā. Atha vā imesaṁyevettha gahaṇe kāraṇaṁ parato āvi bhavissati.",
  "tika-s0201t1:537_0": "Idāni upacayena anusandhiṁ dassetuṁ ‘‘apicā’’tiādi vuttaṁ. Tattha sāvakānaṁ yassa",
  "tika-s0201t1:537_1": "dhammassa dāyādabhāvo satthu abhirucito, so ‘‘cattāro satipaṭṭhāne bhāvetī’’tiādinā",
  "tika-s0201t1:537_2": "akatthetvā ‘‘vivekaṁ anusikkhanti, te ca dhamme pajahanti, na ca bāhulikā’’tiādinā",
  "tika-s0201t1:537_3": "kathitattā heṭṭhā pariyāyeneva dhammo kathitoti vuttaṁ. ‘‘Te ca dhamme nappajahanti,",
  "tika-s0201t1:537_4": "okkamane pubbaṅgamā’’tiādinā āmisaṁ pariyāyenapi kathitaṁ. ‘‘Siyā ca me piṇḍapāto’’tiādinā,",
  "tika-s0201t1:537_5": "‘‘bāhulikā ca hontī’’tiādinā ca āmisaṁ nippariyāyenapi kathitaṁ. Atha vā yāyaṁ bhagavatā",
  "tika-s0201t1:537_6": "āmisadāyādapaṭikkhepanā dhammadāyādatā vuttā, yañca tadatthaṁ vibhajantena mahātherena",
  "tika-s0201t1:537_7": "attanā vivekānusikkhanādi vuttaṁ, tadubhayaṁ hetuvasena vibhāvetuṁ ‘‘tatrāvuso, lobho",
  "tika-s0201t1:537_8": "cā’’tiādi vuttaṁ . Hetunirodhena hi saṁkilesapakkhassa, nirodhahetusampādanena ca",
  "tika-s0201t1:537_9": "vodānapakkhassa tappāpakatā.",
  "tika-s0201t1:538_0": "Atītadesanānidassananti atītāya therena yathādesitāya desanāya ca paccāmasanaṁ. Tenevāha",
  "tika-s0201t1:538_1": "‘‘satthu pavivittassa…pe… desanāyanti vuttaṁ hotī’’ti. Tatthāti yaṁ vuttaṁ visesato",
  "tika-s0201t1:538_2": "‘‘yesaṁ dhammānaṁ satthā pahānamāhā’’ti, etasmiṁ pade. Tattha hi pahātabbadhammā",
  "tika-s0201t1:538_3": "lobhādayo sāmaññato vuttā. Lāmakāti nihīnā. Lobhadosā hi hetuto paccayato sabhāvato",
  "tika-s0201t1:538_4": "phalato nissandato saṁkiliṭṭhapakatikā, āyatiṁ dukkhassa pāpanaṭṭhena vā pāpakā.",
  "tika-s0201t1:538_5": "Lubbhanalakkhaṇoti ārammaṇassa abhigijjhanalakkhaṇo. Tathā hi so lubbhanti tena,",
  "tika-s0201t1:538_6": "sayaṁ vā lubbhati, lubbhanamattameva vā tanti ‘‘lobho’’ti vuccati. Rasādīsu abhisaṅgaraso,",
  "tika-s0201t1:538_7": "apariccāgapaccupaṭṭhāno, saṁyojaniyesu dhammesu assādadassanapadaṭṭhāno. Dussanalakkhaṇoti",
  "tika-s0201t1:538_8": "ārammaṇe byāpajjanalakkhaṇo. Tathā hi so dussanti tena, sayaṁ vā dussati, dussanamattameva",
  "tika-s0201t1:538_9": "vā tanti ‘‘doso’’ti vuccati. Rasādīsu visappanaraso, sanissayadahanaraso vā, dussanapaccupaṭṭhāno,",
  "tika-s0201t1:538_10": "āghātavatthupadaṭṭhāno.",
  "tika-s0201t1:539_0": "Tesūtiādinā dassanena lobhadosānaṁ ekantato pahātabbatādassanaṁ. Āmisadāyādassa paccayānaṁ",
  "tika-s0201t1:539_1": "lābhe hotīti idaṁ lobhassa ārammaṇaggahaṇasabhāvataṁ sandhāya vuttaṁ, taṇhāya vasena",
  "tika-s0201t1:539_2": "pana anugijjhanaṁ sandhāya ‘‘aladdhaṁ patthetī’’ti āha. Alābhe paccayānaṁ āmisadāyādassa",
  "tika-s0201t1:539_3": "hotīti ānetvā yojanā. Alabhantoti ettha ‘‘paccaye’’ti vibhattiṁ pariṇāmetvā yojetabbaṁ.",
  "tika-s0201t1:539_4": "Vighātavāti ‘‘yampicchaṁ na labhati, tampi dukkha’’nti (ma. ni. 1.120; vibha. 190)",
  "tika-s0201t1:539_5": "vacanato icchāvighātavā. Lobho ca deyyadhamme hoti āmisadāyādassāti sambandho. Esa",
  "tika-s0201t1:539_6": "nayo anantarapadepi. Deyyadhammeti ca idaṁ nidassanamattaṁ sattakelāyanādivasenapi",
  "tika-s0201t1:539_7": "tassa lobhuppattisabbhāvato. ‘‘Taṇhaṁ paṭicca pariyesanā, pariyesanaṁ paṭicca lābho’’ti",
  "tika-s0201t1:539_8": "evamādayo nava taṇhāmūlakā. Paripūreti āmisadāyādoti vibhattivipariṇāmo veditabbo.",
  "tika-s0201t1:539_9": "Āvāsamacchariyādīni pañca macchariyāni.",
  "tika-s0201t1:540_0": "Magganti ariyamaggaṁ. So hi kilese mārento gacchati, nibbānatthikehi ca maggīyati,",
  "tika-s0201t1:540_1": "sayaṁ vā sacchikiriyābhisamayavasena nibbānaṁ maggatīti nippariyāyena ‘‘maggo’’ti",
  "tika-s0201t1:540_2": "vuccati. Eko antoti itarena asammisso eko koṭṭhāso, hīnatāya vā lāmakaṭṭhena eko",
  "tika-s0201t1:540_3": "anto. Kāmaṁ aññepi kusaladhammā ete ante asampayogato na upenti, tehi vimuttā eva,",
  "tika-s0201t1:540_4": "ayaṁ pana accantavimuttiyā na upetīti āha ‘‘vimutto etehi antehī’’ti. Tasmāti antadvayavimuttattā.",
  "tika-s0201t1:540_5": "Etesaṁ majjhe bhavattāti idaṁ maggassa ubhayantavimuttatāya eva vuttaṁ, na tappariyāpannatāya,",
  "tika-s0201t1:540_6": "vaṭṭadukkhanissaraṇatthikehi paṭipajjitabbato ca. Tathāti yathā itarena asammissaṭṭhena",
  "tika-s0201t1:540_7": "lāmakaṭṭhena ca lobho eko anto, tathā kāmasukhallikānuyogoti attho. Esa nayo sesesupi.",
  "tika-s0201t1:540_8": "Maggassa anupagamanañca nesaṁ antānaṁ sabbaso appavattikaraṇeneva daṭṭhabbaṁ. Purimanayenāti",
  "tika-s0201t1:540_9": "‘‘ete dve ante na upetī’’tiādinā pubbe vuttanayena.",
  "tika-s0201t1:541_0": "Saccānanti catunnaṁ ariyasaccānaṁ. Dassanapariṇāyakaṭṭhenāti dassanassa pariññābhisamayādibhedassa",
  "tika-s0201t1:541_1": "parito sabbathā nayanaṭṭhena pavattanaṭṭhena. Cakkhukaraṇīti dhammacakkhussa karaṇī",
  "tika-s0201t1:541_2": "nipphādikā. Tayidaṁ satipi paṭipadāya dhammacakkhuto anaññatte avayavavasena sijjhamāno",
  "tika-s0201t1:541_3": "attho samudāyena kato nāma hotīti upacāravasena vuttanti daṭṭhabbaṁ. Tathā hi vakkhati",
  "tika-s0201t1:541_4": "‘‘maggoyeva hi maggatthāya saṁvattati maggena kātabbakiccakaraṇato’’ti. Ñāṇāyāti",
  "tika-s0201t1:541_5": "yāthāvato jānanāya. Tenāha ‘‘viditakaraṇaṭṭhenā’’ti. Visesañātabhāvāpādanañhi viditakaraṇaṁ.",
  "tika-s0201t1:541_6": "Vūpasamanatoti samucchindanavasena vūpasamanato. Dukkhādīnaṁ pariññeyyādibhāvo viya",
  "tika-s0201t1:541_7": "abhiññeyyabhāvopi maggavaseneva pākaṭo hotīti āha ‘‘catunnampi saccānaṁ abhiññeyyabhāvadassanato’’ti,",
  "tika-s0201t1:541_8": "vibhāvanatoti attho. Sambodhoti maggo ‘‘sambujjhati etenā’’ti katvā. Tassatthāyāti",
  "tika-s0201t1:541_9": "maggakiccatthāya. Na hi maggato añño maggakiccakaro atthi. Tenāha ‘‘maggoyeva hī’’tiādi.",
  "tika-s0201t1:541_10": "Atha vā sammādiṭṭhi uppajjamānā sahajātādipaccayabhāvena itare uppādeti, evaṁ sesamaggadhammāpīti",
  "tika-s0201t1:541_11": "evampi maggatthāya saṁvattanaṁ veditabbaṁ. Sacchikiriyāya paccakkhakammāyāti sacchikaraṇasaṅkhātapaccakkhakammāya.",
  "tika-s0201t1:541_12": "Nibbānāyāti vā anupādisesanibbānāya. Upasamāyāti iminā saupādisesanibbānaṁ gahitanti.",
  "tika-s0201t1:541_13": "Ayanti ‘‘sā hi saccāna’’ntiādinā yathāvutto atthanayo. Etthāti ‘‘cakkhukaraṇī’’tiādīsu",
  "tika-s0201t1:541_14": "padesu. Sāro sundaro anapanīto. Ito aññathāti ‘‘dukkhassa pariññāya diṭṭhivisuddhiṁ",
  "tika-s0201t1:541_15": "karotīti cakkhukaraṇī’’tiādinā atthavaṇṇanāpapañco kevalaṁ vitthāratthāya.",
  "tika-s0201t1:542_0": "Ayamevāti ettha ayanti iminā attano aññesañca tassaṁ parisāyaṁ ariyānaṁ maggassa",
  "tika-s0201t1:542_1": "paccakkhabhāvaṁ dasseti. Āsannapaccakkhavācī hi ayaṁ-saddo. Aññamaggapaṭisedhanatthanti",
  "tika-s0201t1:542_2": "aññassa nibbānagāmimaggassa atthibhāvapaṭisedhanatthaṁ. Sattāpaṭikkhepo hi idha paṭisedhanaṁ",
  "tika-s0201t1:542_3": "alabbhamānattā aññassa maggassa. Buddhādīnaṁ sādhāraṇabhāvo anaññatā. Tenāha brahmā sahampati –",
  "tika-s0201t1:543": "‘‘Ekāyanaṁ jātikhayantadassī,",
  "tika-s0201t1:544": "Maggaṁ pajānāti hitānukampī;",
  "tika-s0201t1:545": "Etena maggena tariṁsu pubbe,",
  "tika-s0201t1:546": "Tarissanti ye ca taranti ogha’’nti. (saṁ. ni. 5.384, 409; mahāni. 191; cūḷani. 107, 121; netti. 170);",
  "tika-s0201t1:547_0": "Ārakattāti iminā niruttinayena ariya-saddasiddhimāha. Aripahānāyāti atthavacanamattaṁ.",
  "tika-s0201t1:547_1": "Arayo pāpadhammā yanti apagamanti etenāti ariyo. Ariyena desitoti ettha ariyassa",
  "tika-s0201t1:547_2": "bhagavato ayanti ariyo. Ariyabhāvappaṭilābhāyāti ettha ariyakaro ariyoti uttarapadalopena",
  "tika-s0201t1:547_3": "ariya-saddasiddhi veditabbā. Yasmā maggaṅgasamudāye maggavohāro hoti, samudāyo ca",
  "tika-s0201t1:547_4": "samudāyīhi samannāgato nāma hotīti āha ‘‘aṭṭhahi aṅgehi upetattā’’ti, tasmā attano",
  "tika-s0201t1:547_5": "avayavabhūtāni aṭṭha aṅgāni etassa santīti aṭṭhaṅgiko. Yasmā pana paramatthato aṅgāniyeva",
  "tika-s0201t1:547_6": "maggo, tasmā vuttaṁ ‘‘na ca aṅgavinimutto’’ti yathā ‘‘chaḷaṅgo vedo’’ti. Sadisūdāharaṇaṁ",
  "tika-s0201t1:547_7": "pana dassento ‘‘pañcaṅgikatūriyādīni viyā’’ti āha. Ādi-saddena caturaṅginī senāti",
  "tika-s0201t1:547_8": "evamādīnaṁ saṅgaho. Mārento gacchatīti niruttinayena saddasiddhimāha. Maggatīti gavesati.",
  "tika-s0201t1:547_9": "Ariyamaggo hi nibbānaṁ ārammaṇaṁ karonto taṁ gavesanto viya hotīti. Maggīyati nibbānatthikehi",
  "tika-s0201t1:547_10": "vivaṭṭūpanissayapuññakaraṇato paṭṭhāya tadatthaṁ paṭipattito. Gammatīti etena ādiantavipariyāyena",
  "tika-s0201t1:547_11": "saddasiddhimāha yathā ‘‘kakū’’ti. ‘‘Seyyathidanti nipāto’’ti vatvā tassa sabbaliṅgavibhattivacanasādhāraṇatāya",
  "tika-s0201t1:547_12": "‘‘katamāni tāni aṭṭhaṅgānī’’ti vuttaṁ. Nanu ca aṅgāni samuditāni maggo antamaso sattaṅgavikalassa",
  "tika-s0201t1:547_13": "ariyamaggassa abhāvatoti? Saccametaṁ saccapaṭivedhena, maggapaccayatāya pana yathāsakaṁ",
  "tika-s0201t1:547_14": "kiccakaraṇena paccekampi tāni maggoyevāti āha ‘‘ekamekañhi aṅgaṁ maggoyevā’’ti, aññathā",
  "tika-s0201t1:547_15": "samuditānampi nesaṁ maggakiccaṁ na sambhaveyyāti. Idāni tamevatthaṁ pāḷiyā samatthetuṁ",
  "tika-s0201t1:547_16": "‘‘sammādiṭṭhimaggo ceva hetu cā’’ti vuttaṁ.",
  "tika-s0201t1:548_0": "Sammā aviparītaṁ pariññābhisamayādivasena catunnaṁ saccānaṁ dassanaṁ paṭivijjhanaṁ",
  "tika-s0201t1:548_1": "lakkhaṇaṁ etissāti sammādassanalakkhaṇā. Sammā aviparītaṁ sampayuttadhamme nibbānārammaṇe",
  "tika-s0201t1:548_2": "abhiniropanaṁ appanālakkhaṇaṁ etassāti sammāabhiniropanalakkhaṇo musāvādādīnaṁ visaṁvādanādikiccatāya",
  "tika-s0201t1:548_3": "lūkhānaṁ apariggāhakānaṁ paṭipakkhabhāvato siniddhasabhāvattā sampayuttadhamme, sammāvācappaccayasubhāsitasotārañca",
  "tika-s0201t1:548_4": "janaṁ sammadeva pariggaṇhātīti sammāvācā sammāpariggaho lakkhaṇaṁ etissāti sammāpariggahalakkhaṇā.",
  "tika-s0201t1:548_5": "Yathā kāyikā kiriyā kiñci kattabbaṁ samuṭṭhāpeti, sayañca samuṭṭhahanaṁ ghaṭanaṁ",
  "tika-s0201t1:548_6": "hoti, tathā sammākammantasaṅkhātā viratipīti sammāsamuṭṭhānalakkhaṇo sammākammanto.",
  "tika-s0201t1:548_7": "Sampayuttadhammānaṁ vā ukkhipanaṁ samuṭṭhānaṁ kāyikakiriyāya bhārukkhipanaṁ viya.",
  "tika-s0201t1:548_8": "Jīvamānassa sattassa, sampayuttadhammānaṁ vā suddhi vodānaṁ, ājīvasseva vā jīvitappavattiyā",
  "tika-s0201t1:548_9": "suddhi vodānaṁ etenāti sammāvodānalakkhaṇo sammāājīvo. Kosajjapakkhe patituṁ adatvā",
  "tika-s0201t1:548_10": "sampayuttadhammānaṁ paggaṇhanaṁ anubalappadānaṁ paggaho. Ārammaṇaṁ upagantvā ṭhānaṁ,",
  "tika-s0201t1:548_11": "tassa vā anissajjanaṁ upaṭṭhānaṁ. Ārammaṇe sampayuttadhammānaṁ sammā, samaṁ vā ādhānaṁ",
  "tika-s0201t1:548_12": "samādhānaṁ. Sammā saṅkappeti sampayuttadhamme ārammaṇe abhiniropetīti sammāsaṅkappo.",
  "tika-s0201t1:548_13": "Sammā vadati etāyāti sammāvācā. Sammā karoti etenāti sammākammaṁ, tadeva sammākammanto.",
  "tika-s0201t1:548_14": "Sammā ājīvati etenāti sammāājīvo. Sammā vāyamati ussahati etenāti sammāvāyāmo. Sammā",
  "tika-s0201t1:548_15": "sarati anussaratīti sammāsati. Sammā samādhiyati cittaṁ etenāti sammāsamādhīti evaṁ",
  "tika-s0201t1:548_16": "sammāsaṅkappādīnaṁ nibbacanaṁ veditabbaṁ.",
  "tika-s0201t1:549_0": "Micchādiṭṭhinti sabbampi micchādassanaṁ. Tappaccanīyakileseti ettha taṁ-saddena sammādiṭṭhi.",
  "tika-s0201t1:549_1": "Na hi micchādiṭṭhiyā kilesā paccanīyā, atha kho sammādiṭṭhiyā. Avijjañcāti avijjāggahaṇaṁ",
  "tika-s0201t1:549_2": "tassā saṁkilesadhammānaṁ pamukhabhāvato. Tenāha ‘‘avijjā, bhikkhave, pubbaṅgamā akusalānaṁ",
  "tika-s0201t1:549_3": "dhammānaṁ samāpattiyā’’ti (saṁ. ni. 5.1). Dassananivārakassa sammohassa samugghātena",
  "tika-s0201t1:549_4": "asammohato. Ettha ca micchādiṭṭhiṁ…pe… pajahatīti etena pahānābhisamayaṁ, nibbānaṁ",
  "tika-s0201t1:549_5": "ārammaṇaṁ karotīti etena sacchikiriyābhisamayaṁ, sampayuttadhammetiādinā bhāvanābhisamayaṁ",
  "tika-s0201t1:549_6": "sammādiṭṭhikiccaṁ dasseti. Pariññābhisamayo pana nānantariyatāya atthato vutto eva hotīti daṭṭhabbo.",
  "tika-s0201t1:550_0": "Kathaṁ pana ekameva ñāṇaṁ ekasmiṁ khaṇe cattāri kiccāni sādhentaṁ pavattati. Na hi",
  "tika-s0201t1:550_1": "tādisaṁ loke diṭṭhaṁ, na āgamo vā tādiso atthīti na vattabbaṁ. Yathā hi padīpo ekasmiṁyeva",
  "tika-s0201t1:550_2": "khaṇe vaṭṭiṁ dahati, snehaṁ pariyādiyati, andhakāraṁ vidhamati, ālokañca vidaṁseti,",
  "tika-s0201t1:550_3": "evametaṁ ñāṇanti daṭṭhabbaṁ. Maggasamaṅgissa ñāṇaṁ dukkhepetaṁ ñāṇaṁ, dukkhasamudayepetaṁ",
  "tika-s0201t1:550_4": "ñāṇaṁ , dukkhanirodhepetaṁ ñāṇaṁ, dukkhanirodhagāminiyā paṭipadāyapetaṁ ñāṇanti suttapadaṁ",
  "tika-s0201t1:550_5": "(vibha. 754) ettha udāharitabbaṁ. Yathā ca sammādiṭṭhi pubbabhāge dukkhādīsu visuṁ",
  "tika-s0201t1:550_6": "visuṁ pavattitvā maggakkhaṇe ekāva catunnaṁ ñāṇānaṁ kiccaṁ sādhentī pavattati, evaṁ",
  "tika-s0201t1:550_7": "sammāsaṅkappādayo pubbabhāge nekkhammasaṅkappādināmakā hutvā kāmasaṅkappādīnaṁ pajahanavasena",
  "tika-s0201t1:550_8": "visuṁ visuṁ pavattitvā maggakkhaṇe tiṇṇaṁ catunnañca kiccaṁ sādhentā pavattanti.",
  "tika-s0201t1:550_9": "Sammāsamādhi pana pubbabhāgepi maggakkhaṇepi nānāyeva hutvā pavattatīti kāmañcettha",
  "tika-s0201t1:550_10": "sammādiṭṭhiyā sabbepi pāpadhammā paṭipakkhā, ujuvipaccanīkatādassanavasena pana sammādiṭṭhiyā",
  "tika-s0201t1:550_11": "kiccaniddese micchādiṭṭhiggahaṇaṁ kataṁ. Teneva ca ‘‘tappaccanīyakilese cā’’ti vuttaṁ.",
  "tika-s0201t1:551_0": "Yesaṁ kilesānaṁ anupacchindane sammādiṭṭhi na uppajjeyya, te micchādiṭṭhiyā sahajekaṭṭhatāya",
  "tika-s0201t1:551_1": "tadekaṭṭhāva tappaccanīyakilesā daṭṭhabbā. Sammāsaṅkappādīnaṁ kiccaniddesepi eseva",
  "tika-s0201t1:551_2": "nayo. Sotāpattimaggādivasena cattāro lokuttaramaggabhāvasāmaññena ekato katvā. Lobhadosā",
  "tika-s0201t1:551_3": "samudayasaccaṁ, yassa pana so samudayo taṁ dukkhasaccaṁ, pahānabhāvo maggasaccaṁ,",
  "tika-s0201t1:551_4": "yattha taṁ pahānaṁ, taṁ nirodhasaccanti imāni cattāri saccāni. Kasmā panettha lobhadosānaṁ",
  "tika-s0201t1:551_5": "visuṁ ādito ca gahaṇaṁ? Visuṁ gahaṇaṁ tāva tathābujjhanakānaṁ puggalānaṁ ajjhāsayavasena,",
  "tika-s0201t1:551_6": "imehi lobhadosehi āmisadāyādatā, tappahānena ca dhammadāyādatāti dassanatthaṁ, tadanusārena",
  "tika-s0201t1:551_7": "catusaccayojanāya evaṁ ekekassa niyyānamukhaṁ hotīti dassanatthañca. Sesavāresupi",
  "tika-s0201t1:551_8": "eseva nayo. Ādito gahaṇaṁ pana ativiya oḷārikatāya supākaṭabhāvato vakkhamānānaṁ",
  "tika-s0201t1:551_9": "aññesañca pāpadhammānaṁ mūlabhāvato tadekaṭṭhatāya ca veditabbaṁ.",
  "tika-s0201t1:552_0": "Kujjhanalakkhaṇoti kuppanasabhāvo, cittassa byāpajjanāti attho. Caṇḍikkaṁ luddatā,",
  "tika-s0201t1:552_1": "kururabhāvoti attho. Āghātakaraṇarasoti ‘‘anatthaṁ me acarī’’tiādinā citte āghātassa",
  "tika-s0201t1:552_2": "karaṇaraso. Dussanapaccupaṭṭhānoti saparasantānassa vināsanapaccupaṭṭhāno laddhokāso",
  "tika-s0201t1:552_3": "viya sapatto. Upanandhanaṁ nānappakārassa uparūpari nandhanaṁ viya hotīti katvā.",
  "tika-s0201t1:552_4": "Tathā hesa ‘‘veraappaṭinissajjanaraso, kodhānupabandhabhāvapaccupaṭṭhāno’’ti ca vutto.",
  "tika-s0201t1:552_5": "Aparakāle upanāhotiādīti ādi-saddena ‘‘upanayhanā upanayhitattaṁ āṭhapanā ṭhapanā",
  "tika-s0201t1:552_6": "saṇṭhapanā anusaṁsandanā anuppabandhanā daḷhīkamma’’ntiādīnaṁ (vibha. 891) niddesapadānaṁ",
  "tika-s0201t1:552_7": "atthavaṇṇanaṁ saṅgayhati. Upanāhasamaṅgī hi puggalo verassa anissajjanato ādittapūtialātaṁ",
  "tika-s0201t1:552_8": "viya jalati eva, cittañcassa dhoviyamānaṁ acchacammaṁ viya, masimakkhitapilotikā",
  "tika-s0201t1:552_9": "viya ca na sujjhateva.",
  "tika-s0201t1:553_0": "Paraguṇamakkhanalakkhaṇoti udakapuñchaniyā udakaṁ viya paresaṁ guṇānaṁ makkhanasabhāvo.",
  "tika-s0201t1:553_1": "Tathābhūto cāyaṁ attano kārakaṁ gūthena paharantaṁ gūtho viya paṭhamataraṁ makkheti",
  "tika-s0201t1:553_2": "evāti daṭṭhabbo. Tathā hessa saparasantānesu guṇaṁ makkhetīti makkhoti vuccati. Yugaggāho",
  "tika-s0201t1:553_3": "samadhuraggahaṇaṁ asamānassapi abhūtassa samāropanaṁ. Samabhāvakaraṇaṁ samīkaraṇaṁ.",
  "tika-s0201t1:553_4": "Paresaṁ guṇappamāṇena attano guṇānaṁ upaṭṭhānaṁ paccupaṭṭhapetīti āha ‘‘paresaṁ guṇappamāṇena",
  "tika-s0201t1:553_5": "upaṭṭhānapaccupaṭṭhāno’’ti. Tathā hesa paresaṁ guṇe ḍaṁsitvā viya attano guṇehi same",
  "tika-s0201t1:553_6": "karotīti paḷāsoti vuccati.",
  "tika-s0201t1:554_0": "Parasampattikhīyanaṁ parasampattiyā usūyanaṁ. Issati parasampattiṁ na sahatīti issā.",
  "tika-s0201t1:554_1": "Tathā hesā ‘‘parasampattiyā akkhamanalakkhaṇā’’ti vuccati. Tatthāti parasampattiyaṁ.",
  "tika-s0201t1:554_2": "Anabhiratirasā abhiratipaṭipakkhakiccā. Vimukhabhāvapaccupaṭṭhānā parasampattiṁ passitumpi",
  "tika-s0201t1:554_3": "appadānato. Nigūhanalakkhaṇaṁ attano sampattiyā parehi sādhāraṇabhāvāsahanato. Asukhāyanaṁ",
  "tika-s0201t1:554_4": "na sukhanaṁ dukkhanaṁ, arocananti adhippāyo.",
  "tika-s0201t1:555_0": "Katassa kāyaduccaritādipāpassa paṭicchādanaṁ katapāpapaṭicchādanaṁ. Tassa pāpassa",
  "tika-s0201t1:555_1": "āvaraṇabhāvena paccupatiṭṭhatīti tadāvaraṇapaccupaṭṭhānā, māyā, yāya samannāgato",
  "tika-s0201t1:555_2": "puggalo bhasmachanno viya aṅgāro, udakachanno viya khāṇu, pilotikapaṭicchāditaṁ viya",
  "tika-s0201t1:555_3": "ca satthaṁ hoti. Avijjamānaguṇappakāsanaṁ attani avijjamānasīlādiguṇavibhāvanaṁ,",
  "tika-s0201t1:555_4": "yena sāṭheyyena samannāgatassa puggalassa asantaguṇasambhāvanena cittānurūpakiriyāviharato",
  "tika-s0201t1:555_5": "‘‘evaṁcitto, evaṁkiriyo’’ti dubbiññeyyattā kucchiṁ vā piṭṭhiṁ vā jānituṁ na sakkā. Yato –",
  "tika-s0201t1:556": "‘‘Vāmena sūkaro hoti, dakkhiṇena ajāmigo;",
  "tika-s0201t1:557": "Sarena nelako hoti, visāṇena jaraggavo’’ti. (dī. ni. aṭṭha. 2.296; vibha. aṭṭha. 894; mahāni. aṭṭha. 166) –",
  "tika-s0201t1:558": "Evaṁ vuttayakkasūkarasadiso hoti.",
  "tika-s0201t1:559_0": "Cittassa uddhumātabhāvo thaddhalūkhabhāvo. Appatissayavuttīti anivātavutti. Amaddavākārena",
  "tika-s0201t1:559_1": "paccupatiṭṭhati, amaddavataṁ vā paccupaṭṭhapetīti amaddavatāpaccupaṭṭhāno, thambho,",
  "tika-s0201t1:559_2": "yena samannāgato puggalo gilitanaṅgalasīso viya ajagaro, vātabharitabhastā viya ca",
  "tika-s0201t1:559_3": "thaddho hutvā garuṭṭhāniye ca disvā onamitumpi na icchati, pariyanteneva carati.",
  "tika-s0201t1:559_4": "Karaṇassa uttarakiriyā karaṇuttariyaṁ. Visesato paccanīkabhāvo vipaccanīkatā. Parena",
  "tika-s0201t1:559_5": "hi kismiñci kate taddiguṇaṁ karaṇavasena sārambho pavattati.",
  "tika-s0201t1:560_0": "Seyyādiākārehi unnamanaṁ unnati. Omānopi hi evaṁ karaṇamukhena sampaggahavaseneva",
  "tika-s0201t1:560_1": "pavattati. ‘‘Ahamasmi seyyo’’tiādinā ahaṁkaraṇaṁ sampaggaho ahaṅkāro. Pare abhibhavitvā",
  "tika-s0201t1:560_2": "adhikaṁ unnamanaṁ abbhunnati. Yaṁ sandhāya vuttaṁ ‘‘pubbakāle attānaṁ hīnato dahati",
  "tika-s0201t1:560_3": "aparakāle seyyato’’ti (vibha. 877).",
  "tika-s0201t1:561_0": "Mattabhāvo jātiādiṁ paṭicca cittassa majjanākāro, yassa vā dhammassa vasena puggalo",
  "tika-s0201t1:561_1": "matto nāma hoti, so dhammo mattabhāvo. Madaggāhaṇaraso madassa gāhaṇakicco. Mado",
  "tika-s0201t1:561_2": "hi attano majjanākāraṁ sampayuttadhamme gāhento viya pavattamāno taṁsamaṅgiṁ puggalampi",
  "tika-s0201t1:561_3": "tathā karonto viya hoti. Ahaṅkāravasena puggalaṁ aniṭṭhaṁ karonto cittassa ummādabhāvo",
  "tika-s0201t1:561_4": "viya hotīti ummādapaccupaṭṭhāno. Satiyā aniggaṇhitvā cittassa vossajjanaṁ cittavossaggo,",
  "tika-s0201t1:561_5": "sativirahitoti attho. Yathāvuttassa vossaggassa anuppadānaṁ punappunaṁ vissajjanaṁ",
  "tika-s0201t1:561_6": "vossaggānuppadānaṁ. Imesaṁ kodhādīnaṁ lobhādīnampi vā. Lakkhaṇādīnīti lakkhaṇarasapaccupaṭṭhānāni.",
  "tika-s0201t1:561_7": "Padaṭṭhānaṁ pana dhammantaratāya na gahitaṁ. Nibbacanaṁ ‘‘kujjhatīti kodho, upanayhatīti",
  "tika-s0201t1:561_8": "upanāho’’tiādinā suviññeyyamevāti na vuttaṁ, atthato pana kodho doso eva, tathā upanāho.",
  "tika-s0201t1:561_9": "Pavattiākāramattato hi kato nesaṁ bhedo, makkhapaḷāsasārambhā tadākārappavattā paṭighasahagatacittuppādadhammā,",
  "tika-s0201t1:561_10": "māyāsāṭheyyathambhamadappamādā tadākārappavattā lobhasahagatacittuppādadhammā. Thambho",
  "tika-s0201t1:561_11": "vā mānaviseso cittassa thaddhabhāvena gahetabbato, tathā mado. Tathā hi so ‘‘māno",
  "tika-s0201t1:561_12": "maññanā’’tiādinā vibhaṅge (vibha. 878) niddiṭṭho. Idha pana mānātimānānaṁ visuṁ gahitattā",
  "tika-s0201t1:561_13": "majjanākārena pavattadhammā eva ‘‘mado’’ti gahetabbā. Sesānaṁ dhammantarabhāvo pākaṭo eva.",
  "tika-s0201t1:562_0": "Kasmā panettha ete eva aṭṭha dukā gahitā, kimito aññepi kilesadhammā natthīti? No",
  "tika-s0201t1:562_1": "natthi, ime pana āmisadāyādassa savisesaṁ kilesāya saṁvattantīti taṁ visesaṁ vibhāventena",
  "tika-s0201t1:562_2": "āmisadāyādassa lobhādīnaṁ pavattanākāraṁ dassetuṁ ‘‘visesato’’tiādi āraddhaṁ. Tattha",
  "tika-s0201t1:562_3": "etthāti etesu lobhādīsu. Alabhanto āmisanti adhippāyo. Tatuttari uppanno kodhoti",
  "tika-s0201t1:562_4": "ānetvā sambandhitabbaṁ. Santepīti vijjamānepi. Issatīti issaṁ janeti. Padussatīti",
  "tika-s0201t1:562_5": "tasseva vevacanaṁ. Tathā hi sā ‘‘issati dussati padussatī’’tiādinā niddiṭṭhā. Yasmā",
  "tika-s0201t1:562_6": "vā issaṁ janento ekaṁsato paduṭṭhacitto eva hoti, tasmā ‘‘padussatī’’ti vuttaṁ. Assāti",
  "tika-s0201t1:562_7": "āmisadāyādassa. Evaṁ paṭipannoti evaṁ asantaguṇappakāsanaṁ paṭipadaṁ paṭipanno. Ovadituṁ",
  "tika-s0201t1:562_8": "asakkuṇeyyoti etena thambho nāma dovacassakaraṇo dhammoti dasseti. Kiñci vadati ovādadānavasena.",
  "tika-s0201t1:562_9": "Thambhena…pe… maññantoti iminā ca thambhassa mānavisesabhāvaṁ dasseti, thambhena",
  "tika-s0201t1:562_10": "vā hetunāti attho. Matto samānoti matto honto. Kāma…pe… pamajjatīti etena madavasena",
  "tika-s0201t1:562_11": "ekaṁsato pamādamāpajjatīti dasseti.",
  "tika-s0201t1:563_0": "Evanti iminā āmisadāyādassa lobhādīnaṁ uppattikkamadassaneneva idha pāḷiyaṁ nesaṁ",
  "tika-s0201t1:563_1": "desanākkamopi dassitoti daṭṭhabbo. Na kevalaṁ imeheva, atha kho aññehi ca evarūpehi",
  "tika-s0201t1:563_2": "pāpakehi dhammehi aparimutto hotīti sambandho. Ke pana teti? Atricchatāmahicchatādayoti.",
  "tika-s0201t1:563_3": "Evaṁ mahādīnavā āmisadāyādatāti tato balavataro saṁvego janetabboti ayamettha ovādo",
  "tika-s0201t1:563_4": "veditabbo. Etthāti etasmiṁ sutte. Sabbatthāti sabbesu vāresu. Nibbisesoyevāti eteneva",
  "tika-s0201t1:563_5": "paṭhamataraṁ idha dassitasaccayojanānayena sabbavāresu yojetabboti veditabbo.",
  "tika-s0201t1:564_0": "Ñāṇaparicayapāṭavatthanti maggassa aṭṭhaṅgasattaṅgatādivisesavibhāvanāya ñāṇassa",
  "tika-s0201t1:564_1": "āsevanaṭṭhena paricayo ñāṇaparicayo, tassa paṭubhāvatthaṁ kosallatthaṁ. Etthāti ariyamagge.",
  "tika-s0201t1:564_2": "Bhedoti viseso. Kamoti aṅgānaṁ desanānupubbī. Bhāvanānayoti bhāvanāvidhi. ‘‘Kadāci",
  "tika-s0201t1:564_3": "aṭṭhaṅgiko, kadāci sattaṅgiko’’ti saṅkhepato vuttamatthaṁ vivaranto puna ‘‘ayaṁ hī’’tiādimāha.",
  "tika-s0201t1:564_4": "Tattha lokuttarapaṭhamajjhānavasenāti lokuttarassa paṭhamajjhānassa vasena. Ettha",
  "tika-s0201t1:564_5": "ca keci jhānadhammā maggasabhāvāti ekantato jhānaṁ maggato visuṁ katvā vattuṁ na",
  "tika-s0201t1:564_6": "sakkāti ‘‘lokuttarapaṭhamajjhānasahito’’ti avatvā ‘‘lokuttarapaṭhamajjhānavasena’’icceva",
  "tika-s0201t1:564_7": "vuttaṁ. Atha vā lokuttarapaṭhamajjhānavasenāti lokuttarā hutvā paṭhamajjhānassa vasenāti",
  "tika-s0201t1:564_8": "evamettha attho veditabbo. Ariyamaggo hi vipassanāya pādakabhūtassa, sammasitassa",
  "tika-s0201t1:564_9": "vā paṭhamajjhānassa vasena aṭṭhaṅgiko hoti. Atha vā ajhānalābhino sukkhavipassakassa,",
  "tika-s0201t1:564_10": "jhānalābhino vā pādakamakatvā paṭhamajjhānassa, pakiṇṇakasaṅkhārānaṁ vā sammasane",
  "tika-s0201t1:564_11": "uppanno ariyamaggo aṭṭhaṅgiko hoti, svāssa aṭṭhaṅgikabhāvo paṭhamajjhānikabhāvenāti",
  "tika-s0201t1:564_12": "dassento ‘‘paṭhamajjhānavasenā’’ti āha. Evaṁ ‘‘avasesajjhānavasenā’’ti etthāti yathārahaṁ attho veditabbo.",
  "tika-s0201t1:565_0": "Yadi ariyamaggo sattaṅgikopi hoti, atha kasmā pāḷiyaṁ ‘‘aṭṭhaṅgiko’’icceva vuttanti",
  "tika-s0201t1:565_1": "āha ‘‘ukkaṭṭhaniddesato’’tiādi. Yathā cettha paṭipadāya maggavasena aṭṭhaṅgikasattaṅgikabhedo",
  "tika-s0201t1:565_2": ", evaṁ bojjhaṅgavasena sattaṅgikachaḷaṅgikabhedo veditabbo appītikajjhānavasena chaḷaṅgikattā,",
  "tika-s0201t1:565_3": "maggavasena pana desanā āgatāti svāyaṁ bhedo aṭṭhakathāyaṁ na uddhaṭo. Ito paranti",
  "tika-s0201t1:565_4": "ito aṭṭhaṅgato paraṁ ukkaṁsato, avakaṁsato pana sattaṅgato paraṁ maggaṅgaṁ nāma natthīti.",
  "tika-s0201t1:565_5": "Nanu maggavibhaṅge (vibha. 493-502) pañcaṅgikavāre pañceva maggaṅgāni uddhaṭāni,",
  "tika-s0201t1:565_6": "mahāsaḷāyatane (ma. ni. 3.431) ca ‘‘yā tathābhūtassa diṭṭhi, yo tathābhūtassa saṅkappo,",
  "tika-s0201t1:565_7": "yo tathābhūtassa vāyāmo, yā tathābhūtassa sati, yo tathābhūtassa samādhi, svāssa",
  "tika-s0201t1:565_8": "hoti sammāsamādhī’’ti vatvā pubbabhāgavasena pana ‘‘pubbeva kho panassa kāyakammaṁ",
  "tika-s0201t1:565_9": "vacīkammaṁ ājīvo suparisuddho hotī’’ti sammāvācādayo āgatāti? Saccametaṁ, taṁ pana",
  "tika-s0201t1:565_10": "sammādiṭṭhiādīnaṁ pañcannaṁ kārāpakaṅgānaṁ atirekakiccadassanavasena vuttaṁ, tasmā",
  "tika-s0201t1:565_11": "na ariyamaggo sammāvācādivirahito atthīti ‘‘ito parañhi maggaṅgaṁ natthī’’ti suvuttametanti daṭṭhabbaṁ.",
  "tika-s0201t1:566_0": "Sabbakusalānanti sabbesaṁ kusaladhammānaṁ. Niddhāraṇe cetaṁ sāmivacanaṁ. Kāmāvacarādivasena",
  "tika-s0201t1:566_1": "taṁtaṁkusaladhammesu sā sammādiṭṭhi seṭṭhā. Tassā seṭṭhabhāvena hi ‘‘paññājīviṁ jīvitamāhu",
  "tika-s0201t1:566_2": "seṭṭha’’nti (saṁ. ni. 1.246; su. ni. 184) vuttaṁ, maggasammādiṭṭhiyā pana sabbaseṭṭhabhāve",
  "tika-s0201t1:566_3": "vattabbameva natthi. Kusalavāreti kusaluppattisamaye. Pubbaṅgamā kusalādidhammānaṁ",
  "tika-s0201t1:566_4": "yāthāvasabhāvabodhena sampayuttadhammānaṁ pariṇāyakabhāvato. Tenevāha ‘‘sammādiṭṭhiṁ",
  "tika-s0201t1:566_5": "sammādiṭṭhīti pajānātī’’tiādi. Sā sammādiṭṭhi pabhavo etassāti tappabhavo, sammāsaṅkappo.",
  "tika-s0201t1:566_6": "Sammādassanavasena hi sammāsaṅkappo hoti. Tato abhinibbattānīti tappabhavābhinibbattāni.",
  "tika-s0201t1:566_7": "Tappabhavābhinibbattānipi ‘‘tadabhinibbattānī’’ti vuccanti kāraṇakāraṇepi kāraṇūpacāratoti",
  "tika-s0201t1:566_8": "āha ‘‘tappabhavābhinibbattāni sesaṅgānī’’ti. Tenāha ‘‘sammādiṭṭhissā’’tiādi. Yathā",
  "tika-s0201t1:566_9": "hi sammādassanaṁ sammāvitakkanassa visesapaccayo, evaṁ sammāvitakkanaṁ sammāpariggahassa",
  "tika-s0201t1:566_10": "sammāpariggaho sammāsamuṭṭhānassa, sammāsamuṭṭhānaṁ sammāvodānassa, sammāvodānaṁ",
  "tika-s0201t1:566_11": "sammāvāyāmassa, sammāvāyāmo sammāupaṭṭhānassa, sammāupaṭṭhānaṁ sammādhānassa visesapaccayo,",
  "tika-s0201t1:566_12": "tasmā ‘‘purimaṁ purimaṁ pacchimassa pacchimassa visesapaccayo hotī’’ti iminā visesapaccayabhāvadassanatthena",
  "tika-s0201t1:566_13": "kamena etāni sammādiṭṭhiādīni aṅgāni vuttānīti dassitāni.",
  "tika-s0201t1:567_0": "Bhāvanānayoti samathavipassanānaṁ yuganaddhabhāvena pavatto bhāvanāvidhi. Ayañhi",
  "tika-s0201t1:567_1": "ariyamaggakkhaṇe bhāvanāvidhi. Tassa pana pubbabhāge bhāvanānayo kassaci samathapubbaṅgamo",
  "tika-s0201t1:567_2": "hoti , kassaci vipassanāpubbaṅgamoti. Taṁ vidhiṁ dassetuṁ ‘‘kocī’’tiādi āraddhaṁ.",
  "tika-s0201t1:567_3": "Tattha paṭhamo samathayānikassa vasena vutto, dutiyo vipassanāyānikassa. Tenāha ‘‘idhekacco’’tiādi.",
  "tika-s0201t1:567_4": "Tanti samathaṁ samādhiṁ, jhānadhammeti vā attho. Taṁsampayutteti samādhisampayutte,",
  "tika-s0201t1:567_5": "jhānasampayutte vā dhamme. Ayañca nayo yebhuyyena samathayānikā arūpamukhena, tatthāpi",
  "tika-s0201t1:567_6": "jhānamukhena vipassanābhinivesaṁ karontīti katvā vutto. Vipassanaṁ bhāvayatoti paṭipadāñāṇadassanavisuddhiṁ",
  "tika-s0201t1:567_7": "ārabhitvā yathādhigataṁ taruṇavipassanaṁ vaḍḍhentassa. Maggo sañjāyatīti pubbabhāgiyo",
  "tika-s0201t1:567_8": "lokiyamaggo uppajjati. Āsevati nibbidānupassanāvasena. Bhāveti muñcitukamyatāvasena.",
  "tika-s0201t1:567_9": "Bahulīkaroti paṭisaṅkhānupassanāvasena. Āsevati vā bhayatūpaṭṭhānañāṇavasena. Bahulīkaroti",
  "tika-s0201t1:567_10": "vuṭṭhānagāminivipassanāvasena. Saṁyojanāni pahīyanti,anusayā byantī honti maggapaṭipāṭiyā.",
  "tika-s0201t1:568_0": "Samathaṁ anuppādetvāvāti avadhāraṇena upacārasamādhiṁ nivatteti, na khaṇikasamādhiṁ.",
  "tika-s0201t1:568_1": "Na hi khaṇikasamādhiṁ vinā vipassanā sambhavati. Vipassanāpāripūriyāti vipassanāya",
  "tika-s0201t1:568_2": "paripuṇṇatāya vuṭṭhānagāminibhāvappattiyā. Tatthajātānanti tasmiṁ ariyamaggakkhaṇe",
  "tika-s0201t1:568_3": "uppannānaṁ sammādiṭṭhiādīnaṁ dhammānaṁ. Niddhāraṇe cetaṁ sāmivacanaṁ. Vavassaggārammaṇatoti",
  "tika-s0201t1:568_4": "vavassaggassa ārammaṇatāya. Vavassaggo vossaggo paṭinissaggoti ca apavaggoti ca atthato",
  "tika-s0201t1:568_5": "ekaṁ, nibbānanti vuttaṁ hoti, tasmā nibbānassa ārammaṇakaraṇenāti attho. Cittassa",
  "tika-s0201t1:568_6": "ekaggatāti maggasammāsamādhimāha. Ariyamaggo hi ekanta samāhito asamādhānahetūnaṁ",
  "tika-s0201t1:568_7": "kilesānaṁ samucchedanato. Sesaṁ vuttanayameva.",
  "tika-s0201t1:569_0": "Yuganaddhāvahonti tadā samādhipaññānaṁ samarasatāya icchitabbato. Maggakkhaṇe hi",
  "tika-s0201t1:569_1": "na samathabhāvanāyaṁ viya samādhi, vipassanābhāvanāyaṁ viya ca paññā kiccato adhikā",
  "tika-s0201t1:569_2": "icchitabbā, samarasatāya pana aññamaññassa anativattanaṭṭhena dvepi yuganaddhā viya",
  "tika-s0201t1:569_3": "pavattanti. Tena vuttaṁ ‘‘samathavipassanā yuganaddhāva hontī’’ti.",
  "tika-s0201t1:570": "Dhammadāyādasuttavaṇṇanāya līnatthappakāsanā samattā.",
  "tika-s0201t1:571": "4. Bhayabheravasuttavaṇṇanā",
  "tika-s0201t1:572_0": "34.Evaṁme sutanti bhayabheravasuttaṁ. Ko nikkhepo? Keci tāva evamāhu ‘‘pucchāvasiko",
  "tika-s0201t1:572_1": "nikkhepo’’ti. Duvidhā hi pucchā pākaṭāpākaṭabhedato. Tattha yassā desanāya nimittabhūto",
  "tika-s0201t1:572_2": "ñātuṁ icchito attho kiṁ-saddapubbakena pakāsīyati, sā pākaṭā pucchā yathā ‘‘kiṁsūdha",
  "tika-s0201t1:572_3": "vittaṁ purisassa seṭṭha’’nti evamādi (saṁ. ni. 1.246; su. ni. 183). Yassā pana desanāya",
  "tika-s0201t1:572_4": "nimittabhūto ñātuṁ icchito attho kiṁ-saddarahitena kevaleneva saddapayogena pakāsīyati,",
  "tika-s0201t1:572_5": "sā apākaṭā pucchā. Ñātuṁ icchito hi attho ‘‘pañhā, pucchā’’ti vuccati, tasmāyeva",
  "tika-s0201t1:572_6": "idha ‘‘ye me bho gotamā’’tiādikā apākaṭāti ‘‘pucchāvasiko nikkhepo’’ti. Tayidaṁ akāraṇaṁ,",
  "tika-s0201t1:572_7": "yasmā so brāhmaṇo ‘‘yeme bho gotamā’’tiādīni vadanto na tattha kaṅkhī vicikicchī",
  "tika-s0201t1:572_8": "saṁsayamāpanno avoca, atha kho attanā yathānicchitamatthaṁ bhagavati pasādabhāvabahumānaṁ",
  "tika-s0201t1:572_9": "pavedento kathesi. Tenāha ‘‘bhagavati pasādaṁ alatthā’’tiādi (ma. ni. aṭṭha. 1.34).",
  "tika-s0201t1:572_10": "Vihāreti vihārake nivāse. Avicchinneyevāti pavattamāneyeva. Padadvayassapi vasante",
  "tika-s0201t1:572_11": "evāti attho. Etaṁ purohitaṭṭhānaṁ uṇhīsādikakudhabhaṇḍehi saddhiṁ laddhaṁ, tathā",
  "tika-s0201t1:572_12": "ca ‘‘assa raññā dinna’’nti vadanti. Tenāha ‘‘taṁ tassa raññā dinna’’nti. Brahmanti",
  "tika-s0201t1:572_13": "vedaṁ. So pana mantabrahmakappavasena tividho. Tattha mantā padhānaṁ mūlabhāvato,",
  "tika-s0201t1:572_14": "ye aṭṭhakādīhi pavuttā, itare tannissayena jātā, tena tesaṁyeva gahaṇaṁ ‘‘mante sajjhāyatī’’ti",
  "tika-s0201t1:572_15": ". Te hi guttabhāsitabbatāya ‘‘mantā’’ti vuccanti. Idameva hīti avadhāraṇena ‘‘brahmato",
  "tika-s0201t1:572_16": "jātā’’tiādikaṁ niruttiṁ paṭikkhipati.",
  "tika-s0201t1:573_0": "Yena vā kāraṇenāti (sārattha. ṭī. verañjakaṇḍavaṇṇanāyaṁ 2; saṁ. ni. ṭī. 1.1.1; a.",
  "tika-s0201t1:573_1": "ni. ṭī. 2.2.16) hetumhi idaṁ karaṇavacanaṁ. Hetuattho hi kiriyākāraṇaṁ, na karaṇaṁ",
  "tika-s0201t1:573_2": "viya kiriyattho, tasmā nānappakāraguṇavisesādhigamatthā idha upasaṅkamanakiriyāti",
  "tika-s0201t1:573_3": "‘‘annena vasatī’’tiādīsu viya hetuatthamevetaṁ karaṇavacanaṁ yuttaṁ, na karaṇatthaṁ",
  "tika-s0201t1:573_4": "tassa ayujjamānattāti vuttaṁ ‘‘yena vā kāraṇenā’’tiādi. Bhagavato satatappavattaniratisayasāduvipulāmatarasasaddhammaphalatāya",
  "tika-s0201t1:573_5": "sāduphalaniccaphalitamahārukkhena bhagavā upamito, sāduphalūpabhogādhippāyaggahaṇeneva",
  "tika-s0201t1:573_6": "hi mahārukkhassa sāduphalatā gahitāti.",
  "tika-s0201t1:574_0": "Upasaṅkamīti upasaṅkanto. Sampattukāmatāya hi kiñci ṭhānaṁ gacchanto taṁtaṁpadesātikkamanena",
  "tika-s0201t1:574_1": "upasaṅkami, upasaṅkantoti vā vattabbataṁ labhati. Tenāha ‘‘gatoti vuttaṁ hotī’’ti,",
  "tika-s0201t1:574_2": "upagatoti attho. Upasaṅkamitvāti pubbakālakiriyāniddesoti āha ‘‘upasaṅkamanapariyosānadīpana’’nti.",
  "tika-s0201t1:574_3": "Tatoti yaṁ ṭhānaṁ patto ‘‘upasaṅkamī’’ti vutto, tato upagataṭṭhānato. Yathā khamanīyādīni",
  "tika-s0201t1:574_4": "pucchantoti (saṁ. ni. ṭī. 1.1.112) yathā bhagavā ‘‘kacci te brāhmaṇa khamanīyaṁ,",
  "tika-s0201t1:574_5": "kacci yāpanīya’’ntiādinā khamanīyādīni pucchanto tena brāhmaṇena saddhiṁ samappavattamodo",
  "tika-s0201t1:574_6": "ahosi pubbabhāsitāya, tadanukaraṇena evaṁ sopi brāhmaṇo bhagavatā saddhiṁ samappavattamodo",
  "tika-s0201t1:574_7": "ahosīti yojanā. Taṁ pana samappavattamodataṁ upamāya dassetuṁ ‘‘sītodakaṁ viyā’’tiādi",
  "tika-s0201t1:574_8": "vuttaṁ. Tattha sammoditanti saṁsanditaṁ. Ekībhāvanti sammodanakiriyāya samānataṁ",
  "tika-s0201t1:574_9": "ekarūpataṁ. Khamanīyanti ‘‘idaṁ catucakkaṁ navadvāraṁ sarīrayantaṁ khaṇabhaṅguratāya",
  "tika-s0201t1:574_10": "sabhāvato dussahaṁ, kacci khamituṁ sakkuṇeyya’’nti pucchati. Yāpanīyanti paccayāyattavuttikaṁ",
  "tika-s0201t1:574_11": "cirappabandhasaṅkhātāya yāpanāya kacci yāpetuṁ sakkuṇeyyaṁ. Sīsarogādiābādhābhāvena",
  "tika-s0201t1:574_12": "kacci appābādhaṁ. Dukkhajīvikābhāvena kacci appātaṅkaṁ. Taṁtaṁkiccakaraṇe uṭṭhānasukhatāya",
  "tika-s0201t1:574_13": "kacci lahuṭṭhānaṁ. Tadanarūpabalayogato kacci balaṁ. Sukhavihārasabbhāvena kacci",
  "tika-s0201t1:574_14": "phāsuvihāro atthīti tattha tattha kacci-saddaṁ yojetvā attho veditabbo.",
  "tika-s0201t1:575_0": "Balavappattā pīti pītiyeva. Taruṇapīti pāmojjaṁ. Sammodanaṁ janeti karotīti sammodanikaṁ,",
  "tika-s0201t1:575_1": "tadeva sammodanīyanti āha ‘‘sammodajananato’’ti. Sammoditabbato sammodanīyanti imaṁ",
  "tika-s0201t1:575_2": "pana atthaṁ dassento ‘‘sammodituṁ yuttabhāvato’’ti āha. Saritabbabhāvatoti anussaritabbabhāvato.",
  "tika-s0201t1:575_3": "‘‘Saraṇīya’’nti vattabbe dīghaṁ katvā ‘‘sāraṇīya’’nti vuttaṁ. Suyyamānasukhatoti",
  "tika-s0201t1:575_4": "āpāthamadhurataṁ āha, anussariyamānasukhatoti vimaddaramaṇīyataṁ. Byañjanaparisuddhatāyāti",
  "tika-s0201t1:575_5": "sabhāvaniruttibhāvena tassā kathāya vacanacāturiyamāha, atthaparisuddhatāyāti atthassa",
  "tika-s0201t1:575_6": "nirupakkilesataṁ. Anekehi pariyāyehīti anekehi kāraṇehi.",
  "tika-s0201t1:576_0": "Abhidūraaccāsannapaṭikkhepena nātidūranāccāsannaṁ nāma gahitaṁ, taṁ pana avakaṁsato",
  "tika-s0201t1:576_1": "ubhinnaṁ pasāritahatthasaṅghaṭṭanena daṭṭhabbaṁ. Gīvaṁ pasāretvāti gīvaṁ parivattanavasena pasāretvā.",
  "tika-s0201t1:577_0": "Yemeti ettha sandhivasena ikāralopoti dassento ‘‘ye ime’’tiādimāha. Uccākulīnatāya",
  "tika-s0201t1:577_1": "jātivasena abhijātā jātikulaputtā. Tenāha ‘‘uccākulappasutā’’ti. Ācārasampattiyā",
  "tika-s0201t1:577_2": "abhijātā ācārakulaputtā. Tenāha ‘‘ācārasampannā’’ti. Yattha katthaci apākaṭepi kule.",
  "tika-s0201t1:577_3": "Tena brāhmaṇena adhippetā bhikkhūsu duvidhāpi saṁvijjantīti āha ‘‘idha pana dvīhipi",
  "tika-s0201t1:577_4": "kāraṇehi kulaputtāyevā’’ti.",
  "tika-s0201t1:578_0": "Saddhāti idaṁ karaṇatthe paccattavacananti āha ‘‘saddhāyā’’ti, saddhāti vā saddahitvāti",
  "tika-s0201t1:578_1": "attho. Imasmiṁ pakkhe pāḷiyaṁ ya-kāralopena niddesoti daṭṭhabbaṁ. Agāratoti agāravāsato,",
  "tika-s0201t1:578_2": "uttarapadalopena, nissayūpacārena vā ayaṁ niddesoti. Bhikkhanasīlatādilakkhaṇo bhikkhubhāvo",
  "tika-s0201t1:578_3": "pabbajjāsahacaritāya saddhiṁ bhikkhubhāvaṁ anvācinantoti āha ‘‘pabbajjaṁ bhikkhubhāvañcā’’ti.",
  "tika-s0201t1:578_4": "Kammavācālakkhaṇe pana bhikkhubhāve adhippete samuccayattho ca-saddo daṭṭhabbo. Anagārassa",
  "tika-s0201t1:578_5": "bhāvoti etena pabbajjānissito suvisuddho sīlācāraguṇaviseso gahito, kasigorakkhādikammapaṭikkhepo",
  "tika-s0201t1:578_6": "idha anuppādādīhi veditabbo. Sesaggahaṇe pana saraṇagamanādivasena pabbajjāya, saraṇagamanādivasena",
  "tika-s0201t1:578_7": "upasampadāya ca anekabhedattā āha ‘‘sabbathāpī’’ti, tena tena pakārenāti attho. Puratogāmitā",
  "tika-s0201t1:578_8": "paṭipattigamanena, na kāyagamanenāti āha ‘‘nāyako’’ti , sammāpaṭipattiyā nibbānasampāpakoti",
  "tika-s0201t1:578_9": "attho. Hitakiriyāyāti diṭṭhadhammikādihitacariyāya. Gāhaṇaṁ adhisīlādīsu accantāya",
  "tika-s0201t1:578_10": "niyojanaṁ, na kathanamattanti dassento ‘‘gāhetā’’ti vatvā ‘‘sikkhāpetā’’ti āha. Diṭṭhānugatinti",
  "tika-s0201t1:578_11": "diṭṭhiyā anugamananti dassento ‘‘dassanānugati’’nti vatvā sikkhāttayasaṅgahaṁ bhagavato",
  "tika-s0201t1:578_12": "sāsanaṁ tena diṭṭhattā diṭṭhi, tassa tasseva khamanavasena khanti, ruccanavasena",
  "tika-s0201t1:578_13": "ruci, taṁdiṭṭhikhantirucikāva bhagavato sāvakāti āha ‘‘yaṁdiṭṭhiko’’tiādi.",
  "tika-s0201t1:579_0": "Esa kira alatthāti sambandho. Devaputte viyātiādi kassaci pārijuññassa abhāvadīpanato",
  "tika-s0201t1:579_1": "‘‘saddhāyā’’tiādinā vuttassa pabbajitabhāvassa pākaṭīkaraṇaṁ. Saddhāya gharā nikkhamma",
  "tika-s0201t1:579_2": "pabbajitvāti idaṁ haṭṭhapahaṭṭhādibhāvassa kāraṇavacanaṁ. Ghāsacchādanaparamatāya",
  "tika-s0201t1:579_3": "santuṭṭheti idaṁ anussaṅkitāparisaṅkitatāya kāraṇavacananti daṭṭhabbaṁ.",
  "tika-s0201t1:580_0": "Evametantiādinā āmeḍitavacanaṁ sampahaṁsanavasena, pasādavasena vā katanti daṭṭhabbaṁ.",
  "tika-s0201t1:580_1": "Tathā hi evaṁ-saddo sampaṭicchanattho abbhanumodanattho ca vutto. Mamanti upayogatthe",
  "tika-s0201t1:580_2": "sāmivacanaṁ, nipātapadaṁ vā etaṁ ‘‘ma’’nti iminā samānatthanti daṭṭhabbaṁ. Ādīnīti",
  "tika-s0201t1:580_3": "ādi-saddena najīvikāpakatādiṁ saṅgaṇhāti īdisānaṁyevāti saddhāpabbajjāya vibhāvitaanabhijjhāluādisabhāvānaṁyeva,",
  "tika-s0201t1:580_4": "na itaresaṁ abhijjhālusabhāvānaṁ. Vuttañhetaṁ –",
  "tika-s0201t1:581_0": "‘‘Saṅghāṭikaṇṇe cepi me, bhikkhave, bhikkhu gahetvā piṭṭhito piṭṭhito anubandho assa",
  "tika-s0201t1:581_1": "pade padaṁ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo",
  "tika-s0201t1:581_2": "muṭṭhassati asampajāno asamāhito vibbhantacitto pākaṭindriyo, atha kho ārakāva mama",
  "tika-s0201t1:581_3": "ahañca tassā’’ti (itivu. 92).",
  "tika-s0201t1:582_0": "Ajjhogāhetvā adhippetatthaṁ sambhavituṁ sādhetuṁ dukkhānīti durabhisambhavāni. Aṭṭhakathāyaṁ",
  "tika-s0201t1:582_1": "pana tattha nivāsoyeva dukkhoti dassetuṁ ‘‘sambhavituṁ dukkhāni dussahānī’’ti vuttaṁ.",
  "tika-s0201t1:582_2": "Araññavanapatthānīti araññalakkhaṇappattāni vanasaṇḍāni. Vanapattha-saddo hi saṇḍabhūte",
  "tika-s0201t1:582_3": "rukkhasamūhepi vattatīti araññaggahaṇaṁ. Kiñcāpīti anujānanasambhāvanatthe nipāto.",
  "tika-s0201t1:582_4": "Kiṁ anujānāti? Nippariyāyato araññābhāvaṁ ‘‘gāmato bahi arañña’’nti. Tenāha ‘‘nippariyāyenā’’tiādi.",
  "tika-s0201t1:582_5": "Kiṁ sambhāveti? Āraññakaṅganipphādakattaṁ. Yañhi āraññakaṅganipphādakaṁ, taṁ visesato",
  "tika-s0201t1:582_6": "‘‘arañña’’nti vuttanti. Tenevāha ‘‘yaṁ taṁ pañcadhanusatika’’ntiādi. Nikkhamitvā",
  "tika-s0201t1:582_7": "bahiindakhīlāti indakhīlato bahi nikkhamitvā, tato bahi paṭṭhāyāti attho. Bahi indakhīlāti",
  "tika-s0201t1:582_8": "yattha dve tīṇi indakhīlāni, tattha bahiddhā indakhīlato paṭṭhāya, yattha taṁ natthi,",
  "tika-s0201t1:582_9": "tattha tadarahaṭṭhānato paṭṭhāyāti vadanti. Yasmā bahi indakhīlato paṭṭhāya manussūpacāre",
  "tika-s0201t1:582_10": "bhayabheravaṁ natthi, tasmā idha nādhippetanti daṭṭhabbaṁ.",
  "tika-s0201t1:583_0": "Gāmantanti gāmasamīpaṁ. Anupacāraṭṭhānanti niccakiccavasena nupacaritabbaṭṭhānaṁ.",
  "tika-s0201t1:583_1": "Tenāha ‘‘yattha na kasīyati na vapīyatī’’ti. Pantānīti iminā ‘‘pariyantāna’’nti imassa",
  "tika-s0201t1:583_2": "pariyāyassa idha pāḷiyaṁ gahitattā vuttaṁ ‘‘pariyantānanti imamekaṁ pariyāyaṁ ṭhapetvā’’ti.",
  "tika-s0201t1:583_3": "Dūrānanti pana ayaṁ pariyāyo ṭhapetabbo siyā tassāpi ‘‘pantānī’’ti imināva atthato",
  "tika-s0201t1:583_4": "gahitattā, tathā sati ‘‘na manussūpacārāna’’nti edisānampi ṭhapetabbatā āpajjati,",
  "tika-s0201t1:583_5": "tasmā saddato eva ṭhapanaṁ daṭṭhabbaṁ. Pavivekanti pakārato, pakārehi vā vivecanaṁ,",
  "tika-s0201t1:583_6": "rūpādiputhuttārammaṇe pakārato gamanādiiriyāpathappakārehi attano kāyassa vivecanaṁ",
  "tika-s0201t1:583_7": "gacchatopi tiṭṭhatopi nisajjatopi ekasseva pavattati. Teneva hi vivecetabbānaṁ vivecanākārassa",
  "tika-s0201t1:583_8": "ca bhedato bahuvidhattā te ekattena gahetvā ‘‘paviveka’’nti ekavacanena vuttaṁ. Dukkaraṁ",
  "tika-s0201t1:583_9": "pavivekanti vā pavivekaṁ kattuṁ na sukhanti attho. Ekībhāveti ekikabhāve. Dvayaṁdvayārāmoti",
  "tika-s0201t1:583_10": "dvinnaṁ dvinnaṁ bhāvābhirato. Haranti viyāti saṁharanti viya vighātuppādanena. Tenāha",
  "tika-s0201t1:583_11": "‘‘ghasanti viyā’’ti, bhayasantāsuppādanena khādituṁ āgatā yakkharakkhasapisācādayo",
  "tika-s0201t1:583_12": "viyāti adhippāyo. Īdisassāti aladdhasamādhino. Tiṇapaṇṇamigādisaddehīti vāteritānaṁ",
  "tika-s0201t1:583_13": "tiṇapaṇṇādīnaṁ migapakkhiādīnañca bhiṁsanakehi bheravehi saddehi vividhehi ca aññehi",
  "tika-s0201t1:583_14": "khāṇuādīhi yakkhādiākārehi upaṭṭhitehi bhiṁsanakehi. Evaṁ dukkaraṁ durabhisambhavaṁ",
  "tika-s0201t1:583_15": "nāma karonto aho acchariyā eteti vimhito.",
  "tika-s0201t1:584": "Kāyakammantavārakathāvaṇṇanā",
  "tika-s0201t1:585_0": "35.Soḷasasuṭhānesūti ‘‘ye kho kecī’’tiādinā pāḷiyaṁ vakkhamānesu soḷasasu kāraṇesu.",
  "tika-s0201t1:585_1": "Aparisuddhakāyakammantatādayo araññe viharantānaṁ cittutrāsanimittatāya visesato",
  "tika-s0201t1:585_2": "vikkhepāvahā, parisuddhakāyakammantatādayo pana tadabhāvato tesaṁ avikkhepāvahā.",
  "tika-s0201t1:585_3": "Tenāha ‘‘aparisuddhakāyakammantasandosahetū’’tiādi. Soḷasasūti ca vodānapakkhaṁyeva",
  "tika-s0201t1:585_4": "gahetvā vuttaṁ. Saṁkilesaggahaṇampi yāvadeva vodānadassanatthanti. Ārammaṇapariggaharahitānanti",
  "tika-s0201t1:585_5": "aparisuddhakāyakammantādikassa araññe diṭṭhassa tassa ārammaṇassa ‘‘ye kho kecī’’tiādinā",
  "tika-s0201t1:585_6": "pāḷiyaṁ āgatanayena pariggaṇhanañāṇarahitānaṁ. Ārammaṇapariggahayuttānanti ettha",
  "tika-s0201t1:585_7": "vuttavipariyāyena attho veditabbo. Attanāti bhagavantaṁ sandhāya vadati, sayanti",
  "tika-s0201t1:585_8": "attho. Tādisoti ārammaṇapariggahayutto.",
  "tika-s0201t1:586_0": "Sambujjhati etenāti sambodho, ariyamaggoti āha ‘‘ariyamaggappattito’’ti. Aggamaggādhigamādhīno",
  "tika-s0201t1:586_1": "buddhānaṁ sabbaññutaññāṇādhigamoti āha ‘‘anabhisambuddhassāti appaṭividdhacatusaccassā’’ti.",
  "tika-s0201t1:586_2": "Anavasesato ñeyyaṁ, bujjhituṁ arahatīti bodhi, mahāvīriyatādinā tattha visesayogato",
  "tika-s0201t1:586_3": "sattoti āha ‘‘bujjhanakasattassā’’ti. Tenāha ‘‘sammāsambodhi’’ntiādi. Niyatabhāvappattito",
  "tika-s0201t1:586_4": "paṭṭhāya mahāsattā yathā mahābodhiyānapaṭipadā hānabhāgiyā, ṭhitibhāgiyā vā na hoti,",
  "tika-s0201t1:586_5": "atha kho visesabhāgiyā nibbedhabhāgiyā ca hoti, tathā paṭipajjanato bodhiyaṁ ninnagoṇapabbhārā",
  "tika-s0201t1:586_6": "evāti āha ‘‘bodhiyā vā sattasseva laggassevā’’ti. Tenāha ‘‘dīpaṅkarassa hī’’tiādi.",
  "tika-s0201t1:586_7": "Aṭṭhadhammasamodhānenāti –",
  "tika-s0201t1:587": "‘‘Manussattaṁ liṅgasampatti, hetu satthāradassanaṁ;",
  "tika-s0201t1:588": "Pabbajjā guṇasampatti, adhikāro ca chandatā’’ti. (bu. vaṁ. 2.59) –",
  "tika-s0201t1:589": "Imesaṁ abhinīhārassa aṅgabhūtānaṁ aṭṭhannaṁ dhammānaṁ samodhānena samavadhānena.",
  "tika-s0201t1:590_0": "Pabbajjūpagatāti pabbajjaṁ upagatā. Tena pabbajjāmattena samaṇā, na samitapāpatāyāti",
  "tika-s0201t1:590_1": "dasseti. Jātimattena idha brāhmaṇāti adhippetāti āha ‘‘bhovādino vā’’ti. Te hi ‘‘bho",
  "tika-s0201t1:590_2": "bho’’ti vadanasīlā, tenāha ‘‘bhovādī nāma so hoti, sace hoti sakiñcano’’ti (dha.",
  "tika-s0201t1:590_3": "pa. 396; su. ni. 625). Pāṇātipātādināti ādi-saddena adinnādānaṁ abrahmacariyañca",
  "tika-s0201t1:590_4": "saṅgaṇhāti. Aparisuddhenāti ca visesanaṁ kāyakammantāpekkhāya, na pāṇātipātādiapekkhāya.",
  "tika-s0201t1:590_5": "Na hi pāṇātipātādiko tassa pubbabhāgapayogo ca koci parisuddho nāma atthi. Bhāyanaṭṭhena",
  "tika-s0201t1:590_6": "bhayaṁ, bhīrutāvahaṭṭhena bheravaṁ. Sandosahetūti sadosahetu. Sa-saddo hi idha sānusāro",
  "tika-s0201t1:590_7": "vutto. Tenāha ‘‘attano dosassa hetū’’ti. Ekantena cittutrāsalakkhaṇassa bhayassa",
  "tika-s0201t1:590_8": "vasena ‘‘sāvajja’’nti vuttaṁ. Cittutrāso hi ekantasāvajjo bhāyanaṭṭhena bhayañcāti.",
  "tika-s0201t1:590_9": "Akkhemanti idaṁ ubhayavasena. Cittutrāsopi hi sarīracittānaṁ anatthāvahato akkhema,",
  "tika-s0201t1:590_10": "tathā bhayānakārammaṇampīti. Aṭṭhakathāyaṁ pana atthadvayaṁ yathāsaṅkhyaṁ yojitaṁ.",
  "tika-s0201t1:590_11": "Sayaṁ parikappitabhayānakārammaṇanimittaṁ cittutrāsasamuppādanavasena ānentā bhayabheravaṁ",
  "tika-s0201t1:590_12": "avhāyanti viya hontīti vuttaṁ ‘‘avhāyantīti pakkosantī’’ti. Teti māritamanussānaṁ",
  "tika-s0201t1:590_13": "ñātimittādayo. Gacchaṁ gahanabhūtaṁ mahantaṁ kaṇṭakasaṇḍaṁ, gumbaṁ nātimahantanti",
  "tika-s0201t1:590_14": "vadanti. Gacchanti pana tiṇavanaṁ veditabbaṁ, ‘‘gacche ruḷhatiṇe’’ti vuttaṁ, gumbaṁ",
  "tika-s0201t1:590_15": "kaṇṭakalatādibharitāviruḷhaṁ. Baddhā vadhitā viyāti baddhā hutvā tāḷiyamānā viya.",
  "tika-s0201t1:591_0": "‘‘Na kho panāti ettha khoti avadhāraṇatthe nipāto, panā’’ti visesatthe. Tenetaṁ dasseti",
  "tika-s0201t1:591_1": "‘‘aññe samaṇabrāhmaṇā viya ahaṁ aparisuddhakāyakammanto hutvā araññavanapatthāni",
  "tika-s0201t1:591_2": "pantāni senāsanāni na kho pana paṭisevāmi, parisuddhakāyakammantoyeva pana hutvā",
  "tika-s0201t1:591_3": "tāni paṭisevāmī’’ti. Evaṁ vā ettha atthayojanā veditabbā. ‘‘Parisuddhakāyakammantohamasmī’’ti",
  "tika-s0201t1:591_4": "hi tena avadhāraṇena vibhāvitatthadassanaṁ. Tesamahaṁ aññataroti tāya parisuddhakāyakammatāya",
  "tika-s0201t1:591_5": "tesaṁ ariyānaṁ ahaṁ aññataroti kāyakammapārisuddhiyā mahāsatto attānaṁ ariyesu pakkhipati.",
  "tika-s0201t1:591_6": "Paramasallekhabhāvappattā hi tadā bodhisattassa kāyakammapārisuddhi , tathā vacīkammādipārisuddhi,",
  "tika-s0201t1:591_7": "yato māro randhagavesī hutvā chabbassāni nirantaraṁ anubandho antaraṁ na labhati. Tenāha –",
  "tika-s0201t1:592": "‘‘Satta vassāni bhagavantaṁ, anubandhiṁ padāpadaṁ;",
  "tika-s0201t1:593": "Otāraṁ nādhigacchissaṁ, sambuddhassa satīmato’’ti. (su. ni. 448);",
  "tika-s0201t1:594_0": "Bhiyyoti adhikaṁ savisesaṁ, uparūpari vā. Bhītatasitā bhayūpaddavena chambhitasarīrā",
  "tika-s0201t1:594_1": "haṭṭhalomā honti, abhītātasitā pana bhayūpaddavābhāvato ahaṭṭhalomā khemena sotthinā",
  "tika-s0201t1:594_2": "tiṭṭhantīti tesaṁ khemappatti sotthibhāvo vā pannalomatāya pākaṭo hotīti pāḷiyaṁ",
  "tika-s0201t1:594_3": "‘‘palloma’’nti vuttaṁ. Tenāha ‘‘pannalomata’’ntiādi. Ettha ca bhiyyo pallomamāpādiṁ",
  "tika-s0201t1:594_4": "araññe vihārāyāti paṭiññāniddeso. Parisuddhakāyakammantohamasmīti hetudassanaṁ. ‘‘Ye",
  "tika-s0201t1:594_5": "hi vo ariyā’’ti sadisūdāharaṇadassanaṁ. Ye kho keci samaṇā vā brāhmaṇā vāti visadisūdāharaṇadassanaṁ.",
  "tika-s0201t1:594_6": "Sesāni anvayabyatirekavibhāvanānīti daṭṭhabbanti ayamettha yuttivibhāvanā. Iminā",
  "tika-s0201t1:594_7": "nayena sesavāresupi yuttivibhāvanā veditabbā.",
  "tika-s0201t1:595": "Kāyakammantavārakathāvaṇṇanā niṭṭhitā.",
  "tika-s0201t1:596": "Vacīkammantavārādikathāvaṇṇanā",
  "tika-s0201t1:597_0": "36.Aparisuddhena musāvādādināti ettha yaṁ vattabbaṁ, taṁ heṭṭhā vuttanayameva. Ādi-saddena",
  "tika-s0201t1:597_1": "pana saṅgahitaṁ tesañca musāvādādīnaṁ pavattibhedaṁ bhayabheravāvhānamukhena dassetuṁ",
  "tika-s0201t1:597_2": "‘‘katha’’ntiādi vuttaṁ. Tattha yaṁ vattabbaṁ, taṁ heṭṭhā vuttameva.",
  "tika-s0201t1:598_0": "Bhaṇḍesūti saviññāṇakāviññāṇakesu bhaṇḍesu. Uppādetvāti attano pariṇāmavasena abhijjhāsaṅkhātaṁ",
  "tika-s0201t1:598_1": "visamalobhaṁ uppādetvā. Kujjhitvāti vināsacintāvasena parassa kujjhitvā. Evañhi nesaṁ",
  "tika-s0201t1:598_2": "‘‘yesaṁ aparajjhimhā, te idāni anubandhitvā’’tiādinā pacchā āsaṅkuppatti siyā. ‘‘Ete",
  "tika-s0201t1:598_3": "amhākaṁ pariggahavatthuṁ gahetukāmā maññe, vināsaṁ kātukāmā maññe’’ti yathā pare",
  "tika-s0201t1:598_4": "parato tesaṁ abhijjhābyāpādappavattiṁ pariggaṇhanti, tādisaṁ manokammantaṁ sandhāya",
  "tika-s0201t1:598_5": "‘‘te paresa’’ntiādi vuttanti daṭṭhabbaṁ. Kāmaṁ akusalakāyakammavacīkammapavattikālepi",
  "tika-s0201t1:598_6": "abhijjhādayo pavattantiyeva, tadā pana te cetanāpakkhikā vā abbohārikā vāti manokammantavāre",
  "tika-s0201t1:598_7": "eva abhijjhādivasena yojanā katā. Atha vā dvārantare pavattānampi pāṇātipātādīnaṁ",
  "tika-s0201t1:598_8": "vacīkammādibhāvābhāvo viya dvārantare pavattānampi abhijjhādīnaṁ kāyakammādibhāvābhāvo,",
  "tika-s0201t1:598_9": "manokammabhāvo eva pana siddhoti katvā manokammantavāre eva abhijjhādayo uddhaṭā. Tathā hi vuttaṁ –",
  "tika-s0201t1:599": "‘‘Dvāre caranti kammāni, na dvārā dvāracārino;",
  "tika-s0201t1:600": "Tasmā dvārehi kammāni, aññamaññaṁ vavatthitā’’ti. (dha. sa. aṭṭha. 1.kāyakammadvāra);",
  "tika-s0201t1:601_0": "Kiñcāpi aṭṭhakathāyaṁ sāsane pabbajitavasena ājīvavāre bhayabheravāvhānaṁ yojitaṁ,",
  "tika-s0201t1:601_1": "‘‘ye kho keci samaṇā vā brāhmaṇā vā’’ti pana vacanato bāhirakavasena gahaṭṭhavasena",
  "tika-s0201t1:601_2": "ca yojanā veditabbā. Gahaṭṭhānampi hi jātidhammakuladhammadesadhammavilomanavasena",
  "tika-s0201t1:601_3": "aññathāpi micchājīvo labbhateva, tāya eva ca ājīvavipattiyā aññathā vā nesaṁ araññavāso sambhaveyyāti.",
  "tika-s0201t1:602_0": "37. Evaṁ ājīvaṭṭhamakasīlavasena bhayabheravaṁ dassetvā tato paraṁ nīvaraṇappahānādivasena",
  "tika-s0201t1:602_1": "taṁ dassetuṁ desanā vaḍḍhitāti tadatthaṁ vivaranto ‘‘ito para’’ntiādimāha. Tattha",
  "tika-s0201t1:602_2": "nīvaraṇavasena puna vuttāti ayamadhippāyo – evaṁ sīlavisuddhimattampi araññe viharato",
  "tika-s0201t1:602_3": "bhayabheravābhāvaṁ āvahati, kimaṅgaṁ pana nīvaraṇāni pahāya appanāsamādhiṁ, upacārasamādhimeva",
  "tika-s0201t1:602_4": "vā sampādayatoti samādhisampadāya bhayabheravābhāvahetukaṁ dassetuṁ upari desanā",
  "tika-s0201t1:602_5": "vaḍḍhitāti akusalamanokammantabhāvena gahitāpi abhijjhābyāpādā nīvaraṇavasena puna",
  "tika-s0201t1:602_6": "vuttāti adhippāyo. Abhi-pubbo jhā-saddo abhijjhāyanatthoti āha ‘‘parabhaṇḍādiabhijjhāyanasīlā’’ti.",
  "tika-s0201t1:602_7": "Vatthukāmesūti rūpādīsu kilesakāmassa vatthubhūtesu kāmesu. Bahalakilesarāgāti thiramūladummocanīyatāhi",
  "tika-s0201t1:602_8": "ajjhosāne pabhūtakilesakāmā. Abhijjhā cettha appattavisayapatthanā, tibbasārāgo sampattivisayābhiniveso.",
  "tika-s0201t1:602_9": "Te hi lobhābhibhūtā puggalā attani tibbasāpekkhatāya eva lobhābhibhūtatāya avavatthitārammaṇā",
  "tika-s0201t1:602_10": "avinicchitavisayā araññe taṁ taṁ visayaṁ anupadhāritvā viharanti, rajjuādīni yāthāvato",
  "tika-s0201t1:602_11": "na sallakkhenti. Tenāha ‘‘tesa’’ntiādi. Upaṭṭhāti santacittatāya. Tathā hi vuttaṁ",
  "tika-s0201t1:602_12": "‘‘ākulacittā’’ti. ‘‘Idānimha naṭṭhā’’ti tasanti vitasanti, āgantvā bādhiyamānā viya",
  "tika-s0201t1:602_13": "honti, evaṁ taṁ bhayabheravaṁ attani samāropanaṭṭhena avhāyanti pakkosantīti yojanaṁ",
  "tika-s0201t1:602_14": "sandhāyāha ‘‘sesaṁ tādisamevā’’ti. ‘‘Anabhijjhāluhamasmī’’ti pāḷipade ciraparicitaalobhajjhāsayatāya",
  "tika-s0201t1:602_15": "kamaladale jalabindu viya alaggamānasattā sabbattha anapekkhohamasmīti attho.",
  "tika-s0201t1:603_0": "38.Pakatibhāvavijahanenāti parisuddhabhāvasaṅkhātassa ca pakatibhāvassa vijahanena.",
  "tika-s0201t1:603_1": "Sāvajjadhammasamuppattiyā hi cittassa anavajjabhāvo jahito hotīti. Vipannacittāti",
  "tika-s0201t1:603_2": "kilesāsucidūsitatāya kuthitacittā. Tenāha ‘‘kilesānugataṁ…pe… pūtikaṁ hotī’’ti. Paduṭṭhamanasaṅkappāti",
  "tika-s0201t1:603_3": "visasaṁsaṭṭhamuttaṁ viya dosena padūsitacittasaṅkappā. Vuttanayenevāti ‘‘te avavatthitārammaṇā",
  "tika-s0201t1:603_4": "hontī’’tiādinā abhijjhāluvāre vuttanayeneva. Yathā hi lobhavasena, evaṁ dosādivasenapi",
  "tika-s0201t1:603_5": "avavatthitārammaṇā hontīti. Sabbatthāti heṭṭhā upari cāti sabbattha ṭhānesu vaṇṇetabbā.",
  "tika-s0201t1:604_0": "39. ‘‘Yā cittassa akallatā akammaññatā’’ti vacanato thinaṁ cittassa gelaññabhāvena",
  "tika-s0201t1:604_1": "gahaṇaṁ gacchatīti āha ‘‘cittagelaññabhūtena thinenā’’ti. Tathā ‘‘yā kāyassa akallatā",
  "tika-s0201t1:604_2": "akammaññatā’’ti (dha. sa. 1163) vacanato middhaṁ visesato nāmakāyassa gelaññabhāvena",
  "tika-s0201t1:604_3": "gahaṇaṁ gacchatīti āha ‘‘sesanāmakāyagelaññabhūtena middhenā’’ti. Sesaggahaṇañcettha",
  "tika-s0201t1:604_4": "cittanivattanatthaṁ. Idañca middhaṁ rūpakāyassapi gelaññāvahanti daṭṭhabbaṁ niddāya",
  "tika-s0201t1:604_5": "hetubhāvato. Tathā hi taṁ ‘‘niddā capalāyikā’’ti niddiṭṭhaṁ. Tenāha ‘‘te niddābahulā hontī’’ti.",
  "tika-s0201t1:605_0": "40.Uddhaccapakatikāti uddhaccasīlā anavaṭṭhitasabhāvā. Anavaṭṭhānarasañhi uddhaccaṁ.",
  "tika-s0201t1:605_1": "Tenāha ‘‘vipphandamānacittā’’tiādi. Idhāti ‘‘avūpasantacittā’’ti imasmiṁ pade. Kukkuccaṁ",
  "tika-s0201t1:605_2": "gahetuṁ vaṭṭati saṁvaṇṇanāvasena pacchānutāpassapi cittassa avūpasamakarattā. Uddhaccaṁ",
  "tika-s0201t1:605_3": "pana sarūpeneva gahitanti adhippāyo.",
  "tika-s0201t1:606_0": "41.Ekamevidaṁ pañcamaṁ nīvaraṇaṁ yadidaṁ kaṅkhā vicikicchāti ca. Yadi evaṁ kasmā",
  "tika-s0201t1:606_1": "dvidhā katvā vuttanti āha ‘‘kiṁ nu kho’’tiādi. Kaṅkhanatoti saṁsayanato. Vicikicchāti",
  "tika-s0201t1:606_2": "vuccati ‘‘dhammasabhāvaṁ vicinanto etāya kicchati, vigatā tikicchā vā’’ti katvā.",
  "tika-s0201t1:607_0": "42. Evaṁ nīvaraṇābhāvakittanamukhena samādhisampadāya bhayabheravābhāvaṁ dassetvā",
  "tika-s0201t1:607_1": "idāni attukkaṁsanādiabhāvakittanamukhena paññāsampadāya bhayabheravābhāvaṁ dassetuṁ",
  "tika-s0201t1:607_2": "‘‘ye kho kecī’’tiādinā upari desanā vaḍḍhitā, tadatthaṁ vivarituṁ ‘‘attukkaṁsanakā’’tiādi",
  "tika-s0201t1:607_3": "vuttaṁ. Ukkaṁsenti mānavasena paggaṇhanena. Tenāha ‘‘ucce ṭhāne ṭhapentī’’ti. Thinamiddhauddhaccakukkuccavicikicchāvāresu",
  "tika-s0201t1:607_4": "gayhamānaṁ abhijjhāluvārasadisanti tattha taṁ anāmasitvā attukkaṁsakavāre kiñci visadisaṁ",
  "tika-s0201t1:607_5": "atthīti taṁ dassetuṁ ‘‘te katha’’ntiādi vuttaṁ.",
  "tika-s0201t1:608_0": "43. Chambhanaṁ chambho, kāyassa chambhitattahetubhūto balavacittutrāso. So etesaṁ",
  "tika-s0201t1:608_1": "atthīti chambhī. Tenāha ‘‘kāyathambhanā’’tiādi. Bhīrukajātikāti bhāyanakasīlā. Ekameva",
  "tika-s0201t1:608_2": "cetaṁ sāvajjabhayaṁ kāye chambhitattassa, citte ca kāye ca thaddhabhāvassa uppādanavasena",
  "tika-s0201t1:608_3": "‘‘chambho bhīrutā’’ti ca vuccatīti taṁsamaṅgino samaṇabrāhmaṇā ‘‘chambhī bhīrukajātikā’’ti",
  "tika-s0201t1:608_4": "vuttā, idha bhayabheravaṁ sarūpeneva gahitaṁ.",
  "tika-s0201t1:609_0": "44.Labbhati pāpuṇīyatīti lābhasaddassa kammasādhanattamāha. Sakkaccaṁ kātabbo dātabboti",
  "tika-s0201t1:609_1": "sakkāro. Tadatthadīpakanti lābhādiṁ pahāya araññe vasato bhayabheravāvhāyanaṁ natthīti",
  "tika-s0201t1:609_2": "dīpakaṁ. So kira lābhagarutāyeva piyo gāmo etassāti ‘‘piyagāmiko’’ti nāmaṁ labhati.",
  "tika-s0201t1:609_3": "Kammamuttoti jarājiṇṇattā kammaṁ kātuṁ na sakkotīti sāmikehi vissaṭṭho.",
  "tika-s0201t1:610_0": "45. Alasabhāvena sammāvāyāmassa akaraṇato kucchitaṁ sīdantīti kusītā. Vīrassa bhāvo,",
  "tika-s0201t1:610_1": "kammaṁ vā vīriyaṁ, vidhinā vā īretabbaṁ pavattetabbanti vīriyaṁ, sammāvāyāmo. Tena",
  "tika-s0201t1:610_2": "hīnā hīnavīriyā. Kāyaviññattiyā samuṭṭhānavasena pavattavīriyaṁ kāyikavīriyaṁ, vattakaraṇacaṅkamanādīsu",
  "tika-s0201t1:610_3": "daṭṭhabbaṁ. Nisajja sayitvā ca kammaṭṭhānamanasikāravasena pavattavīriyaṁ cetasikavīriyaṁ.",
  "tika-s0201t1:610_4": "Tattha purimaṁ visesato kosajjapaṭipakkhatāvasena, dutiyaṁ vīriyārambhatāvasena pākaṭaṁ",
  "tika-s0201t1:610_5": "hotīti dassento ‘‘kusītā’’tiādimāha. Te hi hīnavīriyā alasatāyeva ārammaṇavavatthānamattampi kātuṁ na sakkonti.",
  "tika-s0201t1:611_0": "46.Naṭṭhassatīti alabbhamānassati, paccayavekallena vijjamānāyapi satiyā satikiccaṁ",
  "tika-s0201t1:611_1": "kātuṁ asamatthatāya evaṁ vuttaṁ. Na sampajānāti asampajānā. Taṁyoganivattiyañcāyaṁ",
  "tika-s0201t1:611_2": "a-kāro ‘‘ahetukā dhammā (dha. sa. 2.dukamātikā), abhikkhuko āvāso’’tiādīsu (cūḷava.",
  "tika-s0201t1:611_3": "76) viyāti āha ‘‘paññārahitā’’ti. Nanu soḷasamo paññāvāro, ayaṁ sativāro, tattha",
  "tika-s0201t1:611_4": "kasmā saṁkilesapakkhe paññā gahitāti codanaṁ sandhāyāha ‘‘imassa cā’’tiādi. Satibhājanīyamevetaṁ,",
  "tika-s0201t1:611_5": "yadidaṁ cuddasamo vāro, paññā panettha cuddasame vāre kevalā sati dubbalāti satidubbalyadīpanatthaṁ",
  "tika-s0201t1:611_6": "‘‘asampajānā’’ti paṭikkhepamukhena vuttā. Idāni vuttamevatthaṁ pākaṭataraṁ kātuṁ",
  "tika-s0201t1:611_7": "‘‘duvidhā hī’’tiādi vuttaṁ.",
  "tika-s0201t1:612_0": "47. Appanāsamādhinā, upacārasamādhinā vā cittaṁ ārammaṇe samaṁ, sammā vā āhitaṁ nāma",
  "tika-s0201t1:612_1": "hoti, nāññathāti dassento ‘‘asamāhitāti upacārappanāsamādhivirahitā’’ti āha . Vibbhantacittāti",
  "tika-s0201t1:612_2": "anavaṭṭhitacittā. Pubbe nīvaraṇabhāvasāmaññena uddhaccaṁ gahitaṁ ‘‘uddhatā avūpasantacittā’’ti,",
  "tika-s0201t1:612_3": "idha samādhānābhāvena uddhaccahetuko cittavibbhamo vutto ‘‘asamāhitā vibbhantacittā’’ti,",
  "tika-s0201t1:612_4": "ayametesaṁ viseso. Pubbe vuttanayenāti pubbe ‘‘uddhaccena hi ekārammaṇe cittaṁ vipphandati",
  "tika-s0201t1:612_5": "dhajayaṭṭhiyaṁ vātena paṭākā viyā’’ti (ma. ni. aṭṭha. 1.40) vuttanayena. Sabbaṁ pubbasadisamevāti",
  "tika-s0201t1:612_6": "bhayabheravāvhāyanassa abhijjhāluvāre vuttasadisataṁ sandhāya vadati.",
  "tika-s0201t1:613_0": "48.Duppaññāti ettha du-saddo ‘‘dussīlo’’tiādīsu viya abhāvattho, na ‘‘duggati, duppaṭipanno’’tiādīsu",
  "tika-s0201t1:613_1": "viya garahatthoti dassetuṁ ‘‘nippaññānametaṁ adhivacana’’nti vatvā ‘‘paññā pana duṭṭhā",
  "tika-s0201t1:613_2": "nāma natthī’’ti vuttaṁ. Teti duppaññā. Sabbatthāti catūsupi pāṭhavikappesu. Elanti",
  "tika-s0201t1:613_3": "vā doso vuccati. Tenāha ‘‘yā sā vācā nelā kaṇṇasukhā’’ti. Tathā hi sīlaṁ ‘‘nelaṅga’’nti",
  "tika-s0201t1:613_4": "vuttaṁ. Duppaññā ca kathentā sadosameva kathaṁ kathenti apaṇḍitabhāvato. Tenevāha",
  "tika-s0201t1:613_5": "‘‘dubbhāsitabhāsī’’ti. Tasmā elasabbhāvato elaṁ mukhaṁ etesanti elamūgāti vuttāti",
  "tika-s0201t1:613_6": "evampi vā ettha attho daṭṭhabbo. Yāya paññāya vasena ‘‘paññāsampanno’’ti vuttaṁ,",
  "tika-s0201t1:613_7": "taṁ byatirekamukhena dassetuṁ ‘‘no ca kho’’tiādi vuttaṁ. Nanu ca bodhisattā bahulavipassanāpaññāya",
  "tika-s0201t1:613_8": "samannāgatā hontīti? Honti, tadā pana bodhisattena na vipassanārambho kato, no ca",
  "tika-s0201t1:613_9": "vipassanāpaññā adhippetāti vuttaṁ ‘‘no ca kho vipassanāpaññāyā’’ti.",
  "tika-s0201t1:614_0": "Keci panettha ‘‘saddhāvirahitā aparisuddhakāyakammantādayo viya bhayabheravāvhāyanassa",
  "tika-s0201t1:614_1": "visesakāraṇaṁ, nāpi saddhālutā pallomatāyāti saddhāvāro anuddhaṭo’’ti vadanti, taṁ",
  "tika-s0201t1:614_2": "akāraṇaṁ. Kammaphale hi saddahanto kammapaṭisaraṇataṁyeva nissāya bhayabheravaṁ tiṇāyapi",
  "tika-s0201t1:614_3": "amaññamāno pallomatamāpajjeyya. Yasmā pana vīriyādayo saddhāya vinā nappavattantīti",
  "tika-s0201t1:614_4": "tesaṁ upanissayabhūtā sahajātā ca sā taggahaṇeneva gahitā hotīti visuṁ na uddhaṭā.",
  "tika-s0201t1:614_5": "Tathā hi sā jhānassa pubbabhāgapaṭipadāyampi na uddhaṭā, kiṁ vā etāya saddhāya, addhā",
  "tika-s0201t1:614_6": "sā imasmiṁ ārammaṇapariggahaṭṭhāne na gahetabbāva, tato dhammassāminā idha na uddhaṭā,",
  "tika-s0201t1:614_7": "evaṁ aññesupi edisesu ṭhānesu nicchayo kātabbo. Yathānulomadesanā hi suttantakathāti.",
  "tika-s0201t1:615": "Vacīkammantavārādikathāvaṇṇanā niṭṭhitā.",
  "tika-s0201t1:616": "Soḷasaṭṭhānārammaṇapariggaho niṭṭhito.",
  "tika-s0201t1:617": "Bhayabheravasenāsanādivaṇṇanā",
  "tika-s0201t1:618_0": "49.Soḷasārammaṇānīti soḷasaṭṭhānāni ārammaṇāni. Evarūpāsu rattīsūti cātuddasīādikā",
  "tika-s0201t1:618_1": "upari vakkhamānā rattiyo sandhāya vadati . Evarūpe senāsaneti etthāpi eseva nayo.",
  "tika-s0201t1:618_2": "Yāti aniyamato uddiṭṭhānaṁ puna ‘‘tā’’ti vacanaṁ niddeso viya hotīti vuttaṁ ‘‘yā",
  "tika-s0201t1:618_3": "tāti ubhayametaṁ rattīnaṁyeva uddesaniddesavacana’’nti. Abhīti lakkhaṇatthe ‘‘aññe",
  "tika-s0201t1:618_4": "ca abhiññātā brāhmaṇamahāsālā’’tiādīsu viya. Kathaṁ panettha lakkhaṇatthatā veditabbā?",
  "tika-s0201t1:618_5": "Lakkhīyati etenāti lakkhaṇanti āha ‘‘candapāripūriyā’’tiādi. Puṇṇamāsiyaṁ candapāripūriyā",
  "tika-s0201t1:618_6": "amāvāsiyaṁ candaparikkhayena. Ādi-saddena candassa upaḍḍhamaṇḍalatārāhuggahatādīnaṁ",
  "tika-s0201t1:618_7": "saṅgaho daṭṭhabbo. Upasaggamattameva abhi-saddo lakkhitasaddeneva lakkhaṇatthassa",
  "tika-s0201t1:618_8": "viññāyamānattāti adhippāyo.",
  "tika-s0201t1:619_0": "Paṭhamadivasato pabhutīti paṭhamapāṭipadadivasato paṭṭhāya. Yasmā codako bhagavato",
  "tika-s0201t1:619_1": "kāle anabhilakkhitāpi aparabhāge abhilakkhitā jātā, tasmā taṁ abhilakkhaṇīyataṁ upādāya",
  "tika-s0201t1:619_2": "‘‘sabbadassinā bhagavatā pañcamī kasmā na gahitā’’ti codeti, itaro sabbakālikāsu",
  "tika-s0201t1:619_3": "cātuddasīādīsu gayhamānāsu asabbakālikāya kathaṁ gahaṇanti adhippāyena ‘‘asabbakālikattā’’ti pariharati.",
  "tika-s0201t1:620_0": "Tathāvidhāsūti ‘‘abhiññātā’’tiādinā yathā vuttā, tathāvidhāsu. Devatādhiṭṭhitabhāvena",
  "tika-s0201t1:620_1": "ārāmādīnaṁ lokassa cetiyabhāvoti āha ‘‘pūjanīyaṭṭhenā’’ti. Manussā yebhuyyena gāmādīnaṁ",
  "tika-s0201t1:620_2": "dvāresu tathārūpe rukkhe cetiyaṭṭhāniye katvā voharantīti āha ‘‘gāmanigamādidvāresū’’tiādi.",
  "tika-s0201t1:620_3": "Dassanamattenapi savanamattenapi bhayuppādanena pākatikasatte bhiṁsentīti bhiṁsanakāni.",
  "tika-s0201t1:620_4": "Tenāha ‘‘bhayajanakānī’’tiādi. Bhāyati etasmāti bhayaṁ, ativiya sappaṭibhayaṁ bheravaṁ.",
  "tika-s0201t1:621_0": "Āyācanaupahārakaraṇārahanti taṁtaṁbalikammapaṇidhikammakaraṇayoggaṁ. Pupphadhūpa…pe…",
  "tika-s0201t1:621_1": "dharaṇitalanti idaṁ yathāpaṭisūtena suppādinā upahārakaraṇadassanaṁ. Koṭṭentoti paharanto,",
  "tika-s0201t1:621_2": "siṅgappahārakhurappahārehi saddaṁ karontoti adhippāyo. Sabbacatuppadānaṁ idha magoti",
  "tika-s0201t1:621_3": "nāmaṁ, na ‘‘acchacammaṁ migacammaṁ eḷakacamma’’ntiādīsu (mahāva. 259) viya, rohitotiādi",
  "tika-s0201t1:621_4": "migavisesānanti adhippāyo. Cāletvāti aggamaddanena cāletvā. Moraggahaṇañcettha upalakkhaṇanti",
  "tika-s0201t1:621_5": "dassento āha ‘‘idha sabbapakkhigahaṇaṁ adhippeta’’nti. Esa nayoti idaṁ yathā ‘‘moro",
  "tika-s0201t1:621_6": "vā’’ti ettha vā-saddo avuttavikappanattho, evaṁ ‘‘migo vā’’ti etthāpīti migasaddassa",
  "tika-s0201t1:621_7": "visesatthavuttitaṁ sandhāyāha. Ito pabhūtīti ‘‘yaṁnūnāhaṁ yā tā rattiyo’’tiādinā",
  "tika-s0201t1:621_8": "bhayabheravassa gavesanacintanato pabhuti, na gavesanārambhato pabhuti. ‘‘Appeva",
  "tika-s0201t1:621_9": "nāmāhaṁ bhayabheravaṁ passeyya’’nti etthāpi hi ārammaṇameva bhayabheravaṁ. Sukhārammaṇaṁ",
  "tika-s0201t1:621_10": "rūpaṁ sukhamiva ‘‘rūpaṁ sukhaṁ sukhānupatitaṁ sukhāvakkanta’’ntiādīsu (saṁ. ni. 3.60).",
  "tika-s0201t1:621_11": "Kathaṁ bhayaggahaṇena ca rūpārammaṇaggahaṇanti āha ‘‘parittassa cā’’tiādi. ‘‘Āgacchatī’’ti",
  "tika-s0201t1:621_12": "vacanato gavesanārambhato pabhuti ‘‘etaṁ bhaya’’nti ārammaṇaṁ adhippetanti keci ‘‘taṁ",
  "tika-s0201t1:621_13": "na passeyya’’nti cakkhunā dassanassa adhippetattā, tasmā vuttanayeneva attho gahetabbo.",
  "tika-s0201t1:621_14": "Bhayaṁ ākaṅkhamānoti upaparikkhanavasena ahaṁ bhayavatthuṁ ākaṅkhanto viharāmi, taṁ",
  "tika-s0201t1:621_15": "kimatthiyaṁ, ettakopi bhayasamannāhāro mayhaṁ ayuttoti adhippāyo.",
  "tika-s0201t1:622_0": "Yaṁ pakāraṁ bhūto yathābhūto, so panettha pakāro iriyāpathavasena yutto pāḷiyaṁ tathā",
  "tika-s0201t1:622_1": "āgatattāti āha ‘‘yena yena iriyāpathena bhūtassā’’ti. Bhavitassāti idaṁ ‘‘bhūtassā’’ti",
  "tika-s0201t1:622_2": "iminā samānatthaṁ padanti daṭṭhabbaṁ. ‘‘Samaṅgībhūtassā’’ti padaṁ purimapadalopena",
  "tika-s0201t1:622_3": "bhūtassāti vuttanti dassento ‘‘samaṅgībhūtassa vā’’ti āha. Bhayabheravārammaṇeti",
  "tika-s0201t1:622_4": "bhayabheravābhimate ārammaṇe. Neva mahāsatto tiṭṭhatītiādi ‘‘tathābhūto ca taṁ paṭivineyya’’nti",
  "tika-s0201t1:622_5": "yathā cintitaṁ, tathā paṭipannabhāvadassanaṁ. Iriyāpathapaṭipāṭi nāma ṭhānagamananisajjānipajjāti",
  "tika-s0201t1:622_6": "vadanti, uppaṭipāṭi pana paṭhamaṁ nipajjā, puna nisajjā, puna ṭhānaṁ, pacchā gamananti",
  "tika-s0201t1:622_7": "evaṁ veditabbā. Āsannapaṭipāṭiyāti gamanassa tāva ṭhānaṁ āsannaṁ, ṭhānassa nisajjā",
  "tika-s0201t1:622_8": "gamanañca, nisajjāya nipajjā ṭhānañca, nipajjāya nisajjā āsannā. Idha pana gamanassa",
  "tika-s0201t1:622_9": "ṭhānaṁ, ṭhānassa ca gamanaṁ, nisajjāya ca nipajjā, nipajjāya ca nisajjā āsannabhāvena",
  "tika-s0201t1:622_10": "gahitā, itare paramparāvasenāti veditabbā. Bhikkhussa pana iriyāpathā sampattapaṭipāṭiyā",
  "tika-s0201t1:622_11": "viya aparāparuppattivasena vuccanti.",
  "tika-s0201t1:623": "Bhayabheravasenāsanādivaṇṇanā niṭṭhitā.",
  "tika-s0201t1:624": "Asammohavihāravaṇṇanā",
  "tika-s0201t1:625_0": "50. Ayañca me sabbaso bhayabheravābhāvo visesato asammohadhammattāti dassetuṁ ‘‘santikho",
  "tika-s0201t1:625_1": "panā’’tiādinā upari desanā vaḍḍhitāti ayaṁ vā ettha anusandhi. Jhāyīnaṁ sammohaṭṭhānesūti",
  "tika-s0201t1:625_2": "iminā ajjhāyīnaṁ sammohaṭṭhānesu vattabbameva natthīti dasseti. Atthīti idaṁ nipātapadaṁ",
  "tika-s0201t1:625_3": "puthuvacanampi hoti ‘‘atthi imasmiṁ kāye kesā’’tiādīsu (dī. ni. 2.373-374; ma. ni.",
  "tika-s0201t1:625_4": "1.110; 3.154; saṁ. ni. 4.127; khu. pā. 3.dvatiṁsākāra) viyāti ‘‘santī’’ti padassa",
  "tika-s0201t1:625_5": "atthadassanavasena vuttaṁ. Kiṁ khaṇattayasamaṅgitāya te atthi, noti āha ‘‘saṁvijjanti",
  "tika-s0201t1:625_6": "upalabbhantī’’ti, mahati lokasannivāse edisāpi saṁvijjanti ñāṇena gahetabbatāya upalabbhantīti.",
  "tika-s0201t1:625_7": "Odātakasiṇalābhīti appamāṇaodātakasiṇalābhī. Evaṁ hissa samantato āloko viya upaṭṭhāti.",
  "tika-s0201t1:625_8": "Parikammanti samāpattipubbabhāgamāha. Ettakaṁ sūriye gate vuṭṭhahāmīti,no ca kho",
  "tika-s0201t1:625_9": "addhānaparicchede kusalo hoti, kevalaṁ ‘‘divā eva vuṭṭhahāmī’’ti manasikāraṁ uppādesi.",
  "tika-s0201t1:625_10": "Visadaṁ hoti sabbaṁ ārammaṇajātaṁ, dibbacakkhunā passantassa viya vibhūtaṁ. Avisadanti",
  "tika-s0201t1:625_11": "ettha vuttavipariyāyena attho veditabbo. Evaṁsaññinoti rattiṁ ‘‘divā’’ti, divā ca",
  "tika-s0201t1:625_12": "‘‘rattī’’ti evaṁsaññino.",
  "tika-s0201t1:626_0": "Antosenāsane rattiṁ nisinno hotīti ratti-saddo ajjhāharitabbo. Parittāsanādīhi, aññehi",
  "tika-s0201t1:626_1": "vā kāraṇehi. Gambhīrāya bhūmigabbhasadisāya ghanavanapaṭicchannāya bahalatarajālavanapaṭalapaṭicchannāya.",
  "tika-s0201t1:626_2": "Antarahitasūriyāloke kāleti eteneva divāti avuttasiddho. Sammohavihāro nāma bahuvidhoti",
  "tika-s0201t1:626_3": "āha ‘‘sammohavihārānaṁ aññatara’’nti.",
  "tika-s0201t1:627": "Pākaṭo bodhisattassa rattindivaparicchedo antamaso lavatuṭikhaṇassapi upādāya suvavatthitattā, tathā rattidivasakoṭṭhāsaparicchedo attanā kātabbakiccavasena kālañāṇavasena ca.",
  "tika-s0201t1:628_0": "Kālathambhe laddhabbachāyāvasena dvaṅgulakāle. Yāmaghaṇṭikaṁ paharati saṅghassa taṁtaṁvattakaraṇatthaṁ.",
  "tika-s0201t1:628_1": "Muggaranti ghaṇṭikappaharaṇamuggaraṁ. Yāmayantaṁ patati aññehi bhikkhūhi yojitanti",
  "tika-s0201t1:628_2": "adhippāyo. Yāva aññe bhikkhū bhojanasālaṁ upagacchanti, tāva divāvihāraṭṭhānaṁ gantvā",
  "tika-s0201t1:628_3": "samaṇadhammaṁ karoti.",
  "tika-s0201t1:629_0": "Yaṁ kho tanti ettha yanti aniyamuddeso, khoti avadhāraṇe, yameva puggalanti attho.",
  "tika-s0201t1:629_1": "Tanti vuccamānākāravacanaṁ. Mamevāti maṁ eva. Asammohasabhāvoti sabhāvabhūtaasammoho.",
  "tika-s0201t1:629_2": "‘‘Uppanno’’ti vuttattā ‘‘manussaloke’’ti vuttaṁ. Paññāsampattiyāti yāthāvato hitassa",
  "tika-s0201t1:629_3": "jānanasamatthena attano paññāguṇena, na kevalaṁ ajjhāsayeneva hitesitā, atha kho",
  "tika-s0201t1:629_4": "payogenāti dassento ‘‘hitūpadesako’’ti āha. Ajjhāsayena pana hitesitā ‘‘lokānukampāyā’’ti",
  "tika-s0201t1:629_5": "iminā dassitā. Upakaraṇehi vinā na kadāci bhogasukhaṁ upakaraṇadānañca cāgasampattihetukanti",
  "tika-s0201t1:629_6": "āha ‘‘cāgasampattiyā…pe… dāyako’’ti. Mettāsampattiyā hitūpasaṁhārena rakkhitā. Karuṇāsampattiyā",
  "tika-s0201t1:629_7": "dukkhāpanayanena gopāyitā. Nanu ca pubbepi vuttaṁ ‘‘hitāya sukhāyā’’ti, atha kasmā",
  "tika-s0201t1:629_8": "puna taṁ gahitanti codanaṁ sandhāyāha ‘‘idha devamanussaggahaṇenā’’tiādi. Tena pubbe",
  "tika-s0201t1:629_9": "avisesato hitādīni dassitāni, idāni visesato saha payojanena tāni dassitānīti dīpeti.",
  "tika-s0201t1:629_10": "Nibbānato paro paramo attho nāma natthīti āha ‘‘paramatthattāyā’’ti. Hinoti nibbānaṁ",
  "tika-s0201t1:629_11": "gacchatīti hitaṁ, maggo. Ukkaṁsato sukhatthaṁ ariyaphalanti āha ‘‘tato uttari sukhābhāvato’’ti.",
  "tika-s0201t1:630": "Asammohavihāravaṇṇanā niṭṭhitā.",
  "tika-s0201t1:631": "Pubbabhāgapaṭipadādivaṇṇanā",
  "tika-s0201t1:632_0": "51.Asammohavihāranti asammohavuttiṁ, asammohasambodhinti vā attho. Tanti samathavipassanābhāvanāsaṅkhātaṁ",
  "tika-s0201t1:632_1": "paṭipadaṁ. Pubbabhāgato pabhutīti bhāvanāya pubbabhāgavīriyārambhādito paṭṭhāya.",
  "tika-s0201t1:632_2": "Kecīti uttaravihāravāsino.",
  "tika-s0201t1:633_0": "Bodhimaṇḍeti (sārattha. ṭī. 1.11.verañjakaṇḍavaṇṇanā; a. ni. ṭī. 3.8.11) bodhisaṅkhātassa",
  "tika-s0201t1:633_1": "ñāṇassa maṇḍabhāvappatte ṭhāne. Caturaṅganti ‘‘kāmaṁ taco ca nhāru ca, aṭṭhi ca avasissatū’’tiādinā",
  "tika-s0201t1:633_2": "(ma. ni. 2.184; saṁ. ni. 2.237; a. ni. 2.5; 8.13; mahāni. 17, 196) vuttacaturaṅgasamannāgataṁ.",
  "tika-s0201t1:633_3": "Paggahitanti ārambhaṁ sithilaṁ akatvā daḷhaparakkamasaṅkhātussahanabhāvena gahitaṁ.",
  "tika-s0201t1:633_4": "Tenāha ‘‘asithilappavattitanti vuttaṁ hotī’’ti. Asallīnanti asaṅkucitaṁ kosajjavasena saṅkocaṁ anāpannaṁ.",
  "tika-s0201t1:634_0": "Upaṭṭhitāti ogāhanasaṅkhātena apilāpanabhāvena ārammaṇaṁ upagantvā ṭhitā. Tenāha",
  "tika-s0201t1:634_1": "‘‘ārammaṇābhimukhībhāvenā’’ti. Sammosassa viddhaṁsanavasena pavattiyā na sammuṭṭhāti",
  "tika-s0201t1:634_2": "asammuṭṭhā. Kiñcāpi cittamiva cittapassaddhivasena kāyapassaddhivaseneva kāyo passaddho",
  "tika-s0201t1:634_3": "hoti, tathāpi yasmā kāyapassaddhi uppajjamānā cittapassaddhiyā saheva uppajjati,",
  "tika-s0201t1:634_4": "na vinā, tasmā vuttaṁ ‘‘kāyacittapassaddhisambhavenā’’ti . Rūpakāyopi passaddhoyeva",
  "tika-s0201t1:634_5": "hoti kāyapassaddhiyā ubhayesampi kāyānaṁ passambhanāvahattā. So ca kho kāyo. Vigatadarathoti",
  "tika-s0201t1:634_6": "vigatakilesadaratho. Nāmakāye hi vigatadarathe rūpakāyopi vūpasantadarathapariḷāho",
  "tika-s0201t1:634_7": "hoti. Sammā āhitanti nānārammaṇesu vidhāvanasaṅkhātavikkhepaṁ vicchinditvā ekasmiṁyeva",
  "tika-s0201t1:634_8": "ārammaṇe avikkhittabhāvāpādānena sammadeva āhitaṁ. Tenāha ‘‘suṭṭhu ṭhapita’’ntiādi.",
  "tika-s0201t1:634_9": "Cittassa anekaggabhāvo vikkhepavasena cañcalatā, sā sati ekaggatāya na hotīti āha",
  "tika-s0201t1:634_10": "‘‘ekaggaṁ acalaṁ nipphandana’’nti. Ettāvatāti ‘‘āraddhaṁ kho panā’’tiādinā vīriyasatipassaddhisamādhīnaṁ",
  "tika-s0201t1:634_11": "kiccasiddhidassanena. Nanu ca saddhāpaññānampi kiccasiddhi jhānassa pubbapaṭipadāya",
  "tika-s0201t1:634_12": "icchitabbāti? Saccaṁ icchitabbā, sā pana nānantariyabhāvena avuttasiddhāti na gahitā.",
  "tika-s0201t1:634_13": "Asati hi saddhāya vīriyārambhādīnaṁ asambhavoyeva, paññāpariggahe ca nesaṁ asati",
  "tika-s0201t1:634_14": "paññāyārambhādibhāvo na siyā. Tathā asallīnāsammosatādayo vīriyādīnanti asallīnatādiggahaṇenevettha",
  "tika-s0201t1:634_15": "paññākiccasiddhi gahitāti daṭṭhabbaṁ. Jhānabhāvanāyaṁ vā samādhikiccaṁ adhikaṁ icchitabbanti",
  "tika-s0201t1:634_16": "dassetuṁ samādhipariyosānāva jhānassa pubbapaṭipadā kathitāti daṭṭhabbaṁ.",
  "tika-s0201t1:635_0": "Vuttaṁ, tasmā idha na vattabbaṁ. Visuddhimaggo hi imissā saṁvaṇṇanāya ekadesabhūtoti",
  "tika-s0201t1:635_1": "vuttovāyamatthoti. Viharatīti āgataṁ paruddesikattā vihārassa. Idha vihāsinti āgataṁ",
  "tika-s0201t1:635_2": "atthuddesikattā. Idaṁ kira sabbabuddhānaṁ avijahitanti āha ‘‘ānāpānassatikammaṭṭhāna’’nti.",
  "tika-s0201t1:635_3": "Rūpavirāgabhāvanāvasena (sārattha. ṭī. 1.12.nerañjakaṇḍavaṇṇanā) pavatto catubbidhopi",
  "tika-s0201t1:635_4": "arūpajjhānaviseso catutthajjhānasaṅgaho evāti āha ‘‘cattāri jhānānī’’ti. Yuttaṁ tāva",
  "tika-s0201t1:635_5": "cittekaggatā bhavokkamanatthatā viya vipassanāpādakatāpi catunnaṁ jhānānaṁ sādhāraṇāti",
  "tika-s0201t1:635_6": "tesaṁ vasena ‘‘cattāri jhānānī’’ti vacanaṁ, abhiññāpādakatā pana nirodhapādakatā",
  "tika-s0201t1:635_7": "ca catutthasseva jhānassa āveṇikā, sā kathaṁ catunnaṁ jhānānaṁ sādhāraṇā vuttāti?",
  "tika-s0201t1:635_8": "Paramparādhiṭṭhānabhāvato. Padaṭṭhānapadaṭṭhānampi hi padaṭṭhānanteva vuccati, kāraṇakāraṇampi",
  "tika-s0201t1:635_9": "kāraṇanti yathā ‘‘tiṇehi sattaṁ siddha’’nti, evañca katvā payojananiddese aṭṭhasamāpattiggahaṇaṁ",
  "tika-s0201t1:635_10": "samatthitaṁ hoti. Cittekaggatatthānīti cittasamādhānatthāni, diṭṭhadhammasukhavihāratthānīti",
  "tika-s0201t1:635_11": "attho. Cittekaggatāsīsena hi diṭṭhadhammasukhavihāro vutto, sukkhavipassakakhīṇāsavavasena",
  "tika-s0201t1:635_12": "cetaṁ vuttaṁ. Tenāha ‘‘ekaggacittā sukhaṁ divasaṁ viharissāmā’’ti. Bhavokkamanatthānīti",
  "tika-s0201t1:635_13": "bhavesu nibbattiatthāni.",
  "tika-s0201t1:636_0": "Yasmā (sārattha. ṭī. 1.12.nerañjakaṇḍavaṇṇanā) bodhisattena bodhimaṇḍūpasaṅkamanato",
  "tika-s0201t1:636_1": "pubbepi carimabhave catutthajjhānaṁ nibbattitapubbaṁ, tadā pana taṁ nibbattitamattameva",
  "tika-s0201t1:636_2": "ahosi, na vipassanādipādakaṁ , tasmā ‘‘bodhirukkhamūle nibbattita’’nti tato visesetvā",
  "tika-s0201t1:636_3": "vuttaṁ. Vipassanāpādakanti vipassanārambhe vipassanāya pādakaṁ. Abhiññāpādakanti",
  "tika-s0201t1:636_4": "etthāpi eseva nayo. Buddhānañhi paṭhamārambhe eva pādakajjhānena payojanaṁ ahosi,",
  "tika-s0201t1:636_5": "na tato paraṁ uparimaggādhigamaphalasamāpattiabhiññāvaḷañjanādiatthaṁ. Abhisambodhisamadhigamato",
  "tika-s0201t1:636_6": "paṭṭhāya hi sabbaṁ ñāṇasamādhikiccaṁ ākaṅkhamattapaṭibaddhamevāti. Sabbakiccasādhakanti",
  "tika-s0201t1:636_7": "anupubbavihārādisabbakiccasādhakaṁ. Sabbalokiyalokuttaraguṇadāyakanti ettha vipassanābhiññāpādakattā",
  "tika-s0201t1:636_8": "eva catutthassa jhānassa bhagavato sabbalokiyalokuttaraguṇadāyakatā veditabbā. Sabbaññutaññāṇapadaṭṭhānañhi",
  "tika-s0201t1:636_9": "maggañāṇaṁ, maggañāṇapadaṭṭhānañca sabbaññutaññāṇaṁ abhisambodhi, tadadhigamasamakālameva",
  "tika-s0201t1:636_10": "bhagavato sabbe buddhaguṇā hatthagatā ahesuṁ, catutthajjhānasannissayo ca maggādhigamoti.",
  "tika-s0201t1:637": "Pubbabhāgapaṭipadādivaṇṇanā niṭṭhitā.",
  "tika-s0201t1:638": "Pubbenivāsakathāvaṇṇanā",
  "tika-s0201t1:639_0": "52.Dvinnaṁvijjānanti pubbenivāsañāṇadibbacakkhuñāṇasaṅkhātānaṁ dvinnaṁ vijjānaṁ.",
  "tika-s0201t1:639_1": "Anupadavaṇṇanāti tāsaṁ vijjānaṁ niddesapāḷiyā anupadavaṇṇanā. Bhāvanānayoti uppādanavidhi.",
  "tika-s0201t1:639_2": "‘‘So’’ti paccattavacanassa ahaṁ-saddena sambandhane kāraṇaṁ dassetuṁ ‘‘abhininnāmesi’’ntiādi",
  "tika-s0201t1:639_3": "vuttaṁ. Pāḷiyaṁ vā ‘‘abhininnāmesi’’nti uttamapurisassa yogoti ahaṁ-saddena ānetvā",
  "tika-s0201t1:639_4": "vuccamāne tadattho pākaṭo hotīti ‘‘so aha’’nti vuttaṁ. Abhinīharinti cittaṁ jhānārammaṇato",
  "tika-s0201t1:639_5": "apanetvā pubbenivāsābhimukhaṁ pesesiṁ, pubbenivāsaninnaṁ pubbenivāsapoṇaṁ pubbenivāsapabbhāraṁ akāsinti attho.",
  "tika-s0201t1:640_0": "Pubbeatītajātīsu nivutthakkhandhā pubbenivāso. Nivutthāti ca ajjhāvutthā anubhūtā",
  "tika-s0201t1:640_1": "attano santāne uppajjitvā niruddhā, gocaranivāsena nivutthadhammā vā attano viññāṇenaviññātā,",
  "tika-s0201t1:640_2": "paraviññāṇaviññātāpi vā chinnavaṭumakānussaraṇādīsu, taṁ pubbenivāsaṁ yāya satiyā",
  "tika-s0201t1:640_3": "anussarati, tāya sampayuttaṁ ñāṇaṁ pubbenivāsānussatiññāṇaṁ. Paṭinivattantassāti",
  "tika-s0201t1:640_4": "pubbenivāsaṁ anussaraṇavasena yāvadicchakaṁ gantvā paccāgacchantassa. Tasmāti vuttassevatthassa",
  "tika-s0201t1:640_5": "kāraṇabhāvena paccāmasanaṁ, paṭinivattantassa paccavekkhaṇabhāvatoti vuttaṁ hoti.",
  "tika-s0201t1:640_6": "Idhūpapattiyāti idha carimabhave upapattiyā. Anantaranti atītānantaramāha. Amutrāti",
  "tika-s0201t1:640_7": "amukasmiṁ bhaveti attho. Udapādinti uppajjiṁ. Tāhi devatāhīti tusitādevatāhi. Ekagottoti",
  "tika-s0201t1:640_8": "tusitagottena ekagotto. Mahābodhisattānaṁ santānassa pariyosānāvatthāya devalokūpapattijanakaṁ",
  "tika-s0201t1:640_9": "nāma akusalena kammunā anupaddutameva hotīti adhippāyena ‘‘dukkhaṁ pana saṅkhāradukkhamevā’’ti",
  "tika-s0201t1:640_10": "vuttaṁ. Mahāpuññānampi pana devaputtānaṁ pubbanimittuppattikālādīsu aniṭṭhārammaṇasamāyogo",
  "tika-s0201t1:640_11": "hotiyevāti ‘‘kadāci dukkhadukkhassapi sambhavo natthī’’ti na sakkā vattuṁ. Sattapaññāsa…pe…",
  "tika-s0201t1:640_12": "pariyantoti idaṁ manussānaṁ vassagaṇanāvasena vuttaṁ. Tattha devānaṁ vassagaṇanāya",
  "tika-s0201t1:640_13": "pana catusahassameva.",
  "tika-s0201t1:641_0": "Atītabhave (sārattha. ṭī. 1.12.pubbenivāsakathāyaṁ) khandhā tappaṭibaddhanāmagottāni",
  "tika-s0201t1:641_1": "ca sabbaṁ pubbenivāsanteva saṅgahitanti āha ‘‘kiṁ viditaṁ karoti? Pubbenivāsa’’nti.",
  "tika-s0201t1:641_2": "Moho paṭicchādakaṭṭhena‘‘tamo’’ti vuccati ‘‘tamo viyā’’ti katvā. Obhāsakaraṇaṭṭhenāti",
  "tika-s0201t1:641_3": "kātabbato karaṇaṁ, obhāsova karaṇaṁ, attano paccayena obhāsabhāvena nibbattetabbaṭṭhenāti",
  "tika-s0201t1:641_4": "attho. Sesaṁ pasaṁsāvacananti paṭipakkhavidhamanapavattivisesānaṁ bodhanato vuttaṁ.",
  "tika-s0201t1:641_5": "Avijjā vihatāti etena vijjanaṭṭhena vijjāti ayampi attho dīpitoti daṭṭhabbaṁ. Yasmā",
  "tika-s0201t1:641_6": "vijjā uppannāti etena vijjāpaṭipakkhā avijjā, paṭipakkhatā cassā pahātabbabhāvena",
  "tika-s0201t1:641_7": "vijjāya ca pahāyakabhāvenāti dasseti. Esa nayo itarasmimpi padadvayeti iminā tamo",
  "tika-s0201t1:641_8": "vihato vinaṭṭho. Kasmā? Yasmā āloko uppannoti imamatthaṁ atidisati. Pesitattassāti",
  "tika-s0201t1:641_9": "yathādhippetatthasiddhiṁ pati vissaṭṭhacittassa. Yathā appamattassāti aññassapi kassaci",
  "tika-s0201t1:641_10": "mādisassāti adhippāyo.",
  "tika-s0201t1:642": "Pubbenivāsakathāvaṇṇanā niṭṭhitā.",
  "tika-s0201t1:643": "Dibbacakkhuñāṇakathāvaṇṇanā",
  "tika-s0201t1:644_0": "53.Idhāti bhayabheravasutte vuttaṁ. Idha ayaṁ visesoti yojanā. Vuttasadisameva ‘‘meti",
  "tika-s0201t1:644_1": "mayā’’tiādinā. Parikammakiccanti ‘‘abhiññāpādakacatutthajjhānato vuṭṭhāya sabbapacchimā",
  "tika-s0201t1:644_2": "nisajjā āvajjitabbā’’tiādinā, kasiṇārammaṇaṁ abhiññāpādakajjhānaṁ sabbākārena abhinīhārakkhamaṁ",
  "tika-s0201t1:644_3": "katvā’’tiādinā ca vuttena parikammena kiccaṁ payojanaṁ natthi. Natena idha atthoti",
  "tika-s0201t1:644_4": "tena bhāvanānayena idha pāḷiyā atthavaṇṇanāyaṁ attho natthi tathābhāvanāya idha anadhippetattāti adhippāyo.",
  "tika-s0201t1:645": "Dibbacakkhuñāṇakathāvaṇṇanā niṭṭhitā.",
  "tika-s0201t1:646": "Āsavakkhayañāṇakathāvaṇṇanā",
  "tika-s0201t1:647_0": "54.Vipassanāpādakanti (sārattha. ṭī. 1.14.āsavakkhayañāṇakathāyaṁ; dī. ni. ṭī. 1.248;",
  "tika-s0201t1:647_1": "a. ni. ṭī. 2.3.59) vipassanāya padaṭṭhānabhūtaṁ. Vipassanā ca tividhā vipassanakapuggalabhedena.",
  "tika-s0201t1:647_2": "Mahābodhisattānañhi paccekabodhisattānañca vipassanā cintāmayañāṇasaṁvaddhitattā",
  "tika-s0201t1:647_3": "sayambhuñāṇabhūtā, itaresaṁ sutamayañāṇasaṁvaddhitattā paropadesasambhūtā, sā ‘‘ṭhapetvā",
  "tika-s0201t1:647_4": "nevasaññānāsaññāyatanaṁ avasesarūpārūpajjhānānaṁ aññatarato vuṭṭhāyā’’tiādinā anekadhā",
  "tika-s0201t1:647_5": "arūpamukhavasena catudhātuvavatthāne vuttānaṁ tesaṁ tesaṁ dhātupariggahamukhānaṁ",
  "tika-s0201t1:647_6": "aññataramukhavasena anekadhāva visuddhimagge (visuddhi. 1.306) nānānayato vibhāvitā.",
  "tika-s0201t1:647_7": "Mahābodhisattānaṁ pana catuvīsatikoṭisatasahassamukhena pabhedagamanato nānānayaṁ",
  "tika-s0201t1:647_8": "sabbaññutaññāṇasannissayassa ariyamaggañāṇassa adhiṭṭhānabhūtaṁ pubbabhāgañāṇagabbhaṁ",
  "tika-s0201t1:647_9": "gaṇhāpentaṁ paripākaṁ gacchantaṁ paramagambhīrasaṇhasukhumataraṁ anaññasādhāraṇaṁ",
  "tika-s0201t1:647_10": "vipassanāñāṇaṁ hoti, yaṁ aṭṭhakathāsu mahāvajirañāṇanti vuccati. Yassa ca pavattivibhāgena",
  "tika-s0201t1:647_11": "catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhā",
  "tika-s0201t1:647_12": "devasikaṁ satthu vaḷañjanakasamāpattiyo vuccanti, svāyaṁ buddhānaṁ vipassanācāro",
  "tika-s0201t1:647_13": "paramatthamañjūsāya visuddhimaggasaṁvaṇṇanāya (visuddhi. mahāṭī. 1.144) uddesato",
  "tika-s0201t1:647_14": "dassito, atthikehi tato gahetabboti.",
  "tika-s0201t1:648_0": "Āsavānaṁ khepanato samucchindanato āsavakkhayo, ariyamaggo, ukkaṭṭhaniddesavasena",
  "tika-s0201t1:648_1": "arahattamaggaggahaṇaṁ. Āsavānaṁ khaye ñāṇaṁ āsavakkhayañāṇanti dassento ‘‘tatra cetaṁ",
  "tika-s0201t1:648_2": "ñāṇa’’nti vatvā khayeti ca ādhāre bhummaṁ, na visayeti dassento ‘‘tappariyā pannattā’’ti",
  "tika-s0201t1:648_3": "āha. Idaṁ dukkhanti dukkhassa ariyasaccassa tadā paccakkhato gahitabhāvadassanaṁ.",
  "tika-s0201t1:648_4": "Ettakaṁ dukkhanti dukkhassa ariyasaccassa tadā paccakkhato gahitabhāvadassanaṁ. Ettakaṁ",
  "tika-s0201t1:648_5": "dukkhanti tassa paricchijja gahitabhāvadassanaṁ. Na ito bhiyyoti anavasesetvā gahitabhāvadassanaṁ.",
  "tika-s0201t1:648_6": "Tenāha ‘‘sabbampidukkhasacca’’ntiādi. Sarasalakkhaṇapaṭivedhenāti sabhāvasaṅkhātassa",
  "tika-s0201t1:648_7": "lakkhaṇassa asammohato paṭivijjhanena. Asammohapaṭivedhoti ca yathā tasmiṁ ñāṇe pavatte",
  "tika-s0201t1:648_8": "pacchā dukkhassa sarūpādiparicchede sammoho na hoti, tathā pavatti. Tenāha ‘‘yathābhūtaṁ",
  "tika-s0201t1:648_9": "abbhaññāsi’’nti. Yaṁ ṭhānaṁ patvāti yaṁ nibbānaṁ maggassa ārammaṇapaccayaṭṭhena kāraṇabhūtaṁ",
  "tika-s0201t1:648_10": "āgamma. Tadubhayavato hi puggalassa patti tadubhayassa pattīti vuttaṁ. Patvāti vā",
  "tika-s0201t1:648_11": "pāpuṇanahetu. Appavattinti appavattinimittaṁ. Te vā nappavattanti etthāti appavatti,",
  "tika-s0201t1:648_12": "nibbānaṁ. Tassāti dukkhanirodhassa. Sampāpakanti sacchikiriyāvasena sammadeva pāpakaṁ.",
  "tika-s0201t1:649_0": "Kilesavasenāti āsavasaṅkhātakilesavasena. Yasmā āsavānaṁ dukkhasaccapariyāyo tappariyāpannattā,",
  "tika-s0201t1:649_1": "sesasaccānañca taṁsamudayādipariyāyo atthi, tasmā vuttaṁ. ‘‘Pariyāyato’’ti. Dassento",
  "tika-s0201t1:649_2": "saccānīti yojanā. Āsavānaṁyeva cettha gahaṇaṁ ‘‘āsavānaṁ khayañāṇāyā’’ti āraddhattā.",
  "tika-s0201t1:649_3": "Tathā hi āsavavimutti sīseneva sabbasaṁkilesavimutti vuttā. ‘‘Idaṁ dukkhanti yathābhūtaṁ",
  "tika-s0201t1:649_4": "abbhaññāsi’’ntiādinā missakamaggo idha kathitoti ‘‘saha vipassanāya koṭippattaṁ maggaṁ",
  "tika-s0201t1:649_5": "kathetī’’ti vuttaṁ. Ettha ca saccapaṭivedhassa tadā atītakālikattā ‘‘yathābhūtaṁ",
  "tika-s0201t1:649_6": "abbhaññāsi’’nti vatvāpi abhisamayakāle tassa paccuppannataṁ upādāya ‘‘evaṁ jānato",
  "tika-s0201t1:649_7": "evaṁ passato’’ti vattamānakālena niddeso kato. So ca kāmaṁ maggakkhaṇato paraṁ yāvajjatanā",
  "tika-s0201t1:649_8": "atītakāliko eva, sabbapaṭhamaṁ panassa atītakālikattaṁ phalakkhaṇena veditabbanti",
  "tika-s0201t1:649_9": "āha ‘‘vimuccitthāti iminā phalakkhaṇaṁ dassetī’’ti. Jānato passatoti vā hetuniddesoyaṁ.",
  "tika-s0201t1:649_10": "Jānanahetu dassanahetu kāmāsavā cittaṁ vimuccitthāti yojanā. Bhavāsavaggahaṇeneva",
  "tika-s0201t1:649_11": "cettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.",
  "tika-s0201t1:650_0": "Khīṇājātītiādīhi padehi. Tassāti paccavekkhaṇañāṇassa. Bhūmīnti pavattiṭṭhānaṁ. Na",
  "tika-s0201t1:650_1": "tāvassa atītā jāti khīṇā maggabhāvanāyāti adhippāyo. Tattha kāraṇamāha ‘‘pubbeva",
  "tika-s0201t1:650_2": "khīṇattā’’ti. Na anāgatā assajāti khīṇāti yojanā. Na anāgatāti ca anāgatattasāmaññaṁ",
  "tika-s0201t1:650_3": "gahetvā lesena codeti. Tenāha ‘‘anāgate vāyāmābhāvato’’ti, anāgataviseso panettha",
  "tika-s0201t1:650_4": "adhippeto, tassa ca khepane vāyāmopi labbhateva. Tenāha ‘‘yā pana maggassā’’tiādi.",
  "tika-s0201t1:650_5": "Ekacatupañcavokārabhavesūti bhavattayaggahaṇaṁ vuttanayena anavasesato jātiyā khīṇabhāvadassanatthaṁ.",
  "tika-s0201t1:650_6": "Tanti yathāvuttaṁ jātiṁ. Soti bhagavā.",
  "tika-s0201t1:651_0": "Brahmacariyavāso nāma idha maggabrahmacariyassa nibbattanamevāti āha ‘‘niṭṭhita’’nti.",
  "tika-s0201t1:651_1": "Sammādiṭṭhiyā catūsu saccesu pariññādikiccasādhanavasena pavattamānāya sammā saṅkappādīnampi",
  "tika-s0201t1:651_2": "dukkhasacce pariññābhisamayānuguṇā pavatti, itarasaccesu ca nesaṁ pahānābhisamayādivasena",
  "tika-s0201t1:651_3": "pavatti pākaṭā eva. Tena vuttaṁ ‘‘catūhi maggehi pariññāpahānasacchikiriyābhāvanāvasenā’’ti.",
  "tika-s0201t1:651_4": "Itthattāyāti ime pakārā itthaṁ, tabbhāvo itthattaṁ, tadatthanti vuttaṁ hoti. Te pana",
  "tika-s0201t1:651_5": "pakārā ariyamaggabyāpārabhūtā pariññādayo idhādhippetāti āha ‘‘evaṁsoḷasakiccabhāvāyā’’ti.",
  "tika-s0201t1:651_6": "Te hi maggaṁ paccavekkhato maggānubhāvena pākaṭā hutvā upaṭṭhahanti, pariññādīsu",
  "tika-s0201t1:651_7": "ca pahānameva padhānaṁ tadatthattā itaresanti āha ‘‘kilesakkhayāyavā’’ti. Pahīnakilesapaccavekkhaṇavasena",
  "tika-s0201t1:651_8": "vā etaṁ vuttaṁ. Itthattāyāti nissakke sampadānavacananti āha ‘‘itthabhāvato’’ti.",
  "tika-s0201t1:651_9": "Aparaṁ anāgataṁ. Ime pana carimattabhāvasaṅkhātā pañcakkhandhā. Pariññātā tiṭṭhantīti",
  "tika-s0201t1:651_10": "etena tesaṁ appatiṭṭhataṁ dasseti. Apariññāmūlakā hi patiṭṭhā. Yathāha ‘‘kabaḷīkāre",
  "tika-s0201t1:651_11": "ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ",
  "tika-s0201t1:651_12": "virūḷha’’ntiādi (saṁ. ni. 2.64; mahāni. 7; kathā. 296). Tenevāha ‘‘chinnamūlakā rukkhā viyā’’tiādi.",
  "tika-s0201t1:652_0": "Paccavekkhaṇañāṇapariggahitaṁ, na paṭhamadutiyañāṇadvayādhigamaṁ viya kevalanti adhippāyo.",
  "tika-s0201t1:652_1": "Dassento nigamanavasenāti adhippāyo. Sarūpato hi taṁ pubbe dassitamevāti. Pubbenivāsañāṇena",
  "tika-s0201t1:652_2": "atītārammaṇasabhāgatāya tabbhāvībhāvato ca atītaṁsañāṇaṁ saṅgahetvāti yojanā. Tattha",
  "tika-s0201t1:652_3": "atītaṁsañāṇanti atītakhandhāyatanadhātusaṅkhāte atītakoṭṭhāse appaṭihataṁ ñāṇaṁ.",
  "tika-s0201t1:652_4": "Dibbacakkhunāti saparibhaṇḍena dibbacakkhuñāṇena. Paccuppannaṁso ca anāgataṁso ca",
  "tika-s0201t1:652_5": "paccuppannānāgataṁsaṁ, tattha ñāṇaṁ paccuppannānāgataṁsañāṇaṁ. Sakalalokiyalokuttaraguṇanti",
  "tika-s0201t1:652_6": "etena sabbaṁ lokaṁ uttaritvā abhibhuyya ṭhitattā sabbaññutaññāṇassa viya sesāsādhāraṇañāṇassa",
  "tika-s0201t1:652_7": "balañāṇaāveṇikabuddhadhammādīnampi anaññasādhāraṇānaṁ buddhaguṇānaṁ saṅgaho veditabbo.",
  "tika-s0201t1:652_8": "Tenāha ‘‘sabbepi sabbaññuguṇe saṅgahetvā’’ti.",
  "tika-s0201t1:653": "Āsavakkhayañāṇakathāvaṇṇanā niṭṭhitā.",
  "tika-s0201t1:654": "Araññavāsakāraṇavaṇṇanā",
  "tika-s0201t1:655_0": "55.Siyā kho pana te brāhmaṇāti ettha siyāti ‘‘appevā’’ti iminā samānattho nipāto",
  "tika-s0201t1:655_1": ", tasmā ‘brāhmaṇa, appeva kho pana te evamassā’ti attho. Yaṁ pana aṭṭhakathāyaṁ ‘‘kadācī’’ti",
  "tika-s0201t1:655_2": "vuttaṁ, tampi imamevatthaṁ sandhāya vuttaṁ akāraṇaṁ brāhmaṇena parikappitamatthaṁ",
  "tika-s0201t1:655_3": "paṭipakkhipitvā attano adhippetaṁ kāraṇaṁ dassento. Atthova phalaṁ tadadhīnavuttitāya",
  "tika-s0201t1:655_4": "vaso etassāti atthavaso, hetūti evaṁ vā ettha attho daṭṭhabbo. Attano ca diṭṭhadhammasukhavihāranti",
  "tika-s0201t1:655_5": "etena satthā attano vivekābhiratiṁ pakāsetīti dassento ‘‘diṭṭhadhammo nāmā’’tiādimāha.",
  "tika-s0201t1:655_6": "Tattha iriyāpathavihārānanti iriyāpathapavattīnaṁ. Tappavattiyo hi ekasmiṁ iriyāpathe",
  "tika-s0201t1:655_7": "uppannadukkhaṁ aññena iriyāpathena vicchinditvā haraṇato vihārāti vuccanti. Pacchimañca",
  "tika-s0201t1:655_8": "janataṁ anukampamānoti etena yo ādito brāhmaṇena ‘‘bhavaṁ tesaṁ gotamo pubbaṅgamo…pe…",
  "tika-s0201t1:655_9": "diṭṭhānugatiṁ āpajjatī’’ti vutto, yo ca tathā ‘‘evametaṁ brāhmaṇā’’tiādinā attanā",
  "tika-s0201t1:655_10": "sampaṭicchito, tameva atthaṁ nigamanavasena dassento yathānusandhināva satthā desanaṁ niṭṭhāpesi.",
  "tika-s0201t1:656": "Araññavāsakāraṇavaṇṇanā niṭṭhitā.",
  "tika-s0201t1:657": "Desanānumodanāvaṇṇanā",
  "tika-s0201t1:658_0": "56. Evaṁ niṭṭhāpitāya desanāya brāhmaṇo tattha bhagavati pasādaṁ pavedento ‘‘abhikkanta’’ntiādimāha.",
  "tika-s0201t1:658_1": "Abhikkantāti (sārattha. ṭī. 1.15.desanānumodanakathā; dī. ni. ṭī. 1.250; saṁ. ni.",
  "tika-s0201t1:658_2": "ṭī. 1.1.1; a. ni. ṭī. 2.2.16) atikkantā, vigatāti atthoti āha ‘‘khaye dissatī’’ti.",
  "tika-s0201t1:658_3": "Teneva hi ‘‘nikkhanto paṭhamo yāmo’’ti vuttaṁ. Abhikkantataroti ativiya kantataro",
  "tika-s0201t1:658_4": "manoramo. Tādiso ca sundaro bhaddako nāma hotīti āha ‘‘sundare dissatī’’ti.",
  "tika-s0201t1:659_0": "Koti devanāgayakkhagandhabbādīsu ko katamo. Meti mama. Pādānīti pāde. Iddhiyāti imāya",
  "tika-s0201t1:659_1": "evarūpāya deviddhiyā. Yasasāti iminā edisena parivārena parijanena. Jalanti vijjotamāno.",
  "tika-s0201t1:659_2": "Abhikkantenāti ativiya kantena kamanīyena abhirūpena. Vaṇṇenāti chavivaṇṇena sarīravaṇṇanibhāya.",
  "tika-s0201t1:659_3": "Sabbā obhāsayaṁ disāti dasapi disā obhāsento pabhāsento, cando viya sūriyo viya ca",
  "tika-s0201t1:659_4": "ekobhāsaṁ ekālokaṁ karontoti gāthāya attho. Abhirūpeti uḷārarūpe sampannarūpe.",
  "tika-s0201t1:660_0": "‘‘Coro coro, sappo sappo’’tiādīsu bhaye āmeḍitaṁ. ‘‘Vijjha vijjha, pahara paharā’’tiādīsu",
  "tika-s0201t1:660_1": "kodhe, ‘‘sādhu sādhūtiādīsu (ma. ni. 1.327; saṁ. ni. 2.127; 3.35; 5.1085) pasaṁsāyaṁ,",
  "tika-s0201t1:660_2": "‘‘gaccha gaccha, lunāhi lunāhī’’tiādīsu turite, ‘‘āgaccha āgacchā’’tiādīsu kotūhale,",
  "tika-s0201t1:660_3": "‘‘buddho buddhoti cintento’’tiādīsu (bu. vaṁ. 2.44) acchare, ‘‘abhikkamathāyasmanto,",
  "tika-s0201t1:660_4": "abhikkamathāyasmanto’’tiādīsu (dī. ni. 3.20; a. ni. 9.11) hāse, ‘‘kahaṁ ekaputtaka,",
  "tika-s0201t1:660_5": "kahaṁ ekaputtakā’’tiādīsu (ma. ni. 2.353; saṁ. ni. 2.63) soke, ‘‘aho sukhaṁ aho sukha’’ntiādīsu",
  "tika-s0201t1:660_6": "(udā. 20; dī. ni. 3.305; cūḷava. 332) pasāde. Ca-saddo avuttasamuccayattho. Tena",
  "tika-s0201t1:660_7": "garahāasammānādīnaṁ saṅgaho daṭṭhabbo. Tattha ‘‘pāpo pāpo’’tiādīsu garahāyaṁ. ‘‘Abhirūpaka",
  "tika-s0201t1:660_8": "abhirūpakā’’tiādīsu asammāne daṭṭhabbaṁ.",
  "tika-s0201t1:661_0": "Nayidaṁ āmeḍitavasena dvikkhattuṁ vuttaṁ, atha kho atthadvayavasenāti dassento ‘‘atha",
  "tika-s0201t1:661_1": "vā’’tiādimāha. Abhikkantanti vacanaṁ apekkhitvā napuṁsakaliṅgavasena vuttaṁ, taṁ",
  "tika-s0201t1:661_2": "pana bhagavato vacanaṁ dhammassa desanāti katvā tathā vuttaṁ. Atthamattadassanaṁ",
  "tika-s0201t1:661_3": "vā etaṁ, tasmā atthavasena liṅgavibhattivipariṇāmo veditabbo. Dutiyapadepi eseva",
  "tika-s0201t1:661_4": "nayo. Dosanāsanatoti rāgādikilesadosavidhamanato, guṇādhigamanatoti sīlādiguṇānaṁ",
  "tika-s0201t1:661_5": "sampāpanato. Ye guṇe desanā adhigameti, tesu padhānabhūtā dassetabbāti te padhānabhūte",
  "tika-s0201t1:661_6": "tāva dassetuṁ ‘‘saddhājananato paññājananato’’ti vuttaṁ. Saddhāpamukhā hi lokiyā",
  "tika-s0201t1:661_7": "guṇā, paññāpamukhā lokuttarā. Sīlādiatthasampattiyā sātthato, sabhāvaniruttisampattiyā",
  "tika-s0201t1:661_8": "sabyañjanato. Suviññeyyasaddapayogatāya uttānapadato, saṇhasukhumabhāvena dubbiññeyyatthatāya",
  "tika-s0201t1:661_9": "gambhīratthato. Siniddhamudumadhurasaddapayogatāya kaṇṇasukhato, vipulavisuddhapemanīyatthatāya",
  "tika-s0201t1:661_10": "hadayaṅgamato. Mānātimānavidhamanena anattukkaṁsanato, thambhasārambhamaddanena aparavambhanato.",
  "tika-s0201t1:661_11": "Hitādhippāyapavattiyā paresaṁ rāgapariḷāhādivūpasamanena ca karuṇāsītalato, kilesandhakāravidhamanena",
  "tika-s0201t1:661_12": "paññāvadātato. Karavīkarutamañjutāya āpātharamaṇīyato, pubbāparāviruddhasuvisuddhatthatāya",
  "tika-s0201t1:661_13": "vimaddakkhamato. Āpātharamaṇīyatāya eva suyyamānasukhato, vimaddakkhamatāya hitajjhāsayappavattitatāya",
  "tika-s0201t1:661_14": "ca vīmaṁsiyamānahitato. Evamādīhīti ādisaddena saṁsāracakkanivattanato, saddhammacakkappavattanato,",
  "tika-s0201t1:661_15": "micchāvādavidhamanato, sammāvādapatiṭṭhāpanato, akusalamūlasamuddharaṇato, kusalamūlasaṁropanato,",
  "tika-s0201t1:661_16": "apāyadvārapidhānato, saggamaggadvāravivaraṇato, pariyuṭṭhānavūpasamanato, anusayasamugghātanatoti",
  "tika-s0201t1:661_17": "evamādīnaṁ saṅgaho daṭṭhabbo.",
  "tika-s0201t1:662_0": "Adhomukhaṭṭhapitanti kenaci adhomukhaṁ ṭhapitaṁ. Heṭṭhāmukhajātanti sabhāveneva heṭṭhāmukhajātaṁ.",
  "tika-s0201t1:662_1": "Ugghāṭeyyāti vivaṭaṁ kareyya. Hatthe gahetvāti ‘‘puratthābhimukho, uttarābhimukho",
  "tika-s0201t1:662_2": "vā gacchā’’tiādīni avatvā hatthe gahetvā ‘‘nissandehaṁ esa maggo, evaṁ gacchā’’ti",
  "tika-s0201t1:662_3": "vadeyya. Kāḷapakkhacātuddasīti kāḷapakkhe cātuddasī.",
  "tika-s0201t1:663_0": "Nikujjitaṁ ādheyyassa anādhārabhūtaṁ bhājanaṁ ādhārabhāvāpādanavasena ukkujjeyya.",
  "tika-s0201t1:663_1": "Heṭṭhāmukhajātatāya saddhammavimukhaṁ, adhomukhaṭṭhapitatāya asaddhamme patitanti",
  "tika-s0201t1:663_2": "evaṁ padadvayaṁ yathārahaṁ yojetabbaṁ, na yathāsaṅkhyaṁ. Kāmaṁ kāmacchandādayopi",
  "tika-s0201t1:663_3": "paṭicchādakā, micchādiṭṭhi pana savisesaṁ paṭicchādikāti āha ‘‘micchādiṭṭhigahanapaṭicchanna’’nti.",
  "tika-s0201t1:663_4": "Tenāha bhagavā ‘‘micchādiṭṭhiparamāhaṁ, bhikkhave, vajjaṁ vadāmī’’ti (a. ni. 1.310).",
  "tika-s0201t1:663_5": "Sabbo apāyagāmimaggo kummaggo ‘‘kucchito maggo’’ti katvā. Sammādiṭṭhiādīnaṁ ujupaṭipakkhatāya",
  "tika-s0201t1:663_6": "micchādiṭṭhiādayo aṭṭha micchattadhammā micchāmaggo. Teneva hi tadubhayapaṭipakkhataṁ",
  "tika-s0201t1:663_7": "sandhāya ‘‘saggamokkhamaggaṁ ācikkhantenā’’ti vuttaṁ. Sappiādisannissayo padīpo na",
  "tika-s0201t1:663_8": "tathā ujjalo, yathā telasannissayoti telapajjotaggahaṇaṁ. Etehi pariyāyehīti etehi",
  "tika-s0201t1:663_9": "nikujjitukkujjanapaṭicchannavivaraṇādiupamopamitabbapakārehi, etehi vā yathāvuttehi",
  "tika-s0201t1:663_10": "soḷasārammaṇapariggahaasammohavihāradibbavihāravibhāvanapariyāyehi vijjāttayavibhāvanāpadesena",
  "tika-s0201t1:663_11": "attano sabbaññuguṇavibhāvanapariyāyehi ca. Tenāha ‘‘anekapariyāyena dhammo pakāsito’’ti.",
  "tika-s0201t1:664": "Desanānumodanāvaṇṇanā niṭṭhitā.",
  "tika-s0201t1:665": "Pasannakāravaṇṇanā",
  "tika-s0201t1:666_0": "Pasannakāranti pasannehi kātabbaṁ sakkāraṁ. Saraṇanti paṭisaraṇaṁ. Tenāha ‘‘parāyaṇa’’nti.",
  "tika-s0201t1:666_1": "Parāyaṇabhāvo ca anatthanisedhanena atthasampaṭipādanena ca hotīti āha ‘‘aghassa",
  "tika-s0201t1:666_2": "tātā hitassa ca vidhātā’’ti. Aghassāti dukkhatoti vadanti, pāpatoti pana yuttaṁ.",
  "tika-s0201t1:666_3": "Nissakke cetaṁ sāmivacanaṁ. Ettha ca nāyaṁ gami-saddo nī-saddādayo viya dvikammako,",
  "tika-s0201t1:666_4": "tasmā yathā ‘‘ajaṁ gāmaṁ netī’’ti vuccati, evaṁ ‘‘gotamaṁ saraṇaṁ gacchāmī’’ti vattuṁ",
  "tika-s0201t1:666_5": "na sakkā, ‘‘saraṇanti gacchāmī’’ti pana vattabbaṁ. Iti-saddo cettha luttaniddiṭṭho,",
  "tika-s0201t1:666_6": "tassa cāyamattho – gamanañca tadadhippāyena bhajanaṁ, tathā jānanaṁ vāti dassento",
  "tika-s0201t1:666_7": "‘‘iti iminā adhippāyenā’’tiādimāha . Tattha bhajāmītiādīsu purimassa purimassa pacchimaṁ",
  "tika-s0201t1:666_8": "pacchimaṁ atthavacanaṁ. Bhajanaṁ vā saraṇādhippāyena upasaṅkamanaṁ, sevanaṁ santikāvacaratā,",
  "tika-s0201t1:666_9": "payirupāsanaṁ vattapaṭivattakaraṇena upaṭṭhānanti evaṁ sabbathāpi anaññasaraṇataṁyeva",
  "tika-s0201t1:666_10": "dīpeti. ‘‘Gacchāmī’’ti padassa kathaṁ ‘‘bujjhāmī’’ti ayamattho labbhatīti āha ‘‘yesañhī’’tiādi.",
  "tika-s0201t1:667_0": "Adhigatamagge,sacchikatanirodheti padadvayenapi phalaṭṭhā eva dassitā, na maggaṭṭhāti",
  "tika-s0201t1:667_1": "te dassento ‘‘yathānusiṭṭhaṁ paṭipajjamāne cā’’ti āha. Nanu ca kalyāṇaputhujjanopi",
  "tika-s0201t1:667_2": "yathānusiṭṭhaṁ paṭipajjatīti vuccatīti? Kiñcāpi vuccati, nippariyāyena pana maggaṭṭhā",
  "tika-s0201t1:667_3": "eva tathā vattabbā, na itare niyāmokkamanābhāvato. Tathā hi te eva ‘‘apāyesu apatamāne",
  "tika-s0201t1:667_4": "dhāretī’’ti vuttā. Sammattaniyāmokkamanena hi apāyavinimuttisambhavo. Akkhāyatīti",
  "tika-s0201t1:667_5": "ettha iti-saddo ādiattho, pakārattho vā. Tena ‘‘yāvatā, bhikkhave, dhammā saṅkhatā",
  "tika-s0201t1:667_6": "vā asaṅkhatā vā, virāgo tesaṁ aggamakkhāyatī’’ti suttapadaṁ (a. ni. 4.34; itivu.",
  "tika-s0201t1:667_7": "90) saṅgaṇhāti, vitthāroti vā iminā. Ettha ca ariyamaggo niyyānikatāya, nibbānaṁ",
  "tika-s0201t1:667_8": "tassa tadatthasiddhihetutāyāti ubhayamevettha nippariyāyena dhammoti vutto. Nibbānañhi",
  "tika-s0201t1:667_9": "ārammaṇapaccayabhūtaṁ labhitvā ariyamaggassa tadatthasiddhi, ariyaphalānaṁ ‘‘yasmā",
  "tika-s0201t1:667_10": "tāya saddhāya avūpasantāyā’’tiādivacanato maggena samucchinnānaṁ kilesānaṁ paṭippassaddhipahānakiccatāya",
  "tika-s0201t1:667_11": "niyyānānuguṇatāya niyyānapariyosānatāya ca. Pariyattidhammassa pana niyyānadhammasamadhigamahetutāyāti",
  "tika-s0201t1:667_12": "iminā pariyāyena dhammabhāvo labbhati eva, svāyamattho pāṭhāruḷho evāti dassento",
  "tika-s0201t1:667_13": "‘‘na kevala’’ntiādimāha.",
  "tika-s0201t1:668_0": "Kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti",
  "tika-s0201t1:668_1": "maggo kathito. Ejāsaṅkhātāya taṇhāya antonijjhānalakkhaṇassa sokassa ca taduppattiyaṁ",
  "tika-s0201t1:668_2": "sabbaso parikkhīṇattā anejamasokanti phalaṁ kathitaṁ. Appaṭikūlanti avirodhadīpanato",
  "tika-s0201t1:668_3": "kenaci aviruddhaṁ, iṭṭhaṁ paṇītanti vā attho. Paguṇarūpena pavattitattā, pakaṭṭhaguṇavibhāvanato",
  "tika-s0201t1:668_4": "vā paguṇaṁ. Yathāha ‘‘vihiṁsasaññī paguṇaṁ na bhāsiṁ, dhammaṁ paṇītaṁ manujesu brahme’’ti.",
  "tika-s0201t1:668_5": "Sabbadhammakkhandhā kathitāti yojanā.",
  "tika-s0201t1:669_0": "Diṭṭhisīlasaṅghātenāti ‘‘yāyaṁ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0201t1:669_1": "tathārūpāya diṭṭhiyā diṭṭhisāmaññagato viharatī’’ti (dī. ni. 3.324, 356; ma. ni.",
  "tika-s0201t1:669_2": "1.492; 3.54) evaṁ vuttāya diṭṭhiyā, ‘‘yāni tāni sīlāni akhaṇḍāni acchiddāni asabalāni",
  "tika-s0201t1:669_3": "akammāsāni bhujissāni viññuppasatthāni aparāmaṭṭhāni samādhisaṁvattanikāni , tathārūpehi",
  "tika-s0201t1:669_4": "sīlehi sīlasāmaññagato viharatī’’ti (dī. ni. 3.324; ma. ni. 1.492; 3.54; a. ni. 6.12;",
  "tika-s0201t1:669_5": "pari. 274) evaṁ vuttānaṁ sīlānañca saṁhatabhāvena, diṭṭhisīlasāmaññenāti attho. Saṁhatoti",
  "tika-s0201t1:669_6": "ghaṭito. Ariyapuggalā hi yattha katthaci dūre ṭhitāpi attano guṇasāmaggiyā saṁhatā",
  "tika-s0201t1:669_7": "eva. Aṭṭha ca puggala dhammadasā teti te purisayugavasena cattāropi puggalavasena",
  "tika-s0201t1:669_8": "aṭṭheva ariyadhammassa paccakkhadassāvitāya dhammadasā. Tīṇi vatthūni saraṇanti gamanena",
  "tika-s0201t1:669_9": "tikkhattuṁ gamanena ca tīṇi saraṇagamanāni. Paṭivedesīti attano hadayagataṁ vācāya pavedesi.",
  "tika-s0201t1:670": "Pasannakāravaṇṇanā niṭṭhitā.",
  "tika-s0201t1:671": "Saraṇagamanakathāvaṇṇanā",
  "tika-s0201t1:672_0": "Saraṇagamanassa visayapabhedaphalasaṁkilesabhedānaṁ viya kattu ca vibhāvanā tattha",
  "tika-s0201t1:672_1": "kosallāya hotīti ‘‘saraṇagamanesu kosallatthaṁsaraṇaṁ…pe… veditabbo’’ti vuttaṁ tena",
  "tika-s0201t1:672_2": "vinā saraṇagamanasseva asambhavato. Kasmā panettha vodānaṁ na gahitaṁ, nanu vodānavibhāvanāpi",
  "tika-s0201t1:672_3": "tattha kosallāvahāti? Saccametaṁ, taṁ pana saṁkilesaggahaṇeneva atthato dīpitaṁ hotīti",
  "tika-s0201t1:672_4": "na gahitaṁ. Yāni hi tesaṁ saṁkilesakāraṇāni aññāṇādīni, tesaṁ sabbena sabbaṁ anuppannānaṁ",
  "tika-s0201t1:672_5": "anuppādanena, uppannānañca pahānena vodānaṁ hotīti. Hiṁsatthassa sara-saddassa vasenetaṁ",
  "tika-s0201t1:672_6": "padaṁ daṭṭhabbanti ‘‘hiṁsatīti saraṇa’’nti vatvā taṁ pana hiṁsanaṁ kesaṁ, kathaṁ,",
  "tika-s0201t1:672_7": "kassa vāti codanaṁ sodhento ‘‘saraṇagatāna’’ntiādimāha. Tattha bhayanti vaṭṭabhayaṁ.",
  "tika-s0201t1:672_8": "Santāsanti cittutrāsaṁ. Teneva cetasikadukkhassa gahitattā dukkhanti idha kāyikaṁ",
  "tika-s0201t1:672_9": "dukkhaṁ. Duggatiparikilesanti duggatipariyāpannaṁ sabbaṁ dukkhaṁ. Tayidaṁ sabbaṁ",
  "tika-s0201t1:672_10": "parato phalakathāyaṁ āvi bhavissati. Etanti ‘‘saraṇa’’nti padaṁ.",
  "tika-s0201t1:673_0": "Evaṁ avisesato saraṇasaddassa atthaṁ dassetvā idāni visesato dassetuṁ ‘‘atha vā’’tiādi",
  "tika-s0201t1:673_1": "vuttaṁ. Hite pavattamānenāti ‘‘sampannasīlā, bhikkhave, viharathā’’tiādinā (ma. ni.",
  "tika-s0201t1:673_2": "1.64, 69) atthe niyojanena. Ahitā ca nivattanenāti ‘‘pāṇātipātassa kho pāpako vipāko",
  "tika-s0201t1:673_3": "pāpakaṁ abhisamparāya’’ntiādinā ādīnavadassanādimukhena anatthato vinivattanena.",
  "tika-s0201t1:673_4": "Bhayaṁ hiṁsatīti hitāhitesu appavattipavattihetukaṁ byasanaṁ appavattikaraṇena vināseti",
  "tika-s0201t1:673_5": ". Bhavakantārā uttāraṇena maggasaṅkhāto dhammo, itaro assāsadānena sattānaṁ bhayaṁ",
  "tika-s0201t1:673_6": "hiṁsatīti yojanā. Kārānanti dānavasena pūjāvasena ca upanītānaṁ sakkārānaṁ. Vipulaphalapaṭilābhakaraṇena",
  "tika-s0201t1:673_7": "sattānaṁ bhayaṁ hiṁsati anuttaradakkhiṇeyyabhāvatoti adhippāyo. Imināpi pariyāyenāti",
  "tika-s0201t1:673_8": "imināpi vibhajitvā vuttena kāraṇena.",
  "tika-s0201t1:674_0": "‘‘Sammāsambuddho bhagavā, svākkhāto dhammo, suppaṭipanno saṅgho’’ti evaṁ pavatto",
  "tika-s0201t1:674_1": "tattha ratanattaye pasādo tappasādo, tadeva ratanattayaṁ garu etassāti taggaru, tassa",
  "tika-s0201t1:674_2": "bhāvo taggarutā, tappasādo ca taggarutā ca tappasādataggarutā, tāhi. Vidhutadiṭṭhivicikicchāsammohaassaddhiyāditāya",
  "tika-s0201t1:674_3": "vihatakileso. ‘‘Tadeva ratanattayaṁ parāyaṇaṁ gati tāṇaṁ leṇa’’nti evaṁ ākārena pavattiyā",
  "tika-s0201t1:674_4": "tapparāyaṇatākārapavatto cittuppādo saraṇagamanaṁ ‘‘saraṇanti gacchati etenā’’ti.",
  "tika-s0201t1:674_5": "Taṁsamaṅgīti tena yathāvuttacittuppādena samannāgato. Evaṁ upetīti evaṁ bhajati sevati",
  "tika-s0201t1:674_6": "payirupāsati, evaṁ vā jānāti bujjhatīti evamattho veditabbo. Ettha ca pasādaggahaṇena",
  "tika-s0201t1:674_7": "lokiyasaraṇagamanamāha. Tañhi pasādappadhānaṁ, na ñāṇappadhānaṁ. Garutāgahaṇena lokuttaraṁ.",
  "tika-s0201t1:674_8": "Ariyā hi ratanattayaṁ guṇābhiññātāya pāsāṇacchattaṁ viya garuṁ katvā passanti, tasmā",
  "tika-s0201t1:674_9": "tappasādena vikkhambhanavasena vihatakileso taggarutāya samucchedavasenāti yojetabbaṁ.",
  "tika-s0201t1:674_10": "Tapparāyaṇatā panettha taggatikatāti tāya catubbidhampi vakkhamānaṁ saraṇagamanaṁ",
  "tika-s0201t1:674_11": "gahitanti daṭṭhabbaṁ. Avisesena vā pasādagarutā jotitāti pasādaggahaṇena aveccappasādassa",
  "tika-s0201t1:674_12": "itarassa ca gahaṇaṁ, tathā garutāgahaṇenāti ubhayenapi ubhayaṁ saraṇagamanaṁ yojetabbaṁ.",
  "tika-s0201t1:675_0": "Maggakkhaṇe ijjhatīti yojanā. Nibbānārammaṇaṁ hutvāti etena atthato catusaccādhigamoyeva",
  "tika-s0201t1:675_1": "lokuttaraṁ saraṇagamananti dasseti. Tattha hi nibbānadhammo sacchikiriyābhisamayavasena,",
  "tika-s0201t1:675_2": "maggadhammo bhāvanābhisamayavasena paṭivijjhiyamānoyeva saraṇagamanattaṁ sādheti,",
  "tika-s0201t1:675_3": "buddhaguṇā pana sāvakagocarabhūtā pariññābhisamayavasena, tathā ariyasaṅghaguṇā.",
  "tika-s0201t1:675_4": "Tenāha ‘‘kiccato sakalepi ratanattaye ijjhatī’’ti, ijjhantañca saheva ijjhati, na",
  "tika-s0201t1:675_5": "lokiyaṁ viya paṭipāṭiyā asammohapaṭivedhena paṭividdhattāti adhippāyo. Ye pana vadanti",
  "tika-s0201t1:675_6": "‘‘na saraṇagamanaṁ nibbānārammaṇaṁ hutvā pavattati, maggassa adhigatattā pana adhigatameva",
  "tika-s0201t1:675_7": "hoti ekaccānaṁ tevijjādīnaṁ lokiyavijjādayo viyā’’ti, tesaṁ lokiyameva saraṇagamanaṁ",
  "tika-s0201t1:675_8": "siyā, na lokuttaraṁ, tañca ayuttaṁ duvidhassapi icchitabbattā. Tanti lokiyasaraṇagamanaṁ.",
  "tika-s0201t1:675_9": "Saddhāpaṭilābho ‘‘sammāsambuddho bhagavā’’tiādinā. Saddhāmūlikāti yathāvuttasaddhāpubbaṅgamā",
  "tika-s0201t1:675_10": "sammādiṭṭhi buddhasubuddhataṁ dhammasudhammataṁ saṅghasuppaṭipatiñca lokiyāvabodhavaseneva",
  "tika-s0201t1:675_11": "sammā ñāyena dassanato. ‘‘Saddhāmūlikā sammādiṭṭhī’’ti etena saddhūpanissayā yathāvuttalakkhaṇā",
  "tika-s0201t1:675_12": "paññā lokiyasaraṇagamananti dasseti. Tenāha ‘‘diṭṭhijukammanti vuccatī’’ti ‘‘diṭṭhi",
  "tika-s0201t1:675_13": "eva attano paccayehi ujuṁ karīyatī’’ti katvā. Diṭṭhi vā ujuṁ karīyati etenāti diṭṭhijukammaṁ,",
  "tika-s0201t1:675_14": "tathā pavatto cittuppādo . Evañca katvā ‘‘tapparāyaṇatākārapavatto cittuppādo’’ti",
  "tika-s0201t1:675_15": "idañca vacanaṁ samatthitaṁ hoti. Saddhāpubbaṅgamasammādiṭṭhiggahaṇaṁ pana cittuppādassa",
  "tika-s0201t1:675_16": "tappadhānatāyāti daṭṭhabbaṁ. ‘‘Saddhāpaṭilābho’’ti iminā mātādīhi ussāhitadārakādīnaṁ",
  "tika-s0201t1:675_17": "viya ñāṇavippayuttasaraṇagamanaṁ dasseti, ‘‘sammādiṭṭhī’’ti iminā ñāṇasampayuttasaraṇagamanaṁ.",
  "tika-s0201t1:676_0": "Tayidaṁ lokiyaṁ saraṇagamanaṁ. Attā sanniyyātīyati appīyati pariccajīyati etenāti",
  "tika-s0201t1:676_1": "attasanniyyātanaṁ, yathāvuttaṁ diṭṭhijukammaṁ. Taṁ ratanattayaṁ parāyaṇaṁ paṭisaraṇaṁ",
  "tika-s0201t1:676_2": "etassāti tapparāyaṇo, puggalo, cittuppādo vā, tassa bhāvo tapparāyaṇatā, yathāvuttadiṭṭhijukammameva.",
  "tika-s0201t1:676_3": "Saraṇanti adhippāyena sissabhāvaṁ antevāsikabhāvaṁ upagacchati etenāti sissabhāvūpagamanaṁ.",
  "tika-s0201t1:676_4": "Saraṇagamanādhippāyeneva paṇipatati etenāti paṇipāto. Sabbattha yathāvuttadiṭṭhijukammavaseneva",
  "tika-s0201t1:676_5": "attho veditabbo. Attapariccajananti saṁsāradukkhanittharaṇatthaṁ attano attabhāvassa",
  "tika-s0201t1:676_6": "pariccajanaṁ. Esa nayo sesesupi. Buddhādīnaṁyevāti avadhāraṇaṁ itaresupi saraṇagamanavisesesu",
  "tika-s0201t1:676_7": "yathārahaṁ vattabbaṁ. Evañhi tadaññanivattanaṁ kataṁ hoti.",
  "tika-s0201t1:677_0": "Evaṁ attasanniyātanādīni ekena pakārena dassetvā idāni aparehipi pakārehi dassetuṁ",
  "tika-s0201t1:677_1": "‘‘apicā’’tiādi āraddhaṁ. Tena pariyāyantarehipi attasanniyyātanādi katameva hoti",
  "tika-s0201t1:677_2": "atthassa abhinnattāti dasseti. Āḷavakādīnanti ādi-saddena sātāgirihemavatādīnaṁ saṅgaho",
  "tika-s0201t1:677_3": "daṭṭhabbo. Nanu cete āḷavakādayo maggeneva āgatasaraṇagamanā, kathaṁ tesaṁ tapparāyaṇatāsaraṇagamanaṁ",
  "tika-s0201t1:677_4": "vuttanti? Maggenāgatasaraṇagamanehipi ‘‘so ahaṁ vicarissāmi gāmā gāma’’ntiādinā (saṁ.",
  "tika-s0201t1:677_5": "ni. 1.246) tehi tapparāyaṇatākārassa paveditattā tathā vuttaṁ.",
  "tika-s0201t1:678_0": "Ñāti…pe… vasenāti ettha ñātivasena bhayavasena ācariyavasena dakkhiṇeyyavasenāti",
  "tika-s0201t1:678_1": "paccekaṁ ‘‘vasenā’’ti padaṁ yojetabbaṁ. Tattha ñātivasenāti ñātibhāvavasena. Evaṁ",
  "tika-s0201t1:678_2": "sesesupi. Dakkhiṇeyyapaṇipātenāti dakkhiṇeyyatāhetukena paṇipātena. Itarehīti ñātibhāvādivasappavattehi",
  "tika-s0201t1:678_3": "tīhi paṇipātehi. Itarehītiādinā saṅkhepato vuttamatthaṁ vitthārato dassetuṁ ‘‘tasmā’’tiādi",
  "tika-s0201t1:678_4": "vuttaṁ. Vandatīti paṇipātassa lakkhaṇavacanaṁ. Evarūpanti diṭṭhadhammikaṁ sandhāya",
  "tika-s0201t1:678_5": "vadati. Samparāyikañhi niyyānikaṁ vā anusāsanaṁ paccāsīsanto dakkhiṇeyyapaṇipātameva",
  "tika-s0201t1:678_6": "karotīti adhippāyo. Saraṇagamanappabhedoti saraṇagamanavibhāgo.",
  "tika-s0201t1:679_0": "Ariyamaggoyeva lokuttarasaraṇagamananti āha ‘‘cattāri sāmaññaphalāni vipākaphala’’nti.",
  "tika-s0201t1:679_1": "Sabbadukkhakkhayoti sakalassa vaṭṭadukkhassa anuppādanirodho. Etanti ‘‘cattāri ariyasaccāni,",
  "tika-s0201t1:679_2": "sammappaññāya passatī’’ti (dha. pa. 190) evaṁ vuttaṁ ariyasaccadassanaṁ.",
  "tika-s0201t1:680_0": "Niccato anupagamanādivasenāti niccanti aggahaṇādivasena. Aṭṭhānanti hetupaṭikkhepo.",
  "tika-s0201t1:680_1": "Anavakāsoti paccayapaṭikkhepo. Ubhayenapi kāraṇameva paṭikkhipati. Yanti yena kāraṇena.",
  "tika-s0201t1:680_2": "Diṭṭhisampannoti maggadiṭṭhiyā sampanno sotāpanno. Kañci saṅkhāranti catubhūmakesu",
  "tika-s0201t1:680_3": "saṅkhatasaṅkhāresu ekasaṅkhārampi. Niccato upagaccheyyāti ‘‘nicco’’ti gaṇheyya. Sukhato",
  "tika-s0201t1:680_4": "upagaccheyyāti ‘‘ekantasukhī attā hoti arogo paraṁ maraṇā’’ti (dī. ni. 1.76) evaṁ",
  "tika-s0201t1:680_5": "attadiṭṭhivasena sukhato gāhaṁ sandhāyetaṁ vuttaṁ. Diṭṭhivippayuttacittena pana ariyasāvako",
  "tika-s0201t1:680_6": "pariḷāhavūpasamanatthaṁ mattahatthiparittāsito viya cokkhabrāhmaṇo ukkārabhūmiṁ kañci",
  "tika-s0201t1:680_7": "saṅkhāraṁ sukhato upagacchati. Attavāre kasiṇādipaññattisaṅgahaṇatthaṁ ‘‘saṅkhāra’’nti",
  "tika-s0201t1:680_8": "avatvā ‘‘kañci dhamma’’nti vuttaṁ. Imesupi vāresu catubhūmakavaseneva paricchedo",
  "tika-s0201t1:680_9": "veditabbo tebhūmakavaseneva vā. Yaṁ yañhi puthujjano gāhavasena gaṇhāti, tato tato",
  "tika-s0201t1:680_10": "ariyasāvako gāhaṁ viniveṭheti. Mātarantiādīsu janikā mātā, janako pitā, manussabhūto",
  "tika-s0201t1:680_11": "khīṇāsavo arahāti adhippeto. Kiṁ pana ariyasāvako aññaṁ jīvitā voropeyyāti? Etampi",
  "tika-s0201t1:680_12": "aṭṭhānaṁ, puthujjanabhāvassa pana mahāsāvajjabhāvadassanatthaṁ ariyasāvakassa phaladīpanatthañcevaṁ",
  "tika-s0201t1:680_13": "vuttaṁ. Duṭṭhacitto vadhakacittena paduṭṭhacitto. Lohitaṁ uppādeyyāti jīvamānakasarīre",
  "tika-s0201t1:680_14": "khuddakamakkhikāya pivanamattampi lohitaṁ uppādeyya. Saṅghaṁ bhindeyyāti samānasaṁvāsakaṁ",
  "tika-s0201t1:680_15": "samānasīmāyaṁ ṭhitaṁ saṅghaṁ ‘kammena uddesena voharanto anussāvanena salākaggāhenā’’ti",
  "tika-s0201t1:680_16": "(pari. 458) evaṁ vuttehi pañcahi kāraṇehi bhindeyya . Aññaṁ satthāranti aññaṁ titthakaraṁ",
  "tika-s0201t1:680_17": "‘‘ayaṁ me satthā’’ti evaṁ gaṇheyyāti netaṁ ṭhānaṁ vijjatīti attho.",
  "tika-s0201t1:681": "Na te gamissanti apāyabhūminti te buddhaṁ saraṇaṁ gatā tannimittaṁ apāyabhūmiṁ na gamissanti, devakāyaṁ pana paripūressantīti attho.",
  "tika-s0201t1:682_0": "Dasahiṭhānehīti dasahi kāraṇehi. Adhiggaṇhantīti adhibhavanti. Velāmasuttādivasenāpīti",
  "tika-s0201t1:682_1": "ettha ‘‘caturāsītisahassasaṅkhānaṁ suvaṇṇapātirūpiyapātikaṁsapātīnaṁ yathākkamaṁ",
  "tika-s0201t1:682_2": "rūpiyasuvaṇṇahiraññapūrānaṁ karīsassa catutthabhāvappamāṇānaṁ sabbālaṅkārapaṭimaṇḍitānaṁ",
  "tika-s0201t1:682_3": "caturāsītiyā hatthisahassānaṁ caturāsītiyā assasahassānaṁ caturāsītiyā rathasahassānaṁ",
  "tika-s0201t1:682_4": "caturāsītiyā dhenusahassānaṁ caturāsītiyā kaññāsahassānaṁ caturāsītiyā pallaṅkasahassānaṁ",
  "tika-s0201t1:682_5": "caturāsītiyā vatthakoṭisahassānaṁ aparimāṇassa ca khajjabhojjādibhedassa āhārassa",
  "tika-s0201t1:682_6": "pariccajanavasena sattamāsādhikāni satta saṁvaccharāni nirantaraṁ pavattavelāmamahādānato",
  "tika-s0201t1:682_7": "ekassa sotāpannassa dinnadānaṁ mahapphalataraṁ, tato sataṁ sotāpannānaṁ dinnadānato",
  "tika-s0201t1:682_8": "ekassa sakadāgāmissa, tato ekassa anāgāmissa, tato ekassa arahato, tato ekassa paccekabuddhassa,",
  "tika-s0201t1:682_9": "tato sammāsambuddhassa, tato buddhappamukhassa saṅghassa dinnadānaṁ mahapphalataraṁ,",
  "tika-s0201t1:682_10": "tato cātuddisaṁ saṅghaṁ uddissa vihārakaraṇaṁ, tato saraṇagamanaṁ mahapphalatara’’nti",
  "tika-s0201t1:682_11": "imamatthaṁ dīpentassa velāmasuttassa (a. ni. 9.20) vasena. Vuttañhetaṁ ‘‘yaṁ gahapati,",
  "tika-s0201t1:682_12": "velāmo brāhmaṇo dānaṁ adāsi mahādānaṁ, yo ekaṁ diṭṭhisampannaṁ bhojeyya, idaṁ tato",
  "tika-s0201t1:682_13": "mahapphalatara’’ntiādi (a. ni. 9.20). Velāmasuttādīti ādi-saddena aggappasādasuttādīnaṁ",
  "tika-s0201t1:682_14": "(a. ni. 4.34; itivu. 90) saṅgaho daṭṭhabbo.",
  "tika-s0201t1:683_0": "Aññāṇaṁ vatthuttayassa guṇānaṁ ajānanaṁ tattha sammoho, ‘‘buddho nu kho, na nu kho",
  "tika-s0201t1:683_1": "buddho’’tiādinā vicikicchā saṁsayo,micchāñāṇaṁ tassa guṇānaṁ aguṇabhāvaparikappanena",
  "tika-s0201t1:683_2": "viparītaggāho. Ādi-saddena anādarāgāravādīnaṁ saṅgaho. Na mahājutikanti na ujjalaṁ,",
  "tika-s0201t1:683_3": "aparisuddhaṁ apariyodātanti attho. Na mahāvipphāranti anuḷāraṁ. Sāvajjoti diṭṭhitaṇhādivasena",
  "tika-s0201t1:683_4": "sadoso. Lokiyaṁ saraṇagamanaṁ sikkhāsamādānaṁ viya aggahitakālaparicchedaṁ jīvitapariyantameva",
  "tika-s0201t1:683_5": "hoti, tasmā tassa khandhabhedena bhedoti āha ‘‘anavajjo kālakiriyāyā’’ti. Soti anavajjo",
  "tika-s0201t1:683_6": "saraṇagamanabhedo. Satipi anavajjatte iṭṭhaphalopi na hotīti āha ‘‘aphalo’’ti.",
  "tika-s0201t1:684": "Saraṇagamanakathāvaṇṇanā niṭṭhitā.",
  "tika-s0201t1:685": "Upāsakavidhikathāvaṇṇanā",
  "tika-s0201t1:686_0": "Koupāsakoti sarūpapucchā, tasmā kiṁlakkhaṇo upāsakoti vuttaṁ hoti. Kasmāti hetupucchā.",
  "tika-s0201t1:686_1": "Tena kena pavattinimittena upāsakasaddo tasmiṁ puggale niruḷhoti dasseti. Kimassa",
  "tika-s0201t1:686_2": "sīlanti kīdisaṁ assa upāsakassa sīlaṁ, kittakena sīlenāyaṁ sīlasampanno nāma hotīti",
  "tika-s0201t1:686_3": "attho. Ko ājīvoti ko assa sammāājīvo, so pana micchājīvassa parivajjanena hotīti",
  "tika-s0201t1:686_4": "sopi vibhajīyatīti. Kā vipattīti kā assa sīlassa, ājīvassa vā vipatti. Anantarassa",
  "tika-s0201t1:686_5": "hi vidhi vā paṭisedho vā. Kā sampattīti etthāpi eseva nayo.",
  "tika-s0201t1:687_0": "Yo kocīti khattiyādīsu yo koci. Tena saraṇagamanamevettha kāraṇaṁ, na jātiādivisesoti",
  "tika-s0201t1:687_1": "dasseti. Upāsanatoti teneva saraṇagamanena tattha ca sakkaccakāritāya ādaragāravabahumānādiyogena",
  "tika-s0201t1:687_2": "payirupāsanato. Veramaṇiyoti veraṁ vuccati pāṇātipātādidussīlyaṁ, tassa maṇanato",
  "tika-s0201t1:687_3": "hananato vināsanato veramaṇiyo, pañca viratiyo viratippadhānattā tassa sīlassa. Tenevāha",
  "tika-s0201t1:687_4": "tattha tattha ‘‘paṭivirato hotī’’ti.",
  "tika-s0201t1:688_0": "Micchāvaṇijjāti na sammāvaṇijjā ayuttavaṇijjā asāruppavaṇijjā. Pahāyāti akaraṇeneva",
  "tika-s0201t1:688_1": "pajahitvā. Dhammenāti dhammato anapetena. Tena aññampi adhammikaṁ jīvikaṁ paṭikkhipati.",
  "tika-s0201t1:688_2": "Samenāti avisamena. Tena kāyavisamādiduccaritaṁ vajjetvā kāyasamādinā sucaritena",
  "tika-s0201t1:688_3": "jīvanaṁ dasseti. Satthavaṇijjāti āvudhabhaṇḍaṁ katvā vā kāretvā vā yathākataṁ vā",
  "tika-s0201t1:688_4": "paṭilabhitvā tassa vikkayo. Satthavaṇijjāti manussavikkayo . Maṁsavaṇijjāti sūnakārādayo",
  "tika-s0201t1:688_5": "viya migasūkarādike posetvā maṁsaṁ sampādetvā vikkayo. Majjavaṇijjāti yaṁ kiñci majjaṁ",
  "tika-s0201t1:688_6": "yojetvā tassa vikkayo. Visavaṇijjāti visaṁ yojetvā, visaṁ gahetvā vā tassa vikkayo.",
  "tika-s0201t1:688_7": "Tattha satthavaṇijjā paroparodhanimittatāya akaraṇīyā vuttā, sattavaṇijjā abhujissabhāvakaraṇato,",
  "tika-s0201t1:688_8": "maṁsavisavaṇijjā vadhahetuto, majjavaṇijjā pamādaṭṭhānato.",
  "tika-s0201t1:689_0": "Tassevāti pañcaveramaṇilakkhaṇassa sīlassa ceva pañcamicchāvaṇijjālakkhaṇassa ājīvassa",
  "tika-s0201t1:689_1": "ca. Vipattīti bhedo pakopo ca. Yāyāti yāya paṭipattiyā. Caṇḍāloti upāsakacaṇḍālo.",
  "tika-s0201t1:689_2": "Malanti upāsakamalaṁ. Patikiṭṭhoti upāsakanihīno. Buddhādīsu kammakammaphalesu ca",
  "tika-s0201t1:689_3": "saddhāvipariyāyo assaddhiyaṁ micchādhimokkho. Yathāvuttena assaddhiyena samannāgato",
  "tika-s0201t1:689_4": "assaddho. Yathāvutta sīlavipatti ājīvavipattivasena dussīlo. ‘‘Iminā diṭṭhādinā idaṁ",
  "tika-s0201t1:689_5": "nāma maṅgalaṁ bhavissatī’’ti evaṁ bālajanaparikappitakotūhalasaṅkhātena diṭṭhasutamutamaṅgalena",
  "tika-s0201t1:689_6": "samannāgato kotūhalamaṅgaliko. Maṅgalaṁ paccetīti diṭṭhamaṅgalādibhedaṁ maṅgalameva",
  "tika-s0201t1:689_7": "pattiyāyati. No kammanti kammassakataṁ no pattiyāyati. Ito bahiddhāti ito sabbaññubuddhasāsanato",
  "tika-s0201t1:689_8": "bahiddhā bāhirakasamaye. Dakkhiṇeyyaṁ pariyesatīti duppaṭipannaṁ dakkhiṇārahasaññī",
  "tika-s0201t1:689_9": "gavesati. Pubbakāraṁ karotīti dānamānanādikaṁ kusalakiriyaṁ paṭhamaṁ karoti. Ettha",
  "tika-s0201t1:689_10": "ca dakkhiṇeyyapariyesanapubbakāre ekaṁ katvā pañca dhammā veditabbā.",
  "tika-s0201t1:690_0": "Vipattiyaṁ vuttavipariyāyena sampatti ñātabbā. Ayaṁ pana viseso – catunnampi parisānaṁ",
  "tika-s0201t1:690_1": "ratijananaṭṭhena upāsakova ratanaṁ upāsakaratanaṁ. Guṇasobhākittisaddasugandhatāhi",
  "tika-s0201t1:690_2": "upāsakova padumaṁ upāsakapadumaṁ. Tathā upāsakapuṇḍarīko.",
  "tika-s0201t1:691_0": "Ādimhīti ādiatthe. Koṭiyanti pariyantakoṭiyaṁ. Vihāraggenāti ovarakakoṭṭhāsena, ‘‘imasmiṁ",
  "tika-s0201t1:691_1": "gabbhe vasantānaṁ idaṁ nāma panasaphalaṁ pāpuṇātī’’tiādinā taṁtaṁvasanaṭṭhānakoṭṭhāsenāti",
  "tika-s0201t1:691_2": "attho. Ajjatanti ajjaicceva attho.",
  "tika-s0201t1:692_0": "Pāṇehiupetanti iminā tassa saraṇagamanassa āpāṇakoṭikataṁ dassento ‘‘yāva me jīvitaṁ",
  "tika-s0201t1:692_1": "pavattatī’’tiādinā vatvā puna jīvitena taṁ vatthuttayaṁ paṭipūjento ‘‘saraṇagamanaṁ",
  "tika-s0201t1:692_2": "rakkhāmī’’ti uppannaṁ tassa brāhmaṇassa adhippāyaṁ vibhāvento ‘‘ahañhī’’tiādimāha.",
  "tika-s0201t1:692_3": "Pāṇehi upetanti hi yāva me pāṇā dharanti, tāva saraṇaṁ upetaṁ, upento ca na vācāmattena,",
  "tika-s0201t1:692_4": "na ekavāraṁ cittuppādanamattena, atha kho pāṇe pariccajitvāpi yāvajīvaṁ upetanti",
  "tika-s0201t1:692_5": "evamettha attho veditabboti.",
  "tika-s0201t1:693": "Upāsakavidhikathāvaṇṇanā niṭṭhitā.",
  "tika-s0201t1:694": "Bhayabheravasuttavaṇṇanāya līnatthappakāsanā samattā.",
  "tika-s0201t1:695": "5. Anaṅgaṇasuttavaṇṇanā",
  "tika-s0201t1:696_0": "57.Āyasmāsāriputtoti ettha iti-saddo ādiattho, evamādikanti attho. Tena ‘‘bhikkhū",
  "tika-s0201t1:696_1": "āmantesī’’tiādikaṁ sabbaṁ suttaṁ saṅgaṇhāti. Tenāha ‘‘anaṅgaṇasutta’’nti. Tassa ko",
  "tika-s0201t1:696_2": "nikkhepo? Attajjhāsayo. Parehi anajjhiṭṭhoyeva hi mahāthero imaṁ desanaṁ ārabhi.",
  "tika-s0201t1:696_3": "Keci panāhu ‘‘ekacce bhikkhū saṁkiliṭṭhacitte disvā tesaṁ cittasaṁkilesappahānāya",
  "tika-s0201t1:696_4": "ceva ekaccānaṁ āyatiṁ anuppādanāya ca ayaṁ desanā āraddhā’’ti. Evaṁ sabbasuttesūti",
  "tika-s0201t1:696_5": "yathā ettha anaṅgaṇasutte, evaṁ ito paresūti sabbesupi suttesu anuttānaapubbapadavaṇṇanā",
  "tika-s0201t1:696_6": "eva karīyati. Tenāha ‘‘tasmā’’tiādi. Gaṇanaparicchedoti gaṇanena paricchindanaṁ.",
  "tika-s0201t1:696_7": "Idañhi apparajakkhamahārajakkhatāvasena duvidhe satte paccekaṁ atthaññutānatthaññutāvasena",
  "tika-s0201t1:696_8": "dvidhā katvā ‘‘cattāro’’ti anavasesapariyādānaṁ. Vajjīputtakādayo viya puggalavādīti",
  "tika-s0201t1:696_9": "na gahetabbaṁ lokasamaññānusārena atthaṁ paṭivijjhituṁ samatthānaṁ vasena desanāya",
  "tika-s0201t1:696_10": "āraddhattā, ayañca desanānayo satthu nissāya evāti dassento ‘‘ayañhī’’tiādimāha.",
  "tika-s0201t1:697": "Sammutiparamatthadesanākathāvaṇṇanā",
  "tika-s0201t1:698_0": "Tattha (a. ni. ṭī. 1.1.170) sammutiyā desanā sammutidesanā, paramatthassa desanā",
  "tika-s0201t1:698_1": "paramatthadesanā. Tatthāti sammutiparamatthadesanāsu, na sammutiparamatthesu. Tenāha",
  "tika-s0201t1:698_2": "‘‘evarūpā sammutidesanā, evarūpā paramatthadesanā’’ti. Tatridaṁ sammutiparamatthānaṁ",
  "tika-s0201t1:698_3": "lakkhaṇaṁ – yasmiṁ bhinne, buddhiyā avayavavinibbhoge vā kate na taṁsamaññā, sā ghaṭapaṭādippabhedā",
  "tika-s0201t1:698_4": "sammuti, tabbipariyāyato paramattho. Na hi kakkhaḷaphusanādisabhāve ayaṁ nayo labbhati,",
  "tika-s0201t1:698_5": "tattha rūpādidhammaṁ samūhasantānavasena pavattamānaṁ upādāya puggalavohāroti āha",
  "tika-s0201t1:698_6": "‘‘puggaloti sammutidesanā’’ti. Sesapadesupi eseva nayo. Uppādavayavanto sabhāvadhammā",
  "tika-s0201t1:698_7": "na niccāti āha ‘‘aniccanti paramatthadesanā’’ti. Esa nayo sesapadesupi. Nanu khandhadesanāpi",
  "tika-s0201t1:698_8": "sammutidesanāva. Khandhaṭṭho hi rāsaṭṭho, koṭṭhāsaṭṭho vāti? Saccametaṁ, ayaṁ pana",
  "tika-s0201t1:698_9": "khandhasamaññā phassādīsu tajjāpaññatti viya paramatthasannissayā tassa āsannatarā,",
  "tika-s0201t1:698_10": "puggalasamaññādayo viya na dūreti paramatthasaṅgahatā vuttā, khandhasīsena vā tadupādānā",
  "tika-s0201t1:698_11": "sabhāvadhammā eva gahitā. Nanu ca sabhāvadhammā sabbepi sammutimukheneva desanaṁ",
  "tika-s0201t1:698_12": "ārohanti, na samukhenāti sabbāpi desanā sammutidesanāva siyāti? Nayidamevaṁ desetabbadhammavibhāgena",
  "tika-s0201t1:698_13": "desanāvibhāgassa adhippetattā, na ca saddo kenaci pavattinimittena vinā atthaṁ pakāsetīti.",
  "tika-s0201t1:699_0": "Sammutivasena desanaṁ sutvāti ‘‘idhekacco puggalo attantapo hoti attaparitāpānuyogamanuyutto’’tiādinā",
  "tika-s0201t1:699_1": "(ma. ni. 2.413; pu. pa. 10.25 mātikā) sammutimukhena pavattitaṁ desanaṁ sutamayañāṇuppādanavasena",
  "tika-s0201t1:699_2": "sutvā. Atthaṁ paṭivijjhitvāti tadanusārena catusaccasaṅkhātaṁ atthaṁ saha vipassanāya",
  "tika-s0201t1:699_3": "maggena paṭivijjhitvā. Mohaṁ pahāyāti tadekaṭṭhehi kilesehi saddhiṁ anavasesaṁ mohaṁ",
  "tika-s0201t1:699_4": "pajahitvā. Visesanti nibbānasaṅkhātaṁ arahattasaṅkhātañca visesaṁ. Tesanti tādisānaṁ",
  "tika-s0201t1:699_5": "vineyyānaṁ. Paramatthavasenāti ‘‘pañcimāni, bhikkhave, indriyānī’’tiādinā (saṁ. ni.",
  "tika-s0201t1:699_6": "5.472-474) paramatthadhammavasena. Sesaṁ anantaranaye vuttasadisameva. Tatthāti tassaṁ",
  "tika-s0201t1:699_7": "sammutivasena paramatthavasena ca desanāyaṁ. Desabhāsākusaloti nānādesabhāsāsu kusalo.",
  "tika-s0201t1:699_8": "Tiṇṇaṁ vedānanti nidassanamattaṁ, tiṇṇaṁ vedānaṁ sippaganthānampīti adhippāyo sippuggahaṇañhi",
  "tika-s0201t1:699_9": "parato vakkhati. Sippāni vā vedantogadhe katvā ‘‘tiṇṇaṁ vedāna’’nti vuttaṁ. Kathetabbabhāvena",
  "tika-s0201t1:699_10": "ṭhitāni, na katthaci sannihitabhāvenāti vedānampi kathetabbabhāveneva avaṭṭhānaṁ",
  "tika-s0201t1:699_11": "dīpento ‘‘guyhā tayī nihitā gayhatī’’ti micchāvādaṁ paṭikkhipati. Nānāvidhā desabhāsā",
  "tika-s0201t1:699_12": "etesanti nānādesabhāsā.",
  "tika-s0201t1:700_0": "Paramo uttamo attho paramattho, dhammānaṁ yathābhūtasabhāvo. Lokasaṅketamattasiddhā",
  "tika-s0201t1:700_1": "sammuti. Yadi evaṁ kathaṁ sammutikathāya saccatātiāha ‘‘lokasammutikāraṇā’’ti, lokasamaññaṁ",
  "tika-s0201t1:700_2": "nissāya pavattanato. Lokasamaññāya hi abhinivesena vinā ñāpanā ekaccassa sutassa",
  "tika-s0201t1:700_3": "sāvanā viya na musā anatidhāvitabbato tassā. Tenāha bhagavā ‘‘janapadaniruttiṁ nābhiniveseyya,",
  "tika-s0201t1:700_4": "samaññaṁ nātidhāveyyā’’ti (ma. ni. 3.332). Dhammānanti sabhāvadhammānaṁ. Bhūtakāraṇāti",
  "tika-s0201t1:700_5": "yathābhūtasabhāvaṁ nissāya pavattanato. Sammutiṁ voharantassāti ‘‘puggalo satto’’tiādinā",
  "tika-s0201t1:700_6": "lokasamaññaṁ kathentassa.",
  "tika-s0201t1:701_0": "Hirottappadīpanatthanti lokapālanakicce hirottappadhamme kiccato pakāsetuṁ. Tesañhi",
  "tika-s0201t1:701_1": "kiccaṁ sattasantāneyeva pākaṭaṁ hotīti puggalādhiṭṭhānāya kathāya taṁ vattabbaṁ.",
  "tika-s0201t1:701_2": "Esa nayo sesesupi. Yasmiñhi cittuppāde kammaṁ uppannaṁ, taṁsantāne eva tassa phalassa",
  "tika-s0201t1:701_3": "uppatti kammassakatā. Evañhi kataviññāṇanāso akatāgamo vā natthīti sā puggalādhiṭṭhānāya",
  "tika-s0201t1:701_4": "eva kathāya dīpetabbā. Tehi sattehi kātabbā puññādikiriyā paccattapurisakāropi santānavasena",
  "tika-s0201t1:701_5": "nipphādetabbato puggalādhiṭṭhānāya eva kathāya dīpetabbo.",
  "tika-s0201t1:702_0": "Ānantariyadīpanatthanti cutianantaraṁ phalaṁ anantaraṁ nāma, tasmiṁ anantare niyuttāni,",
  "tika-s0201t1:702_1": "tannibbattanena anantarakaraṇasīlāni, anantarapayojanāni vāti ānantariyāni, mātughātādīni,",
  "tika-s0201t1:702_2": "tesaṁ dīpanatthaṁ. Tānipi hi santānavasena nipphādetabbato ‘‘mātaraṁ jīvitā voropetī’’tiādinā",
  "tika-s0201t1:702_3": "(paṭṭhā. 1.1.423) puggalādhiṭṭhānāya eva kathāya dīpetabbāni, tathā ‘‘so mettāsahagatena",
  "tika-s0201t1:702_4": "cetasā ekaṁ disaṁ pharitvā viharatī’’tiādinā (dī. ni. 1.556; 3.308; ma. ni. 1.77;",
  "tika-s0201t1:702_5": "2.309; 3.230; vibha. 642, 643) ‘‘so anekavihitaṁ pubbenivāsaṁ anussarati ekampi jāti’’ntiādinā",
  "tika-s0201t1:702_6": "(dī. ni. 1.244, 245; ma. ni. 1.148, 384, 431; pārā. 12) ‘‘atthi dakkhiṇā dāyakato",
  "tika-s0201t1:702_7": "visujjhati, no paṭiggāhakato’’tiādinā (ma. ni. 3.381) ca pavattā brahmavihārapubbenivāsadakkhiṇāvisuddhikathā",
  "tika-s0201t1:702_8": "puggalādhiṭṭhānāya eva kathāya dīpetabbā sattasantānavisayattā. ‘‘Aṭṭha purisapuggalā",
  "tika-s0201t1:702_9": "(saṁ. ni. 1.249), na samayavimutto puggalo’’tiādinā (pu. pa. 1) ca paramatthaṁ kathentopi",
  "tika-s0201t1:702_10": "lokasammutiyā appahānatthaṁ puggalakathaṁ kathesi. Etena vuttāvasesāya kathāya puggalādhiṭṭhānabhāve",
  "tika-s0201t1:702_11": "payojanaṁ sāmaññavasena saṅgahitanti daṭṭhabbaṁ. Kāmañcetaṁ sabbaṁ apariññātavatthukānaṁ",
  "tika-s0201t1:702_12": "vasena vuttaṁ, pariññātavatthukānampi pana evaṁ desanā sukhāvahā hoti.",
  "tika-s0201t1:703_0": "Mahājanoti lokiyamahājano. Na jānāti ghanavinibbhogābhāvena dhammakiccassa asallakkhaṇena.",
  "tika-s0201t1:703_1": "Tattha ‘‘kiṁ nāmetaṁ, kathaṁ nāmeta’’nti saṁsayapakkhandatāya sammohaṁ āpajjati.",
  "tika-s0201t1:703_2": "Viruddhābhinivesitāya paṭisattu hoti. Jānāti ciraparicitatthā vohārakathāya. Tato",
  "tika-s0201t1:703_3": "eva na sammohamāpajjati, na paṭisattu hoti.",
  "tika-s0201t1:704_0": "Nappajahanti vohāramukhena paramatthassa dīpanato. Samaññāgahaṇavasena lokena ñāyati",
  "tika-s0201t1:704_1": "samaññāyati voharīyatīti lokasamaññā, tāya lokasamaññāya. Tassa tassa atthassa vibhāvane",
  "tika-s0201t1:704_2": "lokena nicchitaṁ, niyataṁ vā vuccati voharīyatīti lokanirutti, tassaṁ lokaniruttiyaṁ.",
  "tika-s0201t1:704_3": "Tathā lokena abhilapīyatīti lokasamaññatāya lokābhilāpo, tasmiṁ lokābhilāpe ṭhitāyeva",
  "tika-s0201t1:704_4": "appahānato. Puggalavādino viya paramatthavasena aggahetvā.",
  "tika-s0201t1:705_0": "Santoti ettha santasaddo ‘‘dīghaṁ santassa yojana’’ntiādīsu (dha. pa. 70) kilantabhāve",
  "tika-s0201t1:705_1": "āgato, ‘‘ayañca vitakko ayañca vicāro santā honti samitā’’tiādīsu (vibha. 576) niruddhabhāve",
  "tika-s0201t1:705_2": "āgato, ‘‘adhigato kho myāyaṁ dhammo gambhīro duddaso duranubodho santo paṇīto’’tiādīsu",
  "tika-s0201t1:705_3": "(dī. ni. 2.67; ma. ni. 1.281; 2.337; saṁ. ni. 2.172; mahāva. 7) santañāṇagocaratāya,",
  "tika-s0201t1:705_4": "‘‘upasantassa sadā satimato’’tiādīsu (udā. 27) kilesavūpasame, ‘‘santo have sabbhi",
  "tika-s0201t1:705_5": "pavedayantī’’tiādīsu (dha. pa. 15) sādhūsu, ‘‘pañcime, bhikkhave, mahācorā santo",
  "tika-s0201t1:705_6": "saṁvijjamānā’’tiādīsu (pārā. 195) atthibhāve, idhāpi atthibhāveyeva. So ca puggalasambandhena",
  "tika-s0201t1:705_7": "vuttattā lokasamaññāvasenāti dassento ‘‘lokasaṅketavasena atthī’’ti āha. Atthīti",
  "tika-s0201t1:705_8": "cetaṁ nipātapadaṁ daṭṭhabbaṁ ‘‘atthi imasmiṁ kāye kesā’’tiādīsu (dī. ni. 2.373-374;",
  "tika-s0201t1:705_9": "ma. ni. 1.110; 3.154; a. ni. 6.29; 10.60) viya. Saṁvijjamānāti padassa atthaṁ dassento",
  "tika-s0201t1:705_10": "‘‘upalabbhamānā’’ti āha. Yañhi saṁvijjati, taṁ upalabbhatīti. Aṅganti etehi taṁsamaṅgipuggalā",
  "tika-s0201t1:705_11": "nihīnabhāvaṁ gacchantīti aṅgaṇāni, rāgādayo. Añjati makkhetīti aṅgaṇaṁ, malādi. Añjeti",
  "tika-s0201t1:705_12": "tattha ṭhitaṁ ahundaratāya abhibyañjetīti aṅgaṇaṁ, vivaṭo bhūmipadeso. Dosādīnaṁ",
  "tika-s0201t1:705_13": "pavattiākāravisesatāya nānappakārā bahulappavattiyā tibbakilesā. Pāpakānanti lāmakānaṁ.",
  "tika-s0201t1:705_14": "Akusalānanti akosallasambhūtānaṁ. Icchāvacarānanti icchāvasena pavattānaṁ. Saha aṅgaṇenāti",
  "tika-s0201t1:705_15": "aṅgaṇanti laddhanāmena yathāvuttakilesena saha vattati.",
  "tika-s0201t1:706_0": "Atthītipi na jānāti tādisassa yonisomanasikārassa abhāvā. Yesaṁ kilesānaṁ atthitā,",
  "tika-s0201t1:706_1": "tesaṁ sappaṭibhayatā visesato jānitabbāti dassetuṁ ‘‘ime kilesā nāmā’’tiādi vuttaṁ.",
  "tika-s0201t1:706_2": "Tattha kakkhaḷāti pharusā. Vāḷāti kururā. Na gahitabbāti na uppādetabbā. Yāthāvasarasatoti",
  "tika-s0201t1:706_3": "yathābhūtasabhāvato. Evañcāti ‘‘ime kilesā nāmā’’tiādinā vuttappakārena. Yena vā",
  "tika-s0201t1:706_4": "tena vāti navakammesu vā pariyattidhutaṅgādīsu vā yena vā tena vā. Tatrāti niddhāraṇe",
  "tika-s0201t1:706_5": "bhummaṁ. Taṁ pana niddhāraṇaṁ saṅgaṇānaṅgaṇasamudāyatoti dassento ‘‘catūsu puggalesū’’ti",
  "tika-s0201t1:706_6": "vatvā puna tadekadesato dassento ‘‘tesu vā dvīsu sāṅgaṇesū’’ti āha. Tañhi dvayaṁ",
  "tika-s0201t1:706_7": "paṭhamaṁ hīnaseṭṭhabhāvena niddhārīyati paṭhamaṁ uddiṭṭhattā. Niddhāraṇañhi kvaci",
  "tika-s0201t1:706_8": "kutoci kenaci hotīti.",
  "tika-s0201t1:707_0": "58. Kiñcāpi aññattha ‘‘janako hetu, pariggāhato paccayo, asādhāraṇo hetu, sādhāraṇo",
  "tika-s0201t1:707_1": "paccayo, sabhāgo hetu, asabhāgo paccayo, pubbakāliko hetu, sahappavatto paccayo’’tiādinā",
  "tika-s0201t1:707_2": "hetupaccayā vibhajja vuccanti, idha pana ‘‘cattāro kho, bhikkhave, mahābhūtā hetū,",
  "tika-s0201t1:707_3": "cattāro mahābhūtā paccayā rūpakkhandhassa paññāpanāyā’’tiādīsu (ma. ni. 3.85) viya",
  "tika-s0201t1:707_4": "hetupaccayasaddā samānatthāti dassetuṁ ‘‘ubhayenapi kāraṇamevapucchatī’’ti vuttaṁ.",
  "tika-s0201t1:707_5": "Tattha ubhayenāti hetupaccayavacanadvayena. Pucchati āyasmā mahāmoggallāno desanaṁ",
  "tika-s0201t1:707_6": "vaḍḍhetukāmo. Kiñcāpīti anujānanasambhāvanatthe nipāto. Kiṁ anujānāti? Samānepi dvinnaṁ",
  "tika-s0201t1:707_7": "sāṅgaṇabhāve tassā pajānanāppajānanahetukataṁ tesaṁ seṭṭhahīnataṁ. Kiṁ sambhāveti?",
  "tika-s0201t1:707_8": "Therassa vicittapaṭibhānatāya nānāhetūpamāhi alaṅkatvā yathāpucchitassa atthassa",
  "tika-s0201t1:707_9": "pākaṭakaraṇaṁ. Tenāha ‘‘nappajānātī’’tiādi. Hetu ceva paccayo ca seṭṭhahīnabhāve.",
  "tika-s0201t1:707_10": "Tathāakkhātabbatāpi hi tesaṁ tannimittā evāti.",
  "tika-s0201t1:708_0": "59.Tanti tesaṁ dvinnaṁ puggalānaṁ hīnaseṭṭhatāya kāraṇaṁ. Opammehi pākaṭataraṁ katvā",
  "tika-s0201t1:708_1": "dassetuṁ. Etanti sutte anantaraṁ vuccamānaṁ vīriyārambhābhāvena aṅgaṇassa appahānaṁ.",
  "tika-s0201t1:708_2": "Tenāha ‘‘na chandaṁ…pe… sandhāyāhā’’ti. Kattukamyatāchandhanti kattukamyatāsaṅkhātaṁ",
  "tika-s0201t1:708_3": "aṅgaṇassa pahātukamyatāvasena uppajjanakakusaladhammacchandaṁ. Na janessatīti na",
  "tika-s0201t1:708_4": "uppādessati. Kusalo vāyāmo nāma chandato balavāti āha ‘‘tato balavataraṁ vāyāmaṁ",
  "tika-s0201t1:708_5": "na karissatī’’ti, chandampi anuppādento kathaṁ tajjaṁ vāyāmaṁ karissatīti adhippāyo.",
  "tika-s0201t1:708_6": "Thāmagatavīriyaṁ ussoḷhībhāvappattaṁ daḷhaṁ vīriyaṁ. Sāṅgaṇaggahaṇeneva aṅgaṇānaṁ",
  "tika-s0201t1:708_7": "kilesavatthutāya cittassa saṁkiliṭṭhatāya saddhāya puna saṁkiliṭṭhaggahaṇaṁ savisesaṁ",
  "tika-s0201t1:708_8": "kiliṭṭhabhāvavibhāvananti āha ‘‘suṭṭhutaraṁ kiliṭṭhacitto’’ti. Malinacittotiādīsupi",
  "tika-s0201t1:708_9": "‘‘tehiyevā’’ti ānetvā sambandhitabbaṁ. Ukkhalipucchanacoḷakassa viya vasāpītapilotikā",
  "tika-s0201t1:708_10": "viya ca dummocanīyabhāvena malaggahaṇaṁ malīnatā, pīḷanaṁ hiṁsanaṁ avipphārikatākaraṇaṁ",
  "tika-s0201t1:708_11": "vibādhanaṁ darathapariḷāhuppādanena paridahanaṁ upatāpanaṁ, kālanti kālanaṁ, yathāgahitassa",
  "tika-s0201t1:708_12": "attabhāvassa khepanaṁ āyukkhayanti attho. Karissatīti pavattessati, pāpuṇissatīti",
  "tika-s0201t1:708_13": "vuttaṁ hoti. Tathābhūto ca pāṇaṁ cajissati nāmāti āha ‘‘marissatī’’ti.",
  "tika-s0201t1:709_0": "Seyyathāpīti upamānidassane nipāto. Tadatthaṁ dassento ‘‘yathā nāmā’’ti āha. Paṁsuādināti",
  "tika-s0201t1:709_1": "ādi-saddena jallādīnaṁ saṅgaho, ghaṁsanādīhīti ādi-saddena chārikāparimajjanādīnaṁ",
  "tika-s0201t1:709_2": "saṅgahoti. ‘‘Abhirūpāya kaññā dātabbā’’tiādīsu viya antarenapi atisayatthabodhakasaddena",
  "tika-s0201t1:709_3": "atisayattho ñāyatīti āha ‘‘malaggahitatarāti vuttaṁ hotī’’ti. Paṭipucchāvacananti",
  "tika-s0201t1:709_4": "anumatipucchāviseso. Evaṁkariyamānāti aparibhoga-apariyodapanarajopathanikkhipanehi",
  "tika-s0201t1:709_5": "kiliṭṭhabhāvaṁ āpādiyamānā. Opammaṁ sampaṭipādentoti yathūpanītaṁ upamaṁ upameyyatthena",
  "tika-s0201t1:709_6": "samaṁ katvā paṭipādento, saṁsandentoti attho. Sāṅgaṇo puggaloti sāṅgaṇo tasmiṁ attabhāve",
  "tika-s0201t1:709_7": "asujjhanakapuggalo. Āpaṇādito kulagharaṁ ānītassa malaggahitakaṁsabhājanassa tattha",
  "tika-s0201t1:709_8": "laddhabbāya visuddhiyā alābhato yathā anukkamena saṁkiliṭṭhatarabhāvo, evaṁ gharato",
  "tika-s0201t1:709_9": "nikkhantassa puggalassa pabbajjāya laddhabbāya visuddhiyā alābhato anukkamena saṁkiliṭṭhatarabhāvoti",
  "tika-s0201t1:709_10": "dassento ‘‘saṁkiliṭṭhakaṁsapātiyā’’tiādimāha. Saṁkiliṭṭhatarabhāvo ca nāma pabbajitassa",
  "tika-s0201t1:709_11": "ājīvavipattivasena vā siyā ācāradiṭṭhisīlavipattīsu aññataravasena vāti taṁ sabbaṁ",
  "tika-s0201t1:709_12": "saṅgahetvā dassetuṁ ‘‘tassa puggalassā’’tiādi vuttaṁ. Pācittiyavītikkamanaggahaṇena",
  "tika-s0201t1:709_13": "hi ekaccadiṭṭhivipattiyāpi saṅgaho hotīti. Ettha ṭhitassāti etissaṁ ājīvavipattiyaṁ",
  "tika-s0201t1:709_14": "ṭhitassa. Iminā nayena sesesupi yathārahaṁ vattabbaṁ. Sabbaparisasādhāraṇā mahātherassa",
  "tika-s0201t1:709_15": "desanā, tasmā gahapativasenapi yojetabbaṁ. Tattha ukkaṁsagatasaṁkiliṭṭhatarabhāvaṁ",
  "tika-s0201t1:709_16": "dassento ‘‘mātughātādiānantariyakaraṇa’’nti āha. Avisodhetvāti yathā attano sīle",
  "tika-s0201t1:709_17": "vā diṭṭhiyā vā visuddhi hoti, evaṁ kilesamalinacittasantānaṁ avisodhetvā.",
  "tika-s0201t1:710_0": "Bhabbapuggaloti upanissayādisampattiyā tasmiṁ attabhāve visuddhapuggalo. Ādiṁ katvāti",
  "tika-s0201t1:710_1": "iminā dhovanaghaṁsanādīhi pariyodapanaṁ ādimantaṁ katvā vadati. Suddhaṭṭhānaṁ yattha",
  "tika-s0201t1:710_2": "vā na rajena okirīyati. Daṇḍakammaṁ katvāti ‘‘ettakā udakā, vālukā vā ānetabbā’’ti",
  "tika-s0201t1:710_3": "daṇḍakammaṁ katvā. Ettha ṭhitassāti parisuddhe sīle ṭhitassa. Sammāvattapaṭipattisīlehi",
  "tika-s0201t1:710_4": "sīlavisuddhi dassitā. Vattapaṭipattiyāpi hi aṅgaṇānaṁ vikkhambhanaṁ siyā. Tathā hissā",
  "tika-s0201t1:710_5": "saṁkiliṭṭhakaṁsapātiyā parisuddhapariyodātabhāvo upamābhāvena vutto. Pantasenāsanavāso",
  "tika-s0201t1:710_6": "kilesavikkhambhanaṁ kilesānaṁ tadaṅganivāraṇaṁ. Sotāpattiphalādhigamo…pe… arahattasacchikiriyāti",
  "tika-s0201t1:710_7": "sattasupi ṭhānesu ‘‘parisuddhapariyodātabhāvo viyā’’ti padaṁ ānetvā sambandhitabbaṁ.",
  "tika-s0201t1:710_8": "Pabbajitassa hi visuddhi nāma heṭṭhimantena sīlavisuddhiyā vā siyā kammaṭṭhānānuyogavasena",
  "tika-s0201t1:710_9": "vivekavāsena jhānassādhigamena vā vipassanābhāvanāya vā sāmaññaphalādhigamena vāti.",
  "tika-s0201t1:711_0": "Rāgaṭṭhāniyanti rāguppattihetubhūtaṁ. Visabhāgārammaṇaṁ sandhāya vadati ‘‘iṭṭhārammaṇa’’nti.",
  "tika-s0201t1:711_1": "Tasminti iṭṭhārammaṇe. Vipannassatīti muṭṭhassati. Taṁ nimittanti subhanimittaṁ.",
  "tika-s0201t1:711_2": "Āvajjissatīti ayoniso āvajjissati. Sayameva aññena avomisso. Kusalavārapacchindanameva",
  "tika-s0201t1:711_3": "cettha anuddhaṁsanaṁ daṭṭhabbaṁ. Sesanti ‘‘sāṅgaṇo saṁkiliṭṭhacitto’’tiādi. Vuttanayānusārenāti",
  "tika-s0201t1:711_4": "paṭhamavāre vuttanayānusārena. Sabbanti mātughātādiānantariyakaraṇapariyosānaṁ sabbaṁ",
  "tika-s0201t1:711_5": "upamāsaṁsandanavacanaṁ.",
  "tika-s0201t1:712_0": "Ativirahābhāvatoti satisammosābhāvato, upaṭṭhitassati bhāvatoti attho. Sesanti ‘‘so",
  "tika-s0201t1:712_1": "arāgo’’tiādi. ‘‘Dhovanaghaṁsanasaṇhachārikāparimajjanādīhī’’tiādinā dutiyavārānusārena.",
  "tika-s0201t1:712_2": "‘‘Ko nu kho’’tiādi pucchāvasena āgataṁ, idaṁ nigamanavasenāti ayameva viseso.",
  "tika-s0201t1:713_0": "60.Aṅgaṇanti tattha tattha nāmato eva vibhāvitaṁ, na pana sabhāvato, pabhedato vāti",
  "tika-s0201t1:713_1": "sabhāvādito vibhāvanaṁ sandhāyāha ‘‘nānappakārato pākaṭaṁ kārāpetukāmenā’’ti. Icchāya",
  "tika-s0201t1:713_2": "avacarānanti icchāvasena avacaraṇānaṁ. Otiṇṇānanti cittasantānaṁ anupaviṭṭhānaṁ.",
  "tika-s0201t1:713_3": "Te pana tattha paccayavasena nibbattattā pavattā nāma hontīti āha ‘‘pavattāna’’nti.",
  "tika-s0201t1:713_4": "Nānappakārānanti visayabhedena pavattiākārabhedena ca nānāvidhānaṁ. Yenakāraṇena.",
  "tika-s0201t1:713_5": "Na kevalaṁ lābhatthikatā eva, atha kho puññavantatā sakkatagarukatā ca ettha kāraṇabhāvena",
  "tika-s0201t1:713_6": "gahetabbāti dassento ‘‘pakatiyāpi cā’’tiādimāha. Tena lābhatthikopi na yo koci evaṁ",
  "tika-s0201t1:713_7": "cittaṁ uppādeti puññavā sambhāvanīyoti dasseti. Therā avajjapaṭicchādanabhayena majjhimānaṁ",
  "tika-s0201t1:713_8": "ārocenti, tathā majjhimā navakānaṁ, navakā pana attano navakabhāvena vighāsādādīnaṁ",
  "tika-s0201t1:713_9": "ārocenti ‘‘passatha tumhākaṁ therassa kamma’’nti. Vighāsādādayo nāma ‘‘īdisassa santike",
  "tika-s0201t1:713_10": "ovādatthaṁ tumhe āgatā’’ti bhikkhunīnaṁ ārocenti. Na ca maṁ bhikkhū jāneyyunti na",
  "tika-s0201t1:713_11": "ca vata maṁ bhikkhū jāneyyuṁ, aho vata maṁ bhikkhū na jāneyyunti yojanā. Ṭhānaṁ kho",
  "tika-s0201t1:713_12": "panetanti ettha kho-saddo avadhāraṇattho, pana-saddo vacanālaṅkāroti āha ‘‘atthiyevā’’ti.",
  "tika-s0201t1:713_13": "Pubbe icchuppādavāravaṇṇanāya vuttanayena. Iti-saddo idha āsannakāraṇatthoti taṁ",
  "tika-s0201t1:713_14": "dassento ‘‘iminā kāraṇenā’’ti āha . Idañca kopaappaccayānameva gahaṇaṁ. Tādisānanti",
  "tika-s0201t1:713_15": "kopaappaccayādhibhūtānanti adhippāyo.",
  "tika-s0201t1:714": "Anurahoti anurūpe rahasi. Evameva hi atthaṁ dassetuṁ ‘‘vihārapaccante’’tiādi vuttaṁ. Purimasadisamevāti ‘‘lābhatthiko hī’’tiādinā vuttena purimena yojanānayena sadisameva.",
  "tika-s0201t1:715_0": "Codanāya paṭipuggalabhāvo, codanā ca āpattiyāti cuditakena codakassa samānabhāvo",
  "tika-s0201t1:715_1": "āpattiāpannatāyāti āha ‘‘samānoti sāpattiko’’ti. Sappaṭipuggalenevassa codanicchāya",
  "tika-s0201t1:715_2": "kāraṇaṁ vibhāvetuṁ ‘‘aya’’ntiādi vuttaṁ. Na cāyaṁ sāpattikatāya eva samānataṁ icchati,",
  "tika-s0201t1:715_3": "atha kho aññathāpīti dassento ‘‘apicā’’tiādimāha. Aññena vā paṭipuggalena sappaṭipuggalo.",
  "tika-s0201t1:715_4": "Ayañhi ‘‘sappaṭipuggalova maṁ codeyyā’’ti icchati ‘‘evāhaṁ tassa paṭipuggalehi saddhiṁ",
  "tika-s0201t1:715_5": "ekajjhāsayo hutvā tassa upari kiñci vattuṁ kātuṁ vā labhissāmī’’ti maññamāno. Imasmiṁ",
  "tika-s0201t1:715_6": "pana pakkhe no appaṭipuggaloti natthi etassa paṭipuggaloti appaṭipuggaloti evamattho veditabbo.",
  "tika-s0201t1:716_0": "‘‘Aho vatā’’ti idaṁ padaṁ dissatīti sambandho, imassa puggalassa icchācāre ṭhitattā",
  "tika-s0201t1:716_1": "bhikkhūnaṁ dhammaṁ deseyyāti vacanato ‘‘tañca kho anumatipucchāyā’’ti vuttaṁ. Na",
  "tika-s0201t1:716_2": "hesa ‘‘saccaṁ kira tvaṁ bhikkhū’’tiādinā kiñci vītikkamaṁ uddissa bhagavatā pucchitabbataṁ",
  "tika-s0201t1:716_3": "icchati. No maggaṁ vā phalaṁ vā vipassanaṁ vā antaraṁ katvāti maggabhāvanaṁ vā phalasacchikiriyaṁ",
  "tika-s0201t1:716_4": "vā sikhāppattavipassanānuyogaṁ vā nirodhasamāpajjanaṁ vā jhānasamāpajjanameva vā",
  "tika-s0201t1:716_5": "antaraṁ kāraṇaṁ katvā bhagavatā attānaṁ paṭipucchitabbaṁ no icchati. Niccaṁ aniccantiādinā",
  "tika-s0201t1:716_6": "anumatiggahaṇavasena pucchitabbaṁ icchati, uttānameva katvā pucchitabbaṁ icchatīti",
  "tika-s0201t1:716_7": "attho. Upaharante passatīti sambandho. Abhabbaṭṭhānabhikkhutāya niharissanti sāsanato.",
  "tika-s0201t1:717_0": "Taṁ sampattinti parivārasampattiñceva bhikkhūhi kariyamānaṁ sakkāragarukārasampattiñca.",
  "tika-s0201t1:717_1": "Gahetvā paribhuñjanti mayā saṁvibhāge kariyamāne. Sayameva paññāyatīti sayameva gantvā",
  "tika-s0201t1:717_2": "bhikkhūnaṁ purato attānaṁ dasseti, purato vasantaṁ pana bhikkhu purakkhatvā gacchantiyevāti adhippāyo.",
  "tika-s0201t1:718_0": "Dakkhiṇodakanti aggato upanīyamānaṁ dakkhiṇodakaṁ. Yato eva-kāro, tato aññattha niyamo",
  "tika-s0201t1:718_1": "icchito. Avadhāraṇatthaṁ vā eva-kāraggahaṇanti katvā ahameva labheyyanti ahaṁ labheyyamevāti",
  "tika-s0201t1:718_2": "evametaṁ avadhāraṇaṁ daṭṭhabbanti adhippāyenāha ‘‘ahameva labheyyanti icchā nātimahāsāvajjā’’ti,",
  "tika-s0201t1:718_3": "aññathā yathārutavasena avadhāraṇe gayhamāne ‘‘na aññe labheyyu’’nti ayamevettha",
  "tika-s0201t1:718_4": "attho siyāti. Pāsādiko hotīti idaṁ tassa aggāsanādipaccāsīsanāya kāraṇadassanaṁ.",
  "tika-s0201t1:719": "Anumodananti maṅgalāmaṅgalesu anumodanāvasena pavattetabbadhammakathaṁ. Khaṇḍānumodananti anumodanekadesaṁ. ‘‘Pubbe anumoditapubbo anumodatū’’ti avatvā therena vuttamatteyeva.",
  "tika-s0201t1:720_0": "Tādisesu ṭhānesūti tādisesu pesalānaṁ bahussutānaṁ vasanaṭṭhānesu. Sabbampi ratiṁ",
  "tika-s0201t1:720_1": "pavattanato sabbarattikāni. Vinicchayakusalānanti anekavihitesu kaṅkhaṭṭhāniyesu",
  "tika-s0201t1:720_2": "kaṅkhāvinayanāya taṁ taṁ pañhānaṁ vinicchaye kusalānaṁ chekānaṁ. Tesu tesu dhammakathikesu",
  "tika-s0201t1:720_3": "ajjhiṭṭhesu vārena dhammaṁ kathentesu ‘‘ayaṁ byatto’’ti dhammajjhesakena ajjhiṭṭhattā okāsaṁ alabhamāno.",
  "tika-s0201t1:721_0": "Sakkaccañcakareyyunti bhikkhū yaṁ mama abhivādanapaccuṭṭhānañjalikammasāmīcikammādiṁ",
  "tika-s0201t1:721_1": "karonti. Taṁ ādareneva kareyyuṁ, yañca me parikkhārajātaṁ paṭiyādenti, tampi sundaraṁ",
  "tika-s0201t1:721_2": "sammadeva abhisaṅkhataṁ kareyyunti attho. Bhāriyanti pāsāṇacchattaṁ viya garukātabbaṁ.",
  "tika-s0201t1:721_3": "Etaṁ vidhinti etaṁ ‘‘sakkareyyu’’ntiādinā vuttasakkārādividhiṁ. Tenāti tena kāraṇena,",
  "tika-s0201t1:721_4": "bāhusaccādiguṇavisesavato eva sakkārādīnaṁ arahattāti attho. Evarūpanti īdisaṁ ‘‘piyo",
  "tika-s0201t1:721_5": "garū’’tiādinā (a. ni. 7.37) vuttappakāraṁ. Evaṁ kareyyunti evaṁ ‘‘sakkareyyu’’ntiādinā",
  "tika-s0201t1:721_6": "vuttappakāraṁ sakkārādiṁ kareyyuṁ. Esa nayoti yoyaṁ bhikkhuvāre vuttavidhi, eseva",
  "tika-s0201t1:721_7": "nayo. Ito paresu bhikkhunīvārādīsu vāresu.",
  "tika-s0201t1:722_0": "Ahameva lābhī assanti etthāpi heṭṭhā vuttanayeneva avadhāraṇaṁ gahetabbaṁ. Piṇḍapātassa",
  "tika-s0201t1:722_1": "paṇītatā upasecanādivasenāti āha ‘‘sappitelamadhusakkharādipūritāna’’nti . Mañcapīṭhādīnanti",
  "tika-s0201t1:722_2": "nidassanamattaṁ utusappāyānaṁ nivātānaṁ phassitatalānaṁ pihitadvārakavāḷavātapānādīnampi",
  "tika-s0201t1:722_3": "paṇītasenāsanabhāvato. Ādi-saddena vā tesampi gahaṇaṁ daṭṭhabbaṁ. Sabbatthāpīti sabbesu",
  "tika-s0201t1:722_4": "tesu catūsupi paccayavāresu.",
  "tika-s0201t1:723_0": "61.Kāyakammaṁ disvāti idaṁ na kāyakammaṁ cakkhuviññeyyaṁ, kāyakammunā pana saha pavattaṁ",
  "tika-s0201t1:723_1": "oṭṭhaparipphandanaṁ bhākuṭikaraṇaṁ kāyaṅgādidassanaṁ kāyakammadassanaṁ viya hotīti",
  "tika-s0201t1:723_2": "katvā vuttaṁ. Vacīkammaṁ sutvāti etthāpi eseva nayo, tasmā kāyavikārajanakā dhammā",
  "tika-s0201t1:723_3": "‘‘dissantī’’ti vuttā, vacīvikārajanakā ‘‘sūyantī’’ti. Tato eva ca te paccakkhakāle",
  "tika-s0201t1:723_4": "sammukhakāle dissanti nāma. Tirokkhakāle asammukhakāle sūyanti nāma. Anurūpato gahaṇaṁ",
  "tika-s0201t1:723_5": "anuggaho. Āraññikattanti tassa bhikkhuno dhutaguṇattānurūpato gaṇhāti. Tenāha ‘‘āraññikattaṁ",
  "tika-s0201t1:723_6": "anuggaṇhātī’’ti. Araññe nivāso assāti āraññiko. Pantaṁ pariyantaṁ dūrataraṁ senāsanaṁ",
  "tika-s0201t1:723_7": "assāti pantasenāsano. Taṁ pana atthamattena dassentena ‘‘pantasenāsane vasatī’’ti",
  "tika-s0201t1:723_8": "vuttaṁ. Bhikkhāsaṅkhātānaṁ piṇḍānaṁ pāto piṇḍāpāto, taṁ piṇḍapātaṁ uñchati gavesatīti",
  "tika-s0201t1:723_9": "piṇḍapātiko. Piṇḍāya patituṁ carituṁ vatametassāti vā piṇḍapāti, so eva piṇḍapātiko.",
  "tika-s0201t1:723_10": "Dānato avakhaṇḍanato apetaṁ apadānaṁ, saha apadānena sapadānaṁ, anavakhaṇḍanaṁ. Anugharaṁ",
  "tika-s0201t1:723_11": "caraṇasīlo sapadānacārī. Unnatabhāvena paṁsukūlaṁ viya paṁsukūlaṁ, paṁsu viya vā",
  "tika-s0201t1:723_12": "kucchitabhāvaṁ ulati gacchatīti paṁsukūlaṁ, tassa dhāraṇaṁ idha paṁsukūlaṁ, taṁ sīlamassāti paṁsukūliko.",
  "tika-s0201t1:724_0": "Tīhikāraṇehi lūkhaṁ veditabbaṁ agghaphassavaṇṇaparihānito apaṁsukūlampi, ko pana",
  "tika-s0201t1:724_1": "vādo paṁsukūlanti adhippāyo. Thūladīghasuttakenāti thūlena olambamānena dīghasuttakena.",
  "tika-s0201t1:724_2": "Vaṇṇenāti ettha phassenapi parihāyatīti vattabbaṁ. Tañhi tattha kharaphassampi hotiyevāti.",
  "tika-s0201t1:724_3": "Kasmā pana pāḷiyaṁ āraññikādiggahaṇena cattārova dhutaguṇā vuttāti? Padhānattā, taggahaṇeneva",
  "tika-s0201t1:724_4": "ca ito paresampi sukhaparibhogatāya gahaṇasambhavato. Yo hi āraññiko pantasenāsano,",
  "tika-s0201t1:724_5": "tassa abbhokāsika-rukkhamūlika-nesajjika-yathāsanthatika-sosānikaṅgāni suparipūrāni.",
  "tika-s0201t1:724_6": "Yo ca piṇḍapātiko sapadānacārī ca, tassa pattapiṇḍikakhalupacchābhattikaekāsanikaṅgāni.",
  "tika-s0201t1:724_7": "Yo pana paṁsukūliko, tassa tecīvarikaṅgaṁ supariharamevāti. Padhānattā hi bhagavatāpi",
  "tika-s0201t1:724_8": "‘‘kadāhaṁ nandaṁ passeyyaṁ, āraññaṁ paṁsukūlika’’ntiādinā (saṁ. ni. 2.242; netti.",
  "tika-s0201t1:724_9": "100) tattha tattha āraññikādayo eva gayhanti. Ettakāti pāḷiyaṁ āgatānaṁ paricchijja",
  "tika-s0201t1:724_10": "gahaṇametaṁ, na ettakā sabbepi ekassa ekaṁsato sambhavanti, nāpi ettakāyeva pāpadhammā",
  "tika-s0201t1:724_11": "pahātabbā. Na hi makkhapaḷāsādīnaṁ appahīnabhāvepi sabrahmacārī neva sakkaronti…pe… na pūjentīti.",
  "tika-s0201t1:725_0": "Tamatthanti ‘‘yassa kassacī’’tiādinā vuttamatthaṁ. Upamāya pākaṭaṁ karontoti anvayato",
  "tika-s0201t1:725_1": "byatirekato ca udāharaṇena vibhāvento. Ahikuṇapādīnaṁ atipaṭikūlajigucchanīyatā ativiya",
  "tika-s0201t1:725_2": "duggandhatāya. Sā ca ahīnaṁ tikhiṇakopatāya, kukkuramanussānaṁ odanakummāsūpacayatāya",
  "tika-s0201t1:725_3": "sarīrassa hotīti vadanti. Imesanti ahiādīnaṁ. Vaḍḍhetvāti uparūpari khipanena racitaṁ",
  "tika-s0201t1:725_4": "katvā. Taṁ pana vaḍḍhitaṁ tena ca bhājanaṁ pūritaṁ hotīti āha ‘‘vaḍḍhetvā paripūretvā’’ti.",
  "tika-s0201t1:725_5": "Janassa dassanayogyaṁ dassanīyaṁ jaññaṁ, taṁ paramaparisuddhaṁ manoharañca hotīti",
  "tika-s0201t1:725_6": "āha ‘‘cokkhacokkha’’nti. Abhinavaniviṭṭhā mahāmātā vadhukā. Sā pana puttalābhayogyataṁ",
  "tika-s0201t1:725_7": "upādāya maṅgalavacanena ‘‘janī’’ti vuccati, tassā niyyamānaṁ paṇṇākāraṁ janiyā haratīti",
  "tika-s0201t1:725_8": "jaññaṁ. Ubhayatthāti atthadvaye. Punaruttanti āmeḍitavacanamāha. Na manāpaṁ etassāti",
  "tika-s0201t1:725_9": "amanāpo, tassa bhāvo amanāpatā, tathāpavatto cittuppādoti āha ‘‘amanāpaṁ idanti…pe…",
  "tika-s0201t1:725_10": "adhivacana’’nti. Buddhavesattā liṅgassa parisuddhakaṁsapātisadisakā. Kuṇaparacanaṁ",
  "tika-s0201t1:725_11": "viya icchāvacarehi santānassa bharitabhāvo. So pana tesaṁ appahīnatāyāti āha ‘‘icchāvacarānaṁ appahāna’’nti.",
  "tika-s0201t1:726_0": "62. ‘‘Tena gāmantavihāraṁ anuggaṇhātī’’ti vattabbe ‘‘āraññikatta’’nti pana potthake",
  "tika-s0201t1:726_1": "likhitaṁ. Na hi sukkapakkhe pāḷiyaṁ āraññikaggahaṇaṁ atthi, sati ca icchāvacarappahāne",
  "tika-s0201t1:726_2": "gāmantavihāro ekantena na paṭikkhipitabbo, icchitabbova tādisānaṁ uttarimanussadhammapaṭicchādanato",
  "tika-s0201t1:726_3": ". Tathā hi vakkhati ‘‘appicchatāsamuṭṭhānehī’’tiādi. Sālivarabhattaracanaṁ viya icchāvacarappahānaṁ",
  "tika-s0201t1:726_4": "manuññabhāvato tittihetuto ca.",
  "tika-s0201t1:727_0": "63.Maṁtanti ca upayogavacanaṁ paṭi-saddayogena, attho pana sampadānamevāti āha ‘‘mayhaṁ",
  "tika-s0201t1:727_1": "tuyha’’nti ca. ‘‘Samaye’’ti bhummatthe ‘‘samaya’’nti upayogavacanaṁ. Gijjhakūṭapaṇḍavaisigilivebhāravepullapabbatānaṁ",
  "tika-s0201t1:727_2": "vasena samantato giriparikkhepena. Rājagaheti samīpatthe bhummavacananti āha ‘‘taṁ",
  "tika-s0201t1:727_3": "nissāya viharāmī’’ti.",
  "tika-s0201t1:728_0": "Purāṇayānakāraputtoti purāṇe pabbajitato pubbe yānakāraputto tathāpaññāto. Jimhanti",
  "tika-s0201t1:728_1": "gomuttakuṭilaṁ. Tenāha ‘‘sappagatamaggasadisa’’nti. Soti paṇḍuputto. Itaroti samiti.",
  "tika-s0201t1:728_2": "Cintitaṭṭhānamevāti cintitacintitaṭṭhānameva tacchati, tañca kho na tassa cittānusārena,",
  "tika-s0201t1:728_3": "atha kho attano suttānusārena tacchanto yānakāraputto. Cittanti attano cittena mama",
  "tika-s0201t1:728_4": "cittaṁ jānitvā viya.",
  "tika-s0201t1:729_0": "‘‘Na saddhāya pabbajito’’ti imināva kammaphalasaddhāya abhāvo nesaṁ pakāsitoti āha",
  "tika-s0201t1:729_1": "‘‘assaddhāti buddhadhammasaṅghesu saddhāvirahitā’’ti. Pabbajitānaṁ jīvikā attho etesanti",
  "tika-s0201t1:729_2": "jīvikatthā. Tenāha ‘‘iṇabhayādīhī’’tiādi. Kerāṭikaṁ vuccati sāṭheyyaṁ. Saṭhānaṁ guṇavāṇijakānaṁ",
  "tika-s0201t1:729_3": "kammaṁ sāṭheyyanti āha ‘‘sāṭheyyañhī’’tiādi. Tucchasabhāvena māno naḷo viyāti naḷo,",
  "tika-s0201t1:729_4": "mānasaṅkhāto uggato naḷo etesanti unnaḷā. Tenāha ‘‘uṭṭhitatucchamānā’’ti. Lahukatāya",
  "tika-s0201t1:729_5": "vā capalā. Pharusavacanatāya kharavacanā. Tiracchānakathābahulatāya niratthakavacanapalāpino.",
  "tika-s0201t1:729_6": "Asaṁvutakammadvārāti idaṁ kammadvārādīnaṁ asaṁvutabhāvo uppattidvārānaṁ asaṁvutatāya",
  "tika-s0201t1:729_7": "eva hotīti katvā vuttaṁ. Atha vā chasu indriyesūti nimitte bhummaṁ, chasu indriyesu",
  "tika-s0201t1:729_8": "nimittabhūtesu asaṁvutakammadvārāti attho. Yā mattāti bhojane ayuttapariyesana-ayuttapaṭiggahaṇa-ayuttaparibhoge",
  "tika-s0201t1:729_9": "vajjetvā yuttapariyesana-yuttapaṭiggahaṇa-yuttaparibhogasaṅkhātā yā mattā appamattehi",
  "tika-s0201t1:729_10": "jānitabbā. Tenāha ‘‘yuttatā’’ti. Jāgareti rattindivaṁ āvaraṇiyehi dhammehi cittaparisodhanasaṅkhāte",
  "tika-s0201t1:729_11": "jāgare. Tesaṁ jāgaritāya adhisīlasikkhāya gāravarahitānaṁ itarasikkhāsu patiṭṭhā",
  "tika-s0201t1:729_12": "eva natthīti dassento ‘‘sikkhāpadesu bahulagāravā na hontī’’ti vatvā tameva gāravābhāvaṁ",
  "tika-s0201t1:729_13": "sarūpena vibhāvento ‘‘āpattivītikkamabahulā’’ti āha.",
  "tika-s0201t1:730_0": "Pakatiyāpi siddhāya ratanattayasaddhāya kammaphalasaddhāya ca saddhā. Pivanti maññe",
  "tika-s0201t1:730_1": "yathā taṁ dravabhūtaṁ amataṁ laddhā. Ghasanti maññe yathā taṁ bahalapiṇḍikasudhābhojanaṁ",
  "tika-s0201t1:730_2": "laddhā. Attamanavācaṁ nicchārentā ‘‘sādhu sādhū’’ti. Tameva pana sādhukāraṁ hadaye",
  "tika-s0201t1:730_3": "ṭhapetvā abbhanumodantā. Ettha ca attamanavācānicchāraṇaṁ pivanasadisaṁ katvā vuttaṁ",
  "tika-s0201t1:730_4": "bahiddhābhāvato, manasā abbhanumodanaṁ pana abbhantarabhāvato ghasanasadisaṁ vuttaṁ.",
  "tika-s0201t1:730_5": "Saṅkhādanajjhoharaṇañhi ghasananti. Rassañca ekavacanaṁ hotīti āha ‘‘rasse sati sāriputtassa",
  "tika-s0201t1:730_6": "upari hotī’’ti. Dīghañca bahuvacanaṁ hotīti āha ‘‘dīghe sati sabrahmacārīna’’nti.",
  "tika-s0201t1:730_7": "‘‘Upari hotī’’ti ānetvā sambandho. Ālasiyabyasanādīhīti ālasiyena vā ñātibyasanādīhi",
  "tika-s0201t1:730_8": "vā. ‘‘Mahānāgāti vuccantī’’ti vatvā tattha kāraṇaṁ vibhāvento ‘‘tatrā’’tiādimāha.",
  "tika-s0201t1:730_9": "Tattha ‘‘na gacchantīti nāgā, na āgacchantīti nāgā, na āguṁ karontīti nāgā’’ti yo",
  "tika-s0201t1:730_10": "vividho vacanattho icchito, taṁ vicāretvā dassetuṁ ‘‘chandādīhī’’tiādi vuttaṁ, taṁ",
  "tika-s0201t1:730_11": "pana ñeyyāvabodhāya vacanato appamattakāraṇaṁ.",
  "tika-s0201t1:731_0": "Sayameva āguṁ na karoti sabbathā maggena pahīnaāguttā. So kāmayogādike sabbasaṁyoge",
  "tika-s0201t1:731_1": "dasavidhasaṁyojanappabhedāni ca sabbabandhanāni visajja jahitvā sabbattha yakkhādīsu,",
  "tika-s0201t1:731_2": "sabbesu vā bhavesu kenaci saṅgena na sajjati tīhi ca vimuttīhi vimutto, tato eva",
  "tika-s0201t1:731_3": "iṭṭhādīsu tādibhāvappattiyā tādi, so vuttalakkhaṇena tathattā taṁsabhāvattā nāgo",
  "tika-s0201t1:731_4": "pavuccateti attho veditabbo. Tenāha ‘‘evamettha attho veditabbo’’ti. Aññehi khīṇāsavanāgehi",
  "tika-s0201t1:731_5": "aggasāvakattā guṇavisesayogato pujjatarā ca pāsaṁsatarā ca. Samaṁ anumodisunti aññamaññassa",
  "tika-s0201t1:731_6": "subhāsitato sampaṭicchanena samappavattamodatāya samaṁ sadisaṁ abbhanumodiṁsu. Taṁ",
  "tika-s0201t1:731_7": "pana samanumodanaṁ ‘‘tatthā’’tiādinā pāḷivaseneva dasseti.",
  "tika-s0201t1:732": "Sammutiparamatthadesanākathāvaṇṇanā niṭṭhitā.",
  "tika-s0201t1:733": "Anaṅgaṇasuttavaṇṇanāya līnatthappakāsanā samattā.",
  "tika-s0201t1:734": "6. Ākaṅkheyyasuttavaṇṇanā",
  "tika-s0201t1:735_0": "64.Sampannanti paripuṇṇaṁ, samantato pannaṁ pattanti sampannaṁ. Tenāha ‘‘idaṁ paripuṇṇasampannaṁ",
  "tika-s0201t1:735_1": "nāmā’’ti. Nanti ‘‘suvā’’ti vuttaṁ suvagaṇaṁ. Sampannoti sammadeva panno gato upagato.",
  "tika-s0201t1:735_2": "Tenāha ‘‘samannāgato’’ti. Sampannanti sampattiyuttaṁ. Sā panettha rasasampatti adhippetā",
  "tika-s0201t1:735_3": "sāmaññajotanāya visese avaṭṭhānato. Tenāha ‘‘seyyathāpi khuddamadhuṁ aneḷaka’’nti,",
  "tika-s0201t1:735_4": "niddosanti attho. Tena vuttaṁ ‘‘idaṁ madhurasampannaṁ nāmā’’ti. Sīlassa anavasesasamādānena",
  "tika-s0201t1:735_5": "akhaṇḍādibhāvāpattiyā ca paripuṇṇasīlā. Samādānato paṭṭhāya acchindanato sīlasamaṅgino.",
  "tika-s0201t1:735_6": "Samādānato hi accantavirodhidhammānuppattiyā sīlasamaṅgitā veditabbā, cetanādīnaṁ",
  "tika-s0201t1:735_7": "pana sīlanalakkhaṇānaṁ dhammānaṁ pavattikkhaṇe vattabbameva natthi. Visuddhimagge",
  "tika-s0201t1:735_8": "(visuddhi. 1.9) vuttā, tasmā tattha vuttanayeneva vitthārakathā veditabbāti adhippāyo.",
  "tika-s0201t1:736_0": "Khettapāripūrīti nissitapāripūriyā nissayapāripūrimāha nissitakammavipattisampattivisayattā",
  "tika-s0201t1:736_1": "yathā ‘‘mañcā ukkuṭṭhiṁ karontī’’ti. Tathā hi khettena khaṇḍapūtiādidoso vutto. Khettaṁ",
  "tika-s0201t1:736_2": "khaṇḍaṁ hotīti aparipūraṁ hoti sassapāripūriyā abhāvato. Tenevāha ‘‘sassaṁ na uṭṭhetī’’ti.",
  "tika-s0201t1:736_3": "Pādamattassapi anekambaṇaphalanato mahapphalaṁ hoti. Kisalayapalālādibahutāya mahānisaṁsaṁ.",
  "tika-s0201t1:736_4": "Evamevanti yathā khittaṁ bījaṁ khaṇḍādicatudosavasena aparipuṇṇaṁ hoti, tadabhāvena",
  "tika-s0201t1:736_5": "ca paripuṇṇaṁ, evaṁ sīlaṁ khaṇḍādicatudosavasena aparipuṇṇaṁ hoti, tadabhāvena ca",
  "tika-s0201t1:736_6": "paripuṇṇanti, catudosatadabhāvasāmaññameva nidassananidassitabbavipattisampattīsu",
  "tika-s0201t1:736_7": "dasseti. Mahapphalaṁ hoti vipākaphalena. Mahānisaṁsanti vipulānisaṁsaṁ. Svāyaṁ ānisaṁso",
  "tika-s0201t1:736_8": "idha pāḷiyaṁ nānappakārena vitthārīyati.",
  "tika-s0201t1:737_0": "Ettāvatā kirāti (a. ni. ṭī. 2.2.37; a. ni. ṭī. 3.10.71-74) kira-saddo arucisūcanattho.",
  "tika-s0201t1:737_1": "Tenettha ācariyavādassa attano aruccanabhāvaṁ dīpeti. Sampannasīlāti anāmaṭṭhavisesaṁ",
  "tika-s0201t1:737_2": "sāmaññato sīlasaṅkhepena gahitaṁ. Tañca catubbidhanti ācariyatthero ‘‘catupārisuddhisīlaṁ",
  "tika-s0201t1:737_3": "uddisitvā’’ti āha. Tatthāti catupārisuddhisīle. Jeṭṭhakasīlanti (saṁ. ni. ṭī. 3.5.412)",
  "tika-s0201t1:737_4": "padhānasīlaṁ. Ubhayatthāti uddesaniddese. Idha niddese viya uddesepi pātimokkhasaṁvaro",
  "tika-s0201t1:737_5": "bhagavatā vutto ‘‘sampannasīlā’’ti vuttattāti adhippāyo . Sīlaggahaṇañhi pāḷiyaṁ",
  "tika-s0201t1:737_6": "pātimokkhasaṁvaravasena āgataṁ. Tenāha ‘‘pātimokkhasaṁvaroyevā’’tiādi. Tattha avadhāraṇena",
  "tika-s0201t1:737_7": "itaresaṁ tiṇṇaṁ ekadesena pātimokkhantogadhabhāvaṁ dīpeti. Tathā hi anolokiyolokane",
  "tika-s0201t1:737_8": "ājīvahetu chasikkhāpadavītikkame gilānapaccayassa apaccavekkhitaparibhoge ca āpatti",
  "tika-s0201t1:737_9": "vihitāti. Tīṇīti indriyasaṁvarasīlādīni. Sīlanti vuttaṭṭhānaṁ nāma atthīti sīlapariyāyena",
  "tika-s0201t1:737_10": "tesaṁ katthaci sutte gahitaṭṭhānaṁ nāma kiṁ atthi yathā pātimokkhasaṁvaroti ācariyassa",
  "tika-s0201t1:737_11": "sammukhattā apaṭikkhipantova upacārena pucchanto viya vadati. Tenāha ‘‘ananujānanto’’ti.",
  "tika-s0201t1:737_12": "Chadvārarakkhāmattakamevāti tassa sallahukabhāvamāha cittādhiṭṭhānamattena paṭipākatikabhāvāpattito.",
  "tika-s0201t1:737_13": "Itaradvayepi eseva nayo. Paccayuppattimattakanti phalena hetuṁ dasseti. Uppādanahetukā",
  "tika-s0201t1:737_14": "hi paccayānaṁ uppatti. Idamatthanti idaṁ payojanaṁ imassa paccayassa paribhuñjaneti",
  "tika-s0201t1:737_15": "adhippāyo. Nippariyāyenāti iminā indriyasaṁvarādīni tīṇi padhānassa sīlassa parivāravasena",
  "tika-s0201t1:737_16": "pavattiyā pariyāyasīlāni nāmāti dasseti.",
  "tika-s0201t1:738_0": "Idāni pātimokkhasaṁvarasseva padhānabhāvaṁ byatirekato anvayato ca upamāya vibhāvetuṁ",
  "tika-s0201t1:738_1": "‘‘yassā’’tiādimāha. Tattha soti pātimokkhasaṁvaro. Sesānīti indriyasaṁvarādīni. Tassevāti",
  "tika-s0201t1:738_2": "‘‘sampannasīlā’’ti ettha yaṁ sīlaṁ vuttaṁ, tasseva. Sampannapātimokkhāti ettha pātimokkhaggahaṇena",
  "tika-s0201t1:738_3": "vevacanaṁ vatvā taṁ vitthāretvā…pe… ādimāha. Yathā aññathāpi ‘‘idha bhikkhu sīlavā",
  "tika-s0201t1:738_4": "hotī’’ti (mahāni. 199) puggalādhiṭṭhānāya desanāya uddiṭṭhaṁ sīlaṁ ‘‘pātimokkhasaṁvarasaṁvuto",
  "tika-s0201t1:738_5": "viharatī’’ti (vibha. 508; mahāni. 199) niddiṭṭhaṁ.",
  "tika-s0201t1:739_0": "Pātimokkhasaṁvarasaṁvutāti yo naṁ pāti rakkhati, taṁ mokkheti moceti āpāyikādīhi",
  "tika-s0201t1:739_1": "dukkhehīti ‘‘pātimokkha’’nti laddhanāmena sikkhāpadasīlena pihitakāyavacīdvārā. Te",
  "tika-s0201t1:739_2": "pana yasmā evaṁbhūtā tena samannāgatā nāma honti, tasmā vuttaṁ ‘‘pātimokkhasaṁvarena samannāgatā’’ti.",
  "tika-s0201t1:740_0": "Aparo nayo (udā. aṭṭha. 31; itivu. aṭṭha. 97) – kilesānaṁ balavabhāvato, pāpakiriyāya",
  "tika-s0201t1:740_1": "sukarabhāvato, puññakiriyāya ca dukkarabhāvato bahukkhattuṁ apāyesu patanasīloti",
  "tika-s0201t1:740_2": "pātī, puthujjano. Aniccatāya vā bhavādīsu kammavegakkhitto ghaṭīyantaṁ viya anavaṭṭhānena",
  "tika-s0201t1:740_3": "paribbhamanato gamanasīloti pātī, maraṇavasena vā tamhi tamhi sattanikāye attabhāvassa",
  "tika-s0201t1:740_4": "pātanasīloti pātī, sattasantāno, cittameva vā, taṁ pātiṁ saṁsāradukkhato mokkhetīti",
  "tika-s0201t1:740_5": "pātimokkhaṁ. Cittassa hi vimokkhena satto vimuttoti vuccati. Vuttañhi ‘‘cittavodānā",
  "tika-s0201t1:740_6": "visujjhantī’’ti, ‘‘anupādāya āsavehi cittaṁ vimutta’’nti (mahāva. 28) ca.",
  "tika-s0201t1:741_0": "Atha vā avijjādinā hetunā saṁsāre patati gacchati pavattatīti pātī. ‘‘Avijjānīvaraṇānaṁ",
  "tika-s0201t1:741_1": "sattānaṁ taṇhāsaṁyojanānaṁ sandhāvataṁ saṁsarata’’nti (saṁ. ni. 2.125) hi vuttaṁ.",
  "tika-s0201t1:741_2": "Tassa pātino sattassa taṇhādisaṁkilesattayato mokkho etenāti pātimokkho. ‘‘Kaṇṭhekālo’’tiādīnaṁ",
  "tika-s0201t1:741_3": "viya samāsasiddhi veditabbā.",
  "tika-s0201t1:742_0": "Atha vā pāteti vinipāteti dukkheti pāti, cittaṁ. Vuttañhi ‘‘cittena nīyati loko,",
  "tika-s0201t1:742_1": "cittena parikassatī’’ti (saṁ. ni. 1.62). Tassa pātino mokkho etenāti pātimokkho.",
  "tika-s0201t1:742_2": "Patati vā etena apāyadukkhe saṁsāradukkhe cāti pātī, taṇhādisaṁkileso. Vuttañhi ‘‘taṇhā",
  "tika-s0201t1:742_3": "janeti purisaṁ (saṁ. ni. 1.57), taṇhādutiyo puriso’’ti (itivu. 15, 105; a. ni. 4.9)",
  "tika-s0201t1:742_4": "ca ādi. Tato pātito mokkhoti pātimokkho.",
  "tika-s0201t1:743_0": "Atha vā patati etthāti pātī, cha ajjhattikabāhirāni āyatanāni. Vuttañhi ‘‘chasu loko",
  "tika-s0201t1:743_1": "samuppanno, chasu kubbati santhava’’nti (saṁ. ni. 1.70; su. ni. 171). Tato ajjhattikabāhirāyatanasaṅkhātato",
  "tika-s0201t1:743_2": "pātito mokkhoti pātimokkho. Atha vā pāto vinipāto assa atthīti pātī, saṁsāro. Tato",
  "tika-s0201t1:743_3": "mokkhoti pātimokkho. Atha vā sabbalokādhipatibhāvato dhammissaro bhagavā ‘‘patī’’ti",
  "tika-s0201t1:743_4": "vuccati, muccati etenāti mokkho, patino mokkho tena paññattattāti pātimokkho . Pātimokkho",
  "tika-s0201t1:743_5": "eva pātimokkho. Sabbaguṇānaṁ vā mūlabhāvato uttamaṭṭhena pati ca so yathāvuttatthena",
  "tika-s0201t1:743_6": "mokkho cāti pātimokkho. Pātimokkho eva pātimokkho. Tathā hi vuttaṁ ‘‘pātimokkhantiādimetaṁ",
  "tika-s0201t1:743_7": "mukhametaṁ pamukhameta’’nti (mahāva. 135) vitthāro.",
  "tika-s0201t1:744_0": "Atha vā pa-iti pakāre, atīti accantatthe nipāto, tasmā pakārehi accantaṁ mokkhetīti",
  "tika-s0201t1:744_1": "pātimokkho. Idañhi sīlaṁ sayaṁ tadaṅgavasena, samādhisahitaṁ paññāsahitañca vikkhambhanavasena,",
  "tika-s0201t1:744_2": "samucchedavasena ca accantaṁ mokkheti mocetīti pātimokkho. Pati pati mokkhoti vā",
  "tika-s0201t1:744_3": "pātimokkho, tamhā tamhā vītikkamadosato paccekaṁ mokkhoti attho. Pātimokkho eva pātimokkho.",
  "tika-s0201t1:744_4": "Mokkho vā nibbānaṁ, tassa mokkhassa patibimbabhūtoti pātimokkho . Sīlasaṁvaro hi",
  "tika-s0201t1:744_5": "nibbedhabhāgiyo sūriyassa aruṇuggamanaṁ viya nibbānassa udayabhūto tappaṭibhāgo viya",
  "tika-s0201t1:744_6": "hoti yathārahaṁ kilesanibbāpanatoti pātimokkho. Pātimokkhoyeva pātimokkho. Atha vā",
  "tika-s0201t1:744_7": "mokkhaṁ pati vattati mokkhābhimukhanti vā pātimokkhaṁ. Pātimokkhameva pātimokkhanti",
  "tika-s0201t1:744_8": "evamettha pātimokkhasaddassa attho veditabbo.",
  "tika-s0201t1:745_0": "Ācāragocarasampannāti kāyikavācasikaavītikkamasaṅkhātena ācārena ceva navesiyagocaratādisaṅkhātena",
  "tika-s0201t1:745_1": "gocarena ca sampannā, sampannaācāragocarāti attho. Appamattesūti atiparittakesu anāpattigamanīyesu,",
  "tika-s0201t1:745_2": "dukkaṭadubbhāsitamattesūti apare. Vajjesūti gārayhesu. Te pana ekantato akusalasabhāvā",
  "tika-s0201t1:745_3": "hontīti āha ‘‘akusaladhammesū’’ti. Bhayadassinoti bhayato dassanasīlā, paramāṇumattampi",
  "tika-s0201t1:745_4": "vajjaṁ sineruppamāṇaṁ viya katvā bhāyanasīlā. Sammā ādiyitvāti sammadeva sakkaccaṁ",
  "tika-s0201t1:745_5": "sabbaso ca ādiyitvā. Sikkhāpadesūti niddhāraṇe bhummanti samudāyato avayavaniddhāraṇaṁ",
  "tika-s0201t1:745_6": "dassento ‘‘sikkhāpadesu taṁ taṁ sikkhāpadaṁ samādiyitvā sikkhathā’’ti atthamāha.",
  "tika-s0201t1:745_7": "Sikkhāpadameva hi samādātabbaṁ sikkhitabbañcāti adhippāyo. Yaṁ kiñci sikkhākoṭṭhāsesūti",
  "tika-s0201t1:745_8": "sikkhākoṭṭhāsesu mūlapaññattianupaññatisabbatthapaññattipadesapaññattiādibhedaṁ yaṁ",
  "tika-s0201t1:745_9": "kiñci sikkhitabbaṁ paṭipajjitabbaṁ pūretabbaṁ sīlaṁ. Taṁ pana dvāravasena duvidhamevāti",
  "tika-s0201t1:745_10": "āha ‘‘kāyikaṁ vācasikañcā’’ti. Imasmiṁ atthavikappe sikkhāpadesūti ādhāre bhummaṁ",
  "tika-s0201t1:745_11": "sikkhābhāgesu kassaci visuṁ aggahaṇato. Tenāha ‘‘taṁ sabba’’nti.",
  "tika-s0201t1:746_0": "65.Kasmā āraddhanti (a. ni. ṭī. 3.10.71-74) desanāya kāraṇapucchā. Sīlānisaṁsadassanatthanti",
  "tika-s0201t1:746_1": "payojananiddeso. Ko attho kva attho kva nipātitāti? Nayidamevaṁ daṭṭhabbaṁ. Sīlānisaṁsadassanatthanti",
  "tika-s0201t1:746_2": "hi ettha byatirekato yaṁ sīlānisaṁsassa adassanaṁ, taṁ imissā desanāya kāraṇanti",
  "tika-s0201t1:746_3": "kasmā āraddhanti vineyyānaṁ sīlānisaṁsassa adassanatoti atthato āpanno eva hotīti.",
  "tika-s0201t1:746_4": "Tenāha ‘‘sacepī’’tiādi. Sīlānisaṁsadassanatthanti pana imassa atthaṁ vivarituṁ ‘‘tesa’’ntiādi",
  "tika-s0201t1:746_5": "vuttaṁ. Ānisaṁsoti udayo. ‘‘Sīlavā sīlasampanno kāyassa bhedā paraṁ maraṇā sugatiṁ",
  "tika-s0201t1:746_6": "saggalokaṁ upapajjatī’’tiādīsu (dī. ni. 2.150; 3.316; a. ni. 5.213; mahāva. 285)",
  "tika-s0201t1:746_7": "pana vipākaphalampi ‘‘ānisaṁso’’ti vuttaṁ. Ko visesoti ko phalaviseso. Kā vaḍḍhīti",
  "tika-s0201t1:746_8": "ko abbhudayo. Vijjamānopi guṇo yāthāvato vibhāvito eva abhiruciṁ uppādeti, na avibhāvito,",
  "tika-s0201t1:746_9": "tasmā ekantato ānisaṁsakittanaṁ icchitabbamevāti dassetuṁ visakaṇṭakavāṇijo udāhaṭo.",
  "tika-s0201t1:747_0": "Tattha guḷo nāma ucchurasaṁ pacitvā cuṇṇādīhi missitvā sampiṇḍane piṇḍībhūtaṁ. Phāṇitaṁ",
  "tika-s0201t1:747_1": "apiṇḍitaṁ dravībhūtaṁ. Khaṇḍaṁ bhijjanakkhamaṁ. Sakkharā nāma phalikasadisā. Sakkharādīniti",
  "tika-s0201t1:747_2": "ādi-saddena macchaṇḍikānaṁ saṅgaho. Tasmiṁ kāle guḷādīsu visakaṇṭakavohāro apaccantadese",
  "tika-s0201t1:747_3": "pacuroti ‘‘paccantagāmaṁ gantvā’’ti vuttaṁ. Dārake ca palāpesuṁ ‘‘visakaṇṭakaṁ mā gaṇhantū’’ti.",
  "tika-s0201t1:748_0": "Piyoti piyāyitabbo. Piyassa nāma dassanaṁ ekantato abhinanditabbaṁ hotīti āha ‘‘viyacakkhūhi",
  "tika-s0201t1:748_1": "sampassitabbo’’ti. Pītisamuṭṭhānapasannasommarūpapariggahañhi cakkhu ‘‘piyacakkhū’’ti",
  "tika-s0201t1:748_2": "vuccati. Tesanti sabrahmacārīnaṁ. Manavaḍḍhanakoti pītimanassa paribrūhanato uparūpari",
  "tika-s0201t1:748_3": "pīticittassa uppādako. Garuṭṭhāniyoti garukaraṇassa ṭhānabhūto. Jānaṁ jānātīti ñāṇena",
  "tika-s0201t1:748_4": "jānitabbaṁ jānāti. Yathā vā aññe ajānantāpi jānantā viya pavattanti, na evamayaṁ,",
  "tika-s0201t1:748_5": "ayaṁ pana jānanto eva jānāti . Passaṁ passatīti dassanabhūtena paññācakkhunā passitabbaṁ",
  "tika-s0201t1:748_6": "passati, passanto eva vā passati. Evaṁ sambhāvanīyoti evaṁ viññutāya paṇḍitabhāvena sambhāvetabbo.",
  "tika-s0201t1:749_0": "Sīlesvevassa paripūrakārīti sīlesu paripūrakārī eva bhaveyyāti evaṁ uttarapadāvadhāraṇaṁ",
  "tika-s0201t1:749_1": "daṭṭhabbaṁ. Evañhi iminā padena uparisikkhādvayaṁ anivattitameva hoti. Yathā pana",
  "tika-s0201t1:749_2": "sīlesu paripūrakārī nāma hoti, taṁ phalena dassetuṁ ‘‘ajjhatta’’ntiādi vuttaṁ. Vipassanādhiṭṭhānasamādhisaṁvattanikatāya",
  "tika-s0201t1:749_3": "hi idha sīlassa pāripūrī, na kevalaṁ akhaṇḍādibhāvamattaṁ. Tenāha ‘‘yāni kho pana",
  "tika-s0201t1:749_4": "tāni akhaṇḍāni…pe… samādhisaṁvattanikānī’’ti. Evañca katvā upari sikkhādvayaṁ sīlassa",
  "tika-s0201t1:749_5": "sambhārabhāvena gahitanti sīlassevettha padhānaggahaṇaṁ siddhaṁ hoti. Tathā hi cittekaggatāsaṅkhārapariggahānaṁ",
  "tika-s0201t1:749_6": "sīlassānurakkhaṇabhāvaṁ vakkhati. Yaṁ pana vakkhati ‘‘sikkhattayadesanā jātā’’ti",
  "tika-s0201t1:749_7": "(ma. ni. aṭṭha. 1.65), taṁ itarāsampi sikkhānaṁ idha gahitatāmattaṁ sandhāya vuttaṁ,",
  "tika-s0201t1:749_8": "na padhānabhāvena gahitataṁ. Yadi evaṁ kathaṁ sīlassa appamattakatāvacanaṁ. Vuttañhetaṁ",
  "tika-s0201t1:749_9": "‘‘appamattakaṁ kho panetaṁ, bhikkhave, oramattaka’’nti (dī. ni. 1.7). Taṁ puthujjanagocaraṁ",
  "tika-s0201t1:749_10": "sandhāya vuttaṁ. Tathā hi tattha na nippadesato sīlaṁ vibhattaṁ, evaṁ katvā tattha",
  "tika-s0201t1:749_11": "sīlamattakanti mattaggahaṇaṁ samatthitanti daṭṭhabbaṁ. Anūnenāti akhaṇḍādibhāvena,",
  "tika-s0201t1:749_12": "kassaci vā ahāpanena upapannena. Ākārenāti karaṇena sampādanena. Cittasamatheti cittasamādhāne.",
  "tika-s0201t1:749_13": "Yuttoti aviyutto pasuto. Yo sabbena sabbaṁ jhānabhāvanaṁ ananuyutto, so taṁ bahi",
  "tika-s0201t1:749_14": "nīharati nāma. Yo ārabhitvā antarā saṅkocaṁ āpajjati , so taṁ vināseti nāma. Yo pana",
  "tika-s0201t1:749_15": "īdiso ahutvā jhānaṁ upasampajja viharati, so anirākatajjhānoti dassento ‘‘bahi anīhaṭajjhāno’’tiādimāha.",
  "tika-s0201t1:750_0": "Aniccassa tebhūmakadhammassa, aniccanti vā anupassanā aniccānupassanā. Tathā dukkhānupassanā",
  "tika-s0201t1:750_1": "anattānupassanā ca. Tasseva nibbindanākārena pavattā anupassanā nibbidānupassanā.",
  "tika-s0201t1:750_2": "Virajjanākārena pavattā anupassanā virāgānupassanā. Nirodhassa anupassanā nirodhānupassanā.",
  "tika-s0201t1:750_3": "Paṭinissajjanavasena pavattā anupassanā paṭinissaggānupassanā. Suññāgāragato bhikkhu",
  "tika-s0201t1:750_4": "tattha laddhakāyavivekatāya samathavipassanāvasena cittavivekaṁ paribrūhento yathānusiṭṭhaṁ",
  "tika-s0201t1:750_5": "paṭipattiyā lokaṁ sāsanañca attano visesādhigamaṭṭhānabhūtaṁ suññāgārañca upasobhayamāno",
  "tika-s0201t1:750_6": "guṇavisesādhiṭṭhānabhāvāpādanena viññūnaṁ atthato taṁ brūhento nāma hotīti vuttaṁ",
  "tika-s0201t1:750_7": "‘‘brūhetā suññāgārāna’’nti. Tenāha ‘‘ettha cā’’tiādi. Ayameva suññāgārānubrūhanaviññuppasatthānaṁ",
  "tika-s0201t1:750_8": "bhājanaṁ, na senāsanapatiṭṭhāpananti dassento āha ‘‘ekabhūmakādi…pe… daṭṭhabbo’’ti.",
  "tika-s0201t1:750_9": "Suññāgāraggahaṇena cettha araññarukkhamūlādi sabbaṁ padhānānuyogakkhamaṁ senāsanaṁ",
  "tika-s0201t1:750_10": "gahitanti daṭṭhabbaṁ.",
  "tika-s0201t1:751_0": "Taṇhāvicaritadesanāti ‘‘ajjhattikassa upādāyā’’ti (vibha. 937) ādinayappavattaṁ taṇhāvicaritasuttaṁ.",
  "tika-s0201t1:751_1": "Taṇhāpadaṭṭhānattāti taṇhāsannissayattā. Na hi taṇhāvirahitā mānadiṭṭhipavatti atthi.",
  "tika-s0201t1:751_2": "Mānadiṭṭhiyo osaritvāti dassetabbatāya mānadiṭṭhiyo ogāhetvāti attho. Gahaṇatthameva",
  "tika-s0201t1:751_3": "hi desetabbadhammassa desanāya osaraṇaṁ. Taṇhāmānadiṭṭhiyo papañcattayaṁ sattasantānassa",
  "tika-s0201t1:751_4": "saṁsāre papañcanato anuppabandhanavasena vitthāraṇato. Sīlapadaṭṭhānattāti sīlādhiṭṭhānattā.",
  "tika-s0201t1:752_0": "Adhicittasikkhā vuttāti ānetvā sambandho. Vipassanāvasena suññāgāravaḍḍhaneti yojanā.",
  "tika-s0201t1:752_1": "Dvepi sikkhāti adhicittādhipaññāsikkhā. Saṅgahetvāti adhisīlasikkhāya saddhiṁ saṅgahetvā",
  "tika-s0201t1:752_2": "vuttā. Yadi evamayaṁ sikkhattayadesanā jātāti sikkhattayānisaṁsappakāsanī siyāti",
  "tika-s0201t1:752_3": "anuyogaṁ sandhāyāha ‘‘ettha cā’’tiādi. Tattha yaṁ vattabbaṁ, taṁ heṭṭhā vuttameva.",
  "tika-s0201t1:752_4": "Indriyasaṁvaro viya pātimokkhasaṁvarassa catupārisuddhisīlassa ārakkhabhūtā cittekaggatā",
  "tika-s0201t1:752_5": "vipassanā ca idha gahitāti tadubhayaṁ appadhānaṁ, sīlameva pana padhānabhāvena gahitanti",
  "tika-s0201t1:752_6": "veditabbaṁ. Tenāha ‘‘sīlānurakkhikā evā’’tiādi.",
  "tika-s0201t1:753_0": "Balavatarasukhanti samuppannabyādhidukkhato balavataraṁ, taṁ abhibhavituṁ samatthaṁ",
  "tika-s0201t1:753_1": "jhānasukhaṁ uppajjati. Balavamamattaṁ hoti, tena daḷhaattasinehena viluttahadayo",
  "tika-s0201t1:753_2": "kusaladhamme chaḍḍento so tathārūpesu…pe… posetā hoti. Balavamamattaṁ vā sineho na",
  "tika-s0201t1:753_3": "hoti ‘‘suddho saṅkhārapuñjo’’ti yāthāvadassanena ahaṁkāramamaṁkārābhāvato. Dubbhikkhabhaye",
  "tika-s0201t1:753_4": "khudābhibhavaṁ sandhāyāha ‘‘sacepissa antāni bahi nikkhamantī’’ti. Byādhibhayaṁ sandhāyāha",
  "tika-s0201t1:753_5": "‘‘ussussati visussanī’’ti. Ādi-saddena gahitaṁ corabhayaṁ sandhāyāha ‘‘khaṇḍākhaṇḍiko",
  "tika-s0201t1:753_6": "vā’’ti. Ubhayassāti samathavipassanādvayassa. Ettha ca ‘‘ajjhattaṁ ceto…pe… suññāgārāna’’nti",
  "tika-s0201t1:753_7": "imehi visesanibbedhabhāgiyabhāvāpādanena sīlaṁ rakkhituṁ samatthā eva cittekaggatāvipassanā",
  "tika-s0201t1:753_8": "gahitā. Yasmā parato jhānavimokkhaphalābhiññāṇaadhiṭṭhānabhāvo sīlassa uddhaṭo, tasmā",
  "tika-s0201t1:753_9": "tassa bhiyyopi sambhārabhūtā eva cittekaggatā vipassanā tattha tattha gahitāti veditabbā.",
  "tika-s0201t1:754_0": "Sīlādīti ādi-saddena yathāvuttacittekaggatāvipassanā saṅgaṇhāti, sīlassa vā mūlakāraṇabhūtaṁ",
  "tika-s0201t1:754_1": "sabbaṁ kammassakatañāṇañca saṅgaṇhāti kammapathasammādiṭṭhiṁ vā. Sīlañhi tadaññampi",
  "tika-s0201t1:754_2": "puññakiriyāvatthu teneva parisodhitaṁ mahapphalaṁ hoti mahānisaṁsanti. Lābhī assanti",
  "tika-s0201t1:754_3": "lābhā sāya saṁvaraṇasīlaparipūraṇaṁ pāḷiyaṁ āgataṁ kimīdisaṁ bhagavā anujānātīti?",
  "tika-s0201t1:754_4": "Na bhagavā sabhāvena īdisaṁ anujānāti, mahākāruṇikatāya pana puggalajjhāsayena evaṁ",
  "tika-s0201t1:754_5": "vuttanti dassento ‘‘na cetthā’’tiādimāha. Tattha ghāsesanaṁ chinnakatho na vācaṁ",
  "tika-s0201t1:754_6": "payuttaṁ bhaṇeti chinnakatho mūgo viya hutvā obhāsaparikathānimittaviññattipayuttaṁ",
  "tika-s0201t1:754_7": "ghāsesanaṁ vācaṁ na bhaṇe na katheyyāti attho. Puggalajjhāsayavasenāti saṅkhepato",
  "tika-s0201t1:754_8": "vuttamatthaṁ vivaranto ‘‘yesañhī’’tiādimāha. Raso sabhāvabhūto ānisaṁso rasānisaṁso.",
  "tika-s0201t1:755_0": "Paccayadānakārāti cīvarādipaccayavasena dānakārā. ‘‘Devānaṁ vā’’ti vuttavacanaṁ pākaṭīkātumāha",
  "tika-s0201t1:755_1": "‘‘devāpī’’tiādi. ‘‘Pañcime gahapatayo ānisaṁsā’’tiādīsu (dī. ni. 2.150) anisaṁsasaddo",
  "tika-s0201t1:755_2": "phalapariyāyopi hotīti āha ‘‘ubhayametaṁ atthato eka’’nti.",
  "tika-s0201t1:756_0": "Sassusasurā ca tappakkhikā ca sassusasurapakkhikā. Te ñātiyonisambandhena āvāhavivāhasambandhavasena",
  "tika-s0201t1:756_1": "sambandhā ñātī. Sālohitāti yonisambandhavasena. Ekalohitasambaddhāti ekena samānena",
  "tika-s0201t1:756_2": "lohitasambandhena sambaddhā. Peccabhāvaṁ gatāti petūpapattivasena nibbattiṁ upagatā.",
  "tika-s0201t1:756_3": "Te pana yasmā idha katakālakiriyā kālena katajīvitupacchedā honti, tasmā vuttaṁ ‘‘kālakatā’’ti.",
  "tika-s0201t1:756_4": "Pasannacittoti pasannacittako. Kālakato pitā vā mātā vā petayoniṁ upapannoti adhikārato",
  "tika-s0201t1:756_5": "viññāyatīti vuttaṁ ‘‘mahānisaṁsameva hotī’’ti, tassa tathā sīlasampannattāti adhippāyo.",
  "tika-s0201t1:756_6": "Ariyabhāve pana sati vattabbameva natthi. Tenāha ‘‘anekāni kappasatasahassānī’’tiādi.",
  "tika-s0201t1:756_7": "Bahukāranti bahupakāraṁ. Upasaṅkamananti abhivādanādivasena upagamanaṁ. Payirupāsananti upaṭṭhānanti.",
  "tika-s0201t1:757_0": "66.Ajjhottharitāti madditā. Ukkaṇṭhāti riñcanā anabhirati ananuyogo. Sīlavā bhikkhu",
  "tika-s0201t1:757_1": "attano sīlakhaṇḍabhayena samāhito vipassako ca paccayaghātena aratiyā ratiyā ca sahitā",
  "tika-s0201t1:757_2": "abhibhavitāva hotīti āha ‘‘sīlādiguṇayuttenevā’’tiādi.",
  "tika-s0201t1:758_0": "Cittutrāso bhāyatīti bhayaṁ. Ārammaṇaṁ bhāyati etasmāti bhayaṁ. Purimavārasadisattā",
  "tika-s0201t1:758_1": "vuttanayamevāti atidisitvāpi puna taṁ dassetuṁ ‘‘sīlādiguṇayutto hī’’tiādi vuttaṁ.",
  "tika-s0201t1:758_2": "Therassa heṭṭhā nisinnattā devatāya dārakā sakabhāvena saṇṭhātuṁ sukhena vattituṁ",
  "tika-s0201t1:758_3": "asakkontā asamatthā.",
  "tika-s0201t1:759_0": "Adhikaṁ cetoti abhiceto, upacārajjhānacittaṁ. Tassa pana adhikatā pākatikakāmāvacaracittehi",
  "tika-s0201t1:759_1": "sundaratāya sapaṭipakkhato visuddhiyā cāti āha ‘‘abhikkantaṁ visuddhicitta’’nti.",
  "tika-s0201t1:759_2": "Adhicittanti samādhimāha, so ca upacārasamādhi daṭṭhabbo. Vivekajaṁ pītisukhaṁ, samādhijaṁ",
  "tika-s0201t1:759_3": "pītisukhaṁ, apītijaṁ jhānasukhaṁ, satipārisuddhijaṁ jhānasukhanti catubbidhampi jhānasukhaṁ",
  "tika-s0201t1:759_4": "paṭipakkhato nikkhantataṁ upādāya ‘‘nekkhammasukha’’nti vuccatīti āha ‘‘nekkhammasukhaṁ",
  "tika-s0201t1:759_5": "vindantī’’ti. Icchiticchitakkhaṇe samāpajjituṁ samatthoti iminā tesu jhānesu samāpajjanavasībhāvamāha,",
  "tika-s0201t1:759_6": "‘‘nikāmalābhī’’ti pana vacanato āvajjanādhiṭṭhānapaccavekkhaṇavasiyopi vuttā evāti",
  "tika-s0201t1:759_7": "veditabbā. Sukheneva paccanīkadhamme vikkhambhetvāti etena tesaṁ jhānasukhakhippābhiññatañca",
  "tika-s0201t1:759_8": "dasseti. Vipulānanti vepullaṁ pāpitānaṁ. Jhānānaṁ vipulatā nāma subhāvitabhāvena",
  "tika-s0201t1:759_9": "ciratarappatti, sā ca paricchedānurūpāva icchitabbbāti ‘‘vipulāna’’nti vatvā ‘‘yathāparicchedeyeva",
  "tika-s0201t1:759_10": "vuṭṭhātuṁ samatthoti vuttaṁhotī’’ti āha. Paricchedakālañhi appatvāva vuṭṭhahanto",
  "tika-s0201t1:759_11": "akasiralābhī na hoti yāvadicchakaṁ pavattetuṁ asamatthattā. Idāni teyeva yathāvutte",
  "tika-s0201t1:759_12": "samāpajjanādivasībhāve byatirekavasena vibhāvetuṁ ‘‘ekacco hī’’tiādi vuttaṁ. Tattha",
  "tika-s0201t1:759_13": "lābhīyeva hotīti idaṁ paṭiladdhamattassa jhānassa vasena vuttaṁ. Tathāti icchiticchitakkhaṇe.",
  "tika-s0201t1:759_14": "Pāribandhiketi vasībhāvassa paccanīkadhamme. Jhānādhigamassa pana paccanīkadhammā",
  "tika-s0201t1:759_15": "pageva vikkhambhitā, aññathā jhānādhigamo eva na siyā. Kicchena vikkhambhetīti kicchena",
  "tika-s0201t1:759_16": "visodheti. Kāmādīnavapaccavekkhaṇādīhi kāmacchandādīnaṁ viya aññesampi samādhipāribandhikānaṁ",
  "tika-s0201t1:759_17": "dūrasamussāraṇaṁ idha vikkhambhanaṁ visodhanañcāti veditabbaṁ. Nāḷikāyantanti kālamānanāḷikāyantaṁ āha.",
  "tika-s0201t1:760_0": "Visesena rūpāvacaracatutthajjhānaṁ sabbaso vasībhāvāpāditaṁ abhiññāpādakanti adhippāyenāha",
  "tika-s0201t1:760_1": "‘‘abhiññāpādake jhāne vutte’’ti. Arūpajjhānampi pana adhiṭṭhānatāya pādakameva cuddasadhā",
  "tika-s0201t1:760_2": "cittaparidamanena vinā tadabhāvato. ‘‘Evamabhiññāpādake rūpāvacarajjhāne vutte rūpāvacaratāya",
  "tika-s0201t1:760_3": "kiñcāpi abhiññānaṁ lokiyavāro āgato’’ti ayañhettha adhippāyo. Nanti abhiññāvāraṁ.",
  "tika-s0201t1:760_4": "Cattāri…pe… ariyamaggā sīlānaṁ ānisaṁso sampannasīlasseva lābhato. Pariyādiyitvāti gahetvā.",
  "tika-s0201t1:761_0": "Aṅgasantatāyāti nīvaraṇādīnaṁ paccanīkadhammānaṁ sudūratarabhāvena jhānaṅgānaṁ vūpasantatāya,",
  "tika-s0201t1:761_1": "nibbutasabbadarathapariḷāhatāyāti attho, yato tesaṁ jhānānaṁ paṇītatarādibhāvo. Ārammaṇasantatāyāti",
  "tika-s0201t1:761_2": "rūpapaṭighādivigamanena saṇhasukhumādibhāvappattasantabhāvena. Yadaggena hi nesaṁ",
  "tika-s0201t1:761_3": "bhāvanābhisamayasabbhāvitasaṇhasukhumākārāni ārammaṇāni santāni, tadaggena jhānaṅgānaṁ",
  "tika-s0201t1:761_4": "santatā veditabbā. Ārammaṇasantatāya santatā lokuttaradhammārammaṇāhi paccavekkhaṇāhi",
  "tika-s0201t1:761_5": "dīpetabbā. Vimuttā visesena muttā. Ye hi jhānadhammā tathāpavattapubbabhāgabhāvanāhi",
  "tika-s0201t1:761_6": "tabbisesatāya sātisayaṁ paṭipakkhadhammehi vimuttivasena pavattanti, tato eva tathāvimuttatāya",
  "tika-s0201t1:761_7": "pitu aṅke vissaṭṭhaaṅgapaccaṅgo viya kumāro nirāsaṅkabhāvena ārammaṇe adhimuttā ca",
  "tika-s0201t1:761_8": "pavattanti, te vimokkhāti vuccanti. Tenāha ‘‘vimokkhāti paccanīkadhammehi vimuttattā",
  "tika-s0201t1:761_9": "ārammaṇe ca adhimuttattā’’ti . Yadipi ārammaṇasamatikkamavasena pattabbāni āruppāni,",
  "tika-s0201t1:761_10": "na aṅgātikkamavasena, tathāpi yasmā ārammaṇe avirattassa jhānasamatikkamo na hoti,",
  "tika-s0201t1:761_11": "samatikkantesu ca jhānesu ārammaṇaṁ samatikkantameva hoti, tasmā ārammaṇasamatikkamaṁ",
  "tika-s0201t1:761_12": "avatvā ‘‘rūpāvacarajjhāne atikkamitvā’’ti icceva vuttaṁ. Atikkamma rūpeti pāḷiyaṁ",
  "tika-s0201t1:761_13": "‘‘sampādetabbā, passitabbā’’ti vā kiñci padaṁ icchitabbaṁ, asutaparikappanena pana",
  "tika-s0201t1:761_14": "payojanaṁ natthīti ‘‘santāti padasambandho’’ti vuttaṁ. Evañca katvā tena virāgabhāvena",
  "tika-s0201t1:761_15": "tesaṁ santatāti ayampi attho vibhāvito hoti. Rūpajjhānādīnaṁ viya natthi etesaṁ ārammaṇabhūtaṁ",
  "tika-s0201t1:761_16": "vā phalabhūtaṁ vā rūpanti arūpā. Arūpā eva āruppā. Tenāha ‘‘ārammaṇato ca vipākato",
  "tika-s0201t1:761_17": "ca rūpavirahitā’’ti. Nāmakāyenāti sahajātanāmasamūhena.",
  "tika-s0201t1:762_0": "67.Saṁyojentīti bandhanti. Kehīti āha ‘‘khandhagatī’’tiādi. Asamucchinnarāgādikassa",
  "tika-s0201t1:762_1": "hi khandhādīnaṁ āyatiṁ khandhādīhi sambandho, samucchinnarāgādikassa pana taṁ natthi",
  "tika-s0201t1:762_2": "katānampi kammānaṁ asamatthabhāvāpattitoti. Rāgādīnaṁ anvayato ca saṁyojanaṭṭho siddhoti",
  "tika-s0201t1:762_3": "āha ‘‘khandhagati…pe… vuccantī’’ti. Parikkhayenāti samucchedena sabbaso āyatiṁ anuppajjanena.",
  "tika-s0201t1:762_4": "Paṭipakkhadhammānaṁ anavasesato savanato pīḷanato soto, ariyamaggoti āha ‘‘sototi",
  "tika-s0201t1:762_5": "ca maggassetaṁ adhivacana’’nti. Taṁ sotaṁ ādito panno adhigacchīti sotāpanno, aṭṭhamako.",
  "tika-s0201t1:762_6": "Tenāha ‘‘taṁsamaṅgīpuggalassā’’ti, paṭhamamaggakkhaṇe puggalassāti adhippāyo. Idha",
  "tika-s0201t1:762_7": "pana panna-saddo ‘‘phalasacchikiriyāya paṭipanno’’tiādīsu (a. ni. 8.59) viya vattamānakālikoti",
  "tika-s0201t1:762_8": "āha ‘‘maggena phalassa nāmaṁ dinna’’nti. Abhītakālikatte pana sarasatova nāmalābho",
  "tika-s0201t1:762_9": "siyā. Virūpaṁ sadukkhaṁ saupāyāsaṁ nipātetīti vinipāto, apāyadukkhe khipanako. Dhammoti",
  "tika-s0201t1:762_10": "sabhāvo. Tenāha ‘‘attāna’’ntiādi. Kasmāti avinipātadhammatāya kāraṇaṁ pucchati. Apāyaṁ",
  "tika-s0201t1:762_11": "gamentīti apāyagamanīyā. Sambujjhatīti sambodhi, ariyamaggo. So pana paṭhamamaggassa",
  "tika-s0201t1:762_12": "adhigatattā avasiṭṭho eva adhigandhabbabhāvena icchitabboti āha ‘‘uparimaggattaya’’nti.",
  "tika-s0201t1:763_0": "Vaṇṇabhaṇanatthaṁ vuttāni,na pahātabbānīti adhippāyo. Oḷārikānaṁ rāgādīnaṁ samucchindanavasena",
  "tika-s0201t1:763_1": "pavattamāno dutiyamaggo avasiṭṭhānaṁ tesaṁ tanubhāvāpattiyā uppanno nāma hotīti vuttaṁ",
  "tika-s0201t1:763_2": "‘‘rāgadosamohānaṁ tanuttā’’ti. Adhiccuppattiyāti kadāci karahaci uppajjanena. Pariyuṭṭhānamandatāyāti",
  "tika-s0201t1:763_3": "samudācāramudutāya. Abhiṇhaṁ na uppajjanti tajjassa ayonisomanasikārassa anibaddhabhāvato.",
  "tika-s0201t1:763_4": "Mandamandā uppajjanti vipallāsānaṁ tappaccayānañca mohamānādīnaṁ mudutarabhāvato.",
  "tika-s0201t1:763_5": "Bahalāva uppajjanti vatthupaṭisevanatoti adhippāyo. Tenāha ‘‘tathā hī’’tiādi.",
  "tika-s0201t1:764_0": "Sakiṁ āgamanadhammoti paṭisandhivasena sakiṁyeva āgamanasabhāvo. Ekavāraṁyeva…pe…",
  "tika-s0201t1:764_1": "āgantvāti iminā pañcasu sakadāgāmīsu cattāro vajjetvā ekoyeva gahitoti dassento ‘‘yopi",
  "tika-s0201t1:764_2": "hī’’tiādimāha. Tattha yvāyaṁ pañcamako sakadāgāmī ‘‘idha maggaṁ bhāvetvā devaloke",
  "tika-s0201t1:764_3": "nibbatto, tattha yāvatāyukaṁ ṭhatvā puna idhūpapajjitvā parinibbāyatī’’ti vutto,",
  "tika-s0201t1:764_4": "tassa ekabījinā saddhiṁ kiṁ nānākaraṇanti? Ekabījissa ekā paṭisandhi, sakadāgāmissa",
  "tika-s0201t1:764_5": "dve paṭisandhiyoti idaṁ tesaṁ nānākaraṇaṁ. Yassa hi sotāpannassa ekaṁyeva khandhabījaṁ,",
  "tika-s0201t1:764_6": "na ekaṁ attabhāvaggahaṇaṁ, so ekabījīti.",
  "tika-s0201t1:765_0": "Heṭṭhāti ‘‘amahaggatabhūmiya’’nti heṭṭhā sambandhanena. Heṭṭhābhāgassa hitāti heṭṭhābhāgiyā,",
  "tika-s0201t1:765_1": "tesaṁ. Tānīti orabbhāgiyasaṁyojanāni. Kāmāvacare nibbattatiyeva ajjhattaṁ saṁyojanattā.",
  "tika-s0201t1:765_2": "Tathā hesa dūratopi āvattidhammo evāti dassetuṁ gilabaḷisamacchādayo upamābhāvena",
  "tika-s0201t1:765_3": "vuttā. Opapātikoti iminā gabbhavāsadukkhābhāvamāha. Tattha parinibbāyīti iminā sesadukkhābhāvaṁ.",
  "tika-s0201t1:765_4": "Tattha parinibbānatā cassa kāmaloke khandhabījassa apunārohavasenevāti dassetuṁ ‘‘anāvattidhammo’’ti vuttaṁ.",
  "tika-s0201t1:766_0": "68.Kevalāti lokiyābhiññāhi asammissā. Lokiyapañcābhiññāyopi sīlānaṁ ānisaṁso tadavinābhāvato.",
  "tika-s0201t1:766_1": "Tāpi dassetuṁ ākaṅkheyya ce…pe… evamādimāhāti yojanā. Āsavānaṁ anavasesappahānato",
  "tika-s0201t1:766_2": "arahattamaggoyeva visesato ‘‘āsavakkhayo’’ti vattabbataṁ arahatīti vuttaṁ ‘‘āsavakkhaye",
  "tika-s0201t1:766_3": "kathite’’ti, aññathā sabbāpi chaḷabhiññā āsavakkhayo evāti. Imesaṁ guṇānanti lokiyābhiññānaṁ",
  "tika-s0201t1:766_4": ". Yathā purisassa muṇḍitaṁ sīsaṁ sikhāvirahitattā na sobhati, evaṁ desanāya sīsabhūtāpi",
  "tika-s0201t1:766_5": "aggamaggakathā lokiyābhiññārahitā na sobhatīti āha ‘‘ayaṁ kathā muṇḍābhiññākathā",
  "tika-s0201t1:766_6": "nāma bhaveyyā’’ti. Iddhivikubbanāti iddhi ca vikubbanā ca. Vikubbanaggahaṇena cettha",
  "tika-s0201t1:766_7": "vikubbaniddhimāha, iddhiggahaṇena tadaññaṁ sabbañca abhiññākiccaṁ. Yuttaṭṭhāneyevāti",
  "tika-s0201t1:766_8": "lokiyābhiññānaṁ nibbattanassa viya desanāya yuttaṭṭhāneyeva. Etena na kevalaṁ desanakkamenevāyaṁ",
  "tika-s0201t1:766_9": "desanā, atha kho paṭipattikkamenapīti dasseti. Visuddhimagge (visuddhi. 2.369) vuttā,",
  "tika-s0201t1:766_10": "tasmā tattha vuttanayeneva veditabbāti adhippāyo.",
  "tika-s0201t1:767_0": "69.Āsavānaṁ khayāti heṭṭhimamaggena khepitāvasiṭṭhānaṁ āsavānaṁ arahattamaggena samucchindanato.",
  "tika-s0201t1:767_1": "Yasmā arahattamaggo na kevalaṁ āsaveyeva khepeti, atha kho avasiṭṭhe sabbakilesepi,",
  "tika-s0201t1:767_2": "tasmā āha ‘‘sabbakilesānaṁ khayā’’ti. Lakkhaṇamattañhettha āsavaggahaṇaṁ, āsavānaṁ",
  "tika-s0201t1:767_3": "ārammaṇabhāvassapi anupagamanato anāsavaṁ. Yasmā pana tattha āsavānaṁ lesopi natthi,",
  "tika-s0201t1:767_4": "tasmā vuttaṁ ‘‘āsavavirahita’’nti. Samādhi vutto cetosīsena yathā ‘‘cittaṁ paññañca",
  "tika-s0201t1:767_5": "bhāvaya’’nti (saṁ. ni. 1.23, 192; peṭako. 22; mi. pa. 2.1.9) adhippāyo. Rāgato vimuttattā",
  "tika-s0201t1:767_6": "avijjāya vimuttattāti idaṁ ujuvipaccanīkapaṭippassaddhidassanaṁ daṭṭhabbaṁ, na tadaññesaṁ",
  "tika-s0201t1:767_7": "pāpadhammānaṁ appaṭippassaddhattā. Idāni tameva samādhipaññānaṁ rāgāvijjāpaṭipakkhataṁ",
  "tika-s0201t1:767_8": "āgamena dassetuṁ ‘‘vuttaṁ ceta’’ntiādi vuttaṁ. Samathaphalanti samathassa phalaṁ",
  "tika-s0201t1:767_9": "lokiyasamathabhāvanāya hi vipassanāgatāya āhitaphalassa lokuttarasamathassa sarikkhakaphalo",
  "tika-s0201t1:767_10": "cetovimutti. Vipassanāphalanti etthāpi eseva nayo. Attanoyevāti sutamayañāṇādinā",
  "tika-s0201t1:767_11": "viya parapaccayataṁ nayaggāhañca muñcitvā paratoghosānugatabhāvanādhigamabhūtatāya",
  "tika-s0201t1:767_12": "attanoyeva paññāya paccakkhaṁ katvā sayambhuñāṇabhūtāyāti adhippāyo. Tenāha ‘‘aparappaccayena ñatvā’’ti.",
  "tika-s0201t1:768_0": "Sabbampi tanti sabbampi sattarasavidhaṁ taṁ yathāvuttaṁ sīlānisaṁsaṁ. Yathā ānisaṁsavante",
  "tika-s0201t1:768_1": "sammadeva sampādite tadānisaṁsā dassitā eva honti tadāyattabhāvato, evaṁ ānisaṁsapadhānayogyabhāvena",
  "tika-s0201t1:768_2": "dassite tadānisaṁsā dassitā eva hontīti āha ‘‘sampiṇḍetvā dassento’’ti. Vuttasseva",
  "tika-s0201t1:768_3": "atthassa punavacanaṁ nigamananti vuttaṁ ‘‘nigamanaṁ āhā’’ti. Pubbeti desanārambhe.",
  "tika-s0201t1:768_4": "Evaṁ vuttanti ‘‘sampannasīlā’’ti evamādinā ākārena vuttaṁ. Idaṁ sabbampīti idaṁ ‘‘sampannasīlā’’tiādikaṁ",
  "tika-s0201t1:768_5": "sabbampi vacanaṁ. Etaṁ paṭiccāti etaṁ sampannasīlassa bhikkhuno yathāvuttasattarasavidhānisaṁsabhāgitaṁ",
  "tika-s0201t1:768_6": "sandhāya vuttaṁ. Idameva hi ‘‘iti yaṁ taṁ vuttaṁ, idametaṁ paṭicca vutta’’nti vacanaṁ",
  "tika-s0201t1:768_7": "sandhāya ‘‘sabbampi taṁ sīlānisaṁsaṁ sampiṇḍetvā dassento’’ti vuttaṁ. Etthaādito",
  "tika-s0201t1:768_8": "chahi ānisaṁsehi parittabhūmikā sampatti gahitā, tadantaraṁ pañcahi lokiyābhiññāhi",
  "tika-s0201t1:768_9": "ca mahaggatabhūmikā, itarehi lokuttarabhūmikāti evaṁ catubhūmikasampadānisaṁsasīlaṁ",
  "tika-s0201t1:768_10": "nāmetaṁ mahantaṁ mahānubhāvaṁ, tasmā taṁsampādane sakkaccakāritā appamattena bhavitabbaṁ.",
  "tika-s0201t1:769": "Ākaṅkheyyasuttavaṇṇanāya līnatthappakāsanā samattā.",
  "tika-s0201t1:770": "7. Vatthasuttavaṇṇanā",
  "tika-s0201t1:771_0": "70. Chādetabbaṁ ṭhānaṁ vasati paṭicchādetīti vatthaṁ. Yaṁ samānaṁ viya na sabbaso",
  "tika-s0201t1:771_1": "minoti, mānassa pana samīpe, taṁ upamānaṁ. Upamīyati etāyāti upamā, upamāya bodhakavacanaṁ",
  "tika-s0201t1:771_2": "upamāvacanaṁ. Katthaci sutte. Atthanti upamiyatthaṁ. Paṭhamaṁ upamaṁ vatvā tadanantaraṁ",
  "tika-s0201t1:771_3": "atthaṁ vatvā puna upamaṁ vadanto ‘‘upamāya atthaṁ parivāretvā dassetī’’ti vutto.",
  "tika-s0201t1:771_4": "Atthena upamaṁ parivāretvāti etthāpi eseva nayo. Idāni te cattāropi pakāre sutte",
  "tika-s0201t1:771_5": "āgatanayeneva dassento ‘‘seyyathāpissu, bhikkhave’’tiādimāha. Tattha dve agārāti",
  "tika-s0201t1:771_6": "dve paṭivissakagharā. Sadvārāti sammukhadvārā.",
  "tika-s0201t1:772_0": "Svāyanti so ayaṁ evaṁ upamādassanavasenapi nānānayenapi dhammadesako bhagavā. Ekaccānaṁ",
  "tika-s0201t1:772_1": "veneyyānaṁ atthassa sukhāvabodho paṭhamaṁ upamādassane hetu, evaṁ paṭhamaṁ atthadassane,",
  "tika-s0201t1:772_2": "upamāya atthaparivāraṇe, atthena upamāparivāraṇe cā’’ti imamatthaṁ dasseti ‘‘esa",
  "tika-s0201t1:772_3": "nayo sabbatthā’’ti iminā. Dhammadhātuyāti sabbaññutaññāṇassa. Tañhi dhammadhātupariyāpannattā",
  "tika-s0201t1:772_4": "yathāvuttadhamme ca sabbepi ñeyyadhamme ca padahati yathāsabhāvato bujjhati bodheti",
  "tika-s0201t1:772_5": "cāti dhātu, dhīyanti vā dhammā etāya sabbākārato ñāyanti ñāpiyanti cāti dhammadhātu.",
  "tika-s0201t1:772_6": "Tassā pana suṭṭhu saccasampaṭivedhavasena laddhattā suppaṭividdhattāti, yadaggena",
  "tika-s0201t1:772_7": "vā ñeyyaṁ tāya suppaṭividdhaṁ, tadaggena sāpissa suppaṭividdhā evāti āha ‘‘suppaṭividdhattā’’ti.",
  "tika-s0201t1:773_0": "Pakatipariyodātassa cittassa āgantukehi upakkilesehi upakkiliṭṭhabhāvadassanatthaṁ",
  "tika-s0201t1:773_1": "saṁkiliṭṭhavatthadassananti katvā vuttaṁ ‘‘pakatiparisuddhaṁ vattha’’nti. Rajādināti",
  "tika-s0201t1:773_2": "ettharajo nāma reṇu. Ādi-saddena aṇutajjāridhūmādikaṁ vatthassa aparisuddhikāraṇaṁ",
  "tika-s0201t1:773_3": "saṅgaṇhāti. Sabbaso kilissati vinassati visuddhi etenāti saṁkileso, tena saṁkilesena",
  "tika-s0201t1:773_4": "paṁsurajādinā saṁkiliṭṭhaṁ vaṇṇavināsanena vidūsitaṁ. Malaṁ masi. Jallikā vuccati",
  "tika-s0201t1:773_5": "loṇapaṭalādi chaviyā upari ṭhitaṁ sarīramalaṁ. Ādisaddena sarīrajallameva assukheḷasiṅghāṇikādikaṁ",
  "tika-s0201t1:773_6": "tadaññamalaṁ saṅgaṇhāti. Gahitattāti pariyonandhanavasena gahitattā. Rajanti sattā",
  "tika-s0201t1:773_7": "tenāti raṅgaṁ, raṅgameva raṅgajātaṁ yathā kopameva kopajātaṁ. Upanāmeyyāti pakkhipeyya.",
  "tika-s0201t1:773_8": "Nīlakatthāyāti nīlavaṇṇatthāya. Palāsanīlādiketi ādi-saddena kāḷasāmādiṁ saṅgaṇhāti.",
  "tika-s0201t1:773_9": "Haliddikakudhaselādike pītakaraṅge. Lākhāpattaṅgarasādike lohitakaraṅge. Mahārajanaloddakandulādike",
  "tika-s0201t1:773_10": "mandarattaraṅge. Duṭṭhu rajitavaṇṇaṁ apabhassaraṁ. Tenāha ‘‘aparisuddhavaṇṇamevassā’’ti.",
  "tika-s0201t1:773_11": "Īdisanti durattavaṇṇaṁ. Tasmiṁ vatthe raṅgajātaṁ sayaṁ suparisuddhaṁ samānaṁ kissa",
  "tika-s0201t1:773_12": "hetu kena rattavaṇṇaṁ aparisuddhaṁ hotīti raṅgajātassa niddosataṁ vadati. Tenāha",
  "tika-s0201t1:773_13": "‘‘yasmā panā’’tiādi.",
  "tika-s0201t1:774_0": "Saṁkilesapakkhaṁ dassentena asaṁkiliṭṭhameva vatthaṁ udāharitabbanti pākaṭoyamattho,",
  "tika-s0201t1:774_1": "saṁkiliṭṭhavatthanidassanena pana ‘‘siyā nu kho aññopi koci viseso’’ti adhippāyena",
  "tika-s0201t1:774_2": "pucchati ‘‘kasmā panā’’tiādinā. Itaro atthavisesoti dassento ‘‘vāyāmamahapphaladassanattha’’ntiādimāha.",
  "tika-s0201t1:774_3": "Ettha ca saṁkiliṭṭhacittavisodhanavidhāne saṁkiliṭṭhavatthaṁ nidassatabbanti paṭiññā,",
  "tika-s0201t1:774_4": "vāyāmamahapphaladassanatthanti hetuattho. Yathā hītiādi anvayattho. Na tattha jātikāḷake",
  "tika-s0201t1:774_5": "viyātiādi byatirekattho. Sadisūdāharaṇaṁ pana malaggahitakaṁsapātiādi daṭṭhabbaṁ.",
  "tika-s0201t1:774_6": "Evaṁ cittampītiādi opammatthassa upameyyaupanayanaṁ. Tattha pakatiyāti akittimena",
  "tika-s0201t1:774_7": "sabhāvena. Tanti cittaṁ. Sāmaññaggahaṇañcetaṁ cittabhāvāvisesato. Tenāha ‘‘sakalepī’’ti.",
  "tika-s0201t1:774_8": "Paṇḍarameva na saṁkiliṭṭhaṁ saṁkilesehi asamannāgatabhāvato. Nanu kiriyāmayacittehi",
  "tika-s0201t1:774_9": "vipākasantāne visesādhānaṁ labbhati, aññathā katavināsā katabbhāgamā āpajjeyyuṁ?",
  "tika-s0201t1:774_10": "Kiñcāpi labbhati, tassa saṁkileso vaṭṭupanissayo, asuddhi vā na hoti, asaṁkileso",
  "tika-s0201t1:774_11": "vivaṭṭupanissayo, visuddhi vā na hoti eva. Upakkiliṭṭhanti panetaṁ upakkilesanārahassa",
  "tika-s0201t1:774_12": "cittassa vasena vuttaṁ, na vipākapabandhassa. Tenāha ‘‘pabhassaramidaṁ bhikkhave",
  "tika-s0201t1:774_13": "citta’’nti, ‘‘paṇḍaramevā’’ti ca. Tañca khoti pana sakasantatipariyāpannatāya nesaṁ",
  "tika-s0201t1:774_14": "kevalaṁ ekattanayavasena vuttaṁ, na vipākadhammānaṁ kilesāsamaṅgibhāvato. Atha vā",
  "tika-s0201t1:774_15": "upakkiliṭṭhanti iminā upakkilesahetu tattha vijjamānaṁ visesādhānamāha, na ‘‘saṁkiliṭṭhā",
  "tika-s0201t1:774_16": "dhammā’’tiādīsu (dha. sa. 77.dukamātikā) viya taṁsamaṅgitanti daṭṭhabbaṁ. Visodhiyamānanti",
  "tika-s0201t1:774_17": "vipassanāpaññāya anukkamena sabbupakkilesehi vimociyamānaṁ. Sakkā aggamaggakkhaṇe",
  "tika-s0201t1:774_18": "pabhassarataraṁ kātuṁ, yato na puna upakkilissati. Evantiādi vuttassevatthassa nigamanaṁ.",
  "tika-s0201t1:775_0": "Duṭṭhagatiparipūraṇavasena paṭipajjanaṁ paṭipatti. Sā eva kilesadarathapariḷāhādivasena",
  "tika-s0201t1:775_1": "upāyāsadukkhā, kucchitā vā gati pavatti, duggatihetūti vā duggati, duggatiyā pana",
  "tika-s0201t1:775_2": "paṭipattiyā gandhabbato, tassā vā nipphannabhāvato kucchito, dukkhā ca gatīti duggati.",
  "tika-s0201t1:775_3": "Saṁkiliṭṭhacittoti idaṁ tassā paṭipattiyā duggatibhāvadassanatthaṁ, na visesanatthaṁ.",
  "tika-s0201t1:775_4": "Na hi asaṁkiliṭṭhacittassa pāṇaghātādivasena pavatti. Saṁkiliṭṭhacittoti lābhāsāya",
  "tika-s0201t1:775_5": "sabbaso kiliṭṭhacitto . Dūteyyapahiṇagamananti dūteyyaṁ vuccati dutakammaṁ, gihīnaṁ",
  "tika-s0201t1:775_6": "paṇṇaṁ vā sāsanaṁ vā gahetvā tattha tattha gamanaṁ, pahiṇagamanaṁ gharāgharaṁ pesitassa",
  "tika-s0201t1:775_7": "khuddakagamanaṁ, dūteyyagamanaṁ pahiṇagamanañca gacchati. Vejjakammanti ananuññāte",
  "tika-s0201t1:775_8": "ṭhāne lābhāsāya gahaṭṭhānaṁ bhesajjaṁ karoti. Saṅghabhedakathā parato āgamissati.",
  "tika-s0201t1:775_9": "Veḷudānādīhīti veḷudānapattadānapupphadānādīhi micchājīvena jīvikaṁ kappeti. Sakalampīti",
  "tika-s0201t1:775_10": "‘‘atthi anācāro, atthi agocaro’’tiādinā vibhaṅge (vibha. 513, 514) āgataṁ sabbampi",
  "tika-s0201t1:775_11": "anācāraṁ agocarañca caraṇavasena paripūreti.",
  "tika-s0201t1:776": "‘‘Nirayampi…pe… pettivisayampi gacchatī’’ti vatvā tattha pettivisayagamanaṁ dassento ‘‘samaṇayakkho nāma hotī’’tiādimāha.",
  "tika-s0201t1:777_0": "Sukkapakkhe parisuddhanti sabbaso visuddhaṁ asaṁkiliṭṭhaṁ. Parisuddhattā eva pariyodātaṁ,",
  "tika-s0201t1:777_1": "pabhassaranti attho. Surattavaṇṇamevassāti suṭṭhu rattavaṇṇameva assa. Parisuddhavaṇṇamevassāti",
  "tika-s0201t1:777_2": "nīlavaṇṇopissa parisuddho ca bhaveyyāti evamādiṁ sandhāyāha ‘‘kaṇhapakkhe vuttapaccanīkeneva",
  "tika-s0201t1:777_3": "veditabbā’’ti. Raṅgajātantiādi pana tattha vuttavaseneva veditabbaṁ. Paṭipattisugatiādīsu",
  "tika-s0201t1:777_4": "yaṁ vattabbaṁ, taṁ paṭipattiduggatiādīsu vuttavipariyāyena veditabbaṁ. Parisuddhacittoti",
  "tika-s0201t1:777_5": "suddhāsayo. Dasa kusalakammapathe paripūretīti idaṁ kaṇhapakkhe ‘‘dasa akusalakammapathe",
  "tika-s0201t1:777_6": "paripūretī’’ti vuttassa paṭipakkhadassanavasena vuttaṁ. Yathā hi tattha abhijjhābyāpādamicchādiṭṭhiggahaṇena",
  "tika-s0201t1:777_7": "kammapathasaṁsandananayena kammapathaṁ appattāya ca agāriyassa tathārūpāya micchāpaṭipattiyā",
  "tika-s0201t1:777_8": "saṅgaho icchito, evaṁ idhāpi anabhijjhāabyāpādasammādiṭṭhiggahaṇena alobhādosāmohavasena",
  "tika-s0201t1:777_9": "pavattā agāriyassa sammāpaṭipatti saṅgahitāti daṭṭhabbaṁ, na kammapathappattāvāti.",
  "tika-s0201t1:777_10": "Manussamahantatanti jātirūpabhogādhipateyyādivasena manussesu mahantabhāvaṁ. Dasahi",
  "tika-s0201t1:777_11": "ṭhānehi aññesaṁ devānaṁ abhibhavo devamahantatā. Paṭipatti sugatiyā bhājiyamānattā",
  "tika-s0201t1:777_12": "‘‘anāgāmimaggaṁ bhāvetī’’ti tathā anāgāmibhāvanaṁ pāpetvā ṭhapitā. Gahitaggahaṇena",
  "tika-s0201t1:777_13": "sukhānubhavaṭṭhānassa adhippetattā tadabhāvato asaññibhavaṁ anādiyanto ‘‘dasasu vā",
  "tika-s0201t1:777_14": "brahmabhavanesū’’tiādimāha.",
  "tika-s0201t1:778_0": "71.Sakabhaṇḍe chandarāgo abhijjhāyanaṭṭhena abhijjhā, abhijjhāyanāti attho. Parabhaṇḍe",
  "tika-s0201t1:778_1": "chandarāgo visamaṁ lubbhatīti visamalobho. Evampi abhijjhāvisamalobhānaṁ viseso hotīti",
  "tika-s0201t1:778_2": "dassento ‘‘atha vā’’tiādimāha. Tattha attano santakaṁ taṁsadisañca yuttaṭṭhānaṁ.",
  "tika-s0201t1:778_3": "Yaṁ yācitaṁ, appakasirena vā sakkā laddhuṁ, taṁ pattaṭṭhānaṁ. Paradāragarudārāti",
  "tika-s0201t1:778_4": "ayuttaṭṭhānaṁ. Yaṁ apatthaniyaṁ, yassa vā patthanāya byasanaṁ āpajjati, taṁ appattaṭṭhānaṁ.",
  "tika-s0201t1:778_5": "Theroti mahāsaṅgharakkhitatthero, yena aṭṭhakathā potthakaṁ āropitā. So hi antevāsikesu",
  "tika-s0201t1:778_6": "sākacchantesu evamāha. Sopi imasmiṁyeva sutte vinibbhogo na labbhati cittasaṁkilesassa",
  "tika-s0201t1:778_7": "adhippetattā. Tenāha ‘‘yutte vā’’tiādi. Ayonisomanasikāravasena uppajjanato sampatti",
  "tika-s0201t1:778_8": "āyatiñca dukkhasseva uppādanato na koci lobho avisamo nāma. Abhijjhāyanaṭṭhenāti",
  "tika-s0201t1:778_9": "yassa kassaci ārammaṇassa yuttassa ayuttassa appattassa ca abhijjāyanavasena abhipatthanāvasena",
  "tika-s0201t1:778_10": "ca pavattā taṇhā abhijjhāti lobhato nibbisesanti dasseti. Tenāha ‘‘ekatthametaṁ byañjanameva",
  "tika-s0201t1:778_11": "nāna’’nti. Dūsetīti sabhāvasantaṁ asaṁkilesaṁ vināseti avisuddhaṁ karoti. Tenāha",
  "tika-s0201t1:778_12": "‘‘obhāsituṁ na detī’’ti. ‘‘Ime sattā ucchijjantu vinassantū’’ti sattesu byāpajjanākārappavattiyā",
  "tika-s0201t1:778_13": "byāpādo navavidhaāghātavatthusambhavo vutto. Kodho pana saṅkhāresupi pavattanato",
  "tika-s0201t1:778_14": "dasavidhaāghātavatthusambhavo vutto. Ubhayampi paṭighameva, pavattanānattato bhinditvā",
  "tika-s0201t1:778_15": "vutto. Kujjhanavaseneva cittapariyonandhano ‘‘akkocchi maṁ avadhi ma’’ntiādinā.",
  "tika-s0201t1:779_0": "Suṭṭhu kataṁ karaṇaṁ sukataṁ, tassa pubbakāritālakkhaṇassa guṇassa vināsano udakapuñchaniyā",
  "tika-s0201t1:779_1": "viya sarīrānugataṁ udakaṁ puñchanto makkho. Tathā hi so paresaṁ guṇānaṁ makkhanaṭṭhena",
  "tika-s0201t1:779_2": "‘‘makkho’’ti vuccati. Idāni anagāriyassa vātiādinā saṅkhepena vuttatthaṁ vitthārena",
  "tika-s0201t1:779_3": "dassetuṁ ‘‘anagāriyopī’’tiādi vuttaṁ. Nisinnakathāparikathādivasena dhammassa kathā",
  "tika-s0201t1:779_4": "dhammakathānayo, ekattādidhammanīti eva vā. Pakaraṇaṁ satta pakaraṇāni, tattha kosallaṁ",
  "tika-s0201t1:779_5": "dhammakathānayapakaraṇakosallaṁ. Ādi-saddena vinayakkame catūsu mahānikāyesu ca kosallaṁ",
  "tika-s0201t1:779_6": "saṅgaṇhāti. Acittīkatoti cittīkārarahito. Yathā cāyanti iminā yathāyaṁ makkho cittaṁ",
  "tika-s0201t1:779_7": "dūseti, evaṁ paḷāsopi cittaṁ dūseti, tasmā upakkilesoti dasseti. Aniyatā gati niyāmokkamanābhāvato.",
  "tika-s0201t1:779_8": "Ādi-saddena ‘‘rattaññū cirapabbajite puggale ajjhottharitvā ‘tvampi imasmiṁ sāsane",
  "tika-s0201t1:779_9": "pabbajito, ahampi pabbajito, tvampi sīlamatte ṭhito ahampī’ti’’ evamādīnaṁ saṅgaho.",
  "tika-s0201t1:779_10": "Yugaggāhagāhīti ‘‘tava vā mama vā ko viseso’’ti asamampi samaṁ katvā samadhuraggāhagaṇhanako.",
  "tika-s0201t1:779_11": "Khīyanā usūyanā. Attano sampattiyā nigūhanaṁ tassa parehi sādhāraṇabhāvāsahanena",
  "tika-s0201t1:779_12": "hotīti ‘‘parehi sādhāraṇabhāvaṁ asahamānaṁ’’icceva vuttaṁ. Kāraṇe hi gahite phalampi",
  "tika-s0201t1:779_13": "gahitameva hotīti. Aññathā attano pavedanakapuggalo kerāṭiko, ‘‘nekatikavāṇijo’’tipi",
  "tika-s0201t1:779_14": "vadanti. Sappamukhā macchavālā ekā macchajāti āyatanamaccho. Tenāha ‘‘āyatanamaccho",
  "tika-s0201t1:779_15": "nāmā’’tiādi. Baddhacaroti antevāsī.",
  "tika-s0201t1:780_0": "Sabbaso amadditasabhāvena vā tabharitabhattasadisassa thaddhabhāvassa anonamitadaṇḍasadisatāya",
  "tika-s0201t1:780_1": "paggahitasiraanivātavuttikārassa ca karaṇato vā tabharita…pe… karaṇo. Taduttarikaraṇoti",
  "tika-s0201t1:780_2": "yaṁ yena kataṁ duccaritaṁ vā sucaritaṁ vā, taduttari, tassa dviguṇaṁ vā karaṇo. Attano",
  "tika-s0201t1:780_3": "maṇḍanādiatthaṁ parena kataṁ alaṅkārādiṁ. Pariyāpuṇāti vā katheti vā attano balānurūpaṁ.",
  "tika-s0201t1:780_4": "Kāmaṁ nikāyadvayaggahaṇādivasena pavatto sevitabbamāno eva, tathāpissa saṁkilesapakkhattā",
  "tika-s0201t1:780_5": "vuttaṁ ‘‘mānaṁ anissāyā’’ti.",
  "tika-s0201t1:781_0": "Uṇṇativasenāti ‘‘seyyohamasmī’’tiādinā cittassa paggahaṇavasena. Pubbe kenaci attānaṁ",
  "tika-s0201t1:781_1": "sadisaṁ katvā pacchā tato adhikato dahanato uppajjanako atimāno. Madaggahaṇākāro",
  "tika-s0201t1:781_2": "jātiādiṁ paṭicca majjanākāro, sopi atthato māno eva. Pamādo tathāpavatto cittuppādo.",
  "tika-s0201t1:782_0": "Tasmā lobhamādiṁ katvā dassetīti lobhassa ādito gahaṇe kāraṇaṁ vibhāvetukāmo pucchati.",
  "tika-s0201t1:782_1": "Paṭhamuppattitoti tattha tattha bhave sabbapaṭhamaṁ uppajjanato. Sattānañhi yathādhigataṁ",
  "tika-s0201t1:782_2": "jhānādivisesaṁ ārabbha paccavekkhaṇā viya yathāladdhaṁ upapatibhavaṁ ārabbha nikanti",
  "tika-s0201t1:782_3": "eva. Tenāha ‘‘sabbasattāna’’ntiādi. Yathāsambhavaṁ itareti itare byāpādādayo yathāpaccayaṁ",
  "tika-s0201t1:782_4": "uppajjanti, lobhassa viya ādito asukassa anantaraṁ asukoti vā na nesaṁ niyamo atthīti",
  "tika-s0201t1:782_5": "attho. Kiṁ pana ete soḷaseva cittassa upakkilesā, udāhu aññepi santīti anuyogaṁ sandhāya",
  "tika-s0201t1:782_6": "aññepi santīti dassento ‘‘na ca ete’’tiādimāha. Yadi evaṁ kasmā ettakā eva idha vuttāti.",
  "tika-s0201t1:782_7": "Nayadassanavasenāti dassento āha ‘‘etena pana…pe… veditabbā’’ti. Tena thinamiddhauddhaccakukkucca-vicikicchā-attukkaṁsana-paravabbhanachambhitattā-",
  "tika-s0201t1:782_8": "bhīrukatā-ahirikānottappa-atticchatā-pāpicchatā-mahicchatādayo saṅgahitāti veditabbaṁ.",
  "tika-s0201t1:783_0": "72.Saṁkilesaṁdassetvāti saṁkiliṭṭhavattanidassanena saṅkhepena vuttaṁ saṁkilesaṁ",
  "tika-s0201t1:783_1": "vibhāgena dassetvā. Vodānaṁ dassentoti etthāpi eseva nayo. Evaṁ jānitvāti ‘‘abhijjhā",
  "tika-s0201t1:783_2": "visamalobho ekanteneva cittassa uppakkileso’’ti sabhāvato samudayato nirodhato nirodhūpāyato",
  "tika-s0201t1:783_3": "ca pubbabhāgapaññāya ceva heṭṭhimamaggadvayapaññāya ca jānitvā. Pajahatīti ettha",
  "tika-s0201t1:783_4": "accantappahānameva adhippetanti dassento ‘‘samucchedappahānavasena ariyamaggena pajahatī’’ti",
  "tika-s0201t1:783_5": "āha. Ariyamaggenāti anāgāmimaggena. Tena hi pahānaṁ idha sabbavāresu adhippetaṁ.",
  "tika-s0201t1:783_6": "Kilesapaṭipāṭi idha kilesānaṁ desanākkamo. Maggapaṭipāṭipana catunnaṁ ariyamaggānaṁ",
  "tika-s0201t1:783_7": "desanākkamopi tāya desanāya paṭipajjanakkamopi tāya paṭipattiyā uppattikkamopi. Tattha",
  "tika-s0201t1:783_8": "ye ye kilesā yena yena maggena pahīyanti, maggapaṭipāṭiṁ anoloketvā tesaṁ tesaṁ kilesānaṁ",
  "tika-s0201t1:783_9": "tena tena maggena pahānadassanaṁ kilesapaṭipāṭi na kilesānaṁ uppattikkamo idha desanākkamo",
  "tika-s0201t1:783_10": "cāti dassento ‘‘abhijjhā visamalobho’’tiādimāha. Yena yena pana maggena ye ye kilesā",
  "tika-s0201t1:783_11": "pahīyanti maggānupubbiyā, tena tena maggena tesaṁ tesaṁ kilesānaṁ pahānadassanaṁ",
  "tika-s0201t1:783_12": "maggapaṭipāṭiyā pahānadassananti dassento ‘‘sotāpattimaggenā’’tiādimāha.",
  "tika-s0201t1:784_0": "Imasmiṁ pana ṭhāneti ‘‘sa kho so, bhikkhave, bhikkhū’’tiādinā āgato imasmiṁ pahānavāre.",
  "tika-s0201t1:784_1": "Ime kilesāti ime yathāvuttā kilesā. Sotāpattimaggavajjhā vā hontu sesamaggavajjhā",
  "tika-s0201t1:784_2": "vāheṭṭhā dassitamaggapaṭipāṭivasena. Tattha pana ye tatiyamaggavajjhā, tesaṁ anāgāmimaggeneva",
  "tika-s0201t1:784_3": "pahāne vattabbaṁ natthi, yesaṁ panettha heṭṭhimamaggavajjhānaṁ idha saṅgahe kāraṇaṁ",
  "tika-s0201t1:784_4": "pacchā vattukāmena aggamaggavajjhānaṁ anādiyitvā kasmā tatiyamaggavajjhānameva gahaṇaṁ",
  "tika-s0201t1:784_5": "katanti āha ‘‘ayamettha paveṇimaggāgato sambhavo’’ti, ayaṁ imassa suttassa etasmiṁ",
  "tika-s0201t1:784_6": "ṭhāne ācariyapaveṇiyā kathāmaggo tato āgato atthasambhavo atthatatvanti attho. Tattha",
  "tika-s0201t1:784_7": "heṭṭhimamaggavajjhānaṁ idha saṅgahe kāraṇaṁ pacchā vattukāmo aggamaggavajjhānaṁ aggahaṇe",
  "tika-s0201t1:784_8": "yuttiṁ dassento ‘‘so cā’’tiādimāha. Tenāti catutthamaggena. Sesānanti byāpādādīnaṁ",
  "tika-s0201t1:784_9": ". Yepīti makkhādike sandhāyāha. Taṁsamuṭṭhāpakacittānanti tesaṁ makkhādīnaṁ samuṭṭhāpakacittuppādānaṁ.",
  "tika-s0201t1:784_10": "Tattha makkha-paḷāsa-issā-macchariya-samuṭṭhāpakaṁ paṭighadvayacittaṁ, visesato pañcakāmaguṇalobhena",
  "tika-s0201t1:784_11": "saṭho māyāvī ca hoti, pañcakāmaguṇikarāgo ca anāgāmimaggeneva niravasesato pahīyati,",
  "tika-s0201t1:784_12": "tasmā vuttaṁ ‘‘taṁsamuṭṭhāpakacittānaṁ appahīnattā’’ti. Tepi suppahīnā hontīti sambandho.",
  "tika-s0201t1:784_13": "Tanti paṭhamamaggeneva pahānaṁ pubbāparena na sandhiyati ‘‘yathodhi kho’’ti ettha",
  "tika-s0201t1:784_14": "odhivacanassa maggattayavācakattā. Ratanattaye aveccappasādo nāma ariyakantasīlaṁ",
  "tika-s0201t1:784_15": "viya sotāpannassa aṅgāni, te ca pahānato pacchā niddiṭṭhā, tasmā idha vuttappahānaṁ",
  "tika-s0201t1:784_16": "vikkhambhanapahānamevāti keci vadanti. Tesaṁ icchāmattameva yathāvuttapahānasseva",
  "tika-s0201t1:784_17": "vasena aveccappasādānaṁ odhiso pahānassa vibhāvitattā, svāyamattho heṭṭhā yuttitopi pakāsitoyeva.",
  "tika-s0201t1:785_0": "74.Ekamekena padena yojetabbaṁ, yato ekamekassapi upakkilesassa sabhāvādito dassanaṁ",
  "tika-s0201t1:785_1": "niyyānamukhaṁ hoti, tathā ceva heṭṭhā saṁvaṇṇitaṁ. Anāgāmimaggavasena pahānaṁ vatvā",
  "tika-s0201t1:785_2": "pasādassa uddhaṭattā vuttaṁ ‘‘anāgāmimaggena lokuttarappasādo āgato’’ti. Yadi evaṁ",
  "tika-s0201t1:785_3": "kasmā ‘‘lokiyo uppajjatī’’ti vuttanti? ‘‘Itipi so bhagavā’’tiādinayappavattassa lokiyattā.",
  "tika-s0201t1:785_4": "Nibbānārammaṇo eva hi lokuttaro pasādo. ‘‘Itipi so bhagavā’’tiādivacanena lokiyaṁ,",
  "tika-s0201t1:785_5": "aveccappasādavacanena lokuttaranti lokiyalokuttaramissakaṁ pasādaṁ dassento. Avecca",
  "tika-s0201t1:785_6": "ratanattayaguṇe yāthāvato ñatvā pasādo aveccappasādo. So pana yasmā maggenāgatattā",
  "tika-s0201t1:785_7": "kenaci akampaniyo appadhaṁsiyo ca hoti, tasmā vuttaṁ ‘‘acalena accutenā’’ti. Tattha",
  "tika-s0201t1:785_8": "lokuttaro sabbaso buddhaguṇādīsu sammohaṁ viddhaṁsento tattha kiccato pavattati,",
  "tika-s0201t1:785_9": "itaro ārammaṇavasena te ārabbha. Taṁ vidhinti taṁ tassa uppannappakāraṁ. Anussatiṭṭhānānīti",
  "tika-s0201t1:785_10": "anussatikammaṭṭhānāni.",
  "tika-s0201t1:786_0": "75.Somanassādīti ādi-saddena ñāṇādīni saṅgaṇhāti. Corānaṁ abhiṇhaṁ sañcaraṇaṭṭhānatāya",
  "tika-s0201t1:786_1": "paccantaggahaṇaṁ. Paccavekkhatoti ‘‘asukasmiñca ṭhāne ime cime corā evañca evañca",
  "tika-s0201t1:786_2": "vināsitā’’ti paccavekkhato rañño viya.",
  "tika-s0201t1:787_0": "Yo yo odhi yathodhi. Yathā-saddo byāpanicchāyaṁ, kho saddo avadhāraṇeti dassento",
  "tika-s0201t1:787_1": "‘‘sakasakaodhivasena cattameva hotī’’tiādimāha. Tena ‘‘vanta’’ntiādīsupi avadhāretabbanti",
  "tika-s0201t1:787_2": "dasseti. Sakasakaodhivasenāti saṅkhepato vuttamatthaṁ vivarituṁ ‘‘dve odhī’’tiādi",
  "tika-s0201t1:787_3": "āraddhaṁ. Tattha yaṁmaggavajjhāti yena maggena anavasesato pahātabbā. Anavasesappahānavasena",
  "tika-s0201t1:787_4": "hi taṁtaṁmaggavajjhānaṁ kilesānaṁ tadaññamaggavajjhehi asammissatā, aññathā ye sakasakaodhivasena",
  "tika-s0201t1:787_5": "uparimaggavajjhā, te heṭṭhimamaggehi pahīnāpāyagamanīyādisabhāvā eva tehi pahīyantīti",
  "tika-s0201t1:787_6": "pahānavasena sammissā siyuṁ. Tena teyeva pahīnā hontīti etthāpi eseva nayo. Tatuttaripīti",
  "tika-s0201t1:787_7": "tato pahānanimittasomanassuppattito uddhampi. Paṭipakkhesu odhiso pavattikiccattā",
  "tika-s0201t1:787_8": "odhīti heṭṭhā tayo maggā vuccanti. Te hītiādi vuttassevatthassa vivaraṇaṁ. Imassa",
  "tika-s0201t1:787_9": "bhikkhunoti anāgāmiṁ sandhāyāha. Tena vuttaṁ ‘‘heṭṭhāmaggattayena catta’’nti.",
  "tika-s0201t1:788_0": "Keci cattampi gaṇhanti, nayidamevanti dassanatthaṁ ‘‘vanta’’nti vuttaṁ. Na hi yaṁ",
  "tika-s0201t1:788_1": "yena vantaṁ, so puna taṁ ādiyati. Tenāha ‘‘anādiyanabhāvadassanavasenā’’ti. Vantampi",
  "tika-s0201t1:788_2": "kiñci sasantatilaggaṁ siyā, nayidamevanti dassanatthaṁ ‘‘mutta’’nti vuttaṁ. Tenāha",
  "tika-s0201t1:788_3": "‘‘santatito vinimocanavasenā’’ti. Muttampi kiñci muttabandhanā viya phalaṁ kuhiñci",
  "tika-s0201t1:788_4": "tiṭṭhati, na evamidanti dassanatthaṁ ‘‘pahīna’’nti vuttaṁ. Tenāha ‘‘kvaci anavaṭṭhānadassanavasenā’’ti.",
  "tika-s0201t1:788_5": "Yathā kiñci dunnissaṭṭhaṁ puna ādāya sammadeva nissaṭṭhaṁ paṭinissaṭṭhanti vuccati,",
  "tika-s0201t1:788_6": "evaṁ vipassanāya nissaṭṭhaṁ ādinnasadisaṁ maggena pahīnaṁ paṭinissaṭṭhaṁ nāma hotīti",
  "tika-s0201t1:788_7": "dassanatthaṁ ‘‘paṭinissaṭṭha’’nti vuttaṁ. Tenāha ‘‘ādinnapubbassa paṭinissaggadassanavasenā’’ti.",
  "tika-s0201t1:788_8": "Na kāpurisena viya parammukhena nissaṭṭhaṁ , atha kho abhimukheneva nissaṭṭhanti",
  "tika-s0201t1:788_9": "dassanatthaṁ ‘‘paṭinissaṭṭha’’nti vuttaṁ. Tenāha ‘‘paṭimukhaṁ vā’’tiādi. Upagantabbatoti",
  "tika-s0201t1:788_10": "attano hitasukhaṁ paccāsīsantena ekantena adhigantabbato. Dhāraṇatoti taṁsamaṅgīnaṁ",
  "tika-s0201t1:788_11": "apāyapātato sandhāraṇena. Gantho‘‘vedo’’ti vuccati ‘‘vidanti etenā’’ti, vedehi ñāṇehi",
  "tika-s0201t1:788_12": "gato paṭipannoti vedagū. Abhijaññāti jāneyya. Vedajātāti uppannasomanassā. Ñāṇaṁ",
  "tika-s0201t1:788_13": "‘‘vedo’’ti vuccati ‘‘veditabbaṁ vedetī’’ti. Somanassaṁ ‘‘vedo’’ti vuccati ārammaṇarasaṁ",
  "tika-s0201t1:788_14": "vindati anubhavatīti.",
  "tika-s0201t1:789_0": "Uppannanti aveccappasādaṁ nissāya uppannaṁ. Vuttappakārameva vedanti ‘‘somanassaṁ",
  "tika-s0201t1:789_1": "somanassamayañāṇañcā’’ti evaṁ vuttappakārameva. Atthavedanti atthe hetuphale vedaṁ.",
  "tika-s0201t1:789_2": "Dhammavedanti dhamme hetumhi vedaṁ. Tenāha ‘‘aveccappasādassa hetu’’ntiādi. Idha",
  "tika-s0201t1:789_3": "dhammatthasaddā hetuphalapariyāyāti imamatthaṁ pāḷiyā eva dassetuṁ ‘‘vuttañheta’’ntiādi",
  "tika-s0201t1:789_4": "vuttaṁ. Tameva atthañca dhammañcāti attho dhammoti ca vuttaṁ aveccappasādanimittaṁ",
  "tika-s0201t1:789_5": "yathāvuttaṁ kilesappahānañca. Atthadhammānisaṁsabhūtaṁ vedanti yathāvuttaatthadhammānisaṁsabhūtaṁ",
  "tika-s0201t1:789_6": "somanassamayañāṇasaṅkhātaṁ vedañca. Pāmojjanti taruṇapītiṁ āha. Paccavekkhaṇākārappavattenāti",
  "tika-s0201t1:789_7": "etena paccavekkhaṇā evettha anavajjasabhāvatāya dhammoti vuttoti daṭṭhabbaṁ. Pīti",
  "tika-s0201t1:789_8": "jāyatīti parappaccayaṁ balavapītimāha. Pīṇitamanassāti passaddhiāvahehi uḷārehi pītivegehi",
  "tika-s0201t1:789_9": "tittacittassa. Kāyoti nāmakāyo. Vūpasantadarathoti kilesapariḷāhānaṁ dūrībhāvena",
  "tika-s0201t1:789_10": "suṭṭhu upasantadaratho. Paccavekkhaṇahetukaṁ cittassa samādhānaṁ idha adhippetanti",
  "tika-s0201t1:789_11": "āha ‘‘appitaṁ viya acalaṁ tiṭṭhatī’’ti.",
  "tika-s0201t1:790_0": "76. Kāmaṁ ‘‘buddhe aveccappasādena samannāgatomhi, dhamme saṅghe aveccappasādena",
  "tika-s0201t1:790_1": "samannāgatomhī’’ti idampi tassā paccavekkhaṇāya pavattiākārapakāsanameva, idaṁ pana",
  "tika-s0201t1:790_2": "visesato ratanattaye uppannasomanassādippakāsanapadaṁ. ‘‘Yathodhi kho panā’’ti idampi",
  "tika-s0201t1:790_3": "savisesaṁ paccavekkhaṇākārappakāsanapadanti adhippāyena ‘‘idāni yathodhi…pe… pakāsetvā’’ti",
  "tika-s0201t1:790_4": "vuttaṁ. Cattāropi pana vārā paccavekkhaṇākārappakāsanavasena ceva somanassādiānisaṁsadassanavasena",
  "tika-s0201t1:790_5": "ca vuttāti sakkā viññātuṁ ubhayatthāpi ubhayassa vuttattā. Yadipi ariyamaggo ekacittakkhaṇiko",
  "tika-s0201t1:790_6": "na puna uppajjati, paṭipakkhassa pana tena suppahīnattā taṁsamaṅgī aparihānadhammo",
  "tika-s0201t1:790_7": "taṁsīlādibhāveneva vuccatīti āha ‘‘tassa anāgāmimaggasampayuttaṁ sīlakkhandhaṁ dassetī’’tiādi.",
  "tika-s0201t1:790_8": "‘‘Evaṁdhammā te bhagavanto ahesu’’ntiādīsu (dī. ni. 2.13; ma. ni. 3.197-198; saṁ.",
  "tika-s0201t1:790_9": "ni. 5.378) viya idha dhamma-saddo samādhipariyāyoti āha ‘‘samādhikkhandhaṁ paññākkhandhañca",
  "tika-s0201t1:790_10": "dassetī’’ti. Tathā hi so sampayuttadhamme ekārammaṇe avikkhipamāne avippakiṇṇe avisaṭe",
  "tika-s0201t1:790_11": "katvā samaṁ, sammā ca ādahanto tathā te dhāretīti ca vattabbataṁ arahatīti dhammoti",
  "tika-s0201t1:790_12": "ca vuccati. Anekarūpānanti anekappakārānaṁ. Antarāyo nāma appaṭiladdhassa vā alabbhanavasena,",
  "tika-s0201t1:790_13": "paṭiladdhassa vā parihānavasena, tadubhayampi idha natthīti dassento ‘‘maggassa vā’’tiādimāha.",
  "tika-s0201t1:790_14": "Nevassa taṁ hoti antarāyāyāti tassa anāgāmino piṇḍapātabhojanaṁ neva hoti antarāyāya",
  "tika-s0201t1:790_15": "ukkaṁsagatāya paccavekkhaṇāya paccavekkhitvā paribhuñjanato. Tañcassā ukkaṁsagamanaṁ",
  "tika-s0201t1:790_16": "hatapaṭipakkhattāti dassento ‘‘maggena visuddhacittattā’’ti āha.",
  "tika-s0201t1:791_0": "Etthāti etasmiṁ antarāyābhāve. Etadeva visuddhacittattameva kāraṇaṁ. Ettha ca ‘‘nevassa",
  "tika-s0201t1:791_1": "taṁ hoti antarāyāyā’’ti iminā heṭṭhā vuttappahānaṁ anāgāmimaggenevāti siddhaṁ hoti.",
  "tika-s0201t1:791_2": "Anāgāmino hi sabbaso kāmarāgo pahīno hoti, rasataṇhāya abhāvato tādisapiṇḍapātaparibhogo",
  "tika-s0201t1:791_3": "aggamaggādhigame kathañcipi antarāyāya na hotīti. ‘‘Seyyathāpi, bhikkhave, vattha’’nti",
  "tika-s0201t1:791_4": "vadanto bhagavāādimhi attanā upanītavatthūpamaṁ anusandheti. Udakassa acchabhāvo",
  "tika-s0201t1:791_5": "paṅkasevālapaṇakādimalābhāvena pasannatāya, tabbipariyāyato bahalatāti āha ‘‘acchanti",
  "tika-s0201t1:791_6": "vippasanna’’nti. Vaṇṇanibhāya vigatasaṁkilesatāya samujjalanaṁ pabhassaratāya vatthassa,",
  "tika-s0201t1:791_7": "taṁ pariyodātanti vattabbataṁ labhatīti āha ‘‘pariyodātaṁ pabhassaratāyā’’ti. Ukkaṁ",
  "tika-s0201t1:791_8": "bandheyyāti aṅgārakapallaṁ yathā dārughaṭikaṅgārādikena na bhijjati, evaṁ tanumattikālepādinā",
  "tika-s0201t1:791_9": "bandheyya. Meghapaṭalato verambhavātadhārāsaṅghaṭṭanato vijjutā viya kevalaṁ vātadhārāsaṅghaṭṭanajanitā",
  "tika-s0201t1:791_10": "pabhā ukkāpabhā, sā pana yasmā dvinnaṁ vātadhārānaṁ vegasambhūtasaṅghaṭṭanahetukā,",
  "tika-s0201t1:791_11": "tasmā kāraṇavasena ‘‘vātavego ukkā’’ti vuttaṁ.",
  "tika-s0201t1:792_0": "77.Yathānusandhivasenātiādimhi uṭṭhitadesanāya anurūpā anusandhi yathānusandhi, tassā",
  "tika-s0201t1:792_1": "vasena. Byatirekadassanaṁ viya hi sādhetabbassa ādimhi uṭṭhitadesanāya paṭipakkhadassanampi",
  "tika-s0201t1:792_2": "anurūpadesanāva sammadeva patiṭṭhāpanabhāvato, yathā taṁ āvattahārayojanāyaṁ visabhāgadhammāvattanti",
  "tika-s0201t1:792_3": "daṭṭhabbaṁ. ‘‘Yathānusandhivasena desanā āgatā’’ti saṅkhepato vuttamatthaṁ vitthārento",
  "tika-s0201t1:792_4": "tappasaṅgena itarepi anusandhī dassetuṁ ‘‘tayo hī’’tiādimāha. Bahiddhāti bāhiresu",
  "tika-s0201t1:792_5": "vatthūsu. Asati paritassanāti taṇhādiṭṭhiparitassanābhāvo. Vissajjitasuttavasenāti",
  "tika-s0201t1:792_6": "‘‘idha bhikkhu ekaccassā’’tiādinā (ma. ni. 1.242) vissajjitasuttavasena. Yena dhammenāti",
  "tika-s0201t1:792_7": "sīlādivodānadhammesu akkhantiyādisaṁkilesadhammesu ca yena yena dhammena. Cha abhiññā",
  "tika-s0201t1:792_8": "āgatāti iminā ‘‘anurūpadhammavasena vā’’ti vuttavikappaṁ dasseti, sesehi ‘‘paṭipakkhavasena",
  "tika-s0201t1:792_9": "vā’’ti vuttavikappaṁ. Akkhantiyā hi kakacūpamovādo (ma. ni. 1.222) paṭipakkho, tathā",
  "tika-s0201t1:792_10": "diṭṭhiyā ‘‘netaṁ mama, nesohamasmi, na meso attā’’ti evaṁ paṭibhāgā suññatākārena.",
  "tika-s0201t1:792_11": "Sesadvayepi eseva nayo. ‘‘Citte saṁkiliṭṭhe duggati pāṭikaṅkhā’’ti (ma. ni. 1.70)",
  "tika-s0201t1:792_12": "heṭṭhā kilesadesanā āgatā. Sabboti anavaseso. Sabbākārenāti ādīnavānisaṁsapaccavekkhaṇapuggaladosajānanādinā sabbappakārena.",
  "tika-s0201t1:793_0": "78. ‘‘Mettā bhāvetabbā byāpādassa pahānāyā’’tiādivacanato (a. ni. 9.1) mettādayo",
  "tika-s0201t1:793_1": "byāpādavihesāratirāgānaṁ paṭipakkhā. Yasmā ‘‘so atthī’’tiādinā bhagavatā anāgāmino",
  "tika-s0201t1:793_2": "aggamaggādhigamanaṁ catusaccakammaṭṭhānaṁ matthakaṁ pāpetvā kathitaṁ, tasmā taṁ dassento",
  "tika-s0201t1:793_3": "‘‘idānissā’’tiādimāha.",
  "tika-s0201t1:794_0": "Brahmavihāradhammeti brahmavihāre ceva brahmavihārasahagatadhamme ca. Tenāha ‘‘nāmavasenā’’ti.",
  "tika-s0201t1:794_1": "Vavatthapetvāti ānetvā sambandhitabbaṁ. Nāmantipi hi īdisesu ṭhānesu cattāro arūpino",
  "tika-s0201t1:794_2": "khandhā vuccanti. Iminā nayenāti etena bhūtanissitānaṁ sesupādāyadhammānaṁ sabbesampi",
  "tika-s0201t1:794_3": "pahātabbataṇhāvajjānaṁ tebhūmakadhammānaṁ pariggahavidhiṁ ulliṅgeti. Sabhāvato vijjamānaṁ",
  "tika-s0201t1:794_4": "taṁ attapaccakkhaṁ katvā ñāṇena yāthāvato paṭivijjhiyamānataṁ upādāya ‘‘atthi ida’’nti",
  "tika-s0201t1:794_5": "yathāvavatthāpitaṁ nāmarūpaṁ. Tenevāha ‘‘ettāvatānena dukkhasaccavavatthānaṁ kataṁ",
  "tika-s0201t1:794_6": "hotī’’ti. Sāvadhāraṇañcetaṁ vacanaṁ, lokasamaññāsiddhaṁ sattaitthipurisādi viya,",
  "tika-s0201t1:794_7": "ito bāhirakaparikappitaṁ pakatiādi drabyādi jīvādi kāyādi viya ca na paramatthato",
  "tika-s0201t1:794_8": "natthi, atthevāti vuttaṁ hoti. Pajānātīti pubbabhāge tāva lakkhaṇarasādivasena ceva",
  "tika-s0201t1:794_9": "paṭiggahavibhāgavasena ca pakārato jānāti, aparabhāge pana pariññābhisamayavasena",
  "tika-s0201t1:794_10": "paṭivijjhanto jānāti. Ekantahīnā nāma akusaladhammā sampati āyatiñca dukkhamūlattā,",
  "tika-s0201t1:794_11": "tatthāpi visesato taṇhāti āha ‘‘dukkhassa samudayaṁ paṭivijjhanto atthi hīnantipajānātī’’ti.",
  "tika-s0201t1:794_12": "Attano paccayehi padhānabhāvaṁ nītattā paṇītanti iminā atthena ariyamaggova ‘‘paṇīta’’nti",
  "tika-s0201t1:794_13": "vuccatīti āha ‘‘pahānupāyaṁ vicinanto atthi paṇītanti pajānātī’’ti. ‘‘Uttamaṭṭhena",
  "tika-s0201t1:794_14": "ca paṇīta’’nti vuccamāne nirodhasaccassapi saṅgaho siyā, tassa pana padantarena saṅgahitattā",
  "tika-s0201t1:794_15": "vuttanayenevettha attho veditabbo. Appamaññāmukhena vipassanābhinivesasseva katattā",
  "tika-s0201t1:794_16": "‘‘brahmavihārasaññāgatassā’’ti vuttaṁ. ‘‘Sabbassapi tebhūmakassa saññāgatassā’’ti",
  "tika-s0201t1:794_17": "vattuṁ vaṭṭatiyeva. Na cettha asaṅgaho tassāpi saññāya āgatabhāvato. Lokaṁ uttaritvā",
  "tika-s0201t1:794_18": "samatikkamitvā nissaritvā visaṁyuttaṁ hutvā ṭhitattā vuttaṁ ‘‘uttari nissaraṇaṁ nibbāna’’nti.",
  "tika-s0201t1:795_0": "Catūhiākārehīti ‘‘atthi hīna’’ntiādīhi catūhi pakārehi. Anvayañāṇatāya anubodhabhūtāya",
  "tika-s0201t1:795_1": "vipassanāpaññāya jānanattho dhammañāṇatāya paṭivedhabhūtāya maggapaññāya dassanattho",
  "tika-s0201t1:795_2": "sabhāvasiddhoti dassento ‘‘vipassanāpaññāya cattāri saccāni jānanato maggapaññāya",
  "tika-s0201t1:795_3": "passato’’ti vuttaṁ. Bhayabherave vuttanayenevāti bhayabheravasuttavaṇṇanāyaṁ attanā",
  "tika-s0201t1:795_4": "vuttaatthavacanatthapāṭhena idha pāṭhassa sadisattā atidisanto ‘‘kāmāsavāpi…pe… pajānātī’’ti",
  "tika-s0201t1:795_5": "āha. Ettha ca yasmā ‘‘kāmāsavāpi cittaṁ vimuccati…pe… avijjāsavāpi cittaṁ vimuccatī’’ti",
  "tika-s0201t1:795_6": "‘‘khīṇā jātī’’tiādīni vadatā bhagavatā catutthamaggo niddiṭṭho, tasmā yaṁ heṭṭhā",
  "tika-s0201t1:795_7": "aṭṭhakathāyaṁ vuttaṁ ‘‘so ca upari catutthamaggasseva niddiṭṭhattā yujjatī’’ti, taṁ",
  "tika-s0201t1:795_8": "suvuttamevāti daṭṭhabbaṁ.",
  "tika-s0201t1:796_0": "Tassa codanatthāyāti tassa brāhmaṇassa bhagavā attano codanatthāya ‘‘puccha maṁ tvaṁ",
  "tika-s0201t1:796_1": "brāhmaṇa yadettha tayā manasābhisamīhita’’nti codanāya, okāsadānatthāyāti adhippāyo.",
  "tika-s0201t1:796_2": "Desanāsannissayo brāhmaṇassa tathārūpo ettha ajjhāsayopi natthīti yathāvuttaanusandhittayavinimuttattā",
  "tika-s0201t1:796_3": "‘‘pāṭiyekkaṁ anusandhiṁ āhā’’ti vuttaṁ. Cittagatattā abbhantarena. Kilesavuṭṭhānasinānenāti",
  "tika-s0201t1:796_4": "kilesamalapavāhanena rāgapariḷāhādivūpasamakarena ca aṭṭhaṅgikaariyamaggasalilasinānena.",
  "tika-s0201t1:797_0": "79. Dhammasabhāmaṇḍapaṁ tāvadeva upagatattā bāhukā nadito āgataṁ viya maññamāno.",
  "tika-s0201t1:797_1": "Ariyaphalamaddanacuṇṇādayo telasinehassa vivecanena . Lūkhabhāvo lokaṁ, taṁ etissā",
  "tika-s0201t1:797_2": "atthīti lokāti sammatā. Lokkhasammataggahaṇena ‘‘tathā sā nadī loke pākaṭā’’ti evaṁ",
  "tika-s0201t1:797_3": "pavattaṁ attano micchāgāhaṁ dīpeti. Tenāha ‘‘visuddhabhāvaṁ detīti evaṁ sammatā’’ti.",
  "tika-s0201t1:797_4": "Pāpapavāhanena samparāyikādisampattiāvahato lokassa hitā lokyā. Lokyāti sammatāti",
  "tika-s0201t1:797_5": "sabbaṁ purimasadisaṁ. Tenāha ‘‘seṭṭhaṁ lokaṁ gamayatīti evaṁ sammatā’’ti. Puññasammatāti",
  "tika-s0201t1:797_6": "pujjabhavaphalanibbattanena sattānaṁ punanena visodhanena puññāti sammatā. Tadatthadīpanatthamevāti",
  "tika-s0201t1:797_7": "tassā pubbe āgatadesanāya atthadīpanatthameva. Vuttassevatthassa puna dīpanaṁ kimatthiyanti",
  "tika-s0201t1:797_8": "āha ‘‘gāthārucikāna’’nti. Cuṇṇikavacanaṁ asambhāventā tathā ca vutte atthamabujjhanakā",
  "tika-s0201t1:797_9": "pajjavacanaṁ sambhāventā tathā ca vutte bujjhanakā gāthārucikā. Visesatthadīpanatthanti",
  "tika-s0201t1:797_10": "visiṭṭhadīpanatthaṁ, purimadesanāya aññadīpanatthanti attho.",
  "tika-s0201t1:798_0": "‘‘Gacchati pana bhavaṁ gotamo bāhukaṁ nadiṁ sināyitu’’nti (ma. ni. 1.78) heṭṭhā vuttattā",
  "tika-s0201t1:798_1": "bāhukanti idameva ettha tadatthadīpakaṁ. Sesāni adhikakkādivacanāni tato visiṭṭhassa",
  "tika-s0201t1:798_2": "atthassa bodhanato visesatthadīpakāni. Kasmā panettha bhagavatā brāhmaṇena avuttāni",
  "tika-s0201t1:798_3": "adhikakkādīni gahitānīti āha ‘‘yatheva hī’’tiādi. Kakkanti nhānapiṇḍaṁ adhippetaṁ,",
  "tika-s0201t1:798_4": "nhāyitvā adhikaṁ kakkaṁ ettha gaṇhantīti adhikakkaṁ. Tenāha ‘‘nhānasambhāravasenā’’tiādi.",
  "tika-s0201t1:798_5": "Maṇḍalavāpisaṇṭhānanti vaṭṭapokkharaṇīsaṇṭhānaṁ. Nadiyoti visuṁ nadiyo, na adhikakkādīni viya titthamattaṁ.",
  "tika-s0201t1:799_0": "Tīhi padehīti sundarikāpayāgabāhukāpadehi. Cattārīti adhikakkādīni cattāri. Vuttāneva",
  "tika-s0201t1:799_1": "hontīti lokasammatālakkhaṇena ekalakkhaṇatā brāhmaṇassa adhippāyena, paramatthato",
  "tika-s0201t1:799_2": "pana pāpapavāhalakkhaṇena ekalakkhaṇattā. Tenāha ‘‘tasmā’’tiādi. Kiñci pāpasuddhiṁ",
  "tika-s0201t1:799_3": "na karontiyeva. Na hi naṁ sodhayeti naṁ puggalaṁ na sodhaye. Verakibbisabhāvaṁ appattā",
  "tika-s0201t1:799_4": "nāma kammapathabhāvaṁ appattā. Tenāha ‘‘khuddakehī’’ti.",
  "tika-s0201t1:800_0": "Paṭihanantoti ayuttabhāvadassanena taṁ diṭṭhiṁ paṭibāhanto. Tatthāyaṁ paṭibāhanavidhi",
  "tika-s0201t1:800_1": "yathā yaṁ kiñci udakorohanaṁ na pāpapavāhanaṁ, evaṁ yo koci nakkhattayogo pāpahetūnaṁ",
  "tika-s0201t1:800_2": "paṭipakkhābhāvato. Yañhi vināseti, so tassa paṭipakkho. Yathā āloko andhakārassa",
  "tika-s0201t1:800_3": "vijjā ca avijjāya, na evaṁ udakorohanaṁ nakkhattayogo vā pāpahetūnaṁ lobhādīnaṁ paṭipakkho,",
  "tika-s0201t1:800_4": "tasmā niṭṭhamettha gantabbaṁ ‘‘na udakorohanādi pāpapavāhana’’nti. Niccaṁ phaggunīnakkhattanti",
  "tika-s0201t1:800_5": "suddhasīlādikassa sabbakālaṁ maṅgaladivaso evāti adhippāyo. Itaroti sīlādivasena",
  "tika-s0201t1:800_6": "asuddho. Niccameva uposatho ariyuposathena upavutthabhāvato. Suddhassāti parisuddhamanosamācārassa.",
  "tika-s0201t1:800_7": "Sucikammassāti parisuddhakāyavacīsamācārassa. Tenāha ‘‘nikkilesatāyā’’tiādi. Kusalūpasañhitanti",
  "tika-s0201t1:800_8": "anavajjabhāvūpagataṁ. Vatasamādānanti dhutadhammasamādānādi sampannameva hoti, nāssa",
  "tika-s0201t1:800_9": "vipatti atthīti attho. Mama sāsaneyeva sināhi, yadi accantameva suddhiṁ icchasīti",
  "tika-s0201t1:800_10": "adhippāyo. Tenāha ‘‘sace’’tiādi. Khematanti khemabhāvaṁ. Yathā sabbabhūtāni tapavasena",
  "tika-s0201t1:800_11": "khemappattāni abhayappattāni honti, evaṁ karohīti taṁ heṭṭhā dassitaṁ mettādibhāvanaṁ",
  "tika-s0201t1:800_12": "brāhmaṇassa saṅkhepena upadisantenassa ekaccasamādhisampadā tadavinābhāvinī paññāsampadā",
  "tika-s0201t1:800_13": "ca dassitāti daṭṭhabbaṁ. Tenāha ‘‘manodvārasuddhi dassitā’’ti.",
  "tika-s0201t1:801_0": "Tassa pana sampadādvayassa nissayabhūtaṁ sīlasampadaṁ dassetuṁ ‘‘sace musā na bhaṇasī’’tiādi",
  "tika-s0201t1:801_1": "vuttaṁ. Ettha ca yathā ‘‘sace musā na bhaṇasī’’tiādinā musāvāda-pāṇātipāta-adinnādāna-paṭivirativacanena",
  "tika-s0201t1:801_2": "avasesakāyavacīduccaritaviratīpi vuttā eva hoti lakkhaṇahāranayena, evaṁ ‘‘saddahāno",
  "tika-s0201t1:801_3": "amaccharī’’ti saddhādidhanasampadāniyojaneneva avasesaariyadhanasampadāniyojanampi",
  "tika-s0201t1:801_4": "siddhameva hotīti saddhādayo vimuttiparipācanīyadhammā brāhmaṇassa pakāsitā evāti",
  "tika-s0201t1:801_5": "veditabbā. Tenevāha ‘‘imāya eva paṭipattiyā kilesasuddhī’’ti. Gayā sammatatarā bāhukādīhipīti adhippāyo.",
  "tika-s0201t1:802_0": "80.Ekoti asahāyo, esā panassa asahāyatā ekībhāvenāti. Na hissa tāva taṇhādutiyatā",
  "tika-s0201t1:802_1": "vigatā. Tenevāha ‘‘na cirassevā’’tiādi. Ekaggahaṇeneva kāyena vūpakaṭṭhatā vuttāti",
  "tika-s0201t1:802_2": "āha ‘‘vupakaṭṭho cittavivekenā’’ti. Tena ‘‘divā caṅkamena nisajjāyā’’tiādinā (ma.",
  "tika-s0201t1:802_3": "ni. 1.423; 3.75; vibha. 519; mahāni. 161) āgataṁ jāgariyānuyogamāha. Tathābhūtassa",
  "tika-s0201t1:802_4": "cassa ekādasahi aggīhi āditte tayo bhave passato yathā pamādassa lesopi nāhosi, evaṁ",
  "tika-s0201t1:802_5": "kammaṭṭhānaṁ brūhento sammadeva padahati. Katthaci saṅkhāragate anapekkhacitto nibbānādhimutto",
  "tika-s0201t1:802_6": "eva vihāsīti dassetuṁ ‘‘appamatto’’tiādi vuttaṁ. Khīṇā jātītiādīsu yaṁ vattabbaṁ,",
  "tika-s0201t1:802_7": "taṁ heṭṭhā vuttameva. Sesaṁ suviññeyyameva.",
  "tika-s0201t1:803": "Vatthasuttavaṇṇanāya līnatthappakāsanā samattā.",
  "tika-s0201t1:804": "8. Sallekhasuttavaṇṇanā",
  "tika-s0201t1:805_0": "81. ‘‘Cundo’’ti tassa mahātherassa nāmaṁ, pūjāvasena pana mahācundoti vuccati yathā",
  "tika-s0201t1:805_1": "‘‘mahāmoggallāno’’ti. Attano vā cundaṁ nāma bhāgineyyattheraṁ upādāya āyasmato sāriputtattherassa",
  "tika-s0201t1:805_2": "bhātā ayaṁ mahāthero ‘‘mahācundo’’ti paññāyittha yathā ‘‘mahāpanthako’’ti. Sāyanhasamayanti",
  "tika-s0201t1:805_3": "bhummatthe ekaṁ upayogavacananti āha ‘‘sāyanhakāle’’ti. Na hettha accanta saṁyogo",
  "tika-s0201t1:805_4": "sambhavatīti. Sattasaṅkhārehīti saddhivihārikaantevāsikaupāsakādisattehi ceva rūpārammaṇādisaṅkhārehi",
  "tika-s0201t1:805_5": "ca. Paṭinivattitvāti apasakkitvā. Nilīyananti vivecanaṁ kāyacittehi tato vivittatā.",
  "tika-s0201t1:805_6": "Ekībhāvoti hi kāyavivekamāha, pavivekoti cittavivekaṁ. Tato vuṭṭhitoti tato duvidhavivekato",
  "tika-s0201t1:805_7": "bhavaṅguppattiyā, sabrahmacārīhi samāgamena ca apeto. Abhivādāpetvāti abhivādaṁ kāretvā.",
  "tika-s0201t1:805_8": "Evanti yathāvuttaabhivādavasena. Paggayhāti unnāmetvā. Anupacchinnabhavamūlānaṁ tāva",
  "tika-s0201t1:805_9": "evaṁ abhivādo hotu, ucchinnabhavamūlānaṁ kimatthiyoti āha ‘‘etaṁ āciṇṇaṁ tathāgatāna’’nti.",
  "tika-s0201t1:805_10": "Tena na tathāgatā samparāyikaṁyeva sattānaṁ sukhaṁ āsīsanti, atha kho diṭṭhadhammikampīti",
  "tika-s0201t1:805_11": "daṭṭhabbaṁ. Kasmā evaṁ tathāgatā abhivadantīti tattha kāraṇamāha ‘‘sukhakāmā hī’’tiādi.",
  "tika-s0201t1:805_12": "Puthukāyāti bahū sattakāyā. Yakkhāti devā. Te hi pūjanīyatāya ‘‘yakkhā’’ti vuccanti.",
  "tika-s0201t1:805_13": "Abhivadantīti āsīsitamevatthaṁ ñāṇakaruṇāhi abhimukhaṁ katvā vadanti.",
  "tika-s0201t1:806_0": "Yāti aniyamato gahitā niyamato dassento ‘‘imā’’ti āha. Imāti ca āsannapaccakkhavacananti",
  "tika-s0201t1:806_1": "āha ‘‘abhimukhaṁ karontoviyā’’ti , taṁ taṁ diṭṭhigatikaṁ cittagataṁ sammukhā viya",
  "tika-s0201t1:806_2": "karontoti attho. Diṭṭhiyoti purimapadalopena pāḷiyaṁ vuttanti dassento ‘‘micchādiṭṭhiyo’’ti",
  "tika-s0201t1:806_3": "āha. Sattesu diṭṭhigatacittuppādesu uppajjamānā, sattesu vā visayabhūtesu ārabbha",
  "tika-s0201t1:806_4": "uppajjamānā ‘‘sattesu pātubhavantī’’ti vuttā. Attavādenāti attānaṁ ārabbha pavattena",
  "tika-s0201t1:806_5": "vacanena. Paṭisaṁyuttāti ‘‘atthi attā’’ti gāhe gāhaṇe ca visayabhāvena paṭisaṁyuttā.",
  "tika-s0201t1:806_6": "Diṭṭhigatikena diṭṭhiṁ gāhantehi gahaṇe gāhāpaṇe ca diṭṭhi diṭṭhivādassa visayoti",
  "tika-s0201t1:806_7": "tena paṭisaṁyuttā nāma hoti. ‘‘Atthi attā’’ti evaṁ pavattā diṭṭhi idha attavādapaṭisaṁyuttā,",
  "tika-s0201t1:806_8": "na tassā visayabhūto attā. Sā ca visayabhāvato tathāpavattena vādena paṭisaṁyuttā.",
  "tika-s0201t1:806_9": "Lokavādappaṭisaṁyuttāti etthāpi eseva nayo. Vīsati bhavanti tato paraṁ attavādavatthuno",
  "tika-s0201t1:806_10": "abhāvā . Pañcapi hi upādānakkhandhe paccekaṁ ‘‘attā’’ti te ca attano nissayabhāvena",
  "tika-s0201t1:806_11": "gaṇhato etāsaṁ diṭṭhīnaṁ sambhavo, tabbinimutto panāyaṁ visayo attaggahaṇākāro ca",
  "tika-s0201t1:806_12": "natthīti. Sassato attā ca loko cāti rūpādīsu aññataraṁ ‘‘attā’’ti, ‘‘loko’’ti vā",
  "tika-s0201t1:806_13": "gahetvā taṁ sassato sabbakālabhāvī nicco dhuvoti. Yathāha ‘‘rūpī attā ceva loko ca",
  "tika-s0201t1:806_14": "sassato cāti attānañca lokañca paññapetī’’tiādi. Sassatotiādīsu paṭhamo sassatavādavasena",
  "tika-s0201t1:806_15": "attaggāho, dutiyo ucchedavādavasena, tatiyo ekaccasassatavādavasena, catuttho takkīvādavasena",
  "tika-s0201t1:806_16": "pavatto, amarāvikkhepavasena vā pavatto attaggāho. Antavāti attano paricchedatāvasena.",
  "tika-s0201t1:806_17": "Anantavāti aparicchedatāvasena. Antavā ca anantavā cāti tadubhayavasena, itaro takkīvādavasena",
  "tika-s0201t1:806_18": "pavatto attaggāho. Evaṁ pavattattā aṭṭha hontīti yojanā.",
  "tika-s0201t1:807_0": "Ādimevāti ādimanasikārameva. Taṁ pana sarūpato dassento ‘‘vipassanāmissakapaṭhamamanasikāramevā’’ti",
  "tika-s0201t1:807_1": "āha. Appatvāpi sotāpattimagganti iminā avadhāraṇena nivattitaṁ dasseti. Nāmarūpaparicchedato",
  "tika-s0201t1:807_2": "pabhuti yāva udayabbayadassanaṁ, ayaṁ idha ādimanasikāroti adhippeto paññābhāvanāya",
  "tika-s0201t1:807_3": "ārambhabhāvato. Udayabbayānupassanāsahitatāya cassa vipassanāmissakatā vacanaṁ. Evanti",
  "tika-s0201t1:807_4": "imassa atthavacanaṁ ‘‘ettakenevaupāyenā’’ti , yathāvuttaādimanasikārenāti attho.",
  "tika-s0201t1:807_5": "Etāsanti yathāvuttānaṁ attavādalokavādapaṭisaṁyuttānaṁ diṭṭhīnaṁ. Kāmañca tāsaṁ tena",
  "tika-s0201t1:807_6": "tadaṅgavasena pahānaṁ hotiyeva, taṁ pana nādhippetaṁ, tasmā samucchedavasena pahānaṁ",
  "tika-s0201t1:807_7": "paṭinissaggo ca hotīti pucchati. Sabbaso samucchinnasaṁyojanatāya anadhimānikopi",
  "tika-s0201t1:807_8": "samāno. ‘‘Ariyadhammo adhigato’’ti māno adhimāno, so yesaṁ atthi te adhimānikā, tesaṁ",
  "tika-s0201t1:807_9": "udayabbayañāṇādhigamena adhimānuppatti tadavasāno ca manasikāroti adhippeto. Tena",
  "tika-s0201t1:807_10": "diṭṭhīnaṁ pahānaṁ na hotīti kathāpanatthaṁ ayaṁ pucchāti āha ‘‘adhimānappahānatthaṁ",
  "tika-s0201t1:807_11": "pucchatī’’ti. ‘‘Ādimeva nu kho…pe… paṭinissaggo hotī’’ti anabhisametāvī viya vadanto",
  "tika-s0201t1:807_12": "adhimāne ṭhito viya hotīti āha ‘‘adhimāniko viya hutvā’’ti. Soti thero. Tesaṁ atthāyāti",
  "tika-s0201t1:807_13": "tesaṁ attano antevāsikānaṁ bhagavatā etassa micchāgāhassa vivecanatthāya. Thero kira",
  "tika-s0201t1:807_14": "dhammasenāpati viya saddhiṁ attano antevāsikehi bhagavantaṁ upasaṅkami.",
  "tika-s0201t1:808_0": "82.Yatthāti visaye bhummaṁ. Diṭṭhīnañhi ārammaṇanidassanametanti. Yasmā diṭṭhīnaṁ",
  "tika-s0201t1:808_1": "anusayanabhūmipi samudācaraṇaṭṭhānampi khandhā eva, tasmā āha ‘‘yattha cetā diṭṭhiyo",
  "tika-s0201t1:808_2": "uppajjantī tiādi pañcakkhandhe sandhāya vutta’’nti. Rūpaṁ abhinivissāti ‘‘idaṁ rūpaṁ",
  "tika-s0201t1:808_3": "mama attā’’ti diṭṭhābhinivesavasena abhinivisitvā ārabbha. Abhinivisamānā eva hi",
  "tika-s0201t1:808_4": "diṭṭhi naṁ ārammaṇaṁ katvā uppajjati. ‘‘So attā’’tiādīsu yadidaṁ cakkhādisaṅgahaṁ",
  "tika-s0201t1:808_5": "rūpaṁ, sahabuddhinibandhanatāya so me attā, sukhāsukhaṁ ettha lokiyatīti so loko.",
  "tika-s0201t1:808_6": "‘‘Soevāhaṁ pecca paraloke bhavissāmīti tathābhāvena nicco, thirabhāvena dhuvo, sabbadābhāvitāya",
  "tika-s0201t1:808_7": "sassato, nibbikāratāya avipariṇāmadhammoti attho. Yadi pañcakkhandhe sandhāya vuttaṁ,",
  "tika-s0201t1:808_8": "kathamekavacananti āha ‘‘ārammaṇavasenā’’tiādi. Nānā karīyati etenāti nānākaraṇaṁ,",
  "tika-s0201t1:808_9": "viseso. Jātivasenāti uppattivasena. Ye hi anibbattapubbā samānāvatthā, te uppādasaṅkhātavikārasamaṅgitāya",
  "tika-s0201t1:808_10": "uppajjantīti samaññaṁ labhanti. Tenāha ‘‘jātivasenā’’tiādi. Punappunaṁ āsevitāti",
  "tika-s0201t1:808_11": "anādimati saṁsāre aparāparuppattiyā laddhāsevanā. Etena kilesānaṁ bhāvanaṭṭhena anusayatthaṁ",
  "tika-s0201t1:808_12": "viseseti . Thāmagatāti thāmabhāvaṁ upagatā. Etena anusaye sabhāvato dasseti. Thāmagamananti",
  "tika-s0201t1:808_13": "ca kāmarāgādīnaṁ anaññasādhāraṇo sabhāvo. Tathā hi vuttaṁ ‘‘thāmagato anusaye pajahatī’’ti",
  "tika-s0201t1:808_14": "(paṭi. ma. 3.21). Appaṭivinītāti samucchedavinayavasena na paṭivinītā. Appahīnā hi",
  "tika-s0201t1:808_15": "thāmagatā kilesā anusentīti vuccanti. Etena tesaṁ kāraṇalābhe sati uppajjanārahataṁ",
  "tika-s0201t1:808_16": "dasseti. Samudācarantīti abhibhavanti. Etena tesaṁ vītikkamappattataṁ dasseti. Uppajjantīti",
  "tika-s0201t1:808_17": "pana imināva pariyuṭṭhānāvatthā dassitā.",
  "tika-s0201t1:809_0": "Taṁ pañcakkhandhappabhedaṁ ārammaṇanti yaṁ taṁ ‘‘yattha cetā diṭṭhiyo uppajjantī’’tiādinā",
  "tika-s0201t1:809_1": "vuttaṁ rūpupādānakkhandhādipañcakkhandhapabhedaṁ diṭṭhīnaṁ ārammaṇaṁ. Etaṁ mayhaṁ",
  "tika-s0201t1:809_2": "na hotīti etaṁ khandhapañcakaṁ mayhaṁ santakaṁ na hoti mama kiñcanapalibodhabhāvena",
  "tika-s0201t1:809_3": "gahetabbatāya abhāvato. Tenassa paramatthato taṇhāvatthubhāvaṁ paṭikkhipati tāvakālikādibhāvato.",
  "tika-s0201t1:809_4": "Ahampi eso na asmīti eso pañcakkhandhapabhedo ahampi na asmi, ahanti so gahetabbo",
  "tika-s0201t1:809_5": "na hotīti attho. Etenassa mānavatthubhāvaṁ paṭikkhipati aniccadukkhajegucchādibhāvato.",
  "tika-s0201t1:809_6": "Eso me attāpi na hoti attasabhāvassa tattha abhāvato mamañcassa kiñcanapalibodhabhāvena",
  "tika-s0201t1:809_7": "gahetabbatāya abhāvato.",
  "tika-s0201t1:810_0": "Taṇhāva mamanti gaṇhāti etenāti taṇhāgāho. Taṁ gaṇhantoti taṁ uppādento. Tenāha ‘‘taṇhāpapañcaṁ",
  "tika-s0201t1:810_1": "gaṇhātī’’ti. Papañceti santānaṁ vitthārento satte saṁsāre cirāyatīti papañco. Yathā",
  "tika-s0201t1:810_2": "vuttapabhedanti aṭṭhasatataṇhāvicaritapabhedaṁ. Taṇhāpapañcaṁ paṭikkhipati khandhapañcakassa",
  "tika-s0201t1:810_3": "taṇhāvatthukābhāvavibhāvanenāti adhippāyo. Parato padadvayepi eseva nayo. Diṭṭhekaṭṭhāti",
  "tika-s0201t1:810_4": "diṭṭhiyā pahānekaṭṭhā. Tena tesaṁ paṭhamamaggavajjhataṁ dasseti. Sahajekaṭṭhā pana",
  "tika-s0201t1:810_5": "diṭṭhiyā taṇhā eva, na māno, sā ca kho apāyagamanīyā. Yathā atthīti yena aniccadukkhāsubhānattākārena",
  "tika-s0201t1:810_6": "atthi, tathā passanto yathābhūtaṁ passati nāma. Tenāha ‘‘khandhapañcakañhī’’tiādi.",
  "tika-s0201t1:810_7": "Eteneva ākārenāti ruppanādianiccādiākāreneva. Gayhamānampi appahīnavipallāsehi. Tenākārenāti",
  "tika-s0201t1:810_8": "‘‘etaṁ mama’’ntiādiākārena. Nevatthi yathābhūtadassanavipallāsānaṁ tadabhāvato. Suṭṭhu",
  "tika-s0201t1:810_9": "passantassāti yathā puna tathā na passitabbaṁ, evaṁ suṭṭhu sātisayaṁ passantassa.",
  "tika-s0201t1:811_0": "Na ādimanasikāreneva diṭṭhippahānaṁ hoti, adhimānikānaṁ pana adhimānamattametaṁ dassanaṁ.",
  "tika-s0201t1:811_1": "Maggeneva taṁ hotīti imamatthaṁ vibhāvento ‘‘sotāpattimaggena diṭṭhippahānaṁ dassetvā’’ti",
  "tika-s0201t1:811_2": "āha. Vibhajantoti adhimānikānaṁ jhānāni asallekhabhāvena vibhajanto. Bālaputhujjanānaṁ",
  "tika-s0201t1:811_3": "neva uppajjati akārakabhāvato. Na ariyasāvakānaṁ pahīnādhimānapaccayattā. Na aṭṭhānaniyojako",
  "tika-s0201t1:811_4": "sappāyakammaṭṭhāneyeva niyojanato.",
  "tika-s0201t1:812_0": "Thero ‘‘yadatthaṁ saṅgho pakkosati, so attho tattha vāsīnaṁ āgatāgatānaṁ idha ijjhatī’’ti",
  "tika-s0201t1:812_1": "taṁ udikkhanto saṅghena yāvatatiyaṁ pahitopi na gato na agāravena. Tenāha ‘‘kimeta’’ntiādi.",
  "tika-s0201t1:812_2": "Paṇḍito hi tattha attano kiccameva karotīti aññataraṁ vuḍḍhapabbajitaṁ pāhesi. Kimetanti",
  "tika-s0201t1:812_3": "saṅghassa āṇāya akaraṇaṁ nāma kimetanti karaṇe ādaraṁ dīpento evamāha. Saṭṭhivassātītoti",
  "tika-s0201t1:812_4": "appatte pattasaññī eva saṭṭhivassātīto. Yasmā pesalā pesalehi saddhiṁ saṁsandanti",
  "tika-s0201t1:812_5": "samānādhimuttitāya, tasmā thero ‘‘sādhāvuso’’ti vatvā hatthimāpanādiṁ sabbaṁ akāsi.",
  "tika-s0201t1:813_0": "Tādisovāti anantaraṁ vuttattherasadisova appatte pattasaññī eva saṭṭhivassātītoti",
  "tika-s0201t1:813_1": "attho. Padumagumbanti kamalasaṇḍaṁ. Pāsādaṁ pāvisi vissaṭṭhaṁ olokanenassa puthujjanabhāvo",
  "tika-s0201t1:813_2": "attanāva paññāyissatīti. Tissamahāvihāre kira therā bhikkhū tadā ‘‘sakacittaṁ pasīdatī’’ti",
  "tika-s0201t1:813_3": "vacanaṁ pūjentā kālasseva cetiyaṅgaṇaṁ sammajjitvā ettakārammaṇameva buddhārammaṇapītiṁ",
  "tika-s0201t1:813_4": "uppādetvā divase divase tathā karonti. Tena vuttaṁ ‘‘tasmiñca samaye’’tiādi. ‘‘Dhammadinna,",
  "tika-s0201t1:813_5": "idha pattacīvaraṁ ṭhapetī’’ti vattāpi paṭisanthāravasena kiñci pucchitāpi nāhosi.",
  "tika-s0201t1:813_6": "Guṇaṁ jānātīti nimujjanādīsu vivaradānādinā guṇaṁ jānāti viya. Tumhe pana na jānittha",
  "tika-s0201t1:813_7": "āgantukavattassapi akaraṇato. Satthuāṇāvilaṅghinī kīdisī sā saṅghassa katikā? Katikā",
  "tika-s0201t1:813_8": "ca nāma sikkhāpadāvirodhena anuvattetabbā, ettakampi ajānantehi me saṁvāso natthīti ākāse abbhukkami.",
  "tika-s0201t1:814_0": "Yaṁtassa evamassa sallekhena viharāmīti yo ‘‘paṭhamajjhānaṁ upasampajja vihareyyā’’ti",
  "tika-s0201t1:814_1": "vutto, tassa bhikkhuno yaṁ ‘‘paṭhamajjhānasaṅkhātaṁ paṭipattividhānaṁ kilese sallekhati,",
  "tika-s0201t1:814_2": "tena sallekhena ahaṁ viharāmī’’ti adhimānavasena evamassa evaṁ bhaveyya ṭhānametaṁ",
  "tika-s0201t1:814_3": "vijjatīti evamettha sambandho veditabbo. Taṁ na yujjatīti taṁ adhimānikassa ‘‘yathāvibhaṅgaṁ",
  "tika-s0201t1:814_4": "paṭhamajjhānaṁ sallekho’’ti parivitakkitaṁ na yujjati yuttaṁ na hoti. Tenāha ‘‘na",
  "tika-s0201t1:814_5": "hī’’tiādi. Tattha sammā sabbaso ca kilese likhatīti sallekho, ariyamaggo. Tadupāyavipassanā",
  "tika-s0201t1:814_6": "sallekhapaṭipadā. Yaṁ pana jhānaṁ vipassanāpādakaṁ, tampi jhānaṁ pariyāyena maggapādakaṁ",
  "tika-s0201t1:814_7": "hotiyeva. Tenāha ‘‘avipassanāpādakattā’’tiādi.",
  "tika-s0201t1:815_0": "Jhānadhammavasenāti vitakkādipañcakajjhānadhammavasena. Cittuppādavasena anekavāraṁ",
  "tika-s0201t1:815_1": "pavattamānampi jhānaṁ ekāvajjanatāya ekavīthipariyāpannattā ekā samāpatti evāti ‘‘punappunaṁ",
  "tika-s0201t1:815_2": "samāpattivasenā’’ti vuttaṁ. Cattāri arūpajjhānāni yathāsakaṁ ekekasmiṁyeva ārammaṇe",
  "tika-s0201t1:815_3": "pavattantīti āha ‘‘ārammaṇabhedābhāvato’’ti. Purimakāraṇadvayavasenevāti ‘‘jhānadhammavasena,",
  "tika-s0201t1:815_4": "punappunaṁ samāpattivasenā’’ti pubbe vuttappakārakāraṇadvayavaseneva.",
  "tika-s0201t1:816_0": "Tesaṁ arūpajjhānānaṁ kilesapariḷāhābhāvena nibbutāni aṅgāni, bhāvanāvisesavasena",
  "tika-s0201t1:816_1": "sukhumāni ārammaṇāni. Tasmā tānīti tesaṁ vasena tāni jhānāni santāni, tasmā ‘‘santā",
  "tika-s0201t1:816_2": "ete vihārā’’ti vuttaṁ. Tesaṁ catunnampīti catunnampi tesaṁ arūpajjhānānaṁ.",
  "tika-s0201t1:817_0": "83.Soti adhimāniko bhikkhu, añño vā ito bāhirako tāpasaparibbājakādiko na hi sammasati.",
  "tika-s0201t1:817_1": "Tattha adhimāniko appatte pattasaññitāya na sammasati, itaro avisayatāya. Yatthāti",
  "tika-s0201t1:817_2": "yasmiṁ sallekhavatthusmiṁ, avihiṁsakatādīhi catucattālīsāya ākārehi.",
  "tika-s0201t1:818_0": "Aṭṭha samāpattiyo nāma kilesānaṁ vikkhambhanavasena pavattā uttaruttari santapaṇītā",
  "tika-s0201t1:818_1": "dhammā, na tathā lokiyā avihiṁsādayo. Tattha kathaṁ avihiṁsādayo eva sallekhabhāvena",
  "tika-s0201t1:818_2": "vuttā, na itarāti imamatthaṁ vibhāvento codako ‘‘kasmā panā’’tiādimāha. Itaro kāmaṁ",
  "tika-s0201t1:818_3": "samāpattiyo santapaṇītasabhāvā, vaṭṭapādakatāya pana kilesānaṁ sallekhapaṭipadā na",
  "tika-s0201t1:818_4": "honti, avihiṁsādayo pana vivaṭṭapādakā sallekhapaṭipadāti imamatthaṁ vibhāvento ‘‘lokuttarapādakattā’’tiādimāha.",
  "tika-s0201t1:818_5": "Imināyeva aṭṭhasamāpattīhi avihiṁsādīnaṁ visesadīpakena suttena yathā mahapphalataraṁ",
  "tika-s0201t1:818_6": "hoti, taṁ pakārajātaṁ veditabbaṁ. Idañhi dakkhiṇeyyataratāya dakkhiṇāya mahapphalatarataṁ",
  "tika-s0201t1:818_7": "sandhāya vuttanti sambandho. Nanu tattha ‘‘sotāpattiphalasacchikiriyāya paṭipanno’’ti",
  "tika-s0201t1:818_8": "āgataṁ, na ‘‘saraṇagato’’ti codanaṁ sandhāyāha ‘‘saraṇagamanato paṭṭhāyā’’tiādi.",
  "tika-s0201t1:818_9": "Vuttañhetaṁ aṭṭhakathāyaṁ (ma. ni. aṭṭha. 3.379) ‘‘heṭṭhimakoṭiyā tisaraṇaṁ gato",
  "tika-s0201t1:818_10": "upāsakopi sotāpattiphalasacchikiriyāya paṭipanno nāmā’’ti. Yo hi vaṭṭadukkhaṁ samatikkamitukāmo",
  "tika-s0201t1:818_11": "pasannacitto ratanattayaṁ saraṇaṁ gacchati, tassa taṁ adhisīlādīnaṁ upanissayo hutvā",
  "tika-s0201t1:818_12": "anukkamena dassanamaggādhigamāya saṁvatteyyāti.",
  "tika-s0201t1:819_0": "Vihiṁsādivatthunti yadetaṁ vihiṁsādīnaṁ vatthuṁ vadāma, imasmiṁ vihiṁsādivatthusmiṁ.",
  "tika-s0201t1:819_1": "Antamicchādiṭṭhiñca micchattānaṁ ādimicchādiṭṭhiñcāti idaṁ desanākkamaṁ sandhāya",
  "tika-s0201t1:819_2": "vuttaṁ. Missetvāti micchādiṭṭhibhāvasāmaññena ekajjhaṁ katvā. Tathāti iminā yathā",
  "tika-s0201t1:819_3": "kammapathamicchattānaṁ ante ādimhi ca vuttamicchādiṭṭhiṁ missetvā ekajjhaṁ vuttaṁ,",
  "tika-s0201t1:819_4": "tathā tesaṁ ante vuttasammādiṭṭhīti imamatthaṁ upasaṁharati.",
  "tika-s0201t1:820_0": "Pāṇanti vohārato sattaṁ, paramatthato jīvitindriyaṁ. Atipātenti saraseneva patanasabhāvaṁ",
  "tika-s0201t1:820_1": "aticca antarā eva pātenti, atikkamma vā satthādīhi abhibhavitvā pātenti. Adinnanti",
  "tika-s0201t1:820_2": "parasantakaṁ. Ādiyantīti gaṇhanti. Sallekhatīti samaṁ lekhati, pajahatīti attho.",
  "tika-s0201t1:820_3": "Kammapathakathā esāti ‘‘atthabhañjanaka’’nti vuttaṁ. Piyasuññakaraṇato pisuṇā, pisati",
  "tika-s0201t1:820_4": "pare satte hiṁsatīti vā pisuṇā. Pharusāti lūkhā, niṭṭhurāti attho. Niratthakanti",
  "tika-s0201t1:820_5": "attharahitaṁ attano paresañca hitavinimuttaṁ. Micchāti viparītā niccādivasena pavattiyā.",
  "tika-s0201t1:820_6": "Pāpikāti lāmikā. Ekantākusalatāya viññūhi buddhādīhi garahitā. Natthi dinnanti ādivatthukāyāti",
  "tika-s0201t1:820_7": "dasavatthukamicchādiṭṭhimāha. Natthikabhāvābhinivesanavasena kammapathappattiyevassā",
  "tika-s0201t1:820_8": "kammapathapariyāpannatā. ‘‘Rūpaṁ attā’’’tiādinayappavattā attadiṭṭhi maggantarāyakarattā",
  "tika-s0201t1:820_9": "aniyyānikadiṭṭhi. Aniyyānikattā eva hissā micchattapariyāpannatā. Sammāti aviparītā,",
  "tika-s0201t1:820_10": "tato eva sobhanā sundarā, buddhādīhi pasatthattā viññuppasatthā. Sesamettha micchādiṭṭhiyaṁ",
  "tika-s0201t1:820_11": "vuttanayena veditabbaṁ.",
  "tika-s0201t1:821_0": "Asubhādīsu subhādiākāraggahaṇato ayāthāvaaniyyānikā ayoniso uppattiyā. Akusalāti",
  "tika-s0201t1:821_1": "ayāthāvāaniyyānikā akusalā saṅkappā. Esa nayoti iminā ‘‘ayāthāvā aniyyānikā akusalā",
  "tika-s0201t1:821_2": "vācā’’tiādinā tattha tattha ayāthāvādiatthaṁ atidisati. Vācāti cetanā adhippetā,",
  "tika-s0201t1:821_3": "tathā kammantājīvāsati ca. Yebhuyyena atītānussaraṇavasena pavattito ‘‘atītaṁ cintayato’’ti",
  "tika-s0201t1:821_4": "vuttaṁ. Tathā hi loke evaṁ vadanti ‘‘yaṁ me pahūtaṁ dhanaṁ ahosi, taṁ pamādavasena",
  "tika-s0201t1:821_5": "pana bahuṁ khīṇa’’nti. Satipatirūpakenāti ‘‘cirakatampi cirabhāsitampi saritā’’ti",
  "tika-s0201t1:821_6": "evaṁ vuttasatuppattipatirūpakena. Uppattinti cittuppattiṁ. Tathāpavattacittuppādo",
  "tika-s0201t1:821_7": "hi micchāsati. Sā pana kodhavasena vā ‘‘akkocchi maṁ avadhi ma’’ntiādinā (dha. pa.",
  "tika-s0201t1:821_8": "3) upanayhantassa, rāgavasena vā ‘‘yānissa tāni pubbe mātugāmena saddhiṁ hasitalapitakīḷitāni",
  "tika-s0201t1:821_9": "anussaratī’’ti (a. ni. 7.50) vuttanayena subhato anussarantassa, diṭṭhivasena vā",
  "tika-s0201t1:821_10": "‘‘so kho pana me atto nicco dhuvo’’tiādinā micchāabhinivisantassāti evamādinā nayena",
  "tika-s0201t1:821_11": "pavattatīti veditabbā.",
  "tika-s0201t1:822_0": "Upāyacintāvasenāti khippajālakumināduhalādiupakaraṇasaṁvidhānādīsu yutticintanādivasena",
  "tika-s0201t1:822_1": "pāpaṁ katvā vippaṭisāranimittaṁ, ‘‘sukataṁ mayā’’ti pāmojjanimittaṁ katvā paccavekkhaṇākārena",
  "tika-s0201t1:822_2": "moho aññāṇaṁ. Tattha pana ‘‘asive sivā’’ti vohāro viya ñāṇavohāro. Micchāsabhāvattā",
  "tika-s0201t1:822_3": "pana micchāñāṇaṁtveva vuccati. Ekūnavīsatibhedaṁ paccavekkhaṇañāṇaṁ sammā pekkhitattā",
  "tika-s0201t1:822_4": "sammāñāṇaṁ vuccati, itaraṁ pana jhānādipaccavekkhaṇañāṇaṁ sammādiṭṭhiyāva saṅgayhati.",
  "tika-s0201t1:822_5": "Rūpārūpasamāpattilābhitāmattena vaṭṭato avimuttāyeva samānā ‘‘vimuttā maya’’nti evaṁsaññino.",
  "tika-s0201t1:822_6": "Pakatipurisantarañāṇasaṅkhātāyaṁ, guṇaviyuttassa attano sakattani avaṭṭhānasaṅkhātāyaṁ,",
  "tika-s0201t1:822_7": "attano mahābrahmunā salokatā tassa samīpatāsaṁyujjanasaṅkhātāyaṁ vā avimuttiyaṁ vimuttisaññino.",
  "tika-s0201t1:822_8": "Ekantākusalatāya hīnattā pāpikā. Ayāthāvatāya viparītā. Yathāvuttenāti ‘‘avimuttāyeva",
  "tika-s0201t1:822_9": "samānā’’ti vuttappakārena. ‘‘Mayamettha sammādiṭṭhi bhavissāmā’’tiādīsu phalasammādiṭṭhiādīnipi",
  "tika-s0201t1:822_10": "maggasammādiṭṭhiādipakkhikānevāti adhippāyena ‘‘phalasampayuttāni…pe… veditabbā’’ti",
  "tika-s0201t1:822_11": "vuttaṁ. Sabbepi pana phaladhamme vimuttikkhandhasaṅgahato ‘‘vimuttī’’ti vuccamāne",
  "tika-s0201t1:822_12": "na koci virodho. Ettha sammāvimuttisaṅkhāte sallekhavatthumhi.",
  "tika-s0201t1:823_0": "Yadi nīvaraṇavasena vuttāni, tasmā tīṇeva vuttānīti āha ‘‘abhijjhālū’’tiādi. Pariyuṭṭhānappattā",
  "tika-s0201t1:823_1": "thinamiddhapariyuṭṭhitā. Yassa dhammassa atthitāya uddhatā nāma honti, so dhammo",
  "tika-s0201t1:823_2": "uddhaccanti āha ‘‘uddaccena samannāgatāti uddhatā’’ti. Vicinantāti dhammoti vā adhammoti",
  "tika-s0201t1:823_3": "vā ādinā yaṁ kiñci sabhāvaṁ vinicchinantā. Upanāhanasīlāti parassa attano citte anubandhanasīlā.",
  "tika-s0201t1:823_4": "Issantīti usūyanti. Saṭhayantīti saṭhā aññathā attānaṁ aññathā pavedanakā. Te pana",
  "tika-s0201t1:823_5": "yasmā na yathābhūtavādino, tasmā āha ‘‘na sammā bhāsantīti vuttaṁ hotī’’ti. Vuttapaccanīkanayenāti",
  "tika-s0201t1:823_6": "‘‘na kodhanā akkodhanā’’tiādinā vuttaatthapaṭipakkhanayena.",
  "tika-s0201t1:824_0": "Dukkhaṁ vaco etesu vippaṭikūlaggāhitāya vipaccanīkagāhesūti dubbacā. Te pana vacanakkhamā",
  "tika-s0201t1:824_1": "na hontīti āha ‘‘vattuṁ dukkhā’’tiādi. Hīnācāratāya dukkhassa vā sampāpakatāya pāpakā.",
  "tika-s0201t1:824_2": "Asaddhammavasenāti asappurisadhammavasena. Attanā visesitabbavasena kāyaviññattiādīnaṁ",
  "tika-s0201t1:824_3": "kāyakammadvārādibhāvo viya assaddhiyādiasaddhammasamannāgamenaasataṁ asappurisānaṁ",
  "tika-s0201t1:824_4": "dhammānanti tāniyeva assaddhiyādīni asaddhammā nāma, tesaṁ vasenāha ‘‘saddhā etesaṁ",
  "tika-s0201t1:824_5": "natthī’’ti yathā taṁ ‘‘duppaññā’’ti. Suttageyyādi appaṁ sutaṁ etesanti appassutā,",
  "tika-s0201t1:824_6": "sutena anupapannā. Natthīti gahetabbanti iminā abhāvattho ayaṁ appa-saddo ‘‘appaḍaṁsamakasavātātapasarīsapasamphassāna’’ntiādīsu",
  "tika-s0201t1:824_7": "(a. ni. 10.11) viyāti dasseti. Sammāpaṭipattiyā anārambhanato kucchitā gārayhā sīdanti",
  "tika-s0201t1:824_8": "osīdanti saṁkilesapakkheti kusītā da-kārassa ta-kāraṁ katvā. Akusalānaṁ dhammānaṁ",
  "tika-s0201t1:824_9": "pahānāya kusalānaṁ dhammānaṁ upasampadāya āraddhaṁ paggahitaṁ vīriyaṁ etesanti āraddhavīriyā.",
  "tika-s0201t1:824_10": "Anuppādanena muṭṭhā naṭṭhā sati etesanti muṭṭhassatī. Duṭṭhāti dūsitā. Duppaññā nāma",
  "tika-s0201t1:824_11": "dūsitabhāvo paṭipakkhena vināsitabhāvoti āha ‘‘naṭṭhapaññāti vuttaṁ hotī’’ti. Heṭṭhā",
  "tika-s0201t1:824_12": "sammādiṭṭhiggahaṇena kammassakatāpaññāya maggasammādiṭṭhiyā ca gahitattā subbacakalyāṇamittatāparivārāhi",
  "tika-s0201t1:824_13": "idha saddhādīhi vipassanāsambhārassa uddhaṭattā ca vuttaṁ ‘‘idha vipassanāpaññā veditabbā’’ti.",
  "tika-s0201t1:824_14": "Tenāha ‘‘vipassanāsambhāro hī’’tiādi. Yuttiṁ anapekkhitvāpi ayamattho gahetabboti",
  "tika-s0201t1:824_15": "dassento āha ‘‘porāṇānaṁ āṇā’’ti.",
  "tika-s0201t1:825_0": "Lokuttaraguṇānaṁ antarāyakaranti lokuttaraguṇānaṁ adhigamassa antarāyakaraṁ. Sandiṭṭhinti",
  "tika-s0201t1:825_1": "saṁ attano diṭṭhiṁ, yaṁ vā taṁ vā attanā yathāgahitadiṭṭhinti attho. Sabhāvaṁ atikkamitvā",
  "tika-s0201t1:825_2": "parato āmasanato parāmāsī. Daḷhaggāhīti ‘‘idameva sacca’’nti thiraggāhaggāhī. Paṭinissaggīti",
  "tika-s0201t1:825_3": "paṭinissajjanako. Kummovāti yathā kacchapo attano pādādike aṅge kenaci ghaṭṭito sabbāni",
  "tika-s0201t1:825_4": "aṅgāni attano kapāleyeva samodahati, na bahi nīharati, evamayampi ‘‘na sundaro tava",
  "tika-s0201t1:825_5": "gāho, chaḍḍehi na’’nti vutto taṁ na vissajjeti. Antoyeva attano hadaye eva ṭhapetvā",
  "tika-s0201t1:825_6": "taṁ vadati. Kumbhīlaggāhanti saṁsumāraggāhaṁ. Gaṇhantīti yathā saṁsumārā gahitaṁ",
  "tika-s0201t1:825_7": "na vissajjenti, evaṁ gaṇhanti.",
  "tika-s0201t1:826_0": "84.Evaṁcatucattālīsāya ākārehīti avihiṁsanādīhi catuadhikacattālīsappakārehi. Kasmā",
  "tika-s0201t1:826_1": "panettha avihiṁsā ādito vuttā? Sabbaguṇānaṁ mūlabhāvato. Avihiṁsāti hi karuṇāyetaṁ",
  "tika-s0201t1:826_2": "adhivacanaṁ, sā ca visesato sīlassa mūlakāraṇaṁ parūpaghātalakkhaṇā dussīlyā oramāpanato.",
  "tika-s0201t1:826_3": "Yathā hi pāṇātipāto parūpaghātalakkhaṇo, tathā paresaṁ sāpateyyāvaharaṇaṁ, sattippahāratopi",
  "tika-s0201t1:826_4": "dhanassāvahāro garutaroti. Tathā abrahmacariyaṁ gabbhadhāraṇādidukkhāvahanato, paradārātikkame",
  "tika-s0201t1:826_5": "pana vattabbameva natthi. Paresaṁ visaṁvādanabhedanamammaghaṭṭanānaṁ parūpaghātabhāvo",
  "tika-s0201t1:826_6": "pākaṭo eva, samphappalāpo atthaggāhāpanato anatthuppādanato, abhijjhā adinnādānādihetuto,",
  "tika-s0201t1:826_7": "byāpādo pāṇātipātādihetuto, micchādiṭṭhi sabbānatthahetuto parūpaghātalakkhaṇā, micchādiṭṭhi",
  "tika-s0201t1:826_8": "dhammikapaṭiññopi pāṇātipātādīni karoti, pare ca tattha niyojeti, kimaṅgaṁ pana itare.",
  "tika-s0201t1:826_9": "Vihiṁsalakkhaṇā dussīlyā oramā avihiṁsalakkhaṇā visesato sīlassa balavakāraṇaṁ. Sīlapadaṭṭhāno",
  "tika-s0201t1:826_10": "ca samādhi, samādhipadaṭṭhānā ca paññāti sabbaguṇānaṁ mūlabhūtā avihiṁsā. Apica uḷārajjhāsayānaṁ",
  "tika-s0201t1:826_11": "nisammakārīnaṁ dhīrānaṁ uttamapurisānaṁ sīlaṁ viya samādhipaññāpi paresaṁ hitasukhāvahāva",
  "tika-s0201t1:826_12": "sampajjantīti evampi karuṇā sabbaguṇānaṁ mūlanti sā ādito vuttā.",
  "tika-s0201t1:827_0": "Tato paraṁ visesato ‘‘avihiṁsāsamuṭṭhānā ime dhammā’’ti dassanatthaṁ kusalakammapathadhammā",
  "tika-s0201t1:827_1": "gahitā. Tato idaṁ guṇānaṁ mūlabhūtaṁ sīlaṁ, ettha patiṭṭhitena ime dhammā uppādetabbāti",
  "tika-s0201t1:827_2": "dassanatthaṁ aṭṭha sammattā gahitā. Tesaṁ visodhanāya paṭipannassa ādito evaṁ hotīti",
  "tika-s0201t1:827_3": "dassanatthaṁ nīvaraṇaviveko gahito, ādito nīvaraṇadvayassa aggahaṇe gahitāgahitakāraṇaṁ",
  "tika-s0201t1:827_4": "aṭṭhakathāya vuttameva. Kodhassa pana byāpādato bhedo vatthasuttavaṇṇanāyaṁ (ma.",
  "tika-s0201t1:827_5": "ni. aṭṭha. 1.71) vuttanayeneva veditabbo. Kodhādippahānena cettha sallekhasiddhīti",
  "tika-s0201t1:827_6": "dassanatthaṁ tato upakkilesavisuddhi gahitā. Sā ca subbacakalyāṇamittaappamattatāhi",
  "tika-s0201t1:827_7": "sijjhatīti dassanatthaṁ pakiṇṇakā gahitā. Sampannasovacassatādiguṇassa ime dhammā",
  "tika-s0201t1:827_8": "pāripūriṁ gacchanti, vipassanaṁ paribrūhetvā ariyamaggādhigamāya saṁvattantīti dassanatthaṁ",
  "tika-s0201t1:827_9": "saddhammā gahitā. Evaṁbhūtassa ayaṁ micchāgāho lokuttaraguṇādhigamassa antarāyakaro,",
  "tika-s0201t1:827_10": "tasmā so dūrato vajjetabbo, evaṁ yathāvuttāya sammāpaṭipattiyā ariyamaggaṁ adhigacchanto",
  "tika-s0201t1:827_11": "sallekhaṁ matthakaṁ pāpetīti dassanatthaṁ ‘‘sandiṭṭhiparāmāsī’’tiādi vuttanti evametesaṁ",
  "tika-s0201t1:827_12": "catucattālīsāya sallekhākārānaṁ gahaṇapayojanaṁ anupubbī ca veditabbā. Payogato sallekhapaṭipadaṁ",
  "tika-s0201t1:827_13": "paṭipajjituṁ asakkontānaṁ cittuppādopi bahūpakāroti āha ‘‘cittuppādassapi bahūpakārataṁ dassetu’’nti.",
  "tika-s0201t1:828_0": "Kusalesudhammesūti avihiṁsādīsu yathāvuttaanavajjadhammesu. Anuvidhiyanāti cittuppādassa",
  "tika-s0201t1:828_1": "kāyavācāhi anuvidhānā. Tesaṁ dhammānanti avihiṁsādidhammānaṁ, tesaṁ vā cittuppādavasena",
  "tika-s0201t1:828_2": "pavattadhammānaṁ. Idāni yathāvuttadhammaṁ vitthārato dassetuṁ ‘‘kasmā panā’’tiādi",
  "tika-s0201t1:828_3": "āraddhaṁ. Saraṇagamanaṁ vācāya viññāpetuṁ asakkontassa vasena vuttaṁ ‘‘kāyena vā’’ti.",
  "tika-s0201t1:828_4": "‘‘Sīlaṁ kāyena samādiyatī’’ti etthāpi eseva nayo. Ettha ca tathā tathā pavattasallahukakāmāvacarakusalacittuppattiṁ",
  "tika-s0201t1:828_5": "upādāya tathārūpakusalakāyavacīkammānaṁ bahūpakāratā vuttāti na sabhāvato cittuppādassa",
  "tika-s0201t1:828_6": "bahūpakārataṁ ñāyatīti daṭṭhabbaṁ.",
  "tika-s0201t1:829_0": "85.Hitādhigamāyāti diṭṭhadhammikādihitasampattiyā, ariyamaggādhigamāya eva vā. Ariyamaggo",
  "tika-s0201t1:829_1": "hi ekantahitattā hito nāma. Parivajjanavasena kamanaṁ pavatti parikkamananti āha",
  "tika-s0201t1:829_2": "‘‘parikkamanāya parivajjanatthāyā’’ti. Sammādassanupāyasaṁvidhānena avihiṁsā paṭiyattā",
  "tika-s0201t1:829_3": "sammāsambuddhena. Sukhenevāti akiccheneva. Eteneva upāyenāti eteneva avihiṁsāpade",
  "tika-s0201t1:829_4": "vuttena vidhinā. Sabbapadānīti sesāni tecattālīsa padāni.",
  "tika-s0201t1:830_0": "86.Akusalā paṭisandhiajanakā nāma uddhaccasahagatacittuppādadhammā aññepi pavattivipākamattadāyino,",
  "tika-s0201t1:830_1": "dinnāya paṭisandhiyā vipākajanakā, paccayavekallena vipaccituṁ aladdhokāsā ahosikammādayo",
  "tika-s0201t1:830_2": "vā ajanakā. Jātivasenāti akusalajātivasena. Adhobhāgaṅgamanīyāti apāyagamanīyā. Evaṁnāmāti",
  "tika-s0201t1:830_3": "nāmaggahaṇena sabhāvaṁ upalakkheti sati paccayasamavāye taṁsabhāvānativattanato.",
  "tika-s0201t1:830_4": "Tenāha ‘‘vipākakāle aniṭṭhākantavipākattā’’ti. Vuttanayeneva kusalapakkho veditabbo.",
  "tika-s0201t1:830_5": "Ayaṁ pana viseso, idha paṭisandhiajanakā abhiññāsahagatadhammā, sesaṁ vuttasadisameva.",
  "tika-s0201t1:830_6": "Sabbe akusalāti ettha vihiṁsamekaṁ ṭhapetvā itare sabbe akusalā upamābhūtā. Vihiṁsā",
  "tika-s0201t1:830_7": "hi upameyyaṁ. Sabbe kusalāti etthāpi eseva nayo. Eteneva upāyenāti yathā vihiṁsānaṁ",
  "tika-s0201t1:830_8": "upameyyatā, tadavasesānaṁ kusalākusalānaṁ upamābhāvo vutto, iminā nayena akusalaṁ",
  "tika-s0201t1:830_9": "pāṇātipātādiakusalena itarena, kusalañca pāṇātipātāpaṭiviratiādikusalena itarena upametabbaṁ.",
  "tika-s0201t1:831_0": "87.Parinibbāpaneti kilesapariḷāhavūpasamane. Parito limpanaṭṭhena palipaṁ vuccati",
  "tika-s0201t1:831_1": "mahākaddamaṁ, taṁ pana ekantato gambhīrampi hotīti ‘‘gambhīrakaddamenimuggo’’ti vuttaṁ.",
  "tika-s0201t1:831_2": "Palipaṁ viya palipanti pañca kāmaguṇā vuccanti, tasmā evaṁ idāni vuccamānena upamopameyyasaṁsandananayena",
  "tika-s0201t1:831_3": "ettha imasmiṁ ṭhāne atthayojanā veditabbā. Na hi taṁ kāraṇanti ettha kāraṇaṁ nāma",
  "tika-s0201t1:831_4": "hatthassa vā pādassa vā apalipannabhāvo, so pana natthi. Esa nayo upameyyepi.",
  "tika-s0201t1:832_0": "Tattha siyā kassaci parivitakko ‘‘bhagavato desanānubhāvena bhikkhuādayo kathentī’’ti.",
  "tika-s0201t1:832_1": "‘‘Bhagavāyeva hi tattha uddharatī’’ti vatvā upamāya tadatthaṁ vibhāvetuṁ ‘‘rañño’’tiādi",
  "tika-s0201t1:832_2": "vuttaṁ. Puthujjanā tāvatiṭṭhantu, sāvakasikhāppattavisesānampi ariyānaṁ desanā satthuyeva",
  "tika-s0201t1:832_3": "desanāti dassetuṁ ‘‘kiñcāpī’’tiādimāha. Tathā hi tehi desitasuttāni buddhavacanameva,",
  "tika-s0201t1:832_4": "tesaṁ desanāya laddhavisesāpi ariyā buddhaputtāyevāti.",
  "tika-s0201t1:833_0": "Anibbisatāyāti anibbisevanatāya. Asikkhitavinayatāyāti pañcannaṁ vinayānaṁ sādaraṁ",
  "tika-s0201t1:833_1": "asikkhitabhāvena. Te pana vinayā tissannaṁ sikkhānaṁ sikkhāpanena hotīti āha ‘‘tisso",
  "tika-s0201t1:833_2": "sikkhā sikkhāpessatī’’ti. Kiṁ pana tanti? ‘‘Ṭhānametaṁ vijjatī’’ti ettha vuttaṁ kiṁ",
  "tika-s0201t1:833_3": "pana ṭhānanti āha ‘‘apalipapalipannatta’’ntiādi. Yasmā pāḷiyaṁ ‘‘so vata cundā’’tiādinā",
  "tika-s0201t1:833_4": "sāmaññatthaṁ upamābhāvena gahetvā visesattho upameyyabhāvena vutto, tasmā tamatthaṁ",
  "tika-s0201t1:833_5": "‘‘evamattho veditabbo’’tiādinā sādhāraṇato vatvā puna asādhāraṇato vivaranto ‘‘kiṁ",
  "tika-s0201t1:833_6": "vuttaṁ hotī’’tiādimāha. Parassa vihiṁsācetanaṁ nibbāpessatīti idaṁ yo avihiṁsāsaṅkhātaṁ",
  "tika-s0201t1:833_7": "sammāpaṭipattiṁ disvā diṭṭhānugatiṁ āpajjanto dhammadesanāya paro avihiṁsako hoti,",
  "tika-s0201t1:833_8": "tādisaṁ sandhāya vuttaṁ. Ādesanañhi tassa vacananti. Tenāha ‘‘ayaṁ yā esā vihiṁsakassā’’ti.",
  "tika-s0201t1:833_9": "Pubbe vihiṁsakassa micchāpaṭipajjantassa. Vihiṁsāpahānāya maggaṁ bhāvayatotiādinā",
  "tika-s0201t1:833_10": "attano eva avihiṁsāya vihiṁsāparinibbānāya saṁvattanamāha. Tenāha ‘‘parinibbuto viyā’’tiādi.",
  "tika-s0201t1:833_11": "Sabbapadesūti ‘‘pāṇātipātissā’’tiādinā āgatesu tecattālīsāya padesu.",
  "tika-s0201t1:834_0": "88.Evanti desitākāraparāmasanaṁ. Tassāti sallekhassa. ‘‘Atthi khvesa brāhmaṇa, pariyāyo’’tiādīsu",
  "tika-s0201t1:834_1": "(a. ni. 8.11; pārā. 3-10) viya pariyāya-saddo kāraṇatthoti āha ‘‘sallekhakāraṇa’’nti.",
  "tika-s0201t1:834_2": "Tesaṁ vasenāti sallekhānaṁ vasena. Mettāya upasaṁharaṇavasena hitaṁ esantena. Karuṇāya",
  "tika-s0201t1:834_3": "vasena anukampamānena. Pariggahetvāti parito gahetvā, paritvāti attho. Pariccāti",
  "tika-s0201t1:834_4": "parito itvā, samantato pharitvā icceva attho. Mā pamajjitthāti ‘‘jhāyathā’’ti vuttasamathavipassanānaṁ",
  "tika-s0201t1:834_5": "aññāṇena, aññena vā kenaci pamādakāraṇena mā pamādaṁ āpajjittha. Niyyānikasāsane",
  "tika-s0201t1:834_6": "hi akattabbakaraṇampi pamādoti. Vipattikāleti sattaasappāyādivipattiyuttakāle. Yathāvuttā",
  "tika-s0201t1:834_7": "pañca pariyāyā aññepi sabbe sāsanaguṇā idheva saṅgahaṁ gacchantīti āha ‘‘jhāyatha,",
  "tika-s0201t1:834_8": "mā pamādatthāti tumhākaṁ anusāsanī’’ti.",
  "tika-s0201t1:835": "Sallekhasuttavaṇṇanāya līnatthappakāsanā samattā.",
  "tika-s0201t1:836": "9. Sammādiṭṭhisuttavaṇṇanā",
  "tika-s0201t1:837_0": "89.Kathetukamyatāpucchāevāti avadhāraṇena itarā catasso pucchā nivatteti itarāsaṁ",
  "tika-s0201t1:837_1": "asambhavato, tattha yathāpucchitassa atthassa vissajjanato ca ‘‘ayaṁ sammādiṭṭhī’’ti",
  "tika-s0201t1:837_2": "yāthāvato ajānantāpi puthujjanā bāhirakatāpasādayo attano samānasīle ṭhitaṁ sammādiṭṭhīti",
  "tika-s0201t1:837_3": "vadanti. Anussavādivasenāpīti anussavākāraparivitakkadiṭṭhinijjhānakkhantivasenapi.",
  "tika-s0201t1:837_4": "Yathāsamaṅgitākārassa atthassa evametanti nijjhānakkhamāpanato ekantato yāthāvaggāho",
  "tika-s0201t1:837_5": "hotīti āha ‘‘attapaccakkhenapī’’ti, yāthāvato lakkhaṇassa paṭividdhattā attano paccakkhabhāvenāti",
  "tika-s0201t1:837_6": "attho. Bahunnaṁ vacanaṁ upādāyāti iminā sāsane loke ca niruḷhatāya ayaṁ āmeḍitapayogoti",
  "tika-s0201t1:837_7": "sāsanassa niruḷhatāya ca sampasādaṁ upādāyapi tadubhayiko āmeḍitapayogo daṭṭhabbo.",
  "tika-s0201t1:837_8": "Atthanti vacanatthaṁ. Lakkhaṇanti sabhāvaṁ. Upādāyāti gahetvā. Sobhanāyāti sundarāya.",
  "tika-s0201t1:837_9": "Pasatthāyāti pasaṁsāya. Tesu purimena dhammānaṁ yathāsabhāvāvabodhasaṅkhātaṁ sammādiṭṭhisabhāvaṁ",
  "tika-s0201t1:837_10": "dasseti. Tena hi sā sabbadhamme abhibhavitvā sobhati. Dutiyena sampayuttadhammesu",
  "tika-s0201t1:837_11": "pariṇāyikabhāvaṁ. Tena hi sā sampayuttadhamme ñāṇamaye viya taṁsamaṅginañca puggalaṁ",
  "tika-s0201t1:837_12": "ñāṇapiṇḍaṁ viya karoti, tassa ‘‘paṇḍito nipuṇo cheko viññū vibhāvī’’tiādinā disāsu pasaṁsā pattharati.",
  "tika-s0201t1:838_0": "Kammassakatāñāṇanti kammaṁ sako etassāti kammassako, tassa bhāvo kammassakatā, tattha",
  "tika-s0201t1:838_1": "ñāṇaṁ ‘‘idaṁ kammaṁ sattānaṁ sakaṁ, idaṁ no saka’’nti evaṁ jānanañāṇaṁ. Saccānulomikañāṇanti",
  "tika-s0201t1:838_2": "ariyasaccānaṁ paṭivedhassa anulomato saccānulomikaṁ ñāṇaṁ, vipassanāñāṇaṁ. No saccānulomikāyāti",
  "tika-s0201t1:838_3": "bāhirako saccānulomikāya sammādiṭṭhiyā no sammādiṭṭhi sabbena sabbaṁ tassa abhāvato.",
  "tika-s0201t1:838_4": "Tattha kāraṇamāha ‘‘attadiṭṭhiparāmāsakattā’’ti. Kammassa katādiṭṭhi pana bāhirakassa",
  "tika-s0201t1:838_5": "attadiṭṭhiṁ anurujjhantī pavattati ‘‘atthi dinna’’ntiādinayappavattito. Sāsaniko",
  "tika-s0201t1:838_6": "dvīhipīti sāsaniko puthujjano kammassakatāñāṇādīhi dvīhipi sammādiṭṭhi. Okkantasammattaniyāmattā",
  "tika-s0201t1:838_7": "‘‘sekkho niyatāyā’’ti vuttaṁ. Asekkhāya sammādiṭṭhiyā sammādiṭṭhīti ānetvā sambandhitabbaṁ.",
  "tika-s0201t1:838_8": "Tīsupi puggalesu sekkho idha sammādiṭṭhīti adhippetoti dassento ‘‘niyatāya niyyānikāyā’’tiādimāha.",
  "tika-s0201t1:839_0": "Idāni yathāvuttamatthaṁ pāḷiyā vibhāvetuṁ ‘‘tenevāhā’’tiādi vuttaṁ. Antadvayanti",
  "tika-s0201t1:839_1": "‘‘sassataṁ, ucchedaṁ, kāmasukhaṁ, attakilamatha’’nti etaṁ antadvayaṁ. Līnuddhaccapatiṭṭhānāyūhanantadvayassa",
  "tika-s0201t1:839_2": "anupagamanaṁ atthasiddhameva. Ujubhāvenāti ujusabhāvena maggena, majjhimāya paṭipattiyāti",
  "tika-s0201t1:839_3": "attho. Dhamme pasādaggahaṇena satthari saṅghe ca pasādopi gahitoyeva hotīti ‘‘dhamme’’icceva",
  "tika-s0201t1:839_4": "vutto tadavinābhāvato. Yasmā esa niyatāya sammādiṭṭhiyā samannāgato sammādiṭṭhīti",
  "tika-s0201t1:839_5": "adhippeto, tañca vaṭṭato niyyānaṁ vivaṭṭādhigamena hotīti āha ‘‘āgato imaṁ saddhamma’’nti.",
  "tika-s0201t1:839_6": "Nibbānañhi santo sadā vijjamāno dhammoti katvā saddhammoti imaṁ phalehi asādhāraṇena",
  "tika-s0201t1:839_7": "pariyāyena vattabbataṁ labhati. Tayidamassa āgamaṁ sacchikiriyābhisamayo, so ca pahānābhisamayādīhi",
  "tika-s0201t1:839_8": "saheva idha ijjhatīti dassento ‘‘sabbadiṭṭhigahanānī’’tiādimāha. Tattha sabbadiṭṭhigahanāni",
  "tika-s0201t1:839_9": "vinibbeṭhento sabbakilese pajahantoti padadvayena pana pahānābhisamayamāha, jātisaṁsārā",
  "tika-s0201t1:839_10": "nikkhamantoti iminā pariññābhisamayaṁ. Samatikkamattho hi pariññattho. Paṭipattiṁ",
  "tika-s0201t1:839_11": "pariniṭṭhapentoti iminā bhāvanābhisamayanti daṭṭhabbaṁ.",
  "tika-s0201t1:840_0": "Kālaparicchedavacananti paricchijjatīti paricchedo, kālo eva paricchedo kālaparicchedo,",
  "tika-s0201t1:840_1": "yo so akusalapajānanādinā paricchinno maggavuṭṭhānakālo maggakkhaṇo, tassa vacananti",
  "tika-s0201t1:840_2": "attho. Tenāha ‘‘yasmiṁ kāle’’ti. Akusalañcāti ca-saddo samuccayattho. Tena vakkhamānaṁ",
  "tika-s0201t1:840_3": "akusalamūlādiṁ samuccinoti. Dasākusalakammapathanti kutoyaṁ viseso, yāvatā aniddhāritavisesaṁ",
  "tika-s0201t1:840_4": "akusalaṁ gahitanti? Na sāmaññajotanāya visese avaṭṭhānato. Kiṁ vā imāya yutticintāya,",
  "tika-s0201t1:840_5": "yasmā paṭhamavārena uddesavasena desitassa atthassa vitthāradesanā dutiyavāro. Tenevāha",
  "tika-s0201t1:840_6": "‘‘katamaṁ panāvuso’’tiādi. Yasmā lokuttarā sammādiṭṭhi idha adhippetā, tasmā nirodhārammaṇāya",
  "tika-s0201t1:840_7": "pajānanāya maggapaññāya kiccavasena sammohato ‘‘idaṁ dukkha’’nti dasaakusalakammapathaṁ",
  "tika-s0201t1:840_8": "paṭivijjhanto ‘‘akusalaṁ pajānātī’’ti vuccatīti attho. Tassāti akusalakammapathasaṅkhātassa",
  "tika-s0201t1:840_9": "dukkhassa. Teneva pakārenāti ‘‘nirodhārammaṇāya pajānanāya kiccavasenā’’ti vuttappakārena.",
  "tika-s0201t1:841_0": "Kusalanti etthāyaṁ vacanattho – kucchite pāpadhamme salayati calayati kampetīti kusalaṁ,",
  "tika-s0201t1:841_1": "kucchitena vā ākārena sayantīti kusā, pāpakā dhammā. Te kuse lunāti chindatīti kusalaṁ.",
  "tika-s0201t1:841_2": "Kucchitānaṁ vā sānato tanukaraṇato ñāṇaṁ kusaṁ nāma, tena lātabbaṁ gahetabbaṁ pavattetabbanti",
  "tika-s0201t1:841_3": "kusalaṁ. Yathā vā kuso ubhayabhāgagataṁ hatthapadesaṁ lunāti, evamidaṁ uppannānuppannavasena",
  "tika-s0201t1:841_4": "ubhayabhāgagataṁ saṁkilesapakkhaṁ lunāti chindati, tasmā kuso viya lunātīti kusalaṁ.",
  "tika-s0201t1:841_5": "Kucchitānaṁ vā sāvajjadhammānaṁ salanato saṁvaraṇato kusalaṁ. Kusaladhammavasena",
  "tika-s0201t1:841_6": "hi akusalā manacchaṭṭhesu dvāresu appavattiyā saṁvutā honti. Kucchite vā pāpadhamme",
  "tika-s0201t1:841_7": "salayati gameti apanetīti kusalaṁ. Kucchitānaṁ vā pāṇātipātādīnaṁ sānato nisānato",
  "tika-s0201t1:841_8": "tejanato kusā, dosalobhādayo. Sādīnavavasena cetanāya tikkhabhāvappattiyā pāṇātipātādīnaṁ",
  "tika-s0201t1:841_9": "mahāsāvajjatā. Te kuse lunāti chindatīti kusalaṁ. Kucchitānaṁ vā sānato antakaraṇato",
  "tika-s0201t1:841_10": "vināsanato kusāni, puññakiriyavasena pavattāni saddhādīni indriyāni. Tehi lātabbaṁ",
  "tika-s0201t1:841_11": "pavattetabbanti kusalaṁ. ‘‘Ku’’iti vā bhūmi vuccati, adhiṭṭhānabhāvena taṁsadisassa",
  "tika-s0201t1:841_12": "attano nissayabhūtassa rūpārūpapabandhassa sampati āyatiñca anudahena vināsanato",
  "tika-s0201t1:841_13": "kuṁ sasantīti kusā, rāgādayo. Te viya attano nissayassa lavanato chindanato kusalaṁ.",
  "tika-s0201t1:841_14": "Payogasampāditā hi kusaladhammā accantameva rūpārūpadhamme appavattikaraṇena samucchindanti.",
  "tika-s0201t1:841_15": "Kusalassa mūlanti kusalamūlaṁ, suppatiṭṭhitabhāvasādhanena kusalassa patiṭṭhā nidānanti",
  "tika-s0201t1:841_16": "attho. Akusalamūlanti etthāpi eseva nayo.",
  "tika-s0201t1:842_0": "Akusalanti pana na kusalaṁ akusalaṁ, kusaladhammānaṁ paṭipakkhavasena akusalanti",
  "tika-s0201t1:842_1": "padassa attho veditabbo. Evañhi ārogyānavajjasukhavipākakosallasambhūtaṭṭhena kusalaṁ",
  "tika-s0201t1:842_2": "vuccatīti. Yathā yaṁ dhammajātaṁ na arogaṁ na avajjaṁ na sukhavipākaṁ na ca kosallasambhūtaṁ,",
  "tika-s0201t1:842_3": "taṁ akusalanti ayamattho dassito hoti. Evaṁ yaṁ na kucchitānaṁ salanasabhāvaṁ, na",
  "tika-s0201t1:842_4": "kusena, kusehi vā pavattetabbaṁ, na ca kuso viya lavanakaṁ, taṁ akusalaṁ nāmāti ayampi",
  "tika-s0201t1:842_5": "attho dassitoti veditabbo. Vatthupajānanāti dukkhādivatthuno pajānanā paṭivedho.",
  "tika-s0201t1:842_6": "Tathā bujjhanakapuggalānaṁ ajjhāsayavasena desanā pavattāti āha ‘‘akusalādipajānanenāpī’’ti.",
  "tika-s0201t1:842_7": "Teneva ca saṁkhittena desanā pavattā. Bhāvanāmanasikāro pana ‘‘sabbaṁ bhikkhave abhiññeyya’’nti",
  "tika-s0201t1:842_8": "(saṁ. ni. 4.46; paṭi. ma. 1.3) vacanato anavasesato rūpārūpadhammānaṁ pariggahavaseneva",
  "tika-s0201t1:842_9": "pavattati. Tenāha ‘‘desanāyevā’’tiādi. Tattha manasikārapaṭivedhoti pubbabhāge pavattavipassanāmanasikāro",
  "tika-s0201t1:842_10": "ariyamaggapaṭivedho ca. Kassaci akopanato vitthāravaseneva vuttaṁ vipassanaṁ anuyuñjantā",
  "tika-s0201t1:842_11": "maggaṁ paṭivijjhantāpi vitthāranayeneva paṭivijjhantīti attho visuddhikkamassa abhāvato.",
  "tika-s0201t1:843_0": "Bhikkhūti mahāvihāre dhammasaṅgītivasena pañcanikāyamaṇḍale nisinnabhikkhū. Theroti",
  "tika-s0201t1:843_1": "tattha saṅghattheroti vadanti. Vatthasuttavaṇṇanāyaṁ vuttanayena pana mahāsaṅgharakkhitattherassa",
  "tika-s0201t1:843_2": "antevāsikabhikkhū sandhāya ‘‘āhaṁsū’’ti vuttaṁ. Theroti pana mahāsaṅgharakkhitatthero.",
  "tika-s0201t1:843_3": "So hi imasmiṁ majjhimanikāye taṁ taṁ vinicchayaṁ kathesi. Rāsitoti piṇḍato, ekajjhanti attho.",
  "tika-s0201t1:844": "Akusalakammapathavaṇṇanā",
  "tika-s0201t1:845_0": "Akosallappavattiyāti kosallapaṭipakkhato akosallaṁ vuccati aññāṇaṁ, tato pavattanato,",
  "tika-s0201t1:845_1": "akosallasambhūtattāti attho. Ñāṇapaṭipakkho aññāṇaṁ mittapaṭipakkho amitto viya kusalapaṭipakkho",
  "tika-s0201t1:845_2": "akusalaṁ kusalena pahātabbattā, na pana kusalānaṁ pahāyatattā. Kusalameva hi payogasampāditaṁ",
  "tika-s0201t1:845_3": "akusalaṁ pajahati. Saha avajjehi lobhādīhi vattatīti sāvajjaṁ. Dukkho aniṭṭho catukkhandha-saṅkhāto",
  "tika-s0201t1:845_4": "vipāko etassāti dukkhavipākaṁ. Tattha sāvajjavacanena akusalānaṁ pavattidukkhataṁ",
  "tika-s0201t1:845_5": "dasseti, dukkhavipākavacanena vipākadukkhataṁ. Purimañhi pavattisambhavavasena akusalassa",
  "tika-s0201t1:845_6": "lakkhaṇavacanaṁ, pacchimaṁ tālantare vipākuppādanasamatthatāvasena. Tathā purimena",
  "tika-s0201t1:845_7": "akusalassa avisuddhasabhāvataṁ dasseti, pacchimena avisuddhavipākataṁ. Purimena akusalaṁ",
  "tika-s0201t1:845_8": "kusalasabhāvato nivatteti, pacchimena abyākatasabhāvato savipākattadīpakattā pacchimassa.",
  "tika-s0201t1:845_9": "Purimena vā avajjavantatādassanato kiccaṭṭhena rasena anatthajananarasataṁ dasseti,",
  "tika-s0201t1:845_10": "pacchimena sampattiatthena aniṭṭhavipākarasataṁ. Purimena ca upaṭṭhānākāraṭṭhena",
  "tika-s0201t1:845_11": "paccupaṭṭhānena saṁkilesapaccupaṭṭhānataṁ, pacchimena phalaṭṭhena dukkhavipākapaccupaṭṭhānataṁ.",
  "tika-s0201t1:845_12": "Purimena ca ayonisomanasikāraṁ akusalassa padaṭṭhānaṁ pakāseti. Tato hi taṁ sāvajjaṁ",
  "tika-s0201t1:845_13": "jātaṁ, pacchimena akusalassa aññesaṁ padaṭṭhānabhāvaṁ vibhāveti. Tañhi dukkhavipākassa",
  "tika-s0201t1:845_14": "kāraṇanti. Saṁkiliṭṭhanti saṁkilesehi samannāgataṁ, dasahi kilesavatthūhi vibādhitaṁ,",
  "tika-s0201t1:845_15": "upatāpitaṁ vā tehi vidūsitaṁ malīnakatañcāti attho. Idañcassa dukkhavipākatañcāti",
  "tika-s0201t1:845_16": "atthe idañca dukkhavipākataṁ apaccakkhatāya asaddahantānaṁ paccakkhato ādīnavadassanena",
  "tika-s0201t1:845_17": "saṁvejanatthaṁ vuttaṁ. Sādhāraṇā sabbassapi akusalassa.",
  "tika-s0201t1:846_0": "Saraseneva (dha. sa. mūlaṭī. 1) patanasabhāvassa antarā eva atīva pātanaṁ atipāto,",
  "tika-s0201t1:846_1": "saṇikaṁ patituṁ adatvā sīghaṁ pātananti attho. Atikkammavā satthādīhi abhibhavitvā",
  "tika-s0201t1:846_2": "pātanaṁ atipāto. Payogavatthumahantatādīhi mahāsāvajjatā tehi paccayehi uppajjamānāya",
  "tika-s0201t1:846_3": "cetanāya balavabhāvato. Ekassa hi payogassa sahasā nipphādanavasena sakiccasādhikāya",
  "tika-s0201t1:846_4": "bahukkhattuṁ pavattajavanehi laddhāsevanāya ca sanniṭṭhāpakacetanāya vasena payogassa",
  "tika-s0201t1:846_5": "mahantabhāvo. Satipi kadāci khuddake ceva mahante ca pāṇe payogassa samabhāve mahantaṁ",
  "tika-s0201t1:846_6": "hanantassa cetanā tibbākārā uppajjatīti vatthussa mahantabhāvo. Iti ubhayampetaṁ",
  "tika-s0201t1:846_7": "cetanāya balavabhāveneva hotīti. Yathāvuttapaccayapariyāyepi taṁtaṁpaccayehi cetanāya",
  "tika-s0201t1:846_8": "balavatāya eva mahāsāvajjabhāvo veditabbo. Payogavatthuādipaccayānañhi amahattepi",
  "tika-s0201t1:846_9": "hantabbassa guṇavantatāya mahāsāvajjatā, tabbipariyāyena appasāvajjatā ca vatthussa",
  "tika-s0201t1:846_10": "mahattāmahattesu viya daṭṭhabbā. Kilesānaṁ upakkamānaṁ dvinnañca mudutāya tibbatāya",
  "tika-s0201t1:846_11": "ca appasāvajjatā mahāsāvajjatāpi yojetabbā. Pāṇo pāṇasaññitā vadhakacittañca pubbabhāgiyāpi",
  "tika-s0201t1:846_12": "honti, upakkamo vadhakacetanāsamuṭṭhāpito. Pañca sambhārā hi pāṇātipātacetanāti sā",
  "tika-s0201t1:846_13": "pañcasambhāravinimuttā daṭṭhabbā. Ayañca vicāro adinnādānādīsupi yathārahaṁ vattabbo.",
  "tika-s0201t1:846_14": "Vijjhanapaharaṇādivasena sahatthenanibbatto sāhatthiko, āṇāpanavasena pavatto āṇattiko,",
  "tika-s0201t1:846_15": "ususattiyantapāsāṇādinissajjanavasena pavatto nissaggiyo, aduhalasajjanādivasena",
  "tika-s0201t1:846_16": "pavatto thāvaro, āthabbaṇikādīnaṁ viya mantaparijappanavasena pavatto vijjāmayo,",
  "tika-s0201t1:846_17": "kammavipākajiddhimayo iddhimayo dāṭhākoṭanādīni viya.",
  "tika-s0201t1:847_0": "Yadi ‘‘mama ida’’nti parena pariggahitaṁ adinnaṁ, uttānaseyyakadārakasantake kathaṁ",
  "tika-s0201t1:847_1": "tassa pariggahasaññāya eva abhāvatoti āha ‘‘yattha paro’’tiādi. Paro nāma viññū vā",
  "tika-s0201t1:847_2": "aviññū vā atthi tassa vatthussa sāmiko. Aviññūpi hi viññukāle yathākāmaṁ karonto",
  "tika-s0201t1:847_3": "adaṇḍārahoti. Mantaparijappanena parasantakaharaṇaṁ vijjāmayo, vinā mantena parasantakassa",
  "tika-s0201t1:847_4": "kāyavacīpayogehi parikaḍḍhanaṁ tādiseniddhivasena iddhimayo payogoti adinnādāne cha",
  "tika-s0201t1:847_5": "payogāsāhatthikādayo vuttā. Yathānurūpanti ettha sāhatthiko tāva pañcannampi avahārānaṁ",
  "tika-s0201t1:847_6": "vasena pavattati, tathā āṇattiyo nissaggiyo ca. Thāvaro theyyāvahārapasayhāvahārapaṭicchannāvahāravasena.",
  "tika-s0201t1:847_7": "Tathā sesāpīti daṭṭhabbaṁ.",
  "tika-s0201t1:848_0": "Methunasamācāresūti sadārāsantosa-paradāragamanavasena duvidhesu methunasamācāresu.",
  "tika-s0201t1:848_1": "Ayamevahi bhedo idhādhippeto. Gottarakkhitā sagottehi rakkhitā. Dhammarakkhitā sahadhammikehi",
  "tika-s0201t1:848_2": "rakkhitā. Sārakkhā sasāmikā. Yassā gamane raññā daṇḍo ṭhapito, sā saparidaṇḍā. Bhariyabhāvatthaṁ",
  "tika-s0201t1:848_3": "dhanena kītā dhanakkītā. Chandena vasantī chandavāsinī. Bhogatthaṁ vasantī bhogavāsinī.",
  "tika-s0201t1:848_4": "Paṭatthaṁ vasantī paṭavāsinī. Udakapattaṁ āmasitvā gahitā odapattakinī. Cumbaṭakaṁ",
  "tika-s0201t1:848_5": "apanetvā gahitā obhaṭacumbaṭā. Karamarānītā dhajāhatā. Taṅkhaṇikā muhuttikā. Abhibhavitvā",
  "tika-s0201t1:848_6": "vītikkame micchācāro mahāsāvajjo, na tathā dvinnaṁ samānachandatāya. Abhibhavitvā",
  "tika-s0201t1:848_7": "vītikkamane satipi maggenamaggapaṭipattiadhivāsane purimuppannasevanābhisandhipayogābhāvato",
  "tika-s0201t1:848_8": "micchācāro na hoti abhibhuyyamānassāti vadanti. Sevanācitte sati payogābhāvo appamāṇaṁ",
  "tika-s0201t1:848_9": "yebhuyyena itthiyā sevanāpayogassa abhāvato. Tathā sati puretaraṁ sevanācittassa",
  "tika-s0201t1:848_10": "upaṭṭhānepi tassā micchācāro na siyā, tathā purisassapi sevanāpayogābhāveti, tasmā",
  "tika-s0201t1:848_11": "attano ruciyā pavattitassa vasena tayo, balakkārena pavattitassa vasena tayoti sabbepi",
  "tika-s0201t1:848_12": "aggahitaggahaṇena cattāro sambhārāti vuttanti veditabbaṁ.",
  "tika-s0201t1:849_0": "Atthabhañjakoti kammapathavasena vuttaṁ. Kammapathakathā hesāti. Assāti visaṁvādakassa.",
  "tika-s0201t1:849_1": "Musā vadati etenāti cetanā musāvādo, imasmiṁ pakkhe atathākārena vatthuno viññāpanapayogo",
  "tika-s0201t1:849_2": "musā, taṁsamuṭṭhāpikā cetanāmusāvādoti vuttattā tato aññathā vattuṁ ‘‘aparo nayo’’tiādi",
  "tika-s0201t1:849_3": "vuttaṁ. Attano santakaṁ adātukāmatāyātiādi musāvādasāmaññena vuttaṁ. Hasādhippāyenapi",
  "tika-s0201t1:849_4": "visaṁvādanapurakkhārassa musāvādo. Parassāti visaṁvādanavasena viññāpetabbassa. Soti musāvādapayogo.",
  "tika-s0201t1:850": "Suññabhāvanti pītivirahitatāya rittabhāvaṁ. Pharusasaddatāya neva kaṇṇasukhā. Atthavipannatāya na hadayasukhā. Saṁkiliṭṭhacittassāti dosena, lobhena vā dūsitacittassa.",
  "tika-s0201t1:851_0": "Ekantapharusā cetanāti etena duṭṭhacittataṁyeva vibhāveti, duṭṭhacittatā cassa amaraṇādhippāyavasena",
  "tika-s0201t1:851_1": "daṭṭhabbā. Sati hi maraṇādhippāye atthasiddhi, tadabhāve pāṇātipātabyāpādā siyunti.",
  "tika-s0201t1:851_2": "Yaṁ paṭicca pharusavācā payujjati, tassa sammukhāva sīsaṁ eti. Parammukhāpi sīsaṁ",
  "tika-s0201t1:851_3": "eti evāti apare. Tatthāyaṁ adhippāyo yutto siyā – sammukhā payoge agāravādīnaṁ balavabhāvato",
  "tika-s0201t1:851_4": "siyā cetanā balavatī, parassa ca tadatthaviññāpanaṁ, na tathā asammukhāti. Yathā",
  "tika-s0201t1:851_5": "ca akkosite mate āḷahane katā khamāpanā upavādantarāyaṁ nivatteti, evaṁ parammukhā",
  "tika-s0201t1:851_6": "payuttā pharusavācā hotiyevāti sakkā viññātuṁ. Tassāti ekantapharusacetanāya eva",
  "tika-s0201t1:851_7": "pharusavācābhāvassa āvibhāvatthaṁ. Mammacchedako savanapharusatāyāti adhippāyo. Cittasaṇhātāya",
  "tika-s0201t1:851_8": "pharusavācā na hoti kammapathā’ppattattā, kammabhāvaṁ pana na sakkā vāretuṁ. Evaṁ",
  "tika-s0201t1:851_9": "anvayavasena cetanāpharusatāya pharusavācaṁ sādhetvā idāni tameva byatirekavasena",
  "tika-s0201t1:851_10": "sādhetuṁ ‘‘vacanasaṇhatāyā’’tiādi vuttaṁ. Esāti pharusavācā. Kammapathabhāvaṁ appattā",
  "tika-s0201t1:851_11": "appasāvajjā, itarā mahāsāvajjā. Tathā kilesānaṁ mudutibbatābhedehi sabbaṁ purimasadisaṁ.",
  "tika-s0201t1:852_0": "Āsevanaṁ bahulīkaraṇaṁ. Yaṁ uddissa pavattito, tena aggahite appasāvajjo, gahite",
  "tika-s0201t1:852_1": "mahāsāvajjo kammapathappattito. Yo koci pana samphappalāpo dvīhi sambhārehi sijjhati.",
  "tika-s0201t1:852_2": "Kilesānaṁ mudutibbatāvasenapi appasāvajjamahāsāvajjatā veditabbā.",
  "tika-s0201t1:853_0": "Attano pariṇāmanaṁ cittenevāti veditabbaṁ. Hitasukhaṁ byāpādayatīti yo taṁ uppādeti,",
  "tika-s0201t1:853_1": "tassa hitasukhaṁ vināseti. Aho vatāti iminā accantavināsacintanaṁ dīpeti. Evaṁ hissa",
  "tika-s0201t1:853_2": "dāruṇapavattiyā kammapathappatti. Yathābhuccagahaṇābhāvenāti yāthāvaggāhassa abhāvena",
  "tika-s0201t1:853_3": "aniccādisabhāvassa niccādito gahaṇena. Micchā passatīti vitathaṁ passati. Samphappalāpo",
  "tika-s0201t1:853_4": "viyāti iminā āsevanassa mandatāya appasāvajjataṁ, mahantatāya mahāsāvajjataṁ dasseti.",
  "tika-s0201t1:853_5": "Gahitākāraviparītatāti micchādiṭṭhiyā gahitākārassa viparītabhāvo. Vatthunoti tassā",
  "tika-s0201t1:853_6": "ayathābhūtasabhāvamāha. Tathābhāvenāti gahitākāreneva tassa diṭṭhigatikassa, tassa",
  "tika-s0201t1:853_7": "vā vatthuno upaṭṭhānaṁ evametaṁ, na ito aññathāti.",
  "tika-s0201t1:854": "Dhammatoti sabhāvato. Koṭṭhāsatoti phassapañcamakādīsu cittaṅgakoṭṭhāsesu yaṁ koṭṭhāsā honti, tatoti attho. Cetanādhammāti cetanāsabhāvā.",
  "tika-s0201t1:855_0": "Paṭipāṭiyā sattāti ettha nanu cetanā abhidhamme kammapathesu na vuttāti paṭipāṭiyā",
  "tika-s0201t1:855_1": "sattannaṁ kammapathabhāvo na yuttoti? Na, avacanassa aññahetukattā. Na hi tattha",
  "tika-s0201t1:855_2": "cetanāya akammapathattā kammapatharāsimhi avacanaṁ, kadāci pana kammapatho hoti,",
  "tika-s0201t1:855_3": "na sabbadāti kammapathabhāvassa aniyatattā avacanaṁ. Yadā pana kammapatho hoti, tadā",
  "tika-s0201t1:855_4": "kammapatharāsisaṅgaho na nivārito. Etthāha – yadi cetanāya sabbadā kammapathabhāvābhāvato",
  "tika-s0201t1:855_5": "aniyato kammapathabhāvoti kammapatharāsimhi avacanaṁ, nanu abhijjhādīnaṁ kammapathabhāvaṁ",
  "tika-s0201t1:855_6": "appattānaṁ atthitāya aniyato kammapathabhāvoti tesampi kammapatharāsimhi avacanaṁ",
  "tika-s0201t1:855_7": "āpajjatīti? Nāpajjati kammapathatātaṁsabhāgatāhi tesaṁ tattha vuttattā. Yadi evaṁ",
  "tika-s0201t1:855_8": "cetanāpi tattha vattabbā siyā? Saccametaṁ, sā pana pāṇātipātādikāti pākaṭo, tassā",
  "tika-s0201t1:855_9": "kammapathabhāvoti na vuttā siyā. Cetanāya hi – ‘‘cetanāhaṁ, bhikkhave, kammaṁ vadāmi",
  "tika-s0201t1:855_10": "(a. ni. 6.63; kathā. 539), tividhā, bhikkhave, kāyasañcetanā akusalaṁ kāyakamma’’ntiādivacanato",
  "tika-s0201t1:855_11": "(kathā. 539) kammabhāvo pākaṭo, kammaṁyeva ca sugatiduggatīnaṁ tattha uppajjanakasukhadukkhānañca",
  "tika-s0201t1:855_12": "pathabhāvena pavattaṁ kammapathoti vuccatīti pākaṭo tassā kammapathabhāvo, abhijjhādīnaṁ",
  "tika-s0201t1:855_13": "pana cetanāsamīhanabhāvena sucaritaduccaritabhāvo cetanājanitapiṭṭhivaṭṭakabhāvena",
  "tika-s0201t1:855_14": "sugatiduggatitaduppajjanakasukhadukkhānaṁ pathabhāvo cāti na tathā pākaṭo kammapathabhāvoti",
  "tika-s0201t1:855_15": "teyeva tena sabhāvena dassetuṁ abhidhamme cetanā kammapatharāsibhāvena na vuttā ,",
  "tika-s0201t1:855_16": "atathājātiyakattā vā cetanā tehi saddhiṁ na vuttāti daṭṭhabbaṁ. Mūlaṁ patvāti mūladesanaṁ",
  "tika-s0201t1:855_17": "patvā, mūlasabhāvesu dhammesu vuccamānesūti attho.",
  "tika-s0201t1:856_0": "Adinnādānaṁ sattārammaṇanti idaṁ ‘‘pañca sikkhāpadā parittārammaṇā eva vā’’ti imāya",
  "tika-s0201t1:856_1": "pañhapucchakapāḷiyā virujjhati. Yañhi pāṇātipātādidussīlyassa ārammaṇaṁ, tadeva taṁ",
  "tika-s0201t1:856_2": "veramaṇiyā ārammaṇaṁ. Vītikkamitabbavatthuto eva hi viratīti. Sattārammaṇanti vā",
  "tika-s0201t1:856_3": "sattasaṅkhātaṁ saṅkhārārammaṇameva upādāya vuttanti nāyaṁ virodho. Tathā hi vuttaṁ",
  "tika-s0201t1:856_4": "sammohavinodaniyaṁ (vibha. aṭṭha. 714) ‘‘yāni sikkhāpadāni ettha sattārammaṇānīti",
  "tika-s0201t1:856_5": "vuttāni, tāni yasmā sattoti saṅkhyaṁ gataṁ saṅkhārameva ārammaṇaṁ karontī’’ti. Visabhāgavatthuno",
  "tika-s0201t1:856_6": "‘‘itthī, puriso’’ti gahetabbato sattārammaṇoti eke. ‘‘Eko diṭṭho, dve sutā’’tiādinā",
  "tika-s0201t1:856_7": "samphappalapane diṭṭhasutamutaviññātavasena. Tathā abhijjhāti ettha tathā-saddo ‘‘diṭṭhasutamutaviññātavasenā’’ti",
  "tika-s0201t1:856_8": "idampi upasaṁharati, na sattasaṅkhārārammaṇataṁ eva dassanādivasena abhijjhāyanato.",
  "tika-s0201t1:856_9": "‘‘Natthi sattā opapātikā’’ti pavattamānāpi micchādiṭṭhi tebhūmakadhammavisayāvāti",
  "tika-s0201t1:856_10": "adhippāyenassā saṅkhārārammaṇatā vuttā. Kathaṁ pana micchādiṭṭhiyā sabbe tebhūmakadhammā",
  "tika-s0201t1:856_11": "ārammaṇaṁ hontīti? Sādhāraṇato. ‘‘Natthi sukatadukkaṭānaṁ kammānaṁ phalaṁ vipāko’’ti",
  "tika-s0201t1:856_12": "hi pavattamānāya atthato rūpārupāvacaradhammāpi gahitā eva hontīti.",
  "tika-s0201t1:857": "Sukhabahulatāya rājāno hasamānāpi ‘‘coraṁ ghātethā’’ti vadanti, hāso pana tesaṁ aññavisayoti āha ‘‘sanniṭṭhāpaka…pe… hotī’’ti.",
  "tika-s0201t1:858_0": "Kesañcīti sahajātānaṁ adinnādānādīnaṁ. Sampayuttapabhāvakaṭṭhenāti sampayutto hutvā",
  "tika-s0201t1:858_1": "uppādakaṭṭhena. Kesañcīti asahajātānaṁ. Upanissayapaccayaṭṭhenāti etena mūlaṭṭhena",
  "tika-s0201t1:858_2": "lobhassa upakārataṁ nivatteti. Suppatiṭṭhitabhāvasādhanaṭṭho hi mūlaṭṭho, so ca hetupaccayatāavinābhāvī,",
  "tika-s0201t1:858_3": "tena cettha mūlamiva mūlanti gahetabbaṁ, nippariyāyato pana pubbe ‘‘kesañcī’’ti vuttānaṁ",
  "tika-s0201t1:858_4": "sahajātānaṁ mūlabhāvo veditabbo. Ratto khotiādinā suttapadenapi pāṇātipātādīnaṁ akusalānaṁ",
  "tika-s0201t1:858_5": "lobhassa mūlakāraṇataṁ vibhāveti, na mūlaṭṭhenupakāratthaṁ avisesato tesaṁ hetupaccayattābhāvato.",
  "tika-s0201t1:859": "Akusalakammapathavaṇṇanā niṭṭhitā.",
  "tika-s0201t1:860": "Kusalakammapathavaṇṇanā",
  "tika-s0201t1:861_0": "Veranti pāṇātipātādipāpadhammaṁ. So hi verahetutāya ‘‘vera’’nti vuccati, taṁ maṇati",
  "tika-s0201t1:861_1": "‘‘mayi idha ṭhitāya kathamāgacchasī’’ti tajjentī viya nivāretīti veramaṇī. Tenāha",
  "tika-s0201t1:861_2": "‘‘pajahatī’’ti. ‘‘Viramaṇī’’ti vattabbe niruttinayena eva-kāraṁ katvā evaṁ vuttaṁ.",
  "tika-s0201t1:861_3": "Vibhaṅge (vibha. 703, 704) eva niddisanavasena evaṁ vuttā. Asamādinnasīlassa sampattato",
  "tika-s0201t1:861_4": "yathāupaṭṭhitavītikkamitabbavatthuto virati sampattavirati, samādānavasena uppannā",
  "tika-s0201t1:861_5": "virati samādānavirati, samādānavasena uppannā virati samādānavirati, kilesānaṁ samucchindanavasena",
  "tika-s0201t1:861_6": "pavattāvirati samucchedavirati.",
  "tika-s0201t1:862": "Jīvamānasasassa maṁsarudhirasammissatāya allasasamaṁsaṁ. Muñci sabbattha samakaruṇatāya. Saccaṁ vatvā ‘‘etena saccavajjena mayhaṁ mātu rogo sammatū’’ti adhiṭṭhāsi.",
  "tika-s0201t1:863": "Mahāsappoti ajagaro. Muñcitvā agamāsi sīlatejena.",
  "tika-s0201t1:864_0": "Kosallaṁ vuccati ñāṇaṁ, kosallena, kosallato vā pavattiyā upagamanato. Kucchitasayanatoti",
  "tika-s0201t1:864_1": "kucchitenākārena sayanato anusayanato, pavattanato vā. ‘‘Veramaṇikusalā’’ti vattabbāpi",
  "tika-s0201t1:864_2": "pucchānurūpaṁ vissajjananti ‘‘kusalā’’ti na vuttā, ‘‘kusala’’ntveva vuttā.",
  "tika-s0201t1:865": "Kāmañcettha pāḷiyaṁ viratiyova āgatā, sikkhāpadavibhaṅge (vibha. 704) pana cetanāpi āharitvā dīpitāti tadubhayampi gaṇhanto ‘‘cetanāpi vaṭṭanti viratiyopī’’ti āha.",
  "tika-s0201t1:866": "Anabhijjhā hi mūlaṁ patvā kammapathakoṭṭhāsaṁ patvā anabhijjhāti vuttadhammo mūlato alobho kusalamūlaṁ hotīti evamattho daṭṭhabbo. Sesapadadvayepi eseva nayo.",
  "tika-s0201t1:867": "Dussīlyārammaṇā tadārammaṇā jīvitindriyādiārammaṇā kathaṁ dussīlyāni pajahantīti taṁ dassetuṁ ‘‘yathā panā’’tiādi vuttaṁ.",
  "tika-s0201t1:868_0": "Anabhijjhā…pe… viramantassāti abhijjhaṁ pajahantassāti attho. Na hi manoduccaritato",
  "tika-s0201t1:868_1": "virati atthi anabhijjhādīheva tappahānasiddhito. Tesu alobhotiādīsu yaṁ vattabbaṁ,",
  "tika-s0201t1:868_2": "taṁ akusalamūlesu vuttanayeneva veditabbaṁ.",
  "tika-s0201t1:869_0": "Appanāvāranti nigamanavāraṁ. Ekena nayenāti vedanādivasena arūpamukheneva anekavidhesu",
  "tika-s0201t1:869_1": "vipassanākammaṭṭhānesu ekena kammaṭṭhānanayena. ‘‘Ṭhapetvā abhijjhaṁ nava akusalakammapathā’’ti",
  "tika-s0201t1:869_2": "vattabbaṁ. Dasāti vā idaṁ ‘‘kusalakammapathā’’ti iminā sambandhitabbaṁ ‘‘akusalakammapathā",
  "tika-s0201t1:869_3": "ca dasa kusalakammapathā cā’’ti. ‘‘Ṭhapetvā abhijjha’’nti hi imināva akusalakammapathānaṁ",
  "tika-s0201t1:869_4": "navabhāvo vutto hoti. Atha vā dasāti idaṁ ubhayathāpi sambandhitabbaṁ. Abhijjhā hi",
  "tika-s0201t1:869_5": "pahātabbāpi sati pariññeyyataṁ nātivattatīti. Tathā hi vuttaṁ ‘‘rūpataṇhā piyarūpaṁ",
  "tika-s0201t1:869_6": "sātarūpa’’ntiādi, tasmā sā tāya pariññeyyatāya dukkhasaccepi saṅgahaṁ labhateva,",
  "tika-s0201t1:869_7": "pahātabbaṁ pana upādāya ‘‘ṭhapetvā abhijjha’’nti vuttaṁ. Tenevāha ‘‘pariyāyena pana",
  "tika-s0201t1:869_8": "sabbepi kammapathā dukkhasacca’’nti. Abhijjhālobhānaṁ pavattiākārasiddhabhedaṁ upādāya",
  "tika-s0201t1:869_9": "‘‘ime dve dhammā’’ti vuttaṁ. Suttantanayena taṇhā ‘‘samudayasacca’’nti vuttāti āha",
  "tika-s0201t1:869_10": "‘‘nippariyāyena samudayasacca’’nti. Appavattīti appavattinimittamāha yathā ‘‘rāgakkhayo",
  "tika-s0201t1:869_11": "dosakkhayo’’ti (saṁ. ni. 4.314). Sappaccayatāya saṅkhatasabhāve dukkhasacce gahite",
  "tika-s0201t1:869_12": "appaccayatāya asaṅkhataṁ nirodhasaccaṁ paṭipakkhato āvattati, ekantasāvajje ācayagāmilakkhaṇe",
  "tika-s0201t1:869_13": "samudayasacce gahite sāvajjā vigamanaṁ apacayagāmilakkhaṇaṁ maggasaccaṁpaṭipakkhato",
  "tika-s0201t1:869_14": "āvattatīti dve āvattahāravasena veditabbānīti vuttaṁ. Tenevāha nettiyaṁ (netti. 4.niddesavāra) –",
  "tika-s0201t1:870": "‘‘Ekamhi padaṭṭhāne, pariyesati sesakaṁ padaṭṭhānaṁ;",
  "tika-s0201t1:871": "Āvattati paṭipakkhe, āvatto nāma so hāro’’ti.",
  "tika-s0201t1:872_0": "Sabbākārenāti kāmarāgarūparāgādisabbappakārehi, sabbato vā apāyagamanīyādiākārato,",
  "tika-s0201t1:872_1": "tattha kiñcipi anavasesetvā vā. Sabbākārenevāti sabbākārato. Nīharitvāti apanetvā,",
  "tika-s0201t1:872_2": "samucchinditvāicceva attho. Kañci dhammaṁ anavakārīkaritvāti rūpavedanādīsu kañci",
  "tika-s0201t1:872_3": "ekadhammampi avinibbhogaṁ katvā, ekekato aggahetvā samūhatova gahetvāti attho. Asmīti",
  "tika-s0201t1:872_4": "ahamasmīti mānaggāhavasena. So pana yasmā pañcakkhandhe niravasesato gaṇhāti, tasmā",
  "tika-s0201t1:872_5": "vuttaṁ ‘‘samūhaggahaṇākārenā’’ti. Yasmā cettha aggamaggacittaṁ vuccati, tasmā āha",
  "tika-s0201t1:872_6": "‘‘diṭṭhisadisaṁ mānānusaya’’nti. ‘‘Yaṁ rūpaṁ taṁ aha’’ntiādinā yathā diṭṭhi rūpādiṁ",
  "tika-s0201t1:872_7": "‘‘ahamasmī’’ti gaṇhantī pavattati, evaṁ mānopi ‘‘seyyohamasmī’’tiādināti āha ‘‘mānānusayo",
  "tika-s0201t1:872_8": "asmīti pavattattā diṭṭhisadiso’’ti. Paricchedakaroti osānaparicchedakaro ito paraṁ",
  "tika-s0201t1:872_9": "dukkhassābhāvakaraṇato. Kammapathadesanāyāti kammapathamukhena pavattacatusaccadesanāya.",
  "tika-s0201t1:872_10": "Manasikārappaṭivedhavasenāti vipassanāmanasikāramaggappaṭivedhavasena.",
  "tika-s0201t1:873": "Kusalakammapathavāravaṇṇanā niṭṭhitā.",
  "tika-s0201t1:874": "Āhāravāravaṇṇanā",
  "tika-s0201t1:875_0": "90.Āharatīti (saṁ. ni. ṭī. 2.2.11) āneti, uppādeti upatthambheti cāti attho. Nibbattāti",
  "tika-s0201t1:875_1": "pasutā. Tato paṭṭhāya hi loke jātavohāro. Paṭisandhiggahaṇato pana paṭṭhāya yāva",
  "tika-s0201t1:875_2": "mātukucchito nikkhamanaṁ, tāva sambhavesino. Esa tāva gabbhaseyyakesu bhūtasambhavesivibhāgo,",
  "tika-s0201t1:875_3": "itaresu pana paṭhamacittādivasena vutto. Sambhava-saddo cettha gabbhaseyyakānaṁ vasena",
  "tika-s0201t1:875_4": "pasūtipariyāyo, itaresaṁ vasena uppattipariyāyo. Paṭhamacittapaṭhamairiyāpathakkhaṇesu",
  "tika-s0201t1:875_5": "hi te sambhavaṁ uppattiṁ esanti upagacchanti nāma, na tāva bhūtā uppattiyā na suppatiṭṭhitattā.",
  "tika-s0201t1:875_6": "Bhūtāyeva sabbaso bhavesanāya samucchinnattā. Na puna bhavissantīti avadhāraṇena",
  "tika-s0201t1:875_7": "nivattitamatthaṁ dasseti, ‘‘yo ca kālaghaso bhūto’’tiādīsu (jā. 1.2.190) bhūta-saddassa",
  "tika-s0201t1:875_8": "khīṇāsavavācitā daṭṭhabbā. Vā-saddo cettha sampiṇḍanattho ‘‘agginā vā udakena vā’’tiādīsu (udā. 76) viya.",
  "tika-s0201t1:876_0": "Yathāsakaṁ paccayabhāvena attabhāvassa paṭṭhapanamevetthaāhārehi kātabbaanuggahoti",
  "tika-s0201t1:876_1": "adhippāyenāha ‘‘vacanabhedo…pe… ekoyevā’’ti. Sattassa uppannadhammānanti sattassasantāne",
  "tika-s0201t1:876_2": "uppannadhammānaṁ. Yathā ‘‘vassasataṁ tiṭṭhatī’’ti vutte anuppabandhavasena pavattatīti",
  "tika-s0201t1:876_3": "vuttaṁ hoti, evaṁ ṭhitiyāti anuppabandhavasena pavattiyāti attho, sā pana avicchedoti",
  "tika-s0201t1:876_4": "āha ‘‘avicchedāyā’’ti. Anuppabandhadhammuppattiyā sattasantāno anuggahito nāma hotīti",
  "tika-s0201t1:876_5": "āha ‘‘anuppannānaṁ uppādāyā’’ti. Etānīti ṭhitianuggahapadāni. Ubhayattha daṭṭhabbāni, na yathāsaṅkhyaṁ.",
  "tika-s0201t1:877_0": "Vatthugatā ojā vatthu viya tena saddhiṁ āharitabbataṁ gacchatīti vuttaṁ ‘‘ajjhoharitabbato",
  "tika-s0201t1:877_1": "āhāro’’ti. Nibbattitaojaṁ pana sandhāya ‘‘kabaḷīkārāhāro ojaṭṭhamakarūpāni āharatī’’ti",
  "tika-s0201t1:877_2": "vakkhati. Oḷārikatā appojatāya, na vatthuno thūlatāya, kathinatāya vā, tasmā yasmiṁ",
  "tika-s0201t1:877_3": "vatthusmiṁ parittā ojā hoti, taṁ oḷārikaṁ. Sappādayo dukkhuppādakatāya oḷārikāveditabbā.",
  "tika-s0201t1:877_4": "Visāṇādīnaṁ tivassachaḍḍitānaṁ pūtibhūttatā mudukatāti vadanti, taracchakheḷatemikatāya",
  "tika-s0201t1:877_5": "pana tathābhūtānaṁ tesaṁ mudukatā. Dhammasabhāvo hesa. Sasānaṁāhāro sukhumo taruṇatiṇasassakhādanato.",
  "tika-s0201t1:877_6": "Sakuṇānaṁ āhāro sukhumo tiṇabījādikhādanato. Paccantavāsīnaṁ sukhumo, tesañhi sākapaṇṇasukkhakurapadumapattampi",
  "tika-s0201t1:877_7": "āhāroti. Tesaṁ paranimmitavasavattīnaṁ. Sukhumotvevāti na kiñci upādāya, atha kho",
  "tika-s0201t1:877_8": "sukhumo icceva niṭṭhaṁ patto tato paraṁ sukhumassa abhāvato.",
  "tika-s0201t1:878_0": "Vatthuvasena panettha āhārassa oḷārikasukhumatā vuttā, sā cassa appojamahojatāhi",
  "tika-s0201t1:878_1": "veditabbāti dassetuṁ ‘‘ettha cā’’tiādi vuttaṁ. Parissamanti khudāvasena uppannaṁ",
  "tika-s0201t1:878_2": "sarīrakhedaṁ. Vinodetīti vatthu tassa vinodanamattaṁ karoti. Na pana sakkoti pāletunti",
  "tika-s0201t1:878_3": "sarīraṁ yāpetuṁ nappahoti nissārattā. Na sakkoti parissamaṁ vinodetuṁ āmāsayassa apūraṇato.",
  "tika-s0201t1:879_0": "Chabbidhopīti iminā kassacipi phassassa anavasesitabbatamāha. Āhārassadesanākkamenevettha",
  "tika-s0201t1:879_1": "phassādīnaṁ dutiyāditā, na aññena kāraṇenāti āha ‘‘desanānayo evā’’tiādi. Manaso",
  "tika-s0201t1:879_2": "sañcetanā, na sattassāti dassanatthaṁ manogahaṇaṁ yathā ‘‘cittassa ṭhiti (dha. sa.",
  "tika-s0201t1:879_3": "11), cetovimutti cā’’ti (ma. ni. 1.69) āha ‘‘manosañcetanāti cetanā evā’’ti. Cittanti",
  "tika-s0201t1:879_4": "yaṁ kiñci cittaṁ, na vipākaviññāṇameva.",
  "tika-s0201t1:880_0": "Pubbe ‘‘āhāranti paccaya’’nti vuttattā ‘‘yadi paccayaṭṭho āhāraṭṭho’’tiādinā codeti.",
  "tika-s0201t1:880_1": "Atha kasmā imeyeva cattāro vuttāti atha kasmā cattārova vuttā, ime eva ca vuttāti",
  "tika-s0201t1:880_2": "yojanā. Visesapaccayattāti etena yathā aññe paccayadhammā attano paccayuppannassa",
  "tika-s0201t1:880_3": "paccayāva honti, ime pana tathā ca honti aññathā cāti samānepi paccayatte atirekapaccayā",
  "tika-s0201t1:880_4": "honti, tasmā āhārāti vuttāti imamatthaṁ dasseti. Idāni taṁ atirekapaccayataṁ dassetuṁ",
  "tika-s0201t1:880_5": "‘‘visesapaccayo hī’’tiādi āraddhaṁ. Visesapaccayo rūpakāyassa kabaḷīkāro āhāro upatthambhakabhāvato.",
  "tika-s0201t1:880_6": "Tenāha aṭṭhakathāyaṁ (visuddhi. 2.708; paṭṭhā. aṭṭha. paccayuddesavaṇṇanā) ‘‘rūpārūpānaṁ",
  "tika-s0201t1:880_7": "upatthambhakattena upakārakā cattāro āhārā āhārapaccayo’’ti. Upatthambhakattañhi",
  "tika-s0201t1:880_8": "satipi janakatte arūpīnaṁ āhārānaṁ āhārajarūpasamuṭṭhāpakarūpāhārassa ca hoti, asati",
  "tika-s0201t1:880_9": "pana upatthambhakatte āhārānaṁ janakattaṁ natthīti upatthambhakattaṁ padhānaṁ. Janayamānopi",
  "tika-s0201t1:880_10": "hi āhāro avicchedavasena upatthambhayamāno eva janetīti upattambhakabhāvo eva āhārabhāvo.",
  "tika-s0201t1:880_11": "Vedanāya phasso visesapaccayo. ‘‘Phassapaccayā vedanā’’ti hi vuttaṁ. ‘‘Saṅkhārapaccayā",
  "tika-s0201t1:880_12": "viññāṇa’’nti (udā. 1; ma. ni. 3.126) vacanato viññāṇassamanosañcetanā. ‘‘Cetanā tividhaṁ",
  "tika-s0201t1:880_13": "bhavaṁ janetī’’ti hi vuttaṁ. ‘‘Viññāṇapaccayā nāmarūpa’’nti pana vacanato nāmarūpassa",
  "tika-s0201t1:880_14": "viññāṇaṁ visesapaccayā. Na hi okkantiviññāṇābhāve nāmarūpassa attasambhavo. Yathāha",
  "tika-s0201t1:880_15": "‘‘viññāṇañca hi, ānanda, mātukucchismiṁ na okkamissatha, api nu kho nāmarūpaṁ mātukucchismiṁ",
  "tika-s0201t1:880_16": "samuccissathā’’tiādi (dī. ni. 2.115). Vuttamevatthaṁ suttena sādhetuṁ ‘‘yathāhā’’tiādi vuttaṁ.",
  "tika-s0201t1:881_0": "Evaṁ yadipi paccayaṭṭho āhāraṭṭho, visesapaccayatāya pana ime eva āhārāti vuttāti",
  "tika-s0201t1:881_1": "taṁ nesaṁ visesapaccayataṁ avibhāgato dassetvā idāni vibhāgato dassetuṁ ‘‘ko panetthā’’tiādi",
  "tika-s0201t1:881_2": "āraddhaṁ. Mukhe ṭhapitamattoyeva asaṅkhādito, tattakenapi abbhantarassa āhārassa",
  "tika-s0201t1:881_3": "paccayo hoti eva. Tenāha ‘‘aṭṭha rūpāni samuṭṭhāpetī’’ti. Sukhavedanāya hito sukhavedaniyo.",
  "tika-s0201t1:881_4": "Sabbathāpīti cakkhusamphassādivasena. Yattakā phassassa pakārabhedā, tesaṁ vasena",
  "tika-s0201t1:881_5": "sabbappakāropi phassāhāro. Yathārahaṁ tisso vedanā āharati, anāhārako natthi.",
  "tika-s0201t1:882_0": "Sabbathāpīti idhāpi phassāhāre vuttanayānusārena attho veditabbo. Tisantativasenāti",
  "tika-s0201t1:882_1": "kāyadasakaṁ bhāvadasakaṁ vatthudasakanti tividhasantativasena. Sahajātādipaccayanayenāti",
  "tika-s0201t1:882_2": "sahajātādipaccayavidhinā. Paṭisandhiviññāṇañhi attanā sahajātanāmassa sahajātaaññamaññanissayavipākindriyasampayuttaatthiavigatapaccayehi",
  "tika-s0201t1:882_3": "paccayo hontoyeva āhārapaccayatāya taṁ āhāretī vuttaṁ, sahajātarūpesu pana vatthuno",
  "tika-s0201t1:882_4": "sampayuttapaccayaṁ ṭhapetvā vippayuttapaccayena, sesarūpassa aññamaññapaccayañca",
  "tika-s0201t1:882_5": "ṭhapetvā vuttanayenevayojanā kātabbā. Tānīti napuṁsakaniddeso anapuṁsakānampi napuṁsakehi saha vacanato.",
  "tika-s0201t1:883_0": "Sāsavākusalākusalacetanāva vuttā. Visesapaccayabhāvadassanaṁ hetanti. Tenāha ‘‘avisesena",
  "tika-s0201t1:883_1": "panā’’tiādi. Paṭisandhiviññāṇameva vuttanti etthāpi eseva nayo. Yathā tassa tassa",
  "tika-s0201t1:883_2": "phalassa visesato paccayatāya etesaṁ āhāraṭṭho, evaṁ avisesatopīti dassantena ‘‘avisesena",
  "tika-s0201t1:883_3": "panā’’tiādi vuttaṁ. Tattha taṁsampayuttataṁsamuṭṭhānadhammānanti tehi phassādīhi",
  "tika-s0201t1:883_4": "sampayuttadhammānañceva taṁsamuṭṭhānarūpadhammānañca. Tattha sampayuttaggahaṇaṁ yathārahato",
  "tika-s0201t1:883_5": "daṭṭhabbaṁ, samuṭṭhānaggahaṇaṁ pana avisesato.",
  "tika-s0201t1:884_0": "Upatthambhento āhārakiccaṁ sādhetīti upatthambhentoyeva rūpaṁ samuṭṭhāpeti, ojaṭṭhamakarūpasamuṭṭhāpaneneva",
  "tika-s0201t1:884_1": "panassa upatthambhanakiccasiddhi. Phusantoyevāti phusanakiccaṁ karonto eva. Āyūhamānāvāti",
  "tika-s0201t1:884_2": "cetayamānā eva abhisandahantī eva. Vijānantamevāti upapattiparikappanavasena vijānantameva",
  "tika-s0201t1:884_3": "āhārakiccaṁ sādhetīti yojanā. Sesapadadvayepi eseva nayo. Āhārakiccasādhanañca tesaṁ",
  "tika-s0201t1:884_4": "vedanādiuppattihetutāya attabhāvassa pavattanameva.",
  "tika-s0201t1:885_0": "Kāyaṭṭhapanenāti kasmā vuttaṁ? Nanu kammajādirūpaṁ kammādināva pavattatīti codanaṁ",
  "tika-s0201t1:885_1": "sandhāyāha ‘‘kammajanitopī’’tiādi. Upādinnarūpasantatiyā upatthambhaneneva utucittajarūpasantatīnampi",
  "tika-s0201t1:885_2": "upatthambhanasiddhi hotīti ‘‘dvinnaṁ rūpasantatīna’’nti vuttaṁ. Upatthambhanameva",
  "tika-s0201t1:885_3": "sandhāya ‘‘anupālako hutvā’’ti ca vuttaṁ. Rūpakāyassa ṭhitihetutā hi yāpanā anupālanā.",
  "tika-s0201t1:886_0": "Sukhādivatthubhūtanti sukhādīnaṁ pavattiṭṭhānabhūtaṁ. Ārammaṇampi hi vasati ettha",
  "tika-s0201t1:886_1": "ārammaṇakaraṇavasena tadārammaṇā dhammāti vatthūti vuccati. Phusantoyevāti idaṁ phassassa",
  "tika-s0201t1:886_2": "phusanasabhāvattā vuttaṁ. Na hi dhammānaṁ sabhāvena vinā pavatti atthi. Vedanāpavattiyā",
  "tika-s0201t1:886_3": "vinā sattānaṁ sandhāvanatā natthīti āha ‘‘sukhādi…pe… hotī’’ti, na cettha saññībhavakathāyaṁ",
  "tika-s0201t1:886_4": "asaññībhavo dassetabbo, tassāpi vā kāraṇabhūtavedanāpavattivaseneva ṭhitiyā hetuno",
  "tika-s0201t1:886_5": "abyāpitā. Tathā hi ‘‘manosañcetanā…pe… bhavamūlanipphādanato sattānaṁ ṭhitiyā hotī’’ti",
  "tika-s0201t1:886_6": "vuttā, tato eva ‘‘viññāṇaṁ vijānantamevāti upapattiparikappanavasena vijānantamevā’’ti vuttovāyamatthoti.",
  "tika-s0201t1:887_0": "Cattāribhayāni daṭṭhabbāni ādīnavavibhāvanato. Nikantīti nikāmanā. Rasataṇhaṁ sandhāya",
  "tika-s0201t1:887_1": "vadati. Sā hi kabaḷīkāre āhāre balavatī. Teneva tattha avadhāraṇaṁ kataṁ. Bhāyati",
  "tika-s0201t1:887_2": "etasmāti bhayaṁ, nikantiyevabhayaṁ mahānatthahetuto. Upagamanaṁ visayindriyaviññāṇesu",
  "tika-s0201t1:887_3": "visayaviññāṇesu eva ca saṅgativasena pavatti, taṁ vedanādiuppattihetutāya ‘‘bhaya’’nti",
  "tika-s0201t1:887_4": "vuttaṁ. Avadhāraṇe payojanaṁ vuttanayameva. Sesadvayepi esevanayo. Āyūhanaṁ abhisandahanaṁ,",
  "tika-s0201t1:887_5": "saṁvidhānantipi vadanti. Taṁ bhavūpapattihetutāya ‘‘bhaya’’nti vuttaṁ. Abhinipāto",
  "tika-s0201t1:887_6": "tattha tattha bhave paṭisandhiggahaṇavasena nibbatti. So bhavūpapattihetukānaṁ sabbesaṁ",
  "tika-s0201t1:887_7": "anatthānaṁ mūlakāraṇattā ‘‘bhaya’’nti vutto. Idāni nikantiādīnaṁ sappaṭibhayataṁ",
  "tika-s0201t1:887_8": "vitthārato dassetuṁ ‘‘kiṁkāraṇā’’tiādi āraddhaṁ. Tattha nikantiṁ katvāti ālayaṁ janetvā,",
  "tika-s0201t1:887_9": "taṇhaṁ uppādetvāti attho.",
  "tika-s0201t1:888_0": "Phassa upagacchantāti cakkhusamphassādibhedaṁ phassaṁ pavattentā. Phassassādinoti",
  "tika-s0201t1:888_1": "kāyasamphassavasena phoṭṭabbasaṅkhātassa phassassa assādanasīlā. Kāyasamphassavasena",
  "tika-s0201t1:888_2": "hi sattānaṁ phoṭṭhabbataṇhā pavattatīti dassetuṁ phassāhārādīnavadassane phoṭṭhabbārammaṇaṁ",
  "tika-s0201t1:888_3": "uddhaṭaṁ ‘‘paresaṁ rakkhitagopitesū’’tiādinā. Phassassādinoti vā phassāhārassādinoti",
  "tika-s0201t1:888_4": "attho. Sati hi phassāhāre sattānaṁ phassārammaṇe assādo, nāsatīti. Tenāha ‘‘phassassādamūlaka’’ntiādi.",
  "tika-s0201t1:889": "Jātinimittassa bhayassa abhinipātasabhāvena gahitattā ‘‘tammūlaka’’nti vuttaṁ, kammāyūhananimittanti attho.",
  "tika-s0201t1:890": "Abhinipatatīti abhinibbattati. Paṭhamābhinibbatti hi sattānaṁ tattha tattha aṅgārakāsusadise bhave abhinipātasadisīti. Tammūlakattāti nāmarūpanibbattimūlakattā.",
  "tika-s0201t1:891_0": "Tatrāti tāsu upamāsu. Bhūtamatthaṁ katvāti na parikappitamatthaṁ, atha kho bhūtaṁ",
  "tika-s0201t1:891_1": "bhūtapubbaṁ atthaṁ katvā. Pātheyyahatthesu gacchantesu pātheyyaṁ, gacchantaṁ viya",
  "tika-s0201t1:891_2": "hotīti vuttaṁ ‘‘gantvā pātheyyaṁ niṭṭhāsī’’ti. Gantvāti vāgamanahetūti attho. Khuppipāsāturatāya",
  "tika-s0201t1:891_3": "ghanacchāyaṁ rukkhaṁ upagantuṁ asamatthā viraḷhacchāyāyaṁ nisīdiṁsu. Na dāni sakkā",
  "tika-s0201t1:891_4": "taṁ mayā kātuṁ atidubbalabhāvato. Parikkhalitagatitaruṇadārako khuppipāsābhibhūto",
  "tika-s0201t1:891_5": "ca, tasmā gacchantoyeva mato.",
  "tika-s0201t1:892_0": "Sajātimaṁsatāyāti (saṁ. ni. ṭī. 2.2.63) samānajātimaṁsatāya, manussamaṁsatāyāti attho.",
  "tika-s0201t1:892_1": "Yaṁ manussamaṁsaṁ, tañhi loke jigucchanīyattā paṭikulaṁ. Tathā hi taṁ viññūhi vajjitaṁ,",
  "tika-s0201t1:892_2": "manussamaṁsesupi ñātimaṁsaṁ ayuttaparibhogatāya paṭikūlaṁ, tatthāpi puttamaṁsaṁ,",
  "tika-s0201t1:892_3": "tatthāpi piyaputtamaṁsaṁ, tatthāpi taruṇamaṁsaṁ, tatthāpi āmakamaṁsaṁ, tatthāpi agorasābhisaṅkhataṁ,",
  "tika-s0201t1:892_4": "tatthāpi aloṇaṁ, tatthāpi adhūpitanti evaṁ heṭṭhimato uttaruttarassa paṭikūlatarabhāvakāraṇatā",
  "tika-s0201t1:892_5": "daṭṭhabbā. Puttamaṁsasadisanti paṭikūlatāupaṭṭhāpanena puttamaṁsasadisaṁ katvā passati.",
  "tika-s0201t1:892_6": "Tattha nikantiṁ pariyādiyatīti ariyamaggena āhāre sāpekkhaṁ khepeti.",
  "tika-s0201t1:893_0": "Sā gāvīti ‘‘seyyathāpi bhikkhave gāvī’’ti (saṁ. ni. 2.63) evaṁ sutte vuttagāvī. Uddāletvāti",
  "tika-s0201t1:893_1": "uppāṭetvā. Nissāya tiṭṭhatīti paṭiccapaccayaṁ katvā pavattati. Dukkhadukkhatādivasena",
  "tika-s0201t1:893_2": "tiṇṇampi vedayitānaṁ dukkhabhāvaṁ sandhāyāha ‘‘vedayitadukkhassā’’ti.",
  "tika-s0201t1:894_0": "Sādhusammatāpi gati vipariṇāmasaṅkhāradukkhatāvasena kilesadukkhavasena ca mahāpariḷāhāyevāti",
  "tika-s0201t1:894_1": "vuttaṁ ‘‘mahāpariḷāhaṭṭhena tayo bhavā’’ti. Yathā upakaḍḍhakā dve purisā, evaṁ kusalākusalavasena",
  "tika-s0201t1:894_2": "dve manosañcetanā. Yathā manosañcetanā na pavattati, tathā paṭipajjanto tattha nikantiṁ",
  "tika-s0201t1:894_3": "pariyādiyatīti veditabbo.",
  "tika-s0201t1:895_0": "Sattisatena hatā eva upamā sattisatahatūpamā, tassaṁ sattisatahatūpamāyaṁ. Taṁ sattisataṁ.",
  "tika-s0201t1:895_1": "Assa purisassa. Patitokāseti purimasattīhi patitappadese. Dukkhassa pamāṇaṁ natthi",
  "tika-s0201t1:895_2": "anekassa aparāparaṁ uppajjanato. Khandhajanananti khandhānaṁ aparāparuppādo, paṭhamābhinibbatti",
  "tika-s0201t1:895_3": "pana paṭisandhi eva. Āgucārī puriso viya paṭisandhiviññāṇaṁ nānappakāradukkhuppādasannissayato,",
  "tika-s0201t1:895_4": "tehi ca dukkhehi upagantabbato. Sampayuttadhammānaṁ pamukhabhāvena pavattiyā ‘‘viññāṇassa",
  "tika-s0201t1:895_5": "dukkhuppādoti vuttā. Tathā hi vuttaṁ ‘‘manopubbaṅgamā dhammā’’ti (dha. pa. 1, 2)",
  "tika-s0201t1:895_6": "yathā viññāṇaṁ āyatiṁ paṭisandhivasena na pavattati, evaṁ karaṇaṁ tattha nikantipariyādānaṁ daṭṭhabbaṁ.",
  "tika-s0201t1:896_0": "Pariññātaṁvatthūti dukkhasaccamāha. Pañcakāmaguṇiko rāgoti pañcakāmaguṇārammaṇo rāgo.",
  "tika-s0201t1:896_1": "Pariññāto hotīti paricchijja jānanena samatikkanto hoti. Rasataṇhāya hi sammadeva",
  "tika-s0201t1:896_2": "vigatāya rūpataṇhādayopi vigatāyeva honti. Tathā ca sati kāmarāgasaṁyojanaṁ samucchinnameva",
  "tika-s0201t1:896_3": "hoti, evaṁ karaṇaṁ tattha nikantipariyādānaṁ daṭṭhabbaṁ. Pariññābhisamaye hi siddhe",
  "tika-s0201t1:896_4": "pahānābhisamayo siddho evāti. Pahīne ca kāmarāgasaṁyojane orambhāgiyasaṁyojanānaṁ",
  "tika-s0201t1:896_5": "lesopi nāvasissatīti dassento āha ‘‘natthi taṁ saṁyojana’’ntiādi. Tena kabaḷīkārāhārapariññā",
  "tika-s0201t1:896_6": "anāgāmitaṁ pāpetīti dasseti. Sesāhārapariññā pana arahattaniṭṭhā evāti dassento ‘‘phasse",
  "tika-s0201t1:896_7": "bhikkhave’’tiādimāha. Tattha tisso taṇhāti kāmataṇhā rūpataṇhā arūpataṇhāti imā tisso taṇhā.",
  "tika-s0201t1:897_0": "‘‘Purimataṇhāsamudayā’’ti saṅkhepato vuttamatthaṁ vitthārato dassetuṁ ‘‘katha’’ntiādi",
  "tika-s0201t1:897_1": "āraddhaṁ. Tattha taṇhāpaccayanibbattāti taṇhāpaccayā nibbattā. Paṭisandhikkhaṇe purimataṇhāsamudayā",
  "tika-s0201t1:897_2": "āhārānaṁ samudayadassaneneva pavattikkhaṇepi upādinnakaāhārasamudayo dassito hotīti",
  "tika-s0201t1:897_3": "taṁ anāmasitvā anupādinnakānaṁ taṇhāsamudayaṁ dassetuṁ ‘‘yasmā panā’’tiādi vuttaṁ.",
  "tika-s0201t1:897_4": "Idhāti imasmiṁ sutte missitvā kathitā avisesitattā. Sahajātataṇhāpaccayanibbattoti",
  "tika-s0201t1:897_5": "ettha sahajātaggahaṇaṁ asahajātataṇhāpaccayanibbattopi anupādinnakaāhāro labbhatīti",
  "tika-s0201t1:897_6": "dassanatthaṁ. So pana asahajātataṇhāpaccayanibbattatāsāmaññenapi yathāvuttaupādinnakāhārena",
  "tika-s0201t1:897_7": "saṁsayaṁ janeyyāti na uddhaṭo, na ca etaṁ kāraṇaṁ ‘‘rāgaṁ upanissāya domanassaṁ uppajjatī’’ti",
  "tika-s0201t1:897_8": "vacanato, taṇhopanissayapaṭighacittasamuṭṭhānāya ca ojāya vasena anupādinnakaāhārassa",
  "tika-s0201t1:897_9": "labbhanato. Kathaṁ pana taṇhā ojāya upanissayapaccayo; na hi paṭṭhāne katthaci rūpassa",
  "tika-s0201t1:897_10": "upanissayapaccayo vutto atthīti. Nāyaṁ virodho ‘‘yasmiṁ sati yaṁ hoti, so tassa upanissayo’’ti",
  "tika-s0201t1:897_11": "suttantanayassa adhippetattā yathāvuttatthasambhavato. Tenevāha ‘‘imissā…pe… taṇhāya nirodhenā’’ti.",
  "tika-s0201t1:898_0": "Kāraṇe sabbaso niruddhe phalampi sabbaso nirujjhatīti āha ‘‘āhāranirodho paññāyatī’’ti.",
  "tika-s0201t1:898_1": "Āhārānaṁ dukkhasaccekadesattā āhāraggahaṇaṁ dukkhasaccaggahaṇameva hotīti āha ‘‘idha",
  "tika-s0201t1:898_2": "cattāripi saccāni sarūpeneva vuttānī’’ti. Saccadesanā dukkhādīnaṁ yāvadeva pariññeyyādibhāvasandassanatthā,",
  "tika-s0201t1:898_3": "tasmā jarāmaraṇādīsu pariññeyyādibhāvo asammohato sallakkhetabboti dassento ‘‘sabbattha",
  "tika-s0201t1:898_4": "asammuyhantena saccāni uddharitabbānī’’ti āha.",
  "tika-s0201t1:899": "Āhāravāravaṇṇanā niṭṭhitā.",
  "tika-s0201t1:900": "Saccavāravaṇṇanā",
  "tika-s0201t1:901": "91.Yena yena pariyāyena byākarotīti yena yena dukkhādijarāmaraṇādipariyāyena ariyasaccāni saṅkhepato ca vitthārato ca katheti. Dukkhanti dukkhasaccaṁ dukkhaṁ, na dukkhamattaṁ.",
  "tika-s0201t1:902": "Saccavāravaṇṇanā niṭṭhitā.",
  "tika-s0201t1:903": "Jarāmaraṇavāravaṇṇanā",
  "tika-s0201t1:904_0": "92.Tesaṁtesanti byāpanicchāvasenāyaṁ niddeso kato, tasmā yathā ‘‘gāmo gāmo ramaṇīyo’’ti",
  "tika-s0201t1:904_1": "vutte ramaṇīyatāya tādisā sabbepi gāmā saṅgahaṁ gacchanti, evaṁ ‘‘tesaṁ tesaṁ sattānaṁ",
  "tika-s0201t1:904_2": "jātī’’ti vutte jātisaṅkhātavikāravasena sabbepi sattā saṅgahaṁ gacchanti. Tenāha",
  "tika-s0201t1:904_3": "‘‘saṅkhepato anekesaṁ sattānaṁ sādhāraṇaniddeso’’ti.",
  "tika-s0201t1:905_0": "Gatijātivasenāti (saṁ. ni. ṭī. 2.1.2) pañcagativasena, tatthāpi ekekāya gatiyā khattiyādibhummadevādihatthiādijātivasena",
  "tika-s0201t1:905_1": "ca. Nikiyyanti sattā ettha, etena vāti nikāyo, gottacaraṇādivibhāgo. Jarāya sabhāvo",
  "tika-s0201t1:905_2": "nāma vayohāni, tasmā jarāti vayohānisaṅkhātassa sabhāvassa niddeso, pākaṭajarāvasena",
  "tika-s0201t1:905_3": "niddeso khaṇḍiccādivasena gahaṇato. Jīraṇameva jīraṇatā, jīrantassa vā ākāro tā-saddena",
  "tika-s0201t1:905_4": "vutto. Tenāha ‘‘ayaṁ ākāraniddeso’’ti. Dantādīnaṁ vasena khaṇḍaṁ jātaṁ etassāti khaṇḍito,",
  "tika-s0201t1:905_5": "puggalo. Tassa bhāvo khaṇḍiccaṁ. Palitaṁ etassa atthīti palito, tassa bhāvo pāliccaṁ.",
  "tika-s0201t1:905_6": "Vali taco etassāti valittaco, tassa bhāvo valittacatā. Ime khaṇḍiccādayo jarā. Vikārānaṁ",
  "tika-s0201t1:905_7": "dassanavasenāti vipattidassanavasena. Vātassāti mahato vātakkhandhassa. Khaṇḍiccādivasena",
  "tika-s0201t1:905_8": "gatamaggo pākaṭo, tasmā khaṇḍiccādiggahaṇaṁ jarāya kiccaniddesoti vuttanti dasseti.",
  "tika-s0201t1:905_9": "Na ca khaṇḍiccādīneva jarāti kalalakālato pabhuti purimarūpānaṁ jarāpattakkhaṇe uppajjamānāni",
  "tika-s0201t1:905_10": "pacchimarūpāni paripakkarūpānurūpāni pariṇatapariṇatāni uppajjantīti anukkamena supariṇatarūpānaṁ",
  "tika-s0201t1:905_11": "paripākakāle uppajjamānāni khaṇḍiccādisabhāvāni uppajjanti, tāni udakādimaggesu tiṇarukkhasaṁbhaggatādayo",
  "tika-s0201t1:905_12": "viya paripākagatamaggasaṅkhātesu paripakkarūpesu uppannāni ‘‘jarāya gato maggo’’icceva vuttāni, na jarāti.",
  "tika-s0201t1:906_0": "Pakatiyāti phalavipaccanapakatiyā, jarāya vā pāpuṇitabbaṁ phalamevapakati, tāya jarā",
  "tika-s0201t1:906_1": "dīpitā. Suppasannānīti suṭṭhu pasannāni. Tameva suppasannataṁ kiccato dassetuṁ ‘‘sukhumampī’’tiādi",
  "tika-s0201t1:906_2": "vuttaṁ. Tikkhavisadatā hi tesaṁ indriyānaṁ suppasannatā. Āluḷitānīti ākulāni. Avisadānīti abyattāni.",
  "tika-s0201t1:907_0": "Kāmaṁ rūpadhammesupi khaṇikajarā durupalakkhitā paṭicchannāva, sā pana yasmā santānavasena",
  "tika-s0201t1:907_1": "pavattiyā paribyattāva hotīti ‘‘pākaṭajarā’’icceva vuttā. Avīci nirantarā jarā avīcijarā",
  "tika-s0201t1:907_2": "sati santāne sattānaṁ anuppabandhato. Tato aññesūti mandadasakādīsu pubbadasakādiparicchedato",
  "tika-s0201t1:907_3": "aññesu yathāvuttesu. Antarantarāti tesu eva vuttappakāresu purimadasakādito pacchimadasakādīnaṁ",
  "tika-s0201t1:907_4": "antarantarā. Vaṇṇavisesādīnanti vaṇṇavisesasaṇṭhānavisesasamphassavisesādīnaṁ.",
  "tika-s0201t1:908_0": "Vacanakavasenāti ka-kārena hi padaṁ vaḍḍhetvā vuttaṁ, tasmā cavanaṁ cutīti vuttaṁ",
  "tika-s0201t1:908_1": "hoti. Taṁ pana ekacatupañcavokārabhavesu cutiyā avisesato gahaṇanti āha ‘‘ekacatupañcakkhandhānaṁ",
  "tika-s0201t1:908_2": "sāmaññavacana’’nti. Cavanakavasenāti vā cavanakassa puggalassa vasenāti attho. Cavanameva",
  "tika-s0201t1:908_3": "cavanatāti āha ‘‘bhāvavacanenā’’ti. Lakkhaṇanidassananti vayasaṅkhātassa lakkhaṇassa",
  "tika-s0201t1:908_4": "nidassanaṁ. Cavantassa vā ākāro tā-saddena vutto ‘‘cavanatā’’ti. Bhijjanaṁ bhedoti",
  "tika-s0201t1:908_5": "vuttaṁ ‘‘cutikkhandhānaṁ bhaṅguppattiparidīpana’’nti. Yathā bhinnassa ghaṭassa kenaci",
  "tika-s0201t1:908_6": "pariyāyena ghanaghaṭabhāvena ṭhānaṁ natthi, evaṁ bhinnānaṁ khandhānanti cavanaṁ antarahitaṁ",
  "tika-s0201t1:908_7": "nāmāti āha ‘‘antaradhānanti…pe… paridīpana’’nti. Yo maccūti vuccati bhedo, yañca",
  "tika-s0201t1:908_8": "maraṇaṁ pāṇacāgo, tadubhayaṁ ekajjhaṁ katvā vuttaṁ ‘‘maccu maraṇa’’nti evaṁ vā ettha",
  "tika-s0201t1:908_9": "attho daṭṭhabbo. Kālassa antakassa kiriyāti yā loke vuccati, sā cuti, maraṇanti attho.",
  "tika-s0201t1:908_10": "Cavanakālo eva vā anatikkamanīyattā visesena kāloti vuttoti tassa kiriyā atthato",
  "tika-s0201t1:908_11": "cutikkhandhānaṁ bhedappattiyeva. ‘‘Cuti cavanatā’’tiādinā pubbe vohāramissakena niddiṭṭhaṁ.",
  "tika-s0201t1:909_0": "Idāni nibbattitaparamatthanayeneva niddesoti dassetuṁ ‘‘paramatthena dīpetu’’nti",
  "tika-s0201t1:909_1": "vuttaṁ. ‘‘Cavanakavasenā’’tiādinā hi puggalavasena ca vohārādhiṭṭhānā saṁvaṇṇanā",
  "tika-s0201t1:909_2": "katā. Na kiñci kaḷevaraṁ nikkhipaki opapātikānaṁ cutikkhandhānaṁ antaradhānamevahoti,",
  "tika-s0201t1:909_3": "tato paraṁ utusamuṭṭhānarūpasantati na pavattati. ‘‘Jātisamudayā’’tiādīsu yaṁ vattabbaṁ,",
  "tika-s0201t1:909_4": "taṁ ‘‘taṇhāsamudayā’’tiādīsu vuttanayaneva sakkā viññātunti na vuttaṁ.",
  "tika-s0201t1:910": "Jarāmaraṇavāravaṇṇanā niṭṭhitā.",
  "tika-s0201t1:911": "Jātivāravaṇṇanā",
  "tika-s0201t1:912_0": "93.Jāyanaṭṭhenātiādi āyatanavasena yonivasena ca dvīhi dvīhi padehi sabbasatte pariyādiyitvā",
  "tika-s0201t1:912_1": "jātiṁ dassetuṁ vuttaṁ. Sammohavinodaniyaṁ (vibha. aṭṭha. 191) pana ‘‘jāyamānakavasena",
  "tika-s0201t1:912_2": "jāti, sañjāyanavasena sañjātī’’ti vuttattā tattha ekekeneva padena sabbasatte pariyādiyitvā",
  "tika-s0201t1:912_3": "jātiṁ dassetīti daṭṭhabbaṁ. Sampuṇṇā jāti sañjātīti katvā ‘‘sā paripuṇṇāyatanavasena",
  "tika-s0201t1:912_4": "yuttā’’ti vuttaṁ. Eteneva kevalaṁ jātisaddena vuttāya jātiyā aparipuṇṇāyatanatā daṭṭhabbā.",
  "tika-s0201t1:912_5": "Abhibyattā nibbatti abhinibbatti, pākaṭā nibbattīti attho. ‘‘Tesaṁ tesaṁ sattānaṁ…pe…",
  "tika-s0201t1:912_6": "abhinibbattī’’ti sattavasena pavattattā vohāradesanā.",
  "tika-s0201t1:913_0": "Tatratatrāti ettha catuvokārabhave dvinnaṁ, ekavokārabhave dvinnaṁ, sesarūpadhātuyaṁ",
  "tika-s0201t1:913_1": "paṭisandhikkhaṇe uppajjamānānaṁ pañcannaṁ, kāmadhātuyaṁ vikalāvikalindriyavasena",
  "tika-s0201t1:913_2": "sattannaṁ navannaṁ dasannaṁ, puna dasannaṁ, ekādasannañca āyatanānaṁ vasena saṅgaho",
  "tika-s0201t1:913_3": "veditabbo. Yadipi cutikkhandhā anantarānaṁ paṭisandhikadhammānaṁ anantarādinā paccayā",
  "tika-s0201t1:913_4": "honti, ye pana samudayā ajanakā, te ettha upapattibhavoti adhippetā. Janako eva bhavoti",
  "tika-s0201t1:913_5": "adhippetoti dassento ‘‘jātiyā paccayabhūto kammabhavo veditabbo’’ti āha.",
  "tika-s0201t1:914": "Jātivāravaṇṇanā niṭṭhitā.",
  "tika-s0201t1:915": "Bhavavāravaṇṇanā",
  "tika-s0201t1:916_0": "94. Bhāvanabhavanaṭṭhena bhavo duvidho. Tattha kammabhavo ‘‘bhavati etasmā upapattibhavo’’ti",
  "tika-s0201t1:916_1": "bhāvanaṭṭhena bhavo. Aṭṭhakathāyaṁ pana upapattibhavaṁ ‘‘bhavatīti bhavo’’ti vatvā",
  "tika-s0201t1:916_2": "tassa kāraṇattā kammaṁ phalūpacārena bhavoti ayamattho vutto, ubhayatthāpi upapattibhavahetubhāvanettha",
  "tika-s0201t1:916_3": "kammassa kammabhavapariyāyoti dassitaṁ hoti. Sabbathāpīti bhāvanabhavanakusalākusalaupapattisampattibhavahīnapaṇītādinā",
  "tika-s0201t1:916_4": "sabbappakārenapi. Kāmabhavoti vuttaṁ kāmataṇhāhetukato kāmataṇhāya ārammaṇabhāvato",
  "tika-s0201t1:916_5": "ca. Rūpabhavūpagakammaṁ rūpabhavo, tathā arūpabhavūpagakammaṁ arūpabhavo, taṁtaṁnibbattakkhandhā",
  "tika-s0201t1:916_6": "rūpārūpupattibhavā, rūpārūpabhavabhāvo pana tesaṁ ‘‘kāmabhavo’’ti ettha vuttanayeneva veditabbo.",
  "tika-s0201t1:917": "Bhavavāravaṇṇanā niṭṭhitā.",
  "tika-s0201t1:918": "Upādānavāravaṇṇanā",
  "tika-s0201t1:919_0": "95.Upādānanti catubbidhampi upādānaṁ. Yathā hi kāmassādavasena, bhavassādavasena",
  "tika-s0201t1:919_1": "vā taṁtaṁsugatibhavūpagaṁ kammaṁ karontassa kāmupādānaṁ, evaṁ ucchedādimicchābhinivesavasenāti",
  "tika-s0201t1:919_2": "cattāripi upādānāni yathārahaṁ tassa tassa kusalakammabhavassa upanissayavaseneva",
  "tika-s0201t1:919_3": "paccayā honti, akusalakammabhavassa asahajātassa anantarassa upanissayavasenapi ārammaṇavasenapi",
  "tika-s0201t1:919_4": ". Sahajātassa kāmupādānaṁ sahajāta-aññamañña-nissaya-sampayutta-atthi-avigata-hetu-vasena",
  "tika-s0201t1:919_5": "sattadhā, sesaupādānāni tattha hetupaccayabhāvaṁ pahāya maggapaccayaṁ pakkhipitvā",
  "tika-s0201t1:919_6": "sattadhāva paccayā honti. Anantarassa pana anantarasamanantaraanantarūpanissayanatthivigatāsevanavasena",
  "tika-s0201t1:919_7": "paccayā honti. Tassidampi sahajātādīti ādi-saddena saṅgahitanti daṭṭhabbaṁ. Vatthukāmaṁ",
  "tika-s0201t1:919_8": "upādiyati cittaṁ, puggalo vā etenāti attho. Tanti vatthukāmaṁ. Kāmetīti kāmo ca so",
  "tika-s0201t1:919_9": "upādiyatīti upādānañcāti yojanā. Vuttanayenāti abhidhamme vuttanayena.",
  "tika-s0201t1:920_0": "Sassato attāti idaṁ purimadiṭṭhiṁ upādiyamānaṁ uttaradiṭṭhiṁ nidassetuṁ vuttaṁ. Yathā",
  "tika-s0201t1:920_1": "esā diṭṭhi daḷhīkaraṇavasena purimaṁ purimaṁ uttarā uttarā upādiyati, evaṁ ‘‘natthi",
  "tika-s0201t1:920_2": "dinna’’ntiādikāpīti. Attaggahaṇaṁ pana attavādupādānanti nayidaṁ diṭṭhupādānadassananti",
  "tika-s0201t1:920_3": "daṭṭhabbaṁ. Loko cāti attaggahaṇavinimuttagahaṇaṁ diṭṭhupādānabhūtaṁ idha purimadiṭṭhiuttaradiṭṭhivacanehi",
  "tika-s0201t1:920_4": "vuttanti veditabbaṁ. Sabbadiṭṭhigatassa ‘‘diṭṭhupādāna’’nti etaṁ adhivacanaṁ ‘‘sabbāpi",
  "tika-s0201t1:920_5": "diṭṭhi diṭṭhupādāna’’nti vacanato.",
  "tika-s0201t1:921_0": "Sīlabbataṁ upādiyantīti sīlabbataṁ ‘‘suddhimaggo’’ti upādiyanti. Etena micchābhinivesena.",
  "tika-s0201t1:921_1": "Sayaṁ vā taṁ micchābhinivesasahagataṁ. Sīlabbatasahacaraṇato sīlabbatañca taṁ daḷhaggāhabhāvato",
  "tika-s0201t1:921_2": "upādānañcāti sīlabbatupādānaṁ. Evaṁ suddhīti abhinivesatoti evaṁ gosīlagovatādicaraṇena",
  "tika-s0201t1:921_3": "saṁsārasuddhīti abhinivesabhāvato. Etena taṁ sahacaraṇato abhinivesassa taṁsaddārahataṁ dasseti.",
  "tika-s0201t1:922": "Vadantīti ‘‘atthi me attā’’tiādinā voharanti. Etena diṭṭhigatena. Attavādamattamevāti attāti vācāmattameva. Etena vācāvatthumattametaṁ, yadidaṁ bāhirakaparikappito attāti dasseti.",
  "tika-s0201t1:923_0": "Taṇhākāmupādānassāti ettha ‘‘tattha katamaṁ kāmupādānaṁ? Yo kāmesu kāmacchando kāmarāgo",
  "tika-s0201t1:923_1": "kāmanandī kāmataṇhā kāmasneho kāmapariḷāho kāmamucchā kāmajjhosānaṁ. Idaṁ vuccati",
  "tika-s0201t1:923_2": "kāmupādāna’’nti vacanato taṇhādaḷhattaṁ kāmupādānaṁ. Taṇhādaḷhattanti ca purimataṇhāupanissayapaccayato",
  "tika-s0201t1:923_3": "daḷhabhūtā uttarataṇhā eva. Keci panāhu –",
  "tika-s0201t1:924_0": "‘‘Appattavisayapatthanā taṇhā andhakāre corassahatthappasāraṇaṁ viya, sampattavisayaggahaṇaṁ",
  "tika-s0201t1:924_1": "upādānaṁ tasseva bhaṇḍaggahaṇaṁ viyā’’ti. Appicchasantuṭṭhipaṭipakkhā ete dhammā",
  "tika-s0201t1:924_2": "pariyesanārakkhadukkhamūlāni, tasmā vuttalakkhaṇā taṇhā vuttalakkhaṇasseva upādānassa",
  "tika-s0201t1:924_3": "anānantarassa upanissayavasena paccayo, ārammaṇādivasenapi paccayo hotiyeva, anantarādīnaṁ",
  "tika-s0201t1:924_4": "pana anantarādivasena paccayo. Sabbassapi hi lobhassa taṇhāpariyāyopi kāmupādānapariyāyopi",
  "tika-s0201t1:924_5": "labbhatevāti. Avasesānanti diṭṭhupādānādīnaṁ. Sahajātādivasenāti sahajātānaṁ sahajātādivasena,",
  "tika-s0201t1:924_6": "asahajātānaṁ anantaraupanissayādivasenāti sabbaṁ heṭṭhā vuttanayeneva veditabbaṁ.",
  "tika-s0201t1:925": "Upādānavāravaṇṇanā niṭṭhitā.",
  "tika-s0201t1:926": "Taṇhāvāravaṇṇanā",
  "tika-s0201t1:927_0": "96. ‘‘Cakkhusamphasso’’tiādi phassassa mātito nāmaṁ viya puttassa vatthuto tassa",
  "tika-s0201t1:927_1": "nissayabhāvena uppattihetuttā, ārammaṇaṁ pana kevalaṁ uppattihetūti vuttaṁ ‘‘seṭṭhi…pe…",
  "tika-s0201t1:927_2": "nāma’’nti. Kāmarāgabhāvenāti vatthukāmassa rajjanavasena. Rūpaṁ assādentīti rupārammaṇaṁ",
  "tika-s0201t1:927_3": "taṇhābhinandanāvasena abhiramamānā eva assādentī. Niccantiādinā diṭṭhābhinandanāmukhena",
  "tika-s0201t1:927_4": "rūpaṁ abhiramantī. Pecca na bhavissatīti bhijjitvā na hoti puna anuppajjanato. Tathā",
  "tika-s0201t1:927_5": "saddakaṇhādayopīti yathā rūpataṇhā kāmarāgabhāvena sassatarāgavasena ucchedarāgavasenāti",
  "tika-s0201t1:927_6": "ca pavattiyā tisso taṇhā, tathā saddataṇhā gandharasaphoṭṭhabbadhammataṇhāpi. Taṇhāvicaritānīti",
  "tika-s0201t1:927_7": "taṇhāsamudācārā, samudācāravasena pavattataṇhāti attho.",
  "tika-s0201t1:928_0": "Ajjhattikassupādāyāti (vibha. aṭṭha. 973; saṁ. ni. ṭī. 2.2.2) ajjhattikaṁ khandhapañcakaṁ",
  "tika-s0201t1:928_1": "upādāya. Upayogatthe hi idaṁ sāmivacanaṁ. Asmīti hotīti yadetaṁ ajjhattaṁ khandhapañcakaṁ",
  "tika-s0201t1:928_2": "upādāya taṇhāmānadiṭṭhivasena samūhagāhato asmīti evaṁ hoti, tasmiṁ satīti attho.",
  "tika-s0201t1:928_3": "Itthasmīti hotīti khattiyādīsu ‘‘idaṁpakāro aha’’nti evaṁ taṇhāmānadiṭṭhivasena hotīti",
  "tika-s0201t1:928_4": "idamettha anupanidhāya gahaṇaṁ. Evamādināti ādi-saddena ‘‘evaṁsmīti, aññathāsmīti,",
  "tika-s0201t1:928_5": "bhavissanti, itthaṁ bhavissanti, evaṁ bhavissanti, aññathā bhavissanti, asasmīti,",
  "tika-s0201t1:928_6": "satasmīti, siyanti, itthaṁ siyanti, evaṁ siyanti, aññathā siyanti, apāhaṁ siyanti,",
  "tika-s0201t1:928_7": "apāhaṁ itthaṁ siyanti, apāhaṁ evaṁ siyanti, apāhaṁ aññathā siya’’nti (vibha. 973)",
  "tika-s0201t1:928_8": "imesaṁ taṇhāvicaritānaṁ gahaṇaṁ. Tattha evaṁsmīti idaṁ samato upanidhāya gahaṇaṁ,",
  "tika-s0201t1:928_9": "yathā ayaṁ khattiyo, yathā ayaṁ brāhmaṇo, evaṁ ahampīti attho. Aññathāsmīti idaṁ",
  "tika-s0201t1:928_10": "asamaṇo upanidhāya gahaṇaṁ, yathā ayaṁ khattiyo, yathā ayaṁ brāhmaṇo, tato aññathā",
  "tika-s0201t1:928_11": "ahaṁ hīno vā adhiko vāti attho. Iti imāni pubbe vuttāni dveti etāni paccuppannavasena",
  "tika-s0201t1:928_12": "cattāri taṇhāvicaritāni. Bhavissantiādīni pana cattāri anāgatavasena vuttāni. Tesaṁ",
  "tika-s0201t1:928_13": "purimacatukke vuttanayeneva attho veditabbo. Asasmīti asatīti asaṁ. Niccassetaṁ adhivacanaṁ,",
  "tika-s0201t1:928_14": "tasmā sassato asmīti attho. Satasmīti sīdatīti sataṁ. Aniccassetaṁ adhivacanaṁ, tasmā",
  "tika-s0201t1:928_15": "asassato asmīti attho. Iti imāni dve sassatucchedavasena vuttāni. Ito parāni siyantiādīni",
  "tika-s0201t1:928_16": "cattāri saṁsayaparivitakkavasena vuttāni, tāni purimacatukke vuttanayena atthato",
  "tika-s0201t1:928_17": "veditabbāni. Apāhaṁ siyantiādīni cattāri ‘‘api nāmāhaṁ bhaveyya’’nti evaṁ patthanākappanavasena",
  "tika-s0201t1:928_18": "vuttāni, tāni purimacatukke vuttanayeneva veditabbāni.",
  "tika-s0201t1:929_0": "Ettha ca sassatucchedavasena vuttā dve diṭṭhisīsā nāma, asmi, bhavissaṁ, siyaṁ, apāhaṁ",
  "tika-s0201t1:929_1": "siyanti ete pana cattāro suddhasīsā eva, ‘‘itthasmī’’tiādayo tayo tayoti dvādasa",
  "tika-s0201t1:929_2": "sīsamūlakā nāma. Evametāni dve diṭṭhisīsā, cattāro suddhasīsā, dvādasa sīsamūlakāti",
  "tika-s0201t1:929_3": "ajjhattikassupādāya aṭṭhārassa taṇhāvicaritāni veditabbāni.",
  "tika-s0201t1:930_0": "Bāhirassupādāyāti bāhiraṁ khandhapañcakaṁ upādāya. Idampi hi upayogatthe sāmivacanaṁ.",
  "tika-s0201t1:930_1": "Imināti iminā rupena vā…pe… viññāṇena vāti evaṁ rūpādīsu ekameva ‘‘aha’’nti, itaraṁ",
  "tika-s0201t1:930_2": "kiñcanapalibodhabhāvena gahetvā taṇhādivasena ‘‘asmī’’ti abhinivisati, ‘‘iminā’’ti",
  "tika-s0201t1:930_3": "ayamettha viseso. Asmīti iminā khaggena vā chattena vā abhisekena vā ‘‘khattiyohamasmī’’ti",
  "tika-s0201t1:930_4": "abhinivisati. Bāhirarūpādinissitānīti bāhirāni parasantatipariyāpannāni rūpavedanādīni",
  "tika-s0201t1:930_5": "nissitāni. Aṭṭhārasāti iminā ‘‘asmī’’tiādinayappavattāni aṭṭhārasa, tāni pubbe vuttanayeneva",
  "tika-s0201t1:930_6": "veditabbāni. ‘‘Iminā’’ti hi ayamevettha viseso, tasmā ‘‘dve diṭṭhisīsā’’tiādinā vuttanayeneva",
  "tika-s0201t1:930_7": "niddhāretvā veditabbā. Ubhayaṁ pana ekajjhaṁ katvā āha ‘‘chattiṁsā’’ti.",
  "tika-s0201t1:931_0": "Niddesatthenāti ‘‘chayime āvuso taṇhākāyā’’tiādiniddesapāḷiyā atthavacanena. Niddesavitthārāti",
  "tika-s0201t1:931_1": "tassa ca niddesassa aṭṭhasatataṇhāvicaritavasena vitthārena. Vitthārassa ca puna",
  "tika-s0201t1:931_2": "saṅgahatoti dvīhi ākārehi vitthāritassa aṭṭhārasataṇhāvicaritapabhedassa chaḷeva",
  "tika-s0201t1:931_3": "tissoyevāti ca puna saṅgahaṇato ca.",
  "tika-s0201t1:932_0": "Vipākavedanā adhippetā visesato attānaṁ assādetabbato. Tameva hissā assādetabbataṁ",
  "tika-s0201t1:932_1": "pakāsetuṁ ‘‘katha’’ntiādi vuttaṁ. Assādanenāti abhiratiyā. Mamāyantāti dhanāyantā.",
  "tika-s0201t1:932_2": "Cittakārādīnanti ādi-saddena iṭṭhavaṇṇārammaṇadāyakānaṁ saṅgaho. Sippasandassanakādīnanti",
  "tika-s0201t1:932_3": "ādi-saddena vejjādīnaṁ saṅgaho. Vejjā hi rasāyatanojāvasena tadupatthambhitavasena",
  "tika-s0201t1:932_4": "ca dhammārammaṇassa dāyakā. Svāyaṁ ādi-saddo ‘‘vīṇāvādakādī’’tiādinā paccekañca yojetabbo,",
  "tika-s0201t1:932_5": "puttaṁ mamāyantāti puttaṁ sampiyāyantā. Putto viya cettha vedanā daṭṭhabbā, sappāyasappikhīrādīni",
  "tika-s0201t1:932_6": "viya vedanāya paccayabhūtāni iṭṭharūpādiārammaṇāni, dhāti viya rūpādichaḷārammaṇadāyakā",
  "tika-s0201t1:932_7": "cittakārādayo daṭṭhabbā.",
  "tika-s0201t1:933": "Taṇhāvāravaṇṇanā niṭṭhitā.",
  "tika-s0201t1:934": "Vedanāvāravaṇṇanā",
  "tika-s0201t1:935_0": "97. Cakkhusamphassajā eva vedanā atītādibhedabhinnā rāsivasena ekajjhaṁ gahetvā eko",
  "tika-s0201t1:935_1": "vedanākāyo yathā vedanākkhandho, evaṁ sotasamphassajādikāti pāḷiyaṁ ‘‘chayime āvuso",
  "tika-s0201t1:935_2": "vedanākāyā’’ti vuttanti āha ‘‘vedanākāyāti vedanāsamūhā’’ti. Cakkhusamphassato jātā",
  "tika-s0201t1:935_3": "cakkhusamphassajā vedanā. Sā pana upādinnāpi anupādinnāpi, tadubhayassapi saṅgaṇhantena",
  "tika-s0201t1:935_4": "atthavaṇṇanāya katattā āha ‘‘ayaṁ tāvettha sabbasaṅgāhikakathā’’ti. Idāni ‘‘vipākavidhi",
  "tika-s0201t1:935_5": "aya’’nti upādinnayeva gaṇhanto ‘‘vipākavasenā’’tiādimāha. Manodvāre manoviññāṇadhātusampayuttāti",
  "tika-s0201t1:935_6": "tadārammaṇamanoviññāṇadhātusampayuttā.",
  "tika-s0201t1:936_0": "Avasesānanti sampaṭicchanādivedanānaṁ. Upanissayādīti ādi-saddena anantarādīnaṁ saṅgaho",
  "tika-s0201t1:936_1": "daṭṭhabbo. Anantarānañhi anantarādivasena, itaresaṁ upanissayavasena phasso paccayo",
  "tika-s0201t1:936_2": "hoti, manodvāre pana tadārammaṇavedanānaṁ manosamphasso upanissayavasena paccayo.",
  "tika-s0201t1:936_3": "Advārikānanti dvārarahitānaṁ. Na hi paṭisandhiādivedanānaṁ kiñci dvāraṁ atthi. Sahajātamanosamphassasamudayāti",
  "tika-s0201t1:936_4": "etenassa tāsaṁ sahajātakoṭiyā paccayabhāvamāha.",
  "tika-s0201t1:937": "Vedanāvāravaṇṇanā niṭṭhitā.",
  "tika-s0201t1:938": "Phassavāravaṇṇanā",
  "tika-s0201t1:939_0": "98. Cakkhuṁ nissāya uppanno samphasso cakkhusamphasso. Pañcavatthukāti cakkhādipañcavatthukā",
  "tika-s0201t1:939_1": "cakkhādipañcavatthusannissayā. ‘‘Upādinnakakathā esā’’ti bāvīsatiggahaṇaṁ, pavattikathābhāvato",
  "tika-s0201t1:939_2": "lokiyaggahaṇaṁ. Vipākamanasampayuttaphassāti vipākamanoviññāṇasampayuttā phassā.",
  "tika-s0201t1:939_3": "Paccayuppannena viya paccayenapi upādinnakeneva bhavitabbanti ‘‘channaṁ cakkhādīnaṁ",
  "tika-s0201t1:939_4": "āyatanāna’’nti vuttaṁ.",
  "tika-s0201t1:940": "Phassavāravaṇṇanā niṭṭhitā.",
  "tika-s0201t1:941": "Saḷāyatanavāravaṇṇanā",
  "tika-s0201t1:942_0": "99. Nidassanamattañcetaṁ, tasmā yathā ettha arūpalokāpekkhāya chaṭṭhāyatanañca saḷāyatanañca",
  "tika-s0201t1:942_1": "saḷāyatananti ekaseso icchitabbo, evaṁ yesaṁ paccayuppanno upādinno, paccayo pana",
  "tika-s0201t1:942_2": "anupādinnotipi icchitabbo. Tesaṁ matena bāhirāyatanavasenapi ekaseso veditabbo ‘‘chaṭṭhāyatanañca",
  "tika-s0201t1:942_3": "saḷāyatanañca saḷāyatanañca saḷāyatana’’nti. Visuddhimaggopi imassa āgamassa atthasaṁvaṇṇanāti",
  "tika-s0201t1:942_4": "āha ‘‘visuddhimagge…pe… vuttanayamevā’’ti. Esa nayo aññatthāpi visuddhimaggaggahaṇe.",
  "tika-s0201t1:943": "Saḷāyatanavāravaṇṇanā niṭṭhitā.",
  "tika-s0201t1:944": "Nāmarūpavāravaṇṇanā",
  "tika-s0201t1:945_0": "100.Namanalakkhaṇanti ārammaṇābhimukhaṁ namanasabhāvaṁ tena vinā apavattanato. Ruppanaṁ",
  "tika-s0201t1:945_1": "sītādivirodhipaccayasannipāte visadisuppatti. Ime pana tayotiādinā sabbacittuppādasādhāraṇavaseneva",
  "tika-s0201t1:945_2": "taṁsaṅkhārakkhandhaggahaṇaṁ, tasmā ye yattha asādhāraṇā, tepi atthato gahitāyevāti dasseti.",
  "tika-s0201t1:946_0": "Upādiyitvāti paccaye katvā. Paccayakaraṇameva hi paccayuppannassa paccayabhūtadhammānaṁ",
  "tika-s0201t1:946_1": "upādiyanaṁ. Samūhasambandhe sāmivacanaṁ etanti ‘‘samūhatthe etaṁ sāmivacana’’nti",
  "tika-s0201t1:946_2": "vuttaṁ tena vinā sambandhassa abhāvato. Tenāti tasmā. Taṁ sabbampīti taṁ bhūtupādāyapabhedaṁ",
  "tika-s0201t1:946_3": "sabbampi sattavīsatividhaṁ. Yassa nāmassāti catuvokārabhave nāmassa. Viññāṇampi tappariyāpannameva",
  "tika-s0201t1:946_4": "veditabbaṁ. Rūpassāti ekavokārabhave rūpassa. Viññāṇaṁ pana pañcavokārabhave saṅkhāraviññāṇameva.",
  "tika-s0201t1:946_5": "Yassa pañcavokārabhave nāmarūpassa. Tassa vasenāti sahajātassa sahajātādivasena,",
  "tika-s0201t1:946_6": "anantarassa anantarādivasena, itarassa upanissayādivasena tassa nāmassa yathārahaṁ",
  "tika-s0201t1:946_7": "tassa tassa viññāṇassa paccayabhāvo veditabbo.",
  "tika-s0201t1:947": "Nāmarūpavāravaṇṇanā niṭṭhitā.",
  "tika-s0201t1:948": "Viññāṇavāravaṇṇanā",
  "tika-s0201t1:949_0": "101.Tebhūmakavipākaggahaṇe kāraṇaṁ heṭṭhā vuttameva. Saṅkhāro yassa viññāṇassāti",
  "tika-s0201t1:949_1": "ettha aṭṭhavidhopi kāmāvacarapuññābhisaṅkhāro soḷasavidhassa kāmāvacaravipākaviññāṇassa,",
  "tika-s0201t1:949_2": "pañcavidhopi rūpāvacarapuññābhisaṅkhāro pañcavidhassa rūpāvacaravipākaviññāṇassa,",
  "tika-s0201t1:949_3": "dvādasavidhopi apuññābhisaṅkhāro sattavidhassa akusalavipākaviññāṇassa, catubbidhopi",
  "tika-s0201t1:949_4": "āneñjābhisaṅkāro catubbidhassa arūpāvacaravipākaviññāṇassa yathārahaṁ paṭisandhipavattīsu",
  "tika-s0201t1:949_5": "kammapaccayena ceva upanissayapaccayena ca paccayo hoti. Ayamettha saṅkhepo, vitthāro",
  "tika-s0201t1:949_6": "pana visuddhimagge (visuddhi. 2.620) vuttanayena veditabbo.",
  "tika-s0201t1:950": "Viññāṇavāravaṇṇanā niṭṭhitā.",
  "tika-s0201t1:951": "Saṅkhāravāravaṇṇanā",
  "tika-s0201t1:952_0": "102.Abhisaṅkharaṇalakkhaṇoti abhisañcetayitasabhāvo, āyūhanalakkhaṇoti attho. Copanavasenāti",
  "tika-s0201t1:952_1": "kāyaviññattisaṅkhātacopanavasena. Tena pañcadvārikacetanā paṭikkhipati. Vacanabhedavasenāti",
  "tika-s0201t1:952_2": "vācānicchāraṇavasena. Vacīviññattisamuṭṭhāpanavasenāti attho. Yathāvuttā vīsati,",
  "tika-s0201t1:952_3": "nava mahaggatakusalacetanā cāti ekūnatiṁsa manosañcetanā. ‘‘Kusalānaṁ upanissayavasenā’’ti",
  "tika-s0201t1:952_4": "vuttaṁ, ekaccānaṁ ārammaṇavasenapīti vattabbaṁ. Sahajātādivasenāti sahajāta-aññamañña-nissaya-sampayutta-atthi-avigatahetuvasena,",
  "tika-s0201t1:952_5": "anantarānaṁ anantarasamanantaraanantarūpanissayanatthivigatāsevanasena paccayo. Api-saddena",
  "tika-s0201t1:952_6": "upanissayaṁ saṅgaṇhāti.",
  "tika-s0201t1:953": "Saṅkhāravāravaṇṇanā niṭṭhitā.",
  "tika-s0201t1:954": "Avijjāvāravaṇṇanā",
  "tika-s0201t1:955_0": "103.‘‘Dukkhasacceaññāṇa’’nti saṅkhepato vuttamatthaṁ vivarituṁ ‘‘tatthā’’tiādi āraddhaṁ.",
  "tika-s0201t1:955_1": "Tanti aññāṇaṁ. Satipi pahātabbatte pariññeyyattavasena antogadhaṁ. Dukkhasaccañcassāti",
  "tika-s0201t1:955_2": "vatthusaṅkhātaṁ sampayuttakhandhasaṅkhātañca dukkhasaccaṁ assa aññāṇassa. Taṁ hissa",
  "tika-s0201t1:955_3": "nissayapaccayo hoti. Tassāti dukkhasaccassa. Yāthāvalakkhaṇapaṭivedhanivāraṇenāti",
  "tika-s0201t1:955_4": "saṅkhataaviparītasabhāvapaṭivijjhanassa nivāraṇena. Etenassa pariññābhisamayasaṅkhātassa",
  "tika-s0201t1:955_5": "ariyamaggapaṭivedhassa vibandhakabhāvamāha. Ñāṇappavattiyāti ‘‘idaṁ dukkhaṁ, ettakaṁ",
  "tika-s0201t1:955_6": "dukkha’’nti anubujjhanākārāya pubbabhāgañāṇappavattiyā. Etthāti dukkhasacce. Appadānenāti",
  "tika-s0201t1:955_7": "avissajjanena. Etenassā anubodhañāṇassapi vibandhakatamāha.",
  "tika-s0201t1:956_0": "Tīhi kāraṇehi veditabbaṁ antogadhābhāvato. Idha sampayuttakhandhavaseneva vatthuto",
  "tika-s0201t1:956_1": "samudaye aññāṇaṁ daṭṭhabbaṁ. Ekenevāti itaraṁ kāraṇattayaṁ paṭikkhipati. Yadipi aññāṇaṁ",
  "tika-s0201t1:956_2": "nirodhamagge ārammaṇaṁ na karoti, kuto tadantogadhatabbatthutā, te pana jānitukāmassa",
  "tika-s0201t1:956_3": "tappaṭicchādanavasena anirodhamaggesu nirodhamaggaggāhahetutāvasena ca pavattamānaṁ",
  "tika-s0201t1:956_4": "‘‘nirodhe paṭipadāyañca aññāṇa’’nti vuccati. Tenāha ‘‘paṭicchādanato’’tiādi. Tassattho",
  "tika-s0201t1:956_5": "vuttoyeva. Gambhīrattāti sabhāveneva gambhīrattā. Agādhaapatiṭṭhābhāvena taṁvisayassa",
  "tika-s0201t1:956_6": "ñāṇassa uppādetuṁ asakkuṇeyyattā duddasaṁ. Purimaṁpana saccadvayaṁ. Vañcanīyaṭṭhenāti",
  "tika-s0201t1:956_7": "vañcakabhāvena ayāthāvabhāvena upaṭṭhānato duddasattā gambhīraṁ, na sabhāvato, tasmā",
  "tika-s0201t1:956_8": "taṁvisayaṁ aññāṇaṁ uppajjati. Tatthāti tasmiṁ purimasaccadvaye aniccādisabhāvalakkhaṇassa",
  "tika-s0201t1:956_9": "duddasattā eva niccādivipallāsavasena pavattati aññāṇanti ānetvā sambandhitabbaṁ.",
  "tika-s0201t1:957_0": "Idāni niddesavibhāgenapi avijjāya saccesu pavattivibhāgaṁ dassetuṁ ‘‘apicā’’tiādi",
  "tika-s0201t1:957_1": "vuttaṁ. Tattha dukkheti ettakena bhummaniddesena. Saṅgahatoti pariññeyyatāya dukkhena",
  "tika-s0201t1:957_2": "saṅgahetabbato. Tena niddhāraṇatthaṁ dasseti. Dukkhasmiñhi avijjā niddhārīyati, na",
  "tika-s0201t1:957_3": "aññasmiṁ. Vatthutoti ādhāratthaṁ. Dukkhasannissayā hi avijjā. Ārammaṇatoti visayatthaṁ",
  "tika-s0201t1:957_4": "taṁ ārabbha pavattanato. Kiccatoti byāpanatthaṁ chādanavasena taṁ byāpetvā pavattanato.",
  "tika-s0201t1:957_5": "Iminā nayena sesesupi attho veditabbo. Avisesatoti visesābhāvato, vuttanayena dukkhādīsu",
  "tika-s0201t1:957_6": "pavattiākāravisesaṁ aggahetvāti attho. Sabhāvatoti sarasalakkhaṇato. Catunnampi saccānaṁ",
  "tika-s0201t1:957_7": "ajānanasabhāvā hi avijjā. Kāmarāgabhavarāgā kāmāsavabhavāsavāti āha ‘‘sahajātādivasenā’’ti.",
  "tika-s0201t1:957_8": "Nanu avijjā eva avijjāsavo, so kathaṁ avijjāya paccayoti āha ‘‘pubbuppannā’’tiādi.",
  "tika-s0201t1:958": "Avijjāvāravaṇṇanā niṭṭhitā.",
  "tika-s0201t1:959": "Āsavavāravaṇṇanā",
  "tika-s0201t1:960_0": "104.Āsavavāre āsava-saddattho āsavavicāro ca heṭṭhā vuttoyeva. Kasmā panāyaṁ vāro",
  "tika-s0201t1:960_1": "vutto, nanu avijjādikāva paṭiccasamuppādadesanāti codanaṁ sandhāya ‘‘ayaṁ vāro’’tiādi",
  "tika-s0201t1:960_2": "āraddhaṁ. Paṭiccasamuppādapadesūti paṭiccasamuppādakoṭṭhāsesu. Dvādasakoṭṭhāsā hi",
  "tika-s0201t1:960_3": "satthu paṭiccasamuppādadesanā. Tassāpi paccayadassanavasenāti nāyaṁ kāpilānaṁ mūlapakati",
  "tika-s0201t1:960_4": "viya appaccayā, atha kho sappaccayāti avijjāyapi paccayadassanavasena. Āsavasamudayenāti",
  "tika-s0201t1:960_5": "atītabhave āsavānaṁ samudayena etarahi avijjāya samudayo, etarahi avijjāya samudayena",
  "tika-s0201t1:960_6": "anāgate āsavasamudayoti evaṁ āsavāvijjānaṁ paccayapaccayuppannakabhāvena aparāparaṁ",
  "tika-s0201t1:960_7": "pavattamānaṁ ādikoṭiabhāveneva tannimittassa saṁsārassa ādikoṭiabhāvato anamataggatāsiddhi veditabbā.",
  "tika-s0201t1:961_0": "Dvattiṁsaṭhānānīti dvattiṁsa saccappaṭivedhakāraṇāni, dvattiṁsa vā catusaccakammaṭṭhānāni.",
  "tika-s0201t1:961_1": "Imamhā sammādiṭṭhisuttāti yāya ariyasāvako sammādiṭṭhi nāma hoti, sā ariyā sammādiṭṭhi",
  "tika-s0201t1:961_2": "ettha vuttāti sammādiṭṭhisuttaṁ, ito sammādiṭṭhisuttato.",
  "tika-s0201t1:962": "Catusaccapariyāyehīti catusaccādhigamakāraṇehi. Arahattapariyāyehīti ‘‘so sabbaso rāgānusayaṁ pahāyā’’tiādinā arahattādhigamakāraṇehi. Tenāha ‘‘catusaṭṭhiyā kāraṇehī’’ti.",
  "tika-s0201t1:963": "Āsavavāravaṇṇanā niṭṭhitā.",
  "tika-s0201t1:964": "Sammādiṭṭhisuttavaṇṇanāya līnatthappakāsanā samattā.",
  "tika-s0201t1:965": "10. Satipaṭṭhānasuttavaṇṇanā",
  "tika-s0201t1:966_0": "105.Jānapadinoti (dī. ni. ṭī. 2.95) janapadavanto, janapadassa vā issarā rājakumārā.",
  "tika-s0201t1:966_1": "Gottavasena kurū nāma. Tesaṁ nivāso yadi eko janapado, kathaṁ bahuvacananti āha ‘‘ruḷhīsaddenā’’ti.",
  "tika-s0201t1:966_2": "Akkharacintakā hi īdisesu ṭhānesu yutte viya saliṅgavacanāni (pāṇini 1.251) icchanti,",
  "tika-s0201t1:966_3": "ayamettha ruḷhī yathā aññatthāpi ‘‘aṅgesu viharati, mallesu viharatī’’ti ca. Tabbisesane",
  "tika-s0201t1:966_4": "pana janapada-sadde jāti-sadde ekavacanameva. Aṭṭhakathācariyā panāti pana-saddo",
  "tika-s0201t1:966_5": "visesatthajotano. Tena puthuatthavisayatāya evaṁ taṁ bahuvacananti ‘‘bahuke panā’’tiādinā",
  "tika-s0201t1:966_6": "vakkhamānaṁ visesaṁ dīpeti. Sutvāti mandhātumahārājassa ānubhāvadassanānusārena paramparāgataṁ",
  "tika-s0201t1:966_7": "kathaṁ sutvā. Anusaṁyāyantenāti anuvicarantena. Etesaṁ ṭhānanti candimasūriyamukhena",
  "tika-s0201t1:966_8": "cātumahārājikabhavanamāha. Tenāha ‘‘tattha agamāsī’’tiādi. Soti mandhātumahārājā.",
  "tika-s0201t1:966_9": "Tanti cātumahārājikarajjaṁ. Gahetvāti sampaṭicchitvā. Puna pucchi pariṇāyakaratanaṁ.",
  "tika-s0201t1:966_10": "Dovārikabhūmiyaṁ tiṭṭhanti sudhammāya devasabhāya devapurassa ca catūsu dvāresu ārakkhāya",
  "tika-s0201t1:966_11": "adhikatattā. Dibbarukkhasahassapaṭimaṇḍitanti idaṁ ‘‘cittalatāvana’’ntiādīsupi yojetabbaṁ.",
  "tika-s0201t1:967_0": "Pathaviyaṁ patiṭṭhāsīti bhassitvā pathaviyā āsanne ṭhāne aṭṭhāsi, ṭhatvā ca nacirasseva",
  "tika-s0201t1:967_1": "antaradhāyi tenattabhāvena rañño cakkavattissariyassa abhāvato. ‘‘Cirataraṁ kālaṁ",
  "tika-s0201t1:967_2": "ṭhatvā’’ti apare. Devabhāvo pāturahosi devaloke pavattivipākadāyino aparāpariyāyavedanīyassa",
  "tika-s0201t1:967_3": "kammassa katokāsattā. Avayave siddho viseso samudāyassa visesako hotīti ekampi raṭṭhaṁ",
  "tika-s0201t1:967_4": "bahuvacanena voharīyati.",
  "tika-s0201t1:968_0": "Da-kārena atthaṁ vaṇṇayanti niruttinayena. Kammāsoti kammāsapādo vuccati uttarapadalopena",
  "tika-s0201t1:968_1": "yathā ‘‘rūpabhavo rūpa’’nti. Kathaṁ pana so kammāsapādoti āha ‘‘tassa kirā’’tiādi.",
  "tika-s0201t1:968_2": "Damitoti ettha kīdisaṁ damanaṁ adhippetanti āha ‘‘porisādabhāvato paṭisedhito’’ti.",
  "tika-s0201t1:968_3": "Ime pana therāti majjhimabhāṇake vadati, te pana cūḷakammāsadammaṁ sandhāya tathā",
  "tika-s0201t1:968_4": "vadanti. Yakkhiniputto hi kammāsapādo alīnasattukumārakāle bodhisattena tattha damito,",
  "tika-s0201t1:968_5": "sutasomakāle pana bārāṇasirājā porisādabhāvapaṭisedhanena yattha damito, taṁ mahākammāsadammaṁ",
  "tika-s0201t1:968_6": "nāma. Puttoti vatvā atrajoti vacanaṁ orasaputtabhāvadassanatthaṁ.",
  "tika-s0201t1:969_0": "Yehi āvasitapadeso kururaṭṭhanti nāmaṁ labhi, te uttarakuruto āgatā manussā tattha",
  "tika-s0201t1:969_1": "rakkhitaniyāmeneva pañca sīlāni rakkhiṁsu, tesaṁ diṭṭhānugatiyā pacchimā janatāti,",
  "tika-s0201t1:969_2": "so desadhammavasena avicchedato vattamāno kuruvattadhammoti paññāyittha, ayañca attho",
  "tika-s0201t1:969_3": "kurudhammajātakena (jā. 1.3.76-78) dīpetabbo. So aparabhāge yattha paṭhamaṁ saṁkiliṭṭho",
  "tika-s0201t1:969_4": "jāto, taṁ dassetuṁ ‘‘kururaṭṭhavāsīna’’ntiādi vuttaṁ. Yattha bhagavato vasanokāso",
  "tika-s0201t1:969_5": "koci vihāro na hoti, tattha kevalaṁ gocaragāmakittanaṁ nidānakathāya pakati, yathā",
  "tika-s0201t1:969_6": "taṁsakkesu viharati devadahaṁ nāma sakkānaṁ nigamoti imamatthaṁ dassento ‘‘avasanokāsato’’tiādimāha.",
  "tika-s0201t1:970": "Uddesavārakathāvaṇṇanā",
  "tika-s0201t1:971_0": "106.Kasmā bhagavā imaṁ suttamabhāsīti asādhāraṇasamuṭṭhānaṁ pucchati, sādhāraṇaṁ",
  "tika-s0201t1:971_1": "pana pākaṭanti anāmaṭṭhaṁ, tena suttanikkhepo pucchitoti katvā itaro ‘‘kururaṭṭhavāsīna’’ntiādinā",
  "tika-s0201t1:971_2": "aparajjhāsayoyaṁ suttanikkhepoti dasseti. Etena bāhirasamuṭṭhānaṁ vibhāvitanti daṭṭhabbaṁ.",
  "tika-s0201t1:971_3": "Ajjhattikaṁ pana asādhāraṇañca mūlapariyāyasuttādiṭīkāyaṁ vuttanayeneva veditabbaṁ.",
  "tika-s0201t1:971_4": "Kururaṭṭhaṁ kira (dī. ni. ṭī. 2.373) tadā tannivāsīnaṁ sattānaṁ yebhuyyena yonisomanasikāravantatāya",
  "tika-s0201t1:971_5": "pubbe ca katapuññatābalena utuādisampannameva ahosi. Tena vuttaṁ ‘‘utupaccayādisampannattā’’ti.",
  "tika-s0201t1:971_6": "Ādi-saddena bhojanādisampattiṁ saṅgaṇhāti. Keci pana ‘‘pubbe kuruvattadhammānuṭṭhānavāsanāya",
  "tika-s0201t1:971_7": "uttarakuru viya yebhuyyena utuādisampannameva hontaṁ bhagavato kāle sātisayaṁ utusappāyādiyuttaṁ",
  "tika-s0201t1:971_8": "taṁ raṭṭhaṁ ahosī’’ti vadanti. Cittasarīrakallatāyāti cittassa sarīrassa ca arogatāya.",
  "tika-s0201t1:971_9": "Anuggahitapaññābalāti laddhupakārañāṇānubhāvā, anu anu vā āciṇṇapaññātejā. Ekavīsatiyā",
  "tika-s0201t1:971_10": "ṭhānesūti kāyānupassanāvasena cuddasasuṭhānesu, vedanānupassanāvasena ekasmiṁ ṭhāne,",
  "tika-s0201t1:971_11": "tathā cittānupassanāvasena, dhammānupassanāvasena pañcasu ṭhānesūti evaṁ ekavīsatiyā",
  "tika-s0201t1:971_12": "ṭhānesu. Kammaṭṭhānaṁ arahatte pakkhipitvāti catusaccakammaṭṭhānaṁ yathā arahattaṁ",
  "tika-s0201t1:971_13": "pāpeti, evaṁ desanāvasena arahatte pakkhipitvā. Suvaṇṇacaṅkoṭakasuvaṇṇamañjūsāsu",
  "tika-s0201t1:971_14": "pakkhittāni sumanacampakādinānāpupphāni maṇiputtādisattaratanāni ca yathā bhājanasampattiyā",
  "tika-s0201t1:971_15": "savisesaṁ sobhanti, kiccakarāni ca honti manuññābhāvato, evaṁ sīladassanādisampattiyā",
  "tika-s0201t1:971_16": "bhājanavisesabhūtāya kururaṭṭhavāsiparisāya desitā ca bhagavato ayaṁ desanā bhiyyosomattāya",
  "tika-s0201t1:971_17": "sobhati, kiccakārī ca hotīti imamatthaṁ dasseti ‘‘yathā hi puriso’’tiādinā. Etthāti kururaṭṭhe.",
  "tika-s0201t1:972_0": "Pakatiyāti sarasato, imissā satipaṭṭhānasuttadesanāya pubbepīti adhippāyo. Anuyuttā",
  "tika-s0201t1:972_1": "viharanti satthu desanānusāratoti adhippāyo. Vissaṭṭhaattabhāvanāti aniccādivasena",
  "tika-s0201t1:972_2": "kismiñci yonisomanasikāre cittaṁ aniyojetvā rūpādiārammaṇe abhirativasena vissaṭṭhacittena",
  "tika-s0201t1:972_3": "bhavituṁ na vaṭṭati, pamādavihāraṁ pahāya appamattena bhavitabbanti adhippāyo.",
  "tika-s0201t1:973_0": "Ekāyanoti ettha ayana-saddo maggapariyāyo. Na kevalamayanameva, atha kho aññepi bahū",
  "tika-s0201t1:973_1": "maggapariyāyāti paduddhāraṁ karonto ‘‘maggassa hī’’tiādi vatvā yadi maggapariyāyo",
  "tika-s0201t1:973_2": "ayana-saddo, kasmā puna maggoti vuttanti codanaṁ sandhāyāha ‘‘tasmā’’tiādi. Tattha",
  "tika-s0201t1:973_3": "ekamaggoti eko eva maggo. Na hi nibbānagāmī maggo añño atthīti. Nanu satipaṭṭhānaṁ",
  "tika-s0201t1:973_4": "idha ‘‘maggo’’ti adhippetaṁ, tadaññe ca bahū maggadhammā atthīti? Saccaṁ atthi, te",
  "tika-s0201t1:973_5": "pana satipaṭṭhānaggahaṇeneva gahitā tadavinābhāvato. Tathā hi ñāṇavīriyādayo niddese",
  "tika-s0201t1:973_6": "gahitā. Uddese pana satiyā eva gahaṇaṁ veneyyajjhāsayavasenāti daṭṭhabbaṁ. Na dvedhāpathabhūtoti",
  "tika-s0201t1:973_7": "iminā imassa maggassa anekamaggatābhāvaṁ viya anibbānagāmibhāvābhāvañca dasseti.",
  "tika-s0201t1:973_8": "Ekenāti asahāyena. Asahāyatā ca duvidhā attadutiyatābhāvena vā, yā ‘‘vūpakaṭṭhakāyatā’’ti",
  "tika-s0201t1:973_9": "vuccati, taṇhādutiyatābhāvena vā, yā ‘‘pavivittacittatā’’ti vuccati. Tenāha ‘‘vūpakaṭṭhena",
  "tika-s0201t1:973_10": "pavivittacittenā’’ti. Seṭṭhopi loke ‘‘eko’’ti vuccati ‘‘yāva pare ekato karosī’’tiādīsūti",
  "tika-s0201t1:973_11": "āha ‘‘ekassāti seṭṭhassā’’ti. Yadi saṁsārato nissaraṇaṭṭho ayanaṭṭho aññesampi upanissayasampannānaṁ",
  "tika-s0201t1:973_12": "sādhāraṇo kathaṁ bhagavatoti āha ‘‘kiñcāpī’’tiādi. Imasmiṁ khoti ettha kho-saddo",
  "tika-s0201t1:973_13": "avadhāraṇe, tasmā imasmiṁ yevāti attho. Desanābhedoyeva heso, yadidaṁ maggoti vā",
  "tika-s0201t1:973_14": "ayanoti vā. Tenāha ‘‘attho paneko’’ti.",
  "tika-s0201t1:974_0": "Nānāmukhabhāvanānayappavattoti kāyānupassanādimukhena tatthāpi ānāpānādimukhena bhāvanānayena",
  "tika-s0201t1:974_1": "pavatto. Ekāyananti ekagāminaṁ, nibbānagāminanti attho. Nibbānañhi adutiyattā seṭṭhattā",
  "tika-s0201t1:974_2": "ca ‘‘eka’’nti vuccati. Yathāha ‘‘ekañhi saccaṁ na dutīyamatthī’’ti (su. ni. 890)",
  "tika-s0201t1:974_3": "‘‘yāvatā, bhikkhave, dhammā saṅkhatā vā asaṅkhatā vā, virāgo tesaṁ aggamakkhāyatī’’ti",
  "tika-s0201t1:974_4": "(a. ni. 4.34; itivu. 90) ca. Khayo eva antoti khayanto , jātiyā khayantaṁ diṭṭhavāti",
  "tika-s0201t1:974_5": "jātikhayantadassī. Avibhāgena sabbepi satte hitena anukampatīti hitānukampī. Atariṁsūti",
  "tika-s0201t1:974_6": "tariṁsu. Pubbeti purimakā buddhā, pubbe vā atītakāle.",
  "tika-s0201t1:975_0": "Tanti taṁ tesaṁ vacanaṁ, taṁ vā kiriyāvuttivācakattaṁ na yujjati. Na hi saṅkheyyappadhānatāya",
  "tika-s0201t1:975_1": "sattavācino eka-saddassa kiriyāvuttivācakatā atthi. ‘‘Sakimpi uddhaṁ gaccheyyā’’tiādīsu",
  "tika-s0201t1:975_2": "(a. ni. 7.72) viya ‘‘sakiṁ ayano’’ti iminā byañjanena bhavitabbaṁ. Evaṁ atthaṁ yojetvāti",
  "tika-s0201t1:975_3": "evaṁ padatthaṁ yojetvā. Ubhayathāpīti purimanayena pacchimanayena ca. Na yujjati",
  "tika-s0201t1:975_4": "idhādhippetamaggassa anekavāraṁ pavattisabbhāvato. Tenāha ‘‘kasmā’’tiādi. Anekavārampi",
  "tika-s0201t1:975_5": "ayatīti purimanayassa, anekañcassa ayanaṁ hotīti pacchimanayassa ca paṭikkhepo.",
  "tika-s0201t1:976_0": "Imasmiṁ padeti ‘‘ekāyano ayaṁ bhikkhave maggo’’ti imasmiṁ vākye, imasmiṁ vā ‘‘pubbabhāgamaggo",
  "tika-s0201t1:976_1": "lokuttaramaggo’’ti saṁsayaṭṭhāne. Missakamaggoti lokiyena missako lokuttaramaggo.",
  "tika-s0201t1:976_2": "Visuddhiādīnaṁ nippariyāyahetuṁ saṅgaṇhanto ācariyatthero ‘‘missakamaggo’’ti āha,",
  "tika-s0201t1:976_3": "itaro pariyāyahetu idhādhippetoti ‘‘pubbabhāgamaggo’’ti.",
  "tika-s0201t1:977_0": "Saddaṁ sutvāvāti ‘‘kālo, bhante, dhammassavanāyā’’ti kālārocanasaddaṁ sutvā. Evaṁ",
  "tika-s0201t1:977_1": "ukkhipitvāti. Evaṁ ‘‘madhuraṁ imaṁ kuhiṁ chaḍḍemā’’ti achaḍḍentā ucchubhāraṁ viya",
  "tika-s0201t1:977_2": "paggahetvā na vicaranti. Āluḷetīti viluḷito ākulo hotīti attho. Ekāyanamaggo vuccati",
  "tika-s0201t1:977_3": "pubbabhāgasatipaṭṭhānamaggoti. Ettāvatā idhādhippetatthe siddhe tasseva alaṅkāratthaṁ",
  "tika-s0201t1:977_4": "so pana yassa pubbabhāgamaggo, taṁ dassetuṁ ‘‘maggānaṭṭhaṅgiko’’tiādikā gāthāpi paṭisambhidāmaggatova ānetvā ṭhapitā.",
  "tika-s0201t1:978_0": "Nibbānagamanaṭṭhenāti nibbānaṁ gacchati adhigacchati etenāti nibbānagamanaṁ, so eva",
  "tika-s0201t1:978_1": "aviparītasabhāvatāya attho, tena nibbānagamanaṭṭhena, nibbānādhigamupāyatāyāti attho.",
  "tika-s0201t1:978_2": "Magganīyaṭṭhenāti gavesitabbatāya, ‘‘gamanīyaṭṭhenā’’ti vā pāṭho, upagantabbattāti",
  "tika-s0201t1:978_3": "attho. Rāgādīhīti. Iminā rāgadosamohānaṁyeva gahaṇaṁ ‘‘rāgo malaṁ, doso malaṁ, moho",
  "tika-s0201t1:978_4": "mala’’nti (vibha. 924) vacanato. ‘‘Abhijjhāvisamalobhādīhī’’ti pana iminā sabbesampi",
  "tika-s0201t1:978_5": "upakkilesānaṁ saṅgaṇhanatthaṁ te visuṁ uddhaṭā. Sattānaṁ visuddhiyāti vuttassa atthassa",
  "tika-s0201t1:978_6": "ekantikataṁ dassento ‘‘tathā hī’’tiādimāha. Kāmaṁ ‘‘visuddhiyā’’ti sāmaññajotanā,",
  "tika-s0201t1:978_7": "cittavisuddhi eva panettha adhippetāti dassetuṁ ‘‘rūpamalavasena panā’’tiādi vuttaṁ.",
  "tika-s0201t1:978_8": "Na kevalaṁ aṭṭhakathāvacanameva, atha kho idamettha āhaccabhāsitanti dassento ‘‘tathā hī’’tiādimāha.",
  "tika-s0201t1:979_0": "Sā panāyaṁ cittavisuddhi sijjhamānā yasmā sokādīnaṁ anuppādāya saṁvattati, tasmā",
  "tika-s0201t1:979_1": "vuttaṁ ‘‘sokaparidevānaṁ samatikkamāyā’’tiādi. Tattha socanaṁ ñātibyasanādinimittaṁ",
  "tika-s0201t1:979_2": "cetaso santāpo antonijjhānaṁ soko. Ñātibyasanādinimittameva sokādhikatāya ‘‘kahaṁ,",
  "tika-s0201t1:979_3": "ekaputtaka, kahaṁ, ekaputtakā’’ti paridevavasena lapanaṁ paridevo, āyatiṁ anuppajjanaṁ",
  "tika-s0201t1:979_4": "idha samatikkamoti āha ‘‘pahānāyā’’ti. Taṁ panassa samatikkamāvahataṁ nidassanavasena",
  "tika-s0201t1:979_5": "dassento ‘‘ayaṁ hī’’tiādimāha.",
  "tika-s0201t1:980_0": "Tattha yaṁ pubbe taṁ visodhehīti atītesu khandhesu taṇhāsaṁkilesavisodhanaṁ vuttaṁ.",
  "tika-s0201t1:980_1": "Pacchāti parato. Teti tuyhaṁ. Māhūti mā ahu. Kiñcananti rāgādikiñcanaṁ. Etena anāgatesu",
  "tika-s0201t1:980_2": "khandhesu saṁkilesavisodhanaṁ vuttaṁ. Majjheti tadubhayavemajjhe. No ce gahessasīti",
  "tika-s0201t1:980_3": "na upādiyissasi ce. Etena paccuppanne khandhapabandhe upādānappavatti vuttā. Upasanto",
  "tika-s0201t1:980_4": "carissasīti evaṁ addhattayagatasaṁkilesavisodhane sati nibbutasabbapariḷāhatāya upasanto",
  "tika-s0201t1:980_5": "hutvā viharissasīti arahattanikūṭena gāthaṁ niṭṭhapesi. Tenāha ‘‘imaṁ gātha’’ntiādi.",
  "tika-s0201t1:981_0": "Puttāti orasā, aññepi vā ye keci. Pitāti janako. Bandhavāti ñātakā. Ayañhettha attho",
  "tika-s0201t1:981_1": "– puttā vā pitā vā bandhavā vā antakena maccunā adhipannassa abhibhūtassa maraṇato",
  "tika-s0201t1:981_2": "tāṇāya na honti, tasmā natthi ñātīsu tāṇatāti. Na hi ñātīnaṁ vasena maraṇato ārakkhā",
  "tika-s0201t1:981_3": "atthi, tasmā paṭācāre ‘‘ubho puttā kālakatā’’tiādinā (apa. therī 2.2.498) mā niratthakaṁ",
  "tika-s0201t1:981_4": "paridevi, dhammaṁyeva pana yāthāvato passāti adhippāyo.",
  "tika-s0201t1:982_0": "Sotāpattiphale patiṭṭhitāti yathānulomaṁ pavattitāya sāmukkaṁsikāya dhammadesanāya",
  "tika-s0201t1:982_1": "pariyosāne sahassanayapaṭimaṇḍite sotāpattiphale patiṭṭhahi. Kathaṁ panāyaṁ satipaṭṭhānamaggavasena",
  "tika-s0201t1:982_2": "sotāpattiphale patiṭṭhāsīti āha ‘‘yasmā panā’’tiādi. Na hi catusaccakammaṭṭhānakathāya",
  "tika-s0201t1:982_3": "vinā sāvakānaṁ ariyamaggādhigamo atthi. ‘‘Imaṁ gāthaṁ sutvā’’ti pana idaṁ sokavinodanavasena",
  "tika-s0201t1:982_4": "pavattitāya gāthāya paṭhamaṁ sutattā vuttaṁ. Esa nayo itaragāthāyapi. Bhāvanāti paññābhāvanā.",
  "tika-s0201t1:982_5": "Sā hi idhādhippetā. Tasmāti yasmā rūpādīnaṁ aniccādito anupassanāpi satipaṭṭhānabhāvanā,",
  "tika-s0201t1:982_6": "tasmā. Tepīti santatimahāmattapaṭācārā.",
  "tika-s0201t1:983_0": "Pañcasate coreti satasatacoraparivāre pañca core paṭipāṭiyā pesesi. Te araññaṁ pavisitvā",
  "tika-s0201t1:983_1": "theraṁ pariyesantā anukkamena therassa samīpe samāgacchiṁsu. Tenāha ‘‘te gantvā theraṁ",
  "tika-s0201t1:983_2": "parivāretvā nisīdiṁsū’’ti. Vedanaṁ vikkhambhetvā pītipāmojjaṁ uppajjīti sambandho.",
  "tika-s0201t1:983_3": "Therassa hi sīlaṁ paccavekkhato suparisuddhaṁ sīlaṁ nissāya uḷāraṁ pītipāmojjaṁ uppajjamānaṁ",
  "tika-s0201t1:983_4": "ūruṭṭhibhedajanitaṁ dukkhavedanaṁ vikkhambhesi. Pādānīti pāde. Saññapessāmīti saññattiṁ",
  "tika-s0201t1:983_5": "karissāmi. Aḍḍiyāmīti jigucchāmi. Harāyāmīti lajjāmi. Vipassisanti sammasiṁ.",
  "tika-s0201t1:984_0": "Pacalāyantānanti pacalāyanaṁ niddaṁ upagatānaṁ. Vatasampannoti dhutacaraṇasampanno.",
  "tika-s0201t1:984_1": "Pamādanti pacalāyanaṁ sandhāyāha. Oruddhamānasoti uparuddhaadhicitto. Pañjarasminti",
  "tika-s0201t1:984_2": "sarīre. Sarīrañhi nhārusambandhaaṭṭhisaṅghātatāya idha ‘‘pañjara’’nti vuttaṁ.",
  "tika-s0201t1:985_0": "Pītavaṇṇāya paṭākāya pariharaṇato mallayuddhacittakatāya ca pītamallo. Tīsu rajjesūti",
  "tika-s0201t1:985_1": "paṇḍucoḷagoḷarajjesu. Mallā sīhaḷadīpe sakkārasammānaṁ labhantīti tambapaṇṇidīpaṁ",
  "tika-s0201t1:985_2": "āgamma. Taṁyeva aṅkusaṁ katvāti ‘‘rūpādayo ‘mamā’ti na gahetabbā’’ti na tumhākavaggena",
  "tika-s0201t1:985_3": "(saṁ. ni. 3.33-34) pakāsitamatthaṁ attano cittamattahatthino aṅkusaṁ katvā. Jaṇṇukehi",
  "tika-s0201t1:985_4": "caṅkamati ‘‘nisinne niddāya avasaro hotī’’ti. Byākaritvāti attano vīriyārambhassa",
  "tika-s0201t1:985_5": "saphalatāpavedanamukhena sabrahmacārīnaṁ ussāhaṁ janento aññaṁ byākaritvā. Bhāsitanti",
  "tika-s0201t1:985_6": "vacanaṁ. Kassa pana tanti āha ‘‘buddhaseṭṭhassa,sabbalokaggavādino’’ti. Na tumhākantiādi",
  "tika-s0201t1:985_7": "tassa pavattiākāradassanaṁ. Tayidaṁ me saṅkhārānaṁ accantavūpasamakāraṇanti dassento",
  "tika-s0201t1:985_8": "‘‘aniccā vatā’’ti gāthaṁ āhari. Tena idānāhaṁ saṅkhārānaṁ khaṇe khaṇe bhaṅgasaṅkhātassa",
  "tika-s0201t1:985_9": "rogassa abhāvena arogo parinibbutoti dasseti.",
  "tika-s0201t1:986_0": "Assāti sakkassa. Upapattīti devūpapatti. Punapākatikāva ahosi sakkabhāveneva upapannattā.",
  "tika-s0201t1:986_1": "Subrahmāti evaṁ nāmo. Accharānaṁ nirayūpapattiṁ disvā tato pabhuti satataṁ pavattamānaṁ",
  "tika-s0201t1:986_2": "attano cittutrāsaṁ sandhāyāha ‘‘niccaṁ utrastamidaṁ citta’’ntiādi. Tattha utrastanti",
  "tika-s0201t1:986_3": "santastaṁ bhītaṁ. Ubbigganti saṁviggaṁ. Utrastanti vā saṁviggaṁ. Ubbigganti bhayavasena",
  "tika-s0201t1:986_4": "saha kāyena sañcalitaṁ. Anuppannesūti anāgatesu. Kicchesūti dukkhesu. Nimittatthe",
  "tika-s0201t1:986_5": "bhummavacanaṁ, bhāvīdukkhapavattinimittanti attho. Uppatitesūti uppannesu kicchesūti",
  "tika-s0201t1:986_6": "yojanā, tadā attano parivārassa uppannadukkhanimittanti adhippāyo.",
  "tika-s0201t1:987_0": "Bojjhāti bodhito, ariyamaggatoti attho. Aññatrāti ca padaṁ apekkhitvā nissakkavacanaṁ,",
  "tika-s0201t1:987_1": "tasmā bodhiṁ ṭhapetvāti attho. Esa nayo sesesupi. Tapasāti tapokammato. Tena maggādhigamassa",
  "tika-s0201t1:987_2": "upāyabhūtaṁ dhutaṅgasevanādisallekhapaṭipadaṁ dasseti. Indriyasaṁvarāti manacchaṭṭhānaṁ",
  "tika-s0201t1:987_3": "indriyānaṁ saṁvaraṇato. Etena satisaṁvarasīsena sabbampi saṁvarasīlaṁ, lakkhaṇahāranayena",
  "tika-s0201t1:987_4": "vā sabbampi catupārisuddhisīlaṁ dasseti. Sabbanissaggāti sabbupadhinissajjanato sabbakilesappahānato.",
  "tika-s0201t1:987_5": "Kilesesu hi nissaṭṭhesu kammavaṭṭaṁ vipākavaṭṭañca nissaṭṭhameva hotīti. Sotthinti",
  "tika-s0201t1:987_6": "khemaṁ anupaddavataṁ.",
  "tika-s0201t1:988_0": "Ñāyati nicchayena kamati nibbānaṁ, taṁ vā ñāyati paṭivijjhīyati etenāti ñāyo, ariyamaggoti",
  "tika-s0201t1:988_1": "āha ‘‘ñāyo vuccati ariyo aṭṭhaṅgiko maggo’’ti . Taṇhāvānavirahitattāti taṇhāsaṅkhātavānavivittattā.",
  "tika-s0201t1:988_2": "Taṇhā hi khandhehi khandhaṁ, kammunā vā phalaṁ, sattehi vā dukkhaṁ vinati saṁsibbatīti",
  "tika-s0201t1:988_3": "vānanti vuccati. Tayidaṁ natthi ettha vānaṁ, na vā etasmiṁ adhigate puggalassa vānanti",
  "tika-s0201t1:988_4": "nibbānaṁ, asaṅkhatā dhātu. Parapaccayena vinā paccakkhakaraṇaṁ sacchikiriyāti āha",
  "tika-s0201t1:988_5": "‘‘attapaccakkhatāyā’’ti.",
  "tika-s0201t1:989_0": "Nanu ‘‘visuddhiyā’’ti cittavisuddhiyā adhippetattā visuddhiggahaṇenevettha sokasamatikkamādayopi",
  "tika-s0201t1:989_1": "gahitā eva honti, te puna kasmā gahitāti anuyogaṁ sandhāya ‘‘tattha kiñcāpī’’tiādi",
  "tika-s0201t1:989_2": "vuttaṁ. Sāsanayuttikovideti saccapaṭiccasamuppādādilakkhaṇāyaṁ dhammanītiyaṁ cheke.",
  "tika-s0201t1:989_3": "Taṁ taṁ atthaṁ ñāpetīti ye ye bodhaneyyapuggalā saṅkhepavitthārādivasena yathā yathā",
  "tika-s0201t1:989_4": "bodhetabbā, attano desanāvilāsena bhagavā te te tathā tathā bodhento taṁ tamatthaṁ",
  "tika-s0201t1:989_5": "ñāpeti. Taṁ taṁ pākaṭaṁ katvā dassentoti atthāpattiṁ agaṇento taṁ taṁ atthaṁ pākaṭaṁ",
  "tika-s0201t1:989_6": "katvā dassento. Na hi sammāsambuddhā atthāpattiñāpakādisādhanīyavacanāti. Saṁvattatīti",
  "tika-s0201t1:989_7": "jāyati, hotīti attho. Yasmā anatikkantasokaparidevassa na kadāci cittavisuddhi atthi",
  "tika-s0201t1:989_8": "sokaparidevasamatikkamamukheneva cittavisuddhiyā ijjhanato, tasmā āha ‘‘sokaparidevānaṁ",
  "tika-s0201t1:989_9": "samatikkamena hotī’’ti. Yasmā pana domanassapaccayehi dukkhadhammehi puṭṭhaṁ puthujjanaṁ",
  "tika-s0201t1:989_10": "sokādayo abhibhavanti, pariññātesu ca tesu te na honti, tasmā vuttaṁ ‘‘sokaparidevānaṁ",
  "tika-s0201t1:989_11": "samatikkamo dukkhadomanassānaṁ atthaṅgamenā’’ti. Ñāyassāti aggamaggassa tatiyamaggassa",
  "tika-s0201t1:989_12": "ca. Tadadhigamena hi yathākkamaṁ dukkhadomanassānaṁ atthaṅgamo. Sacchikiriyābhisamayasahabhāvīpi",
  "tika-s0201t1:989_13": "itarābhisamayo tadavinābhāvato sacchikiriyābhisamayahetuko viya vutto ‘‘ñāyassādhigamo",
  "tika-s0201t1:989_14": "nibbānassa sacchikiriyāyā’’ti. Phalañāṇena vā paccakkhakaraṇaṁ sandhāya vuttaṁ ‘‘nibbānassa",
  "tika-s0201t1:989_15": "sacchikiriyāyā’’ti. Sampadānavacanañcetaṁ daṭṭhabbaṁ.",
  "tika-s0201t1:990_0": "Vaṇṇabhaṇananti pasaṁsāvacanaṁ. Tayidaṁ na idheva, atha kho aññatthāpi satthā akāsiyevāti",
  "tika-s0201t1:990_1": "dassento ‘‘yatheva hī’’tiādimāha. Tatthaādimhi kalyāṇaṁ, ādi vā kalyāṇaṁ etassāti",
  "tika-s0201t1:990_2": "ādikalyāṇaṁ. Sesapadadvayepi eseva nayo. Atthasampattiyā sātthaṁ. Byañjanasampattiyā",
  "tika-s0201t1:990_3": "sabyañjanaṁ. Sīlādipañcadhammakkhandhapāripūrito upanetabbassa abhāvā ca kevalaparipuṇṇaṁ.",
  "tika-s0201t1:990_4": "Nirupakkilesato apanetabbassa abhāvā ca parisuddhaṁ. Seṭṭhacariyabhāvato sāsana brahmacariyaṁ",
  "tika-s0201t1:990_5": "maggabrahmacariyañca vo pakāsessāmīti ayamettha saṅkhepo, vitthāro pana visuddhimagge",
  "tika-s0201t1:990_6": "(visuddhi. 1.147) vuttanayena veditabbo. Ariyavaṁsāti ariyānaṁ buddhādīnaṁ vaṁsā",
  "tika-s0201t1:990_7": "paveṇiyo. Aggaññāti ‘‘aggā’’ti jānitabbā sabbavaṁsehi seṭṭhabhāvato. Rattaññāti ‘‘cirarattā’’ti",
  "tika-s0201t1:990_8": "jānitabbā. Vaṁsaññāti ‘‘buddhādīnaṁ vaṁsā’’ti jānitabbā. Porāṇāti purātanā anadhunātanattā.",
  "tika-s0201t1:990_9": "Asaṁkiṇṇāti avikiṇṇā anapanītā. Asaṁkiṇṇapubbāti ‘‘kiṁ imehī’’ti ariyehi na apanītapubbā.",
  "tika-s0201t1:990_10": "Na saṁkīyantīti idānipi tehi na apanīyanti. Na saṁkīyissantīti anāgatepi tehi na",
  "tika-s0201t1:990_11": "apanīyissanti. Appaṭikuṭṭhā…pe… viññūhīti ye loke viññū samaṇabrāhmaṇā, tehi apaccakkhatā",
  "tika-s0201t1:990_12": "aninditā, agarahitāti attho. Visuddhiyātiādīhīti visuddhiādidīpanehi. Padehīti vākyehi,",
  "tika-s0201t1:990_13": "visuddhiatthatādibhedabhinnehi vā dhammakoṭṭhāsehi.",
  "tika-s0201t1:991_0": "Upaddaveti anatthe. Visuddhinti visujjhanaṁ saṁkilesappahānaṁ. Vācuggatakaraṇaṁ uggaho.",
  "tika-s0201t1:991_1": "Pariyāpuṇanaṁ paricayo. Atthassa hadaye ṭhapanaṁ dhāraṇaṁ. Parivattanaṁ vācanaṁ.",
  "tika-s0201t1:991_2": "Gandhārakoti gandhāradese uppanno. Pahontīti sakkonti aniyyānamaggāti micchāmaggā,",
  "tika-s0201t1:991_3": "micchattaniyatāniyatamaggāpi vā. Suvaṇṇanti kūṭasuvaṇṇampi vuccati. Paṇīti kācamaṇipi.",
  "tika-s0201t1:991_4": "Muttāti veḷujāpi. Pavāḷanti pallavopi vuccatīti rattajambunadādipadehi te visesitā.",
  "tika-s0201t1:992_0": "Na tato heṭṭhāti (saṁ. ni. ṭī. 2.5.367; dī. ni. ṭī. 2.373) idhādhippetakāyādīnaṁ",
  "tika-s0201t1:992_1": "vedanādisabhāvattābhāvā, kāyavedanācittavimuttassa tebhūmakadhammassa visuṁ vipallāsavatthantarabhāvena",
  "tika-s0201t1:992_2": "gahitattā ca heṭṭhāgahaṇesu vipallāsavatthūnaṁ aniṭṭhānaṁ sandhāya vuttaṁ, pañcamassa",
  "tika-s0201t1:992_3": "pana vipallāsavatthuno abhāvā ‘‘na uddha’’nti āha. Ārammaṇavibhāgena hettha satipaṭṭhānavibhāgoti.",
  "tika-s0201t1:992_4": "Tayo satipaṭṭhānāti satipaṭṭhānasaddassa atthuddhāradassanaṁ, na idha pāḷiyaṁ vuttassa",
  "tika-s0201t1:992_5": "satipaṭṭhānasaddassa atthadassananti. Ādīsu hi satigocaroti ettha ādi-saddena ‘‘phassasamudayā",
  "tika-s0201t1:992_6": "vedanānaṁ samudayo, nāmarūpasamudayā cittassa samudayo, manasikārasamudayā dhammānaṁ",
  "tika-s0201t1:992_7": "samudayo’’ti satipaṭṭhānāti vuttānaṁ satigocarānaṁ pakāsake suttapadese saṅgaṇhāti.",
  "tika-s0201t1:992_8": "Evaṁ paṭisambhidāpāḷiyampi (paṭi. ma. 3.34) avasesapāḷippadesadassanattho ādi-saddo",
  "tika-s0201t1:992_9": "daṭṭhabbo. Satiyā paṭṭhānanti satiyā patiṭṭhātabbaṭṭhānaṁ. Dānādīni satiyā karontassa",
  "tika-s0201t1:992_10": "rūpādīni kasiṇādīni ca satiyā ṭhānaṁ hontīti taṁnivāraṇatthamāha ‘‘padhānaṁ ṭhāna’’nti.",
  "tika-s0201t1:992_11": "Pa-saddo hi idha ‘‘paṇītā dhammā’’tiādīsu (dha. sa. 14 tikamātikā) viya padhānatthadīpakoti adhippāyo.",
  "tika-s0201t1:993": "Ariyoti ariyaṁ sabbasattaseṭṭhaṁ sammāsambuddhamāha. Etthāti etasmiṁ saḷāyatanavibhaṅgasutte (ma. ni. 3.311). Suttekadesena hi suttaṁ dasseti. Tattha hi –",
  "tika-s0201t1:994_0": "‘‘Tayo satipaṭṭhānā yadariyo…pe… marahatīti iti kho panetaṁ vuttaṁ, kiñcetaṁ paṭicca",
  "tika-s0201t1:994_1": "vuttaṁ. Idha, bhikkhave, satthā sāvakānaṁ dhammaṁ deseti anukampako hitesī anukampaṁ",
  "tika-s0201t1:994_2": "upādāya ‘‘idaṁ vo hitāya idaṁ vo sukhāyā’ti. Tassa sāvakā na sussūsanti, na sotaṁ",
  "tika-s0201t1:994_3": "odahanti, na aññā cittaṁ upaṭṭhapenti, vokkamma ca satthusāsanā vattanti. Tatra,",
  "tika-s0201t1:994_4": "bhikkhave, tathāgato na ceva anattamano hoti, na ca anattamanataṁ paṭisaṁvedeti,",
  "tika-s0201t1:994_5": "anavassuto ca viharati sato sampajāno. Idaṁ, bhikkhave, paṭhamaṁ satipaṭṭhānaṁ, yadariyo…pe… arahati.",
  "tika-s0201t1:995_0": "Puna caparaṁ, bhikkhave, satthā…pe… idaṁ vo sukhāyāti. Tassa ekacce sāvakā na sussūsanti…pe…",
  "tika-s0201t1:995_1": "vattanti. Ekacce sāvakā sussūsanti…pe… na ca vokkamma satthusāsanā vattanti. Tatra,",
  "tika-s0201t1:995_2": "bhikkhave, tathāgato na ceva anattamano hoti, na ca anattamanataṁ paṭisaṁvedeti,",
  "tika-s0201t1:995_3": "na ceva attamano hoti, na ca attamanataṁ paṭisaṁvedeti. Anattamanatañca attamanatañca",
  "tika-s0201t1:995_4": "tadubhayaṁ abhinivajjetvā upekkhato viharati sato sampajāno. Idaṁ vuccati, bhikkhave,",
  "tika-s0201t1:995_5": "dutiyaṁ satipaṭṭhānaṁ…pe… arahati.",
  "tika-s0201t1:996_0": "Puna caparaṁ…pe… sukhāyāti. Tassa sāvakā sussūsanti…pe… vattanti. Tatra, bhikkhave,",
  "tika-s0201t1:996_1": "tathāgato attamano ceva hoti, attamanatañca paṭisaṁvedeti, anavassuto ca viharati",
  "tika-s0201t1:996_2": "sato sampajāno . Idaṁ vuccati, bhikkhave, tatiyaṁ satipaṭṭhānaṁ…pe… arahatī’’ti (ma. ni. 3.311) –",
  "tika-s0201t1:997_0": "Evaṁ paṭighānunayehi anavassutatā, niccaṁ upaṭṭhitassatitāya tadubhayavītivattatā",
  "tika-s0201t1:997_1": "‘‘satipaṭṭhāna’’nti vuttā. Buddhānaṁyeva hi niccaṁ upaṭṭhitassatitā hoti āveṇikadhammabhāvato,",
  "tika-s0201t1:997_2": "na paccekabuddhādīnaṁ. Pa-saddo ārambhaṁ joteti, ārambho ca pavattīti katvā āha ‘‘pavattayitabbatoti",
  "tika-s0201t1:997_3": "attho’’ti. Satiyā karaṇabhūtāya paṭṭhānaṁ paṭṭhapetabbaṁ satipaṭṭhānaṁ. Ana-saddo",
  "tika-s0201t1:997_4": "hi bahulavacanena kammatthopi hotīti.",
  "tika-s0201t1:998_0": "Tathāssa kattuatthopi labbhatīti ‘‘patiṭṭhātīti paṭṭhāna’’nti vuttaṁ. Tattha pa-saddo",
  "tika-s0201t1:998_1": "bhūsatthavisiṭṭhaṁ pakkhandhanaṁ dīpetīti ‘‘okkantitvā pakkhanditvā pavattatīti attho’’ti",
  "tika-s0201t1:998_2": "āha. Puna bhāvatthaṁ sati-saddaṁ paṭṭhāna-saddañca vaṇṇento ‘‘atha vā’’tiādimāha.",
  "tika-s0201t1:998_3": "Tena purimavikappe sati-saddo paṭṭhāna-saddo ca katthuatthoti viññāyati. Saraṇaṭṭhenāti",
  "tika-s0201t1:998_4": "cirakatassa cirabhāsitassa ca anussaraṇaṭṭhena. Idanti yaṁ ‘‘satiyeva satipaṭṭhāna’’nti",
  "tika-s0201t1:998_5": "vuttaṁ, idaṁ idha imasmiṁ suttapadese adhippetaṁ.",
  "tika-s0201t1:999_0": "Yadi evanti yadi sati eva satipaṭṭhānaṁ, sati nāma eko dhammo, evaṁ sante kasmā ‘‘satipaṭṭhānā’’ti",
  "tika-s0201t1:999_1": "bahuvacananti āha ‘‘satibahuttā’’tiādi. Yadi bahukā etā satiyo, atha kasmā ‘‘maggo’’ti",
  "tika-s0201t1:999_2": "ekavacananti yojanā. Maggaṭṭhenāti niyyānaṭṭhena. Niyyāniko hi maggadhammo, teneva",
  "tika-s0201t1:999_3": "niyyānikabhāvena ekattupagato ekantato nibbānaṁ gacchati, atthikehi ca tadatthaṁ",
  "tika-s0201t1:999_4": "maggīyatīti attanāva pubbe vuttaṁ paccāharati ‘‘vuttañceta’’nti. Tattha catassopi",
  "tika-s0201t1:999_5": "cetāti kāyānupassanādivasena catubbidhāpi ca etā satiyo. Aparabhāgeti ariyamaggakkhaṇe.",
  "tika-s0201t1:999_6": "Kiccaṁ sādhayamānāti pubbabhāge kāyādīsu ārammaṇesu subhasaññādividhamanena visuṁ",
  "tika-s0201t1:999_7": "visuṁ pavattitvā maggakkhaṇe sakiṁyeva tattha catubbidhassapi vipallāsassa samucchedavasena",
  "tika-s0201t1:999_8": "pahānakiccaṁ sādhayamānā ārammaṇakaraṇavasena nibbānaṁ gacchanti. Catubbidhakiccasādhaneneva",
  "tika-s0201t1:999_9": "hettha bahuvacananiddeso. Evañca satīti maggaṭṭhena ekattaṁ upādāya ‘‘maggo’’ti ekavacanena",
  "tika-s0201t1:999_10": "ārammaṇabhedena catubbidhataṁ upādāya ‘‘cattāro’’ti ca vattabbatāya sativijjamānattā.",
  "tika-s0201t1:999_11": "Vacanānusandhinā ‘‘ekāyano aya’’ntiādikā desanā sānusandhikāva, na ananusandhikāti",
  "tika-s0201t1:999_12": "adhippāyo. Vuttamevatthaṁ nidassanena paṭipādetuṁ ‘‘mārasenappamaddana’’nti suttapadaṁ",
  "tika-s0201t1:999_13": "(saṁ. ni. 5.224) ānetvā ‘‘yathā’’tiādinā nidassanaṁ saṁsandeti. Tasmātiādi nigamanaṁ.",
  "tika-s0201t1:1000_0": "Visesato kāyo ca vedanā ca assādassakāraṇanti tappahānatthaṁ tesu taṇhāvatthūsu oḷārikasukhumesu",
  "tika-s0201t1:1000_1": "asubhadukkhabhāvadassanāni mandatikkhapaññehi taṇhācaritehi sukarānīti tāni tesaṁ",
  "tika-s0201t1:1000_2": "‘‘visuddhimaggo’’ti vuttāni tathā ‘‘niccaṁ attā’’ti abhinivesavatthutāya diṭṭhiyā",
  "tika-s0201t1:1000_3": "visesakāraṇesu cittadhammesu aniccānattatādassanāni sarāgādivasena saññāphassādivasena",
  "tika-s0201t1:1000_4": "nīvaraṇādivasena ca nātippabhedaatippabhedagatesu tesu tappahānatthaṁ mandatikkhapaññānaṁ",
  "tika-s0201t1:1000_5": "diṭṭhicaritānaṁ sukarānīti tesaṁ tāni ‘‘visuddhimaggo’’ti vuttāni. Ettha ca yathā",
  "tika-s0201t1:1000_6": "cittadhammānampi taṇhāya vatthubhāvo sambhavati, tathā kāyavedanānampi diṭṭhiyāti",
  "tika-s0201t1:1000_7": "satipi nesaṁ catunnampi taṇhādiṭṭhiyā vatthubhāve yo yassa sātisayapaccayo, taṁdassanatthaṁ",
  "tika-s0201t1:1000_8": "visesaggahaṇaṁ katanti daṭṭhabbaṁ. Tikkhapaññasamathayāniko oḷārikārammaṇaṁ pariggaṇhanto",
  "tika-s0201t1:1000_9": "tattha aṭṭhatvā jhānaṁ samāpajjitvā vuṭṭhāya vedanaṁ pariggaṇhātīti vuttaṁ. ‘‘Oḷārikārammaṇe",
  "tika-s0201t1:1000_10": "asaṇṭhahanato’’ti. Vipassanāyānikassa pana sukhume citte dhammesu ca cittaṁ pakkhandatīti",
  "tika-s0201t1:1000_11": "cittadhammānupassanānaṁ mandatikkhapaññāvipassanāyānikānaṁ visuddhimaggatā vuttā.",
  "tika-s0201t1:1001_0": "Tesaṁ tatthāti ettha tattha-saddassa ‘‘pahānattha’’nti etena yojanā. Parato tesaṁ",
  "tika-s0201t1:1001_1": "tatthāti etthāpi esevanayo. Pañca kāmaguṇā savisesā kāye labbhantīti visesena kāyo",
  "tika-s0201t1:1001_2": "kāmoghassa vatthu, bhavesu sukhaggahaṇavasena bhavassādo hoti bhavoghassa vedanā",
  "tika-s0201t1:1001_3": "vatthu, santatighanagahaṇavasena visesato citte attābhiniveso hotīti diṭṭhoghassa",
  "tika-s0201t1:1001_4": "cittaṁ vatthu, dhammesu vinibbhogassa dukkarattā dhammānaṁ dhammamattatāya duppaṭivijjhattā",
  "tika-s0201t1:1001_5": "sammoho hotīti avijjoghassa dhammā vatthu, tasmā tesaṁ pahānatthaṁ cattārova vuttā.",
  "tika-s0201t1:1002_0": "Yadaggena ca kāyo kāmoghassa vatthu, tadaggena abhijjhākāyaganthassa vatthu, dukkhāya",
  "tika-s0201t1:1002_1": "vedanāya paṭighānusayo anusetīti dukkhadukkhavipariṇāmadukkhasaṅkhāradukkhabhūtā",
  "tika-s0201t1:1002_2": "vedanā visesena byāpādakāyaganthassa vatthu, citte niccaggahaṇavasena sassatassa",
  "tika-s0201t1:1002_3": "attano sīlena suddhītiādi parāmasanaṁ hotīti sīlabbataparāmāsassa cittaṁ vatthu,",
  "tika-s0201t1:1002_4": "nāmarūpaparicchedena bhūtaṁ bhūtato apassantassa bhavavibhavadiṭṭhisaṅkhāto idaṁsaccābhiniveso",
  "tika-s0201t1:1002_5": "hotīti tassa dhammā vatthu, sukhavedanāssādavasena paralokanirapekkho ‘‘natthi dinna’’ntiādikaṁ",
  "tika-s0201t1:1002_6": "parāmāsaṁ uppādetīti diṭṭhupādānassa vedanā vatthu santatighanagahaṇavasena sarāgādicitte",
  "tika-s0201t1:1002_7": "sammoho hotīti mohāgatiyā cittaṁ vatthu, dhammasabhāvānavabodhena bhayaṁ hotīti bhayāgatiyā",
  "tika-s0201t1:1002_8": "dhammā vatthu. Ye panettha avuttā, tesaṁ vuttanayena vatthubhāvo yojetabbo. Tathā",
  "tika-s0201t1:1002_9": "hi oghesu vuttanayā eva yogāsavesupi yojanā atthato abhinnattā. Tathā paṭhamoghatatiyacatutthaganthayojanāya",
  "tika-s0201t1:1002_10": "vuttanayā eva kāyacittadhammānaṁ itarūpādānavatthutā yojanā, tathā kāmoghabyāpādakāyaganthayojanāya",
  "tika-s0201t1:1002_11": "vuttanayā eva kāyavedanānaṁ chandadosāgati vatthutā yojanā vā.",
  "tika-s0201t1:1003_0": "‘‘Āhārasamudayā kāyasamudayo, phassasamudayā vedanāsamudayo, (saṁ. ni. 5.408) saṅkhārapaccayā",
  "tika-s0201t1:1003_1": "viññāṇaṁ, viññāṇapaccayā nāmarūpa’’nti (ma. ni. 3.126; udā. 1; vibha. 225) vacanato",
  "tika-s0201t1:1003_2": "kāyādīnaṁ samudayabhūtā kabaḷīkārāhāraphassamanosañcetanāviññāṇāhārā kāyādiparijānanena",
  "tika-s0201t1:1003_3": "pariññātā hontīti āha ‘‘catubbidhāhārapariññattha’’nti pakaraṇanayoti nettipakaraṇavasena",
  "tika-s0201t1:1003_4": "suttantasaṁvaṇṇanānayo.",
  "tika-s0201t1:1004_0": "Saraṇavasenāti kāyādīnaṁ kusalādidhammānañca upadhāraṇavasena. Saranti gacchanti",
  "tika-s0201t1:1004_1": "nibbānaṁ etāyāti satīti imasmiṁ atthe ekatte ekasabhāve nibbāne samosaraṇaṁ samāgamo",
  "tika-s0201t1:1004_2": "ekattasamosaraṇaṁ. Etadeva hi dassetuṁ ‘‘yathā hī’’tiādi vuttaṁ. Ekanibbānapavesahetubhūtā",
  "tika-s0201t1:1004_3": "vā samānatā eko satipaṭṭhānassa bhāvo ekattaṁ, tattha samosaraṇaṁ taṁsabhāgatā ekattasamosaraṇaṁ.",
  "tika-s0201t1:1004_4": "Ekanibbānapavesahetubhāvaṁ pana dassetuṁ ‘‘yathā hī’’tiādimāha. Etasmiṁ atthe saraṇekattasamosaraṇāni",
  "tika-s0201t1:1004_5": "saheva satipaṭṭhānekabhāvassa kāraṇatthena vuttānīti daṭṭhabbāni, purimasmiṁ visuṁ.",
  "tika-s0201t1:1004_6": "Saraṇavasenāti vā ‘‘gamanavasenā’’ti atthe sati tadeva gamanaṁ samosaraṇanti, samosaraṇe",
  "tika-s0201t1:1004_7": "vā satisaddatthavasena avuccamāne dhāraṇatāva satīti satisaddatthantarābhāvā purimaṁ",
  "tika-s0201t1:1004_8": "satibhāvassa kāraṇaṁ, pacchimaṁ ekabhāvassāti nibbānasamosaraṇepi sahitāneva tāni",
  "tika-s0201t1:1004_9": "satipaṭṭhānekabhāvassa kāraṇāni vuttāni honti. Cuddasavidhena,navavidhena, soḷasavidhena,",
  "tika-s0201t1:1004_10": "pañcavidhenāti idaṁ upari pāḷiyaṁ (ma. ni. 1.107) āgatānaṁ ānāpānapabbādīnaṁ vasena",
  "tika-s0201t1:1004_11": "vuttaṁ, tesaṁ pana antarabhedavasena tadanugatabhedavasena ca bhāvanāya anekavidhatā",
  "tika-s0201t1:1004_12": "labbhatiyeva. Catūsu disāsu uṭṭhānakabhaṇḍasadisatā kāyānupassanāditaṁtaṁsatipaṭṭhānabhāvanānubhāvassa daṭṭhabbā.",
  "tika-s0201t1:1005_0": "‘‘Gocare, bhikkhave, caratha sake pettike visaye’’tiādivacanato (dī. ni. 3.80; saṁ.",
  "tika-s0201t1:1005_1": "ni. 5.372) bhikkhugocarā ete dhammā, yadidaṁ kāyānupassanādayo. Tattha yasmā kāyānupassanādipaṭipattiyā",
  "tika-s0201t1:1005_2": "bhikkhu hoti, tasmā ‘‘kāyānupassī viharatī’’tiādinā bhikkhuṁ dasseti, bhikkhumhi",
  "tika-s0201t1:1005_3": "taṁ niyamatoti āha ‘‘paṭipattiyā bhikkhubhāvadassanato’’ti. Satthu cariyānuvidhāyakattā",
  "tika-s0201t1:1005_4": "sakalasāsanasampaṭiggāhakattā ca sabbappakārāya anusāsaniyā bhājanabhāvo.",
  "tika-s0201t1:1006_0": "Samaṁ careyyāti kāyādivisamacariyaṁ pahāya kāyādīhi samaṁ careyya. Rāgādivūpasamena",
  "tika-s0201t1:1006_1": "santo. Indriyadamena danto. Catumagganiyāmena niyato. Seṭṭhacaritāya brahmacārī.",
  "tika-s0201t1:1006_2": "Kāyadaṇḍādioropanena nidhāya daṇḍaṁ. Ariyabhāve ṭhito so evarūpo bāhitapāpasamitapāpabhinnakilesatāhi",
  "tika-s0201t1:1006_3": "brāhmaṇo samaṇo bhikkhūti veditabbo.",
  "tika-s0201t1:1007_0": "‘‘Ayañceva kāyo bahiddho ca nāmarūpa’’ntiādīsu (dī. ni. ṭī. 2.373) khandhapañcakaṁ,",
  "tika-s0201t1:1007_1": "‘‘sukhañca kāyena paṭisaṁvedetī’’tiādīsu (ma. ni. 1.271, 287; pārā. 11) nāmakāyo",
  "tika-s0201t1:1007_2": "kāyoti vuccatīti tato visesanatthaṁ ‘‘kāyeti rūpakāye’’ti āha.",
  "tika-s0201t1:1008_0": "Asammissatoti ‘‘vedanādayopi ettha sitā ettha paṭibaddhā’’ti kāye vedanādianupassanāpasaṅgepi",
  "tika-s0201t1:1008_1": "āpanne tato asammissatoti attho. Samūhavisayatāya cassa kāya-saddassa samudāyupādānatāya",
  "tika-s0201t1:1008_2": "ca asubhākārassa ‘‘kāye’’ti ekavacanaṁ, tathā ārammaṇādivibhāgena anekabhedabhinnampi",
  "tika-s0201t1:1008_3": "cittaṁ cittabhāvasāmaññena ekajjhaṁ gahetvā ‘‘citte’’ti ekavacanaṁ, vedanā pana sukhādibhedabhinnā",
  "tika-s0201t1:1008_4": "visuṁ visuṁ anupassitabbāti dassentena ‘‘vedanāsū’’ti bahuvacanena vuttā, tatheva",
  "tika-s0201t1:1008_5": "ca niddeso pavattito, dhammā ca paropaṇṇāsabhedā anupassitabbākārena ca anekabhedā",
  "tika-s0201t1:1008_6": "evāti tepi bahuvacanavaseneva vuttā. Avayavīgāha-samaññātidhāvana-sārādānābhinivesanisedhanatthaṁ",
  "tika-s0201t1:1008_7": "kāyaṁ aṅgapaccaṅgehi, tāni ca kesādīhi, kesādike ca bhūtupādāyarūpehi vinibbhujjanto",
  "tika-s0201t1:1008_8": "‘‘tathā na kāye’’tiādimāha. Pāsādādinagarāvayavasamūhe avayavīvādinopi avayavīgāhaṁ",
  "tika-s0201t1:1008_9": "na karonti, nagaraṁ nāma koci attho atthīti pana kesañci samaññātidhāvanaṁ siyāti",
  "tika-s0201t1:1008_10": "itthipurisādisamaññātidhāvane nagaranidassanaṁ vuttaṁ. Aṅgapaccaṅgasamūho, kesalomādisamūho",
  "tika-s0201t1:1008_11": "bhūtupādāyasamūho ca yathāvuttasamūhe tabbinimutto kāyopi nāma koci natthi, pageva",
  "tika-s0201t1:1008_12": "itthiādayoti āha ‘‘kāyo vā…pe… dissatī’’ti. Koci dhammoti iminā sattajīvādiṁ paṭikkhipati,",
  "tika-s0201t1:1008_13": "avayavī pana kāyapaṭikkhepeneva paṭikkhittoti. Yadi evaṁ kathaṁ kāyādisaññābhidhānānītiāha",
  "tika-s0201t1:1008_14": "‘‘yathāvutta…pe… karontī’’ti.",
  "tika-s0201t1:1009_0": "Yaṁ passati itthiṁ purisaṁ vā. Nanu cakkhunā itthipurisadassanaṁ natthīti? Saccametaṁ,",
  "tika-s0201t1:1009_1": "‘‘itthiṁ passāmi, purisaṁ passāmī’’ti pana pavattasaññāya vasena ‘‘yaṁ passatī’’ti",
  "tika-s0201t1:1009_2": "vuttaṁ. Micchādassanena vā diṭṭhiyā yaṁ passati, na taṁ diṭṭhaṁ, taṁ rūpāyatanaṁ",
  "tika-s0201t1:1009_3": "na hotīti attho viparītaggāhavasena micchāparikappitarūpattā. Atha vā taṁ kesādibhūtupādāyasamūhasaṅkhātaṁ",
  "tika-s0201t1:1009_4": "diṭṭhaṁ na hoti acakkhuviññāṇaviññeyyattā, diṭṭhaṁ vā taṁ na hoti. Yaṁ diṭṭhaṁ taṁ",
  "tika-s0201t1:1009_5": "na passatīti yaṁ rūpāyatanaṁ kesādibhūtupādāyasamūhasaṅkhātaṁ diṭṭhaṁ, taṁ paññācakkhunā",
  "tika-s0201t1:1009_6": "bhūtato na passatīti attho. Apassaṁ bajjhateti imaṁ attabhāvaṁ yathābhūtaṁ paññācakkhunā",
  "tika-s0201t1:1009_7": "apassanto ‘‘etaṁ mama, esohamasmi, eso me atto’’ti kilesabandhanena bajjhati.",
  "tika-s0201t1:1010_0": "Naaññadhammānupassīti na aññasabhāvānupassī, asubhādito aññākārānupassī na hotīti",
  "tika-s0201t1:1010_1": "attho. Kiṁ vuttaṁ hotītiādinā tamevatthaṁ pākaṭaṁ karoti. Pathavīkāyanti kesādikoṭṭhāsapathaviṁ",
  "tika-s0201t1:1010_2": "dhammasamūhattā ‘‘kāyo’’ti vadati, lakkhaṇapathavimeva vā anekappabhedaṁ sakalasarīragataṁ",
  "tika-s0201t1:1010_3": "pubbāpariyabhāvena ca pavattamānaṁ samūhavasena gahetvā ‘‘kāyo’’ti vadati. Āpokāyantiādīsupi eseva nayo.",
  "tika-s0201t1:1011_0": "Evaṁ gahetabbassāti ‘‘ahaṁ mama’’nti evaṁ attattaniyabhāvena andhabālehi gahetabbassa.",
  "tika-s0201t1:1011_1": "Idāni sattannaṁ anupassanākārānampi vasena kāyānupassanaṁ dassetuṁ ‘‘apicā’’tiādi",
  "tika-s0201t1:1011_2": "āraddhaṁ. Tattha aniccato anupassatīti catusamuṭṭhānikakāyaṁ ‘‘anicca’’nti anupassati,",
  "tika-s0201t1:1011_3": "evaṁ passanto evaṁ cassa aniccākārampi anupassatīti vuccati. Tathābhūtassa cassa",
  "tika-s0201t1:1011_4": "niccaggāhassa lesopi na hotīti vuttaṁ ‘‘no niccato’’ti tathāhesa ‘‘niccasaññaṁ pajahatī’’ti",
  "tika-s0201t1:1011_5": "(paṭi. ma. 3.35) vutto. Ettha ca ‘‘aniccato eva anupassatī’’ti eva-kāro luttaniddiṭṭhoti",
  "tika-s0201t1:1011_6": "tena nivattitamatthaṁ dassetuṁ ‘‘no niccato’’ti vuttaṁ. Na cettha dukkhato anupassanādinivattanamāsaṅkitabbaṁ",
  "tika-s0201t1:1011_7": "paṭiyogīnivattanaparattā eva-kārassa, uparidesanāruḷhattā ca tāsaṁ.",
  "tika-s0201t1:1012_0": "Dukkhato anupassatītiādīsupi eseva nayo. Ayaṁ pana viseso – aniccassa dukkhattā tameva",
  "tika-s0201t1:1012_1": "kāyaṁ dukkhato anupassati, dukkhassa anattattā anattato anupassati. Yasmā pana yaṁ",
  "tika-s0201t1:1012_2": "aniccaṁ dukkhaṁ anattā, taṁ anabhinanditabbaṁ, na tattha rajjitabbaṁ, tasmā vuttaṁ",
  "tika-s0201t1:1012_3": "‘‘nibbindati no nandati,virajjati no rajjatī’’ti. So evaṁ arajjanto rāgaṁ nirodheti",
  "tika-s0201t1:1012_4": "no samudeti, samudayaṁ na karotīti attho. Evaṁ paṭipanno ca paṭinissajjati no ādiyati.",
  "tika-s0201t1:1012_5": "Ayañhi aniccādianupassanā tadaṅgavasena saddhiṁ kāyatannissayakhandhābhisaṅkhārehi",
  "tika-s0201t1:1012_6": "kilesānaṁ pariccajanato, saṅkhatadosadassanena tabbiparīte nibbāne tanninnatāya pakkhandanato",
  "tika-s0201t1:1012_7": "‘‘pariccāgapaṭinissaggo ceva pakkhandanapaṭinissaggo cā’’ti vuccati, tasmā tāya samannāgato",
  "tika-s0201t1:1012_8": "bhikkhu vuttanayena kilese ca pariccajati, nibbāne ca pakkhandati , tathābhūto ca",
  "tika-s0201t1:1012_9": "nibbattanavasena kilese na ādiyati, nāpi adosadassitāvasena saṅkhatārammaṇaṁ. Tena",
  "tika-s0201t1:1012_10": "vuttaṁ ‘‘paṭinissajjati no ādiyatī’’ti. Idānissa tāhi anupassanāhi yesaṁ dhammānaṁ",
  "tika-s0201t1:1012_11": "pahānaṁ hoti, taṁ dassetuṁ ‘‘so taṁ aniccato anupassanto niccasaññaṁ pajahatī’’ti.",
  "tika-s0201t1:1012_12": "Tattha niccasaññanti ‘‘saṅkhārā niccā’’ti evaṁ pavattaviparītasaññaṁ. Diṭṭhicittavipallāsapahānamukheneva",
  "tika-s0201t1:1012_13": "saññāvipallāsappahānanti saññāgahaṇaṁ, saññāsīsena vā tesampi gahaṇaṁ daṭṭhabbaṁ.",
  "tika-s0201t1:1012_14": "Nandinti sappītikataṇhaṁ. Sesaṁ vuttanayemeva.",
  "tika-s0201t1:1013_0": "Viharatīti iminā kāyānupassanāsamaṅgino iriyāpathavihāro vuttoti āha ‘‘iriyatī’’ti",
  "tika-s0201t1:1013_1": "iriyāpathaṁ pavattetīti attho. Ārammaṇakaraṇavasena abhibyāpanato ‘‘tīsu bhavesū’’ti",
  "tika-s0201t1:1013_2": "vuttaṁ, uppajjanavasena pana kilesā parittabhūmakā evāti. Yadipi kilesānaṁ pahānaṁ",
  "tika-s0201t1:1013_3": "ātāpananti taṁ sammādiṭṭhiādīnampi attheva, ātāpa-saddo pana vīriyeyeva niruḷhoti",
  "tika-s0201t1:1013_4": "vuttaṁ ‘‘vīriyassetaṁ nāma’’nti. Atha vā paṭipakkhapahāne sampayuttadhammānaṁ abbhussahanavasena",
  "tika-s0201t1:1013_5": "pavattamānassa vīriyassa sātisayaṁ tadātāpananti vīriyameva tathā vuccati, na aññe",
  "tika-s0201t1:1013_6": "dhammā. Ātāpīti cāyamīkāro pasaṁsāya, atisayassa vā dīpakoti ātāpīgahaṇena sammappadhānasamaṅgitaṁ",
  "tika-s0201t1:1013_7": "dasseti. Sammā, samantato, sāmañca pajānanto sampajāno, asammissato vavatthāne aññadhammānupassitābhāvena",
  "tika-s0201t1:1013_8": "sammā aviparītaṁ, sabbākārapajānanena samantato, uparūpari visesāvahabhāvena pavattiyā",
  "tika-s0201t1:1013_9": "sayaṁ pajānantoti attho. Yadi paññāya anupassati, kathaṁ satipaṭṭhānatāti āha ‘‘na",
  "tika-s0201t1:1013_10": "hī’’tiādi. Sabbatthikanti sabbattha bhavaṁ sabbattha līne uddhate ca citte icchitabbattā,",
  "tika-s0201t1:1013_11": "sabbe vā līne uddhate ca bhāvetabbā bojjhaṅgā atthikā etāyāti sabbatthikā. Satiyā",
  "tika-s0201t1:1013_12": "laddhūpakārāya eva paññāya ettha yathāvutte kāye kammaṭṭhāniko bhikkhu kāyānupassī",
  "tika-s0201t1:1013_13": "viharati. Antosaṅkhepo anto olīyano, kosajjanti attho. Upāyapariggaheti ettha sīlavisodhanādi",
  "tika-s0201t1:1013_14": "gaṇanādi uggahakosallādi ca upāyo, tabbipariyāyato anupāyo veditabbo. Yasmā ca upaṭṭhitassati",
  "tika-s0201t1:1013_15": "yathāvuttaupāyaṁ na pariccajati, anupāyañca na upādiyati, tasmā vuttaṁ ‘‘muṭṭhassati…pe…",
  "tika-s0201t1:1013_16": "asamatthohotī’’ti. Tenāti upāyānupāyānaṁ pariggahaparivajjanesu apariccāgāpariggahesu",
  "tika-s0201t1:1013_17": "ca asamatthabhāvena assa yogino.",
  "tika-s0201t1:1014_0": "Yasmā satiyevettha satipaṭṭhānaṁ vuttā, tasmāssa sampayuttā dhammā vīriyādayo aṅganti",
  "tika-s0201t1:1014_1": "āha ‘‘sampayogaṅgañcassa dassetvā’’ti. Aṅga-saddo cettha kāraṇapariyāyo daṭṭhabbo,",
  "tika-s0201t1:1014_2": "satiggahaṇeneva cettha samādhissati gahaṇaṁ daṭṭhabbaṁ tassā samādhikkhandhe saṅgahitattā.",
  "tika-s0201t1:1014_3": "Yasmā vā satisīsenāyaṁ desanā. Na hi kevalāya satiyā kilesappahānaṁ hoti, nibbānādhigamo",
  "tika-s0201t1:1014_4": "vā, na ca kevalā sati pavattati, tasmāssa jhānadesanāyaṁ savitakkādivacanassa viya",
  "tika-s0201t1:1014_5": "sampayogaṅgadassanatāti aṅga-saddassa avayavapariyāyatā daṭṭhabbā. Pahānaṅganti ‘‘vivicceva",
  "tika-s0201t1:1014_6": "kāmehī’’tiādīsu (dī. ni. 1.226; ma. ni. 1.271, 287; saṁ. ni. 2.152; a. ni. 4.123;",
  "tika-s0201t1:1014_7": "pārā. 11) viya pahātabbaṅgaṁ dassetuṁ. Yasmā ettha lokiyamaggo adhippeto, na lokuttaramaggo,",
  "tika-s0201t1:1014_8": "tasmā pubbabhāgiyameva vinayaṁ dassento ‘‘tadaṅgavinayena vā vikkhambhanavinayena",
  "tika-s0201t1:1014_9": "vā’’ti āha. Tesaṁ dhammānanti vedanādidhammānaṁ. Tesañhi tattha anadhippetattā ‘‘atthuddhāranayenetaṁ vutta’’nti vuttaṁ.",
  "tika-s0201t1:1015_0": "Avisesena dvīhipi nīvaraṇappahānaṁ vuttanti katvā puna ekekena vuttaṁ pahānavisesaṁ",
  "tika-s0201t1:1015_1": "dassetuṁ ‘‘visesenā’’ti āha. Atha vā ‘‘vineyya nīvaraṇānī’’ti avatvā abhijjhādomanassavacanassa",
  "tika-s0201t1:1015_2": "payojanaṁ dassento ‘‘visesenā’’tiādimāha. Kāyānupassanābhāvanāya hi ujuvipaccanīkānaṁ",
  "tika-s0201t1:1015_3": "anurodhādīnaṁ pahānaṁ dassanaṁ etassa payojananti. Kāyasampattimūlakassāti rūpa-bala-yobbanārogyādi-sarīrasampadā-nimittassa.",
  "tika-s0201t1:1015_4": "Vuttavipariyāyato kāyavipattimūlako virodho veditabbo. Kāyabhāvanāyāti kāyānupassanābhāvanāya.",
  "tika-s0201t1:1015_5": "Sā hi idha ‘‘kāyabhāvanā’’ti adhippetā. Tenāti anurodhādippahānavacanena. Yogānubhāvo",
  "tika-s0201t1:1015_6": "hītiādi vuttassevatthassa pākaṭakaraṇaṁ.",
  "tika-s0201t1:1016_0": "Satisampajaññenāti atisampajaññaggahaṇena. Sabbatthikakammaṭṭhānanti buddhānussati",
  "tika-s0201t1:1016_1": "mettā maraṇassati asubhabhāvanā ca. Idañhi catukkaṁ yoginā parihariyamānaṁ ‘‘sabbatthikakammaṭṭhāna’’nti",
  "tika-s0201t1:1016_2": "vuccati atisampajaññabalena avicchinnassa tassa pariharitabbattā, satiyā vā samatho",
  "tika-s0201t1:1016_3": "vutto tassā samāddhikkhandhena saṅgahitattā.",
  "tika-s0201t1:1017_0": "Tenāti saddatthaṁ anādiyitvā bhāvatthasseva vibhajanavasena pavattena vibhaṅgapāṭhena",
  "tika-s0201t1:1017_1": "saha. Aṭṭhakathānayoti saddatthassapi vivaraṇavasena yathārahaṁ vutto atthasaṁvaṇṇanānayo.",
  "tika-s0201t1:1017_2": "Yathā saṁsandatīti yathā atthato adhippāyato ca avilomento aññadatthu saṁsandati",
  "tika-s0201t1:1017_3": "sameti, evaṁ veditabbo.",
  "tika-s0201t1:1018_0": "Vedanādīnaṁpuna vacaneti ettha nissayapaccayabhāvavasena cittadhammānaṁ vedanāsannissitattā",
  "tika-s0201t1:1018_1": "pañcavokārabhave arūpadhammānaṁ rūpapaṭibaddhavuttito ca vedanāya kāyādianupassanāpasaṅgepi",
  "tika-s0201t1:1018_2": "āpanne tadasammissato vavatthānadassanatthaṁ ghanavinibbhogādidassanatthañca dutiyavedanāgahaṇaṁ.",
  "tika-s0201t1:1018_3": "Tena na vedanāyaṁ kāyānupassī, cittadhammānupassī vā, atha kho vedanānupassīyevāti",
  "tika-s0201t1:1018_4": "vedanāsaṅkhāte vatthusmiṁ vedanānupassanākārasseva dassanena asammissato vavatthānaṁ",
  "tika-s0201t1:1018_5": "dassitaṁ hoti. Tathā ‘‘yasmiṁ samaye sukhā vedanā, na tasmiṁ samaye dukkhā adukkhamasukhā",
  "tika-s0201t1:1018_6": "vā vedanā. Yasmiṁ vā pana samaye dukkhā adukkhamasukhā vā vedanā, na tasmiṁ samaye",
  "tika-s0201t1:1018_7": "itarā vedanā’’ti vedanābhāvasāmaññe aṭṭhatvā taṁ taṁ vedanaṁ vinibbhujitvā dassanena",
  "tika-s0201t1:1018_8": "ghanavinibbhogo dhuvabhāvaviveko dassito hoti. Tena tāsaṁ khaṇamattāvaṭṭhānadassanena",
  "tika-s0201t1:1018_9": "aniccatāya tato eva dukkhatāya anattatāya ca dassanaṁ vibhāvitaṁ hoti. Ghanavinibbhogādīti",
  "tika-s0201t1:1018_10": "ādi-saddena ayampi attho veditabbo. Ayañhi vedanāyaṁ vedanānupassīyeva, na aññadhammānupassī.",
  "tika-s0201t1:1018_11": "Kiṁ vuttaṁ hoti – yathā nāma bālo amaṇisabhāvepi udakabubbuḷake maṇiākārānupassī",
  "tika-s0201t1:1018_12": "hoti, na evamayaṁ ṭhitiramaṇīyepi vedayite, pageva itarasmiṁ manuññākārānupassī,",
  "tika-s0201t1:1018_13": "atha kho khaṇabhaṅguratāya avasavattitāya kilesāsucipaggharaṇatāya ca aniccaanattaasubhākārānupassī,",
  "tika-s0201t1:1018_14": "vipariṇāmadukkhatāya saṅkhāradukkhatāya ca visesato dukkhānupassīyevāti vuttaṁ hoti.",
  "tika-s0201t1:1018_15": "Evaṁ cittadhammesupi yathārahaṁ puna vacane payojanaṁ vattabbaṁ. ‘‘Kevalaṁ panidhā’’tiādinā",
  "tika-s0201t1:1018_16": "idha ‘ettakaṁ veditabba’’nti veditabbaparicchedaṁ dasseti. Esa nayoti iminā yathā",
  "tika-s0201t1:1018_17": "cittaṁ dhammā ca anupassitabbā, tathā tāni anupassanto ‘‘citte cittānupassī, dhammesu",
  "tika-s0201t1:1018_18": "dhammānupassī’’ti veditabboti imamatthaṁ atidisati.",
  "tika-s0201t1:1019_0": "Yosukhaṁ dukkhato addāti yo bhikkhu sukhavedanaṁ vipariṇāmadukkhatāya ‘‘dukkha’’nti",
  "tika-s0201t1:1019_1": "paññācakkhunā addakkhi. Dukkhamaddakkhi sallatoti dukkhavedanaṁ pīḷājananato antotudanato",
  "tika-s0201t1:1019_2": "dunnīharaṇato ca sallanti addakkhi passi. Adukkhamasukhanti upekkhāvedanaṁ. Santanti",
  "tika-s0201t1:1019_3": "sukhadukkhāni viya anoḷārikatāya paccayavasena vūpasantasabhāvatāya ca santaṁ. Aniccatoti",
  "tika-s0201t1:1019_4": "hutvā abhāvato udayabbayavantato tāvakālikatoniccapaṭikkhepato ca ‘‘anicca’’nti yo",
  "tika-s0201t1:1019_5": "addakkhi. Sa ve sammaddaso bhikkhu ekaṁsena paribyattaṁ vā vedanāya sammā passanakoti attho.",
  "tika-s0201t1:1020_0": "Dukkhātipīti saṅkhāradukkhatāya dukkhā itipi. Sabbaṁ taṁ dukkhasminti sabbaṁ taṁ",
  "tika-s0201t1:1020_1": "vedayitaṁ dukkhasmiṁ antogadhaṁ pariyāpannaṁ vadāmi saṅkhāradukkhatānativattanato.",
  "tika-s0201t1:1020_2": "Sukhadukkhatopi cāti sukhādīnaṁ ṭhitivipariṇāmaññāṇasukhatāya vipariṇāmaṭhitiaññāṇadukkhatāya",
  "tika-s0201t1:1020_3": "ca vuttattā tissopi sukhato, tissopi ca dukkhato anupassitabbāti attho. Rūpādi-ārammaṇachandādi-adhipati-ñāṇādi-sahajāta-",
  "tika-s0201t1:1020_4": "kāmāvacarādi-bhūminānattabhedānaṁ kusalākusala-taṁvipākakiriyā-nānattādibhedānañca,",
  "tika-s0201t1:1020_5": "ādi-saddena saṅkhārikāsaṅkhārikasa-vatthukāvatthukādi-nānattabhedānañca vasenāti",
  "tika-s0201t1:1020_6": "yojetabbaṁ. Suññatadhammassāti ‘‘dhammā hontī’’tiādinā (dha. sa. 121) suññatavāre",
  "tika-s0201t1:1020_7": "āgatasuññatasabhāvassa vasena. ‘‘Kāmañcetthā’’tiādinā pubbe pahīnattā puna pahānaṁ",
  "tika-s0201t1:1020_8": "na vattabbanti codanaṁ dasseti, maggacittakkhaṇe vā ekattha pahīnaṁ sabbattha pahīnameva",
  "tika-s0201t1:1020_9": "hotīti visuṁ visuṁ na vattabbanti. Tattha purimāya codanāya nānāpuggalaparihāro,",
  "tika-s0201t1:1020_10": "pacchimāya nānācittakkhaṇikaparihāro. Lokiyabhāvanāya hi kāye pahīnaṁ na vedanādīsu",
  "tika-s0201t1:1020_11": "pahīnaṁ hoti yadipi na pavatteyya, na paṭipakkhabhāvanāya tattha sā abhijjhādomanassassa",
  "tika-s0201t1:1020_12": "appavatti hotīti puna tappahānaṁ vattabbamevāti. Ekattha pahīnaṁ sesesupi pahīnaṁ",
  "tika-s0201t1:1020_13": "hotīti maggasatipaṭṭhānabhāvanaṁ, lokiyabhāvanāya vā sabbattha appavattimattaṁ sandhāya",
  "tika-s0201t1:1020_14": "vuttaṁ. ‘‘Pañcapi khandhā loko’’ti hi vibhaṅge (vibha. 362, 364, 366, 373) catūsupi ṭhānesu vuttanti.",
  "tika-s0201t1:1021": "Uddesavāravaṇṇanāya līnatthappakāsanā samattā.",
  "tika-s0201t1:1022": "Kāyānupassanāvaṇṇanā",
  "tika-s0201t1:1023": "Ānāpānapabbavaṇṇanā",
  "tika-s0201t1:1024_0": "107. Bāhirakesupi ito ekadesassa sambhavato sabbappakāraggahaṇaṁ kataṁ ‘‘sabbappakārakāyānupassanānibbattakassā’’ti.",
  "tika-s0201t1:1024_1": "Tena ye ime ānāpānapabbādivasena āgatā cuddasappakārā, tadantogadhā ca ajjhattādianupassanā",
  "tika-s0201t1:1024_2": "pakārā, tathā kāyagatāsatisutte (ma. ni. 3.154) vuttā kesādivaṇṇasaṇṭhānakasiṇārammaṇacatukkajjhānappakārā,",
  "tika-s0201t1:1024_3": "lokiyādippakārā ca, te sabbepi anavasesato saṅgaṇhāti. Ime ca pakārā imasmiṁyeva",
  "tika-s0201t1:1024_4": "sāsane, na ito bahiddhāti vuttaṁ ‘‘sabbappakāra…pe… paṭisedhano cā’’ti. Tattha tathābhāvapaṭisedhanoti",
  "tika-s0201t1:1024_5": "sabbappakārakāyānupassanānibbattakassa puggalassa aññasāsanassa nissayabhāvapaṭisedhano.",
  "tika-s0201t1:1024_6": "Etena ‘‘idha, bhikkhave’’ti ettha idha-saddo antogadhaevasaddatthoti dasseti . Santi",
  "tika-s0201t1:1024_7": "hi ekapadānipi sāvadhāraṇāni yathā ‘‘vāyubhakkho’’ti (dī. ni. ṭī. 2.374). Tenāha",
  "tika-s0201t1:1024_8": "‘‘idheva samaṇo’’tiādi. Paripuṇṇasamaṇakaraṇadhammo hi so, yo sabbappakārakāyānupassanānibbattako.",
  "tika-s0201t1:1024_9": "Parappavādāti paresaṁ aññatitthiyānaṁ nānappakārā vādā titthāyatanāni.",
  "tika-s0201t1:1025_0": "Araññādikasseva bhāvanānurūpasenāsanataṁ dassetuṁ ‘‘imassa hī’’tiādi vuttaṁ. Duddamo",
  "tika-s0201t1:1025_1": "damathaṁ anupagato goṇo kūṭagoṇo. Dohanakāle yathā thanehi anavasesato khīraṁ na",
  "tika-s0201t1:1025_2": "paggharati, evaṁ dohapaṭibandhinī kūṭadhenu. Rūpasaddādike paṭicca uppajjanakaassādo",
  "tika-s0201t1:1025_3": "rūpārammaṇādiraso. Pubbe āciṇṇārammaṇanti pabbajjāto pubbe, anādimati vā saṁsāre paricitārammaṇaṁ.",
  "tika-s0201t1:1026_0": "Nibandheyyāti bandheyya. Satiyāti sammadeva kammaṭṭhānassa sallakkhaṇavasena pavattāya",
  "tika-s0201t1:1026_1": "satiyā. Ārammaṇeti kammaṭṭhānārammaṇe. Daḷhanti thiraṁ, yathā satokārissa upacārappanābhedo",
  "tika-s0201t1:1026_2": "samādhi ijjhati, tathā thāmagataṁ katvāti attho.",
  "tika-s0201t1:1027_0": "Visesādhigamadiṭṭhadhammasukhavihārapadaṭṭhānanti sabbesaṁ buddhānaṁ, ekaccānaṁ paccekabuddhānaṁ,",
  "tika-s0201t1:1027_1": "buddhasāvakānañca visesādhigamassa, aññena kammaṭṭhānena adhigatavisesānaṁ diṭṭhadhammasukhavihārassa",
  "tika-s0201t1:1027_2": "ca padaṭṭhānabhūtaṁ. Vatthuvijjācariyo viya bhagavā yogīnaṁ anurūpanivāsaṭṭhānupadisanato.",
  "tika-s0201t1:1027_3": "Bhikkhu dīpisadiso araññe ekākī viharitvā paṭipakkhanimmathanena icchitatthasādhanato.",
  "tika-s0201t1:1027_4": "Phalamuttamanti sāmaññaphalaṁ sandhāyāha. Parakkamajavayoggabhūminti bhāvanussāhajavassa",
  "tika-s0201t1:1027_5": "yoggakaraṇabhūmibhūtaṁ.",
  "tika-s0201t1:1028_0": "Assāsapassāsānaṁ vasena sikkhatoti assāsapassāsānaṁ dīgharassatāpajānana-sabbakāyapaṭisaṁvedana-oḷārikoḷārikapaṭippassambhanavasena",
  "tika-s0201t1:1028_1": "bhāvanānuyogaṁ sikkhato, tathābhūto vā hutvā tisso sikkhā pavattayato. Assāsapassāsanimitteti",
  "tika-s0201t1:1028_2": "assāsapassāsasannissayena upaṭṭhitapaṭibhāganimitte. Assāsapassāse pariggaṇhāti rūpamukhena",
  "tika-s0201t1:1028_3": "vipassanaṁ abhinivisanto, yo ‘‘assāsapassāsakammiko’’ti vutto. Jhānaṅgāni pariggaṇhāti",
  "tika-s0201t1:1028_4": "arūpamukhena vipassanaṁ abhinivisanto. Vatthu nāma karajakāyo cittacetasikānaṁ pavattiṭṭhānabhāvato.",
  "tika-s0201t1:1028_5": "Añño satto vā puggalo vā natthīti visuddhadiṭṭhi ‘‘tayidaṁ dhammamattaṁ na ahetukaṁ,",
  "tika-s0201t1:1028_6": "nāpi issarādivisamahetukaṁ, atha kho avijjādīhi eva sahetuka’’nti addhattayepi kaṅkhāvitaraṇena",
  "tika-s0201t1:1028_7": "vitiṇṇakaṅkho ‘‘yaṁ kiñci rūpa’’ntiādinā (ma. ni. 1.361; ma. ni. 2.113; ma. ni. 3.86;",
  "tika-s0201t1:1028_8": "a. ni. 4.181; paṭi. ma. 1.48) kalāpasammasanavasena tilakkhaṇaṁ āropetvā udayabbayānupassanādivasena",
  "tika-s0201t1:1028_9": "vipassanaṁ vaḍḍhento anukkamena maggapaṭipāṭiyā.",
  "tika-s0201t1:1029_0": "Parassa vā assāsapassāsakāyeti idaṁ sammasanacāravasenāyaṁ pāḷi pavattāti katvā vuttaṁ,",
  "tika-s0201t1:1029_1": "samathavasena pana parassa assāsapassāsakāye appanānimittuppatti eva natthīti. Idaṁ",
  "tika-s0201t1:1029_2": "ubhayaṁ na labbhatīti ‘‘ajjhattaṁ, bahiddhā’’ti ca vuttaṁ idaṁ dhammadvayaghaṭitaṁ",
  "tika-s0201t1:1029_3": "ekato ārammaṇabhāvena na labbhati.",
  "tika-s0201t1:1030_0": "Samudeti etasmāti samudayo, so eva kāraṇaṭṭhena dhammoti samudayadhammo, assāsapassāsānaṁ",
  "tika-s0201t1:1030_1": "pavattihetukarajakāyādi. Tassa anupassanasīlo samudayadhammānupassī. Taṁ pana samudayadhammaṁ",
  "tika-s0201t1:1030_2": "upamāmukhena dassento ‘‘yathā nāmā’’tiādimāha. Tattha bhastanti ruttiṁ. Gaggaranāḷinti",
  "tika-s0201t1:1030_3": "ukkāpanāḷiṁ. Teti karajakāyādike. Yathā assāsapassāsakāyo karajakāyādisambandhī phalabhāvena,",
  "tika-s0201t1:1030_4": "evaṁ tepi assāsapassāsakāyasambandhino hetubhāvenāti ‘‘samudayadhammā kāyasmi’’nti",
  "tika-s0201t1:1030_5": "vattabbataṁ labhantīti vuttaṁ ‘‘samudaya…pe… vuccatī’’ti. Pakativācī vā dhamma-saddo",
  "tika-s0201t1:1030_6": "‘‘jātidhammāna’’ntiādīsu (ma. ni. 1.131; ma. ni. 3.373; paṭi. ma. 1.33) viyāti kāyassa",
  "tika-s0201t1:1030_7": "paccayasamavāye uppajjanapakatikānupassī ‘‘samudayadhammānupassī’’ti vutto. Tenāha",
  "tika-s0201t1:1030_8": "– ‘‘karajakāyañcā’’tiādi. Evañca katvā kāyasminti bhummavacanañca samatthitaṁ hoti.",
  "tika-s0201t1:1030_9": "Vayadhammānupassīti ettha ahetukattepi vināsassa yesaṁ hetudhammānaṁ abhāve yaṁ na",
  "tika-s0201t1:1030_10": "hoti, tadabhāvo tassa abhāvassa hotu viya voharīyatīti upacārato karajakāyādiabhāvo",
  "tika-s0201t1:1030_11": "assāsapassāsakāyassa vayakāraṇaṁ vutto. Tenāha ‘‘yathā bhastāyā’’tiādi. Ayaṁ tāvettha",
  "tika-s0201t1:1030_12": "paṭhamavikappavasena atthavibhāvanā. Dutiyavikappavasena pana upacārena vināyeva",
  "tika-s0201t1:1030_13": "attho veditabbo. Ajjhattabahiddhānupassanā viya bhinnavatthuvisayatāya samudayavayadhammānupassanāpi",
  "tika-s0201t1:1030_14": "ekakāle na labbhatīti āha ‘‘kālena samudayaṁ kālena vayaṁ anupassanto’’ti.",
  "tika-s0201t1:1031_0": "Atthi kāyoti eva-saddo luttaniddiṭṭhoti ‘‘kāyova atthī’’ti vatvā avadhāraṇena nivatthitaṁ",
  "tika-s0201t1:1031_1": "dassento ‘‘na satto’’tiādimāha. Tassattho – yo rūpādīsu sattavisattatāya paresañca",
  "tika-s0201t1:1031_2": "sajjāpanaṭṭhena, satvaguṇayogato vā ‘‘satto’’ti parehi parikappito. Tassa sattanikāyassa",
  "tika-s0201t1:1031_3": "pūraṇato ca cavanupapajjanadhammatāya galanato ca ‘‘puggalo’’ti. Thīyati saṁhaññati",
  "tika-s0201t1:1031_4": "ettha gabbhoti ‘‘itthī’’ti. Puri pure bhāge seti pavattatīti ‘‘puriso’’ti. Āhito",
  "tika-s0201t1:1031_5": "ahaṁmāno etthāti ‘‘attā’’ti, attano santakabhāvena ‘‘attaniya’’nti. Paro na hotīti",
  "tika-s0201t1:1031_6": "katvā ‘‘aha’’nti, mama santakanti katvā ‘‘mama’’nti. Vuttappakāravinimutto aññoti",
  "tika-s0201t1:1031_7": "katvā ‘‘kocī’’ti, tassa santakabhāvena ‘‘kassacī’’ti parikappetabbo koci natthi,",
  "tika-s0201t1:1031_8": "kevalaṁ kāyo eva atthīti attattaniyasuññatameva kāyassa vibhāveti. Evanti ‘‘kāyova",
  "tika-s0201t1:1031_9": "atthī’’tiādinā vuttappakārena. Ñāṇapamāṇatthāyāti kāyānupassanāñāṇaparaṁ pamāṇaṁ",
  "tika-s0201t1:1031_10": "pāpanatthāya. Satipamāṇatthāyāti kāyapariggāhikasatipavattaṁ satiparaṁ pamāṇaṁ pāpanatthāya.",
  "tika-s0201t1:1031_11": "Imassa hi vuttanayena ‘‘atthi kāyo’’ti aparāparuppattivasena paccupaṭṭhitā sati bhiyyoso",
  "tika-s0201t1:1031_12": "mattāya tattha ñāṇassa satiyā ca paribrūhanāya hoti. Tenāha ‘‘satisampajaññānaṁ vaḍḍhatthāyā’’ti.",
  "tika-s0201t1:1032_0": "Imissā bhāvanāya taṇhādiṭṭhigāhānaṁ ujupaṭipakkhattā vuttaṁ ‘‘taṇhā…pe… viharatī’’ti.",
  "tika-s0201t1:1032_1": "Tathābhūto ca loke kiñci ‘‘aha’’nti vā ‘‘mama’’nti vā gahetabbaṁ na passati, kuto",
  "tika-s0201t1:1032_2": "gaṇheyya. Tenāha ‘‘na ca kiñcī’’tiādi. Evampīti ettha pi-saddo heṭṭhā niddiṭṭhassa",
  "tika-s0201t1:1032_3": "tādisassa atthassa abhāvato avuttasamuccayatthoti dassento ‘‘upari atthaṁ upādāyā’’ti",
  "tika-s0201t1:1032_4": "āha. ‘‘Eva’’nti pana niddiṭṭhākārassa paccāmasanaṁ nigamanavasena katanti āha ‘‘iminā",
  "tika-s0201t1:1032_5": "pana…pe… dassetī’’ti. Pubbabhāgasatipaṭṭhānassa idhādhippetattā vuttaṁ ‘‘sati dukkhasacca’’nti.",
  "tika-s0201t1:1032_6": "Sā pana sati yasmiṁ attabhāve, tassa samuṭṭhāpikā taṇhā tassāpi samuṭṭhāpikā eva",
  "tika-s0201t1:1032_7": "nāma hoti tadabhāve abhāvatoti āha ‘‘tassā samuṭṭhāpikā purimataṇhā’’ti. Appavattīti",
  "tika-s0201t1:1032_8": "appavattinimittaṁ, na pavattati etthāti vā appavatti. Catusaccavasenāti catusaccakammaṭṭhānavasena.",
  "tika-s0201t1:1032_9": "Ussakkitvāti visuddhiparamparāya āruhitvā, bhāvanaṁ upari netvāti attho. Niyyānamukhanti",
  "tika-s0201t1:1032_10": "vaṭṭadukkhato nissaraṇūpāyo.",
  "tika-s0201t1:1033": "Ānāpānapabbavaṇṇanā niṭṭhitā.",
  "tika-s0201t1:1034": "Iriyāpathapabbavaṇṇanā",
  "tika-s0201t1:1035_0": "108.Iriyāpathavasenāti iriyanaṁ iriyā, kiriyā, idha pana kāyikapayogo veditabbo.",
  "tika-s0201t1:1035_1": "Iriyānaṁ patho pavattimaggoti iriyāpatho, gamanādisarīrāvatthā. Gacchanto vā hi satto",
  "tika-s0201t1:1035_2": "kāyena kattabbakiriyaṁ kareyya ṭhito vā nisinno vā nipanno vāti. Tesaṁ vasena, iriyāpathavibhāgenāti",
  "tika-s0201t1:1035_3": "attho. Puna caparanti puna ca aparaṁ, yathāvuttaānāpānakammaṭṭhānato bhiyyopi aññaṁ",
  "tika-s0201t1:1035_4": "kāyānupassanākammaṭṭhānaṁ kathemi, suṇāthāti vā adhippāyo. Gacchanto vātiādi gamanādimattajānanassa",
  "tika-s0201t1:1035_5": "gamanādigatavisesajānanassa ca sādhāraṇavacanaṁ. Tattha gamanādimattajānanaṁ idha",
  "tika-s0201t1:1035_6": "nādhippetaṁ, gamanādigatavisesajānanaṁ pana adhippetanti taṁ vibhajitvā dassetuṁ",
  "tika-s0201t1:1035_7": "‘‘tattha kāma’’ntiādi vuttaṁ. Sattūpaladdhinti satto atthīti upaladdhiṁ sattaggāhaṁ",
  "tika-s0201t1:1035_8": "na jahati na pariccajati ‘‘ahaṁ gacchāmi, mama gamana’’nti gāhasabbhāvato. Tato eva",
  "tika-s0201t1:1035_9": "attasaññaṁ ‘‘atthi attā kārako vedako’’ti evaṁ pavattaṁ viparītasaññaṁ na ugghāṭeti",
  "tika-s0201t1:1035_10": "nāpaneti apaṭipakkhabhāvato, ananabrūhanato vā. Evaṁ bhūtassa cassa kuto kammaṭṭhānādibhāvoti",
  "tika-s0201t1:1035_11": "āha ‘‘kammaṭṭhānaṁ vā satipaṭṭhānabhāvanā vā na hotī’’ti. Imassa panātiādisukkapakkhassa",
  "tika-s0201t1:1035_12": "vuttavipariyāyena attho veditabbo. Tameva hi atthaṁ vivarituṁ ‘‘idaṁ hī’’tiādi vuttaṁ.",
  "tika-s0201t1:1035_13": "Tattha ko gacchatīti gamanakiriyāya kattupucchā, sā kattubhāvavisiṭṭhaattapaṭikkhepatthā",
  "tika-s0201t1:1035_14": "dhammamattasseva gamanasiddhidassanato. Kassa gamananti akattutāvisiṭṭhaattaggāhapaṭikkhepatthā.",
  "tika-s0201t1:1035_15": "Kiṁkāraṇāti pana paṭikkhittakattukāya gamanakiriyāya aviparītakāraṇapucchā ‘‘gamananti",
  "tika-s0201t1:1035_16": "attā manasā saṁyujjati, mano indriyehi, indriyāni attehī’’ti evamādigamanakāraṇapaṭikkhepanato.",
  "tika-s0201t1:1035_17": "Tenāha ‘‘tatthā’’tiādi.",
  "tika-s0201t1:1036_0": "Na koci satto vā puggalo vā gacchati dhammamattasseva gamanasiddhito tabbinimuttassa",
  "tika-s0201t1:1036_1": "ca kassaci abhāvato. Idāni dhammamattasseva gamanasiddhiṁ dassetuṁ ‘‘cittakiriyavāyodhātuvipphārenā’’tiādi",
  "tika-s0201t1:1036_2": "vuttaṁ. Tattha cittakiriyā ca sā vāyodhātuyā vipphāro vipphandanañcāti cittakiriyavāyodhātuvipphāro,",
  "tika-s0201t1:1036_3": "tena. Ettha ca cittakiriyaggahaṇena anindriyabaddhavāyodhātuvipphāraṁ nivatteti,",
  "tika-s0201t1:1036_4": "vāyodhātuvipphāraggahaṇena cetanāvacīviññattibhedaṁ cittakiriyaṁ nivatteti, ubhayena",
  "tika-s0201t1:1036_5": "pana kāyaviññattiṁ vibhāveti. ‘‘Gacchatī’’ti vatvā yathā pavattamāne kāye ‘‘gacchatī’’ti",
  "tika-s0201t1:1036_6": "vohāro hoti, taṁ dassetuṁ ‘‘tasmā’’tiādi vuttaṁ. Tanti gantukāmatāvasena pavattacittaṁ.",
  "tika-s0201t1:1036_7": "Vāyaṁ janetīti vāyodhātuadhikaṁ rūpakalāpaṁ janeti, adhikatā cettha sāmatthiyato,",
  "tika-s0201t1:1036_8": "na pamāṇato. Gamanacittasamuṭṭhitaṁ sahajātarūpakāyassa thambhanasandhāraṇacalanānaṁ",
  "tika-s0201t1:1036_9": "paccayabhūtena ākāravisesena pavattamānaṁ vāyodhātuṁ sandhāyāha ‘‘vāyo viññattiṁ",
  "tika-s0201t1:1036_10": "janetī’’ti. Adhippāyasahabhāvī hi vikāro viññatti, yathāvuttaadhikabhāveneva ca vāyogahaṇaṁ,",
  "tika-s0201t1:1036_11": "na vāyodhātuyā eva janakabhāvato, aññathā viññattiyā upādāyarūpabhāvo durupapādo",
  "tika-s0201t1:1036_12": "siyā. Purato abhinīhāro puratobhāgena kāyassa pavattanaṁ, yo ‘‘abhikkamo’’ti vuccati.",
  "tika-s0201t1:1037": "‘‘Esevanayo’’ti atidesavasena saṅkhepato vatvā tamevatthaṁ vivarituṁ ‘‘tatrāpi hī’’tiādi vuttaṁ. Koṭito paṭṭhāyāti heṭṭhimakoṭito paṭṭhāya. Ussitabhāvoti ubbiddhabhāvo.",
  "tika-s0201t1:1038_0": "Evaṁpajānatoti evaṁ cittakiriyavāyodhātuvipphāreneva gamanādibhāvo hotīti pajānato",
  "tika-s0201t1:1038_1": "tassa evaṁ pajānanāya nicchayagamanatthaṁ ‘‘evaṁ hotī’’ti vicāraṇā vuccati loke yathābhūtaṁ",
  "tika-s0201t1:1038_2": "ajānantehi micchābhinivesavasena, lokavohāravasena vā. Atthi panāti attano eva vīmaṁsanavasena",
  "tika-s0201t1:1038_3": "pucchāvacanaṁ. Natthīti nicchayavasena sattassa paṭikkhepavacanaṁ. Yathā panātiādi",
  "tika-s0201t1:1038_4": "tassevatthassa upamāya vibhāvanaṁ.",
  "tika-s0201t1:1039_0": "Nāvā mālutavegenāti yathā acetanā nāvā vātavegena desantaraṁ yāti, yathā ca acetano",
  "tika-s0201t1:1039_1": "tejanaṁ kaṇḍo jiyāvegena desantaraṁ yāti, tathā acetano kāyo vātāhato yathāvuttavāyunā",
  "tika-s0201t1:1039_2": "nīto desantaraṁ yātīti evaṁ upamāsaṁsandanaṁ veditabbaṁ. Sace pana koci vadeyya ‘‘yathā",
  "tika-s0201t1:1039_3": "nāvāya tejanassa ca pellakassa purisassa vasena desantaragamanaṁ, evaṁ kāyassāpī’’ti,",
  "tika-s0201t1:1039_4": "hotu, evaṁ icchitovāyamattho. Yathā hi nāvā tejanānaṁ saṁhatalakkhaṇasseva purisassa",
  "tika-s0201t1:1039_5": "vasena gamanaṁ, na asaṁhatalakkhaṇassa, evaṁ kāyassāpīti kā no hāni, bhiyyopi dhammamattatāva",
  "tika-s0201t1:1039_6": "patiṭṭhaṁ labhati, na purisavādo. Tenāha ‘‘yantaṁ suttavasenā’’tiādi.",
  "tika-s0201t1:1040_0": "Tattha payuttanti heṭṭhā vuttanayena gamanādikiriyāvasena payojitaṁ. Ṭhātīti tiṭṭhati.",
  "tika-s0201t1:1040_1": "Etthāti imasmiṁ loke. Vinā hetupaccayeti gantukāmatācitta-taṁsamuṭṭhāna-vāyodhātu-ādihetupaccayehi",
  "tika-s0201t1:1040_2": "vinā. Tiṭṭheti tiṭṭheyya. Vajeti vajeyya gaccheyya ko nāmāti sambandho. Paṭikkhepattho",
  "tika-s0201t1:1040_3": "cettha kiṁ-saddoti hetupaccayavirahena ṭhānagamanapaṭikkhepamukhena sabbāyapi dhammappavattiyā",
  "tika-s0201t1:1040_4": "paccayādhīnavuttitāvibhāvanena attasuññatā viya aniccadukkhatāpi vibhāvitāti daṭṭhabbā.",
  "tika-s0201t1:1041_0": "Paṇihitoti yathā yathā paccayehi pakārato nihito ṭhapito. Sabbasaṅgāhikavacananti",
  "tika-s0201t1:1041_1": "sabbesaṁ catunnampi iriyāpathānaṁ saṅgaṇhanavacanaṁ, pubbe visuṁ visuṁ iriyāpathānaṁ",
  "tika-s0201t1:1041_2": "vuttattā idaṁ tesaṁ ekajjhaṁ gahetvā vacananti attho. Purimanayo vā iriyāpathappadhāno",
  "tika-s0201t1:1041_3": "vuttoti tattha kāyo appadhāno anunipphādīti idha kāyaṁ padhānaṁ appadhānañca iriyāpathaṁ",
  "tika-s0201t1:1041_4": "anunipphādaṁ katvā dassetuṁ dutiyanayo vuttoti evampettha dvinnaṁ nayānaṁ viseso",
  "tika-s0201t1:1041_5": "veditabbo. Ṭhitoti pavatto.",
  "tika-s0201t1:1042_0": "Iriyāpathapariggaṇhanampi iriyāpathavato kāyasseva pariggaṇhanaṁ tassa avatthāvisesabhāvatoti",
  "tika-s0201t1:1042_1": "vuttaṁ ‘‘iriyāpathapariggahaṇena kāye kāyānupassī viharatī’’ti. Tenevettha rūpakkhandhavaseneva",
  "tika-s0201t1:1042_2": "samudayādayo uddhaṭā. Esa nayo sesavāresupi. Ādināti ettha ādi-saddena yathā ‘‘taṇhāsamudayā",
  "tika-s0201t1:1042_3": "kammasamudayā āhārasamudayā’’ti nibbattilakkhaṇaṁ passantopi rupakkhandhassa udayaṁ",
  "tika-s0201t1:1042_4": "passatīti ime cattāro āhārā saṅgayhanti, evaṁ ‘‘avijjānirodhā rūpanirodhā’’tiādayopi",
  "tika-s0201t1:1042_5": "pañca ākārā saṅgahitāti daṭṭhabbo. Sesaṁ vuttanayameva.",
  "tika-s0201t1:1043": "Iriyāpathapabbavaṇṇanā niṭṭhitā.",
  "tika-s0201t1:1044": "Catusampajaññapabbavaṇṇanā",
  "tika-s0201t1:1045_0": "109.Catusampajaññavasenāti (dī. ni. ṭī. 1.284; saṁ. ni. 5.368; dī. ni. abhi. ṭī.",
  "tika-s0201t1:1045_1": "2.214) samantato pakārehi, pakaṭṭhaṁ vā savisesaṁ jānātīti sampajāno, sampajānassa",
  "tika-s0201t1:1045_2": "bhāvo sampajaññaṁ, tathāpavattaṁ ñāṇaṁ. Cattāri sampajaññāni samāhaṭāni catusampajaññaṁ,",
  "tika-s0201t1:1045_3": "tassa vasena. Abhikkamanaṁ abhikkantanti āha ‘‘abhikkantaṁ vuccati gamana’’nti. Tathā",
  "tika-s0201t1:1045_4": "paṭikkamanaṁ paṭikkantanti āha ‘‘paṭikkantaṁ vuccati nivattana’’nti. Nivattananti",
  "tika-s0201t1:1045_5": "ca nivattimattaṁ, nivattitvā pana gamanaṁ gamanameva. Abhiharantoti gamanavasena kāyaṁ upanento.",
  "tika-s0201t1:1046_0": "Sammā pajānanaṁ sampajānaṁ, tena attanā kātabbassa karaṇasīlo sampajānakārīti āha",
  "tika-s0201t1:1046_1": "‘‘sampajaññena sabbakiccakārī’’ti. Sampajānasaddassa sampajaññapariyāyatā pubbe vuttāyeva.",
  "tika-s0201t1:1046_2": "Sampajaññaṁ karotevāti abhikkantādīsu asammohaṁ uppādeti eva. Sampajānassa vā kāro",
  "tika-s0201t1:1046_3": "etassa atthīti sampajānakārī. Dhammato vaḍḍhisaṅkhātena saha atthena pavattatīti",
  "tika-s0201t1:1046_4": "sātthakaṁ, abhikkantādi. Sātthakassa sampajānanaṁ sātthakasampajaññaṁ. Sappāyassa",
  "tika-s0201t1:1046_5": "attano upakārāvahassa hitassa sampajānanaṁ sappāyasampajaññaṁ abhikkamādīsu bhikkhācāragocare,",
  "tika-s0201t1:1046_6": "aññatthāpi ca pavattesu avijahite kammaṭṭhānasaṅkhāte gocare sampajaññaṁ gocarasampajaññaṁ.",
  "tika-s0201t1:1046_7": "Abhikkamādīsu asammuyhanameva sampajaññaṁ asammohasampajaññaṁ. Pariggaṇhitvāti paṭisaṅkhāya.",
  "tika-s0201t1:1047_0": "Tasminti sātthakasampajaññavasena pariggahitaatthe. Attho nāma dhammato vaḍḍhīti",
  "tika-s0201t1:1047_1": "yaṁ sātthakanti adhippetaṁ gamanaṁ, taṁ sappāyamevāti siyā kassaci āsaṅkāti tannivattanatthaṁ",
  "tika-s0201t1:1047_2": "‘‘cetiyadassanaṁ tāvā’’tiādi āraddhaṁ. Cittakammarūpakāni viyāti cittakammakatapaṭimāyo",
  "tika-s0201t1:1047_3": "viya, yantapayogena vā vicittakammapaṭimāyo viya. Asamapekkhanaṁ gehasitaaññāṇupekkhāvasena",
  "tika-s0201t1:1047_4": "ārammaṇassa ayoniso gahaṇaṁ. Yaṁ sandhāya vuttaṁ ‘‘cakkhunā rūpaṁ disvā uppajjati",
  "tika-s0201t1:1047_5": "upekkhā bālassa mūḷhassa puthujjanassā’’tiādi (ma. ni. 3.308). Hatthiādisammaddena",
  "tika-s0201t1:1047_6": "jīvitantarāyo, visabhāgarūpadassanādinā brahmacariyantarāyo.",
  "tika-s0201t1:1048": "Pabbajitadivasato paṭṭhāya bhikkhūnaṁ anuvattanakathā āciṇṇā, ananuvattanakathā pana tassā dutiyā nāma hotīti āha ‘‘dve kathā nāma na kathitapubbā’’ti.",
  "tika-s0201t1:1049_0": "Evanti ‘‘sace panā’’tiādikaṁ sabbampi vuttākāraṁ paccāmasati, na ‘‘purisassa mātugāmāsubha’’ntiādikaṁ",
  "tika-s0201t1:1049_1": "vuccamānaṁ. Yogakammassa pavattiṭṭhānatāya bhāvanāya ārammaṇaṁ kammaṭṭhānanti vuccatīti",
  "tika-s0201t1:1049_2": "āha ‘‘kammaṭṭhānasaṅkhātaṁ gocara’’nti. Uggahetvāti yathā uggahanimittaṁ uppajjati,",
  "tika-s0201t1:1049_3": "evaṁ uggahakosallassa sampādanavasena uggahetvā. Haratīti kammaṭṭhānaṁ pavatteti,",
  "tika-s0201t1:1049_4": "yāva piṇḍapātapaṭikkamā anuyuñjatīti attho. Napaccāharatīti āhārūpabhogato yāva divāṭṭhānupasaṅkamanā",
  "tika-s0201t1:1049_5": "kammaṭṭhānaṁ na paṭineti.",
  "tika-s0201t1:1050_0": "Sarīraparikammanti mukhadhovanādisarīrapaṭijagganaṁ. Dve tayo pallaṅketi dve tayo",
  "tika-s0201t1:1050_1": "nisajjāvāre, dve tīṇi uṇhāsanāni. Tenāha ‘‘usumaṁ gāhāpento’’ti. Kammaṭṭhānasīsenevāti",
  "tika-s0201t1:1050_2": "kammaṭṭhānaggeneva, kammaṭṭhānaṁ padhānaṁ katvā evāti attho. Tena ‘‘pattopi acetano’’tiādinā",
  "tika-s0201t1:1050_3": "(ma. ni. aṭṭha. 1.109) vakkhamānaṁ kammaṭṭhānaṁ, yathāparihariyamānaṁ vā avijahitvāti",
  "tika-s0201t1:1050_4": "dasseti. ‘‘Paribhogacetiyato sarīracetiyaṁ garutara’’nti katvā ‘‘cetiyaṁ vanditvā’’ti",
  "tika-s0201t1:1050_5": "pubbakālakiriyāvasena vuttaṁ. Tathā hi aṭṭhakathāyaṁ (vibha. aṭṭha. 809; ma. ni.",
  "tika-s0201t1:1050_6": "aṭṭha. 3.128; a. ni. aṭṭha. 1.1.275) ‘‘cetiyaṁ bādhayamānā bodhisākhā haritabbā’’ti vuttā.",
  "tika-s0201t1:1051_0": "Janasaṅgahatthanti ‘‘mayi akathente etesaṁ ko kathessatī’’ti dhammānuggahena janasaṅgahatthaṁ.",
  "tika-s0201t1:1051_1": "Tasmāti. Yasmā ‘‘dhammakathā nāma kathetabbāyevā’’ti aṭṭhakathācariyā vadanti, yasmā",
  "tika-s0201t1:1051_2": "ca dhammakathā kammaṭṭhānavinimuttā nāma natthi, tasmā. Anumodanaṁ katvāti etthāpi",
  "tika-s0201t1:1051_3": "‘‘kammaṭṭhānasīsenevā’’ti ānetvā sambandho. Sampattaparicchedenevāti ‘‘paricito aparicito’’tiādivibhāgaṁ",
  "tika-s0201t1:1051_4": "akatvā sampattakoṭiyāva. Bhayeti paracakkādibhaye.",
  "tika-s0201t1:1052_0": "Kammajatejoti gahaṇiṁ sandhāyāha. Kammaṭṭhānavīthiṁ nārohati khudāparissamena kilantakāyattā",
  "tika-s0201t1:1052_1": "samādhānābhāvato. Avasesaṭṭhāneti yāguyā aggahitaṭṭhāne. Poṅkhānupoṅkhanti kammaṭṭhānupaṭṭhānassa",
  "tika-s0201t1:1052_2": "avicchedadassanavacanametaṁ, yathā poṅkhānupoṅkhapavattāya sarapaṭipāṭiyā avicchedo, evametassāpīti.",
  "tika-s0201t1:1053_0": "Nikkhittadhuro bhāvanānuyoge. Vattapaṭipattiyā apūraṇena sabbavatthāni bhinditvā.",
  "tika-s0201t1:1053_1": "‘‘Kāme avītarāgo hoti, kāye avītarāgo, rūpe avītarāgo, yāvadatthaṁ udarāvadehakaṁ",
  "tika-s0201t1:1053_2": "bhuñjitvā seyyasukhaṁ passasukhaṁ middhasukhaṁ anuyutto viharati, aññataraṁ devanikāyaṁ",
  "tika-s0201t1:1053_3": "paṇidhāya brahmacariyaṁ caratī’’ti (dī. ni. 3.320; ma. ni. 1.186) evaṁ vutta pañcavidhacetokhilavinibandhacitto.",
  "tika-s0201t1:1053_4": "Caritvāti pavattitvā.",
  "tika-s0201t1:1054_0": "Attakāmāti attano hitasukhaṁ icchantā, dhammacchandavantoti attho. Dhammoti hi hitaṁ,",
  "tika-s0201t1:1054_1": "tannimittakañca sukhanti. Atha vā viññūnaṁ nibbisesattā attabhāvapariyāpannattā ca",
  "tika-s0201t1:1054_2": "attā nāma dhammo, taṁ kāmenti icchantīti attakāmā. Usabhaṁ nāma vīsati yaṭṭhiyo.",
  "tika-s0201t1:1054_3": "Tāya saññāyāti tāya pāsāṇasaññāya, ettakaṁ ṭhānaṁ āgatāti jānantāti adhippāyo. Soyeva",
  "tika-s0201t1:1054_4": "nayoti ‘‘ayaṁ bhikkhū’’tiādiko yo ṭhāne vutto, so eva nisajjāyapi nayo. Pacchato",
  "tika-s0201t1:1054_5": "āgacchantānaṁ chinnabhattabhāvabhayenapi yonisomanasikāraṁ paribrūheti.",
  "tika-s0201t1:1055_0": "Bahāpadhānaṁ pūjessāmīti amhākaṁ atthāya lokanāthena cha vassāni kataṁ dukkaracariyaṁ",
  "tika-s0201t1:1055_1": "evāhaṁ yathāsatti pūjessāmīti. Paṭipattipūjā hi satthupūjā, na āmisapūjā. Ṭhānacaṅkamanamevāti",
  "tika-s0201t1:1055_2": "adhiṭṭhātabbairiyāpathavasena vuttaṁ, na bhojanādikālesu avassaṁ kattabbanisajjāya paṭikkhepavasena.",
  "tika-s0201t1:1056_0": "Vīthiṁ otaritvā ito cito ca anoloketvā paṭhamameva vīthiyo sallakkhetabbāti āha ‘‘vīthiyo",
  "tika-s0201t1:1056_1": "sallakkhetvā’’ti. Yaṁ sandhāya vuccati ‘‘pāsādikena abhikkantenā’’ti, taṁ dassetuṁ",
  "tika-s0201t1:1056_2": "‘‘tattha cā’’tiādi vuttaṁ.",
  "tika-s0201t1:1057_0": "Paccekabodhiṁ sacchikaroti, yadi upanissayasampanno hotīti sambandho. Evaṁ sabbattha",
  "tika-s0201t1:1057_1": "ito paresupi. Tattha paccekabodhiyā upanissayasampadā kappānaṁ dve asaṅkhyeyyāni",
  "tika-s0201t1:1057_2": "satasahassañca tajjaṁ puññañāṇasambharaṇaṁ, sāvakabodhiyaṁ aggasāvakānaṁ ekaṁ asaṅkhyeyyaṁ",
  "tika-s0201t1:1057_3": "kappasatasahassañca, mahāsāvakānaṁ kappasatasahassameva, itaresaṁ atītāsu jātīsu",
  "tika-s0201t1:1057_4": "vivaṭṭasannissayavasena nibbattitaṁ nibbedhabhāgiyaṁ kusalaṁ. Bāhiyo dārucīriyoti",
  "tika-s0201t1:1057_5": "bahi visaye sañjātasaṁvaḍḍhatāya bāhiyo, dārucīrapariharaṇena dārucīriyoti ca samaññāto. So hi āyasmā –",
  "tika-s0201t1:1058_0": "‘‘Tasmā tiha te, bāhiya, evaṁ sikkhitabbaṁ ‘diṭṭhe diṭṭhamattaṁ bhavissati, sute…",
  "tika-s0201t1:1058_1": "mute… viññāte viññātamattaṁ bhavissatī’ti. Yato kho te, bāhiya, diṭṭhe diṭṭhamattaṁ",
  "tika-s0201t1:1058_2": "bhavissati, sute… mute… viññāte viññātamattaṁ bhavissati, tato tvaṁ, bāhiya, na tena.",
  "tika-s0201t1:1058_3": "Yato tvaṁ, bāhiya, na tena, tato tvaṁ, bāhiya, na tattha. Yato tvaṁ, bāhiya, na tattha,",
  "tika-s0201t1:1058_4": "tato tvaṁ, bāhiya, nevidha na huraṁ na ubhayamantarena, esevanto dukkhassā’’ti (udā.",
  "tika-s0201t1:1058_5": "10) – ettakāya desanāya arahattaṁ sacchākāsi.",
  "tika-s0201t1:1059_0": "Tanti asammuyhanaṁ. Evanti idāni vuccamānākārena veditabbaṁ. Attā abhikkamatīti iminā",
  "tika-s0201t1:1059_1": "andhaputhujjanassa diṭṭhiggāhavasena abhikkame sammuyhanaṁ dasseti, ahaṁ abhikkamāmīti",
  "tika-s0201t1:1059_2": "pana iminā mānaggāhavasena, tadubhayaṁ pana taṇhāya vinā na hotīti taṇhāggāhavasenapi",
  "tika-s0201t1:1059_3": "sammuyhanaṁ dassitameva hoti. ‘‘Tathā asammuyhanto’’ti vatvā taṁ asammuyhanaṁ yena",
  "tika-s0201t1:1059_4": "ghanavinibbhogena hoti, taṁ dassento ‘‘abhikkamāmī’’tiādimāha. Tattha yasmā vāyodhātuyā",
  "tika-s0201t1:1059_5": "anugatā tejodhātu uddharaṇassa paccayo. Uddharaṇagatikā hi tejodhātūti uddharaṇe",
  "tika-s0201t1:1059_6": "vāyodhātuyā tassā anugatabhāvo, tasmā imāsaṁ dvinnamettha sāmatthiyato adhimattatā,",
  "tika-s0201t1:1059_7": "itarāsañca omattatāti dassento ‘‘ekeka…pe… balavatiyo’’ti āha. Yasmā pana tejodhātuyā",
  "tika-s0201t1:1059_8": "anugatā vāyodhātu atiharaṇavītiharaṇānaṁ paccayo. Tiriyagatikāya hi vāyodhātuyā atiharaṇavītiharaṇesu",
  "tika-s0201t1:1059_9": "sātisayo byāpāroti tejodhātuyā tassā anugatabhāvo, tasmā imāsaṁ dvinnamettha sāmatthiyato",
  "tika-s0201t1:1059_10": "adhimattatā, itarāsañca omattatāti dassento ‘‘tathā atiharaṇavītiharaṇesū’’ti āha.",
  "tika-s0201t1:1059_11": "Satipi anugamanānugantabbatāvisese tejodhātu-vāyodhātu-bhāvamattaṁ sandhāya tathā-saddaggahaṇaṁ.",
  "tika-s0201t1:1059_12": "Tattha akkantaṭṭhānato pādassa ukkhipanaṁ uddharaṇaṁ, ṭhitaṭṭhānaṁ atikkamitvā purato",
  "tika-s0201t1:1059_13": "haraṇaṁ atiharaṇaṁ khāṇuādipariharaṇatthaṁ, patiṭṭhitapādaghaṭṭanapariharaṇatthaṁ",
  "tika-s0201t1:1059_14": "vā passena haraṇaṁ vītiharaṇaṁ, yāva patiṭṭhitapādo, tāva āharaṇaṁ atiharaṇaṁ, tato",
  "tika-s0201t1:1059_15": "paraṁ haraṇaṁ vītiharaṇanti ayaṁ vā etesaṁ viseso.",
  "tika-s0201t1:1060_0": "Yasmā pathavīdhātuyā anugatā āpodhātu vossajjanassa paccayo. Garutarasabhāvā hi āpodhātūti",
  "tika-s0201t1:1060_1": "vossajjane pathavīdhātuyā tassā anugatabhāvo, tasmā tāsaṁ dvinnamettha sāmatthiyato",
  "tika-s0201t1:1060_2": "adhimattatā, itarāsañca omattatāti dassento āha ‘‘vossajjane…pe… balavatiyo’’ti.",
  "tika-s0201t1:1060_3": "Yasmā pana āpodhātuyā anugatā pathavīdhātu sannikkhepanassa paccayo, patiṭṭhābhāve",
  "tika-s0201t1:1060_4": "viya patiṭṭhāpanepi tassā sātisayakiccattā āpodhātuyā tassā anugatabhāvo, tathā ghaṭṭanakiriyāya",
  "tika-s0201t1:1060_5": "pathavīdhātuyā vasena sannirumbhanassa sijjhanato tatthāpi pathavīdhātuyā āpodhātuanugatabhāvo,",
  "tika-s0201t1:1060_6": "tasmā vuttaṁ ‘‘tathā sannikkhepanasannirumbhanesū’’ti. Tatthāti tasmiṁ abhikkamane,",
  "tika-s0201t1:1060_7": "tesu vā vuttesu uddharaṇādīsu chasu koṭṭhāsesu. Uddharaṇeti uddharaṇakkhaṇe. Rūpārūpadhammāti",
  "tika-s0201t1:1060_8": "uddharaṇākārena pavattā rūpadhammā, taṁsamuṭṭhāpakā arūpadhammā ca atiharaṇaṁ na",
  "tika-s0201t1:1060_9": "pāpuṇanti khaṇamattāvaṭṭhānato. Tattha tatthevāti yattha yattha uppannā, tattha tattheva.",
  "tika-s0201t1:1060_10": "Na hi dhammānaṁ desantarasaṅkamanaṁ atthi. Pabbaṁ pabbantiādi uddharaṇādikoṭṭhāse",
  "tika-s0201t1:1060_11": "sandhāya vuttaṁ, taṁ sabhāgasantativasena vuttanti veditabbaṁ. Atiittaro hi rūpadhammānampi",
  "tika-s0201t1:1060_12": "pavattikkhaṇo gamanassādānaṁ devaputtānaṁ heṭṭhupariyena paṭimukhaṁ dhāvantānaṁ sirasi",
  "tika-s0201t1:1060_13": "pāde ca baddhadhuradhārāsamāgamatopi sīghataro. Yathā tilānaṁ bhajjiyamānānaṁ paṭapaṭāyanena",
  "tika-s0201t1:1060_14": "bhedo lakkhīyati, evaṁ saṅkhatadhammānaṁ uppādenāti dassanatthaṁ ‘‘paṭapaṭāyantā’’ti",
  "tika-s0201t1:1060_15": "vuttaṁ. Uppannā hi ekantato bhijjantīti.",
  "tika-s0201t1:1061_0": "Saddhiṁ rūpenāti idaṁ tassa tassa cittassa nirodhena saddhiṁ nirujjhanakarūpadhammānaṁ",
  "tika-s0201t1:1061_1": "vasena vuttaṁ, yaṁ tato sattarasamacittassa uppādakkhaṇe uppannaṁ. Aññathā yadi rūpārūpadhammā",
  "tika-s0201t1:1061_2": "samānakkhaṇā siyuṁ, ‘‘rūpaṁ garupariṇāmaṁ dandhanirodha’’ntiādivacanehi (vibha. aṭṭha.",
  "tika-s0201t1:1061_3": "26) virodho siyā, tathā ‘‘nāhaṁ, bhikkhave, aññaṁ ekadhammampi samanupassāmi, yaṁ",
  "tika-s0201t1:1061_4": "evaṁ lahuparivattaṁ, yathayidaṁ citta’’nti evamādipāḷiyā (a. ni. 1.48). Cittacetasikā",
  "tika-s0201t1:1061_5": "hi sārammaṇasabhāvā yathābalaṁ attano ārammaṇapaccayabhūtamatthaṁ vibhāvento eva",
  "tika-s0201t1:1061_6": "uppajjantīti tesaṁ taṁsabhāvanipphattianantaraṁ nirodho, rūpadhammā pana anārammaṇā",
  "tika-s0201t1:1061_7": "pakāsetabbā, evaṁ tesaṁ pakāsetabbabhāvanivatti soḷasahi cittehi hotīti taṅkhaṇāyukatā",
  "tika-s0201t1:1061_8": "tesaṁ icchitā, lahuviññāṇavisayasaṅgatimattapaccayatāya tiṇṇaṁ khandhānaṁ, visayasaṅgatimattatāya",
  "tika-s0201t1:1061_9": "ca viññāṇassa lahuparivattitā, dandhamahābhūtapaccayatāya rūpadhammānaṁ dandhaparivattitā,",
  "tika-s0201t1:1061_10": "nānādhātuyā yathābhūtañāṇaṁ kho pana tathāgatasseva, tena ca purejātapaccayo rūpadhammova",
  "tika-s0201t1:1061_11": "vutto, pacchājātapaccayo ca tassevāti rūpārūpadhammānaṁ samānakkhaṇatā na yujjateva,",
  "tika-s0201t1:1061_12": "tasmā vuttanayenevettha attho veditabbo.",
  "tika-s0201t1:1062_0": "Aññaṁ uppajjate cittaṁ,aññaṁ cittaṁ nirujjhatīti yaṁ purimuppannaṁ cittaṁ, taṁ aññaṁ,",
  "tika-s0201t1:1062_1": "taṁ pana nirujjhantaṁ aparassa anantarādipaccayabhāveneva nirujjhatīti tato laddhapaccayaṁ",
  "tika-s0201t1:1062_2": "aññaṁ uppajjate cittaṁ. Yadi evaṁ tesaṁ antaro labbheyyāti noti āha ‘‘avīcimanusambandho’’ti,",
  "tika-s0201t1:1062_3": "yathā vīci antaro na labbhati, tadevetanti avisesavidu maññanti, evaṁ anu anu sambandho",
  "tika-s0201t1:1062_4": "cittasantāno rūpasantāno ca nadīsotova nadiyaṁ udakappavāho viya vattati.",
  "tika-s0201t1:1063_0": "Abhimukhaṁlokitaṁ ālokitanti āha ‘‘puratopekkhana’’nti. Yasmā yaṁdisābhimukho gacchati",
  "tika-s0201t1:1063_1": "tiṭṭhati nisīdati vā, tadabhimukhaṁ pekkhanaṁ ālokitaṁ, tasmā tadanugataṁ vidisālokanaṁ",
  "tika-s0201t1:1063_2": "vilokitanti āha ‘‘vilokitaṁ nāma anudisāpekkhana’’nti. Sammajjanaparibhaṇḍādikaraṇe",
  "tika-s0201t1:1063_3": "olokitassa, ullokaharaṇādīsu ullokitassa, pacchato āgacchantaparissayassa parivajjanādīsu",
  "tika-s0201t1:1063_4": "apalokitassa siyā sambhavoti āha ‘‘iminā vā mukhena sabbānipi tāni gahitānevā’’ti.",
  "tika-s0201t1:1064_0": "Kāyasakkhinti kāyena sacchikatavantaṁ, paccakkhakārinanti attho. So hi āyasmā vipassanākāle",
  "tika-s0201t1:1064_1": "eva ‘‘yamevāhaṁ indriyesu aguttadvārataṁ nissāya sāsane anabhiratiādivippakāraṁ patto,",
  "tika-s0201t1:1064_2": "tameva suṭṭhu niggaṇhissāmī’’ti ussāhajāto balavahirottappo, tattha ca katādhikārattā",
  "tika-s0201t1:1064_3": "indriyasaṁvare ukkaṁsapāramippatto, teneva naṁ satthā ‘‘etadaggaṁ, bhikkhave, mama",
  "tika-s0201t1:1064_4": "sāvakānaṁ bhikkhūnaṁ indriyesu guttadvārānaṁ yadidaṁ nando’’ti (a. ni. 1.235) etadagge ṭhapesi.",
  "tika-s0201t1:1065_0": "Sātthakatā ca sappāyatā ca ālokitavilokitassa veditabbā. Tasmāti ‘‘kammaṭṭhānāvijahanasseva",
  "tika-s0201t1:1065_1": "gocarasampajaññabhāvato’’ti vuttamevatthaṁ hetubhāvena paccāmasati. Attano kammaṭṭhānavaseneva",
  "tika-s0201t1:1065_2": "ālokanavilokanaṁ kātabbaṁ, khandhādikammaṭṭhānā añño upāyo na gavesitabboti adhippāyo.",
  "tika-s0201t1:1065_3": "Ālokitādisamaññāpi yasmā dhammamattasseva pavattiviseso, tasmā tassa yāthāvato jānanaṁ",
  "tika-s0201t1:1065_4": "asammohasampajaññanti dassetuṁ ‘‘abbhantare’’tiādi vuttaṁ.",
  "tika-s0201t1:1066_0": "‘‘Paṭhamajavanepi…pe… na hotī’’ti idaṁ pañcadvāraviññāṇavīthiyaṁ ‘‘itthī puriso’’ti",
  "tika-s0201t1:1066_1": "rajjanādīnaṁ abhāvaṁ sandhāya vuttaṁ. Tattha hi āvajjanavoṭṭhabbanānaṁ ayoniso āvajjanavoṭṭhabbanavasena",
  "tika-s0201t1:1066_2": "iṭṭhe itthirūpādimhi lobho, aniṭṭhe ca paṭigho uppajjati, manodvāre pana ‘‘itthī",
  "tika-s0201t1:1066_3": "puriso’’ti rajjanādi hoti, tassa pañcadvārajavanaṁ mūlaṁ, yathāvuttaṁ vā sabbaṁ bhavaṅgādi,",
  "tika-s0201t1:1066_4": "evaṁ manodvārajavanassa mūlavasena mūlapariññā vuttā. Āgantukatāvakālikatā pana pañcadvārajavanasseva",
  "tika-s0201t1:1066_5": "apubbabhāvavasena ittarabhāvavasena ca vuttā. Heṭṭhupariyavasena bhijjitvā patitesūti",
  "tika-s0201t1:1066_6": "heṭṭhimassa uparimassa ca aparāparaṁ bhaṅgappattimāha. Tanti javanaṁ. Tassa na yuttanti",
  "tika-s0201t1:1066_7": "sambandho. Āgantuko abbhāgato. Udayabbayaparicchinno tāvatako kālo etesanti tāvakālikāni.",
  "tika-s0201t1:1067_0": "Etaṁ asammohasampajaññaṁ. Tatthāti pañcakkhandhavasena ālokanavilokane paññāyamāne",
  "tika-s0201t1:1067_1": "tabbinimutto ko eko āloketi, ko viloketi. Upanissayapaccayoti idaṁ suttantanayena",
  "tika-s0201t1:1067_2": "pariyāyato vuttaṁ. Sahajātapaccayoti nidassanamattametaṁ aññamañña-sampayutta-atthiavigatādipaccayānampi labbhanato.",
  "tika-s0201t1:1068": "Maṇisappo nāma ekā sappajātīti vadanti. Laḷananti kampananti vadanti, līḷākaraṇaṁ vā laḷanaṁ.",
  "tika-s0201t1:1069_0": "Uṇhapakatiko pariḷāhabahulo. Sīlassa vidūsanena ahitāvahattā micchājīvavasena uppannaṁ",
  "tika-s0201t1:1069_1": "asappāyaṁ. Cīvarampi acetanantiādinā cīvarassa viya ‘‘kāyopi acetano’’ti kāyassa",
  "tika-s0201t1:1069_2": "attasuññatāvibhāvanena ‘‘abbhantare’’tiādinā vuttamevatthaṁ vibhāvento itarītarasantosassa",
  "tika-s0201t1:1069_3": "kāraṇaṁ dasseti. Tenāha ‘‘tasmā’’tiādi. Catupañcagaṇṭhikāhatoti āhatacatupañcagaṇṭhiko,",
  "tika-s0201t1:1069_4": "catupañcagaṇṭhikāhi vā hatasobho.",
  "tika-s0201t1:1070_0": "Aṭṭhavidhopi atthoti aṭṭhavidhopi payojanaviseso. Pathavīsandhārakajalassa taṁsandhārakavāyunā",
  "tika-s0201t1:1070_1": "viya paribhuttassa āhārassa vāyodhātunāva āsaye avaṭṭhānanti āha ‘‘vāyodhātuvaseneva",
  "tika-s0201t1:1070_2": "tiṭṭhatī’’ti. Atiharatīti yāva mukhā abhiharati. Vītiharatīti tato yāva kucchi, tāva",
  "tika-s0201t1:1070_3": "harati. Atiharatīti vā mukhadvāraṁ atikkāmento harati. Vītiharatīti kucchigataṁ passato",
  "tika-s0201t1:1070_4": "harati. Parivattetīti aparāparaṁ cāreti. Ettha ca āhārassa dhāraṇaparivattanasaṁcuṇṇanavisosanāni",
  "tika-s0201t1:1070_5": "pathavīdhātusahitā eva vāyodhātu karoti, na kevalāti tāni pathavīdhātuyāpi kiccabhāvena",
  "tika-s0201t1:1070_6": "vuttāni. Allattañca anupāletīti vāyuādīhi atisosanaṁ yathā na hoti, tathā anupāleti",
  "tika-s0201t1:1070_7": "allaādīhi atisosanaṁ yathā na hoti, tathā anupāleti allabhāvaṁ. Tejodhātūti gahaṇīsaṅkhātā",
  "tika-s0201t1:1070_8": "tejodhātu. Sā hi anto paviṭṭhaṁ āhāraṁ paripāceti. Añjaso hotīti āhārassa pavesanādīnaṁ",
  "tika-s0201t1:1070_9": "maggo hoti. Ābhujatīti pariyesanajjhoharaṇajiṇṇājiṇṇatādiṁ āvajjeti, vijānātīti attho.",
  "tika-s0201t1:1070_10": "Taṁtaṁvijānananipphādakoyeva hi payogo ‘‘sammāpayogo’’ti vutto. Yena hi payogena",
  "tika-s0201t1:1070_11": "pariyesanādi nipphajjati, so tabbisayavijānanampi nipphādeti nāma tadavinābhāvato.",
  "tika-s0201t1:1070_12": "Atha vā sammāpayogaṁ sammāpaṭipattiṁ anvāya āgamma ābhujati samannāharati. Ābhogapubbako",
  "tika-s0201t1:1070_13": "hi sabbopi viññāṇabyāpāroti tathā vuttaṁ.",
  "tika-s0201t1:1071_0": "Gamanatoti bhikkhācāravasena gocaragāmaṁ uddissa gamanato. Pariyesanatoti gocaragāme",
  "tika-s0201t1:1071_1": "bhikkhatthaṁ āhiṇḍanato. Paribhogatoti āhārassa paribhuñjanato. Āsayatoti pittādiāsayato.",
  "tika-s0201t1:1071_2": "Āsayati ettha ekajjhaṁ pavattamānopi kammabalavatthito hutvā mariyādavasena aññamaññaṁ",
  "tika-s0201t1:1071_3": "asaṅkarato sayati tiṭṭhati pavattatīti āsayo, āmāsayassa upari tiṭṭhanako pittādiko.",
  "tika-s0201t1:1071_4": "Mariyādattho hi ayamākāro. Nidheti yathābhutto āhāro nicito hutvā tiṭṭhati etthāti",
  "tika-s0201t1:1071_5": "nidhānaṁ, āmāsayo. Tato nidhānato. Aparipakkatoti gahaṇīsaṅkhātena kammajatejena",
  "tika-s0201t1:1071_6": "avipakkato. Paripakkatoti yathābhuttassa āhārassa vipakkabhāvato. Phalatoti nipphattito.",
  "tika-s0201t1:1071_7": "Nissandatoti ito cito ca vissandanato. Sammakkhanatoti sabbaso makkhanato. Ayamettha",
  "tika-s0201t1:1071_8": "saṅkhepo, vitthāro pana visuddhimaggasaṁvaṇṇanāya (visuddhi. mahāṭī. 1.294) gahetabbo.",
  "tika-s0201t1:1072_0": "Aññe ca rogā kaṇṇasūlabhagandarādayo. Aṭṭhāneti manussāmanussapariggahite ayutte",
  "tika-s0201t1:1072_1": "ṭhāne khettadevāyatanādike. Nissaṭṭhattā neva attano kassaci anissajjitattā jigucchanīyattā",
  "tika-s0201t1:1072_2": "ca na parassa. Udakatumbatoti veḷunāḷiādiudakabhājanato. Tanti chaḍḍitaudakaṁ.",
  "tika-s0201t1:1073_0": "Addhānairiyāpathā cirappavattikā dīghakālikā iriyāpathā. Majjhimā bhikkhācaraṇādivasena",
  "tika-s0201t1:1073_1": "pavattā. Cuṇṇikairiyāpathā vihāre aññatthāpi ito cito ca parivattanādivasena pavattāti",
  "tika-s0201t1:1073_2": "vadanti. ‘‘Gateti gamane’’ti pubbe abhikkamapaṭikkamaggahaṇena gamanenapi purato",
  "tika-s0201t1:1073_3": "pacchato ca kāyassa atiharaṇaṁ vuttanti idha gamanameva gahitanti keci.",
  "tika-s0201t1:1074_0": "Yasmā mahāsīvattheravāde anantare anantare iriyāpathe pavattarūpārūpadhammānaṁ tattha",
  "tika-s0201t1:1074_1": "tattheva nirodhadassanavasena sampajānakāritā gahitā, idañcettha sampajaññavipassanācāravasena",
  "tika-s0201t1:1074_2": "āgataṁ, tasmā vuttaṁ ‘‘tayidaṁ mahāsīvattherena vuttaṁ asammohadhuraṁ imasmiṁ satipaṭṭhānabhutte",
  "tika-s0201t1:1074_3": "adhippeta’’nti. Sāmaññaphale (dī. ni. 1.214; dī. ni. aṭṭha. 1.214; dī. ni. ṭī. 1.214)",
  "tika-s0201t1:1074_4": "pana sabbampi catubbidhaṁ sampajaññaṁ labbhati yāvadeva sāmaññaphalavisesadassanaparattā",
  "tika-s0201t1:1074_5": "tassā desanāya. Satisampayuttassevāti idaṁ yathā sampajaññakiccassa padhānatā, evaṁ",
  "tika-s0201t1:1074_6": "satikiccassāpīti dassanatthaṁ, na satiyā sabbhāvamattadassanatthaṁ. Na hi kadāci",
  "tika-s0201t1:1074_7": "satirahitā ñāṇappavatti atthi. Etāni padānīti sampajaññapadāni. Vibhattānevāti visuṁ",
  "tika-s0201t1:1074_8": "vibhattāneva. Imināpi sampajaññassa viya satiyāpi padhānataṁyeva vibhāveti.",
  "tika-s0201t1:1075_0": "Aparo nayo – eko bhikkhu gacchanto aññaṁ cintento aññaṁ vitakkento gacchati, eko",
  "tika-s0201t1:1075_1": "kammaṭṭhānaṁ avissajjetvāva gacchati, tathā eko tiṭṭhanto nisīdanto sayanto aññaṁ",
  "tika-s0201t1:1075_2": "cintento aññaṁ vitakkento sayati, eko kammaṭṭhānaṁ avissajjetvāva sayati, etthakena",
  "tika-s0201t1:1075_3": "pana na pākaṭaṁ hotīti caṅkamanena dīpenti. Yo hi bhikkhu caṅkamanaṁ otaritvā caṅkamanakoṭiyaṁ",
  "tika-s0201t1:1075_4": "ṭhito pariggaṇhāti ‘‘pācīnacaṅkamanakoṭiyaṁ pavattā rūpārūpadhammā pacchimacaṅkamanakoṭiṁ",
  "tika-s0201t1:1075_5": "appatvā ettheva niruddhā, pacchimacaṅkamanakoṭiyaṁ pavattāpi pācīnacaṅkamanakoṭiṁ",
  "tika-s0201t1:1075_6": "appatvā ettheva niruddā, caṅkamanamajjhe pavattā ubho koṭiyo appatvā ettheva niruddhā,",
  "tika-s0201t1:1075_7": "caṅkame pavattā rūpārūpadhammā ṭhānaṁ appatvā ettheva niruddhā, ṭhāne pavattā nisajjaṁ,",
  "tika-s0201t1:1075_8": "nisajjāya pavattā sayanaṁ appatvā etthevaniruddhā’’ti, evaṁ pariggaṇhanto pariggaṇhantoyeva",
  "tika-s0201t1:1075_9": "cittaṁ bhavaṅgaṁ otāreti, uṭṭhahanto kammaṭṭhānaṁ gahetvāva uṭṭhahati, ayaṁ bhikkhu",
  "tika-s0201t1:1075_10": "gatādīsu sampajānakārī nāma hoti, evampi sutte kammaṭṭhānaṁ avibhūtaṁ hoti, tasmā",
  "tika-s0201t1:1075_11": "yo bhikkhu yāva sakkoti, tāva caṅkamitvā ṭhatvā nisīditvā sayamāno evaṁ pariggahetvā",
  "tika-s0201t1:1075_12": "sayati ‘‘kāyo acetano, mañco acetano, kāyo na jānāti ‘‘ahaṁ mañce sayito’ti, mañco",
  "tika-s0201t1:1075_13": "na jānāti ‘‘mayi kāyo sayito’’ti, acetano kāyo acetane mañce sayito’’ti, evaṁ pariggaṇhantoyeva",
  "tika-s0201t1:1075_14": "cittaṁ bhavaṅgaṁ otāreti, pabujjhanto kammaṭṭhānaṁ gahetvāva pabujjhati, ayaṁ sutte",
  "tika-s0201t1:1075_15": "sampajānakārī nāma hotīti.",
  "tika-s0201t1:1076_0": "Kāyādikiriyānibbattanena tammayattā āvajjanakiriyāsamuṭṭhitattā ca javanaṁ, sabbampi",
  "tika-s0201t1:1076_1": "vā chadvārappavattaṁ kiriyāmayapavattaṁ nāma, tasmiṁ sati jāgaritaṁ nāma hotīti pariggaṇhanto",
  "tika-s0201t1:1076_2": "jāgarite sampajānakārī nāma. Apica rattindivaṁ cha koṭṭhāse katvā pañca koṭṭhāse",
  "tika-s0201t1:1076_3": "jaggantopi jāgarite sampajānakārī nāma hoti. Vimuttāyatanasīsena dhammaṁ desentopi",
  "tika-s0201t1:1076_4": "bāttiṁsatiracchānakathaṁ pahāya dasakathāvatthunissitaṁ sappāyakathaṁ kathentopi",
  "tika-s0201t1:1076_5": "bhāsite sampajānakārī nāma. Aṭṭhatiṁsāya ārammaṇesu cittaruciyaṁ manasikāraṁ pavattentopi",
  "tika-s0201t1:1076_6": "dutiyaṁ jhānaṁ samāpannopi tuṇhībhāve sampajānakārī nāma. Dutiyañhi jhānaṁ vacīsaṅkhāravirahato",
  "tika-s0201t1:1076_7": "visesato tuṇhībhāvo nāma. Rūpadhammasseva pavattiākāravisesā abhikkamādayoti vuttaṁ",
  "tika-s0201t1:1076_8": "‘‘rūpakkhandhasseva samudayo ca vayo ca nīharitabbo’’ti. Sesaṁ vuttanayameva.",
  "tika-s0201t1:1077": "Catusampajaññapabbavaṇṇanā niṭṭhitā.",
  "tika-s0201t1:1078": "Paṭikūlamanasikārapabbavaṇṇanā",
  "tika-s0201t1:1079_0": "110.Paṭikūlamanasikāravasenāti (dī. ni. ṭī. 2.377) jigucchanīyatāya. Paṭikūlameva",
  "tika-s0201t1:1079_1": "paṭikūlaṁ yo paṭikūlasabhāvo paṭikūlākāro, tassa manasikaraṇavasena. Antarenapi hi",
  "tika-s0201t1:1079_2": "bhāvavācinaṁ saddaṁ bhāvattho viññāyati yathā ‘‘paṭassa sukka’’nti. Yasmā visuddhimagge",
  "tika-s0201t1:1079_3": "(visuddhi. 1.182-183) vuttaṁ, tasmā tattha taṁsaṁvaṇṇanāyañca vuttanayena veditabbaṁ.",
  "tika-s0201t1:1079_4": "Vatthādīhi pasibbakākārena bandhitvā kataṁ āvaṭanaṁ putoḷi. Vibhūtākāroti paṇṇattiṁ",
  "tika-s0201t1:1079_5": "samatikkamitvā asubhabhāvassa upaṭṭhitākāro. Iti-saddassa ākāratthataṁ dassento ‘‘eva’’nti",
  "tika-s0201t1:1079_6": "vatvā taṁ kāraṇaṁ sarūpato dassento ‘‘kesādipariggahaṇenā’’ti āha.",
  "tika-s0201t1:1080": "Paṭikūlamanasikārapabbavaṇṇanā niṭṭhitā.",
  "tika-s0201t1:1081": "Dhātumanasikārapabbavaṇṇanā",
  "tika-s0201t1:1082_0": "111.Dhātumanasikāravasenāti pathavīdhātuādikā catasso dhātuyo ārabbha pavattabhāvanāmanasikāravasena,",
  "tika-s0201t1:1082_1": "catudhātuvavatthānavasenāti attho. Dhātumanasikāro dhātukammaṭṭhānaṁ catudhātuvavatthānanti",
  "tika-s0201t1:1082_2": "hi atthato ekaṁ. Goghātakoti jīvikatthāya gunnaṁ ghātako. Antevāsikoti kammakaraṇavasena",
  "tika-s0201t1:1082_3": "tassa samīpavāsī. Ṭhita-saddo ‘‘ṭhito vā’’tiādīsu (dī. ni. 1.263; a. ni. 5.28) ṭhānasaṅkhātairiyāpathasamaṅgitāya,",
  "tika-s0201t1:1082_4": "ṭhā-saddassa vā gativinivattiatthatāya aññattha ṭhapetvā gamanaṁ sesairiyāpathasamaṅgitāya",
  "tika-s0201t1:1082_5": "bodhako, idha pana yathā tathā rūpakāyassa pavattiākārabodhako adhippetoti āha ‘‘catunnaṁ",
  "tika-s0201t1:1082_6": "iriyāpathānaṁ yena kenaci ākārena ṭhitattā yathāṭhita’’nti. Tattha ākārenāti ṭhānādinā",
  "tika-s0201t1:1082_7": "rūpakāyassa pavattiākārena. Ṭhānādayo hi iriyāpathasaṅkhātāya kāyikakiriyāya patho",
  "tika-s0201t1:1082_8": "pavattimaggoti ‘‘iriyāpatho’’ti vuccanti. Yathāṭhitanti yathāpavattaṁ. Yathāvuttaṭṭhānamevettha",
  "tika-s0201t1:1082_9": "‘‘paṇidhāna’’nti adhippetanti āha ‘‘yathāṭhitattā ca yathāpaṇihita’’nti. Ṭhitanti",
  "tika-s0201t1:1082_10": "vā kāyassa ṭhānasaṅkhātairiyāpathasamāyogaparidīpanaṁ. Paṇihitanti tadaññairiyāpathasamāyogaparidīpanaṁ.",
  "tika-s0201t1:1082_11": "Ṭhitanti vā kāyasaṅkhātānaṁ rūpadhammānaṁ tasmiṁ tasmiṁ khaṇe sakiccavasena avaṭṭhānaparidīpanaṁ.",
  "tika-s0201t1:1082_12": "Paṇihitanti paccayakiccavasena tehi tehi paccayehi pakārato nihitaṁ paṇihitanti evampettha",
  "tika-s0201t1:1082_13": "attho veditabbo. Paccavekkhatīti pati pati avekkhati, ñāṇacakkhunā vinibbhujitvā",
  "tika-s0201t1:1082_14": "visuṁ visuṁ passati.",
  "tika-s0201t1:1083_0": "Idāni vuttamevatthaṁ bhāvatthavibhāvanavasena dassetuṁ ‘‘yathā goghātakassā’’tiādi",
  "tika-s0201t1:1083_1": "vuttaṁ. Tattha posentassāti maṁsūpacayaparibrūhanāya kuṇḍakabhattakappāsaṭṭhiādīhi",
  "tika-s0201t1:1083_2": "saṁvaḍḍhentassa. Vadhitaṁ matanti hiṁsitaṁ hutvā mataṁ. Matanti ca matamattaṁ. Tenevāha",
  "tika-s0201t1:1083_3": "‘‘tāvadevā’’ti. Gāvīti saññā na antaradhāyati yāni aṅgapaccaṅgāni yathāsanniviṭṭhāni",
  "tika-s0201t1:1083_4": "upādāya gāvīsamaññā matamattāyapi gāviyā, tesaṁ taṁsannivesassa avinaṭṭhattā. Vilīyanti",
  "tika-s0201t1:1083_5": "bhijjanti vibhujjantīti bīlā bhāgā va-kārassa ba-kāraṁ, i-kārassa ī-kāraṁ katvā.",
  "tika-s0201t1:1083_6": "Bīlasoti bīlaṁ bīlaṁ katvā. Vibhajitvāti aṭṭhisaṅghāṭato maṁsaṁ vivecetvā, tato vā",
  "tika-s0201t1:1083_7": "vivecitamaṁsaṁ bhāgaso katvā. Tenevāha ‘‘maṁsasaññā pavattatī’’ti. Pabbajitassapi",
  "tika-s0201t1:1083_8": "apariggahitakammaṭṭhānassa. Ghanavinibbhoganti santatisamūhakiccaghanānaṁ vinibbhujanaṁ",
  "tika-s0201t1:1083_9": "vivecanaṁ. Dhātuso paccavekkhatoti ghanavinibbhogakaraṇena dhātuṁ dhātuṁ pathavīādidhātuṁ",
  "tika-s0201t1:1083_10": "visuṁ visuṁ katvā paccavekkhantassa. Sattasaññāti attānudiṭṭhivasena pavattā saññāti",
  "tika-s0201t1:1083_11": "vadanti, vohāravasena pavattasattasaññāyapi tadā antaradhānaṁ yuttameva yāthāvato",
  "tika-s0201t1:1083_12": "ghanavinibbhogassa sampādanato. Evañhi sati yathāvuttaopammatthena upameyyattho aññadatthu",
  "tika-s0201t1:1083_13": "saṁsandati sameti. Tenevāha ‘‘dhātuvaseneva cittaṁ santiṭṭhatī’’ti. Dakkhoti cheko",
  "tika-s0201t1:1083_14": "taṁtaṁsamaññāya kusalo, yathājāte sūnasmiṁ naṅguṭṭhakhuravisāṇādivante aṭṭhimaṁsādiavayavasamudāye",
  "tika-s0201t1:1083_15": "avibhatte gāvīsamaññā, na vibhatte, vibhatte pana aṭṭiṁmaṁsādiavayavasamaññāti jānanako.",
  "tika-s0201t1:1083_16": "Catumahāpatho viya catuiriyāpathoti gāviyā ṭhitacatumahāpatho viya kāyassa pavattimaggabhūto",
  "tika-s0201t1:1083_17": "catubbidho iriyāpatho. Yasmā visuddhimagge (visuddhi. 1.306) vitthāritā, tasmā tattha",
  "tika-s0201t1:1083_18": "taṁsaṁvaṇṇanāyañca (visuddhi. mahāṭī. 1.306) vuttanayeneva veditabbā.",
  "tika-s0201t1:1084": "Dhātumanasikārapabbavaṇṇanā niṭṭhitā.",
  "tika-s0201t1:1085": "Navasivathikapabbavaṇṇanā",
  "tika-s0201t1:1086_0": "112. Sivathikāya apaviddhauddhumātakādipaṭisaṁyuttānaṁ odhiso pavattānaṁ kathānaṁ",
  "tika-s0201t1:1086_1": "tadabhidheyyānañca uddhumātakādiasubhabhāgānaṁ sivathikapabbānīti saṅgītikārehi gahitasamaññā.",
  "tika-s0201t1:1086_2": "Tenāha ‘‘sivathikapabbehi vibhajitu’’nti. Uddhaṁ jīvitapariyādānāti jīvitakkhayato",
  "tika-s0201t1:1086_3": "upari maraṇato paraṁ. Samuggatenāti uṭṭhitena. Uddhumātattāti uddhaṁ uddhaṁ dhumātattā",
  "tika-s0201t1:1086_4": "sūnattā. Setarattehi viparibhinnaṁ vimissitaṁ nīlaṁ vinīlaṁ, purimavaṇṇavipariṇāmabhūtaṁ",
  "tika-s0201t1:1086_5": "vā nīlaṁvinīlaṁ, vinīlameva vinīlakanti ka-kārena padavaḍḍhanamāha anatthantarato",
  "tika-s0201t1:1086_6": "yathā ‘‘pītakaṁ lohitaka’’nti (dha. sa. 616). Paṭikūlakattāti jigucchanīyattā. Kucchitaṁ",
  "tika-s0201t1:1086_7": "vinīlaṁ vinīlakanti kucchanattho vā ayaṁ ka-kāroti dassetuṁ vuttaṁ yathā ‘‘pāpako",
  "tika-s0201t1:1086_8": "kittisaddo abbhuggacchatī’’ti (dī. ni. 3.316; a. ni. 5.213; mahāva. 285). Paribhinnaṭṭhānehi",
  "tika-s0201t1:1086_9": "kākakaṅkādīhi. Vissandamānaṁ pubbanti vissavantaṁ pubbaṁ, tahaṁ tahaṁ paggharantapubbanti",
  "tika-s0201t1:1086_10": "attho. Tathābhāvanti vissandamānapubbabhāvaṁ.",
  "tika-s0201t1:1087_0": "So bhikkhūti yo ‘‘passeyya sarīraṁ sivathikāya chaḍḍita’’nti vutto, so bhikkhu. Upasaṁharati",
  "tika-s0201t1:1087_1": "sadisataṁ. Ayampi khotiādi upasaṁharaṇākāradassanaṁ . Āyūti rūpajīvitindriyaṁ, arūpajīvitindriyaṁ",
  "tika-s0201t1:1087_2": "panettha viññāṇagatikameva. Usmāti kammajatejo. Evaṁpūtikasabhāvoti evaṁ ativiya",
  "tika-s0201t1:1087_3": "pūtikasabhāvo, na āyuādīnaṁ avigame viya mattasoti adhippāyo. Ediso bhavissatīti",
  "tika-s0201t1:1087_4": "evaṁbhāvīti āha ‘‘evaṁuddhumātādibhedo bhavissatī’’ti.",
  "tika-s0201t1:1088_0": "Luñcitvā luñcitvāti uppāṭetvā uppāṭetvā. Sesāvasesamaṁsalohitayuttanti sabbaso akhāditattā",
  "tika-s0201t1:1088_1": "tahaṁ tahaṁ sesena appāvasesena maṁsalohitena yuttaṁ. Aññena hatthaṭṭhikanti avisesena",
  "tika-s0201t1:1088_2": "hatthaṭṭhikānaṁ vippakiṇṇatā jotitāti anavasesato tesaṁ vippakiṇṇataṁ dassento ‘‘catusaṭṭhibhedampī’’tiādimāha.",
  "tika-s0201t1:1088_3": "Terovassikānīti tirovassaṁ gatāni. Tāni pana saṁvaccharaṁ vītivattāni hontīti āha",
  "tika-s0201t1:1088_4": "‘‘atikkantasaṁvaccharānī’’ti. Purāṇatāya ghanabhāvavigamena vicuṇṇatā idha pūtibhāvoti",
  "tika-s0201t1:1088_5": "so yathā hoti, taṁ dassento ‘‘abbhokāse’’tiādimāha. Khajjamānatādivasena dutiyasivathikapabbādīnaṁ",
  "tika-s0201t1:1088_6": "vavatthitatthā vuttaṁ ‘‘khajjamānādīnaṁ vasena yojanā kātabbā’’ti.",
  "tika-s0201t1:1089": "Navasivathikapabbavaṇṇanā niṭṭhitā.",
  "tika-s0201t1:1090_0": "Imānevadveti avadhāraṇena appanākammaṭṭhānaṁ tattha niyameti aññapabbesu tadabhāvato.",
  "tika-s0201t1:1090_1": "Yato hi eva-kāro, tato aññattha niyameti, tena pabbadvayassa vipassanākammaṭṭhānatāpi",
  "tika-s0201t1:1090_2": "appaṭisiddhāti daṭṭhabbā aniccādidassanato. Saṅkhāresu ādīnavavibhāvanāni sivathikapabbānīti",
  "tika-s0201t1:1090_3": "āha ‘‘sivathikānaṁ ādīnavānupassanāvasena vuttattā’’ti. Iriyāpathapabbādīnaṁ anappanāvahatā",
  "tika-s0201t1:1090_4": "pākaṭā evāti ‘‘sesāni dvādasāpī’’ti vuttaṁ. Yaṁ panettha atthato avibhattaṁ, taṁ suviññeyyamevāti.",
  "tika-s0201t1:1091": "Kāyānupassanāvaṇṇanā niṭṭhitā.",
  "tika-s0201t1:1092": "Vedanānupassanāvaṇṇanā",
  "tika-s0201t1:1093_0": "113.Sukhaṁ vedananti ettha sukhayatīti sukhā, sampayuttadhamme kāyañca laddhassāde",
  "tika-s0201t1:1093_1": "karotīti attho. Suṭṭhu vā khādati, khanati vā kāyikaṁ cetasikañca ābādhanti sukhā.",
  "tika-s0201t1:1093_2": "Sukaraṁ okāsadānaṁ etissāti sukhāti apare. Vedayati ārammaṇarasaṁ anubhavatīti vedanā.",
  "tika-s0201t1:1093_3": "Vedayamānoti anubhavamāno. Kāmantiādīsu yaṁ vattabbaṁ, taṁ iriyāpathapabbe vuttameva.",
  "tika-s0201t1:1093_4": "Sampajānassa vediyanaṁ sampajānavediyanaṁ.",
  "tika-s0201t1:1094_0": "‘‘Vohāramattaṁ hotī’’ti etena ‘‘sukhaṁ vedanaṁ vedayamāno sukhaṁ vedanaṁ vedayāmī’’ti",
  "tika-s0201t1:1094_1": "idaṁ vohāramattanti dasseti. Vatthuārammaṇāti rūpādiārammaṇā. Rūpādiārammaṇañhi vedanāya",
  "tika-s0201t1:1094_2": "pavattiṭṭhānatāya ‘‘vatthū’’ti adhippetaṁ. Assāti bhaveyya. Dhammavinimuttassa aññassa",
  "tika-s0201t1:1094_3": "kattu abhāvato dhammasseva kattubhāvaṁ dassento ‘‘vedanāva vedayatī’’ti āha. Nitthunantoti.",
  "tika-s0201t1:1094_4": "Balavato vedanāvegassa nirodhane ādīnavaṁ disvā tassa avasaradānavasena nitthunanto.",
  "tika-s0201t1:1094_5": "Vīriyasamataṁ yojetvāti adhivāsanavīriyassa adhimattattā tassa hāpanavasena samādhinā",
  "tika-s0201t1:1094_6": "samarasatāpādanena vīriyasamataṁ yojetvā. Saha paṭisambhidāhīti lokuttarapaṭisambhidāhi",
  "tika-s0201t1:1094_7": "saha. Lokiyānampi vā sati uppattikāle tattha samatthataṁ sandhāyāha ‘‘saha paṭisambhidāhī’’ti.",
  "tika-s0201t1:1094_8": "Samasīsīti vārasamasīsī hutvā, paccavekkhaṇavārassa anantaravāre parinibbāyīti attho.",
  "tika-s0201t1:1095_0": "Yathā ca sukhaṁ, evaṁ dukkhanti yathā ‘‘sukhaṁ vedayatī’’tiādinā sampajānavediyanaṁ",
  "tika-s0201t1:1095_1": "sandhāya vuttaṁ, evaṁ dukkhampi. Tattha dukkhayatīti dukkhā, sampayuttadhamme kāyañca",
  "tika-s0201t1:1095_2": "pīḷeti vibādhatīti attho. Duṭṭhuṁ vā khādati, khanati vā kāyikaṁ cetasikañca sātanti",
  "tika-s0201t1:1095_3": "dukkhā. Dukkaraṁ okāsadānaṁ etissāti dukkhāti apare. Arūpakammaṭṭhānanti arūpapariggahaṁ,",
  "tika-s0201t1:1095_4": "arūpadhammamukhena vipassanābhinivesanti attho. Rūpakammaṭṭhānena pana samathābhinivesopi",
  "tika-s0201t1:1095_5": "saṅgayhati, vipassanābhiniveso pana idhādhippetoti dassento āha. ‘‘Rūpapariggaho",
  "tika-s0201t1:1095_6": "arūpapariggahotipi etadeva vuccatī’’ti. Catudhātuvavatthānaṁ kathesīti etthāpi ‘‘yebhuyyenā’’ti",
  "tika-s0201t1:1095_7": "padaṁ ānetvā sambandhitabbaṁ. Tadubhayanti catudhātuvavatthānassa saṅkhepavitthāradvayamāha.",
  "tika-s0201t1:1095_8": "Saṅkhepamanasikāravasena mahāsatipaṭṭhāne, vitthāramanasikāravasena rāhulovāda- (ma.",
  "tika-s0201t1:1095_9": "ni. 2.115-117) dhātuvibhaṅgādīsu (vibha. 174-175).",
  "tika-s0201t1:1096_0": "Yebhuyyaggahaṇena tadaññadhammavasenapi arūpakammaṭṭhānakathāya atthitā dīpitāti",
  "tika-s0201t1:1096_1": "taṁ vibhāgena dassetuṁ ‘‘tividho hī’’tiādi vuttaṁ. Tattha abhinivesoti anuppaveso,",
  "tika-s0201t1:1096_2": "ārambhoti attho. Ārambhe eva hi ayaṁ vibhāgo, sammasanaṁ pana anavasesatova dhamme",
  "tika-s0201t1:1096_3": "pariggahetvā vattati. Pariggahite rūpakammaṭṭhāneti idaṁ rūpamukhena vipassanābhinivesaṁ",
  "tika-s0201t1:1096_4": "sandhāya vuttaṁ, arūpamukhena pana vipassanābhiniveso yebhūyyena samathayānikassa",
  "tika-s0201t1:1096_5": "icchitabbo, so ca paṭhamaṁ jhānaṅgāni pariggahetvā tato paraṁ sesadhamme pariggaṇhāti.",
  "tika-s0201t1:1096_6": "Paṭhamābhinipātoti sabbe cetasikā cittāyattā cittakiriyabhāvena vuccantīti phasso",
  "tika-s0201t1:1096_7": "cittassa paṭhamābhinipāto vutto, uppannaphasso puggalo, cittacetasikarāsi vā ārammaṇena",
  "tika-s0201t1:1096_8": "phuṭṭho phassasahajātāya vedanāya taṁsamakālameva vedeti, phasso pana obhāsassa viya",
  "tika-s0201t1:1096_9": "padīpo vedanādīnaṁ paccayaviseso hotīti purimakālo viya vuccati, yā tassa ārammaṇābhiniropanalakkhaṇatā",
  "tika-s0201t1:1096_10": "vuccati. Phusantoti ārammaṇassa phusanākārena. Ayañhi arūpadhammatā ekadesena anallīyamānopi",
  "tika-s0201t1:1096_11": "rūpaṁ viya cakkhu, saddo viya ca sotaṁ cittaṁ ārammaṇañca phusanto viya saṅghaṭṭento",
  "tika-s0201t1:1096_12": "viya ca pavattati. Tathāhesa ‘‘saṅghaṭṭanaraso’’ti vuccati.",
  "tika-s0201t1:1097_0": "Ārammaṇaṁ anubhavantīti issaravatāya visavitāya sāmibhāvena ārammaṇarasaṁ anubhavantī.",
  "tika-s0201t1:1097_1": "Phassādīnañhi sampayuttadhammānaṁ ārammaṇe ekadeseneva pavatti phusanādimattabhāvato,",
  "tika-s0201t1:1097_2": "vedanāya pana iṭṭhākārasambhogādivasena pavattanato ārammaṇe nippadesato pavatti.",
  "tika-s0201t1:1097_3": "Phusanādibhāvena hi ārammaṇaggahaṇaṁ ekadesānubhavanaṁ, vedayitābhāvena gahaṇaṁ yathākāmaṁ",
  "tika-s0201t1:1097_4": "sabbānubhavanaṁ evasabhāvāneva tāni gahaṇānīti na vedanāya viya phassādīnampi yathāsakaṁ",
  "tika-s0201t1:1097_5": "kiccakaraṇena sāmibhāvānubhavanaṁ codetabbaṁ. Vijānantanti paricchindanavasena visesato",
  "tika-s0201t1:1097_6": "jānantaṁ. Viññāṇañhi minitabbavatthuṁ nāḷiyā minanto puriso viya ārammaṇaṁ paricchijja",
  "tika-s0201t1:1097_7": "vibhāventaṁ pavattati, na saññā viya sañjānanamattaṁ hutvā. Tathā hi anena kadāci",
  "tika-s0201t1:1097_8": "lakkhaṇattayavibhāvanāpi hoti. Imesaṁ pana phassādīnaṁ tassa tassa pākaṭabhāvo paccayavisesasiddhassa",
  "tika-s0201t1:1097_9": "pubbābhogassa vasena veditabbā.",
  "tika-s0201t1:1098_0": "Evaṁ tassa tasseva pākaṭabhāvepi ‘‘sabbaṁ, bhikkhave, abhiññeyya’’nti (saṁ. ni. 4.46;",
  "tika-s0201t1:1098_1": "paṭi. ma. 1.3) ‘‘sabbañca kho, bhikkhave, abhijāna’’nti (saṁ. ni. 4.26) ca evamādivacanato",
  "tika-s0201t1:1098_2": "sabbe sammasanupagā dhammā pariggahetabbāti dassento ‘‘tattha yassā’’tiādimāha. Tattha",
  "tika-s0201t1:1098_3": "phassapañcamakeyevāti avadhāraṇaṁ tadantogadhattā taggahaṇeneva gahitattā catunnaṁ",
  "tika-s0201t1:1098_4": "arūpakkhandhānaṁ. Phassapañcamakaggahaṇañhi tassa sabbacittuppādasādhāraṇabhāvato,",
  "tika-s0201t1:1098_5": "tattha ca phassacetanāggahaṇena sabbasaṅkhārakkhandhadhammasaṅgaho cetanāpadhānattā",
  "tika-s0201t1:1098_6": "tesaṁ. Tathā hi suttantabhājanīye saṅkhārakkhandhavibhaṅge (vibha. 12) ‘‘cakkhusamphassajā",
  "tika-s0201t1:1098_7": "cetanā’’tiādinā cetanāva vibhattā, itare pana khandhā sarūpeneva gahitā.",
  "tika-s0201t1:1099_0": "Vatthuṁ nissitāti ettha vatthu-saddo karajakāyavisayoti kathamidaṁ viññāyatīti āha",
  "tika-s0201t1:1099_1": "‘‘yaṁ sandhāya vutta’’ntiādi. Kattha pana vuttaṁ? Sāmaññaphale. Soti karajakāyo.",
  "tika-s0201t1:1099_2": "Pañcakkhandhavinimuttaṁ nāmarūpaṁ natthīti idaṁ adhikāravasena vuttaṁ. Aññathā hi",
  "tika-s0201t1:1099_3": "khandhavinimuttampi nāmaṁ atthevāti. Avijjādihetukāti avijjātaṇhupādānādihetukā.",
  "tika-s0201t1:1099_4": "Vipassanāpaṭipāṭiyā…pe… vicaratīti iminā balavavipassanaṁ vatvā puna tassa ussukkāpanaṁ",
  "tika-s0201t1:1099_5": "visesādhigamanañca dassento ‘‘so’’tiādimāha.",
  "tika-s0201t1:1100_0": "Idhāti imissaṁ dutiyasatipaṭṭhānadesanāyaṁ, tassā pana vedanānupassanāvasena kathetabbattā",
  "tika-s0201t1:1100_1": "bhagavā vedanāvasena kathesi. Yathāvuttesu ca tīsu kammaṭṭhānābhinivesesu vedanāvasena",
  "tika-s0201t1:1100_2": "kammaṭṭhānābhiniveso sukaro vedanānaṁ vibhūtabhāvatoti dassetuṁ ‘‘phassavasena hī’’tiādi",
  "tika-s0201t1:1100_3": "vuttaṁ. Na pākaṭaṁ hotīti idaṁ tādise puggale sandhāya vuttaṁ, yesaṁ ādito vedanāva",
  "tika-s0201t1:1100_4": "vibhūtatarā hutvā upaṭṭhāti. Evañhi yaṁ vuttaṁ ‘‘phasso pākaṭo hoti, viññāṇaṁ pākaṭaṁ",
  "tika-s0201t1:1100_5": "hotī’’ti, taṁ avirodhitaṁ hoti. Vedanānaṁ uppattipākaṭatāyāti ca idaṁ sukhadukkhavedanānaṁ",
  "tika-s0201t1:1100_6": "vasena vuttaṁ. Tāsañhi pavatti oḷārikā, na itarāya. Tadubhayaggahaṇamukhena vā gahetabbattā",
  "tika-s0201t1:1100_7": "itarāyapi pavatti viññūnaṁ pākaṭā evāti ‘‘vedanāna’’nti avisesaggahaṇaṁ daṭṭhabbaṁ.",
  "tika-s0201t1:1100_8": "Yadā sukhaṁ uppajjatītiādi sukhavedanāya pākaṭabhāvavibhāvanaṁ. Neva tasmiṁ samaye",
  "tika-s0201t1:1100_9": "dukkhaṁ vedanaṁ vedetīti tasmiṁ sukhavedanāsamaṅgisamaye neva dukkhaṁ vedanaṁ vedeti",
  "tika-s0201t1:1100_10": "niruddhattā, anuppannattā ca yathākkamaṁ atītānāgatānaṁ , paccuppannāya pana asambhavo",
  "tika-s0201t1:1100_11": "vuttoyeva. Sakiccakkhaṇamattāvaṭṭhānato aniccā. Sameccasambhuyya paccayehi katattā",
  "tika-s0201t1:1100_12": "saṅkhatā. Vatthārammaṇādipaccayaṁ paṭicca uppannattā paṭiccasamuppannā. Khayavayapalujjananirujjhanapakatitāya",
  "tika-s0201t1:1100_13": "khayadhammā…pe… nirodhadhammāti daṭṭhabbā.",
  "tika-s0201t1:1101_0": "Kilesehi āmasitabbato āmisaṁ nāma pañca kāmaguṇā, ārammaṇakaraṇavasena saha āmisehīti",
  "tika-s0201t1:1101_1": "āmisā. Tenāha ‘‘pañcakāmaguṇāmisanissitā’’ti. Ito paranti ‘‘atthi vedanā’’ti evamādipāḷiṁ",
  "tika-s0201t1:1101_2": "sandhāyāha ‘‘kāyānupassanāyaṁ vuttanayamevā’’ti.",
  "tika-s0201t1:1102": "Vedanānupassanāvaṇṇanā niṭṭhitā.",
  "tika-s0201t1:1103": "Cittānupassanāvaṇṇanā",
  "tika-s0201t1:1104_0": "114. Sampayogavasena (dī. ni. ṭī. 2.381) pavattamānena saha rāgenāti sarāgaṁ. Tenāha",
  "tika-s0201t1:1104_1": "‘‘lobhasahagata’’nti. Vītarāganti. Ettha kāmaṁ sarāgapadapaṭiyoginā vītarāgavasena",
  "tika-s0201t1:1104_2": "bhavitabbaṁ, sammasanacārassa pana idhādhippetattā tebhūmakasseva gahaṇanti ‘‘lokiyakusalābyākata’’nti",
  "tika-s0201t1:1104_3": "vatvā ‘‘idaṁ panā’’tiādinā tameva adhippāyaṁ vivarati. Sesāni dve dosamūlāni, dve",
  "tika-s0201t1:1104_4": "mohamūlānīti cattāri akusalacittāni. Tesañhi rāgena sampayogābhāvato nattheva sarāgatā,",
  "tika-s0201t1:1104_5": "tannimittakatāya pana siyā taṁsahitatālesoti nattheva vītarāgatāpīti dukavinimuttatā",
  "tika-s0201t1:1104_6": "evettha labbhatīti āha ‘‘neva purimapadaṁ, na pacchimapadaṁ bhajantī’’ti. Yadi evaṁ",
  "tika-s0201t1:1104_7": "padesikaṁ pajānanaṁ āpajjatīti? Nāpajjati dukantarapariyāpannattā tesaṁ. Akusalamūlesu",
  "tika-s0201t1:1104_8": "saha moheneva vattatīti samohanti āha ‘‘vicikicchāsahagatañceva uddhaccasahagatañcā’’ti.",
  "tika-s0201t1:1104_9": "Yasmā cettha saheva mohenāti samohanti purimapadāvadhāraṇampi labbhatiyeva, tasmā",
  "tika-s0201t1:1104_10": "vuttaṁ ‘‘yasmā panā’’tiādi. Yathā pana atimūḷhatāya pāṭipuggalikanayena savisesaṁ",
  "tika-s0201t1:1104_11": "mohavantatāya momūhacittanti vattabbato vicikicchuddhaccasahagatadvayaṁ visesato",
  "tika-s0201t1:1104_12": "‘‘samoha’’nti vuccati, na tathā sesākusalacittānīti ‘‘vaṭṭantiyevā’’ti vuttaṁ. Sampayogavasena",
  "tika-s0201t1:1104_13": "thinamiddhena anupatitaṁ anugatanti thinamiddhānupatitaṁ pañcavidhaṁ sasaṅkhārikākusalacittaṁ",
  "tika-s0201t1:1104_14": "saṅkuṭitacittaṁ. Saṅkuṭitacittaṁ nāma ārammaṇe saṅkocanavasena pavattanato. Paccayavisesavasena",
  "tika-s0201t1:1104_15": "thāmajātena uddhaccena sahagataṁ pavattaṁ saṁsaṭṭhanti uddhaccasahagataṁ, aññathā",
  "tika-s0201t1:1104_16": "sabbampi akusalacittaṁ uddhaccasahagatamevāti. Pasaṭacittaṁ nāma sātisayaṁ vikkhepavasena pavattanato.",
  "tika-s0201t1:1105_0": "Kilesavikkhambhanasamatthatāya vipulaphalatāya dīghasantānatāya ca mahantabhāvaṁ",
  "tika-s0201t1:1105_1": "gataṁ, mahantehi vā uḷāracchandādīhi gataṁ paṭipannanti mahaggataṁ. Taṁ pana rūpārūpabhūmikaṁ",
  "tika-s0201t1:1105_2": "tato mahantassa loke abhāvato. Tenāha ‘‘rūpārūpāvacara’’nti. Tassa cettha paṭiyogī",
  "tika-s0201t1:1105_3": "parittamevāti āha ‘‘amahaggatanti kāmāvacara’’nti. Attānaṁ uttarituṁ samatthehi saha",
  "tika-s0201t1:1105_4": "uttarehīti sauttaraṁ, tappaṭipakkhena anuttaraṁ, tadubhayaṁ upādāya veditabbanti",
  "tika-s0201t1:1105_5": "āha ‘‘sauttaranti kāmāvacara’’ntiādi. Paṭipakkhavikkhambhanasamatthena samādhinā",
  "tika-s0201t1:1105_6": "sammadeva āhitaṁ samāhitaṁ. Tenāha ‘‘yassā’’tiādi. Yassāti yassa cittassa. Yathāvuttena",
  "tika-s0201t1:1105_7": "samādhinā na samāhitanti asamāhitaṁ. Tenāha ‘‘ubhayasamādhirahita’’nti. Tadaṅgavimuttiyā",
  "tika-s0201t1:1105_8": "vimuttaṁ, kāmāvacaraṁ kusalaṁ. Vikkhambhanavimuttiyā vimuttaṁ, mahaggatanti tadubhayaṁ",
  "tika-s0201t1:1105_9": "sandhāyāha ‘‘tadaṅgavikkhambhanavimuttīhi vimutta’’nti. Yattha tadubhayavimutti natthi,",
  "tika-s0201t1:1105_10": "taṁ ubhayavimuttirahitanti gayhamāne lokuttaracittepi siyā āsaṅkāti tannivattanatthaṁ",
  "tika-s0201t1:1105_11": "‘‘samuccheda…pe… okāsova natthī’’ti āha. Okāsābhāvo ca sammasanacārassa adhippetattā",
  "tika-s0201t1:1105_12": "veditabbo. Yaṁ panettha atthato avibhattaṁ, taṁ heṭṭhā vuttanayamevāti.",
  "tika-s0201t1:1106": "Cittānupassanāvaṇṇanā niṭṭhitā.",
  "tika-s0201t1:1107": "Dhammānupassanāvaṇṇanā",
  "tika-s0201t1:1108": "Nīvaraṇapabbavaṇṇanā",
  "tika-s0201t1:1109_0": "115. Pahātabbādidhammavibhāgadassanavasena pañcadhā dhammānupassanā niddiṭṭhāti ayamattho",
  "tika-s0201t1:1109_1": "pāḷito eva viññāyatīti tamatthaṁ ulliṅgento ‘‘pañcavidhenadhammānupassanaṁ kathetu’’nti",
  "tika-s0201t1:1109_2": "vuttaṁ. Yadi evaṁ kasmā nīvaraṇādivaseneva niddiṭṭhanti? Veneyyajjhāsayato. Yesañhi",
  "tika-s0201t1:1109_3": "veneyyānaṁ pahātabbadhammesu paṭhamaṁ nīvaraṇāni vibhāgena vattabbāni, tesaṁ vasenettha",
  "tika-s0201t1:1109_4": "bhagavatā paṭhamaṁ nīvaraṇesu dhammānupassanā kathitā. Tathā hi kāyānupassanāpi samathapubbaṅgamā",
  "tika-s0201t1:1109_5": "desitā, tato pariññeyyesu khandhesu āyatanesu, bhāvetabbesu bojjhaṅgesu pariññeyādivibhāgesu",
  "tika-s0201t1:1109_6": "saccesu ca uttarā desanā desitā, tasmā cettha samathabhāvanāpi yāvadeva vipassanatthaṁ",
  "tika-s0201t1:1109_7": "icchitā, vipassanāpadhānā vipassanābahulā ca satipaṭṭhānadesanāti tassā vipassanābhinivesavibhāgena",
  "tika-s0201t1:1109_8": "desitabhāvaṁ vibhāvento ‘‘apicā’’tiādimāha. Tattha khandhāyatanadukkhasaccavasena",
  "tika-s0201t1:1109_9": "missakapariggahakathanaṁ daṭṭhabbaṁ. Saññāsaṅkhārakkhandhapariggahampīti pi-saddena",
  "tika-s0201t1:1109_10": "sakalapañcupādānakkhandhapariggahaṁ sampiṇḍeti itaresaṁ tadantogadhattā. ‘‘Kaṇhasukkānaṁ",
  "tika-s0201t1:1109_11": "yugandhatā natthī’’ti pajānanakāle abhāvā ‘‘abhiṇhasamudācāravasenā’’ti vuttaṁ. Yathāti",
  "tika-s0201t1:1109_12": "yenākārena. So pana ‘‘kāmacchandassa uppādo hotī’’ti vuttattā kāmacchandassa kāraṇākārova,",
  "tika-s0201t1:1109_13": "atthato kāraṇamevāti āha ‘‘yena kāraṇenā’’ti. Ca-saddo vakkhamānatthasamuccayattho.",
  "tika-s0201t1:1110_0": "Tatthāti ‘‘yathā cā’’tiādinā vuttapade. Subhampīti kāmacchandopi. So hi attano gahaṇākārena",
  "tika-s0201t1:1110_1": "‘‘subha’’nti vuccati, tenākārena pavattanakassa aññassa kāmacchandassa nimittattā",
  "tika-s0201t1:1110_2": "‘‘subhanimitta’’nti ca. Iṭṭhaṁ, iṭṭhākārena vā gayhamānaṁ rūpādi subhārammaṇaṁ. Ākaṅkhitassa",
  "tika-s0201t1:1110_3": "hitasukhassa anupāyabhūto manasikāro anupāyamanasikāro. Tanti ayonisomanasikāraṁ.",
  "tika-s0201t1:1110_4": "Tatthāti nipphādetabbe ārammaṇabhūte ca duvidhepi subhanimitte. Āhāroti paccayo.",
  "tika-s0201t1:1111_0": "Asubhampīti asubhajjhānampi uttarapadalopena. Taṁ pana dasasu aviññāṇakāsubhesu,",
  "tika-s0201t1:1111_1": "kesādīsu ca pavattaṁ daṭṭhabbaṁ. Kesādīsu hi saññā asubhasaññāti girimānandasutte",
  "tika-s0201t1:1111_2": "(a. ni. 10.60) vuttāti. Ettha ca catubbidhassa ayonisomanasikārassa yonisomanasikārassa",
  "tika-s0201t1:1111_3": "ca gahaṇaṁ niravasesadassanatthaṁ katanti daṭṭhabbaṁ. Tesu pana asubhe ‘‘subha’’nti,",
  "tika-s0201t1:1111_4": "‘‘asubha’’nti ca manasikāro idhādhippeto, tadanukūlattā vā itarepīti.",
  "tika-s0201t1:1112_0": "Ekādasasu (a. ni. ṭī. 1.1.16) asubhesu paṭikūlākārassa uggaṇhanaṁ, yathā vā tattha",
  "tika-s0201t1:1112_1": "uggahanimittaṁ uppajjati, tathā paṭipatti asubhanimittassa uggaho. Upacārappanāvahāya",
  "tika-s0201t1:1112_2": "asubhabhāvanāya anuyuñjanaṁ asubhabhāvanānuyogo. Bhojane mattaññuno thinamiddhābhibhavābhāvā",
  "tika-s0201t1:1112_3": "otāraṁ alabhamāno kāmacchando pahīyatīti vadanti. Bhojananissitaṁ pana āhāre paṭikūlasaññaṁ,",
  "tika-s0201t1:1112_4": "tabbipariṇāmassa, tadādhārassa, tassa ca udariyabhūtassa asubhatādassanaṁ, kāyassa",
  "tika-s0201t1:1112_5": "āhāraṭṭhitikatādassanañca yo sammadeva jānāti, so visesato bhojane mattaññū nāma,",
  "tika-s0201t1:1112_6": "tassa ca kāmacchando pahīyateva. Asubhakammikatissatthero dantaṭṭhidassāvī. Abhidhammapariyāyena",
  "tika-s0201t1:1112_7": "(dha. sa. 1159, 1503) sabbopi lobho kāmacchandanīvaraṇanti āha ‘‘arahattamaggenā’’ti.",
  "tika-s0201t1:1113_0": "Paṭighampi purimuppannaṁ paṭighanimittaṁ parato uppajjanakapaṭighassa kāraṇanti katvā.",
  "tika-s0201t1:1113_1": "Mejjati hitapharaṇavasena siniyhatīti mitto, tasmiṁ mitte bhavā, mittassa vā esāti",
  "tika-s0201t1:1113_2": "mettā, tassā mettāya.",
  "tika-s0201t1:1114_0": "Mettāyanassa sattesu hitapharaṇassa uppādanaṁ pavattanaṁ mettānimittassa uggaho.",
  "tika-s0201t1:1114_1": "Odhisakaanodhisakadisāpharaṇānanti attaatipiyasahāyamajjhattaverīvasena odhisakatā,",
  "tika-s0201t1:1114_2": "sīmāsambhede kate anodhisakatā, ekādidisāpharaṇavasena disāpharaṇatā mettāya uggahaṇe",
  "tika-s0201t1:1114_3": "veditabbā. Vihāraracchāgāmādivasena vā odhisakadisāpharaṇaṁ, vihārādiuddesarahitaṁ",
  "tika-s0201t1:1114_4": "puratthimādidisāvasena anodhisakadisāpharaṇanti evaṁ vā dvidhā uggahaṇaṁ sandhāya",
  "tika-s0201t1:1114_5": "‘‘odhisakaanodhisakadisāpharaṇāna’’nti vuttaṁ. Uggaho ca yāva upacārā daṭṭhabbo,",
  "tika-s0201t1:1114_6": "uggahitāya āsevanā bhāvanā. Tattha ‘‘sabbe sattā, pāṇā, bhūtā, puggalā, attabhāvapariyāpannā’’ti",
  "tika-s0201t1:1114_7": "etesaṁ vasena pañcavidhā, ekekasmiṁ ‘‘averā hontu, abyāpajjā, anīghā, sukhī attānaṁ",
  "tika-s0201t1:1114_8": "pariharantū’’ti catudhā pavattito vīsatividhā anodhisakapharaṇā mettā, ‘‘sabbā itthiyo,",
  "tika-s0201t1:1114_9": "purisā, ariyā, anariyā, devā, manussā, vinipātikā’’ti sattodhikaraṇavasena pavattā",
  "tika-s0201t1:1114_10": "sattavidhā aṭṭhavīsatividhā vā, dasahi disāhi disodhikaraṇavasena pavattā dasavidhā",
  "tika-s0201t1:1114_11": "ca, ekekāya vā disāya sattādiitthādiaverādibhedena asītādhikacatusatappabhedā ca",
  "tika-s0201t1:1114_12": "odhibhopharaṇā veditabbā.",
  "tika-s0201t1:1115_0": "Yena ayonisomanasikārena aratiādikāni uppajjanti, so aratiādīsu ayonisomanasikāro,",
  "tika-s0201t1:1115_1": "tena. Nipphādetabbe hi idaṁ bhummaṁ. Esa nayo ito paresupi. Ukkaṇṭhitā pantasenāsanesu",
  "tika-s0201t1:1115_2": "adhikusalesu dhammesu ca uppajjanabhāvariñcanā. Kāyavināmanāti kāyassa virūpenākārena nāmanā.",
  "tika-s0201t1:1116_0": "Kusaladhammasampaṭipattiyā paṭṭhapanasabhāvatāya, tappaṭipakkhānaṁ visosanasabhāvatāya",
  "tika-s0201t1:1116_1": "ca ārambhadhātuādito pavattavīriyanti āha ‘‘paṭhamārambhavīriya’’nti. Yasmā paṭhamārambhamattassa",
  "tika-s0201t1:1116_2": "kosajjavidhamanaṁ thāmagamanañca natthi, tasmā vuttaṁ ‘‘kosajjato nikkhantatāya tato",
  "tika-s0201t1:1116_3": "balavatara’’nti. Yasmā pana aparāparuppattiyā laddhāsevanaṁ uparūparivisesaṁ āvahantaṁ",
  "tika-s0201t1:1116_4": "ativiya thāmagatameva hoti, tasmā vuttaṁ ‘‘paraṁ paraṁ ṭhānaṁ akkamanato tatopi balavatara’’nti.",
  "tika-s0201t1:1117_0": "Atibhojane nimittaggāhoti atibhojane thinamiddhassa nimittaggāho, ‘‘ettake bhutte",
  "tika-s0201t1:1117_1": "thinamiddhassa kāraṇaṁ hoti, ettake na hotī’’ti thinamiddhassa kāraṇākāraṇaggāho",
  "tika-s0201t1:1117_2": "hotīti attho. Divā sūriyālokanti divā gahitanimittaṁ sūriyālokaṁ rattiyaṁ manasikarontassapīti",
  "tika-s0201t1:1117_3": "evamettha attho veditabbo. Dhutaṅgānaṁ vīriyanissitattā vuttaṁ ‘‘dhutaṅganissitasappāyakathāyapī’’ti.",
  "tika-s0201t1:1118_0": "Kukkuccampi katākatānusocanavasena pavattamānaṁ cetaso avūpasamāvahatāya uddhaccena",
  "tika-s0201t1:1118_1": "samānalakkhaṇamevāti ‘‘avūpasamo nāma avūpasantākāro, uddhaccakukkuccamevetaṁ atthato’’ti vuttaṁ.",
  "tika-s0201t1:1119_0": "Bahussutassa ganthato atthato ca suttādīni vicārentassa atthavedādipaṭilābhasabbhāvato",
  "tika-s0201t1:1119_1": "vikkhepo na hoti, yathāvidhipaṭipattiyā yathānurūpapaṭikārappavattiyā ca katākatānusocanañca",
  "tika-s0201t1:1119_2": "na hotīti ‘‘bāhusaccenapi…pe… uddhaccakukkuccaṁ pahīyatī’’ti āha. Yadaggena bāhusaccena",
  "tika-s0201t1:1119_3": "uddhaccakukkuccaṁ pahīyati, tadaggena paripucchakatāvinayapakataññutāhipi taṁ pahīyatīti",
  "tika-s0201t1:1119_4": "daṭṭhabbaṁ. Buddhasevitā ca buddhasīlitaṁ āvahatīti cetaso vūpasamakarattā uddhaccakukkuccapahānakārī",
  "tika-s0201t1:1119_5": "vuttā. Buddhattaṁ pana anapekkhitvā vinayadharā kukkuccavinodakā kalyāṇamittā vuttāti",
  "tika-s0201t1:1119_6": "daṭṭhabbā. Vikkhepo ca bhikkhuno yebhuyyena kukkuccahetuko hotīti ‘‘kappiyākappiyaparipucchāmahulassā’’tiādinā",
  "tika-s0201t1:1119_7": "vinayanayeneva paripucchakatādayo niddiṭṭhā. Pahīne uddhaccakukkucceti niddhāraṇe",
  "tika-s0201t1:1119_8": "bhummaṁ. Kukkuccassa domanassasahagatattā anāgāmimaggena āyatiṁ anuppādo vutto.",
  "tika-s0201t1:1120_0": "Tiṭṭhati pavattati etthāti ṭhānīyā, vicikicchāya ṭhānīyā vicikicchāṭṭhānīyā, vicikicchāya",
  "tika-s0201t1:1120_1": "kāraṇabhūtā dhammā. Tiṭṭhatīti vā ṭhānīyā, vicikicchā ṭhānīyā etissāti vicikicchāṭṭhānīyā,",
  "tika-s0201t1:1120_2": "atthato vicikicchā eva. Sā hi purimuppannā parato uppajjanakavicikicchāya sabhāgahetutāya asādhāraṇaṁ.",
  "tika-s0201t1:1121_0": "Kusalākusalāti kosallasambhūtaṭṭhena kusalā, tappaṭipakkhato akusalā. Ye akusalā,",
  "tika-s0201t1:1121_1": "te sāvajjā asevitabbā hīnā ca. Ye kusalā, te anavajjā sevitabbā paṇītā ca. Kusalāpi",
  "tika-s0201t1:1121_2": "vā hīnehi chandādīhi āraddhā hīnā, paṇītehi paṇītā. Kaṇhāti kāḷakā, cittassa apabhassarabhāvakaraṇā.",
  "tika-s0201t1:1121_3": "Sukkāti odātā, cittassa pabhassarabhāvakaraṇā. Kaṇhābhijātihetuto vā kaṇhā, sukkābhijātihetuto",
  "tika-s0201t1:1121_4": "sukkā. Te eva sappaṭibhāgā. Kaṇhā hi ujuvipaccanīkatāya sukkehi sappaṭibhāgā, tathā",
  "tika-s0201t1:1121_5": "sukkāpi itarehi. Atha vā kaṇhasukkā ca sappaṭibhāgā ca kaṇhasukkasappaṭibhāgā. Sukhā",
  "tika-s0201t1:1121_6": "hi vedanā dukkhāyavedanāya sappaṭibhāgā, dukkhā ca vedanā sukhāya vedanāya sappaṭibhāgāti.",
  "tika-s0201t1:1122_0": "Kāmaṁ bāhusaccaparipucchakatāhi aṭṭhavatthukāpi vicikicchā pahīyati, tathāpi ratanattayavicikicchāmūlikā",
  "tika-s0201t1:1122_1": "sesavicikicchāti katvā āha ‘‘tīṇi ratanāni ārabbhā’’ti. Ratanattayaguṇāvabodhe hi",
  "tika-s0201t1:1122_2": "‘‘satthari kaṅkhatī’’ti (dha. sa. 1008, 1123, 1167, 1241, 1263, 1270; vibha. 915)",
  "tika-s0201t1:1122_3": "ādivicikicchāya asambhavoti. Vinaye pakataññutā ‘‘sikkhāya kaṅkhatī’’ti (dha. sa.",
  "tika-s0201t1:1122_4": "1008, 1123, 1167, 1241, 1263, 1270; vibha. 915) vuttāya vicikicchāya pahānaṁ karotīti",
  "tika-s0201t1:1122_5": "āha ‘‘vinaye ciṇṇavasībhāvassapī’’ti. Okappanīyasaddhāsaṅkhātaadhimokkhabahulassāti",
  "tika-s0201t1:1122_6": "saddheyyavatthuno anupavisanasaddhāsaṅkhātaadhimokkhena adhimuccanabahulassa . Adhimuccanañca",
  "tika-s0201t1:1122_7": "adhimokkhuppādanamevāti daṭṭhabbaṁ. Saddhāya vā ninnapoṇatā adhimutti adhimokkho.",
  "tika-s0201t1:1123_0": "Subhanimittaasubhanimittādīsūti ‘‘subhanimittādīsu asubhanimittādīsū’’ti ādi-saddo",
  "tika-s0201t1:1123_1": "paccekaṁ yojetabbo. Tattha paṭhamena ādi-saddena paṭighanimittādīnaṁ saṅgaho, dutiyena",
  "tika-s0201t1:1123_2": "mettācetovimuttiādīnaṁ. Sesamettha yaṁ vattabbaṁ, taṁ vuttanayamevāti.",
  "tika-s0201t1:1124": "Nīvaraṇapabbavaṇṇanā niṭṭhitā.",
  "tika-s0201t1:1125": "Khandhapabbavaṇṇanā",
  "tika-s0201t1:1126_0": "116. Upādānehi ārammaṇakaraṇādivasena upādātabbā vā khandhā upādānakkhandā. Iti rūpanti",
  "tika-s0201t1:1126_1": "ettha iti-saddo idaṁ-saddena samānatthoti adhippāyenāha ‘‘idaṁ rūpa’’nti. Tayidaṁ",
  "tika-s0201t1:1126_2": "sarūpato anavasesapariyādānaṁ hotīti āha – ‘‘ettakaṁ rūpaṁ, na ito paraṁ rūpaṁ atthī’’ti.",
  "tika-s0201t1:1126_3": "Itīti vā pakāratthe nipāto, tasmā ‘‘iti rūpa’’nti iminā bhūtupādādivasena yattako",
  "tika-s0201t1:1126_4": "rūpassa bhedo, tena saddhiṁ rūpaṁ anavasesato pariyādiyitvā dasseti. Sabhāvatoti",
  "tika-s0201t1:1126_5": "ruppanasabhāvato cakkhādivaṇṇādisabhāvato ca. Vedanādīsupīti ettha ‘‘ayaṁ vedanā,",
  "tika-s0201t1:1126_6": "ettakā vedanā, na ito paraṁ vedanā atthīti sabhāvato vedanaṁ pajānātī’’tiādinā, sabhāvatoti",
  "tika-s0201t1:1126_7": "ca anubhavanasabhāvato sātādisabhāvato cāti evamādinā yojetabbaṁ.",
  "tika-s0201t1:1127": "Khandhapabbavaṇṇanā niṭṭhitā.",
  "tika-s0201t1:1128": "Āyatanapabbavaṇṇanā",
  "tika-s0201t1:1129_0": "117.Chasu ajjhattikabāhiresūti (dī. ni. ṭī. 2.384) ‘‘chasu ajjhattikesu chasu bāhiresu’’ti",
  "tika-s0201t1:1129_1": "‘‘chasū’’ti padaṁ paccekaṁ yojetabbaṁ. Kasmā panetāni ubhayāni chaḷeva vuttāni? Chaviññāṇakāyuppattidvārārammaṇavavatthānato.",
  "tika-s0201t1:1129_2": "Cakkhuviññāṇavīthiyā pariyāpannassa hi viññāṇakāyassa cakkhāyatanameva uppattidvāraṁ,",
  "tika-s0201t1:1129_3": "rūpāyatanameva ca ārammaṇaṁ, tathā itarāni itaresaṁ, chaṭṭhassa pana bhavaṅgamanasaṅkhāto",
  "tika-s0201t1:1129_4": "manāyatanekadeso uppattidvāraṁ, asādhāraṇañca dhammāyatanaṁ ārammaṇaṁ. Cakkhatīti",
  "tika-s0201t1:1129_5": "cakkhu, rūpaṁ assādeti vibhāveti cāti attho. Suṇātīti sotaṁ. Ghāyatīti ghānaṁ. Jīvitanimittatāya",
  "tika-s0201t1:1129_6": "raso jīvitaṁ, taṁ jīvitamavhāyatīti jivhā. Kucchitānaṁ sāsavadhammānaṁ āyo uppattidesoti",
  "tika-s0201t1:1129_7": "kāyo. Munāti ārammaṇaṁ vijānātīti mano. Rūpayati vaṇṇavikāraṁ āpajjamānaṁ hadayaṅgatabhāvaṁ",
  "tika-s0201t1:1129_8": "pakāsetīti rūpaṁ. Sappati attano paccayehi harīyati sotaviññeyyabhāvaṁ gamīyatīti",
  "tika-s0201t1:1129_9": "saddo. Gandhayati attano vatthuṁ sūcetīti gandho. Rasanti taṁ sattā assādentīti raso.",
  "tika-s0201t1:1129_10": "Phusīyatīti phoṭṭhabbaṁ. Attano lakkhaṇaṁ dhārentīti dhammā. Sabbāni pana āyānaṁ",
  "tika-s0201t1:1129_11": "tananādiatthena āyatanāni. Ayamettha saṅkhepo, vitthāro pana visuddhimagge (visuddhi.",
  "tika-s0201t1:1129_12": "2.510-512) taṁsaṁvaṇṇanāya (visuddhi. mahāṭī. 2.510) ca vuttanayena veditabbo.",
  "tika-s0201t1:1130_0": "Cakkhuñcapajānātīti ettha cakkhu nāma pasādacakkhu, na sasambhāracakkhu, nāpi dibbacakkhuādikanti",
  "tika-s0201t1:1130_1": "āha ‘‘cakkhupasāda’’nti. Yaṁ sandhāya vuttaṁ ‘‘yaṁ cakkhu catunnaṁ mahābhūtānaṁ upādāya",
  "tika-s0201t1:1130_2": "pasādo’’ti (dha. sa. 596-599). Ca-saddo vakkhamānatthasamuccayattho. Yāthāvasarasalakkhaṇavasenāti",
  "tika-s0201t1:1130_3": "aviparītassa attano rasassa ceva lakkhaṇassa ca vasena, rūpesu āviñchanakiccassa",
  "tika-s0201t1:1130_4": "ceva rūpābhighātārahabhūtapasādalakkhaṇassa ca vasenāti attho. ‘‘Cakkhuñca paṭicca",
  "tika-s0201t1:1130_5": "rūpe cā’’tiādīsu (ma. ni. 1.204, 400; 3.421, 425-426; saṁ. ni. 2.43-45; 4.54-55;",
  "tika-s0201t1:1130_6": "kathā. 465, 467) samuditāniyeva rūpāyatanāni cakkhuviññāṇuppattihetu, na visuṁ visunti",
  "tika-s0201t1:1130_7": "imassa atthassa dassanatthaṁ ‘‘rūpe cā’’ti puthuvacanaggahaṇaṁ, tāya eva ca desanāgatiyā",
  "tika-s0201t1:1130_8": "kāmaṁ idhāpi ‘‘rūpe ca pajānātī’’ti vuttaṁ, rūpabhāvasāmaññena pana sabbaṁ ekajjhaṁ",
  "tika-s0201t1:1130_9": "gahetvā ‘‘bahiddhā catusamuṭṭhānikarūpañcā’’ti ekavacanavasena attho vutto. Sarasalakkhaṇavasenāti",
  "tika-s0201t1:1130_10": "cakkhuviññāṇassa visayabhāvakiccassa ceva cakkhupaṭihananalakkhaṇassa ca vasenāti yojetabbaṁ.",
  "tika-s0201t1:1131_0": "Ubhayaṁ paṭiccāti cakkhuṁ upanissayapaccayavasena paccayabhūtaṁ, rūpe ārammaṇādhipatiārammaṇūpanissayavasena",
  "tika-s0201t1:1131_1": "paccayabhūte ca paṭicca. Kāmañcāyaṁ suttantasaṁvaṇṇanā , nippariyāyakathā nāma abhidhammasannissitā",
  "tika-s0201t1:1131_2": "evāti abhidhammanayeneva saṁyojanāni dassento ‘‘kāmarāga…pe… avijjāsaṁyojana’’nti",
  "tika-s0201t1:1131_3": "āha. Tattha kāmesu rāgo, kāmo ca so rāgo cāti kāmarāgo, so eva bandhanaṭṭhena saṁyojanaṁ.",
  "tika-s0201t1:1131_4": "Ayañhi yassa saṁvijjati, taṁ puggalaṁ vaṭṭasmiṁ saṁyojeti bandhati, iti dukkhena",
  "tika-s0201t1:1131_5": "sattaṁ, bhavādike vā bhavantarādīhi, kammunā vā vipākaṁ saṁyojeti bandhatīti saṁyojanaṁ.",
  "tika-s0201t1:1131_6": "Evaṁ paṭighasaṁyojanādīnampi yathārahaṁ attho vattabbo. Sarasalakkhaṇavasenāti ettha",
  "tika-s0201t1:1131_7": "pana sattassa vaṭṭato anissajjanasaṅkhātassa attano kiccassa ceva yathāvuttabandhanasaṅkhātassa",
  "tika-s0201t1:1131_8": "lakkhaṇassa ca vasenāti yojetabbaṁ.",
  "tika-s0201t1:1132_0": "Bhavassāda-diṭṭhissāda-nivattanatthaṁ kāmassādaggahaṇaṁ. Assādayatoti abhiramantassa.",
  "tika-s0201t1:1132_1": "Abhinandatoti sapppītikataṇhāvasena nandantassa. Padadvayenapi balavato kāmarāgassa",
  "tika-s0201t1:1132_2": "paccayabhūtā kāmarāguppatti vuttā. Esa nayo sesesupi. Etaṁ ārammaṇanti etaṁ evaṁsukhumaṁ",
  "tika-s0201t1:1132_3": "evaṁdubbibhāgaṁ ārammaṇaṁ. Niccaṁ dhuvanti etaṁ nidassanamattaṁ, ‘‘ucchijjissati",
  "tika-s0201t1:1132_4": "vinassissatīti gaṇhato’’ti evamādīnampi saṅgaho icchitabbo. Bhavaṁ patthentassāti",
  "tika-s0201t1:1132_5": "‘‘īdise sampattibhave yasmā amhākaṁ idaṁ iṭṭhārammaṇaṁ sulabhaṁ jātaṁ, tasmā āyatimpi",
  "tika-s0201t1:1132_6": "sampattibhavo bhaveyyā’’ti bhavaṁ nikāmentassa. Evarūpaṁ sakkā laddhunti yojanā.",
  "tika-s0201t1:1132_7": "Usūyatoti usūyaṁ issaṁ uppādayato. Aññassa maccharāyatoti aññena asādhāraṇabhāvakaraṇena",
  "tika-s0201t1:1132_8": "macchariyaṁ karoto. Sabbeheva yathāvuttehi navahi saṁyojanehi.",
  "tika-s0201t1:1133_0": "Tañca kāraṇanti subhanimittapaṭighanimittādivibhāvaṁ iṭṭhāniṭṭhādirūpārammaṇañceva",
  "tika-s0201t1:1133_1": "tajjāyonisomanasikārañcāti tassa tassa saṁyojanassa kāraṇaṁ. Avikkhambhitaasamūhatabhūmiladdhuppannataṁ",
  "tika-s0201t1:1133_2": "sandhāya ‘‘appahīnaṭṭhena uppannassā’’ti vuttaṁ. Vattamānuppannatā samudācāraggahaṇeneva",
  "tika-s0201t1:1133_3": "gahitā. Yena kāraṇenāti yena vipassanāsamathabhāvanāsaṅkhātena kāraṇena. Tañhi tassa",
  "tika-s0201t1:1133_4": "tadaṅgavasena ceva vikkhambhanavasena ca pahānakāraṇaṁ. Issāmacchariyānaṁ apāyagamanīyatāya",
  "tika-s0201t1:1133_5": "paṭhamamaggavajjhatā vuttā. Yadi evaṁ ‘‘tiṇṇaṁ saṁyojanānaṁ parikkhayā sotāpanno",
  "tika-s0201t1:1133_6": "hotī’’ti (a. ni. 4.241) suttapadaṁ kathanti? Taṁ suttantapariyāyena vuttaṁ. Yathānulomasāsanañhi",
  "tika-s0201t1:1133_7": "suttantadesanā, ayaṁ pana abhidhammanayena saṁvaṇṇanāti nāyaṁ doso. Oḷārikassāti",
  "tika-s0201t1:1133_8": "thūlassa, yato abhiṇhasamuppattipariyuṭṭhānatibbatāva hoti. Aṇusahagatassāti vuttappakāraoḷārikābhāvena",
  "tika-s0201t1:1133_9": "aṇubhāvaṁ sukhumabhāvaṁ gatassa. Uddhaccasaṁyojanassapettha anuppādo vuttoyeva yathāvuttasaṁyojanehi",
  "tika-s0201t1:1133_10": "avinābhāvato. Sotādīnaṁ sabhāvasarasalakkhaṇavasena pajānanā, tappaccayānaṁ saṁyojanānaṁ",
  "tika-s0201t1:1133_11": "uppādādipajānanā ca vuttanayeneva veditabbāti dassento ‘‘eseva nayo’’ti atidisati.",
  "tika-s0201t1:1134_0": "Attano vā dhammesūti attano ajjhattikāyatanadhammesu, attano ubhayadhammesu vā. Imasmiṁ",
  "tika-s0201t1:1134_1": "pakkhe ajjhattikāyatanapariggahaṇenāti ajjhattikāyatanapariggaṇhanamukhenāti attho,",
  "tika-s0201t1:1134_2": "evañca anavasesato saparasantānesu āyatanānaṁ pariggaho siddho hoti. Parassa vā dhammesūti",
  "tika-s0201t1:1134_3": "etthāpi eseva nayo. Rūpāyatanassāti aḍḍhekādasapabhedarūpasabhāvassa āyatanassa.",
  "tika-s0201t1:1134_4": "Rūpakkhandhe vuttanayena nīharitabbāti ānetvā sambandhitabbaṁ. Sesakhandhesūti vedanāsaññāsaṅkhārakkhandhesu.",
  "tika-s0201t1:1134_5": "Vuttanayenāti iminā atidesena rūpakkhandhe āhārasamudayāti, viññāṇakkhandhe nāmarūpasamudayāti,",
  "tika-s0201t1:1134_6": "sesakkhandhesu phassasamudayāti imaṁ visesaṁ vibhāveti, itaraṁ pana sabbattha samānanti.",
  "tika-s0201t1:1134_7": "Khandhapabbe viya āyatanapabbepi lokuttaranivattanaṁ pāḷiyaṁ gahitaṁ natthīti āha",
  "tika-s0201t1:1134_8": "‘‘lokuttaradhammā na gahetabbā’’ti.",
  "tika-s0201t1:1135": "Āyatanapabbavaṇṇanā niṭṭhitā.",
  "tika-s0201t1:1136": "Bojjhaṅgapabbavaṇṇanā",
  "tika-s0201t1:1137_0": "118.Bujjhanakasattassāti kilesaniddāya paṭibujjhanakasattassa, ariyasaccānaṁ vā paṭivijjhanakasattassa.",
  "tika-s0201t1:1137_1": "Aṅgesūti kāraṇesu, avayavesu vā. Udayabbayañāṇuppādato paṭṭhāya sambodhipaṭipadāyaṁ",
  "tika-s0201t1:1137_2": "ṭhito nāma hotīti āha ‘‘āraddhavipassakato paṭṭhāya yogāvacaroti sambodhī’’ti.",
  "tika-s0201t1:1138": "‘‘Satisambojjhaṅgaṭṭhānīyā’’ti padassa attho ‘‘vicikicchaṭṭhānīyā’’ti ettha vuttanayena veditabbo. Tanti yonisomanasikāraṁ. Tatthāti satiyaṁ. Nipphādetabbe cetaṁ bhummaṁ.",
  "tika-s0201t1:1139_0": "Sati ca sampajaññañca satisampajaññaṁ (dī. ni. ṭī. 2.385; saṁ. ni. ṭī. 2.5.232; a.",
  "tika-s0201t1:1139_1": "ni. ṭī. 1.1.418). Atha vā satipadhānaṁ abhikkantādisātthakabhāvapariggaṇhanañāṇaṁ",
  "tika-s0201t1:1139_2": "satisampajaññaṁ. Taṁ sabbattha satokāribhāvāvahattā satisambojjhaṅgassa uppādāya",
  "tika-s0201t1:1139_3": "hoti. Yathā paccanīkadhammānaṁ pahānaṁ anurūpadhammasevanā ca anuppannānaṁ kusalānaṁ",
  "tika-s0201t1:1139_4": "dhammānaṁ uppādāya hoti, evaṁ satirahitapuggalavivajjhanā, satokārīpuggalasevanā,",
  "tika-s0201t1:1139_5": "tattha ca yuttapayuttatā satisambojjhaṅgassa uppādāya hotīti imamatthaṁ dasseti ‘‘satisampajañña’’ntiādinā.",
  "tika-s0201t1:1140_0": "Dhammānaṁ, dhammesu vā vicayo dhammavicayo, so eva sambojjhaṅgo, tassa dhammavicayasambojjhaṅgassa.",
  "tika-s0201t1:1140_1": "‘‘Kusalākusalā dhammā’’tiādīsu yaṁ vattabbaṁ, taṁ heṭṭhā vuttameva. Tattha yonisomanasikārabahulīkāroti",
  "tika-s0201t1:1140_2": "kusalādīsu taṁtaṁsabhāvarasalakkhaṇādikassa yāthāvato avabujjhanavasena uppanno ñāṇasampayuttacittuppādo.",
  "tika-s0201t1:1140_3": "So hi aviparītamanasikāratāya ‘‘yonisomanasikāro’’ti vutto, tadābhogatāya āvajjanāpi",
  "tika-s0201t1:1140_4": "taggatikāva, tassa abhiṇhapavattanaṁ bahulīkāro. Bhiyyobhāvāyāti punappunabhāvāya.",
  "tika-s0201t1:1140_5": "Vepullāyāti vipulabhāvāya. Pāripūriyāti paribrūhanāya.",
  "tika-s0201t1:1141_0": "Paripucchakatāti pariyogāhetvā pucchakabhāvo. Ācariye payirupāsitvā pañcapi nikāye",
  "tika-s0201t1:1141_1": "saha aṭṭhakathāya pariyogāhetvā yaṁ yaṁ tattha gaṇṭhiṭṭhānabhūtaṁ, taṁ taṁ ‘‘idaṁ",
  "tika-s0201t1:1141_2": "bhante kathaṁ, imassa ko attho’’ti khandhāyatanādiatthaṁ pucchantassa dhammavicayasambojjhaṅgo",
  "tika-s0201t1:1141_3": "uppajjati. Tenāha ‘‘khandhadhātu…pe… bahulatā’’ti.",
  "tika-s0201t1:1142_0": "Vatthuvisadakiriyāti ettha cittacetasikānaṁ pavattiṭṭhānabhāvato sarīraṁ, tappaṭibaddhāni",
  "tika-s0201t1:1142_1": "cīvarādīni ca idha ‘‘vatthūnī’’ti adhippetāni. Tāni yathā cittassa sukhāvahāni honti,",
  "tika-s0201t1:1142_2": "tathā karaṇaṁ tesaṁ visadabhāvakaraṇaṁ. Tena vuttaṁ ‘‘ajjhattikabāhirāna’’ntiādi.",
  "tika-s0201t1:1142_3": "Ussannadosanti vātādiussannadosaṁ. Sedamalamakkhitanti sedena ceva jallikāsaṅkhātena",
  "tika-s0201t1:1142_4": "sarīramalena ca makkhitaṁ. Ca-saddena aññampi sarīrassa pīḷāvahaṁ saṅgaṇhāti. Senāsanaṁ",
  "tika-s0201t1:1142_5": "vāti vā-saddena pattādīnaṁ saṅgaho daṭṭhabbo. Avisade sati, visayabhūte vā. Kathaṁ",
  "tika-s0201t1:1142_6": "bhāvanamanuyuttassa tāni visayo? Antarantarā pavattanakacittuppādavasenevaṁ vuttaṁ.",
  "tika-s0201t1:1142_7": "Te hi cittuppādā cittekaggatāya aparisuddhabhāvāya saṁvattanti. Cittacetasikesu nissayādipaccayabhūtesu.",
  "tika-s0201t1:1142_8": "Ñāṇampīti pi-saddo sampiṇḍanattho. Tena na kevalaṁ taṁ vatthuyeva, atha kho tasmiṁ",
  "tika-s0201t1:1142_9": "aparisuddhe ñāṇampi aparisuddhaṁ hotīti nissayāparisuddhiyā taṁnissitāparisuddhi",
  "tika-s0201t1:1142_10": "viya visayassa aparisuddhatāya visayīnaṁ aparisuddhiṁ dasseti.",
  "tika-s0201t1:1143_0": "Samabhāvakaraṇanti kiccato anūnādhikabhāvakaraṇaṁ. Yathāpaccayaṁ saddheyyavatthusmiṁ",
  "tika-s0201t1:1143_1": "adhimokkhakiccassa paṭutarabhāvena paññāya avisadatāya vīriyādīnañca sithilatādinā",
  "tika-s0201t1:1143_2": "saddhindriyaṁ balavaṁ hoti. Tenāha ‘‘itarāni mandānī’’ti. Tatoti tasmā saddhindriyassa",
  "tika-s0201t1:1143_3": "balavabhāvato itaresañca mandattā. Kosajjapakkhe patituṁ adatvā sampayuttadhammānaṁ",
  "tika-s0201t1:1143_4": "paggaṇhanaṁ anubalappadānaṁ paggaho, paggahova kiccaṁ paggahakiccaṁ. ‘‘Kātuṁ na sakkotī’’ti",
  "tika-s0201t1:1143_5": "ānetvā sambandhitabbaṁ. Ārammaṇaṁ upagantvā ṭhānaṁ, anissajjanaṁ vā upaṭṭhānaṁ. Vikkhepapaṭipakkho,",
  "tika-s0201t1:1143_6": "yena vā sampayuttā avikkhittā honti, so avikkhepo. Rūpagataṁ viya cakkhunā yena yāthāvato",
  "tika-s0201t1:1143_7": "visayasabhāvaṁ passati, taṁ dassanakiccaṁ kātuṁ na sakkoti balavatā saddhindriyena",
  "tika-s0201t1:1143_8": "abhibhūtattā. Sahajātadhammesu indaṭṭhaṁ kārentānaṁ sahapavattamānānaṁ dhammānaṁ",
  "tika-s0201t1:1143_9": "ekarasatāvaseneva atthasiddhi, na aññathā.",
  "tika-s0201t1:1144_0": "Tasmāti vuttamevatthaṁ kāraṇabhāvena paccāmasati. Tanti saddhindriyaṁ. Dhammasabhāvapaccavekkhaṇenāti",
  "tika-s0201t1:1144_1": "yassa saddheyyavatthuno uḷāratādiguṇe adhimuccanassa sātisayappavattiyā saddhindriyaṁ",
  "tika-s0201t1:1144_2": "balavaṁ jātaṁ, tassa paccayapaccayuppannatādivibhāgato yāthāvato vīmaṁsanena. Evañhi",
  "tika-s0201t1:1144_3": "evaṁdhammatānayena sabhāvasarasato pariggayhamāne savipphāro adhimokkho na hoti ‘‘ayaṁ",
  "tika-s0201t1:1144_4": "imesaṁ dhammānaṁ sabhāvo’’ti parijānanavasena paññābyāpārassa sātisayattā. Dhuriyadhammesu",
  "tika-s0201t1:1144_5": "hi yathā saddhāya balavabhāve paññāya mandabhāvo hoti, evaṁ paññāya balavabhāve saddhāya",
  "tika-s0201t1:1144_6": "mandabhāvo hoti. Tena vuttaṁ ‘‘taṁ dhammasabhāvapaccavekkhaṇena…pe… hāpetabba’’nti.",
  "tika-s0201t1:1144_7": "Tathāamanasikārenāti yenākārena bhāvanamanuyuñjantassa saddhindriyaṁ balavaṁ jātaṁ,",
  "tika-s0201t1:1144_8": "tenākārena bhāvanāya ananuyuñjanatoti vuttaṁ hoti. Idha duvidhena saddhindriyassa",
  "tika-s0201t1:1144_9": "balavabhāvo attano vā paccayavisesavasena kiccuttariyato vīriyādīnaṁ vā mandakiccatāya.",
  "tika-s0201t1:1144_10": "Tattha paṭhamavikappe hāpanavidhi dassito, dutiyavikappe pana yathā manasikaroto",
  "tika-s0201t1:1144_11": "vīriyādīnaṁ mandakiccatāya saddhindriyaṁ balavaṁ jātaṁ, tathā amanasikārena, vīriyādīnaṁ",
  "tika-s0201t1:1144_12": "paṭukiccabhāvāvahena manasikārena saddhindriyaṁ tehi samarasaṁ karontena hāpetabbaṁ.",
  "tika-s0201t1:1144_13": "Iminā nayena sesindriyesupi hāpanavidhi veditabbo.",
  "tika-s0201t1:1145_0": "Vakkalittheravatthūti so hi āyasmā saddhādhimuttāya katādhikāro satthu rūpakāyadassanapasuto",
  "tika-s0201t1:1145_1": "eva hutvā viharanto satthārā ‘‘kiṁ te, vakkali, iminā pūtikāyena diṭṭhena, yo kho,",
  "tika-s0201t1:1145_2": "vakkali, dhammaṁ passati, so maṁ passatī’’tiādinā (saṁ. ni. 3.87) ovaditvā kammaṭṭhāne",
  "tika-s0201t1:1145_3": "niyojitopi taṁ ananuyuñjanto paṇāmito attānaṁ vinipātetuṁ papātaṭṭhānaṁ abhiruhi.",
  "tika-s0201t1:1145_4": "Atha naṁ satthā yathānisinnova obhāsagissajjanena atthānaṁ dassetvā –",
  "tika-s0201t1:1146": "‘‘Pāmojjabahulo bhikkhu, pasanno buddhasāsane;",
  "tika-s0201t1:1147": "Adhigacche padaṁ santaṁ, saṅkhārūpasamaṁ sukha’’nti. (dha. pa. 381);",
  "tika-s0201t1:1148_0": "Gāthaṁ vatvā ‘‘ehivakkalī’’ti āha. So tena amateneva abhisitto haṭṭhatuṭṭho hutvā",
  "tika-s0201t1:1148_1": "vipassanaṁ paṭṭhapesi, saddhāya pana balavabhāvato vipassanāvīthiṁ na otarati. Taṁ",
  "tika-s0201t1:1148_2": "ñatvā bhagavā tassa indriyasamattapaṭipādanāya kammaṭṭhānaṁ sodhetvā adāsi. So satthārā",
  "tika-s0201t1:1148_3": "dinnanayena vipassanaṁ ussukkāpetvā maggapaṭipāṭiyā arahattaṁ pāpuṇi. Tena vuttaṁ",
  "tika-s0201t1:1148_4": "‘‘vakkalittheravatthu cettha nidassana’’nti.",
  "tika-s0201t1:1149_0": "Itarakiccabhedanti upaṭṭhānādikiccavisesaṁ. Passaddhādīti ādi-saddena samādhiupekkhāsambojjhaṅgānaṁ",
  "tika-s0201t1:1149_1": "saṅgaho. Hāpetabbanti yathā saddhindriyassa balavabhāvo dhammasabhāvapaccavekkhaṇena",
  "tika-s0201t1:1149_2": "hāyati, evaṁ vīriyindriyassa adhimattatā passaddhiādibhāvanāya hāyati samādhipakkhiyattā",
  "tika-s0201t1:1149_3": "tassā. Tathāhi sā samādhindriyassa adhimattataṁ kosajjapātato rakkhantī vīriyādibhāvanā",
  "tika-s0201t1:1149_4": "viya vīriyindriyassa adhimattataṁ uddhaccapātato rakkhantī ekaṁsato hāpeti. Tena",
  "tika-s0201t1:1149_5": "vuttaṁ ‘‘passaddhādibhāvanāya hāpetabba’’nti. Soṇattherassa vatthūti sukhumālasoṇattherassa",
  "tika-s0201t1:1149_6": "vatthu. So hi āyasmā, satthu, santike kammaṭṭhānaṁ gahetvā sītavane viharanto ‘‘mama",
  "tika-s0201t1:1149_7": "sarīraṁ sukhumālaṁ, na ca sakkā sukheneva sukhaṁ adhigantuṁ, kāyaṁ kilametvāpi samaṇadhammo",
  "tika-s0201t1:1149_8": "kātabbo’’ti ṭhānacaṅkamameva adhiṭṭhāya padhānamanuyuñjanto pādatalesu phoṭesu uṭṭhitesupi",
  "tika-s0201t1:1149_9": "vedanaṁ ajjhupekkhitvā daḷhavīriyaṁ karonto accāraddhavīriyatāya visesaṁ nibbattetuṁ",
  "tika-s0201t1:1149_10": "nāsakkhi. Satthā tattha gantvā vīṇūpamovādena ovaditvā vīriyasamatāyojanavidhiṁ dassento",
  "tika-s0201t1:1149_11": "kammaṭṭhānaṁ sodhetvā gijjhakūṭaṁ gato. Theropi satthārā dinnanayena vīriyasamataṁ",
  "tika-s0201t1:1149_12": "yojetvā bhāvento vipassanaṁ ussukkāpetvā arahatte patiṭṭhāsi. Tena vuttaṁ ‘‘soṇattherassa",
  "tika-s0201t1:1149_13": "vatthu dassetabba’’nti. Sesesupīti satisamādhipaññindriyesupi.",
  "tika-s0201t1:1150_0": "Samatanti saddhāpaññānaṁ aññamaññaṁ anūnānadhikabhāvaṁ, tathā samādhivīriyānaṁ. Yathā",
  "tika-s0201t1:1150_1": "hi saddhāpaññānaṁ visuṁ visuṁ dhuriyadhammabhūtānaṁ kiccato aññamaññānātivattanaṁ",
  "tika-s0201t1:1150_2": "visesato icchitabbaṁ, yato nesaṁ samadhuratāya appanā sampajjati, evaṁ samādhivīriyānaṁ",
  "tika-s0201t1:1150_3": "kosajjuddhaccapakkhikānaṁ samarasatāya sati aññamaññūpatthambhanato sampayuttadhammānaṁ",
  "tika-s0201t1:1150_4": "antadvayapātābhāvena sammadeva appanā ijjhatīti. Balavasaddhotiādi vuttassevatthassa",
  "tika-s0201t1:1150_5": "byatirekamukhena samatthanaṁ. Tassattho – yo balavatiyā saddhāya samannāgato avisadañāṇo,",
  "tika-s0201t1:1150_6": "so mudhāpasanno hoti,na aveccappasanno. Tathā hi so avatthusmiṁ pasīdati seyyathāpi",
  "tika-s0201t1:1150_7": "titthiyasāvakā. Kerāṭikapakkhanti sāṭheyyapakkhaṁ bhajati. Saddhāhīnāya paññāya atidhāvanto",
  "tika-s0201t1:1150_8": "‘‘deyyavatthupariccāgena vinā cittuppādamattenapi dānamayaṁ puññaṁ hotī’’tiādīni",
  "tika-s0201t1:1150_9": "parikappeti hetupatirūpakehi vañcito, evaṁbhūto ca sukkhatakkaviluttacitto paṇḍitānaṁ",
  "tika-s0201t1:1150_10": "vacanaṁ nādiyati, saññattiṁ na gacchati. Tenāha ‘‘bhesajjasamuṭṭhito viya rogo atekiccho",
  "tika-s0201t1:1150_11": "hotī’’ti. Yathā cettha saddhāpaññānaṁ aññamaññaṁ samabhāvo atthāvaho, anatthāvaho",
  "tika-s0201t1:1150_12": "visamabhāvo, evaṁ samādhivīriyānaṁ aññamaññaṁ avikkhepāvaho samabhāvo, itaro vikkhepāvaho",
  "tika-s0201t1:1150_13": "cāti. Kosajjaṁ adhibhavati, tena appanaṁ na pāpuṇātīti adhippāyo . Uddhaccaṁ adhibhavatīti",
  "tika-s0201t1:1150_14": "etthāpi eseva nayo. Tadubhayanti saddhāpaññādvayaṁ samādhivīriyadvayañca. Samaṁ kātabbanti samarasaṁ kātabbaṁ.",
  "tika-s0201t1:1151_0": "Samādhikammikassāti samathakammaṭṭhānikassa. Evanti evaṁ sante, saddhāya thokaṁ balavabhāve",
  "tika-s0201t1:1151_1": "satīti attho. Saddahantoti ‘‘pathavīti manasikāramattena kathaṁ jhānuppattī’’ti acintetvā",
  "tika-s0201t1:1151_2": "‘‘addhā sammāsambuddhena vuttavidhi ijjhissatī’’ti saddahanto saddhaṁ janento. Okappentoti",
  "tika-s0201t1:1151_3": "ārammaṇaṁ anupavisitvā viya adhimuccanavasena avakappento pakkhandanto. Ekaggatā",
  "tika-s0201t1:1151_4": "balavatī vaṭṭati samādhippadhānattā jhānassa. Ubhinnanti samādhipaññānaṁ. Samādhikammikassa",
  "tika-s0201t1:1151_5": "samādhino adhimattatāya paññāya adhimattatāpi icchitabbāti āha ‘‘samatāyapī’’ti,",
  "tika-s0201t1:1151_6": "samabhāvenapīti attho. Appanāti lokiyaappanā. Tathā hi ‘‘hotiyevā’’ti sāsaṅkaṁ vadati.",
  "tika-s0201t1:1151_7": "Lokuttarappanā pana tesaṁ samabhāveneva icchitā. Yathāha ‘‘samathavipassanaṁ yuganaddhaṁ",
  "tika-s0201t1:1151_8": "bhāvetī’’ti (a. ni. 4.17; paṭi. ma. 2.5). Yadi visesato saddhāpaññānaṁ samādhivīriyānañca",
  "tika-s0201t1:1151_9": "samatā icchitā, kathaṁ satīti āha ‘‘sati pana sabbattha balavatī vaṭṭatī’’ti. Sabbatthāti",
  "tika-s0201t1:1151_10": "līnuddhaccapakkhikesu pañcasu indriyesu. Uddhaccapakkhikekadese gaṇhanto ‘‘saddhāvīriyapaññāna’’nti",
  "tika-s0201t1:1151_11": "āha. Aññathā pīti ca gahetabbā siyā. Tathā hi ‘‘kosajjapakkhikena samādhinā’’icceva",
  "tika-s0201t1:1151_12": "vuttaṁ, na ‘‘passaddhisamādhiupekkhāhī’’ti. Sāti sati. Sabbesu rājakammesu niyutto",
  "tika-s0201t1:1151_13": "sabbakammiko. Tenāti tenā sabbattha icchitabbatthena kāraṇena. Āha aṭṭhakathāyaṁ.",
  "tika-s0201t1:1151_14": "Sabbattha niyuttā sabbatthikā, sabbena vā līnuddhaccapakkhiyena bojjhaṅgena atthetabbā",
  "tika-s0201t1:1151_15": "sabbatthiyā, sabbatthiyāva sabbatthikā. Cittanti kusalacittaṁ. Tassa hi sati paṭisaraṇaṁ",
  "tika-s0201t1:1151_16": "parāyaṇaṁ appattassa pattiyā anadhigatassa adhigamāya. Tenāha ‘‘ārakkhapaccupaṭṭhānā’’tiādi.",
  "tika-s0201t1:1152_0": "Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṁ.",
  "tika-s0201t1:1152_1": "Bahussutasevanā hi sutamayañāṇāvahā. Taruṇavipassanāsamaṅgīpi bhāvanāmayañāṇe ṭhitattā",
  "tika-s0201t1:1152_2": "ekaṁsato paññavā eva nāma hotīti āha ‘‘samapaññāsa…pe… puggalasevanā’’ti. Ñeyyadhammassa",
  "tika-s0201t1:1152_3": "gambhīrabhāvavasena tapparicchedakañāṇassa gambhīrabhāvaggahaṇanti āha ‘‘gambhīresu",
  "tika-s0201t1:1152_4": "khandhādīsu pavattāya gambhīrapaññāyā’’ti. Tañhi ñeyyaṁ tādisāya paññāya caritabbato",
  "tika-s0201t1:1152_5": "gambhīrañāṇacariyaṁ, tassā vā paññāya tattha pabhedato pavatti gambhīrañāṇacariyā,",
  "tika-s0201t1:1152_6": "tassā paccavekkhaṇāti āha ‘‘gambhīrapaññāya pabhedapaccavekkhaṇā’’ti. Yathā sativepullappatto",
  "tika-s0201t1:1152_7": "nāma arahā eva, evaṁ so eva paññāvepullappattopīti āha ‘‘arahattamaggena bhāvanāpāripūrī",
  "tika-s0201t1:1152_8": "hotī’’ti. Vīriyādīsupi eseva nayo.",
  "tika-s0201t1:1153_0": "‘‘Tattaṁ ayokhilaṁ hatthe gamentī’’tiādinā (ma. ni. 3.250, 267; a. ni. 3.36) pañcavidhabandhanakammakāraṇaṁ",
  "tika-s0201t1:1153_1": "niraye nibbattasattassa yebhuyyena sabbapaṭhamaṁ karontīti devadūtasuttādīsu tassā",
  "tika-s0201t1:1153_2": "ādito vuttattā ca āha ‘‘pañcavidhabandhanakammakāraṇato paṭṭhāyā’’ti. Sakaṭavāhanādikāleti",
  "tika-s0201t1:1153_3": "ādi-saddena tadaññaṁ manussehi tiracchānehi ca vibādhiyamānakālaṁ saṅgaṇhāti. Ekaṁ",
  "tika-s0201t1:1153_4": "buddhantaranti idaṁ aparāparaṁ petesuyeva uppajjanakasattavasena vuttaṁ, ekaccānaṁ",
  "tika-s0201t1:1153_5": "vā petānaṁ ekaccatiracchānānaṁ viya tathā dīghāyukabhāvato. Tathā hi kāḷo nāgarājā",
  "tika-s0201t1:1153_6": "catunnaṁ buddhānaṁ adhigatarūpadassano.",
  "tika-s0201t1:1154_0": "Evaṁ ānisaṁsadassāvinoti vīriyāyatto eva sabbo lokuttaro lokiyo ca visesādhigamoti",
  "tika-s0201t1:1154_1": "evaṁ vīriye ānisaṁsadassanasīlassa. Gamanavīthinti sapubbabhāgaṁ nibbānagāminiṁ ariyamaggapaṭipadaṁ.",
  "tika-s0201t1:1154_2": "Sā hi bhikkhuno vaṭṭanissaraṇāya gantabbā paṭipajjitabbā paṭipadāti katvā gamanavīthi",
  "tika-s0201t1:1154_3": "nāma. Kāyadaḷhībahuloti yathā tathā kāyassa daḷhīkammapasuto. Piṇḍanti raṭṭhapiṇḍaṁ.",
  "tika-s0201t1:1154_4": "Paccayadāyakānaṁ attani kārassa attano sammāpaṭipattiyā mahapphalabhāvassa karaṇena",
  "tika-s0201t1:1154_5": "piṇḍassa bhikkhāya paṭipūjanā piṇḍāpacāyanaṁ.",
  "tika-s0201t1:1155_0": "Nīharantoti pattatthavikato nīharanto. Taṁ saddaṁ sutvāti taṁ upāsikāya vacanaṁ paṇṇasāladvāre",
  "tika-s0201t1:1155_1": "ṭhitova pañcābhiññatāya dibbasotena sutvā. Manussasampatti dibbasampatti ante nibbānasampattīti",
  "tika-s0201t1:1155_2": "tisso sampattiyo. Dātuṁ sakkhissasīti ‘‘tayi katena dānamayena veyyāvaccamayena ca",
  "tika-s0201t1:1155_3": "puññakammena khettavisesabhāvūpagamanena aparāparaṁ devamanussasampattiyo ante nibbānasampattiñca",
  "tika-s0201t1:1155_4": "dātuṁ sakkhissasī’’ti thero attānaṁ pucchati. Sitaṁ karontovāti ‘‘akiccheneva mayā",
  "tika-s0201t1:1155_5": "vaṭṭadukkhaṁ samatikkanta’’nti paccavekkhaṇāvasāne sañjātapāmojjavasena sitaṁ karonto eva.",
  "tika-s0201t1:1156_0": "Vippaṭipannanti jātidhammakuladhammādilaṅghanena asammāpaṭipannaṁ. Evaṁ yathā asammāpaṭipanno",
  "tika-s0201t1:1156_1": "putto tāya eva asammāpaṭipattiyā kulasantānato bāhiro hutvā pitu santikā dāyajjassa",
  "tika-s0201t1:1156_2": "na bhāgī, evaṁ kusītopi teneva kusītabhāvena asammāpaṭipanno satthu santikā laddhabbaariyadhanadāyajjassa",
  "tika-s0201t1:1156_3": "na bhāgī. Āraddhavīriyova labhati sammāpaṭipajjanato. Uppajjati vīriyasambojjhaṅgoti",
  "tika-s0201t1:1156_4": "yojanā. Evaṁ sabbattha.",
  "tika-s0201t1:1157": "Mahāti sīlādīhi guṇehi mahanto vipulo anaññasādhāraṇo. Taṁ panassa guṇamahattaṁ dasasahassilokadhātukampanena loke pākaṭanti dassento ‘‘satthuno hī’’tiādimāha.",
  "tika-s0201t1:1158": "Yasmā satthusāsane pabbajitassa pabbajjupagamena sakyaputtiyabhāvo sampajāyati, tasmā buddhaputtabhāvaṁ dassento ‘‘asambhinnāyā’’tiādimāha.",
  "tika-s0201t1:1159_0": "Alasānaṁ bhāvanāya nāmamattampi ajānantānaṁ kāyadaḷhībahulānaṁ yāvadatthaṁ bhuñjitvā",
  "tika-s0201t1:1159_1": "seyyasukhādianuyuñjanakānaṁ tiracchānakathikānaṁ puggalānaṁ dūrato vajjanā kusītapuggalaparivajjanā.",
  "tika-s0201t1:1159_2": "‘‘Divasaṁ caṅkamena nisajjāyā’’tiādinā (ma. ni. 1.423; 3.75; saṁ. ni. 4.120; a. ni.",
  "tika-s0201t1:1159_3": "3.16; vibha. 519; mahāni. 161) bhāvanārambhavasena āraddhavīriyānaṁ daḷhaparakkamānaṁ",
  "tika-s0201t1:1159_4": "kālena kālaṁ upasaṅkamanā āraddhavīriyapuggalasevanā. Tenāha – ‘‘kucchiṁ pūretvā’’tiādi.",
  "tika-s0201t1:1159_5": "Visuddhimagge pana jātimahattapaccavekkhaṇā sabrahmacārimahattapaccavekkhaṇāti idaṁ",
  "tika-s0201t1:1159_6": "dvayaṁ na gahitaṁ, thinamiddhavinodanatā sammappadhānapaccavekkhaṇatāti idaṁ dvayaṁ",
  "tika-s0201t1:1159_7": "gahitaṁ. Tattha ānisaṁsadassāvitāya eva sammappadhānapaccavekkhaṇā gahitā hoti lokiyalokuttaravisesādhigamassa",
  "tika-s0201t1:1159_8": "vīriyāyattatādassanabhāvato. Thinamiddhavinodanaṁ tadadhimuttatāya eva gahitaṁ, vīriyuppādane",
  "tika-s0201t1:1159_9": "yuttappayuttassa thinamiddhavinodanaṁ atthasiddhameva. Tattha thinamiddhavinodana-kusītapuggalaparivajjana-āraddhavīriyapuggalasevana-tadadhimuttatā",
  "tika-s0201t1:1159_10": "paṭipakkhavidhamanapaccayūpasaṁhāravasena, apāyapaccavekkhaṇādayo samuttejanavasena",
  "tika-s0201t1:1159_11": "vīriyasambojjhaṅgassa uppādakā daṭṭhabbā.",
  "tika-s0201t1:1160_0": "Purimuppannā pīti parato uppajjanakapītiyā kāraṇabhāvato ‘‘pītiyeva pītisambojjhaṅgaṭṭhānīyā",
  "tika-s0201t1:1160_1": "dhammā’’ti vuttā, tassā pana bahuso pavattiyā puthuttaṁ upādāya bahuvacananiddeso,",
  "tika-s0201t1:1160_2": "yathā sā uppajjati, evaṁ paṭipatti, tassā uppādakamanasikāro.",
  "tika-s0201t1:1161_0": "Buddhānussatiyā upacārasamādhiniṭṭhattā vuttaṁ ‘‘yāva upacārā’’ti. Sakalasarīraṁ",
  "tika-s0201t1:1161_1": "pharamānoti pītisamuṭṭhānehi paṇītarūpehi sakalasarīraṁ pharamāno. Dhammaguṇe anussarantassapi",
  "tika-s0201t1:1161_2": "yāva upacārā sakalasarīraṁ pharamāno pītisambojjhaṅgo uppajjatīti. Evaṁ sesaanussatīsu",
  "tika-s0201t1:1161_3": "pasādanīyasuttantapaccavekkhaṇāyañca yojetabbaṁ tassāpi vimuttāyatanabhāvena taggatikattā.",
  "tika-s0201t1:1161_4": "Samāpattiyā…pe… samudācarantīti idañca upasamānussatidassanaṁ. Saṅkhārānañhi sappadesavūpasamepi",
  "tika-s0201t1:1161_5": "nippadesavūpasame viya tathā paññāya pavattito bhāvanāmanasikāro kilesavikkhambhanasamattho",
  "tika-s0201t1:1161_6": "hutvā upacārasamādhiṁ āvahanto tathārūpapītisomanassasamannāgato pītisambojjhaṅgassa",
  "tika-s0201t1:1161_7": "uppādāya hotīti. Pasādanīyesu ṭhānesu pasādasinehābhāvena thusasamahadayatā lūkhatā,",
  "tika-s0201t1:1161_8": "sā tattha ādaragāravākaraṇena viññāyatīti āha ‘‘asakkaccakiriyāya saṁsūcitalūkhabhāve’’ti.",
  "tika-s0201t1:1162": "Kāyacittadarathavūpasamalakkhaṇā passaddhi eva passaddhisambojjhaṅgo, tassa passaddhisambojjhaṅgassa.",
  "tika-s0201t1:1163_0": "Paṇītabhojanasevanatāti paṇītasappāyabhojanasevanatā. Utuiriyāpathasukhaggahaṇena",
  "tika-s0201t1:1163_1": "sappāyautuiriyāpathaggahaṇaṁ daṭṭhabbaṁ. Tañhi tividhaṁ sappāyaṁ seviyamānaṁ kāyassa",
  "tika-s0201t1:1163_2": "kallatāpādanavasena cittassa kallataṁ āvahantaṁ duvidhāyapi passaddhiyā kāraṇaṁ hoti.",
  "tika-s0201t1:1163_3": "Ahetukaṁ sattesu labbhamānaṁ sukhaṁ dukkhanti ayameko anto, issarādivisamahetukanti",
  "tika-s0201t1:1163_4": "pana ayaṁ dutiyo, ete ubho ante anupagamma yathāsakaṁ kammunā hotīti ayaṁ majjhimā",
  "tika-s0201t1:1163_5": "paṭipatti. Majjhatto payogo yassa hoti majjhattapayogo, tassa bhāvo majjhattapayogatā.",
  "tika-s0201t1:1163_6": "Ayañhi pahāya sāraddhakāyataṁ passaddhakāyatāya kāraṇaṁ hontī passaddhidvayaṁ āvahati,",
  "tika-s0201t1:1163_7": "eteneva sāraddhakāyapuggalaparivajjanapassaddhakāyapuggalavasenānaṁ tadāvahanatā",
  "tika-s0201t1:1163_8": "saṁvaṇṇitāti daṭṭhabbaṁ.",
  "tika-s0201t1:1164_0": "Yathāsamāhitākārasallakkhaṇavasena gayhamāno purimuppanno samatho eva samathanimittaṁ.",
  "tika-s0201t1:1164_1": "Nānārammaṇe paribbhamanena vividhaṁ aggaṁ etassāti byaggo, vikkhepo. Tathā hi so",
  "tika-s0201t1:1164_2": "anavaṭṭhānaraso bhantatāpaccupaṭṭhāno ca vutto. Ekaggatābhāvato byaggapaṭipakkhoti",
  "tika-s0201t1:1164_3": "abyaggo, samādhi. So eva nimittanti pubbe viya vattabbaṁ. Tenāha ‘‘avikkhepaṭṭhena",
  "tika-s0201t1:1164_4": "ca abyagganimitta’’nti.",
  "tika-s0201t1:1165": "Vatthuvisadakiriyā indriyasamattapaṭipādanā ca paññāvahā vuttā, samādhānāvahāpi tā honti samādhānāvahabhāveneva paññāvahabhāvatoti vuttaṁ ‘‘vatthuvisada…pe… veditabbā’’ti.",
  "tika-s0201t1:1166_0": "Karaṇabhāvanākosallānaṁ avinābhāvato, rakkhaṇakosallassa ca tammūlakattā ‘‘nimittakusalatā",
  "tika-s0201t1:1166_1": "nāma kasiṇanimittassa uggahaṇakusalatā’’icceva vuttaṁ. Kasiṇanimittassāti ca nidassanamattaṁ",
  "tika-s0201t1:1166_2": "daṭṭhabbaṁ. Asubhanimittassādikassapi hi yassa kassaci jhānuppattinimittassa uggahaṇakosallaṁ",
  "tika-s0201t1:1166_3": "nimittakusalatā evāti.",
  "tika-s0201t1:1167_0": "Atisithilavīriyatādīhīti ādi-saddena paññāpayogamandataṁ pamodavekallañca saṅgaṇhāti.",
  "tika-s0201t1:1167_1": "Tassa paggahaṇanti tassa līnassa cittassa dhammavicayasambojjhaṅgādisamuṭṭhāpanena",
  "tika-s0201t1:1167_2": "layāpattito samuddharaṇaṁ. Vuttañhetaṁ bhagavatā –",
  "tika-s0201t1:1168_0": "‘‘Yasmiñca kho, bhikkhave, samaye līnaṁ cittaṁ hoti, kālo tasmiṁ samaye dhammavicayasambojjhaṅgassa",
  "tika-s0201t1:1168_1": "bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya",
  "tika-s0201t1:1168_2": ". Taṁ kissa hetu? Līnaṁ, bhikkhave, cittaṁ, taṁ etehi dhammehi susamuṭṭhāpayaṁ hoti.",
  "tika-s0201t1:1168_3": "Seyyathāpi, bhikkhave, puriso parittaṁ aggiṁ ujjāletukāmo assa, so tattha sukkhāni",
  "tika-s0201t1:1168_4": "ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni pakkhipeyya,",
  "tika-s0201t1:1168_5": "mukhavātañca dadeyya, na ca paṁsukena okireyya, bhabbo nu kho so puriso parittaṁ",
  "tika-s0201t1:1168_6": "aggiṁ ujjāletunti? Evaṁ sante’’ti (saṁ. ni. 5.234).",
  "tika-s0201t1:1169": "Ettha ca yathāsakaṁ āhāravasena dhammavicayasambojjhaṅgādīnaṁ bhāvanā samuṭṭhāpanāti veditabbaṁ, sā anantaraṁ vibhāvitā eva.",
  "tika-s0201t1:1170_0": "Accāraddhavīriyatādīhīti ādi-saddena paññāpayogabalavataṁ pamoduppilāvanañca saṅgaṇhāti.",
  "tika-s0201t1:1170_1": "Tassa niggahaṇanti tassa uddhatacittassa samādhisambojjhaṅgādisamuṭṭhāpanena uddhatāpattito",
  "tika-s0201t1:1170_2": "nisedhanaṁ. Vuttampi cetaṁ bhagavatā –",
  "tika-s0201t1:1171_0": "‘‘Yasmiñca kho, bhikkhave, samaye uddhataṁ cittaṁ hoti, kālo tasmiṁ samaye passaddhisambojjhaṅgassa",
  "tika-s0201t1:1171_1": "bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.",
  "tika-s0201t1:1171_2": "Taṁ kissa hetu? Uddhataṁ, bhikkhave, cittaṁ, taṁ etehi dhammehi suvūpasamayaṁ hoti.",
  "tika-s0201t1:1171_3": "Seyyathāpi, bhikkhave, puriso mahantaṁ aggikkhandhaṁ nibbāpetukāmo assa, so tattha",
  "tika-s0201t1:1171_4": "allāni ceva tiṇāni…pe… paṁsukena ca okireyya, bhabbo nu kho so puriso mahantaṁ aggikkhandhaṁ",
  "tika-s0201t1:1171_5": "nibbāpetunti? Evaṁ bhante’’ti (saṁ. ni. 5.234).",
  "tika-s0201t1:1172_0": "Etthāpi yathāsakaṁ āhāravasena passaddhisambojjhaṅgādīnaṁ bhāvanā samuṭṭhāpanāti",
  "tika-s0201t1:1172_1": "veditabbā. Tattha passaddhisambojjhaṅgassa bhāvanā vuttā eva, samādhisambojjhaṅgassa",
  "tika-s0201t1:1172_2": "vuccamānā, itarassa anantaraṁ vakkhati.",
  "tika-s0201t1:1173_0": "Paññāpayogamandatāyāti paññābyāpārassa appabhāvena. Yathā hi dānaṁ alobhappadhānaṁ,",
  "tika-s0201t1:1173_1": "sīlaṁ adosappadhānaṁ, evaṁ bhāvanā amohappadhānā. Tattha yadā paññā na balavatī hoti,",
  "tika-s0201t1:1173_2": "tadā bhāvanā pubbenāparaṁ visesāvahā na hoti, anabhisaṅkhato viya āhāro purisassa",
  "tika-s0201t1:1173_3": "yogino cittassa abhiruciṁ na janeti, tena taṁ nirassādaṁ hoti, tathā bhāvanāya sammadeva",
  "tika-s0201t1:1173_4": "avīthipaṭipattiyā upasamasukhaṁ na vindati, tenāpi cittaṁ nirassādaṁ hoti. Tena vuttaṁ",
  "tika-s0201t1:1173_5": "‘‘paññāpayoga…pe… nirassādaṁ hotī’’ti. Tassa saṁveguppādanaṁ pasāduppādanañca tikicchananti",
  "tika-s0201t1:1173_6": "taṁ dassento ‘‘aṭṭha saṁvegavatthūnī’’tiādimāha. Tattha jātijarābyādhimaraṇāni yathārahaṁ",
  "tika-s0201t1:1173_7": "sugatiyaṁ duggatiyañca hontīti tadaññameva pañcavidhabandhanādi-khuppipāsādi-aññamaññavibādhanādihetukaṁ",
  "tika-s0201t1:1173_8": "apāyadukkhaṁ daṭṭhabbaṁ, tayidaṁ sabbaṁ tesaṁ tesaṁ sattānaṁ paccuppannabhavanissitaṁ",
  "tika-s0201t1:1173_9": "gahitanti atīte anāgate ca kāle vaṭṭamūlakadukkhāni visuṁ gahitāni. Ye pana sattā",
  "tika-s0201t1:1173_10": "āhārūpajīvino, tattha ca uṭṭhānaphalūpajīvino, tesaṁ aññehi asādhāraṇaṁ jīvikadukkhaṁ",
  "tika-s0201t1:1173_11": "aṭṭhamaṁ saṁvegavatthu gahitanti daṭṭhabbaṁ. Ayaṁ vuccati samaye sampahaṁsanatāti",
  "tika-s0201t1:1173_12": "ayaṁ sampahaṁsitabbasamaye vuttanayena tena saṁvejanavasena ceva pasāduppādanavasena",
  "tika-s0201t1:1173_13": "ca sammadeva pahaṁsanā, saṁvegajananapubbakapasāduppādanena bhāvanācittassa tosanāti attho.",
  "tika-s0201t1:1174_0": "Sammāpaṭipattiṁ āgammāti līnuddhaccavirahena samathavīthipaṭipattiyā ca sammā avisamaṁ",
  "tika-s0201t1:1174_1": "sammadeva bhāvanāpaṭipattiṁ āgamma. Alīnantiādīsu kosajjapakkhiyānaṁ dhammānaṁ anadhimattatāya",
  "tika-s0201t1:1174_2": "alīnaṁ, uddhaccapakkhiyānaṁ anadhimattatāya anuddhataṁ, paññāpayogasattiyā upasamasukhādhigamena",
  "tika-s0201t1:1174_3": "ca anirassādaṁ, tato eva ārammaṇe samappavattaṁ samathavīthipaṭipannañca. Tattha",
  "tika-s0201t1:1174_4": "alīnatāya paggahe, anuddhatatāya niggahe, anirassādatāya sampahaṁsane na byāpāraṁ",
  "tika-s0201t1:1174_5": "āpajjati, alīnānuddhatatāhi ārammaṇe samappavattaṁ, anirassādatāya samathavīthipaṭipannaṁ.",
  "tika-s0201t1:1174_6": "Samappavattiyā vā alīnaṁ anuddhataṁ, samathavīthipaṭipattiyā anirassādanti daṭṭhabbaṁ.",
  "tika-s0201t1:1174_7": "Ayaṁ vuccati samaye ajjhupekkhanatāti ayaṁ ajjhupekkhitabbasamaye bhāvanācittassa",
  "tika-s0201t1:1174_8": "paggahaniggahasampahaṁsanesu byāvaṭatāsaṅkhātaṁ paṭipakkhaṁ abhibhuyya pekkhanā vuccati.",
  "tika-s0201t1:1175_0": "Paṭipakkhavikkhambhanato vipassanāya adhiṭṭhānabhāvūpagamanato ca upacārajjhānampi",
  "tika-s0201t1:1175_1": "samādānakiccanipphattiyā puggalassa samāhitabhāvasādhanamevāti tattha samadhurabhāvenāha",
  "tika-s0201t1:1175_2": "‘‘upacāraṁ vā appanaṁ vā’’ti.",
  "tika-s0201t1:1176": "Upekkhāsambojjhaṅgaṭṭhānīyā dhammāti ettha yaṁ vattabbaṁ, taṁ heṭṭhā vuttānusārena veditabbaṁ.",
  "tika-s0201t1:1177_0": "Anurodhavirodhavippahānavasena majjhattabhāvo upekkhāsambojjhaṅgassa kāraṇaṁ tasmiṁ",
  "tika-s0201t1:1177_1": "sati sijjhanato, asati ca asijjhanato, so ca majjhattabhāvo visayavasena duvidhoti",
  "tika-s0201t1:1177_2": "āha ‘‘sattamajjhattatā saṅkhāramajjhattatā’’ti. Tadubhaye ca virujjhanaṁ passaddhisambojjhaṅgabhāvanāya",
  "tika-s0201t1:1177_3": "eva dūrīkatanti anurujjhanasseva pahānavidhiṁ dassentena ‘‘sattamajjhattatā’’tiādi",
  "tika-s0201t1:1177_4": "vuttaṁ. Tenevāha ‘‘sattasaṅkhārakelāyanapuggalaparivajjanatā’’ti. Upekkhāya hi visesato",
  "tika-s0201t1:1177_5": "rāgo paṭipakkho. Tathā cāha ‘‘upekkhā rāgabahulassa visuddhimaggo’’ti (visuddhi. 1.269).",
  "tika-s0201t1:1178_0": "Dvīhākārehīti kammassakatāpaccavekkhaṇaṁ attasuññatāpaccavekkhaṇanti imehi dvīhi",
  "tika-s0201t1:1178_1": "kāraṇehi. Dvīhevāti avadhāraṇaṁ saṅkhyāsamānatāya. Assāmikabhāvo anattaniyatā. Sati",
  "tika-s0201t1:1178_2": "hi attani tassa kiñcanabhāvena cīvaraṁ aññañca kiñci attaniyaṁ nāma siyā, so pana",
  "tika-s0201t1:1178_3": "koci natthevāti adhippāyo. Anaddhaniyanti na addhānakkhamaṁ, na ciraṭṭhāyi ittaraṁ",
  "tika-s0201t1:1178_4": "aniccanti attho. Tāvakālikanti tasseva vevacanaṁ.",
  "tika-s0201t1:1179": "Mamāyatīti mamattaṁ karoti, ‘‘mama’’nti taṇhāya pariggayha tiṭṭhati. Dhanāyantāti dhanaṁ drabyaṁ karontā.",
  "tika-s0201t1:1180": "Ayaṁ satipaṭṭhānadesanā pubbabhāgamaggavasena desitāti pubbabhāgiyabojjhaṅge sandhāyāha ‘‘bojjhaṅgapariggāhikā sati dukkhasacca’’nti.",
  "tika-s0201t1:1181": "Bojjhaṅgapabbavaṇṇanā niṭṭhitā.",
  "tika-s0201t1:1182": "Catusaccapabbavaṇṇanā",
  "tika-s0201t1:1183_0": "119.Yathāsabhāvatoti aviparītasabhāvato bādhanalakkhaṇato, yo yo vā sabhāvo yathāsabhāvo,",
  "tika-s0201t1:1183_1": "tato, ruppanādikakkhaḷādisabhāvatoti attho. Janikaṁ samuṭṭhāpikanti pavattalakkhaṇassa",
  "tika-s0201t1:1183_2": "dukkhassa janikaṁ nimittalakkhaṇassa samuṭṭhāpikaṁ. Purimataṇhanti dukkhanibbattito",
  "tika-s0201t1:1183_3": "puretarasiddhaṁ taṇhaṁ.",
  "tika-s0201t1:1184_0": "Sasantatipariyāpannānaṁ dukkhasamudayānaṁ appavattibhāvena pariggayhamāno nirodhopi",
  "tika-s0201t1:1184_1": "sasantatipariyāpanno viya hotīti katvā vuttaṁ ‘‘attano vā cattāri saccānī’’ti. Parassa",
  "tika-s0201t1:1184_2": "vāti etthāpi eseva nayo. Tenāha bhagavā – ‘‘imasmiṁyeva byāmamatte kaḷevare sasaññimhi",
  "tika-s0201t1:1184_3": "samanake lokañca paññapemi, lokasamudayañca paññapemi, lokanirodhañca paññapemi,",
  "tika-s0201t1:1184_4": "lokanirodhagāminipaṭipadañca paññapemī’’ti (saṁ. ni. 1.107). Kathaṁ pana ādikampiko",
  "tika-s0201t1:1184_5": "nirodhasaccāni pariggaṇhātīti? Anussavādisiddhamākāraṁ pariggaṇhāti, evañca katvā",
  "tika-s0201t1:1184_6": "lokuttarabojjhaṅge uddissapi pariggaho na virujjhati. Yathāsambhavatoti sambhavānurūpaṁ,",
  "tika-s0201t1:1184_7": "ṭhapetvā nirodhasaccaṁ sesasaccavasena samudayavayā veditabbāti attho.",
  "tika-s0201t1:1185": "Catusaccapabbavaṇṇanā niṭṭhitā.",
  "tika-s0201t1:1186_0": "‘‘Aṭṭhikasaṅkhalikaṁ samaṁsa’’ntiādikā satta sivathikā aṭṭhikakammaṭṭhānatāya itarāsaṁ",
  "tika-s0201t1:1186_1": "uddhumātakādīnaṁ sabhāvenevāti navannaṁ sivathikānaṁ appanākammaṭṭhānatā vuttā. Dveyevāti",
  "tika-s0201t1:1186_2": "‘‘ānāpānaṁ, dvattiṁsākāro’’ti imāni dveyeva. Abhinivesoti vipassanābhiniveso, so",
  "tika-s0201t1:1186_3": "pana sammasanīyadhamme pariggaho. Iriyāpathā ālokitādayo ca rūpadhammānaṁ avatthāvisesamattatāya",
  "tika-s0201t1:1186_4": "na sammasanupagā viññattiādayo viya. Nīvaraṇabojjhaṅgā ādito na pariggahetabbāti",
  "tika-s0201t1:1186_5": "vuttaṁ ‘‘iriyāpatha…pe… na jāyatī’’ti. Kesādiapadesena tadupādānadhammā viya iriyāpathādiapadesena",
  "tika-s0201t1:1186_6": "tadavatthā rūpadhammā pariggayhanti, nīvaraṇādimukhena ca taṁ sampayuttā taṁnissayadhammāti",
  "tika-s0201t1:1186_7": "adhippāyena mahāsīvatthero ‘‘iriyāpathādīsupiabhiniveso jāyatī’’ti āha. Atthi nu",
  "tika-s0201t1:1186_8": "kho metiādi pana sabhāvato iriyāpathādīnaṁ ādikammikassa anicchitabhāvadassanaṁ.",
  "tika-s0201t1:1186_9": "Apariññāpubbikā hi pariññāti.",
  "tika-s0201t1:1187_0": "137. Kāmaṁ ‘‘idha, bhikkhave, bhikkhū’’tiādinā uddesaniddesesu tattha tattha bhikkhuggahaṇaṁ",
  "tika-s0201t1:1187_1": "kataṁ, taṁ paṭipattiyā bhikkhubhāvadassanatthaṁ, desanā pana sabbasādhāraṇāti dassetuṁ",
  "tika-s0201t1:1187_2": "‘‘yo hi koci, bhikkhave’’icceva vuttaṁ, na bhikkhuyevāti dassento ‘‘yo hi koci, bhikkhu",
  "tika-s0201t1:1187_3": "vā’’tiādimāha. Dassanamaggena ñātamariyādaṁ anatikkamitvā jānantī sikhāppattā aggamaggapaññā",
  "tika-s0201t1:1187_4": "aññā nāma, tassa phalabhāvato aggaphalampīti āha ‘‘aññāti arahatta’’nti. Appatarepi",
  "tika-s0201t1:1187_5": "kāle sāsanassa niyyānikabhāvaṁ dassentoti yojanā.",
  "tika-s0201t1:1188": "138.Niyyātentoti nigamento.",
  "tika-s0201t1:1189": "Papañcasūdaniyā majjhimanikāyaṭṭhakathāya",
  "tika-s0201t1:1190": "Satipaṭṭhānasuttavaṇṇanāya līnatthappakāsanā samattā.",
  "tika-s0201t1:1191": "Niṭṭhitā ca mūlapariyāyavaggavaṇṇanā.",
  "tika-s0201t1:1192": "Paṭhamo bhāgo niṭṭhito.",
  "tika-s0201t1:1193": " Namo tassa bhagavato arahato sammāsambuddhassa",
  "tika-s0201t1:1194": "Majjhimanikāye",
  "tika-s0201t1:1195": "Mūlapaṇṇāsa-ṭīkā",
  "tika-s0201t1:1196": "(Dutiyo bhāgo)"
}