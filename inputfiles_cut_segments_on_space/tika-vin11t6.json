{
  "tika-vin11t6:0": "Pācittiyakathāvaṇṇanā",
  "tika-vin11t6:1_0": "889. Evaṁ nātivitthārasaṅkhepato nissaggiyavinicchayaṁ dassetvā idāni tadanantaraṁ",
  "tika-vin11t6:1_1": "niddiṭṭhassa pācittiyakaṇḍassa vinicchayaṁ dassetuṁ “sampajānamusāvāde”tiādi āraddhaṁ.",
  "tika-vin11t6:1_2": "Sampajānamusāvādeti attano vacanassa musābhāvaṁ ñatvā, adiṭṭhaṁ “diṭṭha”ntiādinā",
  "tika-vin11t6:1_3": "nayena musāvāde sampajānantassa musābhaṇanetipi attho gahetabbo. Yathāha aṭṭhakathāyaṁ",
  "tika-vin11t6:1_4": "“jānitvā jānantassa ca musābhaṇane”ti. “Musāvāde”ti hi nimittatthe bhummaṁ, musāvādanimittanti attho.",
  "tika-vin11t6:2_0": "Davā bhaṇantassāti yojanā. Anupaparikkhitvā vegena diṭṭhampi “adiṭṭhaṁ me”ti vadantassāti",
  "tika-vin11t6:2_1": "attho. Yathāha “davā bhaṇati nāma sahasā bhaṇatī”ti padabhājanīaṭṭhakathāyaṁ “sahasā",
  "tika-vin11t6:2_2": "bhaṇatīti avīmaṁsitvā anupadhāretvā vegena diṭṭhampi ‘adiṭṭhaṁ me’ti bhaṇatī”ti.",
  "tika-vin11t6:2_3": "Ravā bhaṇantassāti “cīvara”nti vattukāmassa “cīra”nti vacanaṁ viya mandattā momūhattā",
  "tika-vin11t6:2_4": "“aññaṁ bhaṇissāmī”ti aññaṁ bhaṇantassa. Yathāha “ravā bhaṇati nāma ‘aññaṁ bhaṇissāmī’ti aññaṁ bhaṇatī”ti.",
  "tika-vin11t6:3_0": "890.Aññatthāti catutthapārājikādīsu. Attanā aladdhaṁ uttarimanussadhammaṁ “laddhaṁ",
  "tika-vin11t6:3_1": "mayā”ti musā yassa bhaṇati, tena taṅkhaṇameva sutvā tadatthe ñāte pārājikassa, aññāte",
  "tika-vin11t6:3_2": "kālantarena ñāte ca pariyāyavacane ca ñāte thullaccayassa, pariyāyavacane aviññāte",
  "tika-vin11t6:3_3": "dukkaṭassa, duṭṭhadosasikkhāpade pārājikaṁ anāpannassa “āpanno”ti musābhaṇane saṅghādisesassa,",
  "tika-vin11t6:3_4": "omasavādasikkhāpade dubbhāsitassa ca vuttattā āha “musāvādassa kāraṇā pañca āpattiyo”ti.",
  "tika-vin11t6:3_5": "Imāya pācittiyā saddhiṁ cha āpattikkhandhā honti.",
  "tika-vin11t6:4": "Sampajānamusāvādakathāvaṇṇanā.",
  "tika-vin11t6:5_0": "891-3. Vuttesu jātiādīsu dasasu akkosavatthūsūti yojanā, padabhājane vuttesu jātināmagottakammasippaābādhaliṅgakilesaāpattiakkosānaṁ",
  "tika-vin11t6:5_1": "vasena dasasu akkosavatthūsūti attho. Tesu kilesaṁ vinā sabbete hīnukkaṭṭhavasena",
  "tika-vin11t6:5_2": "dvippakārā honti. Yathāha padabhājane “jāti nāma dve jātiyo hīnā ca jāti ukkaṭṭhā ca jātī”tiādi.",
  "tika-vin11t6:6_0": "Tattha caṇḍālādijāti hīnā, khattiyabrāhmaṇajātiyo ukkaṭṭhā. Nāmesu avakaṇṇakajavakaṇṇakādināmāni",
  "tika-vin11t6:6_1": "dāsanāmattā hīnāni, buddharakkhitādināmāni ukkaṭṭhāni. Kosiyādigottaṁ hīnaṁ, gotamādigottaṁ",
  "tika-vin11t6:6_2": "ukkaṭṭhaṁ. Kammesu vaḍḍhakimaṇikārādikammāni hīnāni, kasivāṇijjāgorakkhakammāni ukkaṭṭhāni.",
  "tika-vin11t6:6_3": "Sippesu naḷakārakumbhakārādisippaṁ hīnaṁ, muddāgaṇanādisippaṁ ukkaṭṭhaṁ. Ābādhesu",
  "tika-vin11t6:6_4": "sabbepi ābādhā hīnā, apica madhumeho pīḷājanakattābhāvā ukkaṭṭho. Liṅgesu atidīghatādayo",
  "tika-vin11t6:6_5": "hīnā, nātidīghatādayo ukkaṭṭhā. Sabbepi kilesā hīnā. Sabbāpattiyopi hīnā, apica sotāpattisamāpatti",
  "tika-vin11t6:6_6": "ukkaṭṭhā. Akkosesu “oṭṭhosi meṇḍosi goṇosī”tiādiko hīno, “paṇḍitosi byattosī”tiādiko ukkaṭṭho.",
  "tika-vin11t6:7_0": "Aññatraññāpadesenāti pariyāyakathanena vinā. Omasantassāti vacanapatodena ovijjhantassa.",
  "tika-vin11t6:7_1": "Sambuddhena pakāsitāti “caṇḍālosi venosi nesādosi rathakārosi pukkusosī’ti bhaṇati,",
  "tika-vin11t6:7_2": "āpatti vācāya vācāya pācittiyassā”ti sāmaṁ sabbadhammāvabodhato “sambuddho”ti paññātena bhagavatā desitā.",
  "tika-vin11t6:8_0": "894.Tehevāti jātiādīhi akkosavatthūheva. Aññāpadesena bhūtena vā…pe… āpannameva vā",
  "tika-vin11t6:8_1": "anupasampannaṁ akkosantassa dukkaṭaṁ sambuddhena pakāsitanti sambandho. Idha bhūtābhūtapadāni",
  "tika-vin11t6:8_2": "tehīti apekkhitvā bahuvacanantāni yojetabbāni. Etena “santi idhekacce”tiādidutiyavāratthaṁ",
  "tika-vin11t6:8_3": "dassentena dukkaṭasādhanatthena tadekakāriyaṁ tatiyaṁ yenūnavārañca catutthaṁ na",
  "tika-vin11t6:8_4": "mayantiādivārañca saṅgahitanti daṭṭhabbaṁ. Yathāha aṭṭhakathāyaṁ “santi idhekacce’ti",
  "tika-vin11t6:8_5": "vāre pana pariharitvā vuttabhāvena dukkaṭaṁ. Eseva nayo ‘yenūna…pe… na maya’nti vāresupī”ti.",
  "tika-vin11t6:9_0": "Pāḷimuttapadehipīti etthāpi tatheva “bhūtena vā”tiādīni padāni sambandhitabbāni.",
  "tika-vin11t6:9_1": "“Corosi, gaṇṭhibhedakosī”tiādi pāḷimuttapadaṁ nāma. Sabbatthāti sabbesu catūsu vāresu,",
  "tika-vin11t6:9_2": "pāḷimuttapadesu ca. Vuttañhi “anupasampanne pana catūsupi vāresu dukkaṭameva. ‘Corosi,",
  "tika-vin11t6:9_3": "gaṇṭhibhedakosī’tiādivacanehi pana upasampannepi anupasampannepi sabbavāresu dukkaṭamevā”ti.",
  "tika-vin11t6:9_4": "“Anupasampanna”nti iminā “imasmiñca sikkhāpade ṭhapetvā bhikkhuṁ bhikkhuniādayo sabbe",
  "tika-vin11t6:9_5": "sattā anupasampannaṭṭhāne ṭhitā”ti aṭṭhakathāyaṁ vuttā anupasampannā saṅgahitā. Tenevetthāpi",
  "tika-vin11t6:9_6": "vakkhati “paviṭṭhānupasampannaṭṭhāne idha ca bhikkhunī”ti.",
  "tika-vin11t6:10_0": "895.Davakamyatāti ettha “paṭisaṅkhā yoniso”tiādīsu viya ya-kāralopo. Sabbatthāti",
  "tika-vin11t6:10_1": "sabbesu vuttapācittiyavatthūsu ca dukkaṭavatthūsu cāti sabbattheva. Dubbhāsitamudīritanti",
  "tika-vin11t6:10_2": "“caṇḍālosi…pe… pukkusosī’ti bhaṇati, āpatti vācāya vācāya dubbhāsitassā”ti vuttanti",
  "tika-vin11t6:10_3": "attho. Parammukhā pana pācittiyavatthūhi ca dukkaṭavatthūhi ca akkosane dukkaṭameva.",
  "tika-vin11t6:10_4": "Tathā davakamyatāya parammukhā vadantassāpi dubbhāsitamevāti ācariyā vadanti.",
  "tika-vin11t6:11_0": "896-7. Atthaṁ purakkhatvā vadato bhikkhussa anāpattīti yojanā. Dhammo nāma “caṇḍālosī”tiādipāḷiyeva.",
  "tika-vin11t6:11_1": "Yathāha aṭṭhakathāyaṁ “pāḷiṁ vācento dhammapurekkhāro”ti. Anusāsanī nāma “idānipi",
  "tika-vin11t6:11_2": "caṇḍālosi, mā pāpadhammaṁ akāsi, mā tamo tamaparāyano ahosī”tiādinā nayena aṭṭhakathāyaṁ",
  "tika-vin11t6:11_3": "vuttasarūpāyeva anusāsanīpurekkhatāya ṭhatvā vadantassa cittassa lahuparivattitabhāvato",
  "tika-vin11t6:11_4": "antarā kodhe uppannepi anāpatti.",
  "tika-vin11t6:12": "Etthāti imasmiṁ omasavādasikkhāpade. Paṭighasampayuttacitteneva āpajjitabbattā mānasikadukkhavedanāva hoti.",
  "tika-vin11t6:13": "Omasavādakathāvaṇṇanā.",
  "tika-vin11t6:14_0": "898. Duvidhākārato bhikkhupesuññe āpatti siyāti yojanā. Pisatīti pisuṇā, vācā, samagge",
  "tika-vin11t6:14_1": "satte avayavabhūte vagge bhinne karotīti attho. Pisuṇā eva pesuññaṁ, tāya vācāya",
  "tika-vin11t6:14_2": "samannāgato puggalo sahacariyanayena pisuṇo, tassa kammaṁ pesuññaṁ, bhikkhūnaṁ pesuññaṁ",
  "tika-vin11t6:14_3": "bhikkhupesuññaṁ, tasmiṁ bhikkhupesuññe. Padabhājane “upasampanno upasampannassa sutvā",
  "tika-vin11t6:14_4": "upasampannassa pesuññaṁ upasaṁharati ‘itthannāmo taṁ ‘caṇḍālo…pe… pukkuso’ti bhaṇatī’ti",
  "tika-vin11t6:14_5": "āpatti…pe… pācittiyassā”ti vuttattā sayaṁ upasampanno hutvā upasampannassa jātiādīsu",
  "tika-vin11t6:14_6": "dasasu akkosavatthūsu aññatarena aññaṁ upasampannaṁ parammukhā akkosantassa sutvā",
  "tika-vin11t6:14_7": "tassa santikaṁ gantvā vakkhamānasarūpesu attano piyakāmatābhedādhippāyasaṅkhātesu",
  "tika-vin11t6:14_8": "dvīsu kāraṇesu aññatarakāraṇaṁ paṭicca “asuko tuyhaṁ evaṁ vadatī”ti pesuññaṁ harati,",
  "tika-vin11t6:14_9": "tassa pesuññakathananimittaṁ pācittiyaṁ hotīti attho.",
  "tika-vin11t6:15_0": "Duvidhākāratoti ettha ākāra-saddo kāraṇapariyāyo. Yathāha aṭṭhakathāyaṁ “dvīhākārehīti",
  "tika-vin11t6:15_1": "dvīhi kāraṇehī”ti. Ettha kāraṇaṁ nāma adhippāyaviseso. Taṁ kāraṇaṁ adhippāyamukhena",
  "tika-vin11t6:15_2": "dassetumāha “attano”tiādi. Attano piyakāmassāti attano piyabhāvakāmassa pesuññaṁ",
  "tika-vin11t6:15_3": "bhaṇantassa, attano piyabhāvaṁ kāmayantassāti attho, tādisena adhippāyenāti vuttaṁ",
  "tika-vin11t6:15_4": "hoti. Yathāha aṭṭhakathāyaṁ “evaṁ ahaṁ etassa piyo bhavissāmī”ti attano piyabhāvaṁ",
  "tika-vin11t6:15_5": "patthayamānassā”ti. Parabhedatthinopi vāti akkosakassa ca attano pesuññavacanaṁ suṇantassa",
  "tika-vin11t6:15_6": "cāti ubhinnaṁ bhedaṁ icchantassāti attho, bhedādhippāyenāti vuttaṁ hoti. Yathāha",
  "tika-vin11t6:15_7": "aṭṭhakathāyaṁ “parassa parena bhedaṁ icchantassā”ti.",
  "tika-vin11t6:16_0": "899. Pariyāyanayena akkosantassa vacanassa…pe… dukkaṭanti yojanā, pariyāyaakkosavacanaṁ",
  "tika-vin11t6:16_1": "sutvā parassa santikaṁ gantvā vadantassa bhikkhuno dukkaṭaṁ hotīti attho. Yathāha",
  "tika-vin11t6:16_2": "“itthannāmo santi idhekacce caṇḍālā…pe… bhaṇati, na so aññaṁ bhaṇati, taṁyeva bhaṇatīti",
  "tika-vin11t6:16_3": "āpatti vācāya vācāya dukkaṭassā”tiādi. Pāḷimuttanayena akkosantassa vacanassa…pe…",
  "tika-vin11t6:16_4": "dukkaṭanti yojanā. Ettha “corosi, gaṇṭhibhedakosī”tiādinā dassito pāḷimuttanayo nāma.",
  "tika-vin11t6:17_0": "900. Anupasampannassa akkosaṁ upasampannaṁ haratopi ca tathā dukkaṭanti yojanā. Ca-saddena",
  "tika-vin11t6:17_1": "upasampannassa akkosaṁ anupasampannaṁ haratopi ca, anupasampannassa akkosaṁ anupasampannaṁ",
  "tika-vin11t6:17_2": "haratopi ca tathā dukkaṭanti vikappadvayañca samuccinoti. “Idhāpi bhikkhuniṁ ādiṁ",
  "tika-vin11t6:17_3": "katvā sabbe anupasampannā nāmā”ti aṭṭhakathāvacanato “bhikkhunī”ti upalakkhaṇaṁ.",
  "tika-vin11t6:18_0": "901.Na ceva piyakāmassāti piyabhāvaṁ akāmayantassa ca. Na bhedatthinopi cāti bhedaṁ",
  "tika-vin11t6:18_1": "anicchantassa ca. Pāpānaṁ garahatthāyāti ettha “kevala”nti seso. Yathāha aṭṭhakathāyaṁ",
  "tika-vin11t6:18_2": "“ekaṁ akkosantaṁ, ekañca khamantaṁ disvā ‘aho nillajjo, īdisampi nāma āyasmantaṁ",
  "tika-vin11t6:18_3": "puna vattabbaṁ maññissatī’ti evaṁ kevalaṁ pāpagarahitāya bhaṇantassa anāpattī”ti.",
  "tika-vin11t6:19": "Pesuññakathāvaṇṇanā.",
  "tika-vin11t6:20_0": "903.Aññenāti sāmaṇerādinā. “Yañca padaṁ yañca anupadaṁ yañca anvakkharaṁ yañca anubyañjanaṁ,",
  "tika-vin11t6:20_1": "sabbametaṁ padaso nāmā”ti padabhājane vuttattā avayave samudāyopacāravasena “piṭakattaya”nti",
  "tika-vin11t6:20_2": "tadekadesapadādi eva vuttoti gahetabbo. Ettha padādisarūpaṁ aṭṭhakathāya veditabbaṁ.",
  "tika-vin11t6:20_3": "Vuttañhi tattha “padanti eko gāthāpādo adhippeto. Anupadanti dutiyo pādo. Anvakkharanti",
  "tika-vin11t6:20_4": "ekekamakkharaṁ. Anubyañjananti purimabyañjanena sadisaṁ pacchābyañjana”nti. Idaṁ",
  "tika-vin11t6:20_5": "gāthāmayadesanaṁ sandhāya vuttaṁ. “Yaṁ kiñci vā ekamakkharaṁ anvakkharaṁ, akkharasamūho",
  "tika-vin11t6:20_6": "anubyañjanaṁ, akkharānubyañjanasamūho padaṁ, paṭhamapadaṁ padameva, dutiyaṁ anupadanti",
  "tika-vin11t6:20_7": "evamettha nānākaraṇaṁ veditabba”ntipi vuttaṁ. Idaṁ cuṇṇiyadesanaṁ sandhāya vuttaṁ.",
  "tika-vin11t6:21_0": "Dhammanti buddhabhāsitādipāḷidhammaṁ. Paṭisambhidāyañhi dhammapañcake pāḷipi dhammoti",
  "tika-vin11t6:21_1": "vuttā. Dhammapañcakaṁ nāma phalanibbattako hetu, ariyamaggo, bhāsitaṁ, kusalākusalaṁ",
  "tika-vin11t6:21_2": "ceti ete dhammasaññitāti niddiṭṭhaṁ. Ettha hi bhāsitanti pāḷi vuttā. Aṭṭhakathānissitopi",
  "tika-vin11t6:21_3": "ettheva saṅgahaṁ gacchati. So ca pubbe magadhabhāsāya ṭhito saṅgītittayāruḷho gahetabbo.",
  "tika-vin11t6:22_0": "“Saha bhaṇantassa pācittiyaṁ siyā”ti iminā “ekato paṭṭhapetvā ekato osāpentī”tiādinā",
  "tika-vin11t6:22_1": "padabhājanāgatanayena anupasampannena saddhiṁ ārabhitvā ekato uccāraṇavasena padaṁ",
  "tika-vin11t6:22_2": "vā anupadaṁ vā anvakkharaṁ vā anubyañjanaṁ vā vadato padādigaṇanāvasena pācittiyanti vuttaṁ hoti.",
  "tika-vin11t6:23": "904.Saṅgītiṁ anāruḷhesu dhammesu rājovādādayo suttantā āpattijanakāyevāti mahāpaccariyādisu vuttāti yojanā. Rājovādo nāma eko suttanto. Ādi-saddena tikkhindriyādisuttantā gahitā.",
  "tika-vin11t6:24": "905. Bhikkhusmimpi bhikkhuniyāpi ca anupasampannasaññino, vimatissa vā bhikkhussa tathā padasodhamme dukkaṭaṁ hotīti yojanā.",
  "tika-vin11t6:25": "906-7.Ekato uddisāpetīti ekato uddesaṁ gaṇhantehi anupasampannehi saddhiṁ uccāraṇavasena uddisāpeti. Sajjhāyaṁ vā karotīti tathā ekato sajjhāyati.",
  "tika-vin11t6:26_0": "“Sace ekagāthāya eko pādo na āgacchati, sesaṁ āgacchati, ayaṁ yebhuyyena paguṇagantho",
  "tika-vin11t6:26_1": "nāma. Esa nayo suttepi veditabbotī”ti aṭṭhakathāvacanato paguṇaganthanti ettha “yebhuyyenā”ti",
  "tika-vin11t6:26_2": "seso. Opātetīti “evaṁ bhaṇāhī”ti ekato bhaṇati. Uddesanti uddisitabbaṁ. Tenāti anupasampannena.",
  "tika-vin11t6:27": "908. Yasmā idaṁ padasodhammasikkhāpadaṁ vācato ca samuṭṭhāti, vācācittadvayāpi ca samuṭṭhāti, tasmā idaṁ samuṭṭhānaṁ padasodhammasaññitanti vuttanti yojanā.",
  "tika-vin11t6:28": "Padasodhammakathāvaṇṇanā.",
  "tika-vin11t6:29_0": "909-10. Sabbacchannasabbaparicchanne senāsane tissannaṁ pana rattīnaṁ yo pana bhikkhu",
  "tika-vin11t6:29_1": "rattiyaṁ ṭhapetvā bhikkhuṁ aññena sace nipajjeyya, tassa pācittiyaṁ siyāti yojanā.",
  "tika-vin11t6:29_2": "“Yaṁ kiñci paṭicchādanasamatthaṁ idha chadanañca paricchannañca veditabba”nti aṭṭhakathāyaṁ",
  "tika-vin11t6:29_3": "vuttattā chadanārahaṁ iṭṭhakāsilāsudhātiṇapaṇṇādīnaṁ yena kenaci sabbaso chāditaṁ",
  "tika-vin11t6:29_4": "senāsanaṁ sabbacchannaṁ. “Bhūmito paṭṭhāya yāva chadanaṁ āhacca pākārena vā aññena",
  "tika-vin11t6:29_5": "vā kenaci antamaso vatthenapi parikkhitta”nti aṭṭhakathāyaṁ vuttattā yena kenaci",
  "tika-vin11t6:29_6": "parikkhipitvā paṭicchāditasenāsanaṁ sabbaparicchannaṁ. “Chadanaṁ anāhacca sabbantimena",
  "tika-vin11t6:29_7": "pariyāyena diyaḍḍhahatthubbedhena pākārādinā parikkhittāpi sabbaparicchannāyevā”ti",
  "tika-vin11t6:29_8": "kurundaṭṭhakathāyaṁ vuttaṁ, taṁ “diyaḍḍhā”tiādinā vakkhati.",
  "tika-vin11t6:30_0": "Evaṁ sabbacchannasabbaparicchanne ekasmiṁ senāsane yo bhikkhu upasampannato aññena",
  "tika-vin11t6:30_1": "ekena vā anekehi vā tirattaṁ sahaseyyaṁ kappetvā catuttharattiṁ ādiṁ katvā sabbarattīsu",
  "tika-vin11t6:30_2": "sūriyatthaṅgamato paṭṭhāya sakalarattiyaṁ paṭhamaṁ vā pacchā vā apubbācarimaṁ vā",
  "tika-vin11t6:30_3": "piṭṭhiṁ pasāretvā sace ekasenāsane seyyaṁ kappeti, tassa devasikaṁ pācittiyaṁ hotīti",
  "tika-vin11t6:30_4": "idaṁ vidhānaṁ “apicettha ekāvāsādikampi catukkaṁ veditabba”ntiādinā aṭṭhakathāyaṁ vuttaṁ.",
  "tika-vin11t6:31_0": "“Yebhuyyena paricchanne channe”ti imināpi evameva yojetvā attho veditabbo. “Yassā",
  "tika-vin11t6:31_1": "pana upari bahutaraṁ ṭhānaṁ channaṁ, appaṁ acchannaṁ, samantato ca bahutaraṁ parikkhittaṁ,",
  "tika-vin11t6:31_2": "appaṁ aparikkhittaṁ, ayaṁ yebhuyyenachannā yebhuyyenaparicchannā nāmā”ti aṭṭhakathāyaṁ",
  "tika-vin11t6:31_3": "vuttanayena yebhuyyena channaparicchannaṁ veditabbaṁ. Attho vuttanayoyeva. “Yebhuyyena",
  "tika-vin11t6:31_4": "paṁsukā”ti etassa aṭṭhakathāyaṁ tīsu dve yebhuyyaṁ nāma, idha pana padasodhamme “yebhuyyena",
  "tika-vin11t6:31_5": "paguṇaṁ gantha”nti etassa aṭṭhakathāyaṁ “ekagāthāyā”tiādivivaraṇe viya catūsu tayopi",
  "tika-vin11t6:31_6": "bhāgā yebhuyyaṁ nāmāti veditabbaṁ.",
  "tika-vin11t6:32_0": "911. Methunassa pahonakaṁ yaṁ pana vatthu paṭhamapārājikāya niddiṭṭhaṁ antamaso tiracchānagatenapi,",
  "tika-vin11t6:32_1": "tena paṭhamapārājikavatthunā puggalena saha nipajjitvā āpatti sahaseyyāpatti hotīti yojanā.",
  "tika-vin11t6:33_0": "912-3. “Ubho vā nipajjantī”ti vikappassa paṭhamagāthādvayeneva atthato dassitattā",
  "tika-vin11t6:33_1": "pubbāpariyavasenapi sambhavantaṁ dassetuṁ “anupasampanne”tiādinā nayena dassitapakkhadvayaṁ",
  "tika-vin11t6:33_2": "nidassetumāha “nipanne”tiādi. “Uṭṭhahitvā”ti idaṁ vicchāvasena gahetabbaṁ. Anupasampannagaṇanāyapi",
  "tika-vin11t6:33_3": "vāti bahūsu anupasampannesu tesaṁ gaṇanāya ca. Anupasampannesu bahūsu tesaṁ gaṇanāya",
  "tika-vin11t6:33_4": "ekassa bhikkhuno bahū āpattiyo hontīti evaṁ dassanena upasampannesu bahūsu ekasmiṁ",
  "tika-vin11t6:33_5": "anupasampanne sati tesañca tassa payogagaṇanāya āpajjitabbā bahū āpattiyo ca ubhosupi",
  "tika-vin11t6:33_6": "bahūsu ekekasseva upasampannassa anupasampannagaṇanāya bahū āpattiyo ca hontītipi dassitaṁ hoti.",
  "tika-vin11t6:34_0": "914. Ekeneva dvārena vaḷañjitabbato ekūpacāre satagabbhepi senāsane upasampanno ekasmiṁ",
  "tika-vin11t6:34_1": "gabbhe vasanto attanā sayanagabbhe dvāraṁ pidahitvā vā apidahitvā vā catuttharattiyaṁ",
  "tika-vin11t6:34_2": "sayati ce, uparimatale, avasesagabbhesu ca sayantehi anupasampannehi pubbe vuttaāpattiniyamoyevāti",
  "tika-vin11t6:34_3": "dassanatthamāha “sace pidhāyā”tiādi. Gabbhadvāraṁ uttarapadalopena “gabbha”nti vuttaṁ.",
  "tika-vin11t6:34_4": "Catutthadivase atthaṅgate sūriye nipajjati, āpatti siyāti yojanā. “Anupasampannena",
  "tika-vin11t6:34_5": "sahā”ti pakaraṇato labbhati. Āpatti pācittiyaṁ.",
  "tika-vin11t6:35_0": "915.Diyaḍḍhahatthubbedhenāti vaḍḍhakiratanena diyaḍḍharatanubbedhena. Pākāro nāma",
  "tika-vin11t6:35_1": "niṭṭhito. Cayanaṁ nāma vippakatapākārotipi vadanti. Iminā ca āḷindassa aggahaṇatthaṁ",
  "tika-vin11t6:35_2": "“dasahatthubbedhāpi jagati parikkhepasaṅkhyaṁ na gacchatī”ti aṭṭhakathā pamāṇanti",
  "tika-vin11t6:35_3": "vadanti. Jagatīti āḷindaṁ. Ādi-saddena bhittipaṇṇāvaraṇādigahaṇaṁ.",
  "tika-vin11t6:36": "916.Dussakuṭiyanti vatthakuṭiyaṁ.",
  "tika-vin11t6:37_0": "917. “Sabbacchannaparicchannādippabhedato yebhuyyādippabhedato”ti ādi-saddo paccekaṁ",
  "tika-vin11t6:37_1": "yojetabbo. Paṭhamena ādi-saddena sabbacchannayebhuyyaparicchannasabbacchannaupaḍḍhaparicchannasabbaparicchannayebhuyyacchanna-",
  "tika-vin11t6:37_2": "sabbaparicchannaupaḍḍhacchannasaṅkhātāni cattāri senāsanāni gahitāni. Gāthāya sarūpena",
  "tika-vin11t6:37_3": "vuttasabbacchannasabbaparicchannena saddhiṁ pañca senāsanāni dassitāni honti. Dutiyena",
  "tika-vin11t6:37_4": "ādi-saddena yebhuyyacchannayebhuyyaparicchanna yebhuyyacchannaupaḍḍhaparicchanna",
  "tika-vin11t6:37_5": "yebhuyyaparicchannaupaḍḍhacchannasaṅkhātāni tīṇi senāsanāni gahitāni. Ime aṭṭha vikappā",
  "tika-vin11t6:37_6": "labbhanti. Kasmā vuttaṁ “satta pācittiyānī”ti? Mahāaṭṭhakathāya vuttattā. Yathāha",
  "tika-vin11t6:37_7": "“mahāaṭṭhakathāyaṁ pana ‘sabbacchanne yebhuyyenaparicchanne pācittiyaṁ, sabbacchanne",
  "tika-vin11t6:37_8": "upaḍḍhaparicchanne pācittiyaṁ, yebhuyyenacchanne upaḍḍhaparicchanne pācittiyaṁ, sabbaparicchanne",
  "tika-vin11t6:37_9": "yebhuyyenacchanne pācittiyaṁ, sabbaparicchanne upaḍḍhacchanne pācittiyaṁ, yebhuyyenaparicchanne",
  "tika-vin11t6:37_10": "upaḍḍhacchanne pācittiyaṁ, pāḷiyaṁ vuttapācittiyena saddhiṁ satta pācittiyānī’ti vutta”nti.",
  "tika-vin11t6:38_0": "Kasmā pana aṭṭhakathāyaṁ “aṭṭha pācittiyānī”ti vatvā “sattā”ti gaṇanaparicchedo katoti?",
  "tika-vin11t6:38_1": "Nissandehe tāva “seyyā nāma sabbacchannā sabbaparicchannā, yebhuyyenacchannā yebhuyyenaparicchannā’ti",
  "tika-vin11t6:38_2": "pāḷiyaṁ āgatesu dvīsu vikappesu ekasmiṁ vuttapācittiyaṁ gahetvā pāḷiyaṁ vuttena pācittiyena",
  "tika-vin11t6:38_3": "‘sattā’ti vutta”nti parihāro dassito. Sāratthadīpaniyañca “satta pācittiyānī’ti pāḷiyaṁ",
  "tika-vin11t6:38_4": "vuttapācittiyadvayaṁ sāmaññato ekattena gahetvā vuttaṁ. Visuṁ pana gayhamāne sabbacchanne",
  "tika-vin11t6:38_5": "sabbaparicchanne pācittiyaṁ, yebhuyyenacchanne yebhuyyenaparicchanne pācittiyanti",
  "tika-vin11t6:38_6": "aṭṭheva pācittiyāni hontī”ti parihāro vutto.",
  "tika-vin11t6:39_0": "Sabbayebhuyyaupaḍḍhapadesu channaparicchannapadehi yojitesu nava vikappā sambhavanti,",
  "tika-vin11t6:39_1": "tesu navame upaḍḍhacchannaupaḍḍhaparicchannavikappe dukkaṭassa dassitattā pārisesato",
  "tika-vin11t6:39_2": "itaresu aṭṭhasu aṭṭha pācittiyāneva sambhavanti. Aṭṭhakathāyaṁ pana appakaṁ ūnamadhikaṁ",
  "tika-vin11t6:39_3": "vā guṇanūpagaṁ na hotīti katvā “sattā“ti vuttanti gahetabbaṁ. Etthāti imasmiṁ sikkhāpade.",
  "tika-vin11t6:40_0": "918. “Aḍḍhacchanne aḍḍhaparicchanne”ti yojanā. “Sabbaparicchanne cūḷacchanne”ti yathākkamena",
  "tika-vin11t6:40_1": "yojanā. Iminā aṭṭhakathāgatesu pañcasu vikappesu tatiyavikappaṁ dassetvā ādi-saddena",
  "tika-vin11t6:40_2": "sabbacchannādayo sesavikappā gahitā. Yathāha aṭṭhakathāyaṁ “sabbacchanne cūḷakaparicchanne",
  "tika-vin11t6:40_3": "dukkaṭaṁ, yebhuyyenacchanne cūḷakaparicchanne dukkaṭaṁ, sabbaparicchanne cūḷakacchanne",
  "tika-vin11t6:40_4": "dukkaṭaṁ, yebhuyyenaparicchanne cūḷakacchanne dukkaṭaṁ, pāḷiyaṁ āgatadukkaṭena saha",
  "tika-vin11t6:40_5": "pañca dukkaṭānīhi vutta”nti. Pāḷiyaṁ āgatadukkaṭaṁ nāma imissāyeva gāthāya ādimhiyeva",
  "tika-vin11t6:40_6": "vuttadukkaṭaṁ. Yathāha “upaḍḍhacchanne upaḍḍhaparicchanne āpatti dukkaṭassā”ti.",
  "tika-vin11t6:41_0": "Cūḷacchannādīni cettha evaṁ veditabbāni – yassa catūsu bhāgesu eko channo, sesā acchannā,",
  "tika-vin11t6:41_1": "idaṁ cūḷakacchannaṁ. Yassa tīsu bhāgesu dve channā, eko acchanno, idaṁ yebhuyyenacchannaṁ.",
  "tika-vin11t6:41_2": "Yassa dvīsu bhāgesu eko channo, eko acchanno, idaṁ upaḍḍhacchannaṁ nāma senāsanaṁ.",
  "tika-vin11t6:41_3": "Cūḷaparicchannādīni iminā nayena veditabbāni. Channādīhipīti sahatthe karaṇavacanaṁ.",
  "tika-vin11t6:41_4": "Pi-saddo samuccayattho. Sabbacūḷaparicchannachannādīhi catūhipi saha aḍḍhacchannaparicchanne",
  "tika-vin11t6:41_5": "pañcadhā dukkaṭaṁ paridīpitanti yojanā.",
  "tika-vin11t6:42_0": "920.Sabbacchannādiketi ettha ādi-saddena “sabbaparicchanne sabbaacchanne yebhuyyenaacchanne",
  "tika-vin11t6:42_1": "yebhuyyenaaparicchanne”ti pāḷiyaṁ vuttā anāpattivārasesā ca aṭṭhakathāyaṁ vuttā “upaḍḍhacchanne",
  "tika-vin11t6:42_2": "cūḷakaparicchanne, upaḍḍhaparicchanne cūḷakacchanne, cūḷakacchanne cūḷakaparicchanne”ti",
  "tika-vin11t6:42_3": "tayo anāpattivārā ca gahitā.",
  "tika-vin11t6:43": "921.Nipannepīti ettha pi-saddena “bhikkhu nipanne anupasampanno nisīdati, ubho vā nisīdantī”ti pāḷiyaṁ vuttapakārantare samuccinoti.",
  "tika-vin11t6:44": "Sahaseyyakathāvaṇṇanā.",
  "tika-vin11t6:45_0": "922.Api-saddena pageva mahattariyāti dasseti. Sahaseyyaṁ pakappeyyāti yathāvuttalakkhaṇaṁ",
  "tika-vin11t6:45_1": "sabbacchannasabbaparicchannādisenāsanaṁ pavisitvā sūriyatthaṅgamato paṭṭhāya pubbe",
  "tika-vin11t6:45_2": "vuttappakāreneva piṭṭhippasāraṇalakkhaṇaṁ seyyaṁ kappeyya.",
  "tika-vin11t6:46_0": "923-4.Deviyāti devitthiyā. Tiracchānagatitthiyāti godhādikāya. “Methunavatthubhūtāyā”ti",
  "tika-vin11t6:46_1": "iminā methunadhammassa avatthubhūtāya sahaseyyāya dosābhāvaṁ dasseti. Vatthūnaṁ gaṇanāyāti",
  "tika-vin11t6:46_2": "mātugāmassa gaṇanāya ca tāsañca attano ca payogagaṇanāya ca. Assāti bhikkhussa. Mātugāmena",
  "tika-vin11t6:46_3": "tayo divase sahaseyyāya iminā sikkhāpadena āpattiṁ āpajjitvā catutthadivase sahaseyyāya",
  "tika-vin11t6:46_4": "dvīhipi sikkhāpadehi āpattiṁ āpajjatīti ettha dukkaṭavatthubhūtāya itthiyā tattheva",
  "tika-vin11t6:46_5": "sahaseyyāya iminā sikkhāpadena dukkaṭaṁ āpajjitvā catutthadivase rattiyaṁ sahaseyyāya",
  "tika-vin11t6:46_6": "iminā sikkhāpadena āpajjitabbadukkaṭena saha purimasikkhāpadena pācittiyaṁ āpajjatīti veditabbaṁ.",
  "tika-vin11t6:47": "Dutiyasahaseyyakathāvaṇṇanā.",
  "tika-vin11t6:48_0": "926. Chappañcavācāhi uddhaṁ itthiyā dhammaṁ bhaṇantassāti sambandho. Itthiyāti “mātugāmo",
  "tika-vin11t6:48_1": "nāma manussitthī, na yakkhī, na petī, na tiracchānagatā, viññū paṭibalā hoti subhāsitadubbhāsitaṁ",
  "tika-vin11t6:48_2": "duṭṭhullāduṭṭhullaṁ ājānitu”nti pāḷiyaṁ vuttamanussitthiyā. Bhaṇantassāti vakkhamānalakkhaṇaṁ",
  "tika-vin11t6:48_3": "dhammaṁ chahi padehi uttari bhaṇantassa. Viññuṁ purisaviggahaṁ vināti “viññū nāma",
  "tika-vin11t6:48_4": "purisaviggaho paṭibalo hoti subhāsitadubbhāsitaṁ duṭṭhullāduṭṭhullaṁ ājānitu”nti",
  "tika-vin11t6:48_5": "pāḷiyaṁ vuttasavanūpacāragatamanussapurisaṁ vinā. Dhammanti vakkhamānappakārasarūpaṁ desanādhammaṁ.",
  "tika-vin11t6:49_0": "927. Gāthāmayā, cuṇṇiyaganthamayāti duvidhā desanā, tattha gāthāmayadesanāya vācā",
  "tika-vin11t6:49_1": "nāma gāthāpādalakkhaṇāti dassetumāha “gāthāpādo”tiādi. Cuṇṇiyadesanāyaṁ pana vācāparicchedo",
  "tika-vin11t6:49_2": "vibhatyantavasena veditabbo. Tenāha gaṇṭhipade “eko gāthāpādo’ti idaṁ gāthābandhameva",
  "tika-vin11t6:49_3": "sandhāya vuttaṁ, aññattha pana vibhattiantapadameva gahetabba”nti. Padasodhammaṁ",
  "tika-vin11t6:49_4": "niddiṭṭhaṁ dhammanti piṭakattayaṁ. “Aṭṭhakatha”nti iminā saṅgītittayāruḷhaṁ porāṇaṭṭhakathaṁ",
  "tika-vin11t6:49_5": "gahetabbaṁ. Teneva gaṇṭhipade vuttaṁ “aṭṭhakathaṁ dhammapadajātakādivatthuñcā”ti.",
  "tika-vin11t6:49_6": "Imināpi porāṇakaṁ saṅgītiāruḷhameva aṭṭhakathaṁ vuttanti vadanti. Aṭṭhakathādipāṭhaṁ",
  "tika-vin11t6:49_7": "ṭhapetvā damiḷādibhāsantarena yathāruci kathetuṁ vaṭṭatīti.",
  "tika-vin11t6:50_0": "928. Padādīnaṁ vasā channaṁ vācānaṁ upari dhammaṁ desentassāti yojanā. Desentassāti",
  "tika-vin11t6:50_1": "padasodhamme vuttalakkhaṇapadādisarūpāhi chahi vācāhi uttari dhammaṁ desentassa.",
  "tika-vin11t6:50_2": "Padādigaṇanāyāti yathāvuttalakkhaṇapadaanupadaanvakkharaanubyañjanagaṇanāya.",
  "tika-vin11t6:51": "929.Purisaviggahanti manussapurisavesaṁ. Ettha tiracchānagatā nāma vesanimmānārahā iddhimantā nāgasupaṇṇā.",
  "tika-vin11t6:52": "931.Vadatoti adhikaṁ dhammaṁ bhāsato.",
  "tika-vin11t6:53": "932.Itthirūpanti manussitthivesaṁ. Tiracchānagatitthiyāti vuttasarūpāya tiracchānagatitthiyā.",
  "tika-vin11t6:54_0": "933. Sayaṁ uṭṭhāya nisīditvā puna dhammaṁ desentassa anāpatti pakāsitāti sambandho.",
  "tika-vin11t6:54_1": "Mātugāmassa vā tathāti ettha “tathā”ti iminā vuttappakārassa gahitattā uṭṭhāya nisinnassa",
  "tika-vin11t6:54_2": "mātugāmassa puna dhammaṁ desentassa anāpatti pakāsitāti vuttaṁ hoti. “Uṭṭhāyā”tiādinā",
  "tika-vin11t6:54_3": "iriyāpathaparivattanadassanena nānāiriyāpathepi anāpattiṁ dīpeti.",
  "tika-vin11t6:55_0": "934.Aññissā puna aññissāti ettha “āgatāgatāyā”ti seso. Yathāha aṭṭhakathāyaṁ “aññassa",
  "tika-vin11t6:55_1": "mātugāmassāti ekissā desetvā puna āgatāgatāya aññissāpi desetīti evaṁ ekāsane nisinno",
  "tika-vin11t6:55_2": "mātugāmasatasahassannampi desetīti attho”ti. Avuttasamuccayatthena ca-saddena “pañhaṁ",
  "tika-vin11t6:55_3": "puṭṭho kathetī”ti idaṁ samuccinoti. “Dīghanikāyo kimatthiyo bhante”ti pañhaṁ pucchato",
  "tika-vin11t6:55_4": "mātugāmassa sabbaṁ dīghanikāyaṁ vadatopi anāpatti. Yathāha aṭṭhakathāyaṁ “pañhaṁ",
  "tika-vin11t6:55_5": "pucchati, pañhaṁ puṭṭho kathetīti mātugāmo ‘dīghanikāyo nāma bhante kimatthaṁ dīpetī’ti",
  "tika-vin11t6:55_6": "pucchati, evaṁ pañhaṁ puṭṭho bhikkhu sabbaṁ cepi dīghanikāyaṁ katheti, anāpattī”ti.",
  "tika-vin11t6:55_7": "Ettha ca sabbaṁ cepi dīghanikāyaṁ kathetīti yāva na niṭṭhāti, tāva punadivasepi katheti.",
  "tika-vin11t6:56": "935. Dhammassa desanāya, viññumanussapurisassa asannihitakaraṇena ca āpajjitabbato kriyākriyaṁ.",
  "tika-vin11t6:57": "Dhammadesanākathāvaṇṇanā.",
  "tika-vin11t6:58_0": "936.Mahaggataṁ rūpārūpajjhānaṁ. Paṇītaṁ lokuttaradhammaṁ. Padhānabhāvaṁ nītanti paṇītaṁ.",
  "tika-vin11t6:58_1": "Ārocentassāti “paṭhamaṁ jhānaṁ samāpajjāmī”tiādinā nayena catutthapārājike vuttanayena",
  "tika-vin11t6:58_2": "vadantassa. Parinibbānakāle ca puṭṭhakāle ca bhikkhubhikkhunīnaṁ attanā laddhassa",
  "tika-vin11t6:58_3": "uttarimanussadhammassa ārocetabbattā “ṭhapetvā bhikkhuniṁ bhikkhu”nti vuttaṁ. “Aññassā”ti",
  "tika-vin11t6:58_4": "seso. Yathāha aṭṭhakathāyaṁ “upasampannassa bhūtaṁ ārocetīti uttarimanussadhammameva",
  "tika-vin11t6:58_5": "sandhāya vuttaṁ. Parinibbānakāle, hi antarā vā atikaḍḍhiyamānena upasampannassa bhūtaṁ",
  "tika-vin11t6:58_6": "ārocetuṁ vaṭṭatī”ti. Bhūteti ettha “uttarimanussadhamme ārocite”ti vattabbaṁ, nimittatthe",
  "tika-vin11t6:58_7": "bhummaṁ, attano santāne imasmiṁ attabhāve siddhauttarimanussadhammassa ārocananimittanti attho.",
  "tika-vin11t6:59_0": "937.Noce jānāti so vuttanti yassa āroceti, so sace sutakkhaṇeyeva vuttanayeneva “esa",
  "tika-vin11t6:59_1": "paṭhamajjhānassa lābhī”tiādinā nayena vuttaṁ no jānāti. Pariyāyavacaneti “yo te vihāre",
  "tika-vin11t6:59_2": "vasati, so paṭhamassa jhānassa lābhī”ti evamādipariyāyavacane. Yassa uttarimanussadhammaṁ",
  "tika-vin11t6:59_3": "āroceti, so sace sutasamanantaraṁ “esa evaṁ vadatī”ti vuttaṁ no jānāti, tādisassa",
  "tika-vin11t6:59_4": "ārocentassa bhikkhuno hoti āpatti dukkaṭanti sambandho. Assa bhūtassa pariyāyavacane",
  "tika-vin11t6:59_5": "ca bhikkhuno āpatti dukkaṭaṁ hotīti yojanā.",
  "tika-vin11t6:60_0": "938.Tathārūpekāraṇe satīti parassa kāraṇabhāvaṁ ñatvāpi paṭipattiyā amoghabhāvadassanasamuttejanasampahaṁsanādikarasaṅkhāte",
  "tika-vin11t6:60_1": "kāraṇe sati. Sabbassāpīti upasampannānupasampannassa sabbassa. Sīlādinti sīlasutapariyattiguṇaṁ.",
  "tika-vin11t6:60_2": "Vadatoti ettha “bhikkhuno”ti pakaraṇato labbhati.",
  "tika-vin11t6:61_0": "939.Tadasambhavāti diṭṭhisampannassa ummādādīnaṁ asambhavā. Yathāha aṭṭhakathāyaṁ",
  "tika-vin11t6:61_1": "“diṭṭhisampannānaṁ ummādassa vā cittakkhepassa vā abhāvāti. Mahāpaccariyampi hi vicārita”nti.",
  "tika-vin11t6:61_2": "Ummattakapadassa avacane kāraṇaṁ vadanteneva khittacittādipadānaṁ avacane kāraṇañca",
  "tika-vin11t6:61_3": "upalakkhaṇato dassitamevāti daṭṭhabbaṁ. Ettha ca maggaphaladiṭṭhiyā samannāgatānaṁ",
  "tika-vin11t6:61_4": "ariyānameva hi ummattakādibhāvo natthi. Jhānalābhino pana tasmiṁ sati jhānā parihāyanti,",
  "tika-vin11t6:61_5": "tasmā tesaṁ abhūtārocanapaccayā anāpatti vattabbā, na bhūtārocanapaccayā.",
  "tika-vin11t6:62_0": "940. Imissāpattiyā aññatra jhānamaggādilābhīnaṁ aññassa asambhavā “kusalābyākateheva",
  "tika-vin11t6:62_1": "dvicitta”nti vuttaṁ. Idañca ukkaṭṭhaparicchedena ariyapuggaleyeva sandhāya vuttaṁ.",
  "tika-vin11t6:62_2": "Paṇṇattiṁ ajānantā pana jhānalābhī puthujjanā nānāvatthumhi lobhavasena akusalacittenāpi",
  "tika-vin11t6:62_3": "na ārocentīti natthi, tasmā “ticitta”nti vattabbaṁ siyā, tathāpi bahulena kusalābyākatānameva",
  "tika-vin11t6:62_4": "sambhavoti evaṁ vuttanti daṭṭhabbaṁ. Dvivedanaṁ sukhopekkhāvasena. Idañca sikkhāpadaṁ",
  "tika-vin11t6:62_5": "paṇṇattiajānanavasena acittakasamuṭṭhānaṁ hoti. Ariyā cettha paṇṇattiṁ jānantā vītikkamaṁ",
  "tika-vin11t6:62_6": "na karonti, puthujjanā pana paṇṇattiṁ jānitvāpi vītikkamaṁ karonti. Te ca satthuno",
  "tika-vin11t6:62_7": "āṇāvītikkamacetanāya balavaakusalabhāvato jhānā parihāyantīti daṭṭhabbaṁ.",
  "tika-vin11t6:63": "Bhūtārocanakathāvaṇṇanā.",
  "tika-vin11t6:64_0": "941. Bhikkhuno duṭṭhullaṁ āpattiṁ bhikkhusammutiṁ ṭhapetvā anupasampanne ārocentassa",
  "tika-vin11t6:64_1": "bhikkhuno āpattīti yojanā. Duṭṭhullaṁ āpattinti saṅghādiseso. Nanu ca “duṭṭhullā",
  "tika-vin11t6:64_2": "nāma āpatti cattāri ca pārājikāni terasa ca saṅghādisesā”ti padabhājane pārājikasaṅghādisesā",
  "tika-vin11t6:64_3": "dassitā, kasmā idha saṅghādisesova gahitoti? Vuccate – pārājikaṁ duṭṭhullasaddatthadassanatthaṁ",
  "tika-vin11t6:64_4": "vuttaṁ, idha pana saṅghādisesoyeva bhagavatā adhippetoti aṭṭhakathāyaṁ vicāritametaṁ.",
  "tika-vin11t6:64_5": "Vuttañhi tattha “pārājikāni duṭṭhullasaddatthadassanatthaṁ vuttāni, saṅghādisesaṁ",
  "tika-vin11t6:64_6": "pana idha adhippeta”nti. Vakkhati ca “idha saṅghādisesāva, duṭṭhullāpattiyo matā”ti.",
  "tika-vin11t6:64_7": "Anupasampanneti “bhikkhuñca bhikkhuniñca ṭhapetvā avaseso anupasampanno”ti padabhājane",
  "tika-vin11t6:64_8": "niddiṭṭhaanupasampannassa ārocentassāti vuttaṁ hoti.",
  "tika-vin11t6:65_0": "Ṭhapetvā bhikkhusammutinti “atthi bhikkhusammuti āpattipariyantā na kulapariyantā”tiādinā",
  "tika-vin11t6:65_1": "padabhājane dassitaṁ abhiṇhāpattikassa bhikkhuno āyatiṁ saṁvaratthaṁ hirottappajananatthaṁ",
  "tika-vin11t6:65_2": "āpattiyo vā upāsakakulāni vā ubhayameva vā paricchinditvā vā aparicchinditvā vā āpattiyo",
  "tika-vin11t6:65_3": "ārocetuṁ saṅghena saṅghamajjhe tikkhattuṁ sāvetvā katasammutiṁ ṭhapetvāti vuttaṁ",
  "tika-vin11t6:65_4": "hoti. Yathāha aṭṭhakathāyaṁ “abhiṇhāpattikaṁ bhikkhuṁ disvā ‘evamesa paresu hirottappenāpi",
  "tika-vin11t6:65_5": "āyatiṁ saṁvaraṁ āpajjissatī’ti tassa bhikkhuno hitesitāya tikkhattuṁ apaloketvā saṅghena kātabbā”ti.",
  "tika-vin11t6:66_0": "942.Ghaṭetvā vadantassevāti evakāro yathāṭhāne yojetabbo. Evakārena byavacchinnamatthaṁ",
  "tika-vin11t6:66_1": "vakkhati “vatthu”ntiādinā. “Asuciṁ mocetvā”ti iminā vatthumāha, “saṅghādisesa”nti",
  "tika-vin11t6:66_2": "iminā āpattiṁ. Vajjameva vajjatā. “Pācittiyāpattī”ti imassāyaṁ pariyāyo. “Ayaṁ asuciṁ",
  "tika-vin11t6:66_3": "mocetvā saṅghādisesaṁ āpanno”ti vatthunā saddhiṁ ghaṭetvā āpattiṁ vadantassa vajjatā",
  "tika-vin11t6:66_4": "pācittiyāpatti hotīti yojanā.",
  "tika-vin11t6:67": "943.Suddhassāti pārājikamanāpannassa. Vadanti vadanahetu, vatthunā saddhiṁ saṅghādisesassa kathanatoti attho.",
  "tika-vin11t6:68": "944.Aduṭṭhullāyāti saṅghādisesato aññāya āpattiyā. Duṭṭhullasaññinoti saṅghādisesasaññino. Sesā āpattiyopi vāti saṅghādisesaṁ vinā sese chaḷāpattikkhandhe.",
  "tika-vin11t6:69_0": "945.Tathāti dukkaṭaṁ atidisati. Pañcadhā mataṁ anupasampannassa duṭṭhullaṁ ajjhācāraṁ",
  "tika-vin11t6:69_1": "ārocentassa tathā dukkaṭanti yojanā. Anupasampannassa pañcadhā mataṁ duṭṭhullaṁ ajjhācāranti",
  "tika-vin11t6:69_2": "ca pāṇātipātādipañcasikkhāpadavītikkamā gahitā. Keci pana “sukkavissaṭṭhiādayo pañcā”ti",
  "tika-vin11t6:69_3": "vadanti, taṁ na gahetabbaṁ. Pāṇātipātādīni hi daseva sikkhāpadāni sāmaṇerānaṁ paññattāni.",
  "tika-vin11t6:69_4": "Tesaṁ paññattesuyeva ca sikkhāpadesu duṭṭhullāduṭṭhullavicāraṇā kātabbā, na ca sukkavissaṭṭhiādīni",
  "tika-vin11t6:69_5": "visuṁ tesaṁ paññattāni atthīti.",
  "tika-vin11t6:70_0": "Atha bhikkhuno duṭṭhullasaṅkhātāni sukkavissaṭṭhiādīni anupasampannassa kiṁ nāma",
  "tika-vin11t6:70_1": "hontīti? Ajjhācāro nāma hontīti. Yathāha aṭṭhakathāyaṁ “sukkavissaṭṭhi…pe… ajjhācāro",
  "tika-vin11t6:70_2": "nāmāti vutta”nti. Imināpi cetaṁ siddhaṁ “anupasampannassa sukkavissaṭṭhiādi duṭṭhullaṁ",
  "tika-vin11t6:70_3": "nāma na hotī”ti. “Ajjhācāro nāmā”ti hi vadanto anupasampannassa sukkavissaṭṭhiādi",
  "tika-vin11t6:70_4": "kevalaṁ ajjhācāro nāma hoti, na pana duṭṭhullo nāma ajjhācāroti dīpeti. “Ajjhācāro",
  "tika-vin11t6:70_5": "nāmā”ti ca aṭṭhakathāyaṁ vuttattā, akattabbarūpattā ca anupasampannassa sukkavissaṭṭhiādīni",
  "tika-vin11t6:70_6": "daṇḍakammavatthupakkhaṁ bhajanti. Tāni ca aññassa anupasampannassa avaṇṇakāmatāya",
  "tika-vin11t6:70_7": "ārocento bhikkhu dukkaṭaṁ āpajjatīti vadanti. Idha pana anupasampannaggahaṇena sāmaṇerasāmaṇerisikkhamānānaṁ gahaṇaṁ veditabbaṁ.",
  "tika-vin11t6:71_0": "Aduṭṭhullaṁ ajjhācāranti yojanā. “Anupasampannassā”ti ca ajjhāharitabbāni. Anupasampannassa",
  "tika-vin11t6:71_1": "yathāvuttehi pañcasikkhāpadehi aññaṁ vikālabhojanādiṁ aduṭṭhullaṁ ajjhācāraṁ vā.",
  "tika-vin11t6:71_2": "Yathāha “anupasampannassa duṭṭhullaṁ vā aduṭṭhullaṁ vā ajjhācāra”ntiādi.",
  "tika-vin11t6:72_0": "946.Kevalaṁvatthuṁ vā ārocentassāti “ayaṁ sukkavissaṭṭhiṁ āpanno”tiādinā nayena vatthumattaṁ",
  "tika-vin11t6:72_1": "ārocentassa. Kevalaṁ āpattiṁ vā ārocentassāti “ayaṁ pārājikaṁ āpanno, ayaṁ saṅghādisesaṁ",
  "tika-vin11t6:72_2": "āpanno”tiādinā nayena āpattimattaṁ ārocentassa ca. Bhikkhusammutiyāti ettha vatthunā",
  "tika-vin11t6:72_3": "ghaṭetvā āpattiṁ ārocentassāti gahetabbaṁ. “Tathā”ti iminā “anāpattī”ti etaṁ parāmasati.",
  "tika-vin11t6:73": "Duṭṭhullārocanakathāvaṇṇanā.",
  "tika-vin11t6:74": "948.Akappiyaṁ pathavinti padabhājane “dve pathaviyo jātā ca pathavī ajātā ca pathavī”ti uddisitvā –",
  "tika-vin11t6:75_0": "“Jātā nāma pathavī suddhapaṁsu suddhamattikā appapāsāṇā appasakkharā appakathalā",
  "tika-vin11t6:75_1": "appamarumbā appavālikā yebhuyyenapaṁsukā yebhuyyenamattikā, adaḍḍhāpi vuccati jātā",
  "tika-vin11t6:75_2": "pathavī. Yopi paṁsupuñjo vā mattikāpuñjo vā atirekacātumāsaṁ ovaṭṭho, ayampi vuccati jātā pathavī”ti ca,",
  "tika-vin11t6:76_0": "“Ajātā nāma pathavī suddhapāsāṇā suddhasakkharā suddhakathalā suddhamarumbā suddhavālikā",
  "tika-vin11t6:76_1": "appapaṁsu appamattikā yebhuyyenapāsāṇā yebhuyyenasakkharā yebhuyyenakathalā yebhuyyenamarumbā",
  "tika-vin11t6:76_2": "yebhuyyenavālikā, daḍḍhāpi vuccati ajātā pathavī. Yopi paṁsupuñjo vā mattikāpuñjo",
  "tika-vin11t6:76_3": "vā ūnacātumāsaṁ ovaṭṭho, ayampi vuccati ajātā pathavī”ti ca –",
  "tika-vin11t6:77": "Niddiṭṭhāsu dvīsu pathavīsu jātapathavisaṅkhātaṁ akappiyapathaviṁ.",
  "tika-vin11t6:78_0": "Ettha pāsāṇādīnaṁ lakkhaṇaṁ aṭṭhakathāyaṁ “muṭṭhippamāṇato upari pāsāṇāti veditabbā,",
  "tika-vin11t6:78_1": "muṭṭhippamāṇā sakkharā. Kathalāti kapālakhaṇḍāni. Marumbāti kaṭasakkharā. Vālikāti",
  "tika-vin11t6:78_2": "vālukāyevā”ti vuttanayeneva veditabbaṁ. Yebhuyyenapaṁsukādīnaṁ lakkhaṇaṁ “yebhuyyenapaṁsukāti",
  "tika-vin11t6:78_3": "tīsu koṭṭhāsesu dve koṭṭhāsā paṁsu, eko pāsāṇādīsu aññataro koṭṭhāso”ti ca “adaḍḍhāpīti",
  "tika-vin11t6:78_4": "uddhanapattapacanakumbhakārāvāpādivasena tathā tathā adaḍḍhā”tiādi aṭṭhakathāto ca",
  "tika-vin11t6:78_5": "veditabbaṁ. “Appapaṁsuappamattikā”ti dvīsupi padesu niddesarūpena yebhuyyenapāsāṇādipadapañcakaṁ",
  "tika-vin11t6:78_6": "vuttaṁ, tatthāpi attho yebhuyyenapaṁsupadādīsu vuttavipallāsena veditabbo. Yathāha",
  "tika-vin11t6:78_7": "aṭṭhakathāyaṁ “tesaṁyeva hi dvinnaṁ pabhedadassanameta”nti.",
  "tika-vin11t6:79_0": "Khaṇeyya vāti evarūpaṁ akappiyapathavipadesaṁ antamaso pādaṅguṭṭhenāpi sammuñjanisalākāyapi",
  "tika-vin11t6:79_1": "sayaṁ vā khaṇati. Khaṇāpeyya vāti aññena vā “idaṁ khaṇāhī”tiādinā akappiyavohārena",
  "tika-vin11t6:79_2": "khaṇāpeyya. Bhedāpeyyāti tatheva bhedāpeyya. Bhindeyya vāti passāvadhārādīhipi bhindeyya.",
  "tika-vin11t6:79_3": "Adhikāravasena vā-saddassa sabbakiriyāpadehi sambandho labbhatīti bhedāpeyya cāti",
  "tika-vin11t6:79_4": "ettha ca-saddo idha avuttassa “dahati vā, dahāpeti vā”ti padadvayassa samuccayakoti",
  "tika-vin11t6:79_5": "veditabbo. Antamaso pattampi pacanto sayaṁ vā dahati, aññena vā dahāpetītiādi imesaṁ",
  "tika-vin11t6:79_6": "padānaṁ aṭṭhakathāvasena veditabbaṁ. Pācittiyaṁ siyāti khaṇantassa, bhindantassa",
  "tika-vin11t6:79_7": "ca pahāre pahāre pācittiyaṁ.",
  "tika-vin11t6:80": "949. Āṇāpentassa āṇattigaṇanāya, dahantassa aggipātagaṇanāya hotīti idaṁ “pahāre pahāre pācittiya”ntiādiaṭṭhakathāvacanavasena veditabbaṁ, imameva dassetumāha “sayamevā”tiādi.",
  "tika-vin11t6:81": "950.Āṇāpentassāti sakiṁ āṇāpentassa.",
  "tika-vin11t6:82_0": "951. “Khaṇāpeyyā”ti sāmaññavacanassa apavādadassanatthaṁ “khaṇa pokkharaṇi”ntiādimāha.",
  "tika-vin11t6:82_1": "Koci doso na vijjatīti ettha pokkharaṇiāvāṭādisaddānaṁ pathavipariyāyattābhāvato",
  "tika-vin11t6:82_2": "evaṁvacanena anāpattīti adhippāyo.",
  "tika-vin11t6:83": "952. “Imaṁ idhā”tiādīnaṁ padānaṁ paccakkhabhūtādhippetabhūmivācakattā tehi yojetvā vuttassa tasseva payogassa āpattikarabhāvaṁ dassetumāha “ima”ntiādi.",
  "tika-vin11t6:84_0": "953.Kandanti tālādikandaṁ. Kurundanti kulacocarukkhaṁ. Thūṇanti thambhaṁ. Khāṇukanti",
  "tika-vin11t6:84_1": "sākhāviṭaparahitaṁ rukkhāvayavaṁ. Mūlanti pathaviyā suppatiṭṭhitabhāvakaraṁ rukkhāvayavaṁ.",
  "tika-vin11t6:84_2": "Vaṭṭatīti aniyametvā vacanena anāpattibhāvato vaṭṭati.",
  "tika-vin11t6:85": "954.Imanti paccakkhaparāmāsapadena niyametvā vacanato āpatti hotīti āha “niyametvāna vattuṁ pana na vaṭṭatī”ti.",
  "tika-vin11t6:86": "955.Ghaṭehi ussiñcitunti ghaṭehi gahetvā avasiñcituṁ. Tanukaddamoti jambālo. Bahalaṁ kaddamaṁ bhikkhunā apanetuṁ na ca vaṭṭatīti yojetabbaṁ.",
  "tika-vin11t6:87_0": "956.Nadiyādīnanti ettha ādi-saddena gaṅgākandarādīnaṁ gahaṇaṁ. “Taṭa”nti iminā sambandho.",
  "tika-vin11t6:87_1": "Vaṭṭhanti vuṭṭhīhi ovaṭṭhañca. Cātumāsanti vikopanakiriyāya accantasaṁyoge upayogavacanaṁ,",
  "tika-vin11t6:87_2": "cātumāsabbhantare vikopetuṁ vaṭṭatīti attho.",
  "tika-vin11t6:88_0": "957. Sace toyasmiṁ patati taṭanti yojanā, sace kūlaṁ bhijjitvā antoudake patatīti.",
  "tika-vin11t6:88_1": "Deve vuṭṭhepīti pajjunnadeve vuṭṭhepi. Vuṭṭha-saddo kattusādhano. Cātumāsamatikkantepīti",
  "tika-vin11t6:88_2": "yojanā. Tattha hetudassanatthamāha “toye devo hi vassatī”ti.",
  "tika-vin11t6:89": "958.Soṇḍinti pāsāṇapokkharaṇiṁ. Tattha tūti udakarahite tasmiṁ soṇḍiāvāṭe.",
  "tika-vin11t6:90_0": "959. Antocātumāsaṁ sodhetuṁ bhinditunti yojanā. “Sodhetuṁ bhindituṁ vikopetu”nti",
  "tika-vin11t6:90_1": "kiriyāpadehi “raja”nti kammapadaṁ ānetvā sambandhitabbaṁ. Taṁ rajorāsiṁ deve vuṭṭhe",
  "tika-vin11t6:90_2": "pacchā udakassa chinnattā bahalabhūmisukkhampi vuṭṭhipātadivasato paṭṭhāya antocātumāse",
  "tika-vin11t6:90_3": "kopetuṁ bhindituṁ vaṭṭatīti attho.",
  "tika-vin11t6:91": "960.Puṇṇe soṇḍimhi taṁ rajaṁ vikopetuṁ vaṭṭati cātumāsato uddhanti yojanā.",
  "tika-vin11t6:92_0": "961.“Phusāyante”ti etena “devo”ti idaṁ bhummavasena vipariṇāmetvā “deve phusāyante”ti",
  "tika-vin11t6:92_1": "yojetabbaṁ, pajjunnadeve vuṭṭhipātaṁ karonteti attho. Piṭṭhipāsāṇaketi pāsāṇapiṭṭhe.",
  "tika-vin11t6:92_2": "Tampīti tathā pāsāṇapiṭṭhe laggaṁ tampi rajaṁ.",
  "tika-vin11t6:93": "962.Akatapabbhāro nāma yathā heṭṭhābhāgo vuṭṭhiphusitehi na temīyati, tathā namitvā ṭhitapabbatappadeso. Idaṁ anovassakaṭṭhāne uṭṭhitavammikānaṁ upalakkhaṇaṁ.",
  "tika-vin11t6:94_0": "963. Abbhokāse vuṭṭhito vammiko sace ovaṭṭho, kaṁ cātumāsaṁ vikopetuṁ vaṭṭatīti sambandho.",
  "tika-vin11t6:94_1": "Cātumāsanti vikopanakiriyāya accantasaṁyoge upayogavacanaṁ. Rukkheti ca thambhapāsāṇādīnaṁ",
  "tika-vin11t6:94_2": "upalakkhaṇaṁ. Upacikādīnanti ādi-saddena kāḷakipillikādīnaṁ gahaṇaṁ. So nayoti “ovaṭṭhadivasato",
  "tika-vin11t6:94_3": "uttari cātumāsabbhantare kopetuṁ vaṭṭatī”ti yathāvutto nayo.",
  "tika-vin11t6:95_0": "964.Mūsikukkiraṁ nāma mūsikāhi uddhaṭapaṁsu. Mūsikānaṁ ukkiro mūsikukkiroti viggaho.",
  "tika-vin11t6:95_1": "Gokaṇṭakaṁ nāma gunnaṁ khurānaṁ uṭṭhitamattikā. Gaṇḍuppādamalaṁ nāma bhūlatāya malamattikā.",
  "tika-vin11t6:95_2": "Sambandhaṁ pana pakatibhūmiṁ akopentena matthakato gaṇhituṁ vaṭṭati.",
  "tika-vin11t6:96_0": "965.Kasīti kasitaṭṭhānaṁ, tattha naṅgalena uddhaṭamattikā kasinaṅgalamattikā. “Acchinnā”tiiminā",
  "tika-vin11t6:96_1": "khaṇḍākhaṇḍikaṁ katvā āyataṁ hutvā ṭhitamattikāpaṭalampi ajātapathavī siyāti āsaṅkānivattanatthamāha",
  "tika-vin11t6:96_2": "“bhūmisambandhā”ti. Sāti kasinaṅgalamattikā.",
  "tika-vin11t6:97": "966.Senāsananti ettha “purāṇa”nti pāṭhaseso gahetabbo. Ovaṭṭhaṁ cātumāsato uddhaṁ na vikopayeti yojanā.",
  "tika-vin11t6:98_0": "967.Tatoti ovaṭṭhadivasato paṭṭhāya cātumāsātikkantagehato. “Gopānasi”nti iminā gopānasimatthake",
  "tika-vin11t6:98_1": "ṭhitaupacikāpaṁsumhi bhijjantepi anāpattibhāvaṁ dīpeti. “Bhitti”nti iminā tadekadesaṁ",
  "tika-vin11t6:98_2": "bhittipādādidārumāha. Idampi bhittimattikaṁ upacikāmattikaṁ sandhāya vuttaṁ. “Thambha”nti",
  "tika-vin11t6:98_3": "idampi taṁsambandhapākārabhūmimattikāupacikādipaṁsuṁ sandhāya vuttaṁ. Padarattharanti",
  "tika-vin11t6:98_4": "atthatapadaraṁ. Idampi padarānaṁ upari mattikāupacikāpaṁsuṁ sandhāya vuttaṁ. “Gopānasi”ntiādīhi",
  "tika-vin11t6:98_5": "padehi “gaṇhissāmī”ti paccekaṁ yojanīyaṁ. “Gaṇhissāmī”ti iminā vikopanādhippāyābhāvaṁ dīpeti.",
  "tika-vin11t6:99_0": "968.Gaṇhantassāti ettha anādare sāmivacanaṁ, “suddhacittenā”ti pāṭhaseso. Iṭṭhakāti",
  "tika-vin11t6:99_1": "chadaniṭṭhakā. Ādi-saddena pāsāṇasamuddapheṇādīnaṁ gahaṇaṁ. Patatīti suddhacittena",
  "tika-vin11t6:99_2": "gaṇhante sace mattikā chijjitvā patati, anāpattīti attho. Mattikanti bhittiyaṁ, chadane",
  "tika-vin11t6:99_3": "ca cātumāsādhikovaṭṭhamattikaṁ, anovaṭṭhaṁ ce, gaṇhituṁ vaṭṭatīti. Yathāha aṭṭhakathāyaṁ",
  "tika-vin11t6:99_4": "“sace yā yā atintā, taṁ taṁ gaṇhāti, anāpattī”ti. Yadi gaṇhati, āpatti siyāti yojanā.",
  "tika-vin11t6:100_0": "969.Atintoti vassodakena atinto, iminā vinicchitabbavatthuṁ dasseti. Tassa antogehe",
  "tika-vin11t6:100_1": "ca bahi ca sambhavato antogehe ṭhitassa tāva vinicchayaṁ dassetumāha “antogehe sace",
  "tika-vin11t6:100_2": "siyā”ti. Vassodakena tintātintesu dvīsu mattikāpuñjesu atintaṁ tāva dassetumāha “anovaṭṭho cā”ti.",
  "tika-vin11t6:101_0": "970. Vassodakena tinte vinicchayaṁ dassetumāha “vuṭṭhe puna cā”tiādi. “Vuṭṭhe”ti",
  "tika-vin11t6:101_1": "iminā “mattikāpuñjo”ti padaṁ bhummavasena vipariṇāmetvā vuṭṭhe mattikāpuñjeti yojetabbaṁ,",
  "tika-vin11t6:101_2": "“ekadivasampī”ti seso, gehasminti ettha “ṭhite”ti vattabbaṁ, gehasmiṁ ṭhite mattikāpuñje",
  "tika-vin11t6:101_3": "vassodakena ekadivasampi tinteti vuttaṁ hoti. Vakkhamānanayena aññattha paharitvā",
  "tika-vin11t6:101_4": "uṭṭhitena tena atemitvā ujukaṁ patitehi vassaphusitehi tinteti gahetabbaṁ. Sace sabbo",
  "tika-vin11t6:101_5": "tinto hotīti yojanā. “Mattikāpuñjo”ti iminā sambandho.",
  "tika-vin11t6:102_0": "971. “Sabbo”ti iminā visesanena byavacchinnaṁ ekadesatinte vinicchayaṁ dassetumāha",
  "tika-vin11t6:102_1": "“yattaka”ntiādi. Tu-saddo imameva visesaṁ joteti. Yattakanti heṭṭhā anotaritvā matthakato,",
  "tika-vin11t6:102_2": "pariyantakato ca yattakappamāṇaṁ. Tatthāti mattikāpuñje. “Akappiya”nti etassa “cātumāsaccayenā”ti",
  "tika-vin11t6:102_3": "anuvattati. “Atintaṁ…pe… kappiya”nti iminā akappiyaṭṭhānaṁ pariharitvā vā kappiyakārakehi",
  "tika-vin11t6:102_4": "kappiyavacanena harāpetvā vā atintaṁ ṭhānaṁ yathākāmaṁ vaḷañjetabbanti ayamattho",
  "tika-vin11t6:102_5": "dassito hoti. Yathāha aṭṭhakathāyaṁ “kappiyakārakehī”tiādi.",
  "tika-vin11t6:103_0": "972.Vārināti ujukaṁ ākāsato patitavassodakena. Aññattha paharitvā tattha patitvā",
  "tika-vin11t6:103_1": "temite vaṭṭati. So mattikāpuñjo. Tato paranti ekābaddhakālato uttariṁ so mattikāpuñjo",
  "tika-vin11t6:103_2": "vārinā temito bhūmiyā ekābaddho ce hoti, tato paraṁ sā jātā pathavī eva, kopetuṁ",
  "tika-vin11t6:103_3": "na vaṭṭatīti yojanā.",
  "tika-vin11t6:104_0": "973.“Ovaṭṭho”ti iminā anovaṭṭhapākāro kappiyoti byatirekavasena dasseti. “Mattikāmayo”ti",
  "tika-vin11t6:104_1": "visesanena iṭṭhakapākārādiṁ byavacchindati. Tassa pana kappiyabhāvaṁ vakkhati “sace",
  "tika-vin11t6:104_2": "iṭṭhakapākāro”tiādinā. “Cātumāsaccaye”ti iminā tato anto vikopanīyabhāvaṁ dasseti.",
  "tika-vin11t6:105_0": "974.Tatthāti ovaṭṭhe mattikapākāre. Aghaṁsantovāti pākāramattikaṁ akopento. Mattaso",
  "tika-vin11t6:105_1": "chupitvāti pamāṇato mudukaṁ katvā hatthatalaṁ ṭhapetvā. Allahatthenāti udakatintena",
  "tika-vin11t6:105_2": "hatthatalena. Hatthekadeso hattho nāma.",
  "tika-vin11t6:106": "975.Yebhuyyakathaleṭhāneti pubbe vuttanayena yassā tīsu bhāgesu dve bhāgā kathalā honti, tādise kappiyapathaviṭṭhāne.",
  "tika-vin11t6:107_0": "976.Abbhokāseti upalakkhaṇattā antogehepi thambhaṁ cāletvā jātapathaviṁ vikopetuṁ",
  "tika-vin11t6:107_1": "na vaṭṭatīti daṭṭhabbaṁ. Dvīsupi ṭhānesu suddhacittena niddosabhāvaṁ yathāvuttena",
  "tika-vin11t6:107_2": "“thambhaṁ vā padarattharaṁ. Gaṇhissāmī’ti saññāya, gahetuṁ pana vaṭṭatī”ti iminā",
  "tika-vin11t6:107_3": "nayenāha. Pathavinti akappiyapathaviṁ.",
  "tika-vin11t6:108": "977. Ujumuddharato na dosoti yojanā.",
  "tika-vin11t6:109_0": "978.Uccāletvāti ukkhipitvā cāletvā parivattetvā. Pavaṭṭatīti pavaṭṭetvā pavaṭṭetvā",
  "tika-vin11t6:109_1": "netīti attho. Suddhacittassāti “bhūmi bhijjatī”ti asallakkhetvā “pāsāṇaṁ pavaṭṭetvā",
  "tika-vin11t6:109_2": "pavaṭṭetvā harissāmī”ti suddhacittavato.",
  "tika-vin11t6:110": "979. Bhūmiyaṁ dārūni phālentānampi bhūmiyaṁ sākhādīni kaḍḍhato cāti yojanā.",
  "tika-vin11t6:111_0": "980.Kaṇṭakanti rukkhakaṇṭakaṁ, macchakaṇṭakañca. Sūci nāma ayomayadantamayatambamayakaṭṭhamayādisūcīnaṁ",
  "tika-vin11t6:111_1": "aññatarā. Aṭṭhiṁ vāti gomahiṁsādīnaṁ aṭṭhiṁ vā. Hīraṁ vāti nāḷikerādihīraṁ vā. Ākoṭetunti",
  "tika-vin11t6:111_2": "yathā ekakoṭi bhūmiṁ pavisati, tathā tāḷetuṁ. Pavesetunti bhūmiṁ gamayituṁ.",
  "tika-vin11t6:112": "981.Passāvaṁ muttaṁ. Medaninti ettha akappiyapathavimāha. Bhindissāmīti ettha “evaṁ cintetvā”ti seso.",
  "tika-vin11t6:113_0": "982.Karontassāti suddhacittena passāvaṁ karontassātiyojetabbaṁ. “Sammajjato”ti idaṁ",
  "tika-vin11t6:113_1": "“sammajjantenā”ti gahetabbaṁ, “sammajjaniyā”ti seso, anantaraṁ medanīpadaṁ upayogavasena",
  "tika-vin11t6:113_2": "“medani”nti gahetabbaṁ, “visama”nti seso, “samaṁ kātu”nti iminā yojetabbaṁ, sammajjantena",
  "tika-vin11t6:113_3": "uccaṭṭhānaṁ madditvā, āvāṭaṭṭhānaṁ pavesetvā samaṁ kātuṁ sammajjaniyā ghaṁsetuṁ na",
  "tika-vin11t6:113_4": "vaṭṭatīti attho. Yathāha aṭṭhakathāyaṁ “visamaṁ bhūmiṁ samaṁ karissāmīti sammajjaniyā",
  "tika-vin11t6:113_5": "ghaṁsitumpi na vaṭṭatī”ti.",
  "tika-vin11t6:114_0": "983.Pādaṅguṭṭhena vāti ettha samuccayatthena vā-saddena aṭṭhakathāyaṁ vuttaṁ “kattarayaṭṭhiyā",
  "tika-vin11t6:114_1": "bhūmiṁ koṭṭentī”ti idaṁ saṅgaṇhāti. Likhitumpīti rājiṁ kātumpi bhūmiṁ bhindantenāti",
  "tika-vin11t6:114_2": "yojanā. Pādehīti pādatalehi.",
  "tika-vin11t6:115_0": "985.Bhūminti akappiyabhūmiṁ. Dahati dahāpetīti ettha “yo”ti ca “tassā”ti ca sambandhavasena",
  "tika-vin11t6:115_1": "labbhati. Pattaṁ dahantassāti chaviyā thirabhāvatthaṁ dhūmaṁ gāhāpetvā tiṇukkādīhi pattaṁ gaṇhantassa.",
  "tika-vin11t6:116": "986.Tattakānevāti ṭhānappamāṇāneva. Idhāpi “yo”ti ca “tassā”ti ca sāmatthiyā labbhati.",
  "tika-vin11t6:117": "987.Bhūmiyanti akappiyabhūmiyaṁ. Pattaṁ pacīyati etthāti pattapacanaṁ, kapālaṁ, tasmiṁ kapāle.",
  "tika-vin11t6:118": "988.So aggi tāni dārūni dahanto gantvā ce ekaṁsena bhūmiṁ dahati, tasmā dārūnaṁ upari aggiṁ ṭhapetuṁ na vaṭṭatīti yojanā.",
  "tika-vin11t6:119": "989. Iṭṭhakā āvapīyanti paccanti etthāti iṭṭhakāvāpo, so eva iṭṭhakāvāpako, iṭṭhakāpacanaṭṭhānaṁ. Ādi-saddena kumbhakārāvāpādiṁ saṅgaṇhāti.",
  "tika-vin11t6:120_0": "990. Upādīyatīti upādānaṁ, indhanaṁ, na upādānaṁ anupādānaṁ, indhanato aññaṁ, tato",
  "tika-vin11t6:120_1": "anupādānatoti attho. Khāṇuketi matakhāṇuke ca sukkharukkhe ca bhūmigataṁ adatvā “nibbāpessāmī”ti",
  "tika-vin11t6:120_2": "aggidānaṁ vaṭṭati. Pacchā ussāhe katepi na nibbāyati, na dosoti. Yathāha aṭṭhakathāyaṁ",
  "tika-vin11t6:120_3": "“sace pana bhūmiṁ appattamevā”tiādi.",
  "tika-vin11t6:121": "991.Tiṇukkanti tiṇena baddhaukkaṁ. Tiṇukkanti upalakkhaṇaṁ. Nāḷikerapaṇṇādīhi baddhāpi saṅgayhanti.",
  "tika-vin11t6:122": "992.Tassa aggissa patitaṭṭhāne indhanaṁ datvā puna taṁ aggiṁ kātuṁ vaṭṭatīti mahāpaccariyaṁ rutaṁ kathitanti yojanā.",
  "tika-vin11t6:123": "993. “Tassa apathaviya”nti padacchedo. Vimatissubhayatthāpīti pathaviapathavidvayepi vematikassa. Tattha jātā pathavī, itarā apathavī.",
  "tika-vin11t6:124": "994.Imanti āvāṭaṁ, mattikaṁ, paṁsuṁ vā.",
  "tika-vin11t6:125": "Pathavīkhaṇanakathāvaṇṇanā.",
  "tika-vin11t6:126": "Musāvādavaggo paṭhamo.",
  "tika-vin11t6:127_0": "995.Bhavantassāti jāyantassa, vaḍḍhamānassa ca. Bhūtassāti jātassa, vaḍḍhitassa cāti",
  "tika-vin11t6:127_1": "attho. Yathāha aṭṭhakathāyaṁ “bhavanti ahuvuñcāti bhūtā, jāyanti vaḍḍhanti, jātā",
  "tika-vin11t6:127_2": "vaḍḍhitā cā”ti. Ettha ca “bhavantī”ti iminā viruḷhamūle nīlabhāvaṁ āpajjitvā vaḍḍhamānake",
  "tika-vin11t6:127_3": "taruṇagacche dasseti. “Ahuvu”nti iminā pana vaḍḍhitvā ṭhite mahante rukkhagacchādike",
  "tika-vin11t6:127_4": "dasseti. “Bhavantī”ti imassa vivaraṇaṁ “jayanti vaḍḍhantī”ti, “ahuvu”nti imassa “jātā",
  "tika-vin11t6:127_5": "vaḍḍhitā”ti. Evaṁ bhūta-saddo paccuppannātītavisayoti dasseti. “Bhavantassa bhūtassā”ti",
  "tika-vin11t6:127_6": "iminā padadvayena “bhūtagāmassā”ti padassa tulyādhikaraṇatādassanena gāma-saddassa",
  "tika-vin11t6:127_7": "diṭṭhigatavanantādisaddānaṁ diṭṭhivanādisaddatthe viya bhūtasaddatthe vuttipakkhamāha.",
  "tika-vin11t6:127_8": "Yathāha aṭṭhakathāyaṁ “bhūtā eva vā gāmo bhūtagāmo, patiṭṭhitaharitatiṇarukkhādīnametaṁ",
  "tika-vin11t6:127_9": "adhivacana”nti. Bhūtānaṁ devatānaṁ gāmo nivāsoti vā bhūtagāmo. Bhūmiyaṁ patiṭṭhahitvā",
  "tika-vin11t6:127_10": "hi haritabhāvamāpannā tiṇarukkhagacchādayo devatāhi parigayhantīti. Jāyantassa vaḍḍhantassa",
  "tika-vin11t6:127_11": "vā sampattavuddhimariyādassa vā rukkhādinoti attho.",
  "tika-vin11t6:128_0": "Pātabyatānimittanti ettha pātabyabhāvo pātabyatā, “chedanabhedanādīhi yathāruci paribhuñjitabbatāti",
  "tika-vin11t6:128_1": "attho”ti aṭṭhakathāvacanato pātabyatā-saddassa paribhuñjitabbatāti attho veditabbo,",
  "tika-vin11t6:128_2": "sā nimittaṁ hetu yassa pācittiyassa taṁ pātabyatānimittaṁ. Rukkhādīnaṁ chedanaphālanādivasena",
  "tika-vin11t6:128_3": "vikopanīyatāsaṅkhātapātabyatānimittaṁ paribhuñjitabbatāhetu pācittiyaṁ udīritaṁ vuttanti attho.",
  "tika-vin11t6:129_0": "996-7.Soti bhūtagāmo. Tilabījādikoti tilabījamettha sukhumapaṇṇasevālādiko. Ādi-saddena",
  "tika-vin11t6:129_1": "ca tādisā itarā sevālajāti gahitā. “Upari khuddānukhuddakapaṇṇaṅkuro, heṭṭhā khuddānukhuddakamūlaṅkuro",
  "tika-vin11t6:129_2": "sevālo tilabījaṁ nāmā”ti gaṇṭhipade vuttanti. Vikopentassa taṁ sabbanti bhūmiyaṁ",
  "tika-vin11t6:129_3": "patiṭṭhāya udake jāyamānakasevālādiṁ bhūmiyā uppāṭanacchedanavasena jale eva patiṭṭhitaṁ",
  "tika-vin11t6:129_4": "sukhumapaṇṇanīlikādiṁ udakato uddharaṇacchedanavasena taṁ sabbaṁ sevālaṁ vikopentassāti attho.",
  "tika-vin11t6:130": "998.Hatthenaviyūhitvāti jalato amocetvā hatthena dūrato apanetvā. “Hotī”tiādi tassa hetusandassanatthaṁ. Sakalaṁ anavasesaṁ sabbaṁ jalaṁ tassa yasmā ṭhānaṁ hoti, tasmāti attho.",
  "tika-vin11t6:131_0": "999.Ceccāti jānanto. Taṁ sevālajātikaṁ jalā uddharituṁ udakena vinā bhikkhussa na",
  "tika-vin11t6:131_1": "vaṭṭatīti yojanā. Ṭhānasaṅkamanañhi tanti hetudassanaṁ. Taṁ tathākaraṇaṁ yasmā ṭhānasaṅkamanaṁ",
  "tika-vin11t6:131_2": "ṭhānato cāvanaṁ, tasmā taṁ na vaṭṭatīti yojanā.",
  "tika-vin11t6:132": "1000. Yathāvuttassa byatirekaṁ dassetumāha “udakenā”tiādi. Tattha udakenāti sahatthe karaṇavacanaṁ. Taṁ sevālajātikaṁ. Vārisūti ettha vāsaṁ vārayantīti vārī, tesu.",
  "tika-vin11t6:133_0": "1001.Jale vallitiṇādīnīti jalamatthake valliñca jāyamānakaravallitiṇādīni ca. Uddharantassāti",
  "tika-vin11t6:133_1": "bhūmiyaṁ patiṭṭhitaṁ bhūmito, udake patiṭṭhitaṁ udakato ca uddharantassa. Tattha",
  "tika-vin11t6:133_2": "antapakkhaṁ dassetumāha “toyato”ti. Vikopentassāti khaṇḍanādivasena kopentassa. Tatthāti",
  "tika-vin11t6:133_3": "tasmiṁ udake, eva-kāro luttaniddiṭṭho “tatthevā”ti aṭṭhakathāvacanato.",
  "tika-vin11t6:134_0": "1002.Etthāti udake eva. Vikopentassāti kappiyaṁ akārāpetvā chedanādiṁ karontassa.",
  "tika-vin11t6:134_1": "Tānīti tathā parehi uppāṭitattā bhūtagāmabhāvato muttāni vallitiṇādīni. Bījagāmenāti",
  "tika-vin11t6:134_2": "mūlabījagāmādivasena.",
  "tika-vin11t6:135_0": "1003. Evaṁ udakaṭṭhe saṅkhepato vinicchayaṁ dassetvā idāni itaratrāpi vinicchayaṁ",
  "tika-vin11t6:135_1": "dassetumāha “thalaṭṭhe”tiādi. Haritakhāṇukoti ettha “yo”ti seso. “Tassā”ti iminā",
  "tika-vin11t6:135_2": "sambandho, kakudhakarañjādīnaṁ chinnāvasiṭṭhakhāṇukoti vuttaṁ hoti. “Bhūtagāmena",
  "tika-vin11t6:135_3": "saṅgaho”ti iminā taṁvikopane pācittiyabhāvaṁ dīpeti. Evamuparipi.",
  "tika-vin11t6:136_0": "1004.Nāḷikerādikānaṁkhāṇūti etthāpi “upariharito”ti sāmatthiyā labbhati. “Bījagāmena",
  "tika-vin11t6:136_1": "saṅgaho”ti iminā dukkaṭavatthutamāha. Evamuparipi. Kiñcāpi hi tālanāḷikerādīnaṁ khāṇu",
  "tika-vin11t6:136_2": "uddhaṁ avaḍḍhanako bhūtagāmassa kāraṇaṁ na hoti, tathāpi bhūtagāmasaṅkhātanibbattapaṇṇamūlabījato",
  "tika-vin11t6:136_3": "sambhūtattā bhūtagāmato uppanno nāma hotīti bījagāmena saṅgahaṁ gacchati.",
  "tika-vin11t6:137": "1005.Tathāpakāsitoti “bījagāmo”ti vutto.",
  "tika-vin11t6:138_0": "1006. Phalitā kadalī yāva nīlapaṇṇā, tāva sā ca bhūtagāmoti pakāsitāti yojanā. Yathāha",
  "tika-vin11t6:138_1": "aṭṭhakathāyaṁ “kadalī pana phalitā yāva nīlapaṇṇā, tāva bhūtagāmeneva saṅgahitā”ti.",
  "tika-vin11t6:138_2": "Naḷanti khuddakaveḷu. Veḷūti mahāveḷu. Tiṇādīnanti ādi-saddena sassādayo gahitā.",
  "tika-vin11t6:139_0": "1007. Yo ayaṁ pana veḷu aggato paṭṭhāya yadā sussati, tadā so bījagāmena saṅgahito",
  "tika-vin11t6:139_1": "nāma hotīti yojanā. Bījagāmenāti phaḷubījagāmena. Yathāha aṭṭhakathāyaṁ “katarabījagāmena? Phaḷubījagāmenā”ti.",
  "tika-vin11t6:140_0": "1008.Indasālo sallakī. Ādi-saddena sobhañjanādīnaṁ saṅgaho. Tu-saddena aṭṭhakathāyaṁ",
  "tika-vin11t6:140_1": "“kiñcāpi rāsikatadaṇḍakehi ratanappamāṇāpi sākhā nikkhamantī”ti vuttavisesaṁ joteti.",
  "tika-vin11t6:140_2": "Chinditvā ṭhapitadaṇḍakesu ratanamattāsupi sākhāsu uṭṭhitāsu bhūtagāmaṁ ahutvā bījagāmameva",
  "tika-vin11t6:140_3": "hoti aviruḷhamūlakattāti ayaṁ vinicchayo vinayaññunā ñāto kukkuccakānamupakārāya",
  "tika-vin11t6:140_4": "hotīti āha “viññeyyo vinayaññunā”ti. Imamevatthaṁ “mūlamattepi vā”tiādinā vakkhati.",
  "tika-vin11t6:141_0": "1009.Maṇḍapādīnamatthāyāti maṇḍapavatipākārādīnamatthāya. Sace te nikkhaṇantīti yadi",
  "tika-vin11t6:141_1": "te indasālādidaṇḍake bhūmiyaṁ nikhaṇanti. Niggate mūlapaṇṇasminti tathā nikhātadaṇḍato",
  "tika-vin11t6:141_2": "mūle ca paṇṇe ca jāte. Bhūtagāmena saṅgahoti ettha “tesa”nti sāmatthiyā labbhati,",
  "tika-vin11t6:141_3": "“viññeyyo”ti adhikāro.",
  "tika-vin11t6:142": "1010.Niggatepīti tatiyena pi-saddena atikhuddakataṁ sūceti.",
  "tika-vin11t6:143": "1011.Sakandā tālaṭṭhīti sakandatālabījaṁ. Pattavaṭṭīti sūcisaṇṭhānā aṅkurapattavaṭṭi. Na ca bījagāmoti vuccatīti yojanā. “Bhūtagāmo”ti idaṁ yathāvuttassa byatirekavasena dasseti.",
  "tika-vin11t6:144_0": "1012.Nāḷikeratacanti nāḷikeraphalachalliṁ. Dantasūcīvāti dantamayasūci iva. Sopīti",
  "tika-vin11t6:144_1": "nāḷikeropi. Rukkhatacasaddānaṁ phalesu vattamānakālesupi taṁliṅgatā na virujjhatīti",
  "tika-vin11t6:144_2": "“so”ti āhāti viññāyati.",
  "tika-vin11t6:145_0": "1013.Migasiṅgasamānāyāti haritavisāṇasadisāya. Pattavaṭṭiyāti aṅkurapattavaṭṭiyā.",
  "tika-vin11t6:145_1": "Satiyāti vijjamānāya. Bhūtagāmoti vuccatīti amūlakabhūtagāmoti vuccati. Idaṁ nāḷikerassa",
  "tika-vin11t6:145_2": "āveṇikaṁ katvā vuttaṁ.",
  "tika-vin11t6:146": "Catubhāṇavāravaṇṇanā niṭṭhitā.",
  "tika-vin11t6:147_0": "1015-6.Ambaṭṭhīti ambabījaṁ. Jambuṭṭhīti jambubījaṁ. Ādi-saddena madhukapanasādibījānaṁ",
  "tika-vin11t6:147_1": "gahaṇaṁ. Vandākāti rukkhādanī. Aññaṁ vāti bhaṇḍakadalimanorahaṁ vā. Assāti vandākādino.",
  "tika-vin11t6:147_2": "Amūlavallīti evaṁnāmikā valli.",
  "tika-vin11t6:148": "1017. So sevāloti yojanā.",
  "tika-vin11t6:149": "1018.Ghaṁsitvāti yena kenaci ghaṁsitvā. Taṁ sevālaṁ. Tasmāti tasmā pākārā.",
  "tika-vin11t6:150_0": "1019.Sevāle apanīte. Antoti pānīyaghaṭādīnaṁ antokucchimhi. Kaṇṇakaṁ abbohāranti",
  "tika-vin11t6:150_1": "yojanā. Pānīyaghaṭādīnaṁ bahi sevālo udake aṭṭhitattā, bījagāmānulomattā ca dukkaṭavatthūti",
  "tika-vin11t6:150_2": "vadanti. Kaṇṇakaṁ nīlavaṇṇampi abbohārikameva.",
  "tika-vin11t6:151": "1020.Pāsāṇadaddūti manussasarīre rogākārena pāsāṇe jāyamānassetaṁ adhivacanaṁ. Sevālanti pāsāṇasevālaṁ. Seleyyakā nāma silāya sambhūtā ekā sugandhajāti. Apattānīti paṇṇarahitāni.",
  "tika-vin11t6:152": "1021.Pupphitanti vikasitaṁ. Taṁ ahicchattaṁ. Makulanti avikasitaṁ.",
  "tika-vin11t6:153_0": "1022. Allasmiṁ rukkhe tacaṁ vikopetvā yathā gahetuṁ na vaṭṭati, tathā pappaṭikampi",
  "tika-vin11t6:153_1": "niyyāsampi vikopetvā gahetuṁ na vaṭṭatīti yojanā, pācittiyamevāti adhippāyo. Pappaṭikampīti",
  "tika-vin11t6:153_2": "allatacamatthake sukkhatacapaṭalampi. “Allasmi”nti iminā byatirekena matarukkhe dosābhāvaṁ",
  "tika-vin11t6:153_3": "dīpeti. “Tacaṁ vikopetvā”ti vacanato rukkhatacampi pappaṭikampi sālakapitthādiniyyāsampi",
  "tika-vin11t6:153_4": "rukkhe allatacaṁ avikopetvā matthakato chinditvā gahetuṁ vaṭṭati.",
  "tika-vin11t6:154_0": "1023. Akkharacchindanārahesu nuhikadaliādīsu rukkhesu, tatthajātesu tālapaṇṇādikesu",
  "tika-vin11t6:154_1": "vā akkharaṁ likhato pācittiyamudīrayeti yojanā. “Tatthajātesū”ti iminā rukkhato apanītapaṇṇesu",
  "tika-vin11t6:154_2": "likhituṁ vaṭṭatīti byatirekato dīpeti.",
  "tika-vin11t6:155": "1024.“Pakkameva vā”ti visuṁ vacanato “phalaṁ vā”ti iminā apakkaṁ phalaṁ gahitaṁ.",
  "tika-vin11t6:156_0": "1025.Phaliniṁsākhanti khādanārahaphalavatiṁ jambusākhādikaṁ sākhaṁ. Gaṇhato anupasampannassāti",
  "tika-vin11t6:156_1": "gahetabbaṁ. Sayaṁ khāditukāmo ceti tathā onamitvā sākhato ocinitvā dinnaphalaṁ sace",
  "tika-vin11t6:156_2": "sayaṁ khāditukāmo hoti. Evaṁ dātunti yathāvuttappakāraṁ nāmetvā dātuṁ.",
  "tika-vin11t6:157_0": "1026.Paraṁ kañci ukkhipitvāti aññaṁ kañci anupasampannaṁ ukkhipitvā. Pupphāni ocinantesūti",
  "tika-vin11t6:157_1": "kusumāni lunantesu. Ayameva vinicchayoti sāmaññaniddesepi ettha attano nāmetvā dinnasākhāya",
  "tika-vin11t6:157_2": "pupphāni pānīyavāsatthāya na gahetabbāni. Anupasampannaṁ ukkhipitvā pupphāni ocināpetvā",
  "tika-vin11t6:157_3": "gahitapupphāni gahetabbānīti ayamettha viseso. Yathāha aṭṭhakathāyaṁ “tehi pana pupphehi",
  "tika-vin11t6:157_4": "pānīyaṁ na vāsetabbaṁ. Pānīyavāsatthikena sāmaṇeraṁ ukkhipitvā ocināpetabbānī”ti.",
  "tika-vin11t6:158_0": "1027.“Sākhā”ti bhinditvā vā chinditvā vā mocitā vuccati. Sākhīnanti rukkhānaṁ. Tanti",
  "tika-vin11t6:158_1": "yathāvuttarukkhato mocitasākhaṁ. Yesaṁ rukkhānaṁ sākhā ruhati, tesaṁ sākhīnaṁ taṁ",
  "tika-vin11t6:158_2": "sākhaṁ kappiyaṁ akārāpetvā vikopentassa dukkaṭanti yojanā. “Yesaṁ rukkhānaṁ sākhā",
  "tika-vin11t6:158_3": "ruhatī”ti vuttattā yesaṁ sākhā na ruhati, tesaṁ tassā kappiyakaraṇakiccaṁ natthīti vadanti.",
  "tika-vin11t6:159": "1028.Allasiṅgiverādikesupīti ādi-saddena vacalasuṇādīnaṁ gahaṇaṁ.",
  "tika-vin11t6:160": "1029. Aniyāmato vaṭṭatevāti yojanā. Niyāmasarūpaṁ dassetuṁ “imaṁ rukkha”ntiādivakkhamānattā aniyāmatoti sāmaññaniddese “ima”nti niyāmavacanābhāvatoti gahetabbaṁ.",
  "tika-vin11t6:161_0": "1032.Ucchukhaṇḍānanti pūraṇayoge sāmivacanaṁ, ucchukhaṇḍehīti vuttaṁ hoti. Sabbamevāti",
  "tika-vin11t6:161_1": "pacchiyaṁ ṭhitaṁ sabbaṁ khaṇḍaṁ. Kataṁ hotīti kataṁ kappiyaṁ hoti. Ekasmiṁ kappiye",
  "tika-vin11t6:161_2": "kateti pacchiyaṁ sabbakhaṇḍesu phusitvā ṭhitesu ekasmiṁ khaṇḍe kappiye kate. “Anujānāmi",
  "tika-vin11t6:161_3": "bhikkhave pañcahi samaṇakappehi phalaṁ paribhuñjituṁ aggiparijitaṁ satthaparijitaṁ",
  "tika-vin11t6:161_4": "nakhaparijitaṁ abījaṁ nibbaṭṭabījaṁyeva pañcama”nti iti vuttesu aggisatthanakhesu",
  "tika-vin11t6:161_5": "aññatarena tatta ayokhaṇḍena vā jalitagginā vā sūcimukhena vā nakhacchedanena vā",
  "tika-vin11t6:161_6": "satthakadhārāya vā manussasīhādīnaṁ uppāṭitānuppāṭitaapūtinakhena vā vijjhitvā vā",
  "tika-vin11t6:161_7": "chinditvā vā kappiyaṁ kātabbaṁ. Karontena ca anupasampannena bhikkhunā “kappiyaṁ",
  "tika-vin11t6:161_8": "karohī”ti vutteyeva “kappiya”nti paṭhamaṁ vatvā pacchā aggiparijitādi kākabbanti",
  "tika-vin11t6:161_9": "gahetabbaṁ. Vakkhati ca “kappiyanti…pe… vaṭṭatī”ti. “Kappiya”nti vacanaṁ pana yāya",
  "tika-vin11t6:161_10": "kāyaci vācāya vattuṁ vaṭṭatīti vadanti. Paṭhamaṁ aggiṁ nikkhipitvā nakhādīhi vā vijjhitvā",
  "tika-vin11t6:161_11": "vā chinditvā vā kappiyaṁ kātabbaṁ. Karontena ca taṁ anuddharitvāva “kappiya”nti vatvā",
  "tika-vin11t6:161_12": "pacchā uddharituṁ vaṭṭatīti vadanti, “kappiya”nti vattukāmo “kappa”nti ce vadati, vaṭṭatīti keci.",
  "tika-vin11t6:162": "1033.Dārunti ucchūhi saddhiṁ ekatobaddhadāruṁ. Dāruṁ vijjhatīti ettha jānitvāpi vijjhati vā vijjhāpeti vā, vaṭṭatiyeva. “Ekasitthepī”ti etthāpi eseva nayo.",
  "tika-vin11t6:163": "1034.Tāni ucchudārūni. Tanti valliṁ, rajjuṁ vā.",
  "tika-vin11t6:164_0": "1035.Maricapakkehīti pariṇatehi maricapakkehi. Apariṇatānaṁ pana abījattā kappiye",
  "tika-vin11t6:164_1": "akatepi vaṭṭati. Idañca setalasuṇatacalasuṇādīhi missabhattassa upalakkhaṇaṁ. Ettha",
  "tika-vin11t6:164_2": "ca bhattasitthasambandhavasena ekābaddhatā veditabbā, na phalādīnameva aññamaññasambandhavasena.",
  "tika-vin11t6:165_0": "1036.Tilataṇḍulakādisūti kappiyaṁ kātabbatilehi missataṇḍulādīsu. Ādi-saddena kappiyaṁ",
  "tika-vin11t6:165_1": "kātabbavatthūhi missitāni itaravatthūni gahitāni. Ekābaddhe kapitthepīti kaṭāhena",
  "tika-vin11t6:165_2": "baddhabīje pariṇatakapitthaphalepi. Kaṭāheti baddhamiñje kapāle.",
  "tika-vin11t6:166_0": "1037.Kaṭāhaṁ muñcitvāti sukkhattā samantato kaṭāhaṁ muñcitvā. Miñjakanti pariṇatakapitthaphalamiñjaṁ.",
  "tika-vin11t6:166_1": "Taṁ kapitthaṁ bhindāpetvāti kapitthakaṭāhaṁ bhindāpetvā, idaṁ bījato muttassa kaṭāhassa",
  "tika-vin11t6:166_2": "bhājanagatikattā vuttaṁ.",
  "tika-vin11t6:167_0": "1038. “Abhūtagāmaabījesū”ti padacchedo, abhūtagāme ca abīje cāti attho. Nanu ca “abīje",
  "tika-vin11t6:167_1": "bījasaññī, vematiko, āpatti dukkaṭassā”ti pāṭhaṁ vinā “abhūtagāme bhūtagāmasaññī”ti",
  "tika-vin11t6:167_2": "pāṭho natthīti abhūtagāmaggahaṇaṁ kasmā katanti? Vuccate – tasmiṁ pāṭhe bījaṁ bhūtagāmañca",
  "tika-vin11t6:167_3": "bījagāmaṁ bījañca bījabījanti vattabbe ekasesanayena “bīja”nti gahetvā vinicchitanti",
  "tika-vin11t6:167_4": "ubhayaṁ vibhajitvā dassanatthaṁ vuttaṁ. Tattha tasmiṁ abhūtagāmaabījagāmadvaye. Imissā",
  "tika-vin11t6:167_5": "gāthāya “abhūtagāme bhūtagāmasaññino dukkaṭaṁ, vematikassa dukkaṭaṁ, abījagāme bījagāmasaññino",
  "tika-vin11t6:167_6": "dukkaṭaṁ, vematikassa dukkaṭa”nti cattāri dukkaṭāni dassitāni. Tattha abhūtagāmanti",
  "tika-vin11t6:167_7": "bījagāmaṁ gahetabbaṁ. Abījagāmanti no bījaṁ.",
  "tika-vin11t6:168_0": "1039.Tattha tasmiṁ bhūtagāmabījagāmadvaye. “Atathāsaññino”tiādīsu “bhūtagāmaṁ vikopentassā”ti",
  "tika-vin11t6:168_1": "seso, anāpatti pakāsitāti sambandho, abhūtagāmaṁ, abījanti vā saññino bhūtagāmaṁ",
  "tika-vin11t6:168_2": "bījampi vikopentassa anāpatti pakāsitāti attho gahetabbo. Yathāha pāḷiyaṁ “bīje abījasaññī",
  "tika-vin11t6:168_3": "chindati vā…pe… anāpattī”ti.",
  "tika-vin11t6:169_0": "Asañcicca bhūtagāmaṁ vikopentassa anāpattīti yojanā. Evamuparipi yojetabbaṁ. Gacchantassa",
  "tika-vin11t6:169_1": "pādesu gahetvā vā ālambaṇakattarayaṭṭhiyā ghaṁsitvā vā tiṇādīsu chijjesupi “imaṁ",
  "tika-vin11t6:169_2": "chindissāmī”ti amanasikatattā anāpattīti attho. Asatissāti aññavihitasatissa vā aññena",
  "tika-vin11t6:169_3": "kathayato vā pādaṅguṭṭhādīhi tiṇādīni chindantassa. Ca-kārena idha avuttaṁ “ajānantassā”ti",
  "tika-vin11t6:169_4": "idaṁ samuccitaṁ. “Imaṁ bhūtagāma”nti vā “imasmiṁ aggimhi patite imaṁ ḍayhatī”ti vā",
  "tika-vin11t6:169_5": "“iminā idaṁ bhijjati chijjatī”tiādiṁ vā ajānantassa anāpattīti attho.",
  "tika-vin11t6:170_0": "1040.Idaṁcāti idaṁ bhūtagāmasikkhāpadañca. Tisamuṭṭhānanti kāyacittavācācittakāyavācācittavasena",
  "tika-vin11t6:170_1": "tisamuṭṭhānaṁ. Chedanādikiriyāya āpajjanato kriyaṁ. Ticittanti paṇṇattiṁ ajānitvā",
  "tika-vin11t6:170_2": "cetiyādīsu tiṇagahanādikaṁ karontassa akhīṇāsavassa kusalaṁ, khīṇāsavassa kiriyaṁ,",
  "tika-vin11t6:170_3": "phalapupphādilobhena vikopentānaṁ sekhaputhujjanānaṁ akusalanti ticittaṁ.",
  "tika-vin11t6:171": "Bhūtagāmakathāvaṇṇanā.",
  "tika-vin11t6:172_0": "1041. Aññavādavihesake kammasmiṁ saṅghena kateti yojanā, aññavādakavihesakāropanakamme",
  "tika-vin11t6:172_1": "ñattidutiyāya kammavācāya paccekaṁ saṅghena kateti attho. “Aññaṁ vadatīti aññavādakaṁ,",
  "tika-vin11t6:172_2": "aññenaññaṁ paṭicaraṇassetaṁ nāmaṁ. Vihesetīti vihesakaṁ, tuṇhībhūtassetaṁ nāma”nti",
  "tika-vin11t6:172_3": "vacanato saṅghamajjhe vatthunā, āpattiyā vā codanāya katāya taṁ avattukāmo hutvā",
  "tika-vin11t6:172_4": "“ko āpanno, kiṁ āpanno, kismiṁ āpanno”tiādinā padabhājanānukkamena pucchitaṁ ṭhapetvā",
  "tika-vin11t6:172_5": "aññassa avacanaṁ aññenaññaṁ paṭicaraṇaṁ, taṁ karonto aññavādako. Idha pana bhāvappadhānavasena kiriyā gahitā.",
  "tika-vin11t6:173_0": "Tatheva codiyamāno hutvā pucchitaṁ avattukāmo hutvā āpattibhīrukatāya aññenaññaṁ",
  "tika-vin11t6:173_1": "paṭicaraṇaṁ akatvā saṅghaṁ vihesetuṁ tuṇhībhūto vihesako nāma. Etthāpi bhāvappadhānavasena",
  "tika-vin11t6:173_2": "kiriyāva gahetabbā. Idha pana tabbhāvāropanakammaṁ vuccatīti saṁkhepo. Puna tathā",
  "tika-vin11t6:173_3": "karontassāti punapi teneva pakārena aññavādakavihesakāni visuṁ visuṁ karontassa.",
  "tika-vin11t6:173_4": "Pācittiyadvayaṁ hotīti padabhājane “ropite aññavādake”tiādinā nayena ca “ropite vihesake”tiādinā",
  "tika-vin11t6:173_5": "nayena ca visuṁ visuṁ pācittiyassa vuttattā ekekasmiṁ vatthumhi ekekāya āpattiyā",
  "tika-vin11t6:173_6": "sambhavato pācittiyadvayaṁ hotīti gahetabbaṁ.",
  "tika-vin11t6:174_0": "1042.Dhammeti ettha “kamme”ti seso. Dhammakamme dhammakammasaññī, vematiko, adhammakammasaññīti",
  "tika-vin11t6:174_1": "tīsu vikappesu. Adhammeti etthāpi eseva nayo. Kamme aropiteti aññavādakakammāropane",
  "tika-vin11t6:174_2": "akate. Evaṁ vadantassāti “ko āpanno”tiādīni vadantassa. Vadantassa cāti ettha cakārena",
  "tika-vin11t6:174_3": "kamme aropite evaṁ vihesantassa ca dukkaṭanti samuccinoti. Imasmiṁ pakkhe kamme aropiteti vihesakakālamāha.",
  "tika-vin11t6:175_0": "1043.Āpannanti attanā āpannaṁ. Bhaṇḍanaṁ bhavissatīti saññissāti mayā imasmiṁ vutte",
  "tika-vin11t6:175_1": "saṅghassa bhaṇḍanakalahādayo hontīti saññāya tuṇhī bhavantassa. Gilānassāti vattuṁ",
  "tika-vin11t6:175_2": "asakkuṇeyyamukharogādiyuttassa.",
  "tika-vin11t6:176": "1044.Kriyākriyanti aññenaññapaṭicaraṇaṁ kriyaṁ. Tuṇhībhāvo akriyaṁ.",
  "tika-vin11t6:177": "Aññavādakakathāvaṇṇanā.",
  "tika-vin11t6:178_0": "1045-6.Sammatassāti khandhakāgatasenāsanapaññāpakasammutiādīsu terasasu sammutīsu",
  "tika-vin11t6:178_1": "ekaṁ vā katipayā vā sabbā vā dātuṁ saṅghena ñattiṁ ṭhapetvā kammavācaṁ vatvā dinnasammutikassa.",
  "tika-vin11t6:178_2": "“Upasampannaṁ saṅghena sammata”nti vacanato bhikkhunoti upasampannamāha, ayasaṁ kattukāmoti",
  "tika-vin11t6:178_3": "sambandho. Vadantoti “chandena itthannāmo senāsanaṁ paññāpeti, chandena bhattāni",
  "tika-vin11t6:178_4": "uddisatī”tiādiṁ bhaṇanto. “Upasampanne”ti idaṁ “ujjhāpetī”ti kiriyamapekkhitvā kammani",
  "tika-vin11t6:178_5": "upayogabahuvacanaṁ. Ayañhettha attho – ujjhāpeti avaññāya olokāpeti, lāmakato vā",
  "tika-vin11t6:178_6": "cintāpeti, khīyatīti “chandena itthannāmo senāsanaṁ paññapetī”tiādiṁ kathento pakāsetīti.",
  "tika-vin11t6:178_7": "Imasmiṁ pakkhe “upasampannāna”nti vattabbe sāmiatthe upayogavasena “upasampanne”ti",
  "tika-vin11t6:178_8": "vuttaṁ, upasampannānaṁ santike pakāsetīti attho.",
  "tika-vin11t6:179_0": "“Pācittiyadvayaṁ hotī”ti idaṁ “ujjhāpanake khiyyanake pācittiya”nti dvinnaṁ vatthūnaṁ",
  "tika-vin11t6:179_1": "ekato vuttattā idhāpi ekato vuttaṁ, visuṁ visuṁ pana gahetabbaṁ. Dhammeti ettha “kamme”ti",
  "tika-vin11t6:179_2": "seso, upasampannassa sammatassa saṅghena dinnasammutikammaṁ sace dhammakammaṁ hotīti",
  "tika-vin11t6:179_3": "attho. Adhammeti etthāpi eseva nayo.",
  "tika-vin11t6:180_0": "1047-8.Bhikkhunoti sammatassa bhikkhuno. Asammatassa bhikkhussa avaṇṇaṁ bhāsatoti",
  "tika-vin11t6:180_1": "yojanā. Yassa kassacīti ettha “santike”ti seso, upasampannassa ca anupasampannassa",
  "tika-vin11t6:180_2": "ca yassa kassaci santiketi attho. Upasampannakāle sammataṁ pacchā sāmaṇerabhāvaṁ",
  "tika-vin11t6:180_3": "upagataṁ sandhāya “sammatassa sāmaṇerassā”ti vuttaṁ. Avaṇṇaṁ vadatoti yojanā.",
  "tika-vin11t6:181_0": "1049.Karontaṁ sammataṁ. Bhaṇatoti ujjhāpayato, khīyato. Attho pana vuttanayova. Ujjhāpanakhīyanakiriyāhi",
  "tika-vin11t6:181_1": "āpajjanato kriyaṁ. Yasmā ujjhāpanaṁ, khīyanañca musāvādavaseneva pavattaṁ, tasmā",
  "tika-vin11t6:181_2": "“ādikammikassa anāpattī”ti pācittiyaṭṭhāne, dukkaṭaṭṭhāne ca iminā ca anāpattidassanatthaṁ",
  "tika-vin11t6:181_3": "vuttanti gahetabbaṁ. Evañca katvā ujjhāpentassa, khīyantassa ca ekakkhaṇe dve dve",
  "tika-vin11t6:181_4": "āpattiyo hontīti āpannaṁ.",
  "tika-vin11t6:182": "Ujjhāpanakakathāvaṇṇanā.",
  "tika-vin11t6:183_0": "1050. Saṅghassa mañcādinti sambandho. “Saṅghikaṁ mañcaṁ vā pīṭhaṁ vā bhisiṁ vā kocchaṁ",
  "tika-vin11t6:183_1": "vā”ti pāḷiyaṁ dassitaṁ saṅghasantakaṁ mañcādiṁ. Ettha ca mañco nāma pāḷiyaṁ “cattāro",
  "tika-vin11t6:183_2": "mañcā masārako bundikābaddho kuḷīrapādako āhaccapādako”ti ca dassito catubbidho mañco.",
  "tika-vin11t6:183_3": "Tattha masārako nāma mañcapāde vijjhitvā tattha aṭanisikhāhi āvuṇitvā katamañco.",
  "tika-vin11t6:183_4": "So idāni vattamāno vettamañco. Bundikābaddho nāma aṭanisīsesu bundikarantarato mañcapāde",
  "tika-vin11t6:183_5": "ḍaṁsāpetvā kato vettamañcapadaramañco daṭṭhabbo. Kuḷīrapādako nāma pādabunde assakhurādiākāraṁ",
  "tika-vin11t6:183_6": "dassetvā kakkaṭapādehi viya vaṅkapādehi yojitamañco. Āhaccapādako nāma aṭaniyo vijjhitvā",
  "tika-vin11t6:183_7": "aṭanichidde pādasīse sikhaṁ katvā taṁ pavesetvā aṭaniyā upari nikkhante pādasikhāmatthake",
  "tika-vin11t6:183_8": "tiriyaṁ vijjhitvā āṇiṁ pavesetvā katamañco.",
  "tika-vin11t6:184": "Pīṭhaṁ nāma evameva kataṁ tannāmakameva catubbidhaṁ;",
  "tika-vin11t6:185_0": "Bhisi nāma “pañca bhisiyo uṇṇabhisi coḷabhisi vākabhisi tiṇabhisi paṇṇabhisī”ti gabbhavasena",
  "tika-vin11t6:185_1": "dassitā pañca bhisiyo. Tattha uṇṇā nāma manussalomaṁ ṭhapetvā avasesalomāni. Coḷā",
  "tika-vin11t6:185_2": "nāma pilotikā. Vākaṁ nāma makacivākādikaṁ. Tiṇaṁ nāma dabbatiṇādi. Paṇṇaṁ nāma tamālapaṇṇaṁ",
  "tika-vin11t6:185_3": "ṭhapetvā avasesapaṇṇaṁ.",
  "tika-vin11t6:186_0": "Kocchanti pāḷiyaṁ “kocchaṁ nāma vākamayaṁ vā usīramayaṁ vā muñjamayaṁ vā pabbajamayaṁ",
  "tika-vin11t6:186_1": "vā anto saṁveṭhetvā baddhaṁ hotī”ti dassitaṁ vākaṁ vā usīraṁ vā muñjatiṇaṁ vā eḷakalomāni",
  "tika-vin11t6:186_2": "vā pabbajatiṇaṁ vā ādāya ubhohi koṭīhi vitthataṁ katvā majjhe pīḷetvā saṅkucitvā",
  "tika-vin11t6:186_3": "taṁ bandhitvā sīhacammādīhi veṭhanabandhanāni paṭicchādetvā pādapuñchanī viya nisajjatthāya",
  "tika-vin11t6:186_4": "kataṁ āsananti vadanti. Yathāha aṭṭhakathāyaṁ “heṭṭhā ca upari ca vitthataṁ, majjhe",
  "tika-vin11t6:186_5": "saṁkhittaṁ, paṇavasaṇṭhānaṁ katvā baddhaṁ hoti, taṁ kira majjhe sīhabyagghacammaparikkhittampi",
  "tika-vin11t6:186_6": "karonti. Akappiyacammaṁ nāmettha natthī”tiādi. Santharāpetvāti upasampannena vā anupasampannena",
  "tika-vin11t6:186_7": "vā santharāpetvā. Ettha vinicchayaṁ vakkhati. Santharitvāti sayaṁ santharitvā vā.",
  "tika-vin11t6:187_0": "1051.Nevuddhareyyāti paññattaṭṭhānato uddharitvā na paṭisāmeyya. Na uddharāpeyya",
  "tika-vin11t6:187_1": "vāti aññena vā tathā na kārāpeyya. Tanti mañcādiṁ. Pakkamantoti ettha “yo bhikkhū”ti",
  "tika-vin11t6:187_2": "labbhati, mañcādīnaṁ atthataṭṭhānato thāmamajjhimassa purisassa thāmappamāṇena hatthaṁ",
  "tika-vin11t6:187_3": "pasāretvā khittapāsāṇassa patanaṭṭhānaṁ atikkamma gacchantoti attho. Yathāha pāḷiyaṁ",
  "tika-vin11t6:187_4": "“majjhimassa purisassa leḍḍupātaṁ atikkamantassā”ti.",
  "tika-vin11t6:188_0": "1052.Vassike caturo māseti antovassaṁ cātumāse. Sace devo na vassatīti ettha “katthaci",
  "tika-vin11t6:188_1": "janapade”ti seso. Teneva “sace”ti sāsaṅkamāha. “Yesu janapadesu vassakāle na vassati,",
  "tika-vin11t6:188_2": "tesupi cattāro māse nikkhipituṁ na vaṭṭatiyevā”ti aṭṭhakathāyaṁ vuttaṁ. Tathā cāpīti",
  "tika-vin11t6:188_3": "te cattāro māse avassantepi.",
  "tika-vin11t6:189_0": "1053.Yatthāti yasmiṁ laṅkādīpasadise dese. Yattha aparepi hemante cattāro māse devo",
  "tika-vin11t6:189_1": "vassati, tattha aṭṭha māse ajjhokāse mañcādiṁ ṭhapetuṁ na vaṭṭatīti yojanā. Gimhāne",
  "tika-vin11t6:189_2": "pana cattāro māse bahi ṭhapetuṁ vaṭṭatīti byatirekato dasseti.",
  "tika-vin11t6:190": "1054.Nivāsasminti rukkhe kulāvakaṁ katvā nirantaravāse sati. Yathāha aṭṭhakathāyaṁ “yasmiṁ pana dhuvanivāsena kulāvake katvā vasantī”ti. Kadācipīti anovassakālepi.",
  "tika-vin11t6:191_0": "1055-6. Saṅghikaṁ yaṁ kiñci mañcādīti yojanā. Santhataṁ yadīti anāṇattena yadi atthataṁ,",
  "tika-vin11t6:191_1": "paññattanti vuttaṁ hoti. Yattha katthaci ṭhāneti rukkhamūlamaṇḍapaabbhokāsādimhi",
  "tika-vin11t6:191_2": "yattha katthaci ṭhāne. Yena kenacīti saddhivihārikena vā antevāsikena vā aññena vā.",
  "tika-vin11t6:191_3": "Bhikkhunāti upasampannena. Soti yassatthāya paññattaṁ, so bhikkhu.",
  "tika-vin11t6:192": "1057.Tanti taṁ saṅghikaṁ vettamañcādiṁ. Santharāpita-saddo kattusādhano, santharituṁ niyojakasseva bhikkhunoti attho.",
  "tika-vin11t6:193_0": "1058.Bhikkhunāti ettha “āṇāpako”ti vakkhamānattā āṇattena bhikkhunā upasampannenāti",
  "tika-vin11t6:193_1": "labbhati. Tassevāti āṇattiyā āsanapaññāpakassa tasseva bhikkhuno. “Nisīdatī”ti vacanassa",
  "tika-vin11t6:193_2": "upalakkhaṇattā āgantvā thavikaṁ vā cīvaraṁ vā yaṁ kiñcideva ṭhapeti, “mayhameva bhāro”ti",
  "tika-vin11t6:193_3": "vā vadati, paññāpako muccatīti gahetabbo.",
  "tika-vin11t6:194_0": "1059-60.Anāpucchāti ettha “yo bhikkhu vā sāmaṇero vā ārāmiko vā lajjī hoti, attano",
  "tika-vin11t6:194_1": "palibodhaṁ viya maññatī”ti aṭṭhakathāya vuttasarūpaṁ yaṁ kañci anāpucchāti attho.",
  "tika-vin11t6:194_2": "“Bhikkhu vā sāmaṇero vā ārāmiko vā lajjī hotī”ti vuttattā alajjiṁ āpucchitvā gantuṁ",
  "tika-vin11t6:194_3": "na vaṭṭatīti vadanti. “Mayaṁ gamissāmā”ti vatvā anumatigahaṇaṁ āpucchanaṁ nāma, taṁ",
  "tika-vin11t6:194_4": "anāpattiyā kathaṁ aṅgaṁ hotīti ce? Gamanassa anumatiyā laddhattā. “Kappaṁ labhitvā",
  "tika-vin11t6:194_5": "gantabba”nti vacanato anumatidāyakena vattāvattaṁ sampaṭicchitaṁ viya hotīti laddhakappattā",
  "tika-vin11t6:194_6": "evaṁ gacchati ce, vaṭṭati. Aniyyātetvāti niyyātanaṁ akatvā vattāvattaṁ appaṭiyādetvā,",
  "tika-vin11t6:194_7": "asampaṭicchāpetvāti vuttaṁ hoti. Vāreti padavāre.",
  "tika-vin11t6:195": "1062.Tasmā ṭhānāti attanā ṭhatvā āṇāpitabhojanasālato. Yathāha aṭṭhakathāyaṁ “bhojanasālato nikkhamitvā aññattha gacchatī”ti.",
  "tika-vin11t6:196_0": "1063. Saṅghike saṅghikasaññivematikapuggalikasaññīnaṁ vasena tikapācittiyaṁ. Tikātītenāti",
  "tika-vin11t6:196_1": "akusalamūlattikādito savāsanasamucchedappahānavasena atikkantena. Tikadukkaṭanti",
  "tika-vin11t6:196_2": "“puggalike saṅghikasaññī, vematiko, puggalikasaññī aññassa puggalike āpatti dukkaṭassā”ti",
  "tika-vin11t6:196_3": "vacanato dukkaṭattayaṁ hoti.",
  "tika-vin11t6:197_0": "1064-5.Cimilikaṁ nāma parikammakatāya bhūmiyā chavirakkhanatthaṁ attharitabbapilotikaṁ.",
  "tika-vin11t6:197_1": "Taṭṭikā nāma tālapaṇṇādīhi katataṭṭikā. Cammaṁ sīhacammādi. Senāsanaparikkhāre akappiyacammaṁ",
  "tika-vin11t6:197_2": "nāma natthi. Yathāha “aṭṭhakathāsu hi senāsanaparibhoge paṭikkhittacammaṁ nāma na",
  "tika-vin11t6:197_3": "dissati, tasmā sīhacammādīnaṁ pariharaṇeyeva paṭikkhepo veditabbo”ti. Imassa ca aṭṭhakathāpāṭhassa",
  "tika-vin11t6:197_4": "sāratthadīpaniyā evaṁ attho vaṇṇito –",
  "tika-vin11t6:198_0": "“Sīhacammādīnaṁ pariharaṇeyeva paṭikkhepo veditabbo”ti iminā “na bhikkhave mahācammāni",
  "tika-vin11t6:198_1": "dhāretabbāni sīhacammaṁ byagghacammaṁ dīpicammaṁ, yo dhāreyya, āpatti dukkaṭassā”ti",
  "tika-vin11t6:198_2": "evaṁ vuttāya khandhakapāḷiyā adhippāyaṁ vibhāveti. Idaṁ vuttaṁ hoti – “antopi mañce",
  "tika-vin11t6:198_3": "paññattāni honti, bahipi mañce paññattāni hontī”ti imasmiṁ vatthusmiṁ sikkhāpadassa",
  "tika-vin11t6:198_4": "paññattattā mañcapīṭhesu attharitvā paribhogoyeva paṭikkhitto, bhūmattharaṇavasena",
  "tika-vin11t6:198_5": "paribhogo pana appaṭikkhittoti. Yadi evaṁ “pariharaṇeyeva paṭikkhepo”ti idaṁ kasmā",
  "tika-vin11t6:198_6": "vuttanti? Yathā “anujānāmi bhikkhave sabbaṁ pāsādaparibhoga”nti vacanato puggalikepi",
  "tika-vin11t6:198_7": "senāsane senāsanaparibhogavasena niyamitaṁ suvaṇṇaghaṭādikaṁ paribhuñjituṁ vaṭṭamānampi",
  "tika-vin11t6:198_8": "kevalaṁ attano santakaṁ katvā paribhuñjituṁ na vaṭṭati, evamidaṁ bhūmattharaṇavasena",
  "tika-vin11t6:198_9": "paribhuñjiyamānampi attano santakaṁ katvā taṁ taṁ vihāraṁ haritvā paribhuñjituṁ na",
  "tika-vin11t6:198_10": "vaṭṭatīti dassanatthaṁ “pariharaṇeyeva paṭikkhepo veditabbo”ti vuttanti.",
  "tika-vin11t6:199_0": "“Phalaka”nti iminā pāṭhāgataṁ phalakapīṭhameva dassitaṁ. Yathāha aṭṭhakathāyaṁ “phalakapīṭhaṁ",
  "tika-vin11t6:199_1": "nāma phalakamayaṁ pīṭha”nti. Pādapuñchaninti kadalivākādīhi kataṁ pādapuñchanikaṁ.",
  "tika-vin11t6:199_2": "Bhūmattharaṇaṁ nāma cimilikāya sati tassā upari, asati suddhabhūmiyaṁ attharitabbā",
  "tika-vin11t6:199_3": "kaṭasārakādivikati. Uttarattharaṇaṁ nāma saṅghikamañcapīṭhādīnaṁ upari attharitabbapaccattharaṇaṁ.",
  "tika-vin11t6:200_0": "Pattādhārakanti pattavalayādhārakaṁ. Taṁ yathāvuttaparikkhāraṁ. Gacchatoti leḍḍupātaṁ",
  "tika-vin11t6:200_1": "atikkamma gacchato. Sace pana dāyakehi dānakāleyeva sahassagghanakampi kambalaṁ “pādapuñchaniṁ",
  "tika-vin11t6:200_2": "katvā paribhuñjathā”ti dinnaṁ, tatheva paribhuñjituṁ vaṭṭati. Tasmā imaṁ mañcapīṭhādisenāsanampi",
  "tika-vin11t6:200_3": "“abbhokāsepi yathāsukhaṁ paribhuñjathā”ti dāyakehi dinnaṁ ce, sabbasmimpi kāle abbhokāse",
  "tika-vin11t6:200_4": "nikkhipituṁ vaṭṭatīti vadanti.",
  "tika-vin11t6:201": "1066. Āraññakenāpi sace gantabbaṁ hoti, anovassake nosati mañcapīṭhādiṁ rukkhasmiṁ laggetvā yathāsukhaṁ gantabbanti yojanā.",
  "tika-vin11t6:202": "1067.Upacikādīhīti ettha ādi-saddena mūsikā gahitā. Na lujjatīti na nassati. Taṁ sabbanti mañcādikaṁ sakalaṁ.",
  "tika-vin11t6:203_0": "1068.Attano santaketi attano puggalike mañcādivisaye. Ruddheti vuḍḍhabhikkhunā vā",
  "tika-vin11t6:203_1": "issarādīhi vā yakkhasīhādīhi vā mañcādike ruddhe ajjhāvutthe, abhibhavitvā gahiteti",
  "tika-vin11t6:203_2": "attho. Āpadāsupīti brahmacariyantarāyādīsu ca santesu. Gacchato bhikkhuno anāpattīti yojanā.",
  "tika-vin11t6:204_0": "1069. Kāyavācato, kāyavācācittato ca samuṭṭhānaṁ kathinasamuṭṭhānaṁ nāma. Paññattiṁ",
  "tika-vin11t6:204_1": "ajānitvā sayaṁ anuddharantassa kāyena hoti, anāpucchantassa vācāya hoti, paññattiṁ",
  "tika-vin11t6:204_2": "jānitvā evaṁ akarontassa sacittakena teneva dvayena samuṭṭhātīti veditabbaṁ. Leḍḍupātātikkamo",
  "tika-vin11t6:204_3": "kriyaṁ. Mañcādīnaṁ anuddharaṇādi akriyaṁ.",
  "tika-vin11t6:205": "Paṭhamasenāsanakathāvaṇṇanā.",
  "tika-vin11t6:206_0": "1070-3.Bhisīti paṭhamasikkhāpade vuttapañcappakārā imissā aṭṭhakathāya “mañcakabhisi",
  "tika-vin11t6:206_1": "vā pīṭhakabhisi vā”ti evaṁ dassitabhisi ca. Paccattharaṇaṁ nāma pāvāro kojavo vā.",
  "tika-vin11t6:206_2": "“Ettakameva vuttanti aṭṭhakathāsu vuttaṁ. ‘Idañca aṭṭhakathāsu tathāvuttabhāvadassanatthaṁ",
  "tika-vin11t6:206_3": "vuttaṁ, aññampi tādisaṁ mañcapīṭhesu attharitabbaṁ paccattharaṇamevā’ti tīsupi gaṇṭhipadesu",
  "tika-vin11t6:206_4": "vutta”nti sāratthadīpaniyā likhitaṁ. Nisīdananti nisīdanacīvaraṁ.",
  "tika-vin11t6:207_0": "Tiṇasanthāro erakādīni tiṇāni dvīsu tīsu ṭhānesu gopetvā katasanthāro. Paṇṇasanthāro",
  "tika-vin11t6:207_1": "nāma nāḷikerādipaṇṇe tatheva gopetvā katasanthāro. Sayanti etthāti seyyā. “Sabbacchannaparicchanne”ti",
  "tika-vin11t6:207_2": "idaṁ sahaseyyakathāya vuttatthameva.",
  "tika-vin11t6:208_0": "Dasavidhaṁ seyyanti dasavidhāsu seyyāsu aññataranti vuttaṁ hoti. Santharitvāpi vāti",
  "tika-vin11t6:208_1": "ettha pi-saddo sampiṇḍanattho, so santharāpetvāpīti imaṁ sampiṇḍeti. Vā-saddaṁ “sayaṁ",
  "tika-vin11t6:208_2": "anuddharitvā”ti ettha “anuddharitvā vā”ti yojetvā “anuddharāpetvā vā”ti ayaṁ vikappo",
  "tika-vin11t6:208_3": "saṅgayhati. Taṁ seyyaṁ.",
  "tika-vin11t6:209": "Ārāmassūpacāranti “aparikkhittassa upacāro nāma senāsanato dve leḍḍupātā”ti aṭṭhakathāyaṁ vuttaṁ upacāramāha. Assāti vihārassa parikkhittassa.",
  "tika-vin11t6:210": "1074.Ubhayesanti senāsanaseyyānaṁ. Antogabbhe santharitvā gacchatoti sambandho.",
  "tika-vin11t6:211_0": "1075.Upacāre vihārassāti ettha vihāro nāma antogabbhādisabbaparicchannaguttasenāsanaṁ.",
  "tika-vin11t6:211_1": "Yathāha aṭṭhakathāyaṁ “vihāroti antogabbho vā aññaṁ vā sabbaparicchannaṁ guttasenāsanaṁ",
  "tika-vin11t6:211_2": "veditabba”nti. Tattha upacāro nāma taṁsamīpaṁ ṭhānaṁ. Yathāha “upacāreti tassa bahi",
  "tika-vin11t6:211_3": "āsanne okāse”ti. Maṇḍapo nāma paricchannāparicchannasannipātamaṇḍapo. Yathāha “maṇḍape",
  "tika-vin11t6:211_4": "vāti aparicchanne paricchanne vāpi bahūnaṁ sannipātamaṇḍape”ti. Ādi-saddena upaṭṭhānasālārukkhamūlāni",
  "tika-vin11t6:211_5": "saṅgahitāni. Upaṭṭhānasālā nāma aguttā bhojanasālā. Yathāha “upaṭṭhānasālāyaṁ vāti",
  "tika-vin11t6:211_6": "bhojanasālāyaṁ vā”ti. Aguttatā ca “ṭhānassa aguttatāyā”ti aṭṭhakathāvacanato veditabbāti.",
  "tika-vin11t6:212_0": "1076.Tikapācittiyaṁ vuttanti “saṅghike saṅghikasaññī, vematiko, puggalikasaññī”ti",
  "tika-vin11t6:212_1": "vārattaye pācittiyattayaṁ vuttaṁ. Dasavatthūsu bhavaṁ tadantogadhattāti dasavatthukaṁ,",
  "tika-vin11t6:212_2": "dasannaṁ vā vatthu dasavatthu, taṁyeva dasavatthukanti bhisiādikaṁ aññataraṁ seyyābhaṇḍaṁ.",
  "tika-vin11t6:212_3": "Tassāti santhārakassa. “Puggalike saṅghikasaññī, vematiko, puggalikasaññī aññassa",
  "tika-vin11t6:212_4": "puggalike āpatti dukkaṭassā”ti tikadukkaṭaṁ dīpitaṁ.",
  "tika-vin11t6:213_0": "1077.Uddharitvāti atthataseyyaṁ yathā upacikāhi na khajjati, tathā paṭisāmetvā, “gacchato”ti",
  "tika-vin11t6:213_1": "iminā sambandho. Aññena vuddhabhikkhuissarādinā. Palibuddheti senāsane paribuddhe nivārite.",
  "tika-vin11t6:214_0": "1078.Sāpekkhova ca gantvāti “ajjeva gantvā idaṁ paṭisāmessāmī”ti apekkhāsahitova",
  "tika-vin11t6:214_1": "gāmantarādiṁ gantvā. Yathāha “ajjeva āgantvā paṭijaggissāmī’ti evaṁ sāpekkho nadīpāraṁ",
  "tika-vin11t6:214_2": "vā gāmantaraṁ vā gantvā”ti. Tattha ṭhatvāti gataṭṭhāne ṭhatvā, tato bahi gacchāmīti",
  "tika-vin11t6:214_3": "citte uppanneti vuttaṁ hoti. Yathāha “yatthassa gamanacittaṁ uppannaṁ, tattheva ṭhito”ti.",
  "tika-vin11t6:214_4": "Taṁ pucchatīti sambandho. Taṁ seyyaṁ kañci pesetvā āpucchatīti vuttaṁ hoti. Yathāha",
  "tika-vin11t6:214_5": "“kañci pesetvā āpucchatī”ti. Ettha ca purimasikkhāpade mañcādīnaṁ paññattaṭṭhānato",
  "tika-vin11t6:214_6": "antovihāre vā hotu bahi vā, leḍḍupātātikkamena, idha upacārātikkamena pācittiyanti",
  "tika-vin11t6:214_7": "ayaṁ viseso veditabbo.",
  "tika-vin11t6:215": "Abbhokāsamhi mañcādiṁ, vihāre seyyamattakaṁ;",
  "tika-vin11t6:216": "Hitvā vajantassa doso, leḍḍupātūpacāratoti.",
  "tika-vin11t6:217": "Dutiyasenāsanakathāvaṇṇanā.",
  "tika-vin11t6:218_0": "1079.Yo bhikkhu saṅghikāvāse pubbupagataṁ bhikkhuṁ jānaṁ anupakhajja seyyaṁ kappeyya",
  "tika-vin11t6:218_1": "ce, assa bhikkhuno pācittiyaṁ siyāti yojanā. Pubbupagato nāma vassaggena pāpetvā",
  "tika-vin11t6:218_2": "dinnaṁ senāsanaṁ gahetvā vasanto. Jānanti “anuṭṭhāpanīyo aya”nti jānanto. Anuṭṭhāpanīyā",
  "tika-vin11t6:218_3": "nāma vuddhādayo. Yathāha padabhājane “jānāti nāma vuḍḍhoti, gilānoti, saṅghena dinnoti",
  "tika-vin11t6:218_4": "jānātī”ti. Anupakhajjāti anupavisitvā, tassa paṭhamaṁ paññattaṁ mañcādīnaṁ āsannataraṁ",
  "tika-vin11t6:218_5": "vakkhamānalakkhaṇaṁ upacāraṁ pavisitvāti attho. Seyyaṁ kappeyyāti dasavidhāsu seyyāsu",
  "tika-vin11t6:218_6": "aññataraṁ attharitvā sayanaṁ kareyya, nipajjeyyāti vuttaṁ hoti. Vakkhati ca “dasasvaññataraṁ",
  "tika-vin11t6:218_7": "seyya”ntiādi. “Nisajjaṁ vā”ti seso. Yathāha padabhājane “abhinisīdati vā abhinipajjati vā”ti.",
  "tika-vin11t6:219_0": "1080-2. Uddiṭṭhamatthaṁ niddisitukāmo paṭhamaṁ “anupakhajjaseyyaṁ kappeyyā”ti ettha",
  "tika-vin11t6:219_1": "vinicchayaṁ dassetumāha “pādadhovanapāsāṇā…pe… dukkaṭa”nti. Senāsanaṁ pavisantassa",
  "tika-vin11t6:219_2": "bhikkhuno pādadhovanapāsāṇā yāva taṁ mañcaṁ vā pīṭhaṁ vā nikkhamantassa pana mañcapīṭhato",
  "tika-vin11t6:219_3": "yāva passāvaṭṭhānaṁ, etthantare tu yaṁ ṭhānaṁ, idameva upacāroti vuccatīti yojanā.",
  "tika-vin11t6:219_4": "Tattha upacāreti yojanā. Bādhetukāmassāti “yassa sambādho bhavissati, so pakkamissatī”ti",
  "tika-vin11t6:219_5": "evaṁ uppannacittassa. Sayanti etthāti viggaho.",
  "tika-vin11t6:220_0": "1983. “Pācittiyassā”ti uddesato vuttaṁ niddisitumāha “nisīdantassā”tiādi. Tatthāti",
  "tika-vin11t6:220_1": "tathā anupakhajja atthatāya seyyāya. “Pācittiyadvaya”nti idaṁ “dvepi karontassā”ti",
  "tika-vin11t6:220_2": "imaṁ pacchimavikappaṁ sandhāya vuttaṁ. Purimavikappadvaye pana “nisīdantassa vā pācittiyaṁ,",
  "tika-vin11t6:220_3": "nipajjantassa vā pācittiya”nti vattabbaṁ. Imasmiṁ vikappattaye paccekaṁ “tikapācittiyaṁ",
  "tika-vin11t6:220_4": "tikadukkaṭa”nti ubhayassāpi vattabbatā aṭṭhakathāyaṁ vuttā. Kathaṁ? Saṅghike saṅghikasaññī,",
  "tika-vin11t6:220_5": "vematiko, puggalikasaññī nisajjaṁ kappeti, pācittiyanti nisajjāya tikapācittiyaṁ,",
  "tika-vin11t6:220_6": "evaṁ seyyāya tikapācittiyaṁ, ubhayattha tikapācittiyadvayanti evaṁ vikappadvaye dvādasa",
  "tika-vin11t6:220_7": "pācittiyāni. Puggalike saṅghikasaññī, vematiko, puggalikasaññī aññassa puggalike",
  "tika-vin11t6:220_8": "nisajjaṁ kappeti, dukkaṭanti nisajjāya tikadukkaṭaṁ, evaṁ seyyāya tikadukkaṭaṁ, ubhayattha",
  "tika-vin11t6:220_9": "tikadukkaṭadvayanti dvādasa dukkaṭāni ca veditabbāni.",
  "tika-vin11t6:221_0": "1084.Karontassāti ettha “nisīdanādi”nti pakaraṇato labbhati. Tikapācittiyaṁ vuttanti",
  "tika-vin11t6:221_1": "“saṅghike saṅghikasaññī, vematiko, puggalikasaññī”ti vikappattaye tikapācittiyaṁ",
  "tika-vin11t6:221_2": "pāḷiyaṁ vuttaṁ. Evaṁ puggalikepi tikadukkaṭaṁ vuttaṁ. Tenāha “puggale tikadukkaṭa”nti.",
  "tika-vin11t6:221_3": "Iminā yathāvuttapācittiyadukkaṭāni sāmaññena tike pakkhipitvā evaṁ vuttānīti veditabbaṁ.",
  "tika-vin11t6:222_0": "1085-6.“Vuttūpacāra”ntiādigāthādvaye vihārassa vuttūpacāraṁ muñcitvā upacāre vā abbhokāsepi",
  "tika-vin11t6:222_1": "vā santharatopi vā santharāpayatopi vā tattha nisīdato vā dukkaṭaṁ vuttaṁ. Tattha",
  "tika-vin11t6:222_2": "sabbattheva tassa nivāso vāritoti yojanā. Tattha vihārassāti yathāvuttasenāsanassa.",
  "tika-vin11t6:222_3": "Upacāreti avidūre. Abbhokāseti tassa senāsanassa naccāsanne aṅgaṇappadese.",
  "tika-vin11t6:223_0": "Nisīdato vāti vāggahaṇena nipajjato vā dvepi karontassa vāti saṅgaṇhāti. Yathāha",
  "tika-vin11t6:223_1": "pāḷiyaṁ “abhinisīdati vā abhinipajjati vā, āpatti dukkaṭassā”ti. Tatthāti tasmiṁ",
  "tika-vin11t6:223_2": "pubbūpagatassa patte senāsane. Sabbatthevāti yathāvuttūpacārato anto ca bahi ca antamaso",
  "tika-vin11t6:223_3": "ajjhokāsepīti sabbattheva. Tassāti anattamanassa anupakhajja seyyaṁ kappayato tassa",
  "tika-vin11t6:223_4": "visabhāgapuggalassa. Nivāso vārito paraviheṭhakena sahavāsassa mahānatthakarattāti",
  "tika-vin11t6:223_5": "adhippāyo. Yathāha aṭṭhakathāyaṁ “evarūpena hi visabhāgapuggalena ekavihāre vā ekaṅgaṇe",
  "tika-vin11t6:223_6": "vā vasantena attho natthi, tasmā sabbatthevassa nivāso vārito”ti.",
  "tika-vin11t6:224_0": "1087. “Sītādiupapīḷitassā”ti padacchedo, sītādīhi upapīḷitassa bādhitassāti attho.",
  "tika-vin11t6:224_1": "Ādi-saddena “uṇhena vā”tiādikaṁ saṅgaṇhāti. Yathāha “sītena vā uṇhena vā pīḷito pavisatī”ti.",
  "tika-vin11t6:224_2": "Ettha āpadā nāma bahi sayantassa jīvitabrahmacariyantarāyāpajjanaṁ.",
  "tika-vin11t6:225": "1088.Idaṁ sikkhāpadaṁ dukkhavedanaṁ hotīti yojanā.",
  "tika-vin11t6:226": "Anupakhajjakathāvaṇṇanā.",
  "tika-vin11t6:227": "1089.Nikkaḍḍheyyāti nīhareyya. Nikkaḍḍhāpeyya vāti nīharāpeyya vā.",
  "tika-vin11t6:228": "1990. Bahū bhūmiyo vālikātalasaṅkhātā yassa so bahubhūmo, pāsādo. Samāsantavidhivasena “bahubhūmo”ti vuccati.",
  "tika-vin11t6:229": "1091.Ṭhapetvā ṭhapetvāti tasmiṁ tasmiṁ ṭhāne gatinivattiṁ katvā katvā.",
  "tika-vin11t6:230_0": "1092.Ayaṁ nayoti “nikkhamā’ti ekavacanena gacchante anekepi dvārakoṭṭhake atikkante",
  "tika-vin11t6:230_1": "āṇāpakassa ekāva āpatti hoti, ṭhitaṭṭhānato ṭhatvā ṭhatvā nīharantassa dvārakoṭṭhagaṇanāya",
  "tika-vin11t6:230_2": "hotī”ti ayaṁ nayo. Āṇattiyā khaṇeyevāti “imaṁ nikkaḍḍhāhī”ti āṇattikkhaṇeyeva.",
  "tika-vin11t6:231_0": "1093.Ekāvāti ettha “pācitti hotī”ti vattabbo. Bahukāni ceti ettha “dvārānī”ti vattabbaṁ,",
  "tika-vin11t6:231_1": "atikkāmetīti sambandho. “Ettake dvārakoṭṭhake atikkamāpetvā nikkaḍḍhāhī”ti ca “yāva",
  "tika-vin11t6:231_2": "pariyantadvārakoṭṭhakā nikkaḍḍhāhī”ti ca “bahū dvārakoṭṭhake atikkāmetvā nikkaḍḍhāhī”ti",
  "tika-vin11t6:231_3": "ca āṇattattā bahū dvārakoṭṭhake atikkāmetvā sace nikkaḍḍhatīti attho. Yathāha aṭṭhakathāyaṁ",
  "tika-vin11t6:231_4": "“sace pana ettakāni dvārāni nikkaḍḍhāhī’ti vā ‘yāva mahādvāraṁ, tāva nikkaḍḍhāhī’ti",
  "tika-vin11t6:231_5": "vā evaṁ niyametvā āṇatto hoti, dvāragaṇanāya pācittiyānī”ti. Bahūni pācittiyāni hontīti yojanā.",
  "tika-vin11t6:232_0": "1094.Upaṭṭhānasālādīti ettha nissakkatthe paccattavacanato upaṭṭhānasālāditoti attho",
  "tika-vin11t6:232_1": "gahetabbo. “Upacārato”ti iminā samānādhikaraṇattā vihārassa upaṭṭhānasālādito upacāratoti",
  "tika-vin11t6:232_2": "vuttaṁ hoti. Yathāha gaṇṭhipade “upacāro nāma upaṭṭhānasālādimattamevā”ti. Kāyenapi",
  "tika-vin11t6:232_3": "vācāyapi tathā nikkaḍḍhane ca dukkaṭanti vakkhamānena saha yojanā. Tassāti upasampannassa.",
  "tika-vin11t6:232_4": "Ādi-saddena maṇḍapādayo gahitā. Yathāha “vihārassa upacārā vā upaṭṭhānasālāya vā",
  "tika-vin11t6:232_5": "maṇḍapā vā rukkhamūlā vā ajjhokāsā vā nikkaḍḍhati vā nikkaḍḍhāpeti vā, āpatti dukkaṭassā”ti.",
  "tika-vin11t6:232_6": "“Vācāyā”ti iminā “nikkhamā”ti ca “imaṁ nikkaḍḍhāhī”ti āṇāpanañca gahitaṁ. “Tathā”ti",
  "tika-vin11t6:232_7": "iminā ekena payogena ekāpatti, nānāpayogesu payogagaṇanāya, dvāragaṇanāya vā hotīti",
  "tika-vin11t6:232_8": "vuttameva pakāraṁ upasaṁharati.",
  "tika-vin11t6:233_0": "1095. “Tathā”ti idaṁ “itaraṁ nikkaḍḍhantassa dukkaṭa”nti imināpi yojetabbaṁ. Yathā",
  "tika-vin11t6:233_1": "vihārūpacārato upaṭṭhānasālādito upasampannaṁ nikkaḍḍhantassa, nikkaḍḍhāpentassa",
  "tika-vin11t6:233_2": "ca dukkaṭaṁ hoti, tathā anupasampannassa vihārato ca vihārūpacārato ca nikkaḍḍhanādiṁ",
  "tika-vin11t6:233_3": "karontassa bhikkhuno dukkaṭaṁ hotīti attho. Tathā vihārassūpacārā vā vihārā vā sabbesampi",
  "tika-vin11t6:233_4": "parikkhāraṁ nikkaḍḍhantassa dukkaṭanti yojanā. Sabbesanti upasampannānupasampannānaṁ.",
  "tika-vin11t6:233_5": "Parikkhāranti antamaso rajanachallipi saṅgayhati. Yathāha aṭṭhakathāyaṁ “antamaso rajanachallimpī”ti.",
  "tika-vin11t6:234_0": "1096.“Asambaddhesū”ti iminā byatirekato asithilabaddhesu parikkhāresu ekissāyeva",
  "tika-vin11t6:234_1": "āpattiyā sambhavaṁ dasseti. Yathāha aṭṭhakathāyaṁ “gāḷhaṁ bandhitvā ṭhapitesu pana",
  "tika-vin11t6:234_2": "ekāva āpattī’ti mahāpaccariyaṁ vutta”nti. Sithilabandhanaṁ pana sammā bandhanaṁ na",
  "tika-vin11t6:234_3": "hotīti asambaddhavacanena gahitanti daṭṭhabbaṁ. Assa bhikkhussa vatthūnaṁ gaṇanāya",
  "tika-vin11t6:234_4": "dukkaṭaṁ paridīpayeti yojanā, parikkhāraṁ nīharantassa, nīharāpentassa ca assa bhikkhunoti vuttaṁ hoti.",
  "tika-vin11t6:235_0": "1097-8.Antevāsinti ca saddhivihārikanti ca ettha “asammāvattanta”nti seso. Yathāha",
  "tika-vin11t6:235_1": "anāpattivāre “antevāsikaṁ vā saddhivihārikaṁ vā na sammā vattantaṁ nikkaḍḍhatī”tiādi.",
  "tika-vin11t6:235_2": "Nikkaḍḍhantassāti ettha “nikkaḍḍhāpentassā”ti seso. Asammāvattantaṁ antevāsiṁ vā",
  "tika-vin11t6:235_3": "alajjiṁ vā tathā asammāvattantaṁ saddhivihārikaṁ vā ummattakaṁ vā tesaṁ antevāsiādīnaṁ",
  "tika-vin11t6:235_4": "parikkhāraṁ vā attano vasanaṭṭhānā vā tathā vissāsikassa vasanaṭṭhānā vā nikkaḍḍhantassa,",
  "tika-vin11t6:235_5": "nikkaḍḍhāpentassa vā upasampannaṁ vā anupasampannaṁ vā saṅghikavihārā nikkaḍḍhantassa",
  "tika-vin11t6:235_6": "sayaṁ ummattakassa vā anāpatti pakāsitāti yojanā.",
  "tika-vin11t6:236_0": "Aṭṭhakathāyaṁ “alajjīādayo pana attano vasanaṭṭhānatoyeva nikkaḍḍhitabbā”ti vuttaṁ,",
  "tika-vin11t6:236_1": "pāḷiyañca “attano puggalike anāpattī”ti vuttaṁ, “attano vissāsikassa vasanaṭṭhānā”ti",
  "tika-vin11t6:236_2": "idaṁ kasmā vuttanti ce? Imasseva pāṭhassa anulomato vuttaṁ. Antevāsikantiādīsu paṭhamaṁ",
  "tika-vin11t6:236_3": "asammāvattanādibhāvena “nikkaḍḍhissāmī”ti cintetvā nikkaḍḍhantassa cittalahuparivattitāya",
  "tika-vin11t6:236_4": "kope uppannepi anāpatti.",
  "tika-vin11t6:237_0": "1099.“Tathā”ti iminā “nikkaḍḍhantassā”ti ca tattheva sesaṁ “nikkaḍḍhāpentassā”ti",
  "tika-vin11t6:237_1": "ca “tassa parikkhāraṁ vā”ti ca yathāvuttaṁ upasaṁharati. “Saṅghārāmāpi sabbasmā”ti",
  "tika-vin11t6:237_2": "idaṁ kalahakārakeneva yojetabbaṁ. Yathāha aṭṭhakathāyaṁ “bhaṇḍanakārakakalahakārakameva",
  "tika-vin11t6:237_3": "sakalasaṅghārāmato nikkaḍḍhituṁ labhati. So hi pakkhaṁ labhitvā saṅghampi bhindeyyā”ti.",
  "tika-vin11t6:237_4": "Idaṁ tūti ettha visesatthajotakena tu-saddena vuttavisesanaṁ vinā avasesavinicchayo",
  "tika-vin11t6:237_5": "anantarasadisoyevāti dīpeti. Tisamuṭṭhānaṁ kāyacittavācācittakāyavācācittato samuṭṭhānatoti.",
  "tika-vin11t6:238": "Nikkaḍḍhanakathāvaṇṇanā.",
  "tika-vin11t6:239_0": "1100-1.Majjhimāsīsaghaṭṭāyāti sīsaṁ na ghaṭṭetīti asīsaghaṭṭā, majjhimassa asīsaghaṭṭā",
  "tika-vin11t6:239_1": "majjhimāsīsaghaṭṭā, tāya, pamāṇamajjhimassa purisassa sīsāghaṭṭanappamāṇubbedhaheṭṭhimatalāyāti",
  "tika-vin11t6:239_2": "attho. Vehāsakuṭiyāti padarādīhi upari acchannatalāya dvibhūmikādibhedāya kuṭiyā.",
  "tika-vin11t6:239_3": "Uparīti matthake, akatapadarādiattharaṇāya tulāmattayuttāya uparimataleti vuttaṁ",
  "tika-vin11t6:239_4": "hoti. Yathāha aṭṭhakathāyaṁ “yāhi kāhici upari acchannatalā dvibhūmikakuṭi vā tibhūmikādikuṭi",
  "tika-vin11t6:239_5": "vā ‘vehāsakuṭī’ti vuccati, idha pana asīsaghaṭṭā adhippetā”ti. Āhaccapādakemañceti",
  "tika-vin11t6:239_6": "“āhaccapādako nāma mañco aṅge vijjhitvā ṭhito hotī”ti pāḷiyaṁ dassite aṭanisīsāni",
  "tika-vin11t6:239_7": "vijjhitvā pādasikhaṁ āvuṇitvā uparisikhāya anākoṭitaāṇimhi ṭhitamañceti attho. Āhaccapādake",
  "tika-vin11t6:239_8": "pīṭheti sambandho. Yathāha pāḷiyaṁ “āhaccapādakaṁ nāma pīṭhaṁ aṅge vijjhitvā ṭhitaṁ",
  "tika-vin11t6:239_9": "hotī”ti. Soyevattho.",
  "tika-vin11t6:240": "Tasmiṁ āhaccapādake mañce vā pīṭhe vā nisīdantassa vā nipajjantassa vā tassa bhikkhuno payogagaṇanāya pācittiyo siyunti yojanā.",
  "tika-vin11t6:241_0": "1102-3. Saṅghike saṅghikasaññivematikapuggalikasaññīnaṁ vasena tikapācittiyaṁ. Puggaleti",
  "tika-vin11t6:241_1": "puggalike vihāre. Vehāsakuṭiyā…pe… gaṇanāyeva tassa tikadukkaṭanti yojanā. Puggalike",
  "tika-vin11t6:241_2": "saṅghikasaññivematikaaññapuggalikasaññīnaṁ vasena tikadukkaṭaṁ.",
  "tika-vin11t6:242_0": "Heṭṭhā aparibhoge vāti dārusambhārādīnaṁ vasena heṭṭhimatale avalañje vā. Sīsaghaṭṭāya",
  "tika-vin11t6:242_1": "vāti sīsaghaṭṭanappamāṇatalāya kuṭiyā vā. Avehāsavihāre vāti avehāsakuṭiyā bhūmiyaṁ",
  "tika-vin11t6:242_2": "katapaṇṇasālādīsu. Etthāpi “vissāsikavihāre”ti idaṁ “attano puggalike anāpattī”ti",
  "tika-vin11t6:242_3": "imassa anulomanato vuttaṁ.",
  "tika-vin11t6:243_0": "1104.Yattha paṭāṇi vā dinnāti yasmiṁ mañce pādasīsānaṁ upari aṭanimatthakato tiriyaṁ",
  "tika-vin11t6:243_1": "āṇi pavesitā hoti, tattha abhinisīdato, abhinipajjato vā na dosoti yojanā. Tatthāti",
  "tika-vin11t6:243_2": "pubbe vuttaapavesitapaṭāṇimhi mañce vā pīṭhe vā. “Ṭhatvā”ti iminā nipajjanaṁ nivatteti.",
  "tika-vin11t6:243_3": "Lagetīti uparibaddhaaṅkusasikkādīsu yaṁ kiñci parikkhāraṁ lageti. Idaṁ sikkhāpadaṁ",
  "tika-vin11t6:243_4": "samuṭṭhānato eḷakalomena sikkhāpadena samaṁ matanti yojanā.",
  "tika-vin11t6:244": "Vehāsakuṭikathāvaṇṇanā.",
  "tika-vin11t6:245_0": "1105.Yāva dvārassa kosamhāti ettha “mahallakassa vihārassā”ti seso, “mahallako nāma",
  "tika-vin11t6:245_1": "vihāro sassāmiko vuccatī”ti pāḷiyaṁ vuttattā kārāpetānaṁ dāyakānaṁ sambhavato mahallakassa",
  "tika-vin11t6:245_2": "“vihāro nāma ullitto vā hoti avalitto vā ullittāvalitto vā”ti dassitabhedassa vihārassa",
  "tika-vin11t6:245_3": "dvārakosasaṅkhātapiṭṭhasaṅghāṭassa “samantā hatthapāsā”ti pāḷiyaṁ vuttadvārakavāṭaputhulappamāṇadvārabāhasamīpaṁ",
  "tika-vin11t6:245_4": "avadhiṁ katvāti attho. Yathāha aṭṭhakathāyaṁ “dvārakoso nāma piṭṭhasaṅghāṭassa samantā",
  "tika-vin11t6:245_5": "kavāṭavitthārappamāṇo okāso”ti.",
  "tika-vin11t6:246_0": "Aggaḷaṭṭhapanāyāti ettha aggaḷasahacariyena taṁsahitadvārakavāṭena yuttadvārabāhānameva",
  "tika-vin11t6:246_1": "vuttattā dvārabāhānaṁ niccalatthāyāti attho. Yathāha aṭṭhakathāyaṁ “sakavāṭassa dvārabandhassa",
  "tika-vin11t6:246_2": "niccalabhāvatthāyāti attho”ti. Limpitabbanti ettha “punappuna”nti seso. Yathāha aṭṭhakathāyaṁ",
  "tika-vin11t6:246_3": "“punappunaṁ limpitabbo vā lepāpetabbo vā”ti. Tiṇamattikānaṁ upari punappunaṁ mattikālepo kātabboti attho.",
  "tika-vin11t6:247_0": "1106-7. Yo ñeyyo, ayaṁ nayoti sambandho, “punappunaṁ limpitabbaṁ vā lepāpetabbameva",
  "tika-vin11t6:247_1": "vā”ti yo vutto, ayaṁ nayo veditabboti attho. Ālokaṁ sandheti pidhetīti ālokasandhi,",
  "tika-vin11t6:247_2": "vātapānakavāṭānametaṁ adhivacanaṁ. Yathāha “ālokasandhīti vātapānakavāṭakā vuccantī”ti.",
  "tika-vin11t6:247_3": "Ettha kavāṭassa sāmantā kavāṭadvāraphalakavitthārappamāṇaṁ lepaṭṭhānaṁ. Yathāha “sabbadisāsu",
  "tika-vin11t6:247_4": "kavāṭavitthārappamāṇo okāso”ti.",
  "tika-vin11t6:248_0": "Etthāyamadhippāyo – vātapānakavāṭassa sāmantā dvāraphalakavitthārappamāṇe ṭhāne tiṇṇaṁ",
  "tika-vin11t6:248_1": "mattikānaṁ uparipi yattakaṁ bahalaṁ icchati, tattake ṭhāne ālokasandhi parikammatthāya",
  "tika-vin11t6:248_2": "limpitabbo vā lepāpetabbo vāti. “Punappunaṁ chādāpesi punappunaṁ lepāpesī”ti imasmiṁ",
  "tika-vin11t6:248_3": "vatthusmiṁ uppannadosena sikkhāpadassa paññattattā lepaṁ anujānantena ca dvārabandhanassa",
  "tika-vin11t6:248_4": "sāmantā aḍḍhateyyahatthappamāṇeyeva padese punappunaṁ lepassa anuññātattā tato aññattha",
  "tika-vin11t6:248_5": "punappunaṁ limpentassa vā limpāpentassa vā bhittiyaṁ mattikāhi kattabbakiccaṁ niṭṭhāpetvā",
  "tika-vin11t6:248_6": "puna catutthalepe dinne pācittiyena bhavitabbanti vadanti. Gaṇṭhipadesu pana tīsupi",
  "tika-vin11t6:248_7": "punappunaṁ lepadānassa vuttappamāṇato aññattha paṭikkhittamattaṁ ṭhapetvā pācittiyassa",
  "tika-vin11t6:248_8": "avuttattā dukkaṭaṁ anurūpanti vuttaṁ.",
  "tika-vin11t6:249_0": "Chadanassāti padabhājane vuttānaṁ iṭṭhakāsilāsudhātiṇapaṇṇacchadanānaṁ aññatarassa.",
  "tika-vin11t6:249_1": "Dvattipariyāyanti ettha aṭṭhakathāyaṁ “pariyāyenāti parikkhepena, evaṁ chadanaṁ pana",
  "tika-vin11t6:249_2": "tiṇapaṇṇehi labbhatī”ti vuttattā pariyāyanti tiṇehi vā paṇṇehi vā parikkhipitvā chadanameva",
  "tika-vin11t6:249_3": "gahetabbaṁ. Iṭṭhakāya vā silāya vā sudhāya vā chadane labbhamānaṁ maggena chadanaṁ",
  "tika-vin11t6:249_4": "pana upalakkhaṇavasena labbhati. Dvattipariyāyena chadanañca “sabbampi cetaṁ chadanaṁ",
  "tika-vin11t6:249_5": "chadanūpari veditabba”nti aṭṭhakathāvacanato uparūpari chadanavasena veditabbaṁ.",
  "tika-vin11t6:249_6": "Haritaṁ nāma pubbaṇṇādi. Yathāha aṭṭhakathāyaṁ “haritanti cettha sattadhaññabhedaṁ",
  "tika-vin11t6:249_7": "pubbaṇṇaṁ, muggamāsatilakulatthaalābukumbhaṇḍādibhedañca aparaṇṇaṁ adhippeta”nti.",
  "tika-vin11t6:249_8": "Imesu aññatarassābhāvena aharitaṁ nāma.",
  "tika-vin11t6:250_0": "Adhiṭṭheyyanti vidhātabbaṁ. Tato uddhanti tīhi pariyāyehi vā tīhi maggehi vā uddhaṁ.",
  "tika-vin11t6:250_1": "Yathāha aṭṭhakathāyaṁ “tiṇṇaṁ maggānaṁ vā pariyāyānaṁ vā uparī”ti. Pācittiyaṁ hotīti",
  "tika-vin11t6:250_2": "vakkhamānadūratāya yutte aharitaṭṭhāne ṭhatvā saṁvidahitvā tikkhattuṁ chādāpetvā",
  "tika-vin11t6:250_3": "tatiyavāre “evaṁ karohī”ti āṇāpetvā pakkamitabbaṁ. Apakkamantena tuṇhībhūtena ṭhātabbaṁ,",
  "tika-vin11t6:250_4": "tato uttari catutthavāre chadanatthaṁ vidahantassa iṭṭhakādigaṇanāya, tiṇesu tiṇagaṇanāya,",
  "tika-vin11t6:250_5": "paṇṇesu paṇṇagaṇanāya pācittiyanti vuttaṁ hoti. Yathāha pāḷiyaṁ “maggena chādentassa",
  "tika-vin11t6:250_6": "dve magge adhiṭṭhahitvā tatiyāya maggaṁ āṇāpetvā pakkamitabba”ntiādi. Tatiyāya magganti",
  "tika-vin11t6:250_7": "ettha tatiyāyāti upayogatthe sampadānavacanaṁ, tatiyaṁ magganti attho. Tatthāti harite,",
  "tika-vin11t6:250_8": "“sace harite ṭhito adhiṭṭhāti, āpatti dukkaṭassā”ti vacanato adhiṭṭhānāya tiṭṭhatoti",
  "tika-vin11t6:250_9": "labbhati. Bījaropanato paṭṭhāya yāva sassaṁ tiṭṭhati, tāva haritaṁ nāma. Yathāha",
  "tika-vin11t6:250_10": "aṭṭhakathāyaṁ “yasmimpi khette vuttaṁ bījaṁ na tāva sampajjati, vasse pana patite",
  "tika-vin11t6:250_11": "sampajjissatī”tiādi.",
  "tika-vin11t6:251_0": "1108-9. Aharitaṭṭhānepi tiṭṭhato paricchedaṁ dassetumāha “piṭṭhivaṁse”tiādi. “Piṭṭhivaṁse”ti",
  "tika-vin11t6:251_1": "idaṁ vaṁsayuttasenāsanavasena vuttaṁ. Kaṇṇikaṁ gāhāpetvā katasenāsanassāpi upalakkhaṇaṁ",
  "tika-vin11t6:251_2": "hoti. Piṭṭhivaṁseti ca “gaṅgāyaṁ ghoso”tiādīsu viya sāmīpikādhāre bhummaṁ. Kutoyaṁ",
  "tika-vin11t6:251_3": "viseso labbhatīti? Aṭṭhakathāyaṁ “piṭṭhivaṁsassa vā kūṭāgārakaṇṇikāya vā upari, thupikāya",
  "tika-vin11t6:251_4": "vā passe nisinno hotī”ti vuttavidhānato labbhati. “Nisinno”ti aṭṭhakathāvacanato",
  "tika-vin11t6:251_5": "ṭhitoti ettha gatinivattisāmaññena nisinno ca vuttoti gahetabbo. Yasmiṁ ṭhāneti ettha",
  "tika-vin11t6:251_6": "“aharite”ti pakaraṇato labbhati. “Ṭhātu”nti idaṁ adhiṭṭhānakaraṇatthāya ṭhānaṁ gahetvā",
  "tika-vin11t6:251_7": "vuttanti “tassa anto aharitepi ṭhatvā adhiṭṭhātuṁ na labbhatī”ti aṭṭhakathāvacanato viññāyati.",
  "tika-vin11t6:252_0": "Patanokāsatoti ettha paṭhamatthe to-paccayo. Tañhi ṭhānaṁ vihārassa patanokāsoti",
  "tika-vin11t6:252_1": "yojanā. Hīti hetuatthe vattamānato yasmā aharite patantassa vihārassetaṁ ṭhānaṁ patanokāso,",
  "tika-vin11t6:252_2": "tasmā tattha ṭhātuṁ na vaṭṭatīti gahetabbaṁ.",
  "tika-vin11t6:253_0": "1111. Imasmiṁ sikkhāpade ādo tāva vihārapadassa padabhājane “vihāro nāma ullitto",
  "tika-vin11t6:253_1": "vā”tiādivuttattā tabbipariyāyato tiṇeheva katachadanabhittikā kuṭi tiṇakuṭikāti viññāyatīti",
  "tika-vin11t6:253_2": "tiṇachadanā kuṭikā tiṇakuṭikā.",
  "tika-vin11t6:254": "Dvattipariyāyakathāvaṇṇanā.",
  "tika-vin11t6:255": "1112.Jānanti toyassa sappāṇakabhāvaṁ jānanto. Siñceyya siñcāpeyyāti ettha “tena udakenā”ti vattabbaṁ. Yathāha aṭṭhakathāyaṁ “tena udakena sayaṁ vā siñceyyā”tiādi.",
  "tika-vin11t6:256": "1113. Yo pana dhāraṁ acchinditvā sace mattikaṁ siñceyya, evaṁ siñcato tassāti yojanā.",
  "tika-vin11t6:257_0": "1114-5.Sandamānakanti toyavāhiniṁ. Mātikaṁ āḷiṁ. Sammukhaṁ karontassāti udakaṁ nhāyitumicchitaṁ",
  "tika-vin11t6:257_1": "yadi, sayaṁ abhimukhaṁ karontassa. Tattha tattha bandhato assa bhikkhussa payogagaṇanāya",
  "tika-vin11t6:257_2": "āpatti siyāti yojanā. Payogagaṇanāti payogagaṇanāya, udakaṁ bandhitvā bandhitvā yathicchitadisābhimukhakaraṇapayogānaṁ gaṇanāyāti attho.",
  "tika-vin11t6:258_0": "1116-7. Yaṁ jalaṁ tiṇādimhi pakkhitte sace khayaṁ vā āvilattaṁ vā gacchati, tādise",
  "tika-vin11t6:258_1": "udake mattikaṁ, tiṇameva vā sace sakaṭapuṇṇampi ekato pakkhipeyya, evaṁ pakkhipantassa",
  "tika-vin11t6:258_2": "ekā pācitti. Ekekaṁ mattikaṁ, tiṇameva vā. Vā-saddena kaṭṭhagomayādiṁ vā pakkhipantassa",
  "tika-vin11t6:258_3": "payogagaṇanāya pācittiyanti yojanā. Āvilattanti pāṇakā yathā nassanti, tathā āluḷitabhāvaṁ.",
  "tika-vin11t6:258_4": "Iminā evaṁ avinassamānapāṇake mahāudake tiṇādiṁ pakkhipantassa anāpattibhāvaṁ dīpeti.",
  "tika-vin11t6:258_5": "Yathāha aṭṭhakathāyaṁ “idaṁ pana mahāudakaṁ…pe… sandhāya vutta”nti.",
  "tika-vin11t6:259": "1118.Dukkaṭaṁ hotīti āṇāpanapaccayā dukkaṭaṁ hoti. Ekā pācitti.",
  "tika-vin11t6:260": "1119.Sabbatthāti sappāṇake ca appāṇake ca. Vimatissāti sahacariyena vimatisahitamāha.",
  "tika-vin11t6:261_0": "1120.“Sabbatthāpāṇasaññissā”tiādīsu adhikārato labbhamānaṁ “siñcanādīsu yaṁ kiñci",
  "tika-vin11t6:261_1": "karontassā”ti idaṁ paccekaṁ sambandhanīyaṁ. Sabbatthāti sappāṇake, appāṇake ca. Apāṇasaññissāti",
  "tika-vin11t6:261_2": "evaṁ katena payogena nassamānā pāṇakā na santītisaññissa. Asañciccāti yathā pāṇakā",
  "tika-vin11t6:261_3": "na nassanti, evaṁ ghaṭādīhi gahitaṁ sappāṇakaudakaṁ udakeyeva osiñcantassa vā osiñcāpentassa",
  "tika-vin11t6:261_4": "vā vaṭṭitvā tasmiṁ udake tiṇādimhi patite asañcicca kataṁ nāma hoti. Asatissāti asatiyā",
  "tika-vin11t6:261_5": "karontassa. Ajānatoti pāṇakānaṁ atthibhāvaṁ ajānitvā karontassa.",
  "tika-vin11t6:262_0": "1121-2. Vadhakacitte sati sattame sappāṇakavagge paṭhamasikkhāpadassa visayabhāvato",
  "tika-vin11t6:262_1": "tato visesetumāha “vinā vadhakacittenā”ti. Imasmiṁ sikkhāpade pāḷiyaṁ “sappāṇakaṁ",
  "tika-vin11t6:262_2": "udaka”nti iminā aṭṭhakathāgataṁ paṭhamaṅgañca “jāna”nti iminā dutiyaṅgañca “siñceyya",
  "tika-vin11t6:262_3": "vā siñcāpeyya vā”ti iminā catutthaṅgañca vuttaṁ, na vuttaṁ tatiyaṅgaṁ. Tañca kho",
  "tika-vin11t6:262_4": "vadhakacittassa sattamavagge paṭhamasikkhāpadena pācittiyavacanato ettha tadabhāvalakkhaṇaṁ",
  "tika-vin11t6:262_5": "tatiyaṅgaṁ vuttameva hotītiadhippāyena aṭṭhakathāyaṁ vuttanti āha “vinā vadhakacittenā”ti.",
  "tika-vin11t6:262_6": "Tenevāha “cattārevassa aṅgāni, niddiṭṭhāni mahesinā”ti. Assāti imassa sikkhāpadassa.",
  "tika-vin11t6:263_0": "1123. Sappāṇakasaññissa “paribhogena pāṇakā marissantī”ti pubbabhāge jānantassāpi",
  "tika-vin11t6:263_1": "siñcanasiñcāpanaṁ “padīpe nipatitvā paṭaṅgādipāṇakā marissantī”ti jānantassa padīpujjalanaṁ",
  "tika-vin11t6:263_2": "viya vināpi vadhakacetanāya hotīti āha “paṇṇattivajjaṁ ticitta”nti. Ettha kismiñci",
  "tika-vin11t6:263_3": "kupitassa vā kīḷāpasutassa vā siñcato akusalacittaṁ, mālāgacchādiṁ siñcato kusalacittaṁ,",
  "tika-vin11t6:263_4": "paṇṇattiṁ ajānato khīṇāsavassa abyākatacittanti ticittaṁ veditabbaṁ. Tassāti sattamavagge",
  "tika-vin11t6:263_5": "paṭhamasikkhāpadassa. Assa cāti imassa siñcanasikkhāpadassa ca. Idaṁ visesananti",
  "tika-vin11t6:263_6": "idaṁ nānākaraṇaṁ. Ettha imasmiṁ pakaraṇe niddiṭṭhaṁ pakāsitanti attho. Taṁ lokavajjaṁ,",
  "tika-vin11t6:263_7": "idaṁ paṇṇattivajjaṁ. Taṁ akusalacittaṁ, idaṁ ticittaṁ. Taṁ dukkhavedanaṁ, idaṁ tivedananti vuttaṁ hoti.",
  "tika-vin11t6:264_0": "Sattamavagge dutiyassa imassa ca ko visesoti ce? Imassa sikkhāpadassa “siñceyya vā",
  "tika-vin11t6:264_1": "siñcāpeyya vā”ti bāhiraparibhogavasena paṭhamaṁ paññattattā “sappāṇakaṁ udakaṁ paribhuñjeyyā”ti",
  "tika-vin11t6:264_2": "sikkhāpadaṁ attano nahānapānādiparibhogavasena paññattanti veditabbaṁ. Tasmiṁ vā",
  "tika-vin11t6:264_3": "paṭhamaṁ paññattepi attano paribhogavaseneva paññattattā puna idaṁ sikkhāpadaṁ bāhiraparibhogavasena",
  "tika-vin11t6:264_4": "paññattanti gahetabbaṁ.",
  "tika-vin11t6:265": "Sappāṇakakathāvaṇṇanā.",
  "tika-vin11t6:266": "Senāsanavaggo dutiyo.",
  "tika-vin11t6:267_0": "1124-6.Aṭṭhaṅgayuttassāti ettha “sīlavā”tiādi ekamaṅgaṁ, “bahussuto”tiādi dutiyaṁ,",
  "tika-vin11t6:267_1": "“ubhayāni kho panassā”tiādi tatiyaṁ, “kalyāṇavāco hotī”tiādi catutthaṁ, “yebhuyyena",
  "tika-vin11t6:267_2": "bhikkhunīnaṁ piyo hoti manāpo”ti pañcamaṁ, “paṭibalo hoti bhikkhuniyo ovaditu”nti",
  "tika-vin11t6:267_3": "chaṭṭhaṁ, “na kho panetaṁ bhagavantaṁ uddissā”tiādi sattamaṁ, “vīsativasso vā hoti",
  "tika-vin11t6:267_4": "atirekavīsativasso vā”ti aṭṭhamanti etāni pāṭhāgatāni aṭṭha aṅgāni nāma. Bhikkhunīnaṁ",
  "tika-vin11t6:267_5": "ovādo, tadatthāya sammutīti viggaho. Idhāti imasmiṁ sikkhāpade. Ñatti catutthī yassa",
  "tika-vin11t6:267_6": "kammassāti viggaho. “Kammenā”ti seso.",
  "tika-vin11t6:268": "Aṭṭhaṅgayuttassa bhikkhussa mahesinā ñatticatutthena kammena yā bhikkhunovādakasammuti idha anuññātā, tāya asammato yo bhikkhūti yojanā.",
  "tika-vin11t6:269_0": "Garudhammehi aṭṭhahīti “vassasatūpasampannāya bhikkhuniyā tadahupasampannassa bhikkhuno",
  "tika-vin11t6:269_1": "abhivādanaṁ paccupaṭṭhānaṁ añjalikammaṁ sāmīcikammaṁ kātabba”ntiādīhi pāḷiyaṁ āgatehi",
  "tika-vin11t6:269_2": "aṭṭhahi garudhammehi. Ekaṁ bhikkhuniṁ, sambahulā vā bhikkhuniyoti idaṁ pakaraṇato",
  "tika-vin11t6:269_3": "labbhati. Osārentovāti pāḷiṁ uccārentova. Yathāha aṭṭhakathāyaṁ “osāretabbāti pāḷi",
  "tika-vin11t6:269_4": "vattabbā”ti. Te dhammeti pubbe vutte te aṭṭha garudhamme. Ovadeyyāti aṭṭhagarudhammapāḷibhāsanasaṅkhātaṁ ovādaṁ kareyya.",
  "tika-vin11t6:270_0": "Kiṁ vuttaṁ hoti? Pāṭipade ovādatthāya āgantvā vanditvā ekamantaṁ nisinnā bhikkhuniyo",
  "tika-vin11t6:270_1": "“tena bhikkhunā”tiādinā pāṭhāgatanayena “samaggattha bhaginiyo”ti pucchitvā “samaggamhayyā”ti",
  "tika-vin11t6:270_2": "yadi vadeyyuṁ, “vattanti bhaginiyo aṭṭha garudhammā”ti punapi pucchitvā “vattantayyā”ti",
  "tika-vin11t6:270_3": "yadi vadeyyuṁ, “eso bhaginiyo ovādo”ti niyyādeyya. “Na vattantayyā”ti yadi vadeyyuṁ,",
  "tika-vin11t6:270_4": "“vassasatūpasampannāyā”tiādinā aṭṭhagarudhammapāḷibhāsanavasena ovādaṁ kareyyāti",
  "tika-vin11t6:270_5": "vuttaṁ hoti. Yathāha “osārentova te dhamme ovadeyyā”ti.",
  "tika-vin11t6:271_0": "1127.Aññena dhammenāti suttantena vā abhidhammena vā. Ekatoupasampannanti bhikkhunisaṅgheyeva",
  "tika-vin11t6:271_1": "upasampannaṁ. Yathāha aṭṭhakathāyaṁ “bhikkhunīnaṁ santike ekatoupasampannāyā”ti.",
  "tika-vin11t6:271_2": "Tathāti ovadantassa dukkaṭanti dasseti.",
  "tika-vin11t6:272_0": "1128.Bhikkhūnaṁ santikeyeva upasampannanti mahāpajāpatiyā gotamiyā saddhiṁ pabbajitā",
  "tika-vin11t6:272_1": "pañcasatā sākiyāniyo saṅgaṇhāti. Liṅgavipallāse upasampannabhikkhuno liṅgaparivattane",
  "tika-vin11t6:272_2": "sati tathā pācitti eva pakāsitāti attho.",
  "tika-vin11t6:273": "1129.Ovādaṁaniyyādetvāti “vattanti bhaginiyo aṭṭha garudhammā”ti pucchitvā “vattantayyā”ti vutteti etthāpi soyevattho.",
  "tika-vin11t6:274": "1130. Garudhammehi ovadato dukkaṭanti yojanā.",
  "tika-vin11t6:275_0": "1131.Agaṇhantassa ovādanti ettha ovādatthaṁ yācanasandeso tadatthatāya ovādoti gahitoti",
  "tika-vin11t6:275_1": "ovādasāsanaṁ asampaṭicchantassāti attho. Apaccāharatopi tanti taṁ attanā gahitaṁ",
  "tika-vin11t6:275_2": "ovādasāsanaṁ uposathagge ārocetvā pātimokkhuddesakena dinnaṁ paṭisāsanaṁ bhikkhunisaṅghassa",
  "tika-vin11t6:275_3": "netvā avadantassāpi. Bālanti sāsanasampaṭicchanañca uposathaggaṁ netvā ārocanañca",
  "tika-vin11t6:275_4": "paṭisāsanaṁ haritvā pāṭipade bhikkhunisaṅghagaṇapuggalānaṁ yathānurūpaṁ paccārocanañca",
  "tika-vin11t6:275_5": "kātuṁ ajānanatāya bālaṁ. Gilānanti uposathaggaṁ gantvāpi ārocanassa bādhakena gelaññena",
  "tika-vin11t6:275_6": "samannāgataṁ gilānaṁ. Gamikanti pāṭipadaṁ anisīditvā gantabbaṁ accāyikagamanaṁ gamikañca",
  "tika-vin11t6:275_7": "ṭhapetvā dukkaṭaṁ siyāti sambandho.",
  "tika-vin11t6:276_0": "1132.Kammasminti ettha kamma-saddena bhikkhunovādakassa ñatticatutthena kammena dinnaṁ",
  "tika-vin11t6:276_1": "sammutikammaṁ adhippetanti aṭṭhakathāyaṁ vuttaṁ. Ñattiṁ, kammavācañca parihāpetvā,",
  "tika-vin11t6:276_2": "parivattetvā vā kataṁ ce, adhammakammaṁ nāma. Vaggeti chandārahānaṁ chandassa anāharaṇena",
  "tika-vin11t6:276_3": "vā sannipatitānaṁ ukkoṭena vā vagge sati. Tikapācittiyaṁ siyāti “adhammakamme adhammakammasaññī",
  "tika-vin11t6:276_4": "vaggaṁ bhikkhunisaṅghaṁ vaggasaññī ovadati, vematiko ovadati, samaggasaññī ovadati,",
  "tika-vin11t6:276_5": "āpatti pācittiyassā”ti adhammakamme adhammakammasaññipakkhe vuttapācittiyattayaṁ hoti.",
  "tika-vin11t6:277_0": "1133. Adhamme pana kammasmiṁ vematikassāpīti yojanā. “Tathā”ti iminā “vagge bhikkhunisaṅghasmiṁ,",
  "tika-vin11t6:277_1": "tikapācittiyaṁ siyā”ti idaṁ saṅgaṇhāti. Kiṁ vuttaṁ hoti? Adhammakamme vematikapakkhe",
  "tika-vin11t6:277_2": "“vaggaṁ bhikkhunisaṅghaṁ vaggasaññī, vematiko, samaggasaññī ovadati, āpatti pācittiyassā”ti",
  "tika-vin11t6:277_3": "adhammikakammeyeva vimativāre vuttatikapācittiyaṁ hotīti vuttaṁ hoti. “Dhammakammanti",
  "tika-vin11t6:277_4": "saññino”ti imināpi “adhamme pana kammasmi”nti idaṁ yojetabbaṁ, “tathā”ti sambandho,",
  "tika-vin11t6:277_5": "tena “vagge”tiādikaṁ saṅgaṇhāti. “Adhammakamme dhammakammasaññī vaggaṁ bhikkhunisaṅghaṁ",
  "tika-vin11t6:277_6": "vaggasaññī ovadati, vematiko, samaggasaññī ovadati, āpatti pācittiyassā”ti vuttaṁ",
  "tika-vin11t6:277_7": "tikapācittiyaṁ hoti. Evametā pācittiyo sandhāyāha “nava pācittiyo vuttā”ti.",
  "tika-vin11t6:278_0": "Imasmiṁ viya adhammakammavāre “samagge bhikkhunisaṅghasmi”nti vikappe ca evameva",
  "tika-vin11t6:278_1": "nava pācittiyo hontīti atidisanto “samaggepi ca tattakā”ti āha. Yathāha “adhammakamme",
  "tika-vin11t6:278_2": "adhammakammasaññī samaggaṁ bhikkhunisaṅghaṁ vaggasaññī, vematiko, samaggasaññī ovadati,",
  "tika-vin11t6:278_3": "āpatti pācittiyassa. Adhammakamme vematiko samaggaṁ bhikkhunisaṅghaṁ vaggasaññī,",
  "tika-vin11t6:278_4": "vematiko, samaggasaññī ovadati, āpatti pācittiyassa. Adhammakamme dhammakammasaññī",
  "tika-vin11t6:278_5": "samaggaṁ bhikkhunisaṅghaṁ vaggasaññī, vematiko, samaggasaññī ovadati, āpatti pācittiyassā”ti.",
  "tika-vin11t6:279": "1134.Dvinnaṁ navakānaṁ vasāti yathādassitaṁ vagganavakaṁ, samagganavakanti dvinnaṁ navakānaṁ vasena. Tāti pācittiyo.",
  "tika-vin11t6:280_0": "“Dhammakamme adhammakammasaññī vaggaṁ bhikkhunisaṅghaṁ vaggasaññī, vematiko, samaggasaññī",
  "tika-vin11t6:280_1": "ovadati, āpatti dukkaṭassa. Dhammakamme vematiko vaggaṁ bhikkhunisaṅghaṁ vaggasaññī,",
  "tika-vin11t6:280_2": "vematiko, samaggasaññī ovadati, āpatti dukkaṭassa. Dhammakamme dhammakammasaññī vaggaṁ",
  "tika-vin11t6:280_3": "bhikkhunisaṅghaṁ vaggasaññī, vematiko, samaggasaññī ovadati, āpatti dukkaṭassā”ti",
  "tika-vin11t6:280_4": "vaggapakkhe nava dukkaṭāni. “Dhammakamme adhammakammasaññī samaggaṁ bhikkhunisaṅghaṁ",
  "tika-vin11t6:280_5": "vaggasaññī, vematiko, samaggasaññī ovadati, āpatti dukkaṭassa. Dhammakamme vematiko",
  "tika-vin11t6:280_6": "samaggaṁ bhikkhunisaṅghaṁ vaggasaññī, vematiko, samaggasaññī ovadati, āpatti dukkaṭassa.",
  "tika-vin11t6:280_7": "Dhammakamme dhammakammasaññī samaggaṁ bhikkhunisaṅghaṁ vaggasaññī, vematiko ovadati,",
  "tika-vin11t6:280_8": "āpatti dukkaṭassa. Dhammakamme dhammakammasaññī samaggaṁ bhikkhunisaṅghaṁ samaggasaññī",
  "tika-vin11t6:280_9": "ovadati, anāpattī”ti ettha ante vuttaṁ anāpattivāraṁ vinā avasesesu aṭṭhasu vāresu",
  "tika-vin11t6:280_10": "samaggapakkhe aṭṭha dukkaṭāni. Evaṁ purimāni nava, imāni aṭṭhāti dhammakammapakkhe",
  "tika-vin11t6:280_11": "sattarasa dukkaṭāni hontīti āha “dukkaṭaṁ dhammakammepi, sattarasavidhaṁ siyā”ti.",
  "tika-vin11t6:281_0": "1135. “Osārehī”ti vutto katheti vāti yojanā. “Aṭṭhagarudhammaṁ kathehī”ti vutto taṁ",
  "tika-vin11t6:281_1": "katheti vā. Pañhaṁ puṭṭho katheti vāti aṭṭhagarudhammavisaye pañhaṁ puṭṭho tameva",
  "tika-vin11t6:281_2": "vadati vā. Sikkhamānāya katheti vāti sambandho. Sikkhamānāya aṭṭhagarudhamme katheti",
  "tika-vin11t6:281_3": "vā, neva dosoti attho. Ummattakādino kathayato neva dosoti yojanā.",
  "tika-vin11t6:282_0": "1136. Idāni tiṇṇampi bahussutānaṁ lakkhaṇe ekattha dassite bhikkhunovādakassa viseso",
  "tika-vin11t6:282_1": "suviññeyyo hotīti taṁ dassetumāha “vācuggatāva kātabbā”tiādi. Dve mātikā paguṇā vācuggatā",
  "tika-vin11t6:282_2": "kātabbāti yojanā. Bhikkhubhikkhunivibhaṅge mātikā paguṇā vācuggatāva kātabbāti yojanā,",
  "tika-vin11t6:282_3": "bhikkhubhikkhunivibhaṅgamātikā paguṇā katvā tāsaṁ aṭṭhakathaṁ uggahetvā pāḷito, atthato",
  "tika-vin11t6:282_4": "ca vacanapathāruḷhā vohārakkhamāyeva kātabbāti vuttaṁ hoti. Cattāro bhāṇavārā paguṇā",
  "tika-vin11t6:282_5": "vācuggatāva kātabbāti pakāsitāti yojanā. “Paguṇā”ti iminā pāḷiyaṁ paguṇaṁ katvā dhāretvā",
  "tika-vin11t6:282_6": "paripucchitabbanti dasseti. “Vācuggatāva kātabbā”ti iminā tadatthaṁ sutvā dhāretvā",
  "tika-vin11t6:282_7": "paripucchitabbamevāti dasseti.",
  "tika-vin11t6:283_0": "1137.Parikathatthāyāti sampattānaṁ dhammakathanatthāya. Kathāmaggoti mahāsudassanakathāmaggo.",
  "tika-vin11t6:283_1": "Maṅgala…pe… anumodanāti aggassa dānādimaṅgalesu bhattānumodanāsaṅkhātā dānakathā",
  "tika-vin11t6:283_2": "ca, kumāramaṅgalādīsu mahāmaṅgalasuttādimaṅgalānumodanā ca, amaṅgalaṁ nāma kālakiriyā,",
  "tika-vin11t6:283_3": "tattha matakabhattādīsu tirokuṭṭādikathā cāti evaṁ tissoyevānumodanā.",
  "tika-vin11t6:284_0": "1138.Uposathādiatthāyāti ettha ādi-saddena pavāraṇādīnaṁ saṅgaho. Kammākammavinicchayoti",
  "tika-vin11t6:284_1": "kammavagge vuttavinicchayo, parivāre kammavagge āgatakhuddānukhuddakakammavinicchayoti",
  "tika-vin11t6:284_2": "vuttaṁ hoti. “Kammaṭṭhāna”nti iminā “uttamatthassa pāpaka”nti vakkhamānattā vipassanākammaṭṭhānamāha.",
  "tika-vin11t6:284_3": "Vipassanāvasena uggaṇhantena ca dhātuvavatthānamukhena uggahetabbanti gaṇṭhipadesu",
  "tika-vin11t6:284_4": "vuttaṁ. Uttamatthassāti arahattassa.",
  "tika-vin11t6:285_0": "1139.Ettakaṁ uggahetvāna bahussutoti yathāvuttadhammānaṁ uggahitattā bahussuto. Pañcavassoti",
  "tika-vin11t6:285_1": "upasampadato paṭṭhāya paripuṇṇapañcasaṁvaccharo. “Dasavasso”ti etthāpi eseva nayo.",
  "tika-vin11t6:285_2": "Saṁvaccharavasena pañcavassesu paripuṇṇesu vutthavassavasena aparipuṇṇesupi pañcavassoyeva.",
  "tika-vin11t6:285_3": "Itarathā ūnapañcavassoti veditabbo. Paripuṇṇavīsativassūpasampadādīsu viya keci saṁvaccharagaṇanaṁ",
  "tika-vin11t6:285_4": "avicāretvā “pañcavasso”tivacanasāmaññena vutthavassagaṇanameva gaṇhanti, tadayuttaṁ.",
  "tika-vin11t6:285_5": "Tathā gahaṇesu yutti vā maggitabbā. Muñcitvā nissayanti nissayavāsaṁ jahitvā. Issaroti",
  "tika-vin11t6:285_6": "nissayācariyavirahena issaro, iminā nissayamuttalakkhaṇaṁ dassitaṁ.",
  "tika-vin11t6:286_0": "1140.Dvevibhaṅgāti bhikkhubhikkhunivibhaṅgadvayaṁ. Idha “vācuggatā”ti idaṁ paripucchampi",
  "tika-vin11t6:286_1": "sandhāyāhātipi vuttaṁ. Tenāha sāratthadīpaniyaṁ “dve vibhaṅgā paguṇā vācuggatā kātabbā’tiidaṁ",
  "tika-vin11t6:286_2": "paripucchāvasena uggahaṇampi sandhāya vutta’nti vadantī”ti. Byañjanāditoti ettha",
  "tika-vin11t6:286_3": "byañjanaṁ nāma padaṁ, ādi-saddena saṅgahitaṁ anubyañjanaṁ nāma akkharaṁ, padakkharāni",
  "tika-vin11t6:286_4": "aparihāpetvāti vuttaṁ hoti. Catūsvapi nikāyesūti dīghamajjhimasaṁyutta aṅguttaranikāyesu,",
  "tika-vin11t6:286_5": "niddhāraṇe bhummaṁ. Eko vā nikāyo potthakopi ca ekoti yojanā. Api-saddena khuddakanikāyassāpi",
  "tika-vin11t6:286_6": "saṅgaho veditabbo. “Pi vā”ti iminā khuddakanikāye jātakabhāṇakena sāṭṭhakathaṁ jātakaṁ",
  "tika-vin11t6:286_7": "uggahetvāpi dhammapadaṁ saha vatthunā uggahetabbamevāti dassite dve potthake samuccinoti,",
  "tika-vin11t6:286_8": "cattāri khandhakavattāni vā.",
  "tika-vin11t6:287_0": "1142.Disāpāmokkho yattha yattha vasati, tassā tassādisāya pāmokkho padhāno. Yenakāmaṁgamoti",
  "tika-vin11t6:287_1": "yattha katthaci disābhāge yathākāmaṁ vuttiko hotīti attho. Parisaṁ upaṭṭhāpetuṁ kāmaṁ",
  "tika-vin11t6:287_2": "labhate issaroti yojanā, issaro hutvā bhikkhuparisāya attānaṁ upaṭṭhāpetuṁ yathāruciyā",
  "tika-vin11t6:287_3": "labhatīti attho. Ettāvatā parisūpaṭṭhāpakalakkhaṇaṁ vuttaṁ.",
  "tika-vin11t6:288_0": "1143.Vācugganti vācuggataṁ. Ettha ca “idāni ayaṁ bhaṇḍapāthāvidhi na hotīti mihakaparipucchanakathānurūpato",
  "tika-vin11t6:288_1": "atthakaraṇaṁ na vācuggatakaraṇaṁ nāmāti viññāyatī”ti nissandehe vuttaṁ. Iminā yathāvuttaṁ",
  "tika-vin11t6:288_2": "dutiyaṅgameva saṅgahitaṁ.",
  "tika-vin11t6:289": "1144.Assāti imassa sikkhāpadassa. Asammatatādīni tīṇi aṅgānīti attano asammatatā, bhikkhuniyā paripuṇṇūpasampannatā, ovādavasena aṭṭhagarudhammabhaṇananti imāni tīṇi aṅgāni.",
  "tika-vin11t6:290": "Ovādakathāvaṇṇanā.",
  "tika-vin11t6:291_0": "1146.Tikapācittiyanti “atthaṅgate sūriye atthaṅgatasaññī, vematiko, anatthaṅgatasaññī”ti",
  "tika-vin11t6:291_1": "vikappattaye. Ekatoupasampannanti bhikkhunisaṅghe upasampannaṁ. “Bhikkhusaṅghe upasampannaṁ",
  "tika-vin11t6:291_2": "pana ovadato pācittiyamevā”ti aṭṭhakathāyaṁ vuttaṁ.",
  "tika-vin11t6:292": "1148.Uddesādinayenāti “anāpatti uddesaṁ dento, paripucchaṁ dento”tiādinā anāpattivāranayena. Assāti bhikkhussa.",
  "tika-vin11t6:293": "Atthaṅgatasūriyakathāvaṇṇanā.",
  "tika-vin11t6:294_0": "1149. “Sace asammato”ti vakkhamānattā ovadantassāti ettha “sammatassā”ti labbhati.",
  "tika-vin11t6:294_1": "Bhikkhunupassayanti bhikkhunivihāraṁ. Aññatra kālāti “tatthāyaṁ samayo, gilānā hoti",
  "tika-vin11t6:294_2": "bhikkhunī”ti vuttakālato aññatra. “Gilānā nāma bhikkhunī na sakkoti ovādāya vā saṁvāsāya",
  "tika-vin11t6:294_3": "vā gantu”nti dassite gilānakāle anāpattīti vuttaṁ hoti.",
  "tika-vin11t6:295_0": "1150.Pācittiyadvayaṁ hotīti paṭhamasikkhāpadena, iminā ca sikkhāpadena dve pācittiyāni",
  "tika-vin11t6:295_1": "hontīti. “Tīṇipi pācittiyānī”ti yojetabbā, paṭhamadutiyatatiyehi sikkhāpadehi tīṇi",
  "tika-vin11t6:295_2": "pācittiyāni hontīti attho.",
  "tika-vin11t6:296_0": "1151.Aññena dhammenāti garudhammato aññena buddhavacanena. Dukkaṭadvayanti asammatabhikkhunupassayagamanamūlakaṁ",
  "tika-vin11t6:296_1": "dukkaṭadvayaṁ. Bhikkhunoti asammatassa “sammatassāpī”ti vakkhamānattā. “Aṭṭhahi vā",
  "tika-vin11t6:296_2": "garudhammehi aññena vā dhammena ovadati, āpatti pācittiyassā”ti atthaṅgatasikkhāpade",
  "tika-vin11t6:296_3": "vuttattā “rattihetuka”nti āha, rattiovādanamūlanti attho.",
  "tika-vin11t6:297_0": "1152.Pācittiyadvayanti dutiyatatiyamūlakaṁ. Garudhammena ovādo garudhammo, so nidānaṁ",
  "tika-vin11t6:297_1": "yassa pācittiyassāti viggaho. Sammatattā garudhammanidānassa pācittiyassa abhāvatoti",
  "tika-vin11t6:297_2": "sambandho. Iminā paṭhamasikkhāpadena anāpattibhāvaṁ dasseti.",
  "tika-vin11t6:298": "1153.Tassevāti sammatasseva. Dukkaṭaṁ iminā tatiyasikkhāpadena. Anāpatti paṭhamasikkhāpadena, tenevāha “sammatattā”ti. Pācitti dutiyasikkhāpadena, tenevāha “rattiya”nti.",
  "tika-vin11t6:299_0": "1154.Tikapācittiyaṁvuttanti “upasampannāya upasampannasaññī, vematiko, anupasampannasaññī",
  "tika-vin11t6:299_1": "bhikkhunupassayaṁ upasaṅkamitvā aññatra samayā ovadati, āpatti pācittiyassā”ti tikapācittiyaṁ",
  "tika-vin11t6:299_2": "vuttaṁ. Itaradvayeti “anupasampannāya upasampannasaññī, āpatti dukkaṭassa. Anupasampannāya",
  "tika-vin11t6:299_3": "vematiko, āpatti dukkaṭassā”ti dassite itaradvaye. Ovadantassāti yena kenaci ovadantassa.",
  "tika-vin11t6:300": "1155. Tikapācittiyaṁ, dukkaṭaṭṭhāne dukkaṭameva hotīti dassetumāha “tathā”ti. Bhikkhunupassayaṁ gantvā aññena dhammena ovadantassa tathāti yojanā.",
  "tika-vin11t6:301": "Bhikkhunupassayakathāvaṇṇanā.",
  "tika-vin11t6:302": "1156.Cīvarādīnanti ādi-saddena piṇḍapātādiitarapaccayattayañca sakkāragarukāramānanavandanapūjanāni ca saṅgahitāni. Sammateti bhikkhunovādakasammutiyā sammate.",
  "tika-vin11t6:303_0": "1157.Tikapācittiyaṁ vuttanti “dhammakamme dhammakammasaññī, vematiko, adhammakammasaññī",
  "tika-vin11t6:303_1": "evaṁ vadati, āpatti pācittiyassā”ti tikapācittiyaṁ pāḷiyaṁ dassitameva. Idha kammaṁ",
  "tika-vin11t6:303_2": "nāma yathāvuttaṁ sammutikammaṁ. Adhammakamme dhammakammasaññivematikaadhammakammasaññīnaṁ",
  "tika-vin11t6:303_3": "vasena tikadukkaṭaṁ. Vīsativasso vā atirekavīsativasso vāti sammutiyā aṅgāni.",
  "tika-vin11t6:304": "1158. “Sammataṁ anupasampanna”nti kaṁ sandhāyāhāti ce? Sammatena hutvā sikkhaṁ paccakkhāya sāmaṇerabhāvamupagataṁ sandhāya vuttaṁ. Āmisatthāyāti cīvarādīnamatthāya.",
  "tika-vin11t6:305": "Āmisakathāvaṇṇanā.",
  "tika-vin11t6:306": "1162.Bhikkhuniyā dinnanti ettha “bhikkhussā”ti vattabbaṁ. Bhikkhunā dinnanti yojanā. “Bhikkhuniyā”ti seso. Tatthāti cīvarapaṭiggahaṇasikkhāpade. Sūcitāti pakāsitā.",
  "tika-vin11t6:307": "Cīvaradānakathāvaṇṇanā.",
  "tika-vin11t6:308": "1163. Aññātikāya bhikkhuniyā cīvaranti yojanā.",
  "tika-vin11t6:309": "1164.Etthāti imasmiṁ sikkhāpade.",
  "tika-vin11t6:310": "1165. Sūciṁ cīvaraṁ pavesetvāti sambandho. Sūcinīharaṇeti cīvarato.",
  "tika-vin11t6:311": "1166.Payogassa vasāti ekakkhaṇe bahū āvuṇitvā sūciyā nīharaṇapayogagaṇanāya. Bahū pācittiyoti yojanā, payogappamāṇāpattiyo hontīti attho.",
  "tika-vin11t6:312": "1169. Anekā pācittiyāpattī hontīti yojanā. Ārapatheti sūcimagge. Dutiye patheti ettha āra-saddo gāthābandhasukhatthaṁ luttoti veditabbo.",
  "tika-vin11t6:313_0": "1170.Kā hi nāma kathāti “anekāpattiyo hontī”ti ettha kiṁ vattabbanti attho. Tikapācittiyanti",
  "tika-vin11t6:313_1": "“aññātikāya aññātikasaññī, vematiko, ñātikasaññī cīvaraṁ sibbati vā sibbāpeti vā,",
  "tika-vin11t6:313_2": "āpatti pācittiyassā”ti vuttaṁ tikapācittiyaṁ.",
  "tika-vin11t6:314": "1172.Aññaṁ parikkhāranti upāhanatthavikādiṁ. Sibbatoti ettha “sibbāpayato”ti adhikārato labbhati. Sikkhamānasāmaṇeriyo sikkhamānādikā nāma.",
  "tika-vin11t6:315": "1173. Sibbanakiriyāya āpajjitabbato kriyaṁ.",
  "tika-vin11t6:316": "Cīvarasibbanakathāvaṇṇanā.",
  "tika-vin11t6:317_0": "1174-5.Saṁvidhāyāti “ajja yāma, sve yāmā”tiādinā nayena saṁvidahitvā. Yathāha “ajja",
  "tika-vin11t6:317_1": "vā hiyyo vā pare vā gacchāmāti saṁvidahatī”ti. Magganti ekaddhānamaggaṁ, antamaso",
  "tika-vin11t6:317_2": "gāmantarampi. Aññatra samayāti “tatthāyaṁ samayo, satthagamanīyo hoti maggo sāsaṅkasammato",
  "tika-vin11t6:317_3": "sappaṭibhayo”ti vuttakālavisesā aññatrāti vuttaṁ hoti. Satthavāhehi vinā agamanīyo",
  "tika-vin11t6:317_4": "maggo satthagamanīyo nāma. Corānaṁ sayitanisinnaṭṭhitakhāditapītaṭṭhānāni yattha",
  "tika-vin11t6:317_5": "dissanti, tādiso maggo sāsaṅko nāma. Corehi hatamāritaghātaviluttamanussā yattha",
  "tika-vin11t6:317_6": "paññāyanti, so sappaṭibhayo nāma. Idhāti imasmiṁ bhikkhuniyā saddhiṁ katasaṁvidhānaṁ",
  "tika-vin11t6:317_7": "avirādhetvā tāya ekaddhānamaggaṁ paṭipajjanakāleti attho.",
  "tika-vin11t6:318_0": "Añño gāmo gāmantaraṁ, tattha okkamanaṁ upagamanaṁ gāmantarokkamo, tasmiṁ kateti attho.",
  "tika-vin11t6:318_1": "Agāmake araññe addhayojanātikkame vāti yojanā, gāmarahitaṁ araññamaggampi dvigāvutaṁ",
  "tika-vin11t6:318_2": "atikkante vāti attho.",
  "tika-vin11t6:319_0": "1176. “Āpatti hotī”ti sāmaññato dassitaāpattiyā bhedābhedaṁ dassetumāha “etthā”tiādi.",
  "tika-vin11t6:319_1": "Etthāti imasmiṁ sikkhāpadavinicchaye, pakaraṇe vā. Dukkaṭaṁ dīpitanti sambandho.",
  "tika-vin11t6:319_2": "Akappiyabhūmaṭṭhoti ettha akappiyā bhūmi nāma antogāme bhikkhunupassayadvārakoṭṭhakoti",
  "tika-vin11t6:319_3": "evamādi. Yathāha aṭṭhakathāyaṁ “sace pana antogāme bhikkhunupassayadvāre rathikāya,",
  "tika-vin11t6:319_4": "aññesu vā catukkasiṅghāṭakahatthisālādīsu saṁvidahanti, bhikkhuno āpatti dukkaṭassā”ti.",
  "tika-vin11t6:319_5": "Ettha ca catunnaṁ maggānaṁ sambandhaṭṭhānaṁ catukkaṁ. Tiṇṇaṁ maggānaṁ sambandhaṭṭhānaṁ siṅghāṭakaṁ.",
  "tika-vin11t6:320_0": "1177.Kappiyabhūmi nāma bhikkhunupassayādi. Yathāha “sace ubhopi bhikkhunupassaye",
  "tika-vin11t6:320_1": "vā antarārāme vā āsanasālāya vā titthiyaseyyāya vā ṭhatvā saṁvidahanti, anāpatti.",
  "tika-vin11t6:320_2": "Kappiyabhūmi kirāyaṁ. Tasmā ettha saṁvidahanapaccayā dukkaṭāpattiṁ na vadantī”ti.",
  "tika-vin11t6:320_3": "Tenevāha “na vadantassa dukkaṭa”nti. “Na vadanti assā”ti padacchedo.",
  "tika-vin11t6:321_0": "1178.Ubhayatthāti akappiyabhūmiyaṁ ṭhatvā saṁvidhāya gamane, kappiyabhūmiyaṁ ṭhatvā",
  "tika-vin11t6:321_1": "saṁvidhāya gamane cāti ubhayavikappe. Gacchantassevāti evakārena nikkhantassa jotakaṁ.",
  "tika-vin11t6:321_2": "Yathāha “nikkhamane anāpattī”ti. “Bhikkhuno”ti iminā bhikkhuniyā anāpattibhāvaṁ dīpeti.",
  "tika-vin11t6:321_3": "Āpattikhettaniyamanatthamāha “anantarassā”tiādi.",
  "tika-vin11t6:322": "1179.Tatrāpīti kappiyabhūmiupacārokkamanepi. Udīritanti mahāpaccariyaṁ. Yathāha “mahāpaccariyaṁ vutta”nti.",
  "tika-vin11t6:323_0": "1180.Antarāti attano nikkhantagāmassa, anantaragāmassa ca vemajjhe. Yathāha “gāmato",
  "tika-vin11t6:323_1": "nikkhamitvā pana yāva anantaragāmassa upacāraṁ na okkamati, etthantare saṁvidahitepi",
  "tika-vin11t6:323_2": "bhikkhuno dukkaṭa”nti. Imasmiṁ sikkhāpade kāladvāramaggānaṁ vasena tayo saṅketavisaṅketāti",
  "tika-vin11t6:323_3": "tesu maggadvāravisaṅketepi āpatti hotevāti dassetumāha “dvāra…pe… vuccatī”ti. Kālavisaṅkete",
  "tika-vin11t6:323_4": "pana anāpattiṁ vakkhati. Āpatti pācitti.",
  "tika-vin11t6:324_0": "1181.Asaṁvidahite kāleti “purebhattaṁ gamissāmā”tiādinā katasaṁvidhānānaṁ pacchābhattādi",
  "tika-vin11t6:324_1": "asaṁvidahitakālaṁ nāma, tasmiṁ. Bhikkhusseva vidhānasminti bhikkhuniyā saṁvidhānaṁ",
  "tika-vin11t6:324_2": "vinā bhikkhusseva vidhāne sati āpatti dukkaṭaṁ.",
  "tika-vin11t6:325_0": "1182. Samaye vidahitvā gacchato vā asamaye vidahitvā visaṅketena gacchato vā āpadāsu",
  "tika-vin11t6:325_1": "vidahitvā gacchato vā anāpattīti yojanā. Tathāti “vidahitvā gacchato anāpattī”ti idaṁ atidisati.",
  "tika-vin11t6:326_0": "Tattha samayo nāma yathāvuttakālaviseso. Visaṅketo nāma kālavisaṅketo, “asukasmiṁ",
  "tika-vin11t6:326_1": "divase asukavelāya gamissāmā”ti saṁvidahitvā gamanakāle tassa kālasaṅketassa vibhavananti",
  "tika-vin11t6:326_2": "vuttaṁ hoti. Yathāha “kālavisaṅketeyeva anāpattī”ti. Āpadā nāma raṭṭhabhede janapadānaṁ",
  "tika-vin11t6:326_3": "palāyanakālo. Yathāha “raṭṭhabhede cakkasamāruḷhā janapadā pariyāyanti, evarūpāsu",
  "tika-vin11t6:326_4": "āpadāsū”ti. Ettha ca raṭṭhabhedeti raṭṭhavilope. Cakkasamāruḷhāti iriyāpathacakkaṁ,",
  "tika-vin11t6:326_5": "sakaṭacakkaṁ vā samāruḷhā. Ummattakādinoti ādi-saddena khittacittādayo gahitā.",
  "tika-vin11t6:327": "1183.Kāyavācādikattayāti ettha ādi-saddena cittaṁ gahitaṁ, kāyavācācittāti vuttaṁ hoti.",
  "tika-vin11t6:328": "Saṁvidhānakathāvaṇṇanā.",
  "tika-vin11t6:329_0": "1184. Uddhaṁ javatīti ujjavanī, paṭisotagāminī nāvā, taṁ. Adho javanato ojavanī,",
  "tika-vin11t6:329_1": "anusotagāminī nāvā, taṁ. Abhiruheyyāti ettha “saṁvidhāyā”ti seso. Yathāha “yo pana",
  "tika-vin11t6:329_2": "bhikkhu bhikkhuniyā saddhiṁ saṁvidhāya ekaṁ nāvaṁ abhiruheyyā”ti. Lokassādasaṅkhātamittasanthavena",
  "tika-vin11t6:329_3": "taṁ nāvaṁ āruyha kīḷanacittaṁ pubbaṅgamaṁ katvā aññamaññaṁ saṁvidhāyāti attho. Yathāha",
  "tika-vin11t6:329_4": "aṭṭhakathāyaṁ “lokassādamittasanthavavasena kīḷāpurekkhāro saṁvidahitvā”ti.",
  "tika-vin11t6:330": "1185. Sagāmatīrapassena gamane gāmantaravasena vā pācitti, agāmatīrapassena gamane addhayojane pācitti addhayojanātireke ṭhāne gāme vijjamānepi avijjamānepi.",
  "tika-vin11t6:331_0": "1186. Yojanaputhulāya nadiyā majjhena gacchato addhayojanavasena āpattidassanatthamāha",
  "tika-vin11t6:331_1": "“tathā”tiādi. “Ūnayojanaputhulāya nadiyā majjhaṁ ubhayabhāgaṁ bhajatīti tādisikāya",
  "tika-vin11t6:331_2": "nadiyā majjhena gacchantassa gāmantaragaṇanāya, addhayojanagaṇanāya ca āpattī”ti vadanti.",
  "tika-vin11t6:332_0": "1187.Yathāsukhaṁ samuddasminti ettha “gantabba”nti seso. “Sabbaaṭṭhakathāsū”tiādinā",
  "tika-vin11t6:332_1": "yathāsukhagamanānuññāya hetuṁ dasseti. Imināva asandamānodakesu vāpitaḷākādīsu anāpattīti viññāyati.",
  "tika-vin11t6:333": "1188.Titthasampādanatthāyāti paratitthaṁ pāpetuṁ. Taṁ nāvaṁ. Yuttāti nāvāpājakā.",
  "tika-vin11t6:334_0": "1189.“Tathā”ti iminā “anāpatti pakāsitā”ti imaṁ saṅgaṇhāti. Asaṁvidahitvā bhikkhuniyā",
  "tika-vin11t6:334_1": "saddhiṁ ekaṁ nāvaṁ abhiruheyya vā, tiriyaṁ taraṇāya bhikkhuniyā saddhiṁ saṁvidahitvāpi",
  "tika-vin11t6:334_2": "ekaṁ nāvaṁ abhiruheyya vā, āpadāsu bhikkhuniyā saddhiṁ saṁvidahitvāpi ekaṁ nāvaṁ",
  "tika-vin11t6:334_3": "abhiruheyya vā, tathā anāpatti pakāsitāti yojanā.",
  "tika-vin11t6:335_0": "“Anantarasamo”ti iminā “asaṁvidahite kāle”tiādinā vuttavinicchayaṁ saṅgaṇhāti. Idhāpi",
  "tika-vin11t6:335_1": "kālavisaṅkete anāpatti, titthanāvāvisaṅkete āpattiyeva. Yathāha “idhāpi kālavisaṅketeneva",
  "tika-vin11t6:335_2": "anāpattī”tiādi. “Lokassādamittasanthavavasena kīḷāpurekkhāro saṁvidahitvā”ti vacanato",
  "tika-vin11t6:335_3": "keci “imaṁ sikkhāpadaṁ akusalacittaṁ lokavajja”nti vadanti, taṁ na gahetabbaṁ. Kīḷāpurekkhāratāya",
  "tika-vin11t6:335_4": "hi abhiruhitvā gāmantarokkamane, addhayojanātikkame vā kusalābyākatacittasamaṅgīpi",
  "tika-vin11t6:335_5": "hutvā āpattiṁ āpajjati. Yadi hi so saṁvegaṁ paṭilabhitvā arahattaṁ vā sacchikareyya,",
  "tika-vin11t6:335_6": "niddaṁ vā okkameyya, kammaṭṭhānaṁ vā manasi karonto gaccheyya, kuto tassa akusalacittasamaṅgitā,",
  "tika-vin11t6:335_7": "yenidaṁ sikkhāpadaṁ “akusalacittaṁ, lokavajja”nti vuccati, tasmā paṇṇattivajjaṁ, ticittanti siddhaṁ.",
  "tika-vin11t6:336": "Nāvābhiruhanakathāvaṇṇanā.",
  "tika-vin11t6:337_0": "1190. Gihisamārambhaṁ hitvā bhikkhuniyā paripācitaṁ bhattaṁ ñatvā bhuñjato bhikkhuno",
  "tika-vin11t6:337_1": "pācitti hotīti yojanā. Paripācitaṁ nāma bhikkhuno sīlasutādiguṇaṁ kulānaṁ vatvā nipphāditaṁ.",
  "tika-vin11t6:337_2": "Yathāha “bhikkhuniyā paripācitaṁ, guṇappakāsanena nipphāditaṁ laddhabbaṁ katanti",
  "tika-vin11t6:337_3": "attho”ti. Gihisamārambhanti bhikkhuniyā paripācanato pubbeyeva gihipaṭiyattaṁ. Yathāha",
  "tika-vin11t6:337_4": "“bhikkhuniyā paripācanato paṭhamameva yaṁ gihīnaṁ paṭiyāditaṁ bhatta”nti. Vakkhati",
  "tika-vin11t6:337_5": "hi “gihisampāditampi vā vinā”ti.",
  "tika-vin11t6:338": "1191. “Tassā”ti vakkhamānattā “yaṁ bhojana”nti yojetabbaṁ. Tassāti pañcadhā vuttassa bhojanassa. Sabbesuajjhohāresūti sabbesu paragalakaraṇappayogesu.",
  "tika-vin11t6:339": "1192. Bhikkhuniyā paripācitaṁ bhuñjato dosoti yojanā.",
  "tika-vin11t6:340": "1193.Ubhosūti paripācitepi aparipācitepi. Sabbatthāti imesu dvīsu paribhuñjato ajjhohāravaseneva dukkaṭanti yojanā.",
  "tika-vin11t6:341": "1195. Pañcabhojanaṁ ṭhapetvā aññaṁ pana yaṁ kiñci yāgukhajjaphalādikaṁ bhuñjantassa anāpattīti yojanā.",
  "tika-vin11t6:342": "Paripācitakathāvaṇṇanā.",
  "tika-vin11t6:343_0": "1197. Idaṁ sabbaṁ dasamaṁ sikkhāpadaṁ samuṭṭhānanayādinā dutiyāniyateneva sadisaṁ",
  "tika-vin11t6:343_1": "matanti yojanā. Idaṁ sikkhāpadanti “yo pana bhikkhu bhikkhuniyā saddhiṁ eko ekāya",
  "tika-vin11t6:343_2": "raho nisajjaṁ kappeyya, pācittiya”nti vuttaṁ rahonisajjasikkhāpadaṁ.",
  "tika-vin11t6:344": "Rahonisajjakathāvaṇṇanā.",
  "tika-vin11t6:345": "Bhikkhunivaggo tatiyo.",
  "tika-vin11t6:346_0": "1198.Ekoti ekadivasiko. Āvasatho piṇḍoti puññatthikehi ekaṁ pāsaṇḍaṁ anuddissa yāvadatthaṁ",
  "tika-vin11t6:346_1": "dātuṁ sālādīsu paññattaṁ pañcasu bhojanesu aññataraṁ bhojanaṁ. Yathāha “āvasathapiṇḍo",
  "tika-vin11t6:346_2": "nāma pañcannaṁ bhojanānaṁ aññataraṁ bhojanaṁ sālāya vā maṇḍape vā rukkhamūle vā ajjhokāse",
  "tika-vin11t6:346_3": "vā anodissa yāvadattho paññatto hotī”ti. Agilānenāti ettha “agilāno nāma sakkoti",
  "tika-vin11t6:346_4": "tamhā āvasathā pakkamitu”nti vutta padabhājaniyaaṭṭhakathāyaṁ “addhayojanaṁ vā yojanaṁ",
  "tika-vin11t6:346_5": "vā gantuṁ sakkotī”ti vuttattā tamhā āvasathā addhayojanaṁ vā yojanaṁ vā gantuṁ samatthena",
  "tika-vin11t6:346_6": "agilānenāti attho. Tato uddhanti dutiyadivasato uttari.",
  "tika-vin11t6:347_0": "1199. Anodisseva paññatte piṇḍeti yojanā, “imesaṁyeva vā”ti aññataraṁ pāsaṇḍaṁ vā",
  "tika-vin11t6:347_1": "“ettakānaṁyeva vā”ti tattha puggalaparicchedaṁ vā akatvā sabbasādhāraṇaṁ katvā paññatte",
  "tika-vin11t6:347_2": "āvasathapiṇḍeti attho. Yāvadatthe eva piṇḍe paññatteti yojanā, yāvatā attho kucchipūraṇādikaṁ",
  "tika-vin11t6:347_3": "payojanamettha piṇḍeti viggaho, “ettakaṁ dātabba”nti aparicchinditvā “bhuñjantānaṁ",
  "tika-vin11t6:347_4": "yāvadatthaṁ dātabba”nti paññatte piṇḍe evāti attho. Bhuñjitabbanti kammasādhanaṁ",
  "tika-vin11t6:347_5": "vā bhāvasādhanaṁ vā. “Bhojana”nti ajjhāharaṇīyaṁ. Sakinti ekavāraṁ. Tatthāti āvasathe.",
  "tika-vin11t6:348": "1200.Tassa piṇḍassa. Ajjhohāresu sabbesūti sabbesu ajjhohārappayogesu katesu. Tassa ajjhohārakassa. Pācittiyo payogagaṇanāya.",
  "tika-vin11t6:349_0": "1201. “Ekena kulena nānekaṭṭhānabhedesu paññatte”ti, “nānākulehi vā nānekaṭṭhānabhedesu",
  "tika-vin11t6:349_1": "paññatte”ti cāti yojanā. “Piṇḍe”ti adhikāro. Nānā ca eko ca nānekā, ṭhānānaṁ bhedā",
  "tika-vin11t6:349_2": "ṭhānabhedā, nānekā ca te ṭhānabhedā cāti viggaho, tesu. Ekabhogoti ekapiṇḍaparibhogo.",
  "tika-vin11t6:349_3": "Evakārena dutiyadivasādiparibhogaṁ nivatteti.",
  "tika-vin11t6:350_0": "1204.Gilānassāti vuttalakkhaṇena gilāno hutvā punappunaṁ bhuñjantassa gacchato vā",
  "tika-vin11t6:350_1": "āgacchantassa vā anāpattīti yojanā, antamaso addhayojanampi gacchato, gantvā āgacchato",
  "tika-vin11t6:350_2": "vā antarāmagge ca gataṭṭhāne ca ekasmiṁ divase bhuñjantassa anāpattīti vuttaṁ hoti.",
  "tika-vin11t6:350_3": "Yathāha “yo gacchanto antarāmagge ekadivasaṁ, gataṭṭhāne ca ekadivasaṁ bhuñjati,",
  "tika-vin11t6:350_4": "tassāpi anāpatti. Āgacchantepi eseva nayo”ti. Odissa paññatteti ettha “bhikkhū”ti",
  "tika-vin11t6:350_5": "seso. Yathāha “bhikkhūnaṁyeva atthāya uddisitvā paññatto hotī”ti. Paritteti udarapūraṇāya",
  "tika-vin11t6:350_6": "appahonake thoke bhojane. Yathāha “yāvadatthaṁ paññatto na hoti, thokaṁ thokaṁ labbhati,",
  "tika-vin11t6:350_7": "tādisaṁ niccampi paribhuñjituṁ vaṭṭatī”ti. Sakinti yāvadatthaṁ paññattaṁ vuttanayena",
  "tika-vin11t6:350_8": "ekavāraṁ bhuñjato anāpatti.",
  "tika-vin11t6:351": "1205.Yāguādīnīti ādi-saddena pañcabhojanato aññesaṁ ajjhoharaṇīyānaṁ gahaṇaṁ.",
  "tika-vin11t6:352": "Āvasathakathāvaṇṇanā.",
  "tika-vin11t6:353_0": "1206. Vuttā samayā aññatrāti yojanā, “tatthāyaṁ samayo, gilānasamayo cīvaradānasamayo",
  "tika-vin11t6:353_1": "cīvarakārasamayo addhānagamanasamayo nāvābhiruhanasamayo mahāsamayo samaṇabhattasamayo”ti",
  "tika-vin11t6:353_2": "vuttā sattavidhakālā aññatra.",
  "tika-vin11t6:354_0": "Tattha yadā pādānaṁ phalitattā na sakkoti piṇḍāya carituṁ, ayaṁ gilānasamayo. Atthatakathinānaṁ",
  "tika-vin11t6:354_1": "pañca māsā, itaresaṁ kattikamāsoti ayaṁ cīvaradānasamayo. Yadā cīvare kariyamāne",
  "tika-vin11t6:354_2": "kiñcideva cīvare kattabbaṁ karoti, ayaṁ cīvarakārasamayo. Yadā addhayojanampi gantukāmo",
  "tika-vin11t6:354_3": "vā hoti, gacchati vā, gato vā, ayaṁ addhānagamanasamayo. Nāvābhiruhanasamayepi eseva",
  "tika-vin11t6:354_4": "nayo. Yadā gocaragāme cattāro bhikkhū piṇḍāya caritvā na yāpenti, ayaṁ mahāsamayo.",
  "tika-vin11t6:354_5": "Yadā yo koci pabbajito bhattena nimanteti, ayaṁ samaṇabhattasamayo. Gaṇo katamoti āha “gaṇo”tiādi.",
  "tika-vin11t6:355_0": "1207. Gaṇabhojanaṁ nāma kinti āha “ya”ntiādi. Yaṁ pañcannaṁ aññataraṁ nimantanato,",
  "tika-vin11t6:355_1": "viññattito vā laddhaṁ, taṁ idha bhojananti adhippetaṁ hotīti yojanā. Nimantanatoti",
  "tika-vin11t6:355_2": "“bhojanāna”ntiādinā vakkhamānappakārena kataṁ akappiyanimantanamāha. Viññattitopi",
  "tika-vin11t6:355_3": "vāti “sacepī”tiādinā vakkhamānanayena katamakappiyaviññattimāha.",
  "tika-vin11t6:356_0": "1208-11.Bhojanānanti niddhāraṇe sāmivacanaṁ, “aññatarassā”ti seso, “odano sattu kummāso,",
  "tika-vin11t6:356_1": "maccho maṁsañca bhojana”nti saṅgahitānaṁ pañcannaṁ bhojanānaṁ aññatarassa. Nāmanti",
  "tika-vin11t6:356_2": "vakkhamānaṁ odanādināmaṁ. Bhikkhū nimantetīti ettha “ekato, nānato vā”ti seso. Yathāha",
  "tika-vin11t6:356_3": "“ekato nimantitā. Nānato nimantitā”ti. Ekato nimantanaṁ nāma sabbesaṁ bhikkhūnaṁ",
  "tika-vin11t6:356_4": "ekato ṭhitānaṁ nimantanaṁ. Nānato nimantanaṁ nāma bhikkhūnaṁ visuṁ visuṁ vasanaṭṭhānaṁ",
  "tika-vin11t6:356_5": "gantvā vā ekato ṭhitaṭṭhānaṁ gantvā vā anekehi nimantanaṁ. Yathāha “cattāri pariveṇāni",
  "tika-vin11t6:356_6": "vā vihāre vā gantvā nānato nimantitā, ekaṭṭhāne ṭhitesuyeva vā eko puttena, eko pitarāti",
  "tika-vin11t6:356_7": "evampi nānato nimantitā”ti.",
  "tika-vin11t6:357_0": "Vevacanaṁ nāma odanādisabbapadānaṁ, sampaṭicchathātiādikiriyāpadānañca pariyāyavacanaṁ.",
  "tika-vin11t6:357_1": "Bhāsantaraṁ nāma māgadhavacanato aññaṁ sīhaḷadamiḷādivohārantaraṁ. Vevacanehi eva",
  "tika-vin11t6:357_2": "vā bhāsantarena vā nimantetīti sambandho.",
  "tika-vin11t6:358": "Tato nimantanānantaraṁ. Nimantananti yathāvuttaṁ akappiyanimantanaṁ. Ekato gaṇhantīti aññamaññassa dvādasahatthaṁ amuñcitvā ṭhitā vā nisinnā vā ekato gaṇhanti.",
  "tika-vin11t6:359": "“Gaṇabhojanakāraṇa”nti idaṁ bhojanapaccayā pācittiyaṁ evaṁ gahaṇamantarena na hotīti vuttaṁ.",
  "tika-vin11t6:360": "1212. Ekato, nānato vāpi yaṁ gamanaṁ, bhojanampi vā, taṁ gaṇabhojane na kāraṇantipi viññū bhaṇantīti yojanā. Ekato nānato vāpīti ettha “ṭhitā vā nisinnā vā”ti seso.",
  "tika-vin11t6:361": "1213-4.Viññāpetvāti “amhākaṁ catunnampi bhattaṁ dehī”tiādinā ekato vā “mayhaṁ dehi, mayhaṁ dehī”ti pāṭekkaṁ vā viññāpetvā. Evampīti viññattitopi.",
  "tika-vin11t6:362": "1215.Duvidhassāti nimantakassa, viññāpakassa ca.",
  "tika-vin11t6:363_0": "1216. Sattasupi samayesu bhuñjataṁ anāpattīti yojanā, “gaṇabhojana”nti pakaraṇato",
  "tika-vin11t6:363_1": "labbhati, yathāvuttesu gilānādīsu sattasu kālesu lesaṁ vinā bhuñjantānanti attho.",
  "tika-vin11t6:363_2": "“Ekato”ti idaṁ “gahetvā”ti iminā yojetabbaṁ. Bhuñjatanti bhuñjantānaṁ. Tathāti “anāpattī”ti idaṁ paccāmasati.",
  "tika-vin11t6:364_0": "1217. Anupasampanno ca cārī ca patto ca animantito ca anupasampanna…pe… nimantitā,",
  "tika-vin11t6:364_1": "te catutthe katvāti attho, anupasampannaṁ vā piṇḍacāriṁ vā catutthassa pattaṁ vā",
  "tika-vin11t6:364_2": "animantitaṁ vā catutthaṁ katvā ekato gahetvā bhuñjantānaṁ gaṇabhedo muninā pakāsito,",
  "tika-vin11t6:364_3": "gaṇassa aparipuṇṇatā dīpitāti vuttaṁ hoti. Piṇḍāya carati sīlenāti piṇḍacārī, so",
  "tika-vin11t6:364_4": "idha pubbapadalopena “cārī”ti vutto, piṇḍapātiko. So hi nimantanaṁ asādiyanto gaṇabhojanako",
  "tika-vin11t6:364_5": "gaṇakhādako na hotīti adhippāyo. Patto nāma vihāre nisīditvā catutthena attanā laddhabbabhojanatthāya",
  "tika-vin11t6:364_6": "pesito patto. Animantito nāma paṭhamaṁ akappiyanimantanāya nimantite anantogadho",
  "tika-vin11t6:364_7": "upasampanno. Etthāti imasmiṁ sikkhāpade. Api-saddo heṭṭhā dassitaṁ dvinnaṁ, tiṇṇaṁ",
  "tika-vin11t6:364_8": "vā vasena vuttavinicchayaṁ apekkhati.",
  "tika-vin11t6:365_0": "1218.Samayaladdhānanti gilānādayo sattasamayā laddhā yehi te samayaladdhā, tesaṁ,",
  "tika-vin11t6:365_1": "niddhāraṇe sāmivacanaṁ. “Aññatarassā”ti seso, “vasenā”ti iminā sambandho. Neva gaṇabhedoti",
  "tika-vin11t6:365_2": "yojanā. Samayaladdhakassa attano anāpattibhāvamantarena taṁ catutthaṁ katvā gaṇabhojanaṁ",
  "tika-vin11t6:365_3": "gaṇhantānaṁ pana āpattisambhavato āha “āpatti pana veditabbā”ti. Yathāha mahāpaccariyaṁ",
  "tika-vin11t6:365_4": "“samayaladdhako sayameva muccati, sesānaṁ gaṇapūrakattā āpattikaro hotī”ti.",
  "tika-vin11t6:366_0": "1219. Pañcabhojanesu aññatarassa nāmaṁ gahetvā nimantetvā tesuyeva aññaṁ diyyamānaṁ",
  "tika-vin11t6:366_1": "gaṇhantassa visaṅketābhāvaṁ dassetumāha “bhojanānañcā”tiādi. Bhojanānanti niddhāraṇe",
  "tika-vin11t6:366_2": "sāmivacanaṁ, aññatarassa vasenāti vuttaṁ hoti. Taṁ visaṅketaṁ, odanādīnaṁ nāmena",
  "tika-vin11t6:366_3": "nimantetvā diyyamānaṁ yāguādiṁ gaṇhantassa gaṇabhojanaṁ na hotīti vuttaṁ hoti.",
  "tika-vin11t6:367": "1221.“Niccabhatta”nti dhuvabhattaṁ vuccati. “Niccabhattaṁ gaṇhathā”ti vadanti, bahūnampi ekato gahetuṁ vaṭṭati. Salākabhattādīsupi eseva nayo.",
  "tika-vin11t6:368": "Gaṇabhojanakathāvaṇṇanā.",
  "tika-vin11t6:369_0": "1223-4.Bahūhi manussakehīti visuṁ visuṁ nimantitehi anekehi manussehi. Pañcasu yassa",
  "tika-vin11t6:369_1": "kassāti ettha “sahadhammikesū”ti seso, niddhāraṇe bhummaṁ, pañcasu sahadhammikesu",
  "tika-vin11t6:369_2": "yassa kassacīti attho. “Hitvā”tiādinā kimāhāti? Yassa vikappeti, tasmiṁ sannihite",
  "tika-vin11t6:369_3": "“mayhaṁ bhattapaccāsaṁ tuyhaṁ dammī”ti sammukhā vikappanavasena vā tasmiṁ asannihite",
  "tika-vin11t6:369_4": "tassa nāmaṁ gahetvā “mayhaṁ bhattapaccāsaṁ itthannāmassa dammī”ti asammukhā vikappanavasena",
  "tika-vin11t6:369_5": "vā paṭhamanimantanāya vikappanaṁ hitvā, taṁ avikappetvāti vuttaṁ hoti.",
  "tika-vin11t6:370_0": "Bhattanti ettha “yo bhuñjatī”ti seso. Nimantito yo pacchā nimantitaṁ bhattaṁ bhuñjati,",
  "tika-vin11t6:370_1": "tassa pācittiyanti yojanā. Uppaṭipāṭiyā ekasitthampi bhuñjato tassa pācittiyaṁ siyāti",
  "tika-vin11t6:370_2": "yojanāti. Kiṁ vuttaṁ hoti? Pacchā nimantitānaṁ bhojanaṁ paṭhamaṁ bhuñjitvā paṭhamaṁ",
  "tika-vin11t6:370_3": "nimantitānaṁ bhojanaṁ pacchā bhuñjantassa ca ekapatteyeva heṭṭhā paṭhamaṁ nimantitānaṁ",
  "tika-vin11t6:370_4": "bhojanaṁ pakkhipitvā itaraṁ upari pakkhipitvā heṭṭhā hatthaṁ otāretvā heṭṭhā ṭhitabhojane",
  "tika-vin11t6:370_5": "ekasitthampi paṭhamaṁ abhuñjitvā upari ṭhitaṁ paṭhamaṁ bhuñjantassa cāti vuttaṁ hoti.",
  "tika-vin11t6:370_6": "Teneva yathā uppaṭipāṭi na hoti, tathā missīkataṁ bhojanaṁ bhuñjantassa na dosoti",
  "tika-vin11t6:370_7": "mahāpaccariyaṁ vinicchayo byatirekato dassito hoti. Yathāha “dve tīṇi kulāni nimantetvā",
  "tika-vin11t6:370_8": "ekasmiṁ ṭhāne nisīdāpetvā ito cito ca āharitvā bhattaṁ ākiranti, sūpabyañjanaṁ ākiranti,",
  "tika-vin11t6:370_9": "ekamissakaṁ hoti, ettha anāpattīti mahāpaccariyaṁ vutta”nti.",
  "tika-vin11t6:371_0": "1225-6. Paramparabhojanassa sarūpaṁ padabhājane vuttanayena dassetumāha “bhojanānampī”tiādi.",
  "tika-vin11t6:371_1": "Tesameva pañcannaṁ bhojanānaṁ aññataraṁ bhojanaṁ paribhuñjatīti yojanā. Mahesinā",
  "tika-vin11t6:371_2": "paridīpitanti padabhājane “paramparabhojanaṁ nāma pañcannaṁ bhojanāna”ntiādinā nayena vuttaṁ.",
  "tika-vin11t6:372": "1227.Yatthāti anekehi ekabhājane pakkhitte yasmiṁ bhojaneti vuttaṁ hoti ekeneva dinne vicāraṇābhāvā. Sabbamekarasaṁ siyāti visuṁ visuṁ viññāyamānarasaṁ ahutvā ekarasameva hoti.",
  "tika-vin11t6:373_0": "1230.“Gāmenā”ti iminā gāmaṭṭhāyeva vuttā. “Nimantitassa doso na vijjatī”ti idaṁ gāmapūganigamehi",
  "tika-vin11t6:373_1": "paccekaṁ yojetabbaṁ. Gāma-saddena “gāmā vā araññā vā”ti ettha viya nagarampi saṅgahitaṁ.",
  "tika-vin11t6:373_2": "Pūgo nāma visuṁ visuṁ samūhā hutvā puññakārino dhammikamanussā. Nigamo nāma sāpaṇo",
  "tika-vin11t6:373_3": "mahāgāmo. Sakalagāmena nimantito hutvā sampatte yattha katthaci gehe bhuñjantassa",
  "tika-vin11t6:373_4": "anāpattīti attho. Pūgādīsupi eseva nayo. Yathāha “sakalena gāmena ekato hutvā nimantitasseva",
  "tika-vin11t6:373_5": "yattha katthaci bhuñjato anāpatti. Pūgepi eseva nayo”ti. Niccabhatte doso na vijjatīti",
  "tika-vin11t6:373_6": "anekaṭṭhānato diyyamānaṁ niccabhattampi uppaṭipāṭiyā bhuñjantassa na dosoti vuttaṁ hoti.",
  "tika-vin11t6:374_0": "1231. Kāyo vācā kāyavācācittanti imehi āpajjanaṁ kathinasamuṭṭhānaṁ nāma. Idha kriyaṁ",
  "tika-vin11t6:374_1": "nāma bhojanaṁ, akriyaṁ nāma paṭhamanimantanassa avikappanaṁ, idaṁ dvayamevāha “bhojanañcāvikappana”nti.",
  "tika-vin11t6:375": "Paramparabhojanakathāvaṇṇanā.",
  "tika-vin11t6:376_0": "1232-3.Pūvāti atirasādayo rasā. Paheṇakatthāyāti paṇṇākāratthāya. Paṭiyattāti sampāditā.",
  "tika-vin11t6:376_1": "Pātheyyatthāyāti gamikassa sambalatthāya. Paṭiyattā manthā vāti sambandho. Manthā",
  "tika-vin11t6:376_2": "nāma baddhasattuabaddhasattutilataṇḍulādayo. Yathāha “baddhasattuabaddhasattutilataṇḍulādi",
  "tika-vin11t6:376_3": "sabbaṁ idha manthotveva saṅkhaṁ gacchatī”ti. Ye pūvā, manthā vāti yojanā. Hīti nipātamattaṁ.",
  "tika-vin11t6:376_4": "Tattha paṭiyattesu tesu pūvesu vā manthesu vā. Bhikkhunāti ettha “ākaṅkhamānenā”ti seso.",
  "tika-vin11t6:377_0": "Dvattipattāti dve vā tayo vā pattāti viggaho. Pūrāti mukhavaṭṭiyā heṭṭhimarājisamaṁ",
  "tika-vin11t6:377_1": "puṇṇā. Yathāha “mukhavaṭṭiyā heṭṭhimalekhāya samapūre patte gahetvā”ti. “Dvattipattā",
  "tika-vin11t6:377_2": "pūrā”ti cettha parimāṇaṁ dassitaṁ, parimāṇaparimeyyānaṁ abhedopacārena pūvamanthā",
  "tika-vin11t6:377_3": "gahetabbā yathā “dve tisso taṇḍulanāḷiyo”ti. Pūvehi vā sattūhi vāti yojanā. Sattūti",
  "tika-vin11t6:377_4": "baddhasattuabaddhasattūnaṁ gahaṇaṁ, imināva tilādīni upalakkhitāni. Tatiyapattassa",
  "tika-vin11t6:377_5": "mukhavaṭṭiyā heṭṭhārājiyā uddhaṁ katvā pakkhittañcetaṁ “tato uttari”nti iminā ca",
  "tika-vin11t6:377_6": "gayhati. Yathāha “sace tatiyaṁ pattaṁ thūpīkataṁ gaṇhāti, pūvagaṇanāya pācittiya”nti.",
  "tika-vin11t6:378_0": "1237.Tattha tesu pūvesu vā manthesu vā dve ce pattapūrā laddhāti yojanā. Eko pattapūro",
  "tika-vin11t6:378_1": "padātabboti yojanā. Ekatoti ekapattapūrato na padātabboti yojanā, kiñcipi akāmā na",
  "tika-vin11t6:378_2": "dātabbanti attho. Yathāha “yena eko gahito, na tena kiñci akāmā dātabbaṁ. Yathāruci",
  "tika-vin11t6:378_3": "kātabba”nti. Evaṁ dadantena āsanasālāya vā attano nibaddhavāsaṭṭhāne vā diṭṭhassa",
  "tika-vin11t6:378_4": "bhikkhusaṅghassa sādhāraṇaṁ katvā dānamantarena na mittānameva dātabbaṁ. Yathāha",
  "tika-vin11t6:378_5": "“yathāmittaṁ pana dātuṁ na labbhatī”ti.",
  "tika-vin11t6:379_0": "1238-9. Apaheṇakaṁ apātheyyaṁ dentānanti sambandho. Yathāha “na paheṇakatthāya na",
  "tika-vin11t6:379_1": "pātheyyatthāya paṭiyattaṁ dentī”ti. Tatoti paheṇakapātheyyato. Vā-saddena idha avuttaṁ",
  "tika-vin11t6:379_2": "“gamane paṭippassaddhe dentī”ti anāpattivāre vuttaṁ saṅgaṇhāti. Tadūnakanti tato",
  "tika-vin11t6:379_3": "dvattipattato ūnakaṁ. Yathāha “ūnakadvattipattapūre paṭiggaṇhātī”ti. Apātheyyādiatthāya",
  "tika-vin11t6:379_4": "paṭiyāditanti saññāya pātheyyādiṁ gaṇhantassāpi āpattiyeva acittakattā sikkhāpadassa.",
  "tika-vin11t6:379_5": "Attanoyeva gahaṇatthaṁ “imassa hatthe dehī”ti vacanenāpi āpajjanato vacīkammaṁ.",
  "tika-vin11t6:380": "Kāṇamātukathāvaṇṇanā.",
  "tika-vin11t6:381_0": "1240.Aññenāti taddhitalopena niddeso, aññatarenāti attho, pavāritoti sambandho. Bhojanānanti",
  "tika-vin11t6:381_1": "niddhāraṇe bhummaṁ. Pavāritoti “gaṇhatha bhante yāva icchathā’ti evaṁ yāvadatthapavāraṇāya,",
  "tika-vin11t6:381_2": "sayañca ‘alaṁ āvuso thokaṁ thokaṁ dehī’ti evaṁ paṭikkhepapavāraṇāyā”ti aṭṭhakathāya",
  "tika-vin11t6:381_3": "vuttappakāradvayena pavāritoti attho. Vikappadvaye pakāradvaye pavārita-sadde vara-dhātussa",
  "tika-vin11t6:381_4": "patthanavāraṇatthavasenāyamattho veditabbo, “pācitti anatiritta”nti padacchedo. “Anatirittaṁ",
  "tika-vin11t6:381_5": "bhojana”nti visesitabbamapekkhitvā “aññenā”ti ettha vibhattiṁ vipariṇāmetvā “pañcannaṁ",
  "tika-vin11t6:381_6": "bhojanānaṁ aññataraṁ bhojana”nti yojetabbaṁ, vakkhamāne anatirittakatabhojananiddese",
  "tika-vin11t6:381_7": "vuttesu pañcasu bhojanesu aññataraṁ bhojananti attho. “Khādanīyaṁ vā bhojanīyaṁ vā”ti",
  "tika-vin11t6:381_8": "saha desitattā ekayogañāyena “khādanīyaṁ vā”ti ca gahetabbaṁ. Pañca bhojanāni, kālikattayañca",
  "tika-vin11t6:381_9": "ṭhapetvā sabbaṁ yāvakālikaṁ khādanīyanti vuttaṁ.",
  "tika-vin11t6:382_0": "1241.Asananti ettha vippakatabhojanaṁ dissati, bhuñjamāno ce puggalo hoti, bhojanakiriyānupacchinnā",
  "tika-vin11t6:382_1": "vattatīti attho. Bhojananti pavāraṇapahonakaodanādi hatthādīsu dissati. Hatthapāsoti",
  "tika-vin11t6:382_2": "pavāraṇapahonakaṁ bhojanaṁ dātuṁ abhiharitvā ṭhitokāso aḍḍhateyyahatthappamāṇo hotīti",
  "tika-vin11t6:382_3": "vuttaṁ hoti. Abhiharaṇaṁ abhihāro, so eva abhihāratā, tathā dātuṁ ṭhitassa kāyena",
  "tika-vin11t6:382_4": "kato abhihāro dissatīti vuttaṁ hoti. Kāyavācāpaṭikkhepoti tathā abhihaṭe bhojane",
  "tika-vin11t6:382_5": "paṭiggāhakassa hatthavikārādiko kāyiko vā “ala”ntiādiko vācasiko vā paṭikkhepo paññāyatīti attho.",
  "tika-vin11t6:383": "1242.Nippapañcenāti saha vāsanāya pahīnataṇhādipapañcattayarahitena tathāgatena.",
  "tika-vin11t6:384": "1243.Tatthāti odanādīsu. Sattannanti “sālī”tiādinā vakkhamānānurūpānaṁ.",
  "tika-vin11t6:385": "1244.Odakoti udake bhavo. Etthāti pañcaṅgapavāraṇāya. Ayaṁnicchayoti vakkhamānavidhippakāraṁ vinicchayaṁ dasseti.",
  "tika-vin11t6:386": "1245.Sālīti sabbasālijāti. Vīhīti sabbavīhijāti. Kaṅgūti setarattakāḷabhedā sabbā kaṅgujāti. Varako setavarako. Dhaññena sambhatapuññasambhārena bhagavatā.",
  "tika-vin11t6:387": "1246.Tiṇanti tiṇabījameva vuttaṁ. Dīpitaṁ saṅgahitaṁ. Varakacorakoti sukhumavarako.",
  "tika-vin11t6:388": "1248. Aṅgasampattiṁ dassetumāha “hatthenā”tiādi.",
  "tika-vin11t6:389": "1249.Tanūti tanukā.",
  "tika-vin11t6:390": "1250.Na rakkhati pavāraṇaṁ.",
  "tika-vin11t6:391_0": "1251-2.Dhaññarasādīnīti ādi-saddena dadhiādayo gahitā. Āropetvāti uddhanaṁ āropetvā.",
  "tika-vin11t6:391_1": "Phalanti elāḷukādiphalaṁ. Paṇṇanti sūpasākaṁ. Kaḷīranti veḷuādīnaṁ kaḷīraṁ. Bahūnīti",
  "tika-vin11t6:391_2": "tesameva visesanaṁ. Tattha cāti pakkhittapaṇṇādimhi takkādike. Odhiṁ dassetīti ettha",
  "tika-vin11t6:391_3": "“paribhogakāle”ti seso. Sañjanetīti ettha “phalādiyāgū”ti labbhati.",
  "tika-vin11t6:392": "1253-4.Raseti maṁsādirase. “Yāguṁ gaṇhathā”ti vā “yāgu”nti vā vatvāti yojetabbā. Yāgu saṅgahitāti ettha odhipaññāyanaapaññāyanavikappadvaye yāguyā samo vinicchayoti adhippāyo.",
  "tika-vin11t6:393_0": "1255.Chupantīti samphusanti. Chupa samphasseti dhātu, pakkhipantīti vuttaṁ hoti.",
  "tika-vin11t6:393_1": "Yathāha “yattha macchamaṁsaṁ pakkhipantī”ti. Sāsapamattampi macchamaṁsaṁ vā sace",
  "tika-vin11t6:393_2": "paññāyatīti yojanā. Pavāraṇanti ettha “janetī”ti seso. Yāguyāti padaṁ paccattavasena",
  "tika-vin11t6:393_3": "vipariṇāmetvā yāgu janetīti yojetabbaṁ.",
  "tika-vin11t6:394": "1256.Saṁsaṭṭhoti parissāvito na sañjanetīti yojanā.",
  "tika-vin11t6:395_0": "1257. Sabbaso ṭhapetvāti sambandho. Maṁsādipakkhittaodanādippakaraṇāvasesato aṅgaṁ",
  "tika-vin11t6:395_1": "dassetumāha “sabbaso”ti. Sabbaso na pavāretīti yojanā. Veḷutaṇḍulanti veḷuvīhīnaṁ",
  "tika-vin11t6:395_2": "taṇḍulaṁ. Ādi-saddena kandamūlaṁ saṅgahitaṁ. Yathāha “veṇutaṇḍulādīhi vā kandamūlaphalehi",
  "tika-vin11t6:395_3": "vā yehi kehici katabhatta”nti.",
  "tika-vin11t6:396": "1258.Tatoti sāliādito, veḷuādito ca, tato nibbattā puthukā vāti attho. Tāhīti puthukāhi. Suddhāti puthukādīhi amissā na pavārentīti sambandho.",
  "tika-vin11t6:397": "1259.Bhaṭṭhānanti bhajjitānaṁ. Sattūhi saṅgahitaṁ sattusaṅgahitaṁ.",
  "tika-vin11t6:398": "1261.Sattūnaṁ modakoti sattubaddhaṁ, baddhasattūti attho.",
  "tika-vin11t6:399": "1263.Tehevāti lājehi eva. Suddhaṁ khajjakaṁ vāti vakkhamānanayena macchādīhi asammissaṁ khajjakaṁ.",
  "tika-vin11t6:400": "1264.“Pūrita”ntiādinā tabbipariyāyaṁ dasseti. Tanti kuṇḍakādi.",
  "tika-vin11t6:401": "1266.Akappiyaṁ maṁsaṁ. Avatthuttāti akappiyamaṁsānaṁ vāretabbattā pavāraṇāya avatthuttā.",
  "tika-vin11t6:402_0": "1267.Vatthukattāti kappiyamaṁsassa pavāraṇāya vatthubhūtattā. Pavāretīti ettha “khādiyamānassa",
  "tika-vin11t6:402_1": "ca maṁsattā”ti seso daṭṭhabbo. Yathāha “yaṁ pana khādati, taṁ kiñcāpi paṭikkhipitabbaṭṭhāne",
  "tika-vin11t6:402_2": "ṭhitaṁ, khādiyamānaṁ pana maṁsabhāvaṁ na jahatī”ti.",
  "tika-vin11t6:403": "1268.Kiñci kappiyabhojananti pañcasu bhojanesu yaṁ kiñci kappiyabhojanaṁ.",
  "tika-vin11t6:404_0": "1269.Akappiyaṁ maṁsaṁ aññanti akappiyamaṁsato avasesaṁ kuladūsanādivasena uppannabhojanaṁ",
  "tika-vin11t6:404_1": "gahitaṁ. Yathāha “kuladūsanavejjakammauttarimanussadhammārocanasāditarūpiyādīhi nibbattaṁ",
  "tika-vin11t6:404_2": "buddhapaṭikuṭṭhaṁ anesanāya uppannaṁ akappiyabhojanaṁ paṭikkhipati, na pavāretī”ti.",
  "tika-vin11t6:405_0": "1270-1. Asanaṁ bhojananti aṅgadvaye vinicchayaṁ dassetumāha “sace ajjhohaṭa”ntiādi.",
  "tika-vin11t6:405_1": "Ajjhohaṭanti paragalagataṁ hoti. “Patte”ti iminā thālakādibhājanañca gahitaṁ. Katthaci",
  "tika-vin11t6:405_2": "bhojanaṁ natthīti yojanā. Patte, hatthe, mukhe vā yattha katthaci pañcannaṁ bhojanānaṁ",
  "tika-vin11t6:405_3": "kiñci na vijjati, gandhamattaṁ paññāyatīti vuttaṁ hoti.",
  "tika-vin11t6:406_0": "1272.Ādāyāti ettha “aññatra bhuñjitu”nti seso. “Yopi aññatra gantvā bhuñjitukāmo",
  "tika-vin11t6:406_1": "mukhe bhattaṁ gilitvā sesaṁ ādāyā”tiādinā mahāpaccariyaṭṭhakathāyaṁ vuttavacanassa",
  "tika-vin11t6:406_2": "pamāṇattā āha “na pavāretī”ti.",
  "tika-vin11t6:407_0": "1273. “Mukhe bhattaṁ gilitaṁ, hatthe bhattaṁ vighāsādassa dātukāmo, patte bhattaṁ",
  "tika-vin11t6:407_1": "bhikkhussa dātukāmo, sace tasmiṁ khaṇe paṭikkhipati, na pavāretī”ti evamāgataṁ kurundaṭṭhakathaṁ",
  "tika-vin11t6:407_2": "saṅgahetuṁ “mukhe ca bhatta”ntiādivacanato ca “asanassa upacchedā”tiādinā vakkhamānāya",
  "tika-vin11t6:407_3": "yuttiyā asanāvasāne yujjamānattā ca imissā gāthāya “bhottukāmo”ti pāṭhaṁ aggahetvā",
  "tika-vin11t6:407_4": "“dātukāmo”ti pāṭho gahetabbo.",
  "tika-vin11t6:408_0": "1274.“Asanassa upacchedā”ti iminā tasmiṁyeva āsane yathānisinneneva kātabbe asane",
  "tika-vin11t6:408_1": "āsāvacchedo dīpito. Yathāha aṭṭhakathāyaṁ “tasmiṁ pana āsane na bhuñjitukāmo, vihāraṁ",
  "tika-vin11t6:408_2": "pavisitvā bhuñjitukāmo, aññassa vā dātukāmo”ti. Kurundaṭṭhakathāyaṁ tassa vinicchayassa",
  "tika-vin11t6:408_3": "dassitattā “mahāpaññā”ti kurundaṭṭhakathācariyaṁ sandhāyāha. Kāraṇākāraṇaññunoti",
  "tika-vin11t6:408_4": "“pavāraṇassa idaṁ kāraṇaṁ, idaṁ akāraṇa”nti jānantā. “Kāraṇākāraṇaññunā”ti katthaci",
  "tika-vin11t6:408_5": "potthake likhanti. Tattha mahāpaññā kāraṇākāraṇaññuno ācariyā asanassa…pe… soti hi",
  "tika-vin11t6:408_6": "kāraṇaṁ kathayantīti yojanā.",
  "tika-vin11t6:409_0": "1275. Hatthapāsaṅge vinicchayaṁ dassetumāha “gaṇhato…pe… pasārita”nti. Gaṇhatoti",
  "tika-vin11t6:409_1": "yena iriyāpathena samannāgato hutvā gaṇhāti, evaṁ gaṇhato. Pacchimaṁ aṅganti dāyakena",
  "tika-vin11t6:409_2": "dinnassa paṭiggāhakassa yo avayavo parabhāge hoti, taṁ ṭhānādiiriyāpathasamannāgatassa",
  "tika-vin11t6:409_3": "paṭiggāhakassa paṇhiādiṁ pacchimaṁ aṅgaṁ. Dadato pasāritaṁ hatthaṁ vinā purimaṁ aṅganti",
  "tika-vin11t6:409_4": "yojanā. Pasāritaṁ hatthanti ettha “dātu”nti seso. Ubhinnanti ettha “antare”ti seso.",
  "tika-vin11t6:409_5": "Paṭiggāhakadāyakānaṁ pacchimapurimānaṁ ubhinnaṁ aṅgānaṁ antare okāse. Aḍḍhaṁ upaḍḍhaṁ",
  "tika-vin11t6:409_6": "hatthaṁ teyyaṁ tatiyaṁ yassāti viggaho, atirekavidatthidviratanappamāṇanti attho.",
  "tika-vin11t6:410_0": "1276. Abhihāraṅge vinicchayaṁ dassetumāha “tasmi”ntiādi. Aḍḍhateyye tasmiṁ ṭhāne",
  "tika-vin11t6:410_1": "ṭhatvāti yojanā, dviratanavidatthipamāṇe tasmiṁ ṭhāne ṭhatvāti attho. Abhihaṭanti",
  "tika-vin11t6:410_2": "upanītaṁ. Tādisanti abhihaṭasadisaṁ, pavāraṇapahonakānaṁ pañcannaṁ bhojanānaṁ aññataranti attho.",
  "tika-vin11t6:411_0": "1277-8.Ādhārake vāpīti valayādipattādhārakepi. Ūrūsūti dvinnaṁ ūrūnaṁ majjhe, aṅketi",
  "tika-vin11t6:411_1": "attho. Āharitvāti abhiharitvā. Bhattaṁ gaṇhātīti ettha “ito”ti seso, “ito bhattaṁ",
  "tika-vin11t6:411_2": "gaṇhā”ti anantare nisinno ca bhāsatīti yojanā. Bhattanti upalakkhaṇaṁ, pañcasu bhojanesu",
  "tika-vin11t6:411_3": "yaṁ kiñcīti attho. Tanti tathā gaṇhituṁ vuttabhattādibhojanaṁ. Abhihārassa cāti ettha",
  "tika-vin11t6:411_4": "ca-saddo padapūraṇattho, evakārattho vā, abhāvā evāti yojanā.",
  "tika-vin11t6:412": "1279.“Bhattapacchi”nti idaṁ upalakkhaṇaṁ.",
  "tika-vin11t6:413": "1280.Dīyamāneti ettha “bhojane”ti seso. Itaroti hatthapāse nisinno. Abhihāraṅgassa abhāvā so na pavāritoti.",
  "tika-vin11t6:414_0": "1281. Paṭikkhepaṅge vinicchayaṁ dassetumāha “kāyenā”tiādi. Vācābhihārassa anaṅgattā",
  "tika-vin11t6:414_1": "āha “kāyenābhihaṭa”nti. Yathāha “vācāya abhihaṭaṁ paṭikkhipato pavāraṇā natthī”ti.",
  "tika-vin11t6:414_2": "Abhihaṭabhojanaṁ paṭikkhipituṁ aṅguliyo vā hatthaṁ vā hatthagatassa kassaci calanādiṁ",
  "tika-vin11t6:414_3": "yaṁ kañci kāyavikāraṁ karonto, bhamuṁ ukkhipanto, kujjhitvā olokento vā kāyena paṭikkhipatīti",
  "tika-vin11t6:414_4": "vuccati. “Ala”nti vā “na gaṇhāmī”ti vā “āgamehī”ti vā “adhivāsehī”ti vā “mā ākirā”ti",
  "tika-vin11t6:414_5": "vā “apagacchāhī”ti vā evamādikaṁ vadanto vācāya paṭikkhipatīti vuccati.",
  "tika-vin11t6:415_0": "1282-3.Ākirāti etthāpi “iti cā”ti yojetabbaṁ. Evaṁ vadantassa nivāretukāmatācitte",
  "tika-vin11t6:415_1": "satipi nivāraṇavacanena hontaṁ pavāraṇaṁ ākirātiādividhivacane na hotīti āha “na",
  "tika-vin11t6:415_2": "pana’nti pavāraṇā”ti. Pavāraṇā pana na atthīti yojanā.",
  "tika-vin11t6:416": "1284. “Rasaṁ gaṇhathā”ti vadeti sambandho. Taṁ sutvāti taṁ vacanaṁ sutvā.",
  "tika-vin11t6:417_0": "1285.“Sāra”nti idaṁ vaṇṇabhaṇanamattaṁ. “Ida”nti sāmaññena macchamaṁsaṁ vadati, pavāraṇaṅgaṁ",
  "tika-vin11t6:417_1": "hoti. Maccharasaṁ maṁsarasanti ettha dvandasamāsassapi sambhavato “macchaṁ, maṁsaṁ",
  "tika-vin11t6:417_2": "gaṇhā”ti ca vuttaṁ hoti, tañca aṅgaṁ hoti.",
  "tika-vin11t6:418": "1286. “Rasaṁ gaṇhā”ti vutte panassa vikappassa abhāvā pavāraṇassa aṅgaṁ na hoti. Tenevāha “atthi ca maṁsaṁ ce”ti.",
  "tika-vin11t6:419": "1287.Muhuttaṁāgamehīti kañci kālaṁ olokehi.",
  "tika-vin11t6:420": "1288.Panasādīhīti ādi-saddena vettaṅgādīnaṁ gahaṇaṁ.",
  "tika-vin11t6:421": "1290.Macchasūpaṁ maṁsasūpanti ettha samāsavikappā “maccharasaṁ maṁsarasa”nti ettha viya daṭṭhabbā.",
  "tika-vin11t6:422_0": "1291.Karambakanti macchamaṁsena vā aññena vā missasseva sūpavisesassa nāmaṁ. Teneva",
  "tika-vin11t6:422_1": "ca “maṁsakarambakaṁ gaṇhatha, macchakarambakaṁ gaṇhathā”ti vutte nisedhena pavāraṇā",
  "tika-vin11t6:422_2": "hoti, “karambakaṁ gaṇhathā”ti vutte aniyatavacanattā na hoti. Kaḷīrasūpādīhi samānavinicchayabhāvaṁ",
  "tika-vin11t6:422_3": "dassetumāha “eseva nayo vutto”ti.",
  "tika-vin11t6:423": "1292.Vuttasminti vutte.",
  "tika-vin11t6:424": "1293.Yenāti bhattena. Āpucchitoti “gaṇhathā”ti vutto. Tassa bhattassa. Atthitāya yāguyā vijjamānattā. Iti kāraṇanti idaṁ pavāraṇakāraṇaṁ.",
  "tika-vin11t6:425_0": "1294. “Yāgumissakaṁ gaṇhā”ti vutte sā yāgu tattha tasmiṁ abhihaṭe bhājane pakkhittabhattena",
  "tika-vin11t6:425_1": "samā vā bahutarā vā ce hoti, so evaṁ vatvā abhihaṭaṁ paṭikkhepaṁ bhikkhu na pavāreti",
  "tika-vin11t6:425_2": "kirāti yojanā. Kirāti aruciṁ sūceti. Teneva vakkhati “kāraṇaṁ pana duddasa”nti.",
  "tika-vin11t6:426": "1295.Sabbatthāti sabbaaṭṭhakathāsu.",
  "tika-vin11t6:427": "1296.Visuṁ katvāti ekasitthampi yathā na hoti, tathā rasaṁ vā khīraṁ vā bhattato viyojetvā.",
  "tika-vin11t6:428_0": "1297.Gacchantenevāti yāva bhojananiṭṭhānaṁ, tāva gacchanteneva. Yathāha “gacchantena",
  "tika-vin11t6:428_1": "nadipūraṁ pattenapi aṭṭhatvā naditīre gumbaṁ parikkhipitvā vicarantena nāvaṁ vā setuṁ",
  "tika-vin11t6:428_2": "vā āruḷhena aṭṭhatvā vaṭṭetvā vicarantenā”ti.",
  "tika-vin11t6:429": "1298.Soti gacchanto. Tatoti ṭhānato, gamanairiyāpathassa vikopitattāti adhippāyo.",
  "tika-vin11t6:430": "1299.Āsanaṁavicāletvāti nisajjāvasena phuṭṭhaṭṭhānaṁ acāletvā, anuṭṭhahitvāti vuttaṁ hoti. “Adinnādāne viya ṭhānācāvanaṁ gahetabba”nti gaṇṭhipade vuttaṁ.",
  "tika-vin11t6:431": "1300.Tatoti pavāritakālato uddhaṁ, tato nisinnaṭṭhānato vā. Ito, etto vā. Īsakampi saṁsaritunti nisinnaṭṭhānato ito cito ca thokampi saṁsarituṁ, apagantunti attho.",
  "tika-vin11t6:432_0": "1301.Sabbatthāti pīṭhakādisaṁhārime sabbasmiṁ āsane. “Vinayaññunā”ti iminā “sace",
  "tika-vin11t6:432_1": "pana naṁ saha mañcena ukkhipitvā aññatra nenti, vaṭṭatī”ti aṭṭhakathāyaṁ “pīṭhakādīsupi",
  "tika-vin11t6:432_2": "ayameva vinicchayo”ti vuttabhāvaṁ jānantenāti vuttaṁ hoti.",
  "tika-vin11t6:433_0": "1302.Nipajjitvāti ettha “parivattantena yena passena nipanno, tassa ṭhānaṁ nātikkametabba”nti",
  "tika-vin11t6:433_1": "vacanato pubbasayitaṭṭhānaṁ avijahitvā sayitvāyevāti attho. Tathevāti ukkuṭiko hutvāvāti",
  "tika-vin11t6:433_2": "vuttaṁ hoti. “Tassa pana heṭṭhā palālapīṭhaṁ vā kiñci vā nisīdanakaṁ dātabba”nti",
  "tika-vin11t6:433_3": "aṭṭhakathāyaṁ vuttaṁ.",
  "tika-vin11t6:434_0": "1303. Atirittaṁ karontena sikkhunā bhājanaṁ onametvāna bhojane dassite atha “alametaṁ",
  "tika-vin11t6:434_1": "sabba”nti vattabbanti yojanā. Tattha atirittaṁ karontenāti “atirittaṁ nāma kappiyakataṁ",
  "tika-vin11t6:434_2": "hoti, paṭiggahitakataṁ hoti, uccāritakataṁ hoti, hatthapāse kataṁ hoti, bhuttāvinā",
  "tika-vin11t6:434_3": "kataṁ hoti, bhuttāvinā pavāritena āsanā avuṭṭhitena kataṁ hoti, ‘alametaṁ sabba’nti",
  "tika-vin11t6:434_4": "vuttaṁ hoti, gilānātirittaṁ hotī”ti vuttesu aṭṭhasu ākāresu antaṁ vinā purimehi sattahi",
  "tika-vin11t6:434_5": "vinayakammākārehi atirittaṁ karontenāti vuttaṁ hoti. Yathāha “imehi sattahi vinayakammākārehi",
  "tika-vin11t6:434_6": "yaṁ atiritta”ntiādi.",
  "tika-vin11t6:435_0": "Idha atirittaṁ kātuṁ abhihaṭabhojanaṁ kappiyañca nāma hoti, kappiyakatena siṅgiveralasuṇādivatthunā",
  "tika-vin11t6:435_1": "yuttatāya ca akappiyamaṁsābhāvena ca kuladūsanādīhi anuppannabhāvena ca katañca nāma",
  "tika-vin11t6:435_2": "hoti. “Alametaṁ sabba”nti atirittakatabhāvato evaṁ kappiyañca taṁ kataṁ cāti kappiyakatanti",
  "tika-vin11t6:435_3": "vuttaṁ hoti. Evamuparipi kata-saddassa attho ca samāsaviggaho ca veditabbo. Avasiṭṭhapadesu",
  "tika-vin11t6:435_4": "bhikkhunā paṭiggahitaṁ paṭiggahitaṁ nāma. Taṁ kārāpetvā āgatena bhikkhunā thokaṁ",
  "tika-vin11t6:435_5": "uccāretvā, otāretvā vā dassitaṁ uccāritakataṁ nāma. Kappiyaṁ kārāpetumāgatassa aḍḍhateyyahatthappamāṇahatthapāsabbhantaragatena",
  "tika-vin11t6:435_6": "atirittakataṁ “hatthapāse kata”nti vuccati. Antamaso pavāraṇajanakaṁ yaṁ kiñci bhojanaṁ",
  "tika-vin11t6:435_7": "kusaggenāpi gahetvā bhuttattā bhuttāvinā. Yathāha “pañcannaṁ bhojanānaṁ aññataraṁ",
  "tika-vin11t6:435_8": "bhojanaṁ antamaso kusaggenāpi bhuttaṁ hotī”ti. Bhuñjanto pavārito hutvā yo āsanaṁ",
  "tika-vin11t6:435_9": "na kopeti, so bhuttāvī pavārito “āsanā avuṭṭhito”ti vuccati, tena kataṁ “bhuttāvinā…pe…",
  "tika-vin11t6:435_10": "avuṭṭhitena kata”nti vuttaṁ. “Alametaṁ sabba”nti vacībhedaṁ katvā vuttaṁ “alametaṁ",
  "tika-vin11t6:435_11": "sabbanti vuttaṁ hotī”ti dassitaṁ. Ayaṁ sattavidho vinayakammākāro nāma.",
  "tika-vin11t6:436_0": "Gilānātirittakaṁ pana imissā gāthāya avuttampi anatirittasandassanatthaṁ vakkhamānāya",
  "tika-vin11t6:436_1": "“kata”ntiādigāthāya “na gilānātirittañcā”ti imassa vipariyāyato veditabbaṁ. Gilānato",
  "tika-vin11t6:436_2": "atirittaṁ, tassa aññadinesu bhuñjanatthāya upaṭṭhāpitampi gilānātirittaṁ nāma.",
  "tika-vin11t6:437_0": "“Tena bhikkhunā”ti iminā “bhuttāvinā”ti ca “bhuttāvinā pavāritena āsanā vuṭṭhitenā”ti",
  "tika-vin11t6:437_1": "ca vuttappakārena visiṭṭhaṁ teneva pākaṭaṁ bhikkhuṁ parāmasati, pavāraṇajanakānaṁ",
  "tika-vin11t6:437_2": "pañcannaṁ bhojanānaṁ aññataraṁ appamattakampi bhuttāvinā, bhuttāvī pavāritopi hutvā",
  "tika-vin11t6:437_3": "āsanā avuṭṭhitena vā bhikkhunāti vuttaṁ hoti. Onamitvāna bhājaneti ettha “dassite",
  "tika-vin11t6:437_4": "bhojane”ti seso, “athā”ti iminā sambandho. Kappiyakaraṇārahāni siṅgiverādīni kappiyaṁ",
  "tika-vin11t6:437_5": "kāretvā paṭiggahāpetvā āgantvā hatthapāsabbhantare patvā atirittaṁ kārāpentena bhikkhunā",
  "tika-vin11t6:437_6": "bhājanaṁ thokaṁ onāmetvā uccāretvā dassitakālānantarāti vuttaṁ hoti. Uttari kātabbaṁ",
  "tika-vin11t6:437_7": "dassetumāha “ala”ntiādi.",
  "tika-vin11t6:438_0": "Ettāvatā “tena bhikkhunā”ti iminā “bhuttāvinā kataṁ, bhuttāvinā pavāritena āsanā",
  "tika-vin11t6:438_1": "avuṭṭhitena kata”nti aṅgadvayaṁ saṅgahitaṁ. “Onametvāna bhājana”nti iminā “uccāritakataṁ",
  "tika-vin11t6:438_2": "hotī”ti idaṁ saṅgahitaṁ. “Kappiyakataṁ, paṭiggahitakataṁ, hatthapāsekata”nti idaṁ",
  "tika-vin11t6:438_3": "tayaṁ anantariyavācinā atha-saddena saṅgahitaṁ. “Alametaṁ sabba”nti idaṁ panettha",
  "tika-vin11t6:438_4": "sarūpeneva dassitanti daṭṭhabbaṁ.",
  "tika-vin11t6:439_0": "1304. Patte ṭhitabhojanameva atirittaṁ kātabbanti natthi, pacchiādīsu yattha katthaci",
  "tika-vin11t6:439_1": "bhājane ṭhitampi kātabbanti dassetumāha “kappiyaṁ panā”ti. Kuṇḍeti bhaṇḍukkhaliyaṁ.",
  "tika-vin11t6:439_2": "Bhājaneti yaṁ kiñci bhājanaṁ gahitaṁ.",
  "tika-vin11t6:440_0": "1305.Etanti atirittakataṁ etaṁ bhojanaṁ. Taṁ ekameva ṭhapetvāti yojanā. “Vaṭṭatevā”ti",
  "tika-vin11t6:440_1": "vuttepi abbhaṅgādīnamatthāyāti gaṇheyyunti āha “bhuñjitabba”nti, tamekaṁ vinā parehi",
  "tika-vin11t6:440_2": "paribhuñjitabbanti attho.",
  "tika-vin11t6:441": "1306-7.Kappiyaṁ kāretvāti atirittaṁ kāretvā. Ākiranti ceti yadi pakkhipanti. Puna tathā atirittaṁ kāretvā bhuñjitabbanti yojanā.",
  "tika-vin11t6:442_0": "Taṁ kena atirittaṁ kātabbanti āha “yenā”tiādi. Tanti atirittakataṁ bhojanaṁ. Yena",
  "tika-vin11t6:442_1": "akatanti yena bhikkhunā paṭhamaṁ atirittaṁ na kataṁ, tena kātabbanti sambandho. Yathāha",
  "tika-vin11t6:442_2": "“yena akatanti aññena bhikkhunā yena paṭhamaṁ na kataṁ, tena kātabba”nti. Yaṁ vā",
  "tika-vin11t6:442_3": "akataṁ, taṁ visuṁ tena vā kātabbanti yojanā. Yaṁ vā akatanti tasmiṁ atirittakatabhojane",
  "tika-vin11t6:442_4": "apakkhittaṁ yaṁ bhojanaṁ atirittaṁ na kataṁ. Taṁ visuṁ tena vā kātabbanti pacchā",
  "tika-vin11t6:442_5": "pakkhittaṁ bhojanaṁ atirittaṁ katena yathā amissaṁ hoti, tathā aññassa bhājanassa",
  "tika-vin11t6:442_6": "gahaṇavasena visuṁ kāretvā tena paṭhamaṁ katātirittenāpi atirittaṁ kātabbaṁ. Yathāha",
  "tika-vin11t6:442_7": "– “yañca akatanti yena paṭhamaṁ kappiyaṁ kataṁ, tenāpi yaṁ akataṁ, taṁ kātabbaṁ.",
  "tika-vin11t6:442_8": "Paṭhamabhājane pana kātuṁ na labbhati. Tattha hi kariyamānaṁ paṭhamaṁ katena saddhiṁ",
  "tika-vin11t6:442_9": "kataṁ hoti, tasmā aññasmiṁ bhājane kātuṁ vaṭṭatīti adhippāyo”ti.",
  "tika-vin11t6:443_0": "1308.Akappiyādīhisattahīti “anatirittaṁ nāma akappiyakataṁ hoti, appaṭiggahitakataṁ",
  "tika-vin11t6:443_1": "hoti, anuccāritakataṁ hoti, ahatthapāse kataṁ hoti, abhuttāvinā kataṁ hoti, bhuttāvinā",
  "tika-vin11t6:443_2": "ca pavāritena āsanā vuṭṭhitena kataṁ hoti, ‘alametaṁ sabba’nti avuttaṁ hotī”ti vuttehi",
  "tika-vin11t6:443_3": "sattahi vinayakammākārehi. Atirittaṁ katanti yojanā. “Hoti anatirittaka”nti padacchedo.",
  "tika-vin11t6:444_0": "1309. Upakaṭṭhavelāyapi atirittaṁ karontena “ahaṁ pātova bhuñji”nti vā “thokaṁ paribhuñji”nti",
  "tika-vin11t6:444_1": "vā acintetvā kātabbanti dassetumāha “yopī”tiādi. Upakaṭṭhūpanītampīti upakaṭṭhavelāya",
  "tika-vin11t6:444_2": "upanītampi bhojanaṁ.",
  "tika-vin11t6:445": "1310.Yāmādikālikanti yāmasattāhayāvajīvikakālikaṁ. Anāmissanti āmisena amissaṁ. Taṁ yāmādikālikaṁ paribhuñjatoti sambandho.",
  "tika-vin11t6:446_0": "1312. Gilānassa bhuttātirittaṁ viya kadāci bhuñjissatīti uddissa ṭhapitampi gilānātirittaṁ",
  "tika-vin11t6:446_1": "nāmāti aṭṭhakathāyaṁ vuttaṁ. “Vihārādīsu gilānassa pāpuṇanakoṭṭhāsampi gilānātirittaṁ nāmā”ti vadanti.",
  "tika-vin11t6:447": "1313.Kathinenāti paṭhamakathinena.",
  "tika-vin11t6:448": "Paṭhamapavāraṇakathāvaṇṇanā.",
  "tika-vin11t6:449_0": "1314.Anatirittenāti ettha “khādanīyena vā bhojanīyena vā”ti seso. Ettha “khādanīyaṁ",
  "tika-vin11t6:449_1": "nāma pañcabhojanāni yāmakālikaṁ sattāhakālikaṁ yāvajīvikaṁ ṭhapetvā avasesa”nti vuttaṁ",
  "tika-vin11t6:449_2": "pañcabhojanato aññaṁ sabbaṁ yāvakālikaṁ khādanīyaṁ nāma. “Bhojanīyaṁ nāma pañca bhojanāni",
  "tika-vin11t6:449_3": "odano kummāso sattu maccho maṁsa”nti vuttaṁ. Ettha vinicchayo anantarasikkhāpade",
  "tika-vin11t6:449_4": "vutto. Pavāreyyāti ettha “abhihaṭṭhu”nti seso. Abhihaṭṭhuṁ pavāreyyāti abhiharitvā",
  "tika-vin11t6:449_5": "“handa bhikkhu yāvatakaṁ icchasi, tāvatakaṁ gahetvā khāda vā bhuñja vā”ti evaṁ pavāreyya.",
  "tika-vin11t6:449_6": "“Pavārita”ntipadaṁ vuttatthameva. Jānanti sutvā vā disvā vā tassa pavāritabhāvaṁ",
  "tika-vin11t6:449_7": "jānanto. Āsādanāpekkhoti āsādanaṁ codanaṁ maṅkukaraṇabhāvaṁ apekkhamāno. Bhutteti",
  "tika-vin11t6:449_8": "tassa payogena itarena bhuñjitvā pariyosāpite. Tassāti yo tassa pavāritabhāvaṁ ñatvā",
  "tika-vin11t6:449_9": "“bhuñjā”ti niyojesi, tassa.",
  "tika-vin11t6:450_0": "1315-6. Ekassa bhuñjanena aññassa pācitti hotīti kathametanti āsaṅkāya tathā vuttattā",
  "tika-vin11t6:450_1": "pariharitumāha “dukkaṭaṁ…pe… dassita”nti. Itarassa gahaṇeti pavāritabhikkhuno bhuñjanatthāya",
  "tika-vin11t6:450_2": "paṭiggahaṇe. Ajjhohārapayogesu cāti etthāpi “itarassā”ti sambandho. Sabbaṁ dukkaṭaṁ,",
  "tika-vin11t6:450_3": "pācittiyañca. Dassitanti “abhiharati, āpatti dukkaṭassa. Tassa vacanena ‘khādissāmi",
  "tika-vin11t6:450_4": "bhuñjissāmī’ti paṭiggaṇhāti, āpatti dukkaṭassa. Ajjhohāre ajjhohāre āpatti dukkaṭassa.",
  "tika-vin11t6:450_5": "Bhojanapariyosāne āpatti pācittiyassā”ti desitaṁ bhagavatāti attho.",
  "tika-vin11t6:451": "1317.Ubhayatthāpi vimatissāti pavārite ca apavārite ca vimatissa. Dukkaṭaṁ paridīpitanti “pavārite vematiko. Appavārite vematiko, āpatti dukkaṭassā”ti desitaṁ.",
  "tika-vin11t6:452": "1318.Kārāpetvāti ettha “bhuñjāhī”ti seso. Aññassatthāyāti ettha “abhiharanto gacchāhī”ti seso.",
  "tika-vin11t6:453": "1319.Omasavādatulyāvāti idaṁ adinnādānasamuṭṭhānaṁ sandhāyāha.",
  "tika-vin11t6:454": "Dutiyapavāraṇakathāvaṇṇanā.",
  "tika-vin11t6:455_0": "1320.Khādanīyaṁ vāti pañca bhojanāni ca kālikattayañca vinā avasesesu yaṁ kiñci vā.",
  "tika-vin11t6:455_1": "Bhojanīyaṁ vāti pañcasu bhojanesu aññatarampi. Vikāleti vigate kāle. Kālo nāma aruṇuggamanato",
  "tika-vin11t6:455_2": "yāva majjhantikā, tadañño vikālo. Yathāha “vikālo nāma majjhantike vītivatte yāva",
  "tika-vin11t6:455_3": "aruṇuggamanā”ti. Ṭhitamajjhantikopi kāleyeva saṅgayhati. Yathāha “ṭhitamajjhantikopi",
  "tika-vin11t6:455_4": "kālasaṅgahaṁ gacchati. Tato paṭṭhāya pana khādituṁ vā bhuñjituṁ vā na sakkā, sahasā",
  "tika-vin11t6:455_5": "pivituṁ pana sakkā bhaveyya. Kukkuccakena pana na kātabbaṁ. Kālaparicchedajānanatthañca",
  "tika-vin11t6:455_6": "kālatthambho yojetabbo, kālabbhantareva bhattakiccaṁ kātabba”nti. Dosanti pācittiyaṁ.",
  "tika-vin11t6:456_0": "1321. “Khādanīyaṁ vā bhojanīyaṁ vā”ti ettha bhojanīyassa pavāraṇasikkhāpade dassitasarūpattā",
  "tika-vin11t6:456_1": "khādanīyaṁ tāva sarūpato dassetumāha “yamāmisagata”ntiādi. Etthāti etesu khādanīyabhojanīyesu.",
  "tika-vin11t6:456_2": "Yaṁ pana vanamūlaphalādikaṁ āmisagataṁ āmise yāvakālike pariyāpannaṁ, taṁ khādanīyanti",
  "tika-vin11t6:456_3": "yojanā. Kālikesvasamohatthanti ettha gāthābandhavasena ma-kāralopo, asammohatthanti",
  "tika-vin11t6:456_4": "vuttaṁ hoti. Idanti vakkhamānaṁ sandhāyāha.",
  "tika-vin11t6:457_0": "1322.Mūlanti yaṁ kiñci rukkhalatānaṁ mūlaṁ. Kandanti rukkhalatānameva kandaṁ. Muḷālanti",
  "tika-vin11t6:457_1": "padumagacchamūlakandaṁ. Matthakanti tālanāḷikerādīnaṁ matthakaṁ, veḷukaḷīrapallavaṅkurānañca",
  "tika-vin11t6:457_2": "ettheva saṅgaho. Khandhakanti ucchuādikhandhakaṁ. Tacanti challi. Pattanti paṇṇaṁ.",
  "tika-vin11t6:457_3": "Pupphanti kusumaṁ. Phalanti rukkhalatādīnaṁ phalaṁ. Aṭṭhīti rukkhalatādibījaṁ. Piṭṭhanti",
  "tika-vin11t6:457_4": "dhaññādipiṭṭhaṁ. Niyyāsanti silesaṁ. “Khādanīya”nti sabbattha pakaraṇato labbhati.",
  "tika-vin11t6:458_0": "1323. Evaṁ khādanīyānaṁ mātikaṁ nikkhipitvā te sarūpato dassetumāha “mūlakhādanīyādīna”ntiādi.",
  "tika-vin11t6:458_1": "Tattha rukkhamūlameva khādanīyaṁ, taṁ ādi yesanti viggaho. Mukhamattanidassanaṁ nibodhathāti",
  "tika-vin11t6:458_2": "ettha “mayā kariyamāna”nti seso. Mukhamattanti pavesadvāramattaṁ, niravasesato dassane",
  "tika-vin11t6:458_3": "papañcabhīrukānaṁ pubbe bhayaṁ hotīti saṅkhepato khādanīyāni dassissanti vuttaṁ hoti.",
  "tika-vin11t6:458_4": "Tathā dassane payojanamāha “nāmatthesu bhikkhūnaṁ pāṭavatthāyā”ti, mūlakhādanīyādīnaṁ",
  "tika-vin11t6:458_5": "nāmesu ca tadatthesu ca bhikkhūnaṁ pāṭavuppādanatthanti attho.",
  "tika-vin11t6:459_0": "1324-5. Mūlakamūlādīni upadesatoyeva veditabbāni. Na hi tāni pariyāyantarena vuccamānānipi",
  "tika-vin11t6:459_1": "sakkā viññātuṁ. Pariyāyantarenapi hi vuccamāne taṁ taṁ nāmaṁ ajānantānaṁ sammohoyeva",
  "tika-vin11t6:459_2": "siyā, tasmā tattha na kiñci vakkhāma. Sākānanti sūpeyyapaṇṇānaṁ. Idhāti imasmiṁ sikkhāpade.",
  "tika-vin11t6:459_3": "Āhāratthanti āhārena kattabbapayojanaṁ, āhārakiccanti vuttaṁ hoti. “Āmisattha”ntipi",
  "tika-vin11t6:459_4": "likhanti. Pharantīti vitthārenti.",
  "tika-vin11t6:460_0": "1326.Jaraṭṭhanti purāṇakandaṁ. Yaṁ taṁ jaraṭṭhanti sambandho. Sesānaṁ jaraṭṭhaṁ yāvakālikanti",
  "tika-vin11t6:460_1": "yojanā. Sesānanti mūlakādīni vuttāni. Yathāha “mūlakakhārakajajjharīmūlānaṁ pana",
  "tika-vin11t6:460_2": "jaraṭṭhānipi āmisagatikānevā”ti.",
  "tika-vin11t6:461": "1331.Dhototi nibbattitapiṭṭho.",
  "tika-vin11t6:462": "1332. Adhoto khīravalliyā kandoti yojanā. Vākyapathātītāti “asuko vā asuko vā”ti vatvā pariyantaṁ pāpetuṁ asakkuṇeyyattā vacanapathātītā.",
  "tika-vin11t6:463": "1333.Puṇḍarīkaṁ setaṁ. Padumaṁ rattaṁ.",
  "tika-vin11t6:464": "1334.Sambhavaṁ jātaṁ.",
  "tika-vin11t6:465": "1338.Jaraṭṭhabundoti kandassa heṭṭhā atīva pariṇataṭṭhānaṁ.",
  "tika-vin11t6:466": "1339.Pathaviyaṁ gatoti antopathaviyaṁ gato, pathaviyaṁ nimujjitvā gatataruṇadaṇḍoti vuttaṁ hoti.",
  "tika-vin11t6:467": "1340. Evaṁ antobhūmiyaṁ gato. “Paṇṇadaṇḍo uppalādīna”nti padacchedo. Sabboti taruṇopi pariṇatopi. Uppalādīnaṁ, padumajātiyā ca sabbo paṇṇadaṇḍo yāvakālikoti yojanā.",
  "tika-vin11t6:468": "1345.Pattakhādanīyaṁnāmāti pattasaṅkhātaṁ khādanīyaṁ nāma.",
  "tika-vin11t6:469": "1348.Mūlakādīnanti “mūlakaṁ khārakañcevā”tiādikāya gāthāya vuttamūlakādīnaṁ.",
  "tika-vin11t6:470": "1349.Kaṇṇikāti padumakaṇṇikā.",
  "tika-vin11t6:471": "1360.Ketakādīnanti ettha ādi-saddena timbarusakaṁ gahitaṁ. Tālaphalaṭṭhīti taruṇaphalānaṁ aṭṭhi.",
  "tika-vin11t6:472": "1361.“Punnāgamadhukaṭṭhīnī”ti ca “punnāgamadhukaṭṭhicā”ti ca potthakesu ubhayathā pāṭho dissati, attho pana ekoyeva. “Selu aṭṭhī”ti padacchedo. Anāmiseti yāvajīvike.",
  "tika-vin11t6:473_0": "1363.Dhotaṁtālapiṭṭhanti tālaphegguṁ koṭṭetvā udake madditvā parissāvetvā kalale",
  "tika-vin11t6:473_1": "bhājanatalaṁ otiṇṇe pasannodakaṁ apanetvā gahitatālapiṭṭhanti vuttaṁ hoti. Tathā",
  "tika-vin11t6:473_2": "khīravalliyā piṭṭhanti yojanā, tatheva koṭṭetvā parissāvetvā gahitakhīravalliyā piṭṭhanti attho.",
  "tika-vin11t6:474_0": "1364.Adhotaṁ vuttavipariyāyato gahetabbaṁ. “Āhāratthamasādhentaṁ, sabbaṁ taṁ yāvajīvika”nti",
  "tika-vin11t6:474_1": "vacanato tesu tesu janapadesu manussānaṁ āhārakiccaṁ akarontaṁ mūlādi yāvajīvikaṁ,",
  "tika-vin11t6:474_2": "tadaññaṁ yāvakālikanti saṅkhepalakkhaṇaṁ kātabbanti.",
  "tika-vin11t6:475": "Vikālabhojanakathāvaṇṇanā.",
  "tika-vin11t6:476_0": "1369.Bhojanaṁ sannidhiṁ katvā khādanaṁ vāti ettha bhojanakhādanīyāni yathāvuttabhedasarūpāneva.",
  "tika-vin11t6:476_1": "Sannidhiṁ katvāti paṭiggahetvā ekarattampi atikkāmetvā, sannidahitvāti vuttaṁ hoti.",
  "tika-vin11t6:476_2": "Yathāha “paṭiggahetvā ekarattampi vītināmitassetaṁ adhivacana”nti. Tadeva vakkhati",
  "tika-vin11t6:476_3": "“saya”ntiādinā. Khādananti kammasādhanoyaṁ, “khajja”nti iminā samānattho.",
  "tika-vin11t6:477": "1371. “Sannidhiṁ katvā”ti ettha niddesaṁ dassetumāha “saya”ntiādi.",
  "tika-vin11t6:478_0": "1372. “Taṁ na vaṭṭatī”ti ettha atthaṁ dassetumāha “tato”tiādi. Tatoti sannidhikatabhojanato.",
  "tika-vin11t6:478_1": "Suddhacittenāti savāsanasakalakilesappahānato nimmalacittena. Tādināti aṭṭhasu lokadhammesu",
  "tika-vin11t6:478_2": "nibbikārabhāvena tādinā. Atha vā yādisā purimakā sammāsambuddhā rūpārūpaguṇehi ahesuṁ, tādisena bhagavatā.",
  "tika-vin11t6:479_0": "1373. Odanādīsu pañcasu bhojanesu tāva akappiyamaṁsena sannidhivasena pācittiyañca",
  "tika-vin11t6:479_1": "āpattivisesañca dassetumāha “akappiyesū”tiādi. Pācittīti sannidhipācittiyamāha. Itareti",
  "tika-vin11t6:479_2": "sīhādimaṁsamhi. Dukkaṭena saha pācittīti yojanā.",
  "tika-vin11t6:480_0": "1374.Yāmakālikasaṅkhātaṁ paribhuñjatoti ettha “sannidhiṁ katvā”ti adhikārato labbhati.",
  "tika-vin11t6:480_1": "“Dukkaṭena sahā”ti avatvā “pācittī”ti vuttattā sati paccaye paribhuñjatoti gahetabbaṁ.",
  "tika-vin11t6:480_2": "Yathāha “yāmakālikaṁ sati paccaye ajjhohārato pācittiyaṁ. Āhāratthāya ajjhohārato",
  "tika-vin11t6:480_3": "dukkaṭena saddhiṁ pācittiya”nti.",
  "tika-vin11t6:481_0": "1375. Annanti etthāpi “sannidhikata”nti idaṁ pure viya labbhati, “pakati”nti idaṁ",
  "tika-vin11t6:481_1": "“anna”nti etassa visesanaṁ, manussamaṁsādīhi asammissaṁ nātirittakataṁ annamattanti",
  "tika-vin11t6:481_2": "attho. Pācittiyadvayanti anatirittapaccayā ca sannidhipaccayā ca dve pācittiyāni.",
  "tika-vin11t6:482": "1376. “Dve, dvaya”nti ubhayatthāpi ayamevattho.",
  "tika-vin11t6:483_0": "1377.Sāmisena mukhena dveti ettha “pañca bhojanāni yāmakālikaṁ sattāhakālikaṁ yāvajīvikaṁ",
  "tika-vin11t6:483_1": "ṭhapetvā avasesaṁ khādanīyaṁ nāmā”ti vuttattā khādanīyāsaṅgahitena yāmakālikena ca",
  "tika-vin11t6:483_2": "tena sammissattā sannidhināmena mukhagataāmisamūlakena ca sannidhipācittiyāni dve",
  "tika-vin11t6:483_3": "hontīti attho. Sāmisena mukhenāti upalakkhaṇattā yathākathañci āmise missībhūte ettakā",
  "tika-vin11t6:483_4": "āpattiyoti daṭṭhabbaṁ. Nirāmisaṁ yāmakālikaṁ bhuñjato ekameva pācittiyanti yojanā,",
  "tika-vin11t6:483_5": "yena kenaci ākārena asammissaṁ yāmakālikaṁ paribhuñjato ekameva pācittiyaṁ hotīti attho.",
  "tika-vin11t6:484_0": "1378.Tamevāti sannihitameva kālikaṁ. Tesu dvīsu vikappesūti sāmisanirāmisavikappadvaye.",
  "tika-vin11t6:484_1": "Kevalaṁ dukkaṭaṁ vaḍḍhatīti paṭhamavikappe dvīhi pācittiyehi saddhiṁ dukkaṭaṁ, dutiyavikappe",
  "tika-vin11t6:484_2": "pācittiyena saddhiṁ dukkaṭaṁ hotīti vuttaṁ hoti.",
  "tika-vin11t6:485_0": "1379.Suddhanti ettha “sannidhikataṁ bhojana”nti seso. Idaṁ “pakatibhojane”ti aṭṭhakathāyaṁ,",
  "tika-vin11t6:485_1": "idha ca “na doso yāmakālike”ti yāmakālikassa visuṁ vakkhamānattā viññāyati, akappiyamaṁsayāmakālikehi",
  "tika-vin11t6:485_2": "amissaṁ bhojananti vuttaṁ hoti.",
  "tika-vin11t6:486_0": "1380.Maṁseti ettha “akappiye”ti idaṁ thullaccayādivacaneneva labbhati. Vaḍḍhatīti",
  "tika-vin11t6:486_1": "pubbe vuttehi pācittiyadvayehi saddhiṁ manussamaṁse thullaccayañca sīhādimaṁse dukkaṭañca",
  "tika-vin11t6:486_2": "vaḍḍhati. Manussamaṁse ca sese sīhamaṁsādike akappiyamaṁse ca yathānukkamato thullaccayañceva",
  "tika-vin11t6:486_3": "dukkaṭañcāti dvayaṁ vaḍḍhatīti yojanā.",
  "tika-vin11t6:487_0": "1381.Anatirittampi bhojanaṁ vikāle paribhuñjato bhikkhuno tannimittako doso yathāvuttesu",
  "tika-vin11t6:487_1": "sabbavikappesu natthīti yojanā. “Vikāla…pe… kālike”ti yāmakālikassa visuṁ vakkhamānattā",
  "tika-vin11t6:487_2": "ca atirittakārāpanañca bhojaneyeva sambhavatīti anatirittanti ettha “nihitabhojana”nti",
  "tika-vin11t6:487_3": "seso. “Anatirittapaccayā pana vikāle sabbavikappesu anāpattī”ti aṭṭhakathāvacanato",
  "tika-vin11t6:487_4": "dosoti anatirittapaccayā pācittiyamāha. Teneva vakkhati “tannimittako”ti, anatirittanimittakoti",
  "tika-vin11t6:487_5": "attho. Sabbavikappesūti “suddhaṁ vā manussamaṁsamissaṁ vā sīhādimaṁsamissaṁ vā yāmakālikamissaṁ",
  "tika-vin11t6:487_6": "vā”ti sabbesu vikappesu. “Tannimittako”ti vacaneneva vāritavikālādinimittassa dosassa sambhavaṁ dasseti.",
  "tika-vin11t6:488_0": "1382-3.Vikālapaccayā vāti ettha vā-saddena “anatirittapaccayā”ti idaṁ samuccitaṁ.",
  "tika-vin11t6:488_1": "Api-saddo “yāmakālikepī”ti yojetabbo. Sattāhakālikaṁ, yāvajīvikaṁ āhārasseva atthāya",
  "tika-vin11t6:488_2": "paṭiggaṇhato gahaṇe, yathāvuttassa sattāhakālikayāvajīvikabhedena duvidhassa tu ajjhohārapayogesu",
  "tika-vin11t6:488_3": "nirāmise vā dukkaṭanti yojanā. Tu-saddo eva-kārattho.",
  "tika-vin11t6:489": "1384.Athāti vākyārambhe nipāto. Āmisasaṁsaṭṭhaṁ sattāhakālikaṁ, yāvajīvikaṁ vāti yojanā. Gahetvāti paṭiggahetvā. Ṭhapitanti aruṇaṁ atikkāmetvā ṭhapitaṁ. Pācittīti sannidhipācitti.",
  "tika-vin11t6:490_0": "1385.Kāloti aruṇuggamanādimajjhantikāvasāno kālo. Yāmoti majjhantikādidutiyaaruṇuggamanāvasāno.",
  "tika-vin11t6:490_1": "Taṁ taṁ kālaṁ kālikaṁ atikkāmayato tu dosoti yojanā. Tu-saddo evakārattho. Taṁ vā",
  "tika-vin11t6:490_2": "kālikanti yathākkamaṁ yāvakālikaṁ yāmakālikaṁ sattāhakālikanti vuttaṁ hoti.",
  "tika-vin11t6:491": "1386. Yāvakālikaṁ attanā sambhinnāni itarāni tīṇi kālikāni attanoyeva sabhāvaṁ upanetīti yojanā. Sako bhāvo sabhāvo, taṁ.",
  "tika-vin11t6:492": "1387-8.Evamevaviniddiseti “purimaṁ purimaṁ kālikaṁ attanā sammissaṁ pacchimaṁ pacchimaṁ attano sabhāvameva gāhāpetī”ti katheyyāti vuttaṁ hoti.",
  "tika-vin11t6:493_0": "Imesūtiādīsu niddhāraṇe bhummaṁ. Antovutthaṁ hotīti akappiyakuṭiyaṁ ṭhapetvā aruṇuṭṭhāpanena",
  "tika-vin11t6:493_1": "antovutthaṁ nāma hoti. Sannidhi ca hotīti paṭiggahetvā paṭiggahaṇaṁ avijahitvā aruṇuṭṭhāpanena",
  "tika-vin11t6:493_2": "sannidhi ca nāma hoti. Potthakesu “sannidhi”nti sānunāsiko pāṭho dissati, “hotī”ti",
  "tika-vin11t6:493_3": "kiriyāya sambandhattā sannidhi-saddo paṭhamekavacanantoti anunāsiko āgamasandhijoti",
  "tika-vin11t6:493_4": "veditabbo. Ubhayampīti yathāvuttaṁ antovutthaṁ, sannidhi cāti ubhayampi. Na hotevāti",
  "tika-vin11t6:493_5": "purimakālikadvayena amissaṁ na hoteva.",
  "tika-vin11t6:494_0": "1389. Kappiyakuṭināmena akataṁ, asammataṁ, apariggahaṁ, pākārādīhi parikkhittaṁ senāsanaṁ",
  "tika-vin11t6:494_1": "akappiyakuṭi nāmāti saṅkhepato gahetabbaṁ. Antadvayenāti sattāhakālikayāvajīvikena,",
  "tika-vin11t6:494_2": "sahatthe karaṇavacanaṁ. “Missita”nti seso. Gahitanti paṭiggahitaṁ. Taṁ pubbaṁ dvayanti",
  "tika-vin11t6:494_3": "yāvakālikayāmakālikadvayaṁ. Purimakālikadvaye yaṁ kiñci tadahupaṭiggahitampi akappiyakuṭiyāyeva",
  "tika-vin11t6:494_4": "ṭhapetvā aruṇaṁ uṭṭhāpitena pacchimakālikadvaye yena kenaci sammissaṁ antovutthaṁ",
  "tika-vin11t6:494_5": "nāma hotīti vuttaṁ hoti.",
  "tika-vin11t6:495_0": "1390. Antovutthena pacchimakālikadvayena saṁsaṭṭhaṁ yadidaṁ purimakālikadvayaṁ, ayaṁ",
  "tika-vin11t6:495_1": "mukhasannidhi nāma hotīti aṭṭhakathāyaṁ vuttaṁ. Mahāpaccariyaṁ pana antovutthaṁ hoti,",
  "tika-vin11t6:495_2": "na kappati iti daḷhaṁ katvā vuttanti yojanā.",
  "tika-vin11t6:496_0": "Tattha “mukhasannidhī”ti ca “antovuttha”nti ca nāmamattameva nānākaraṇaṁ, soyevatthoti",
  "tika-vin11t6:496_1": "ubhinnaṁ aṭṭhakathāvacanānaṁ anatthantaratā veditabbā. Tathā hi mukha-saddo anto-saddapariyāyo,",
  "tika-vin11t6:496_2": "sannidhi-saddo parivuttha-saddapariyāyo. Mukhe sannidhi mukhasannidhīti kammasādhanaṁ.",
  "tika-vin11t6:496_3": "Bahi sannidhinivattanatthaṁ aṭṭhakathāsu mukha-ggahaṇaṁ, anto-gahaṇañca kataṁ. Bahīti",
  "tika-vin11t6:496_4": "ca paṭiggahetvā akappiyakuṭiyā bahi yattha katthaci parivutthaṁ pacchimakālikadvayaṁ",
  "tika-vin11t6:496_5": "purimena kālikadvayena saṁsaṭṭhaṁ adhippetaṁ. Mukhasannidhiantovutthapadānaṁ anatthantarabhāvo",
  "tika-vin11t6:496_6": "samantapāsādikāyaṁ vutto.",
  "tika-vin11t6:497_0": "Yathāha “sāmaṇero bhikkhussa taṇḍulādikaṁ āmisaṁ āharitvā kappiyakuṭiyaṁ nikkhipitvā",
  "tika-vin11t6:497_1": "punadivase pacitvā deti, antovutthaṁ na hoti. Tattha akappiyakuṭiyaṁ nikkhittasappiādīsu",
  "tika-vin11t6:497_2": "yaṁ kiñci pakkhipitvā deti, mukhasannidhi nāma hoti. Mahāpaccariyaṁ pana ‘antovutthaṁ",
  "tika-vin11t6:497_3": "hotī’ti vuttaṁ, tattha nāmamattameva nānākaraṇa”nti. Nissandehe pana aññathā vutto",
  "tika-vin11t6:497_4": "viya viññāyati, tatthapi ayameva nayo veditabbo.",
  "tika-vin11t6:498_0": "1391.Nadosoti sannidhidoso na hoti. Nidahitvāti paṭiggahetvā paṭiggahaṇaṁ avijahitvā",
  "tika-vin11t6:498_1": "sakasakakālabbhantareyeva nidahitvā. Ettha ca heṭṭhimantato sannidhiṁ dassetuṁ “pattaṁ",
  "tika-vin11t6:498_2": "dhovitvā puna tattha acchodakaṁ vā āsiñcitvā aṅguliyā vā ghaṁsitvā nisnehabhāvo jānitabbo”ti",
  "tika-vin11t6:498_3": "aṭṭhakathāyaṁ vuttaṁ. Etena nirapekkhena paṭiggahaṇaṁ avissajjetvāva sayaṁ vā aññena",
  "tika-vin11t6:498_4": "vā tucchaṁ katvāna sammā dhovitvā niṭṭhāpite patte laggampi avijahitapaṭiggahitameva",
  "tika-vin11t6:498_5": "hotīti tattha āpatti vuttāti gaṇṭhipadesu vuttaṁ. Etena nirapekkhena paṭiggahaṇe",
  "tika-vin11t6:498_6": "vissaṭṭhe tādisepi patte doso natthīti siddhaṁ.",
  "tika-vin11t6:499": "Sannidhikathāvaṇṇanā.",
  "tika-vin11t6:500": "1393.Paṇītāni bhojanānīti pāḷiyaṁ “seyyathidaṁ? Sappi navanītaṁ telaṁ madhu phāṇitaṁ maccho maṁsaṁ khīraṁ dadhī”ti uddisitvā –",
  "tika-vin11t6:501_0": "“Sappi nāma gosappi vā ajikāsappi vā mahiṁsasappi vā, yesaṁ maṁsaṁ kappati, tesaṁ",
  "tika-vin11t6:501_1": "sappi. Navanītaṁ nāma tesaññeva navanītaṁ. Telaṁ nāma tilatelaṁ sāsapatelaṁ madhukatelaṁ",
  "tika-vin11t6:501_2": "eraṇḍakatelaṁ vasātelaṁ. Madhu nāma makkhikāmadhu. Phāṇitaṁ nāma ucchumhā nibbattaṁ.",
  "tika-vin11t6:501_3": "Maccho nāma odako vuccati. Maṁsaṁ nāma yesaṁ maṁsaṁ kappati, tesaṁ maṁsaṁ. Khīraṁ",
  "tika-vin11t6:501_4": "nāma gokhīraṁ vā ajikākhīraṁ vā mahiṁsakhīraṁ vā, yesaṁ maṁsaṁ kappati, tesaṁ khīraṁ.",
  "tika-vin11t6:501_5": "Dadhi nāma tesaññeva dadhī”ti –",
  "tika-vin11t6:502": "Niddiṭṭhāni nava paṇītabhojanānīti attho. Agilānoti “agilāno nāma yassa vinā paṇītabhojanāni phāsu hotī”ti vutto. Agilānoti ettha “hutvā”ti seso.",
  "tika-vin11t6:503_0": "1394.Sappinā dehītiādi viññāpanappakāro. Sappibhattanti ettha kiñcāpi sappisaṁsaṭṭhaṁ",
  "tika-vin11t6:503_1": "bhattaṁ, sappi ca bhattañca sappibhattanti viññāyati, aṭṭhakathāsu pana “sālibhattaṁ",
  "tika-vin11t6:503_2": "viya sappibhattaṁ nāma natthī”ti kāraṇaṁ vatvā dukkaṭasseva daḷhataraṁ katvā vuttattā",
  "tika-vin11t6:503_3": "na sakkā aññaṁ vattuṁ. Aṭṭhakathācariyā eva hi īdisesu ṭhānesu pamāṇaṁ.",
  "tika-vin11t6:504": "1395.Pācitti pariyāputāti “ajjhohāre ajjhohāre āpatti pācittiyassā”ti evaṁ ajjhohāragaṇanāya pācitti vuttā.",
  "tika-vin11t6:505": "1396.Suddhānīti annena amissāni. Sekhiyesūti sikkhākaraṇīye vuttanti attho.",
  "tika-vin11t6:506": "1397. Yasmā suddhānaṁ paṇītabhojanānaṁ viññāpetvā paribhuñjanaṁ dukkaṭavisayaṁ, tasmā. Sattadhaññamayanti sāliādīnaṁ sattannaṁ dhaññānaṁ aññatarassa vikārabhūtaṁ.",
  "tika-vin11t6:507": "1398. Sace dadātīti yojanā. Visaṅketanti anāpatti hotīti vuttaṁ hoti.",
  "tika-vin11t6:508_0": "1399. Deti ceti sambandho. Aññatarenāti sahatthe karaṇavacanaṁ. “Bhatta”nti adhikārato",
  "tika-vin11t6:508_1": "labbhati. Assa bhikkhussa. Visaṅketanti aññaṁ yācitassa aññassa dinnattā saṅketassa",
  "tika-vin11t6:508_2": "virādhanena anāpattīti vuttaṁ hoti.",
  "tika-vin11t6:509_0": "1400.Yena yena hīti etthāpi tatheva karaṇavacanaṁ. “Viññatta”nti idaṁ adhikatassa",
  "tika-vin11t6:509_1": "“bhatta”nti etassa visesanaṁ. Yenayenāti aniyamena paṇītena. Tena sappiādi visuṁ",
  "tika-vin11t6:509_2": "visuṁ gahitameva, sappiādīnaṁ gosappiādibhedo ca saṅgahito. Tasmiṁ laddhepīti yāciteyeva",
  "tika-vin11t6:509_3": "laddhe sati. Tassa tassa mūlepi laddheti vicchāvasena yojanā.",
  "tika-vin11t6:510_0": "Kiṁ vuttaṁ hoti? “Sappinā bhattaṁ dehī”ti sāmaññena viññāpentassa tameva vā “iminā",
  "tika-vin11t6:510_1": "sappiṁ katvā gaṇhathā”ti navanītādīsu aññataraṁ vā dhenuṁ vā mūlaṁ vā deti ce, “gosappinā",
  "tika-vin11t6:510_2": "bhattaṁ dehī”ti visesayuttaṁ katvā viññāpentassa tameva vā gonavanītādīni vā gāviṁ",
  "tika-vin11t6:510_3": "vā “idaṁ datvā sappiṁ gaṇhathā”ti mūlaṁ vā sace deti, visaṅketaṁ na hoti, yathāvatthukameva",
  "tika-vin11t6:510_4": "āpattiṁ āpajjatīti vuttaṁ hoti.",
  "tika-vin11t6:511_0": "Na aññathāti sappiṁ yācitavato “imaṁ gahetvā sappiṁ katvā gaṇhathā”ti avatvā “sappi",
  "tika-vin11t6:511_1": "natthi, idaṁ gaṇhathā”ti vatvā vā tuṇhībhūtena vā navanītādīsu kismiñci dinne visesaviññāpakassa",
  "tika-vin11t6:511_2": "tadaññadānepi visaṅketameva hotīti attho. Pāḷiyā anāgatepi dinne visaṅketameva hoti.",
  "tika-vin11t6:511_3": "“Sace pana aññaṁ pāḷiyā āgataṁ vā anāgataṁ vā deti, visaṅketa”nti aṭṭhakathāyaṁ vuttaṁ.",
  "tika-vin11t6:512": "1401.Pāḷiyanti pubbe dassitaṁ “sappi nāma gosappī”tiādiṁ niddesapāḷimāha. Yathāha “pāḷiyaṁ āgatanavanītādīni ṭhapetvā”tiādi. Aññehi navanītādīhi. Sahatthe karaṇavacanaṁ.",
  "tika-vin11t6:513_0": "1402.“Viññāpetvā”ti imassa kammabhūtaṁ “bhatta”nti adhikataṁ. Gāthābandhavasena vā-saddassa",
  "tika-vin11t6:513_1": "rasso kato. Ekato vāti yojanā, “nānato”tipi gahitameva, ekaṭṭhānato vā nānaṭṭhānato",
  "tika-vin11t6:513_2": "vāti vuttaṁ hoti. Yathāha “sace pana sabbehipi sappiādīhi ekaṭṭhāne vā nānaṭṭhāne",
  "tika-vin11t6:513_3": "vā viññāpetvā”tiādi. Teneva bhuñjatīti ettha parikappasūcakaṁ “ce”ti idañca avakaṁsasandassanatthaṁ",
  "tika-vin11t6:513_4": "“kusaggena ekabindumpī”ti idañca ajjhāharitabbaṁ. Matāti aṭṭhakathāyaṁ vuttaṁ sandhāyāha.",
  "tika-vin11t6:513_5": "Ekato vā nānato vā ṭhānā bhattaṁ viññāpetvā ekarasaṁ katvā antamaso kusaggena ekabindumpi",
  "tika-vin11t6:513_6": "bhuñjati ce, nava pācittiyo matāti yojanā.",
  "tika-vin11t6:514_0": "1403. Akappiyena sappinā dehīti vuttepīti yojanā, sahatthe karaṇavacanaṁ. “Bhatta”nti",
  "tika-vin11t6:514_1": "adhikataṁ. “Yesaṁ maṁsaṁ kappati, tesaṁ sappī”ti vuttappakārassa vipariyāyato akappiyaṁ",
  "tika-vin11t6:514_2": "daṭṭhabbaṁ. Tena ce detīti yadi tena yācitena teneva akappiyena saddhiṁ odanaṁ detīti.",
  "tika-vin11t6:515": "1404.Tathāsaññissāti tathāsaññino, gilānomhītisaññinoti attho. Yathāha “gilāno gilānasaññī, anāpattī”ti.",
  "tika-vin11t6:516_0": "1405. Gilānakāle viññattaṁ agilānassa bhuñjato anāpatti pakāsitāti yojanā. Evamitarehipi",
  "tika-vin11t6:516_1": "dvīhi padehi yojetabbaṁ. Yathāha “anāpatti gilāno hutvā viññāpetvā agilāno bhuñjatī”tiādi.",
  "tika-vin11t6:516_2": "Ñātakādīnanti ettha “āyatta”nti seso. Ādi-saddena “pavāritānaṁ aññassatthāya attano",
  "tika-vin11t6:516_3": "dhanena ummattakassa ādikammikassā”ti idaṁ saṅgaṇhātīti.",
  "tika-vin11t6:517": "1406. Cattāri samuṭṭhānāni dassetumāha “kāyato”tiādi.",
  "tika-vin11t6:518": "Paṇītabhojanakathāvaṇṇanā.",
  "tika-vin11t6:519_0": "1407.“Adinna”nti iminā adinnādānasikkhāpade viya parapariggahitaṁ avatvā appaṭiggahitameva",
  "tika-vin11t6:519_1": "vattabbaṁ. Yathāha “adinnaṁ nāma appaṭiggahitakaṁ vuccatī”ti. Mukhadvāranti mukhe",
  "tika-vin11t6:519_2": "dvāraṁ mukhadvāraṁ, galanāḷikā, iminā pana vacanena yaṁ kiñci ajjhoharaṇīyaṁ, taṁ",
  "tika-vin11t6:519_3": "mukhena vā pavisatu nāsikāya vā, galabilaṁ paviṭṭhameva āpattikaranti dīpeti. Āhāranti",
  "tika-vin11t6:519_4": "udakadantaponehi aññaṁ ajjhoharitabbaṁ yaṁ kiñci yāvakālikādiṁ. Yathāha “āhāro nāma",
  "tika-vin11t6:519_5": "udakadantaponaṁ ṭhapetvā yaṁ kiñci ajjhoharaṇīya”nti.",
  "tika-vin11t6:520_0": "Āhareyyāti mukhadvāraṁ paveseyya, iminā paragalaṁ akatvā mukhena paṭiggahitaggahaṇepi",
  "tika-vin11t6:520_1": "natthi dosoti sūcitaṁ. Tenevāha “dantaponodakaṁ hitvā”ti. Teneva vuttaṁ gaṇṭhipade",
  "tika-vin11t6:520_2": "“bhagavato dantakaṭṭhassa mukhadvāraṭhapane anāpattivacaneneva yaṁ kiñci vatthuṁ",
  "tika-vin11t6:520_3": "paragalaṁ akatvā mukhe ṭhapane anāpattibhāvo vutto”ti. Udakañhi yathāsukhaṁ pātuṁ,",
  "tika-vin11t6:520_4": "dantakaṭṭhañca dantaponaparibhogena paribhuñjituṁ vaṭṭati, tassa pana rasaṁ gilituṁ",
  "tika-vin11t6:520_5": "na vaṭṭati. Sacepi dantakaṭṭharaso ajānantassa anto pavisati, pācittiyameva. Dante",
  "tika-vin11t6:520_6": "punanti nimmale karonti etenāti dantaponaṁ.",
  "tika-vin11t6:521": "1408-9. Byatirekamukhena adinnalakkhaṇaṁ, padabhājane ca vuttanayena paṭhamaṁ dinnalakkhaṇaṁ dassento āha “hatthapāso”tiādi. Hatthapāsoti pavāraṇasikkhāpade –",
  "tika-vin11t6:522": "“Gaṇhato pacchimaṁ aṅgaṁ, dadato purimaṁ pana;",
  "tika-vin11t6:523": "Ubhinnaṁ aḍḍhateyyaṁ ce, vinā hatthaṁ pasārita”nti. –",
  "tika-vin11t6:524_0": "Vuttalakkhaṇo hatthapāso. Abhinīhāroti tattheva vuttanayena abhimukhaṁ katvā haraṇañca.",
  "tika-vin11t6:524_1": "Majjhimuccāraṇakkhamoti paṭiggahetabbabhārassa ukkaṭṭhaparicchedena thāmamajjhimena",
  "tika-vin11t6:524_2": "purisena ukkhipanārahatā. Bhāvappadhānoyaṁ niddeso. Avakaṁso pana “antamaso rathareṇumattampī”ti",
  "tika-vin11t6:524_3": "aṭṭhakathāvacanato veditabbo. Uccāraṇaṁ ukkhipanaṁ. “Amanusso”ti iminā tadaññasattasāmaññena",
  "tika-vin11t6:524_4": "tiracchānagatāpi veditabbā. “Pakkhī vā”tiādivakkhamānena vā veditabbā. Kāyādināti",
  "tika-vin11t6:524_5": "kāyakāyapaṭibaddhanissaggiyānaṁ aññatarena. Tenevāha “tidhā”ti.",
  "tika-vin11t6:525_0": "Dvidhāti kāyena vā kāyapaṭibaddhena vā. Pañcaṅgasaṁyogeti ettha “hatthapāso”ti paṭhamaṅgaṁ,",
  "tika-vin11t6:525_1": "“abhinīhāro”ti dutiyaṁ, “majjhimuccāraṇakkhamo”ti tatiyaṁ, “manusso…pe… tidhā”ti",
  "tika-vin11t6:525_2": "catutthaṁ, “paṭiggaṇhāti…pe… dvidhā”ti pañcamanti imāni pañca aṅgāni, pañcannaṁ aṅgānaṁ",
  "tika-vin11t6:525_3": "saṁyogo samāgamo sannipāto pañcaṅgasaṁyogo, tasmiṁ. Gahaṇanti paṭiggahaṇaṁ. Tassa",
  "tika-vin11t6:525_4": "bhikkhuno. Rūhati sampajjati.",
  "tika-vin11t6:526": "1410-12.Itaroti paṭiggāhako. Tassa aṅgassa. Na gacchatīti nago, “nago”ti rukkhopi pabbatopi vuccati. Evarūpeti īdise uccanīcaṭṭhāne.",
  "tika-vin11t6:527": "1413.Soṇḍāyāti hatthena.",
  "tika-vin11t6:528": "1415-6.Īsakaṁ onatvā thokaṁ nāmetvā tena bhikkhunā taṁ heṭṭhimaṁ bhājanaṁ ekadesenāpi paṭicchitabbanti yojanā.",
  "tika-vin11t6:529": "1417.Ugghāṭetvā uccāretvā, bhājanāni visuṁ visuṁ oropetvāti vuttaṁ hoti.",
  "tika-vin11t6:530": "1418.Kājabhattanti bhattakājaṁ, bhattabharitaṁ piṭakanti vuttaṁ hoti. Onatvā detīti sayaṁ onamitvā byābhaṅgiṁ deti.",
  "tika-vin11t6:531_0": "1419.“Tiṁsahattho”ti idaṁ tiṁsaratanamatto ce hoti, “dūra”nti na parisaṅkitabboti",
  "tika-vin11t6:531_1": "dassanatthamāha. Gahitekasminti ubhayakoṭīsu ṭhapite dve ghaṭe paṭiggahāpetuṁ hatthapāse",
  "tika-vin11t6:531_2": "ṭhitena dāyakena diyyamānaṁ tiṁsahatthaveṇuṁ paṭiggaṇhantena yena kenaci kāyappadesena",
  "tika-vin11t6:531_3": "vā kāyapaṭibaddhena vā “imaṁ gaṇhāmī”ti ābhogaṁ katvā mañcādīsu yattha katthaci phusitvā",
  "tika-vin11t6:531_4": "paṭiggahiteti vuttaṁ hoti. Taṁ sabbanti tesu dvīsu ghaṭesu pakkhittaṁ sabbameva.",
  "tika-vin11t6:531_5": "Gahitamevāti paṭiggahitameva hoti, dāyakassa hatthapāsabbhantare gatattā idaṁ tassa",
  "tika-vin11t6:531_6": "kāyapaṭibaddhanti “dūra”nti saṅkā na kātabbāti evakārena dīpeti. “Dvīsu ghaṭesu bhūmiyaṁ",
  "tika-vin11t6:531_7": "ṭhapitesupi tattha bandhanaveḷuyaṁ paṭiggaṇhanamatteneva paṭiggahitaṁ hotī”ti gaṇṭhipade vuttaṁ.",
  "tika-vin11t6:532_0": "1420-24.“Kaṭasārake”ti iminā doṇiphalakādayo upalakkhitā. “Nisīdatī”ti idaṁ “tiṭṭhatī”tiādīnaṁ",
  "tika-vin11t6:532_1": "upalakkhaṇaṁ. Mañcādīni phusitvāti ettha “aṅguliyāpī”ti seso. Yathāha “paṭiggahaṇasaññāya",
  "tika-vin11t6:532_2": "mañcādīni aṅguliyāpi phusitvā ṭhitena vā nisinnena vā nipannena vā”tiādi. Pattesūti",
  "tika-vin11t6:532_3": "tathā ṭhapitesu sabbesu pattesuyeva. Yañca dīyatīti ettha “tathā ṭhitenā”ti sāmatthiyā labbhati.",
  "tika-vin11t6:533_0": "Mañcādīsu aṅguliādinā yena kenaci phuṭṭhamattepi paṭiggahaṇassa ruhaṇabhāvaṁ dassetvā",
  "tika-vin11t6:533_1": "idāni tadārohaṇenāpi sijjhatīti dassetumāha “paṭiggahessāmī”tiādi. Sace pana paṭiggahessāmicceva",
  "tika-vin11t6:533_2": "mañcādīni āruhitvā nisīdati, dāyakopi hatthapāse ṭhatvāna deti ce, taṁ sabbaṁ gahitaṁ hotīti yojanā.",
  "tika-vin11t6:534": "Kucchiyā kucchiṁ āhacca ye pattā bhūmiyaṁ ṭhitā, tesu yaṁ yaṁ pattaṁ aṅguliyāpi vā sūciyāpi vā phusitvā nisinno, tattha tattheva dīyamānampi paṭiggaṇhāti, vaṭṭatīti yojanā.",
  "tika-vin11t6:535_0": "1425. Kaṭasārādayo sace mahantā, paṭiggahaṇaṁ na ruheyyāti vikappo siyāti tannivattanatthamāha",
  "tika-vin11t6:535_1": "“kaṭasārake”tiādi. “Mahantasmi”nti iminā kaṭasārakassa puna vacane hetumāha. Hatthattharaṁ",
  "tika-vin11t6:535_2": "nāma hatthipiṭṭhe attharitabbaṁ attharaṇaṁ. Ādi-saddena assatthararathattharādiṁ",
  "tika-vin11t6:535_3": "saṅgaṇhāti. Ṭhitapattesu diyyamānaṁ gaṇhato paṭiggahaṇaruhaṇahetuṁ dasseti “hatthapāsasmiṁ",
  "tika-vin11t6:535_4": "vijjamāne tū”ti. Tu-saddo vuttavisesameva joteti.",
  "tika-vin11t6:536": "1426.Tatthajātakapaṇṇesūti rukkheyeva ṭhitesu paṇṇesu. Gahetunti paṭiggahetuṁ. “Na panetānī”tiādi yena hetunā na vaṭṭati, tassa dassanaṁ. Hi-saddo pasiddhiṁ sūceti.",
  "tika-vin11t6:537": "1427. Thāmamajjhimena purisena ukkhipituṁ asakkuṇeyyaṁ asaṁhāriyaṁ. Tādiseti tathārūpe, asaṁhāriyeti vuttaṁ hoti. Khāṇubaddheti bhūmiyaṁ nikhātakhāṇuke baddhe.",
  "tika-vin11t6:538_0": "1428.Tintiṇikāti ciñcā. Ādi-saddena tathā khuddakānaṁ kadambapupphapaṇṇādīnaṁ gahaṇaṁ.",
  "tika-vin11t6:538_1": "“Tintiṇikādipaṇṇesū”ti vacanato sākhāsu paṭiggahaṇaṁ ruhatīti daṭṭhabbaṁ. Bhūmiyaṁ",
  "tika-vin11t6:538_2": "patthaṭesūti yojetabbaṁ. Yathāha “bhūmiyaṁ atthatesu sukhumesu tintiṇikādipaṇṇesupi",
  "tika-vin11t6:538_3": "paṭiggahaṇaṁ na ruhatī”ti.",
  "tika-vin11t6:539": "1429.Parivesakoti dāyako.",
  "tika-vin11t6:540": "1430. Asesato puñchitvāti yojanā.",
  "tika-vin11t6:541": "1431.Paṭiggahetvāvāti pattaṁ paṭiggahetvāva. Bhikkhā gahetabbāti sambandho.",
  "tika-vin11t6:542": "1432.Apaṭiggahiteti ettha “patte”ti seso. Taṁ pacchā paṭiggahetvā paribhuñjato anāpattīti yojanā.",
  "tika-vin11t6:543": "1433.Anādiyitvāti aggahetvā, tasmiṁ vacane ādaraṁ akatvāti vuttaṁ hoti.",
  "tika-vin11t6:544": "1435.Aññassa anupasampannassa.",
  "tika-vin11t6:545_0": "1436. Pubbābhogassa anurūpavasena “sāmaṇerassa taṁ datvā…pe… pana vaṭṭatī”ti vuttaṁ.",
  "tika-vin11t6:545_1": "Yasmā pana taṁ “aññassa dassāmī”ti cittuppādamattena parasantakaṁ nāma na hoti, tasmā",
  "tika-vin11t6:545_2": "tassa adatvāpi paṭiggahetvā paribhuñjituṁ vaṭṭati.",
  "tika-vin11t6:546_0": "1437-9.Bhikkhunoti aññassa bhikkhussa. Bhattassāti kañjikādidravamissabhattamāha.",
  "tika-vin11t6:546_1": "Uplavatīti upari plavati. Kañjikanti āranālaṁ, imassa upalakkhaṇattā khīratakkādidravaṁ",
  "tika-vin11t6:546_2": "saṅgahitaṁ. Pavāhetvāti matthakato palāpetvā. Anto paviṭṭhaṁ sace tanti taṁ rajaṁ",
  "tika-vin11t6:546_3": "yadi bhattassa anto paviṭṭhaṁ hoti. Paṭiggahetabbanti anupasampanne asati hatthato",
  "tika-vin11t6:546_4": "amocenteneva yattha anupasampanno atthi, taṁ tattha netvā paṭiggahetabbaṁ.",
  "tika-vin11t6:547_0": "1440.Apanīyāvāti ettha “thūla”nti idaṁ “sukhumaṁ ce”ti vakkhamānavipariyāyato labbhati.",
  "tika-vin11t6:547_1": "Sabhattaṁ apanīyāti sambandho. Yathāha “uparibhattena saddhiṁ apanetabbaṁ, paṭiggahetvā vā bhuñjitabba”nti.",
  "tika-vin11t6:548": "1441.Thevoti bindu. Thevo…pe… vaṭṭatīti ettha yathā paṭhamataraṁ patitatheve doso natthi, tathā ākiritvā apanentānaṁ pacchā patitathevepi abhihaṭattā nevatthi doso.",
  "tika-vin11t6:549": "1442-4.Carukenāti khuddakaukkhaliyā. Tato carukato. Masīti jallikāādikā bhasmā. Bhājaneti bhājanapattādibhājane. Tassa cāti tassa masiādino ca.",
  "tika-vin11t6:550_0": "Anantarassa bhikkhussa dīyamānaṁ yaṁ pattato uppatitvā itarassa bhikkhuno patte sace",
  "tika-vin11t6:550_1": "patati, taṁ paṭiggahitameva hoti, tasmā vaṭṭatevāti yojanā. “Dīyamāna”nti ettha “bhattādikaṁ",
  "tika-vin11t6:550_2": "yaṁ kiñcī”ti pakaraṇato labbhati. Vaṭṭatevā yanti ettha “vaṭṭateva aya”nti padacchedo",
  "tika-vin11t6:550_3": "na kātabbo “aya”nti iminā sambandhanīyassa abhāvato. Tasmā va-kāro gāthāchandavasena",
  "tika-vin11t6:550_4": "dīghaṁ katvā vuttoti veditabbo.",
  "tika-vin11t6:551_0": "1445-6.Pāyāsassāti ettha pūraṇayoge sāmivacanaṁ, pāyāsenāti vuttaṁ hoti. Uṇhatoti",
  "tika-vin11t6:551_1": "uṇhattā. Na sakkatīti na sakkoti. Mukhavaṭṭiyaṁ vaṭṭatīti mukhavaṭṭiṁ ukkhipitvā",
  "tika-vin11t6:551_2": "hatthe phusāpite gaṇhituṁ vaṭṭati. Tathā mukhavaṭṭiyā gahetuṁ na sakkā ce, ādhārakenapi gahetabboti yojanā.",
  "tika-vin11t6:552_0": "1447-8. Āhariyamānaṁ vā neva jānāti, dīyamānaṁ vā na jānātīti yojanā. Gāthābandhavasena",
  "tika-vin11t6:552_1": "“jānatī”ti rasso kato. Ābhoganti “gaṇhāmī”ti ābhogaṁ. Yathāha mahāpaccariyaṁ “ābhogamattameva",
  "tika-vin11t6:552_2": "hi ettha pamāṇa”nti. “Kāyena vā kāyapaṭibaddhena vā paṭiggaṇhātī”ti vuttattā pattaṁ",
  "tika-vin11t6:552_3": "gahetvā nisinnattā “kāyapaṭibaddhena gaṇhissāmī”ti ābhogaṁ katvātipi yujjateva.",
  "tika-vin11t6:553_0": "1449.“Hatthena muñcitvā”ti idaṁ “ādhārakampi vā”ti imināpi yojetabbaṁ. “Pādena pelletvā”ti",
  "tika-vin11t6:553_1": "iminā pana “ādhāraka”nti idameva yojetabbaṁ. Yathāha “hatthena ādhārakaṁ muñcitvā",
  "tika-vin11t6:553_2": "pādena pelletvā niddāyatī”ti. Pelletvāti pīḷetvā, akkamitvāti vuttaṁ hoti.",
  "tika-vin11t6:554": "1450. Kami-dhātussa majjhe “akka”iti padacchedo yatihīnadosoti.",
  "tika-vin11t6:555": "“Siloke niyataṭṭhānaṁ, padacchedaṁ yatiṁ vidū;",
  "tika-vin11t6:556": "Tadapetaṁ yatibbhaṭṭhaṁ, savanubbejanaṁ yathā”ti. –",
  "tika-vin11t6:557_0": "Daṇḍinā vuttalakkhaṇato siddhatāya doso yathā na hoti, tathā vicāretvā gahetabbaṁ.",
  "tika-vin11t6:557_1": "Keci panettha i-kārāgamassa paccayabhāvattā taṁsahito ma-kāro taggahaṇena saṅgayhatīti",
  "tika-vin11t6:557_2": "ubhayapakkhabhāgīti dhātupaccayānaṁ majjhe yatiyā icchitattā na dosoti pariharanti.",
  "tika-vin11t6:557_3": "Jāgarassāpīti aniddāyantassāpi. Anādaroti anādarabhāvo.",
  "tika-vin11t6:558_0": "1451.Tasmāti tathā gahaṇassa anādarabhāvato. Tanti taṁ ādhārakaṁ pādena akkamitvā",
  "tika-vin11t6:558_1": "paṭiggahaṇañca. Dīyamānanti dāyakena paṭiggahāpiyamānaṁ. Patatīti paṭiggāhakassa",
  "tika-vin11t6:558_2": "hatthaṁ aphusitvā rajorahitāya suddhabhūmiyā vā paduminipaṇṇādīsu vā patati. Yathāha",
  "tika-vin11t6:558_3": "“yaṁ diyyamānaṁ dāyakassa hatthato parigaḷitvā suddhāya bhūmiyā vā paduminipaṇṇavatthakaṭasārakādīsu",
  "tika-vin11t6:558_4": "vā patati, taṁ sāmaṁ gahetvā paribhuñjituṁ vaṭṭatī”ti. Sarajāya bhūmiyā patite rajaṁ",
  "tika-vin11t6:558_5": "puñchitvā vā dhovitvā vā paṭiggahāpetvā vā paribhuñjitabbanti idaṁ aṭṭhakathāyaṁ",
  "tika-vin11t6:558_6": "pana “sarajāya bhūmiyaṁ patatī”tiādinā dassitaṁ. Gahetunti ettha “bhuñjitu”nti ca",
  "tika-vin11t6:558_7": "vaṭṭatīti ettha “pariccattaṁ dāyakehī”ti ca seso. Yathāha “anujānāmi bhikkhave yaṁ",
  "tika-vin11t6:558_8": "diyyamānaṁ patati, taṁ sāmaṁ gahetvā paribhuñjituṁ. Pariccattaṁ taṁ bhikkhave dāyakehī”ti.",
  "tika-vin11t6:558_9": "“Yaṁ diyyamānaṁ patatī”ti avisesena vuttattā catūsupi kālikesu ayaṁ nayo veditabbo.",
  "tika-vin11t6:559": "1452. Abbohārikanayaṁ dassetumāha “bhuñjantāna”nti.",
  "tika-vin11t6:560": "1453-4.Taṁ malaṁ. Tesūti ucchuādīsu vatthūsu. Tanti malamissakaṁ ucchuādikaṁ vatthu. Na paññāyatīti na pana paññāyati. Tasminti ucchuādivatthusmiṁ.",
  "tika-vin11t6:561": "1455.Nisadodukkhalādīnanti ādi-saddena nisadapotamusalādīnaṁ gahaṇaṁ.",
  "tika-vin11t6:562_0": "1456. Vāsiyā upalakkhaṇattā tajjātikaṁ yaṁ kiñci satthampi gahetabbaṁ. Khīreti anupasampannena",
  "tika-vin11t6:562_1": "tāpitakhīre, idaṁ upari āmakassa visuṁ gahaṇena viññāyati. Nīlikāti nīlavaṇṇaṁ. Satthake",
  "tika-vin11t6:562_2": "viya nicchayoti satthena uṭṭhitamale ucchukhaṇḍe viya paṭiggahetvā paribhuñjitabbanti",
  "tika-vin11t6:562_3": "vinicchayo veditabbo.",
  "tika-vin11t6:563": "1457.Tanti taṁ aggisantattavāsiādiṁ, tāpavatthuto vāsi gahetabbā.",
  "tika-vin11t6:564_0": "1459.Tanti taṁ hatthādikāyāvayavaṁ vā cīvaraṁ vā dhovitvā patitakiliṭṭhajalamissamodanaṁ.",
  "tika-vin11t6:564_1": "Rukkhamūlādīsu nisīditvā bhuñjantassa pattādīsu rukkhapaṇṇādiṁ dhovitvā patitakiliṭṭhodakepi",
  "tika-vin11t6:564_2": "eseva vinicchayoti dassetumāha “esevā”tiādi.",
  "tika-vin11t6:565_0": "1460. Jalaṁ sace suddhaṁ patati, vaṭṭatīti yojanā, “rukkhato”ti labbhati. Abbhokāse",
  "tika-vin11t6:565_1": "ca sace suddhaṁ toyaṁ patati, vaṭṭatīti ettha “ākāsato”ti labbhati. Ubhayatthāpi",
  "tika-vin11t6:565_2": "rukkhapaṇṇesu, ākāse ca rajassa paṭhamameva vassodakena dhovitattā āha “suddha”nti.",
  "tika-vin11t6:566": "1461.Acchupantenāti aphusantena. Tassa sāmaṇerassa.",
  "tika-vin11t6:567_0": "1462.Pattanti anupasampannassa pattaṁ. Chupitvāti anupasampannapattagatodanaṁ phusitvā.",
  "tika-vin11t6:567_1": "Taṁ attano patte bhattaṁ. Yathāha “appaṭiggahite odanaṁ chupitvā puna attano patte",
  "tika-vin11t6:567_2": "odanaṁ gaṇhantassa uggahitako hotī”ti.",
  "tika-vin11t6:568": "1464.Pacchāti tasmiṁ gahitepi agahitepi pacchā. Taṁ paṭiggahitabhojanaṁ.",
  "tika-vin11t6:569": "1467.Tassa attano pattagatassa bhattassa.",
  "tika-vin11t6:570": "1468.Parenāti appaṭiggahitapattena.",
  "tika-vin11t6:571_0": "1469-70. “Yāguādīnaṁ pacane bhikkhūnaṁ bhājane”ti sambandho. Pacanti etthāti pacanaṁ,",
  "tika-vin11t6:571_1": "bhājanaṁ. Bhājanūpari hatthesu sāmaṇerassāti bhājanassa upari katesu sāmaṇerassa",
  "tika-vin11t6:571_2": "hatthesu. Patitaṁ hatthato tasminti tassa sāmaṇerassa hatthato parigaḷitvā tasmiṁ bhājane patitaṁ.",
  "tika-vin11t6:572_0": "1471. “Na karoti akappiya”nti ettha kāraṇamāha “pariccattañhi ta”nti. Tañhi yasmā",
  "tika-vin11t6:572_1": "pariccattaṁ, tasmā akappiyaṁ na karotīti vuttaṁ hoti. Evaṁ akatvāti yathāvuttapakārena",
  "tika-vin11t6:572_2": "akatvā. Ākirateva ceti sace bhājane ākirati eva. Taṁ tathā pakkhittaṁ bhattabhājanaṁ.",
  "tika-vin11t6:572_3": "Nirāmisaṁ katvāti tattha patitaṁ āmisaṁ yathā na tiṭṭhati, evaṁ dhovitvā bhuñjitabbanti sambandho.",
  "tika-vin11t6:573": "1472-3.Kuṭanti ghaṭaṁ. Āvajjetīti kuṭaṁ nāmetvā yāguṁ āsiñcati.",
  "tika-vin11t6:574": "1474.Hattheti dve hatthe. Tatthāti tattha bhūmiyaṁ ṭhapitesu dvīsu hatthatalesu.",
  "tika-vin11t6:575": "1475-6.Ekassa gahaṇūpagaṁ ce bhāranti thāmamajjhimena ekena purisena ukkhipanappamāṇaṁ bhāraṁ sace bhaveyya. “Tathā”ti iminā “ekassa gahaṇūpagaṁ bhāra”nti idaṁ paccāmasati.",
  "tika-vin11t6:576": "1477.Laggentīti olambanti. Tatthāti tasmiṁ mañcapīṭhe. Vaṭṭatevāti uggahitakaṁ na hotīti dīpeti.",
  "tika-vin11t6:577": "1478.Sammujjantoti sammajjanto. Ghaṭṭetīti asañcicca sammajjaniyā phusati.",
  "tika-vin11t6:578": "1479.Taṁ ñatvāti paṭiggahitabhāvaṁ ñatvā. Ṭhapetuṁ vaṭṭati uggahitakaṁ na hotīti adhippāyo.",
  "tika-vin11t6:579": "1480.Tanti paṭiggahitasaññāya gahitaṁ taṁ appaṭiggahitaṁ. Aññathā pana na kattabbanti apihitaṁ pidhātuñca pihitaṁ vivarituñca na vaṭṭatīti attho.",
  "tika-vin11t6:580_0": "1481.Bahiṭhapeti ceti yadi pubbe ṭhapitaṭṭhānato bahi ṭhapeti. Tenāti bahi ṭhapetvā",
  "tika-vin11t6:580_1": "muttahatthena tena bhikkhunā. Tanti bahi ṭhapitaṁ hatthato muttaṁ. Ñatvāti appaṭiggahitabhāvaṁ",
  "tika-vin11t6:580_2": "ñatvā. Taṁ tathā ñatvā ṭhapitaṁ.",
  "tika-vin11t6:581_0": "1482-3.Uṭṭheti yadi kaṇṇikāti sace kaṇṇikā sañjāyati. Siṅgiverādiketi ettha ādi-saddena",
  "tika-vin11t6:581_1": "pipphaliādīnaṁ gahaṇaṁ. Mūleti pañcamūlādike mūle. Ghuṇacuṇṇanti ghuṇapāṇakehi uppāditacuṇṇaṁ.",
  "tika-vin11t6:581_2": "“Tathā”ti iminā “uṭṭhetī”ti kiriyaṁ paccāmasati. Taṁsamuṭṭhānatoti paṭiggahitatelādīsu",
  "tika-vin11t6:581_3": "samuppannattā. Taññevāti pavuccatīti paṭhamapaṭiggahitaṁ tameva telādikanti vuccati.",
  "tika-vin11t6:581_4": "Tenāha “paṭiggahaṇa…pe… na vijjatī”ti.",
  "tika-vin11t6:582": "1484-5.Kocipuggaloti sāmaṇeragamikādīsupi yo koci satto. Tālapiṇḍinti tālakaṇṇikaṁ phalaṁ. Añño bhūmaṭṭhoti bhūmiyaṁ ṭhito añño koci puggalo itthī vā puriso vā.",
  "tika-vin11t6:583_0": "1486.Chinditvāti chindaṁ katvā. Vatinti hatthapāsappahonakabahalavatiṁ. Yathāha “hatthapāse",
  "tika-vin11t6:583_1": "satī”ti. Daṇḍake aphusitvāvāti yattakena gamanavego nibbāyati, ettakaṁ, paharaṇato",
  "tika-vin11t6:583_2": "vatidaṇḍake vā appaharitvāti vuttaṁ hoti. Paharitvā ṭhatvā gacchati ce, na vaṭṭati.",
  "tika-vin11t6:583_3": "Yathāha aṭṭhakathāyaṁ “mayaṁ pana ‘yaṁ ṭhānaṁ pahaṭaṁ, tato sayaṁ patitamiva hotī’ti",
  "tika-vin11t6:583_4": "takkayāma. Tasmimpi aṭṭhatvā gacchante yujjati suṅkaghātakato pavaṭṭetvā bahi patitabhaṇḍaṁ viyā”ti.",
  "tika-vin11t6:584_0": "1487-8.Pākāroti ettha “vatiṁ vā”ti aṭṭhakathāyaṁ āgatattā idaṁ adhikārato gahetabbaṁ.",
  "tika-vin11t6:584_1": "“Na puthulo”ti ettha adhippetappamāṇaṁ dassetumāha “anto…pe… pahoti ce”ti. “Uddhaṁ",
  "tika-vin11t6:584_2": "hatthasataṁ gantvā”ti iminā dāyakassa dātumicchāya ākāsaṁ taṁ ukkhipitvā vissaṭṭhabhāvaṁ",
  "tika-vin11t6:584_3": "ñāpeti. Sampattanti hatthappattaṁ. Gaṇhatoti paṭiggahaṇasaññāya gaṇhato.",
  "tika-vin11t6:585": "1489.“Sāmaṇera”nti idaṁ upalakkhaṇanti gihinopi gahaṇaṁ. Tatthevāti khandhe eva. Nisinno sāmaṇero.",
  "tika-vin11t6:586_0": "1491-2.Phaliniṁ sākhanti phalavatiṁ sākhaṁ. “Khāditu”nti idaṁ “citte samuppanne”ti",
  "tika-vin11t6:586_1": "iminā yojetabbaṁ. Sace phalaṁ khādati, evaṁ khādituṁ vaṭṭatīti yojanā. Makkhikānaṁ",
  "tika-vin11t6:586_2": "nivāratthanti makkhikānaṁ nivāretuṁ.",
  "tika-vin11t6:587_0": "1493. Chāyatthañca makkhikā nivāretuñca gayhamānā phalasākhā sukhaparibhogatthāya",
  "tika-vin11t6:587_1": "kappiyaṁ kārāpetvā paṭiggahitā ce, khāditumicchāya sati puna appaṭiggahitāpi vaṭṭatīti",
  "tika-vin11t6:587_2": "dassetumāha “kappiyaṁ pana kāretvā”tiādi.",
  "tika-vin11t6:588": "1494-5. “Taṁ so paṭiggahāpetvā”ti vakkhamānattā “gahetvā”ti idaṁ appaṭiggahāpetvā gahaṇaṁ sandhāya vuttanti gahetabbaṁ. Taṁ paṭiggahitanti ettha “ce pubbamevā”ti seso.",
  "tika-vin11t6:589": "1496-9. Bhikkhussa pātheyyataṇḍuleti sambandho. Soti sāmaṇero. Itarehīti bhikkhunā gahitehi attano taṇḍulehi.",
  "tika-vin11t6:590_0": "Dvīsu pattesūti upalakkhaṇaṁ. Bahūsupi eseva nayo. Attanā laddhaṁ bhikkhūnaṁ datvā",
  "tika-vin11t6:590_1": "tehi laddhaṁ attanā gahetvā aññesaṁ dānavasena bahunnampi dātuṁ vaṭṭatīti aṭṭhakathāyaṁ",
  "tika-vin11t6:590_2": "vuttaṁ tameva dassetumāha “yāguṁ bhikkhussā”tiādi. “Āvuso tuyhaṁ yāguṁ mayhaṁ dehī’ti",
  "tika-vin11t6:590_3": "evaṁ therehi paṭipāṭiyā yācitvāpi pivituṁ vaṭṭati, sabbehi sāmaṇerassa santakameva",
  "tika-vin11t6:590_4": "bhuttaṁ hotī”ti aṭṭhakathāyaṁ vuttaṁ. Sāmaṇerassa pītattāti ettha “yāguyā”tiidaṁ",
  "tika-vin11t6:590_5": "adhikārato labbhati.",
  "tika-vin11t6:591": "1500.Imassāti pātheyyataṇḍulahārakassa. “Na visesatā”ti iminā visuṁ avattabbataṁ dīpeti.",
  "tika-vin11t6:592_0": "1501.Assa visesassāti yathāvuttavinicchayavisesassa visuṁ vattabbabhāveti seso. Tassāti",
  "tika-vin11t6:592_1": "sāmaṇerataṇḍulahārakassa bhikkhussa. Sālayabhāvanti attanā haṭataṇḍulesu parikkhīṇesu",
  "tika-vin11t6:592_2": "“idaṁ amhākampi padassatī”ti sālayabhāvo. Chāyādīnamatthāya gayhamānāya sākhāya imissā",
  "tika-vin11t6:592_3": "phalaṁ khāditukāmatāya sati khādanārahanti ālayassa kātuṁ sakkuṇeyyattā ayampi avisesoti",
  "tika-vin11t6:592_4": "viññāyati, tattha sambhavantaṁ pana visesaṁ dassetumāhāti vattuṁ yujjati.",
  "tika-vin11t6:593_0": "1502-4.Niccāletuṁ na sakkotīti niccāletvā sakkharā apanetuṁ na sakkoti. Celakoti",
  "tika-vin11t6:593_1": "cūḷasāmaṇero. Pakkakālasmiṁ vivaritvā pakkatā ñātabbāti yojanā. Pi-saddo pana-saddatthe.",
  "tika-vin11t6:593_2": "Oropetvāti uddhanato oropetvā. Pubbataṇḍuladhovanatthāya katapaṭiggahaṇasseva pamāṇattā",
  "tika-vin11t6:593_3": "āha “na pacchassa paṭiggahaṇakāraṇa”nti. Assāti bhojanassa.",
  "tika-vin11t6:594": "1505. Kāritantassa dvikammakattā āha “uddhanaṁ suddhabhājana”nti, uddhaneti vuttaṁ hoti.",
  "tika-vin11t6:595": "1506.Kocīti anupasampanno. Tena bhikkhunāti uddhanaṁ suddhabhājanaṁ āropetvā yena aggi kato, tena bhikkhunā. Idañca upalakkhaṇaṁ aññenapi na kātabbattā.",
  "tika-vin11t6:596": "1507.Pacchāti taṇḍulapakkhepato pacchā. Taṁ yāguṁ. Sace pacatīti aggiṁ karonto pacati. Sāmapākā na muccatīti taṁ yāguṁ pivanto sāmapākadukkaṭato na muccati.",
  "tika-vin11t6:597_0": "1508. Valliyā saha tattha valliyaṁ jātaṁ phalaṁ kiñci īsakampi cāleti, tato laddhaṁ",
  "tika-vin11t6:597_1": "kiñci phalaṁ tasseva bhikkhuno na vaṭṭatīti yojanā, taṁ paribhuñjato durupaciṇṇadukkaṭaṁ",
  "tika-vin11t6:597_2": "hotīti adhippāyo. Tassevāti evakārena aññesaṁ vaṭṭatīti dīpeti.",
  "tika-vin11t6:598": "1509.Parāmaṭṭhunti āmasituṁ. Apassayitunti avalambituṁ, apassanaṁ vā kātuṁ. “Kirā”ti iminā kevalaṁ mahāpaccariyaṁ vuttabhāvaṁ sūceti.",
  "tika-vin11t6:599": "1510-1.Tatthāti tasmiṁ tele. Hatthena saṇḍāsaggahaṇaṁ amuñcantena. Taṁ telaṁ.",
  "tika-vin11t6:600_0": "1515-6.Loṇakiccanti alavaṇaṭṭhāne loṇena kātabbakiccaṁ. Sannihitasesakālikasammissaṁ",
  "tika-vin11t6:600_1": "yāvajīvikaṁ viya samuddodakassa asannidhibhāvaṁ dassetumāha “yāvajīvikasaṅkhāta”ntiādi.",
  "tika-vin11t6:600_2": "Kālavinimmuttanti akālikaṁ, catūsu kālikesu asaṅgahitanti attho.",
  "tika-vin11t6:601_0": "1517.Himassa karakāti himodakassa muttā viya patthinasakkharā. Bahalampi cāti pakkhittaṭṭhāne",
  "tika-vin11t6:601_1": "mukhe vā kaddamavaṇṇassa apaññāyanappamāṇabahalaṁ pānīyañca. Appaṭiggahitaṁ vaṭṭati.",
  "tika-vin11t6:601_2": "Sace kaddamavaṇṇaṁ paññāyati, na vaṭṭatīti. Yathāha “sace pana mukhe ca hatthe ca",
  "tika-vin11t6:601_3": "laggati, na vaṭṭati, paṭiggahetvā paribhuñjitabba”nti.",
  "tika-vin11t6:602": "1518.Kasitaṭṭhāneti kaṭṭhaṭṭhāne. Na vaṭṭati appaṭiggahitaṁ. Evaṁ sabbattha.",
  "tika-vin11t6:603": "1519.Sobbho dukkhogāhanajalāsayo. “Āvāṭo”ti keci. Kakudhoti ajjuno.",
  "tika-vin11t6:604": "1520.Pānīyassa ghaṭeti pānīyaghaṭe. Taṁ pānīyaghaṭaṁ.",
  "tika-vin11t6:605": "1521. Vāsatthāya pupphāni vāsapupphāni. Tatthāti tasmiṁ pānīyaghaṭe. Kamallikāsūti pāṭalikusumādīhipi saha kaṇṭakamallikāsu. Dinnāsūti pānīye pakkhittāsu.",
  "tika-vin11t6:606_0": "1522.Visatīti antogalaṁ pavisati. Teneva aṭṭhakathāyaṁ “appaṭiggahetvā ṭhapitaṁ paṭiggahetabba”nti",
  "tika-vin11t6:606_1": "vuttaṁ. Idaṁ aṭṭhakathāvacanaṁ “aññatra udakadantaponā”ti pāḷiyā virujjhatīti ce?",
  "tika-vin11t6:606_2": "Na virujjhati. Sā hi kevalaṁ dantakiccaṁ sandhāya vuttā, idaṁ rasaṁ sandhāya vuttanti.",
  "tika-vin11t6:606_3": "Teneva tadanantaraṁ “ajānantassa rase paviṭṭhepi āpattiyeva. Acittakañhi idaṁ sikkhāpada”nti",
  "tika-vin11t6:606_4": "vuttaṁ. Tassa sikkhāpadassa acittakatā “appaṭiggahitake paṭiggahitasaññī”tiādikāya",
  "tika-vin11t6:606_5": "pāḷiyā kappiyasaññinopi pācittiyassa vuttattā viññāyati. Pasannodakassa pana appaṭiggahetvāpi",
  "tika-vin11t6:606_6": "pātabbatāya dantakaṭṭhena sadisattā ekayoganiddiṭṭhānaṁ saheva pavattīti viññāyati.",
  "tika-vin11t6:606_7": "Udakassa ca dantaponassa ca tulyadosena bhavitabbanti.",
  "tika-vin11t6:607_0": "1523. Muttodakasiṅghāṇikādidravaassukhīrādidravassa āpodhātuppakārattā, kaṇṇamalādino",
  "tika-vin11t6:607_1": "ghanadabbassa pathavidhātuppakārattā “sarīraṭṭhesu bhūtesū”ti iminā khīrādimāha.",
  "tika-vin11t6:607_2": "“Ki”nti idaṁ na vaṭṭatīti padenapi yojetabbaṁ. Kappākappiyamaṁsānanti ettha “sattāna”nti",
  "tika-vin11t6:607_3": "sāmatthiyā labbhati.",
  "tika-vin11t6:608": "1524.Loṇanti ettha “etaṁ sabbampī”ti idaṁ adhikārato labbhati.",
  "tika-vin11t6:609": "1525.Etthāti etesu yathāvuttesu kaṇṇamalādīsu.",
  "tika-vin11t6:610_0": "1528.Cattārivikaṭānīti mahāvikaṭaṁ nāma gūthaṁ, mattikā, muttaṁ, chārikā cāti vuttāni",
  "tika-vin11t6:610_1": "cattāri vikaṭāni. Tāni hi viruddhāni sappavisāni katāni vihatānīti “vikaṭānī”ti vuccanti.",
  "tika-vin11t6:610_2": "Natthi dāyako etthāti nadāyakaṁ, ṭhānaṁ, tasmiṁ. “Na a no mā alaṁ paṭisedhe”ti vuttattā",
  "tika-vin11t6:610_3": "paṭisedhavācinā na-saddena samāso, “adāyake”ti iminā anatthantaraṁ. Idha dubbaco",
  "tika-vin11t6:610_4": "ca asamattho ca asanto nāmāti aṭṭhakathāyaṁ vuttaṁ. Idaṁ kālodissaṁ nāma.",
  "tika-vin11t6:611": "1529.Pathavinti akappiyapathaviṁ. Tarunti allarukkhaṁ. Iminā sappadaṭṭhakāle asati kappiyakārake vikaṭatthāya attanā ca kattabbanti dasseti.",
  "tika-vin11t6:612_0": "1530.Acchedagāhatoti vilumpitvā gaṇhanato. “Tassā”ti idaṁ sabbehi hetupadehi yujjati.",
  "tika-vin11t6:612_1": "Tassāti appaṭiggahitassāti attho. Aparassa abhikkhukassa dānena cāti yojanā. “Abhikkhukassā”ti",
  "tika-vin11t6:612_2": "pana visesanena upasampannassa dinne paṭiggahaṇaṁ na vijahatīti dīpeti. Sabbanti",
  "tika-vin11t6:612_3": "yathāvuttaṁ kāyena gahaṇādippakārassa kalyaṁ gahitaṁ. Evanti iminā niyāmena.",
  "tika-vin11t6:613_0": "1531.Durupaciṇṇeti duṭṭhu upaciṇṇe durāmaṭṭhe, appaṭiggahitassa āmisabhattabhājanādino",
  "tika-vin11t6:613_1": "kīḷāvasena hatthena parāmasane ca tatthajātakaphaliniṁ sākhāya vā valliyā vā gahetvā",
  "tika-vin11t6:613_2": "cālane cāti attho. Uggahitassa gahaṇeti appaṭiggahitabhāvaṁ ñatvāva gahitassa kassaci",
  "tika-vin11t6:613_3": "vatthuno paṭiggahaṇe ca. Antovutthe cāti akappiyakuṭiyā anto ṭhapetvā aruṇaṁ uṭṭhāpite",
  "tika-vin11t6:613_4": "ca. Sayaṁpakke cāti yattha katthaci attanā pakke ca. Antopakke cāti akappiyakuṭiyā",
  "tika-vin11t6:613_5": "antoyeva pakke ca. Dukkaṭaṁ niddiṭṭhanti sambandho.",
  "tika-vin11t6:614": "1532-3. Paṭiggahitake tasmiṁ paṭiggahitasaññissāti sambandho. Dantaponaṁ dantakaṭṭhaṁ.",
  "tika-vin11t6:615_0": "1534.Bhikkhunīnanti bhikkhuno ca bhikkhuniyā ca bhikkhunīnaṁ, ekadesasarūpekaseso.",
  "tika-vin11t6:615_1": "Ettha imasmiṁ sikkhāpade. Vinicchayo navamajjhimatherabhikkhunīnaṁ yato avisesena",
  "tika-vin11t6:615_2": "icchitabbako, tato tasmā hetunā sakalo ayaṁ vinicchayo asamāsato mayā kathitoti yojanā.",
  "tika-vin11t6:615_3": "Kusalattikādīsu viya atthasākalyassa atthasaṅkhepatova vattuṁ sakkuṇeyyattā “sakalo”ti",
  "tika-vin11t6:615_4": "vatvāpi kathāya vitthāritabhāvaṁ dassetumāha “asamāsato”ti.",
  "tika-vin11t6:616": "Dantaponakathāvaṇṇanā.",
  "tika-vin11t6:617": "Bhojanavaggo catuttho.",
  "tika-vin11t6:618_0": "1535.“Acelakādīna”ntiādīsu “acelako nāma yo koci paribbājakasamāpanno naggo”ti padabhājane",
  "tika-vin11t6:618_1": "vuttaṁ, tadaṭṭhakathāya “paribbājakasamāpannoti pabbajjaṁ samāpanno”ti vuttaṁ, tasmā",
  "tika-vin11t6:618_2": "acelakapabbajjamupagatoyevettha acelako nāma. Ādi-saddena “paribbājakassa vā paribbājikāya",
  "tika-vin11t6:618_3": "vā”ti mātikā-gate dve saṅgaṇhāti. Imesu ca dvīsu “paribbājako nāma bhikkhuñca sāmaṇerañca",
  "tika-vin11t6:618_4": "ṭhapetvā yo koci paribbājakasamāpanno”ti vutto paribbājako nāma. “Bhikkhuniñca sikkhamānañca",
  "tika-vin11t6:618_5": "sāmaṇeriñca ṭhapetvā yā kāci paribbājikasamāpannā”ti vuttā paribbājikā nāmāti gahetabbā.",
  "tika-vin11t6:618_6": "Paribbājakā panettha channāyeva gahetabbā. Dentassāti ettha “bhikkhussā”ti pakaraṇato",
  "tika-vin11t6:618_7": "labbhati, ettha “kāyādinā”ti seso. Yathāha “dadeyyāti kāyena vā kāyapaṭibaddhena",
  "tika-vin11t6:618_8": "vā nissaggiyena vā detī”ti.",
  "tika-vin11t6:619": "1536.Tikapācittiyanti titthiye titthiyasaññī, vematiko, atitthiyasaññīti tike pācittiyattayaṁ.",
  "tika-vin11t6:620": "1537. Atitthiye titthiyasaññissa, vematikassa ca tassa bhikkhuno dukkaṭanti yojanā.",
  "tika-vin11t6:621_0": "1538-9.Tesanti titthiyānaṁ. Bahilepananti bahisarīre limpitabbaṁ kiñci dentassa.",
  "tika-vin11t6:621_1": "Tesaṁ titthiyānaṁ santike samīpe attano bhattapattādikaṁ bhojanaṁ ṭhapetvā “bhojanaṁ",
  "tika-vin11t6:621_2": "gaṇhathā”ti vadantassa ca anāpattīti yojanā. “Samuṭṭhānaṁ eḷakūpama”nti padacchedo.",
  "tika-vin11t6:622": "Acelakakathāvaṇṇanā.",
  "tika-vin11t6:623_0": "1540-2. Bhikkhu bhikkhuno yaṁ kiñci āmisaṁ dāpetvā vā adāpetvā vāti yojanā. Kiṁ vuttaṁ",
  "tika-vin11t6:623_1": "hoti? “Ehāvuso, gāmaṁ vā nigamaṁ vā piṇḍāya pavisissāmā”ti sikkhāpade vuttanayeneva",
  "tika-vin11t6:623_2": "vatvā yena saddhiṁ gāmaṁ piṇḍāya paviṭṭho, tassa bhikkhussa khādanīyādibhedaṁ yaṁ",
  "tika-vin11t6:623_3": "kiñci āmisaṁ dāpetvā vā adāpetvā vāti.",
  "tika-vin11t6:624_0": "Taṁ bhikkhuṁ “gacchā”ti vatvā uyyojetīti yojanā. Kiṁ vuttaṁ hoti? Evaṁ yo bhikkhu",
  "tika-vin11t6:624_1": "tena saddhiṁ gāmaṁ paviṭṭho, taṁ “gacchāvuso, na me tayā saddhiṁ kathā vā nisajjā",
  "tika-vin11t6:624_2": "vā phāsu hoti, ekakassa me kathā vā nisajjā vā phāsu hotī”ti vatvā tappaccayā tesaṁ",
  "tika-vin11t6:624_3": "itthiyāsaddhiṁ vacanādīnaṁ anācārānaṁ paccayā gantuṁ niyojetīti. Tappaccayāti “uyyojanamattasmi”nti",
  "tika-vin11t6:624_4": "visesanaṁ. Paṭhamena cāti ettha ca-saddo aṭṭhānappayutto “uyyojanamattasmiñcā”ti",
  "tika-vin11t6:624_5": "yojetabbo. Tassāti uyyojakassa.",
  "tika-vin11t6:625_0": "Assāti uyyojitassa, avayavasambandhe sāmivacanaṁ. Upacārasmiṁ atikkanteti vakkhamānalakkhaṇe",
  "tika-vin11t6:625_1": "dassanūpacāre vā savanūpacāre vā atikkanteti attho, bhāvalakkhaṇe bhummaṁ. Puna assāti",
  "tika-vin11t6:625_2": "upacārassa. Dvādasaratanapariyosānaṁ, tadantogadhaṁ pākārādi eva vā upacārassa sīmā nāma.",
  "tika-vin11t6:626_0": "1543. Taṁ sarūpato dassetumāha “dassane”tiādi. Ajjhokāse dassane upacārassa dvādasa",
  "tika-vin11t6:626_1": "hatthā pamāṇaṁ desitāti yojanā. Savane ca ajjhokāse evaṁ savanūpacārassa ajjhokāse",
  "tika-vin11t6:626_2": "dvādasa hatthā pamāṇaṁ desitāti yojanā, savane ca upacārassa avadhi dvādasahatthappamāṇamevāti",
  "tika-vin11t6:626_3": "vuttanti attho. Na cetareti itarasmiṁ anajjhokāse evaṁ upacārassa pamāṇaṁ dvādasahatthā",
  "tika-vin11t6:626_4": "na ca desitā, kiṁ nu byāvadhākarā kuṭṭādayo upacārassa pamāṇanti desitāti vuttaṁ",
  "tika-vin11t6:626_5": "hoti. Vuttañcetaṁ aṭṭhakathāyaṁ “sace pana antarā kuṭṭadvārapākārādayo honti, tehi",
  "tika-vin11t6:626_6": "antaritabhāvoyeva dassanūpacārātikkamo, tassa vasena āpatti veditabbā”ti. Idha upacāradvaye",
  "tika-vin11t6:626_7": "samānepi uyyojitamavadhiantaṁ sandhāya asavanūpacāraṁ vuttanti viññāyati.",
  "tika-vin11t6:627_0": "1544.“Tikapācittīti upasampanne upasampannasaññivematikaanupasampannasaññīhi tikapācittiyaṁ.",
  "tika-vin11t6:627_1": "Itareti anupasampanne. Tikadukkaṭanti anupasampanne upasampannasaññivematikaanupasampannasaññīnaṁ",
  "tika-vin11t6:627_2": "vasena tikadukkaṭaṁ. “Itareti sāmaṇereyevā”ti nissandehe likhitaṁ. Etassevatthassa",
  "tika-vin11t6:627_3": "vajirabuddhināpi vuttabhāvo dassito. Tathādassanaṁ pañcasahadhammikesu idhādhippetamanupasampannaṁ",
  "tika-vin11t6:627_4": "sandhāya vuttaṁ ce, yujjati. Aññathā pāḷiaṭṭhakathāsu “anupasampanne”ti sāmaññena",
  "tika-vin11t6:627_5": "niddiṭṭhattā gahaṭṭhānupasampannampi tathā uyyojentassa anāpatti na vattabbāti amhākaṁ khanti.",
  "tika-vin11t6:628_0": "Ubhinnanti upasampannānupasampannānaṁ. Nissandehe pana “bhikkhusāmaṇerāna”nti likhitaṁ.",
  "tika-vin11t6:628_1": "Kalisāsanāropaneti ettha kalīti kodho, tassa sāsanaṁ āṇā kalisāsanaṁ, tassa āropanaṁ",
  "tika-vin11t6:628_2": "pavattanaṁ kalisāsanāropanaṁ, tasmiṁ, kodhavasena ṭhānanisajjādīsu dosaṁ dassetvā",
  "tika-vin11t6:628_3": "“passatha bho imassa ṭhānaṁ nisajjaṁ ālokitaṁ vilokitaṁ, khāṇuko viya tiṭṭhati, sunakho",
  "tika-vin11t6:628_4": "viya nisīdati, makkaṭo viya ito cito ca viloketī”ti evaṁ “appeva nāma imināpi ubbāḷho",
  "tika-vin11t6:628_5": "pakkameyyā”ti amanāpavacanassa bhaṇaneti vuttaṁ hoti.",
  "tika-vin11t6:629_0": "1545.Uyyojentassakiccenāti vihārapālakādīnaṁ bhojanaharaṇādikiccena pesentassa, imassa",
  "tika-vin11t6:629_1": "upalakkhaṇattā “anāpatti ‘ubho ekato na yāpessāmā’ti uyyojetī”tiādinā anāpattivārāgatā",
  "tika-vin11t6:629_2": "sabbepi pakārā gahetabbā.",
  "tika-vin11t6:630": "Uyyojanakathāvaṇṇanā.",
  "tika-vin11t6:631_0": "1546.Khuddaketi ettha “sayanighare”ti seso upari “asayanighare tassa, sayanigharasaññino”ti",
  "tika-vin11t6:631_1": "vakkhamānattā labbhati. “Mahallake”ti etthāpi eseva nayo. Piṭṭhisaṅghāṭato aḍḍhateyyahatthappamāṇaṁ",
  "tika-vin11t6:631_2": "yassa vemajjhe hoti, īdise khuddake sayanighareti attho. Piṭṭhivaṁsanti piṭṭhivaṁsena",
  "tika-vin11t6:631_3": "niyamitaṁ gehamajjhaṁ. Tenāha aṭṭhakathāyaṁ “piṭṭhivaṁsaṁ atikkamitvā’ti iminā majjhātikkamaṁ",
  "tika-vin11t6:631_4": "dassetī”ti. Sabhojaneti saha bhojanehīti sabhojanaṁ, tasmiṁ sabhojane. Atha vā sabhojaneti",
  "tika-vin11t6:631_5": "sabhoge. Rāgapariyuṭṭhitassa purisassa hi itthī bhogo, itthiyā ca puriso, methunarāgena",
  "tika-vin11t6:631_6": "sārattapurisitthisahiteti vuttaṁ hoti. Yathāha padabhājane “sabhojanaṁ nāma kulaṁ",
  "tika-vin11t6:631_7": "itthī ceva hoti puriso ca, itthī ca puriso ca ubho anikkhantā honti, ubho avītarāgā”ti.",
  "tika-vin11t6:631_8": "Iminā pariyuṭṭhitassa methunarāgaggino taṅkhaṇe nibbattabhāvo dīpito. Kuleti ghare.",
  "tika-vin11t6:632_0": "1547.Hatthapāsanti aḍḍhateyyaratanappamāṇadesaṁ. Piṭṭhisaṅghāṭakassa cāti dvārasabandhassa",
  "tika-vin11t6:632_1": "ca. Sayanassāti sayanti etthāti sayanaṁ, tassa, āsanne ṭhāne yo nisīdati sabhojane",
  "tika-vin11t6:632_2": "kule, “tassā”ti iminā yojetabbaṁ, sayanassa samīpe ṭhāne yo nisīdatīti attho. Mahallaketi",
  "tika-vin11t6:632_3": "pubbe vuttappamāṇato mahante sayanighare. “Īdisañca sayanigharaṁ mahācatusālādīsu",
  "tika-vin11t6:632_4": "hotī”ti aṭṭhakathāyaṁ vuttaṁ.",
  "tika-vin11t6:633": "1548. Sayanametassa atthīti sayanī, sayanī ca taṁ gharañcāti viggaho. Tatthāti sayanighare.",
  "tika-vin11t6:634_0": "1549-50.Dutiye satīti dutiye bhikkhumhi sati. Yathāha anāpattivāre “bhikkhu dutiyo",
  "tika-vin11t6:634_1": "hotī”ti. Vītarāgesūti vītarāgapariyuṭṭhānesu. Vuttalakkhaṇaṁ padesanti khuddakamahantasenāsane",
  "tika-vin11t6:634_2": "vuttalakkhaṇapadesa. Anatikkamma nisinnassāti anatikkamitvā nisīdato.",
  "tika-vin11t6:635": "Sabhojanakathāvaṇṇanā.",
  "tika-vin11t6:636_0": "1552.Tesanti dvinnaṁ aniyatasikkhāpadānaṁ. Esanti imesaṁ dvinnaṁ rahopaṭicchannarahonisajjasikkhāpadānaṁ,",
  "tika-vin11t6:636_1": "ayameva visesoti anantarasikkhāpadena samuṭṭhānabhāvasaṅkhāto ayaṁ viseso dīpitoti yojanā.",
  "tika-vin11t6:637": "Rahopaṭicchannarahonisajjakathāvaṇṇanā.",
  "tika-vin11t6:638_0": "1553-6.Vuttoti nimantito. Santaṁ bhikkhunti “kulaṁ upasaṅkamissāmī”ti yasmiṁ padese",
  "tika-vin11t6:638_1": "cittaṁ uppannaṁ, tassa sāmantā dvādasahatthabbhantare ṭhitaṁ bhikkhunti attho. Yathāha",
  "tika-vin11t6:638_2": "“yattha ṭhitassa kulāni payirupāsanacittaṁ uppannaṁ, tato paṭṭhāya yaṁ passe vā abhimukhe",
  "tika-vin11t6:638_3": "vā passati, yassa ca sakkā hoti pakativacanena ārocetuṁ, ayaṁ santo nāmā”ti. Ettha",
  "tika-vin11t6:638_4": "yaṁ dvādasahatthabbhantare ṭhitena sotuṁ sakkā bhaveyya, taṁ pakativacanaṁ nāma.",
  "tika-vin11t6:638_5": "Anāpucchāti “ahaṁ itthannāmassa gharaṁ gacchāmī”ti vā “cārittaṁ āpucchāmī”ti vā īdisena",
  "tika-vin11t6:638_6": "vacanena anāpucchitvā. Cārittaṁ āpajjeyya ceti yadi sañcareyyāti vuttaṁ hoti. Aññatra",
  "tika-vin11t6:638_7": "samayāti “tatthāyaṁ samayo, cīvaradānasamayo cīvarakārasamayo”ti sikkhāpade anupaññattivasena",
  "tika-vin11t6:638_8": "vuttā duvidhā samayā aññasmiṁ kāle.",
  "tika-vin11t6:639_0": "Āpattibhedaṁ dassetumāha “ṭhapetvā”tiādi. “Avītivatte majjhanhe”ti iminā purebhattaṁ,",
  "tika-vin11t6:639_1": "pacchābhattañca saṅgahitaṁ. Ettha ca purebhattaṁ pacchābhattanti yena bhattena nimantito,",
  "tika-vin11t6:639_2": "tasmiṁ abhutte vā bhutte vāti attho. Yathāha “purebhattaṁ nāma yena nimantito, taṁ",
  "tika-vin11t6:639_3": "abhuttāvī. Pacchābhattaṁ nāma yena nimantito, taṁ antamaso kusaggenapi bhuttaṁ hotī”ti",
  "tika-vin11t6:639_4": "padabhājane vuttaṁ. Aññassa gharanti nimantitato aññassa gehaṁ. Gharūpacārokkamane",
  "tika-vin11t6:639_5": "dukkaṭanti sambandho, attanā gatagehassa upacārokkamane dukkaṭanti attho. Paṭhamena pādenāti sambandho.",
  "tika-vin11t6:640_0": "Gharummāreti aññassa gehummāre. Gharūpacāre dukkaṭaṁ sandhāya “aparampi cā”ti vuttaṁ.",
  "tika-vin11t6:640_1": "“Samatikkame”ti iminā saha “gharummāre”ti padaṁ “gharummārassā”ti vibhattivipariṇāmena yojetabbaṁ.",
  "tika-vin11t6:641_0": "1557.Ṭhitaṭṭhāneti yattha ṭhitassa gamanacittaṁ uppannaṁ, tasmiṁ ṭhāne dvādasahatthabbhantareti",
  "tika-vin11t6:641_1": "idaṁ yathāvuttaniyāmeneva gahetabbaṁ. Oloketvāti ubhayapassaṁ, abhimukhañca oloketvā.",
  "tika-vin11t6:641_2": "“Yaṁ passe vā abhimukhe vā passatī”ti aṭṭhakathāyaṁ vuttaṁ.",
  "tika-vin11t6:642": "1558.Dūreti dvādasahatthato dūramevāha. Ito cito ca gavesitvā ārocane kiccaṁ natthīti yojanā.",
  "tika-vin11t6:643_0": "1559.Na dosoti anāpatti. Samayeti ettha “anāpucchato”ti seso. Ettha ca upari ca “na",
  "tika-vin11t6:643_1": "doso”ti paccekaṁ yujjati. Santaṁ bhikkhunti sambandho. Gharenāti aññassa gharena,",
  "tika-vin11t6:643_2": "ettha “gharūpacārena cā”ti seso. Ārāmaṁ gacchatoti ettha tena maggenāti vuttaṁ hoti.",
  "tika-vin11t6:644_0": "1560. “Tena maggenā”ti ca “gacchato”ti ca padadvayaṁ “titthiyānaṁ passaya”nti ca",
  "tika-vin11t6:644_1": "“bhikkhunipassaya”nti ca ubhayattha tathā-saddena labbhati. Tena gharena, gharūpacārena",
  "tika-vin11t6:644_2": "vā gantabbamaggena titthiyārāmaṁ vā bhikkhunipassayaṁ vā gacchato anāpattīti attho.",
  "tika-vin11t6:644_3": "Āpadāya gacchatīti yojanā. Jīvitabrahmacariyantarāyā āpadā. Āsanasālaṁ vāti sīhaḷadīpe",
  "tika-vin11t6:644_4": "viya bhikkhūnaṁ bhuñjanatthāya yattha dānapatīhi āsanāni paññāpīyanti, taṁ āsanasālaṁ",
  "tika-vin11t6:644_5": "vā, bhojanasālanti attho. “Āpadāyāsanasāla”nti vattabbe gāthābandhavasena yakāralopo.",
  "tika-vin11t6:644_6": "Bhattiyassa gharanti nimantitagharaṁ vā salākabhattadāyakānaṁ vā gharaṁ.",
  "tika-vin11t6:645_0": "1561. Pavesanaṁ kriyaṁ. Anāpucchanaṁ akriyaṁ. Acittakasamuṭṭhānamissakattā “acitta”nti",
  "tika-vin11t6:645_1": "vuttaṁ. Kusalākusalābyākatānaṁ aññataracittasamaṅginā āpajjitabbaṁ sandhāya “ticittañcā”ti vuttaṁ.",
  "tika-vin11t6:646": "Cārittakathāvaṇṇanā.",
  "tika-vin11t6:647_0": "1562.“Sabbā”ti idaṁ vivaranto “catumāsapavāraṇā punapavāraṇā niccapavāraṇā”ti pavāraṇattayaṁ",
  "tika-vin11t6:647_1": "dasseti. Ettha ca “catumāsapaccayapavāraṇā sāditabbāti gilānapaccayapavāraṇā sāditabbā”ti",
  "tika-vin11t6:647_2": "padabhājane vuttaṁ. Punapavāraṇā ca cattāroyeva māse bhesajjena pavāraṇaṁ. Tenāha",
  "tika-vin11t6:647_3": "aṭṭhuppattiyaṁ “tena hi tvaṁ mahānāma saṅghaṁ aparampi catumāsaṁ bhesajjena pavārehī”ti.",
  "tika-vin11t6:647_4": "Niccapavāraṇā nāma yāvajīvaṁ bhesajjeheva pavāraṇā. Vuttampi cetaṁ bhagavatā aṭṭhuppattiyaṁ",
  "tika-vin11t6:647_5": "“tena hi tvaṁ mahānāma saṅghaṁ yāvajīvaṁ bhesajjena pavārehī”ti.",
  "tika-vin11t6:648": "Sabbā cetā pavāraṇā bhesajjapariyantarattipariyantatadubhayapariyantaapariyantavasena catubbidhā honti. Yathāha –",
  "tika-vin11t6:649_0": "“Bhesajjapariyantā nāma bhesajjāni pariggahitāni honti ‘ettakehi bhesajjehi pavāremī’ti.",
  "tika-vin11t6:649_1": "Rattipariyantā nāma rattiyo pariggahitāyo honti ‘ettakāsu rattīsu pavāremī’ti. Bhesajjapariyantā",
  "tika-vin11t6:649_2": "ca rattipariyantā ca nāma bhesajjāni ca pariggahitāni honti rattiyo ca pariggahitāyo",
  "tika-vin11t6:649_3": "honti ‘ettakehi bhesajjehi ettakāsu rattīsu pavāremī’ti. Nevabhesajjapariyantā narattipariyantā",
  "tika-vin11t6:649_4": "nāma bhesajjāni ca apariggahitāni honti rattiyo ca apariggahitāyo hontī”ti.",
  "tika-vin11t6:650_0": "1563. “Sāditabbā”ti vutte sādiyanappakāre dassetumāha “viññāpessāmī”tiādi. Bhesajjampi",
  "tika-vin11t6:650_1": "sati me paccaye viññāpessāmīti yojanā, “sāditabbā”ti iminā sambandho. Tadeva byatirekato",
  "tika-vin11t6:650_2": "dassetumāha “na paṭikkhipitabbā”ti. Paṭikkhepakāraṇaṁ dassetumāha “rogodāni na meti",
  "tika-vin11t6:650_3": "cā”ti. Sā tividhā pavāraṇā.",
  "tika-vin11t6:651_0": "1564.Tikapācittiyaṁvuttanti “tatuttari tatuttarisaññī, vematiko, natatuttarisaññī",
  "tika-vin11t6:651_1": "bhesajjaṁ viññāpeti, āpatti pācittiyassā”ti vuttaṁ pācittiyattayaṁ. Idha tatuttarīti",
  "tika-vin11t6:651_2": "ettha yehi bhesajjehi pavārito, yāsu ca rattīsu pavārito, tato ce uttari adhikanti",
  "tika-vin11t6:651_3": "attho. Yathāha “bhesajjapariyante yehi bhesajjehi pavārito hoti, tāni bhesajjāni",
  "tika-vin11t6:651_4": "ṭhapetvā aññāni bhesajjāni viññāpeti, āpatti pācittiyassā”ti ca “rattipariyante yāsu",
  "tika-vin11t6:651_5": "rattīsu pavārito hoti, tā rattiyo ṭhapetvā aññāsu rattīsu viññāpeti, āpatti pācittiyassā”ti",
  "tika-vin11t6:651_6": "ca. Tattha vematikassa ca dukkaṭaṁ vuttanti yojanā.",
  "tika-vin11t6:652_0": "1565. Tato catumāsato uttari atirekaṁ tatuttari, tatuttari na hotīti natatuttari,",
  "tika-vin11t6:652_1": "natatuttarīti saññā assa atthīti natatuttarisaññī, bhikkhu, tassa anāpattīti yojanā.",
  "tika-vin11t6:652_2": "Yehi bhesajjehi pavārito, tāni viññāpentassa anāpattīti saha sesena yojetabbaṁ. Yathāha",
  "tika-vin11t6:652_3": "“anāpatti yehi bhesajjehi pavārito hoti, tāni bhesajjāni viññāpetī”ti. Yena vā yehi",
  "tika-vin11t6:652_4": "bhesajjehi yāsu vā rattīsu pavārito, tato aññampi yathātathaṁ ācikkhitvā bhiyyo viññāpentassa",
  "tika-vin11t6:652_5": "anāpattīti saha sesena yojetabbaṁ. Yathātathaṁ ācikkhitvā bhiyyo viññāpentassāti",
  "tika-vin11t6:652_6": "ettha “imehi tayā bhesajjehi pavāritamha, amhākañca iminā ca iminā ca bhesajjena",
  "tika-vin11t6:652_7": "attho’ti ācikkhitvā viññāpeti, ‘yāsu tayā rattīsu pavāritamha, tāyo ca rattiyo vītivattā,",
  "tika-vin11t6:652_8": "amhākañca bhesajjena attho’ti ācikkhitvā viññāpetī”ti vacanato yathātathaṁ vatvā",
  "tika-vin11t6:652_9": "adhikaṁ viññāpentassāti attho.",
  "tika-vin11t6:653_0": "1566. Aññassa bhikkhussa atthāya vā viññāpentassa bhikkhussa anāpattīti yojanā. Ñātakānaṁ",
  "tika-vin11t6:653_1": "viññāpentassa anāpattīti ettha ñātakānaṁ santakaṁ viññāpentassa anāpattīti attho.",
  "tika-vin11t6:653_2": "Attano vā dhanena viññāpentassa anāpattīti yojanā. Ettha dhanaṁ nāma taṇḍulādi kappiyavatthu.",
  "tika-vin11t6:654": "1567.“Tathā”ti iminā “viññāpentassā”ti idaṁ paccāmasati. Ummattakādīnanti visesitabbamapekkhitvā “viññāpentāna”nti bahuvacanaṁ kātabbaṁ.",
  "tika-vin11t6:655": "Bhesajjakathāvaṇṇanā.",
  "tika-vin11t6:656_0": "1568.Uyyuttanti saṅgāmatthāya katauyyogaṁ, gāmato nikkhamma gacchantaṁ vā ekattha",
  "tika-vin11t6:656_1": "sanniviṭṭhaṁ vā. Yathāha “uyyuttā nāma senā gāmato nikkhamitvā niviṭṭhā vā hoti payātā",
  "tika-vin11t6:656_2": "vā”ti. Aññatra paccayāti ṭhapetvā tathārūpapaccayaṁ.",
  "tika-vin11t6:657_0": "1569.Dassanassupacārasminti ettha dassanūpacāraṁ nāma yasmiṁ ṭhāne ṭhitassa senā",
  "tika-vin11t6:657_1": "paññāyati, taṁ ṭhānaṁ. Yathāha “yattha ṭhito passati, āpatti pācittiyassā”ti. Upacāraṁ",
  "tika-vin11t6:657_2": "vimuñcitvā passantassāti yathāvuttadassanopacāraṭṭhānaṁ ettha ṭhatvā oloketuṁ na",
  "tika-vin11t6:657_3": "sukarantiādinā kāraṇena taṁ ṭhānaṁ pahāya aññattha vilokentassāti vuttaṁ hoti. Kenaci",
  "tika-vin11t6:657_4": "paṭicchannaṁ hutvā adissamānampi ninnaṁ ṭhānaṁ otiṇṇaṁ apaññāyamānampi paññāyantampi",
  "tika-vin11t6:657_5": "oloketuṁ na sakkā evameva vinicchayo veditabbo. Yathāha “kenaci antaritā vā ninnaṁ",
  "tika-vin11t6:657_6": "oruḷhā vā na dissatī”tiādi. Payogatoti yathāvuttadassanapayogagaṇanāya.",
  "tika-vin11t6:658_0": "1570. Idāni caturaṅgasenālakkhaṇaṁ dassetumāha “ārohā pana cattāro”tiādi. Ārohāti",
  "tika-vin11t6:658_1": "ettha hatthārohā daṭṭhabbā. Tappādarakkhakāti tassa pādarakkhakāti viggaho. Dve dveti",
  "tika-vin11t6:658_2": "ekekaṁ pādaṁ rakkhantā dve dve. Dvādasaposoti dvādasa posā etassāti viggaho. Dvādasapurisayutto eko hatthī nāma.",
  "tika-vin11t6:659_0": "1571.Ārohoti ettha assāroho vuccati. Tipurisoti tayo purisā assāti viggaho. Hayoti",
  "tika-vin11t6:659_1": "asso. Eko sārathīti rathacāriko. “Yodho eko”ti padacchedo. Āṇirakkhāti rathacakkadvayassa",
  "tika-vin11t6:659_2": "agaḷanatthaṁ akkhakassa ubhosu koṭīsu ākoṭitā dve āṇiyo rakkhanakā.",
  "tika-vin11t6:660_0": "1572.Catuposoti cattāro posā yassāti viggaho. Catusaccavibhāvināti catunnaṁ ariyasaccānaṁ",
  "tika-vin11t6:660_1": "desakena bhagavatā. Padahatthāti āvudhahatthā. Pajjate gamyate anena pare hanitunti",
  "tika-vin11t6:660_2": "padaṁ, āvudhaṁ, padāni hatthesu yesaṁ te padahatthāti bhinnādhikaraṇo bāhiratthasamāso",
  "tika-vin11t6:660_3": "yathā “vajirapāṇī”ti. Pattipadāti-saddo anatthantarā, manussasenāya adhivacanaṁ.",
  "tika-vin11t6:661": "1573.Caturaṅgasamāyuttāti catūhi aṅgehi avayavehi samāyuttāti viggaho.",
  "tika-vin11t6:662_0": "1574.Hatthiādīsūti yathāvuttalakkhaṇahatthiassarathapadātināmakesu catūsu aṅgesu,",
  "tika-vin11t6:662_1": "niddhāraṇe bhummaṁ. Ekekanti ekekaṁ aṅgaṁ. Etesu avakaṁsato ekaṁ purisāruḷhamapi",
  "tika-vin11t6:662_2": "hatthiñca tathā assañca ekaṁ padahatthapurisañca ekamekaṁ katvā āha “ekekaṁ dassanatthāya",
  "tika-vin11t6:662_3": "gacchato”ti. Yathāha aṭṭhakathāyaṁ “antamaso ekapurisāruḷhaṁ ekampi hatthimpī”tiādi.",
  "tika-vin11t6:662_4": "Anuyyuttepīti saṅgāmaṁ vinā aññena kāraṇena nikkhante. Yathāha “anuyyuttā nāma rājā",
  "tika-vin11t6:662_5": "uyyānaṁ vā nadiṁ vā gacchati, evaṁ anuyyuttā hotī”ti.",
  "tika-vin11t6:663_0": "1575.Sampattanti ettha “sena”nti pakaraṇato labbhati. Āpadāsūti jīvitabrahmacariyantarāye",
  "tika-vin11t6:663_1": "sati “ettha gato muccissāmī”ti gacchato anāpatti. Tathārūpe paccaye gilānāvalokanādike",
  "tika-vin11t6:663_2": "gamanānurūpapaccaye sati anāpattīti yojanā.",
  "tika-vin11t6:664": "Uyyuttakathāvaṇṇanā.",
  "tika-vin11t6:665_0": "1576-7. “Siyā ca tassa bhikkhuno kocideva paccayo senaṁ gamanāya, dirattatirattaṁ",
  "tika-vin11t6:665_1": "tena bhikkhunā senāya vasitabba”nti anuññātattā kenaci karaṇīyena saṅgāmatthaṁ uyyuttāya",
  "tika-vin11t6:665_2": "senāya dirattatirattaṁ paṭipāṭiyā vasitvā catuttharattiyaṁ vasantassa pana bhikkhuno",
  "tika-vin11t6:665_3": "āpattiṁ dassetumāha “catutthe”tiādi. Anāpattivāre “gilāno vasatī”ti vuttattā āha",
  "tika-vin11t6:665_4": "“arogavā”ti. Senāyāti ettha parikkhepārahaṭṭhānena vā sañcaraṇapariyantena vā senā",
  "tika-vin11t6:665_5": "paricchinditabbā, evaṁ paricchinnāya senāya antovāti attho.",
  "tika-vin11t6:666": "Tikapācittiyanti “atirekatiratte atirekasaññī, vematiko, ūnakasaññī senāya vasati, āpatti pācittiyassā”ti pācittiyattayaṁ vuttaṁ.",
  "tika-vin11t6:667": "Senāvāsakathāvaṇṇanā.",
  "tika-vin11t6:668_0": "1580.Uyyodhikaṁ nāma saṅgāmaṭṭhānaṁ. Yathāha aṭṭhakathāyaṁ “uggantvā uggantvā ettha",
  "tika-vin11t6:668_1": "yujjhantīti uyyodhikaṁ, sampahāraṭṭhānassetaṁ adhivacana”nti. Balagganti “ettakā",
  "tika-vin11t6:668_2": "hatthī”tiādinā padabhājanāgatanayena balassa gaṇanaṭṭhānaṁ balaggaṁ. Yathāha “balassa",
  "tika-vin11t6:668_3": "aggaṁ jānanti etthāti balaggaṁ, balagaṇanaṭṭhānanti attho”ti. Senābyūhanti “ito hatthī",
  "tika-vin11t6:668_4": "hontu, ito assā, ito rathā, ito pattī hontū”ti padabhājane vuttasenāsannivesaṭṭhānaṁ",
  "tika-vin11t6:668_5": "senābyūhaṁ. Yathāha “senāya viyūhaṁ senābyūhaṁ, senāsannivesassetaṁ adhivacana”nti.",
  "tika-vin11t6:669": "1581.Purimeti anantarasikkhāpade. “Dvādasapuriso hatthī”iti yo hatthī vuttoti yojanā. Tenāti tena hatthinā hetubhūtena.",
  "tika-vin11t6:670_0": "1582.“Sesesū”ti iminā assānīkarathānīkapattānīkā gahitā. Pattānīkaṁ nāma “cattāro",
  "tika-vin11t6:670_1": "purisā padahatthā pattī pacchimaṁ pattānīka”nti senaṅgesu paṭiniddesena nibbisesaṁ",
  "tika-vin11t6:670_2": "katvā vuttaṁ. Tiṇṇanti etesaṁ uyyuttādīnaṁ.",
  "tika-vin11t6:671": "Uyyodhikakathāvaṇṇanā.",
  "tika-vin11t6:672": "Acelakavaggo pañcamo.",
  "tika-vin11t6:673_0": "1583.Piṭṭhādīhīti ettha ādi-saddena pūvādiṁ saṅgaṇhāti. Yathāha “surā nāma piṭṭhasurā",
  "tika-vin11t6:673_1": "pūvasurā odanasurā kiṇṇapakkhittā sambhārasaṁyuttā”ti. Ettha ca piṭṭhaṁ bhājane pakkhipitvā",
  "tika-vin11t6:673_2": "tajjaṁ udakaṁ datvā pakkhipitvā katā piṭṭhasurā. Evaṁ pūve, odane ca bhājane pakkhipitvā",
  "tika-vin11t6:673_3": "tajjaṁ udakaṁ datvā madditvā katā “pūvasurā, odanasurā”ti vuccati. “Kiṇṇā”ti pana",
  "tika-vin11t6:673_4": "tassā surāya bījaṁ vuccati, ye “surāmodakā”tipi vuccanti, te pakkhipitvā katā kiṇṇapakkhittā.",
  "tika-vin11t6:673_5": "Harītakisāsapādinānāsambhārehi saṁyojitā sambhārasaṁyuttā.",
  "tika-vin11t6:674_0": "Pupphādīhīti ettha ādi-saddena phalādīnaṁ gahaṇaṁ. Yathāha “merayo nāma pupphāsavo",
  "tika-vin11t6:674_1": "phalāsavo madhvāsavo guḷāsavo sambhārasaṁyutto”ti. Tattha ca pupphāsavo nāma madhukapupphādīnaṁ",
  "tika-vin11t6:674_2": "jātirasakato ceva tālanāḷikerapupphānañca raso ciraparivāsito. Phalāsavo pana muddikāpanasaphalādīni",
  "tika-vin11t6:674_3": "madditvā tesaṁ rasena kato. Madhvāsavo nāma muddikānaṁ jātirasena kato. Makkhikāmadhunāpi",
  "tika-vin11t6:674_4": "karīyatīti vadanti. Ucchuraso guḷāsavo. Harītakāmalakakaṭukabhaṇḍādinānāsambhārānaṁ",
  "tika-vin11t6:674_5": "raso ciraparivāsito sambhārasaṁyutto. Āsavo merayaṁ hotīti yojanā.",
  "tika-vin11t6:675_0": "1584.Bījato paṭṭhāyāti sambhāre paṭiyāditvā cāṭiyaṁ pakkhittakālato paṭṭhāya tālanāḷikerādīnaṁ",
  "tika-vin11t6:675_1": "puppharase pupphato gaḷitābhinavakālatoyeva ca paṭṭhāya. Pivantassāti ettha “kusaggenā”tipi",
  "tika-vin11t6:675_2": "seso. Ubhayampi cāti suraṁ, merayañcāti ubhayampi. Bījato pana paṭṭhāya kusaggena",
  "tika-vin11t6:675_3": "pivantassapi bhikkhuno pācittiyaṁ hotīti yojetabbaṁ. Payogabāhullena āpattibāhullaṁ",
  "tika-vin11t6:675_4": "dassetumāha “payoge ca payoge cā”ti. Idañca vicchinditvā vicchinditvā pivantassa",
  "tika-vin11t6:675_5": "bhikkhuno payoge ca payoge ca pācittiyaṁ hotīti yojetabbaṁ. Yathāha “vicchinditvā",
  "tika-vin11t6:675_6": "vicchinditvā pivato payogagaṇanāya āpattiyo”ti. Ekeneva payogena bahumpi pivantassa",
  "tika-vin11t6:675_7": "ekaṁ eva āpattiṁ byatirekato dīpeti. Yathāha “ekena pana payogena bahumpi pivantassa ekā āpattī”ti.",
  "tika-vin11t6:676": "1585.Tikapācittiyaṁ vuttanti “majje majjasaññī, majje vematiko, majje amajjasaññī pivati, āpatti pācittiyassā”ti tikapācittiyaṁ vuttaṁ.",
  "tika-vin11t6:677_0": "1586. “Anāpatti namajjaṁ hoti majjavaṇṇaṁ majjagandhaṁ majjarasaṁ, taṁ pivatī”ti",
  "tika-vin11t6:677_1": "vuttattā āha “amajjaṁ majjavaṇṇa”ntiādi. Ariṭṭhaṁ nāma āmalakaphalarasādīhi kato",
  "tika-vin11t6:677_2": "āsavaviseso. Loṇasovīrakaṁ nāma aṭṭhakathāyaṁ –",
  "tika-vin11t6:678_0": "“Harītakāmalakavibhītakakasāve, sabbadhaññāni, sabbaaparaṇṇāni, sattannampi dhaññānaṁ",
  "tika-vin11t6:678_1": "odanaṁ, kadaliphalādīni sabbaphalāni, vettaketakakhajjūrikaḷīrādayo sabbakaḷīre,",
  "tika-vin11t6:678_2": "macchamaṁsakhaṇḍāni, anekāni ca madhuphāṇitasindhavaloṇatikaṭukādīni bhesajjāni pakkhipitvā",
  "tika-vin11t6:678_3": "kumbhimukhaṁ limpitvā ekaṁ vā dve vā tīṇi vā saṁvaccharāni ṭhapenti, taṁ paripaccitvā",
  "tika-vin11t6:678_4": "jamburasavaṇṇaṁ hoti. Vātakāsakuṭṭhapaṇḍubhagandalādīnañca siniddhabhojanabhuttānañca",
  "tika-vin11t6:678_5": "uttarapānaṁ bhattajīraṇakabhesajjaṁ tādisaṁ natthi. Taṁ panetaṁ bhikkhūnaṁ pacchābhattampi",
  "tika-vin11t6:678_6": "vaṭṭati, gilānānaṁ pākatikameva. Agilānānaṁ pana udakasambhinnaṁ pānaparibhogenā”ti –",
  "tika-vin11t6:679": "Vibhāvito bhesajjaviseso. Suttaṁ nāma anekehi bhesajjehi abhisaṅkhato amajjabhūto āsavaviseso.",
  "tika-vin11t6:680_0": "1587.Vāsagāhāpanatthāyāti sugandhibhāvagāhāpanatthaṁ. Īsakanti majjavaṇṇagandharasā",
  "tika-vin11t6:680_1": "yathā na paññāyanti, evaṁ appamattakaṁ. Yathāha “anatikkhittamajjeyeva anāpatti.",
  "tika-vin11t6:680_2": "Yaṁ pana atikkhittamajjaṁ hoti, yattha majjassa vaṇṇagandharasā paññāyanti, tasmiṁ",
  "tika-vin11t6:680_3": "āpattiyevā”ti. Sūpādīnaṁ tu pāketi ettha ādi-saddena maṁsapākādayo saṅgahitā. Yathāha",
  "tika-vin11t6:680_4": "“sūpasampāke maṁsasampāke telasampāke”ti.",
  "tika-vin11t6:681_0": "1588. Vatthuajānanā acittanti sambandho. Yathāha “vatthuajānanatāya cettha acittakatā",
  "tika-vin11t6:681_1": "veditabbā”ti. Vatthuajānanatā ca nāma “majja”nti ajānanabhāvo. Idanti idaṁ sikkhāpadaṁ.",
  "tika-vin11t6:681_2": "Ca-saddena aññāni ca giraggasamajjādisikkhāpadāni samuccinoti. Akusalenevāti akusalacitteneva.",
  "tika-vin11t6:681_3": "Pānatoti pātabbato. Lokavajjakanti sādhulokena vajjetabbanti attho. Lokavajjameva lokavajjakaṁ.",
  "tika-vin11t6:682_0": "Nanu cettha vatthuajānanatāya acittakatte taṁvatthuajānanaṁ kusalābyākatacittasamaṅginopi",
  "tika-vin11t6:682_1": "sambhavati, kasmā “akusaleneva pānato lokavajjaka”nti vuttanti? Vuccate – yasmā amajjasaññāya",
  "tika-vin11t6:682_2": "pivato, majjasaññāya ca pivato majjaṁ vatthuniyāmena kilesuppattiyāva paccayo hoti,",
  "tika-vin11t6:682_3": "yathā majjaṁ pītaṁ ajānantassāpi akusalānameva paccayo hoti, na kusalānaṁ, tathā",
  "tika-vin11t6:682_4": "ajjhoharaṇakālepi vatthuniyāmena akusalasseva paccayo hotīti katvā vuttaṁ “akusaleneva",
  "tika-vin11t6:682_5": "pānato lokavajjaka”nti. Yathā taṁ niḷinijātake bhesajjasaññāya itthiyā magge aṅgajātaṁ",
  "tika-vin11t6:682_6": "pavesentassa kumārassa “itthī”ti vā “tassā magge methunaṁ paṭisevāmī”ti vā saññāya",
  "tika-vin11t6:682_7": "abhāvepi kāmarāguppattiyā sīlādiguṇaparihāni vatthuniyāmato ca ahosi, evamidhāpi daṭṭhabbo.",
  "tika-vin11t6:683_0": "Keci pana “akusaleneva pānato”ti idaṁ imassa sikkhāpadassa sacittakapakkhaṁ sandhāya",
  "tika-vin11t6:683_1": "vuttaṁ, aññathā pāṇātipātādīsupi atippasaṅgoti maññamānā bahukāraṇaṁ, niyamanañca",
  "tika-vin11t6:683_2": "dassesuṁ. Vinayaṭṭhakathāyaṁ, pana khuddakapāṭhaṭṭhakathāyaṁ, vibhaṅgaṭṭhakathādīsu",
  "tika-vin11t6:683_3": "ca “ticitta”nti avatvā “akusalacitta”micceva vuttattā, sikkhāpadassa sāmaññalakkhaṇaṁ",
  "tika-vin11t6:683_4": "dassentena pakkhantaralakkhaṇadassanassa ayuttattā ca aṭṭhakathāsu yathārutavaseneva",
  "tika-vin11t6:683_5": "atthaggahaṇe ca kassaci virodhassa asambhavato sacittakapakkhameva sandhāya akusalacittatā,",
  "tika-vin11t6:683_6": "lokavajjatā cettha na vattabbā. “Vatthuṁ jānitvāpi ajānitvāpi majjaṁ pivato bhikkhussa",
  "tika-vin11t6:683_7": "pācittiyaṁ. Sāmaṇerassa pana jānitvāva pivato sīlabhedo, na ajānitvā”ti yaṁ vuttaṁ,",
  "tika-vin11t6:683_8": "tattha kāraṇaṁ maggitabbaṁ. Sikkhāpadapaññattiyā buddhānameva visayattā na taṁ maggitabbaṁ,",
  "tika-vin11t6:683_9": "yathāpaññatteyeva vattitabbaṁ. Idaṁ pana sikkhāpadaṁ akusalacittaṁ, sukhopekkhāvedanānaṁ",
  "tika-vin11t6:683_10": "vasena duvedanañca hoti. Vinayaṭṭhakathāyaṁ, pana mātikaṭṭhakathāyañca “tivedana”nti",
  "tika-vin11t6:683_11": "pāṭho dissati, khuddakapāṭhavaṇṇanāya, vibhaṅgaṭṭhakathādīsu ca “sukhamajjhattavedanāvasena",
  "tika-vin11t6:683_12": "duvedana”nti ca “lobhamohamūlavasena dvimūlaka”nti ca vuttattā so “pamādapāṭho”ti gahetabbo.",
  "tika-vin11t6:684": "Surāpānakathāvaṇṇanā.",
  "tika-vin11t6:685_0": "1589.Yenakenaci aṅgenāti aṅguliādinā yena kenaci sarīrāvayavena. Hasādhippāyinoti",
  "tika-vin11t6:685_1": "hase adhippāyo hasādhippāyo, so etassa atthīti viggaho, tassa, iminā kīḷādhippāyarahitassa",
  "tika-vin11t6:685_2": "anāpattiṁ byatirekato dīpeti. Vakkhati ca “anāpatti nahasādhippāyassā”ti. Phusato phusantassa.",
  "tika-vin11t6:686_0": "1590.Sabbatthāti sabbesu upasampannānupasampannesu. Kāyapaṭibaddhādike nayeti “kāyena",
  "tika-vin11t6:686_1": "kāyapaṭibaddhaṁ āmasati, āpatti dukkaṭassā”tievamādinā dassite naye. Anupasampanne",
  "tika-vin11t6:686_2": "upasampannasaññivematikaanupasampannasaññīnaṁ vasena tīṇi dukkaṭāni vuttānīti āha",
  "tika-vin11t6:686_3": "“tathevānupasampanne, dīpitaṁ tikadukkaṭa”nti. Ettha ca “tathevā”ti iminā upasampanne",
  "tika-vin11t6:686_4": "upasampannasaññivematikaanupasampannasaññīnaṁ vasena tikapācittiyassa vuttabhāvo",
  "tika-vin11t6:686_5": "dīpito hoti. Yathā upasampanne tikapācittiyaṁ dīpitaṁ, tatheva anupasampanne tikadukkaṭaṁ dīpitanti yojanā.",
  "tika-vin11t6:687": "1591.Ettha…pe… bhikkhunīti ettha bhikkhupi bhikkhuniyā anupasampannaṭṭhāne ṭhitoti veditabbo.",
  "tika-vin11t6:688": "1592.Nahasādhippāyassa phusatoti hasādhippāyaṁ vinā vandanādīsu pādādisarīrāvayavena paraṁ phusantassa. Kicce satīti piṭṭhiparikammādikicce sati.",
  "tika-vin11t6:689": "Aṅgulipatodakakathāvaṇṇanā.",
  "tika-vin11t6:690_0": "1593.Jaleti ettha “uparigopphake”ti seso. Yathāha “uparigopphake udake”ti. Nimujjanādīnanti",
  "tika-vin11t6:690_1": "ettha ādi-saddena ummujjanaplavanāni gahitāni. Yathāha “uparigopphake udake hasādhippāyo",
  "tika-vin11t6:690_2": "nimujjati vā ummujjati vā palavati vā”ti. “Kevala”nti iminā nahānādikiccena otarantassa anāpattīti dīpeti.",
  "tika-vin11t6:691": "1594.Uparigopphake jaleti gopphakānaṁ uparibhāgappamāṇe jale. Nimujjeyyapi vāti antojalaṁ pavisanto nimujjeyya vā. Tareyya vāti plaveyya vā.",
  "tika-vin11t6:692": "1595-6. Antoyevodake nimujjitvāna gacchato tassa hatthapādapayogehi pācittiṁ paridīpayeti yojanā.",
  "tika-vin11t6:693": "1597. Hatthādisakalasarīrāvayavaṁ saṅgaṇhituṁ “yena yenā”ti aniyamāmeḍitamāha. Jalaṁ tarato bhikkhuno yena yena pana aṅgena taraṇaṁ hotīti yojanā.",
  "tika-vin11t6:694_0": "1598.Taruto vāpīti rukkhatopi vā. Tikapācittiyanti udake hasadhamme hasadhammasaññivematikaahasadhammasaññīnaṁ",
  "tika-vin11t6:694_1": "vasena tikapācittiyaṁ. “Tikadukkaṭa”nti pāṭho dissati, “udake ahasadhamme hasadhammasaññī,",
  "tika-vin11t6:694_2": "āpatti dukkaṭassa. Udake ahasadhamme vematiko, āpatti dukkaṭassā”ti vatvā “udake",
  "tika-vin11t6:694_3": "ahasadhamme ahasadhammasaññī, anāpattī”ti tatiyavikappe pāḷiyaṁ anāpatti vuttāti",
  "tika-vin11t6:694_4": "so pamādapāṭho, “dvikadukkaṭa”nti pāṭhoyeva gahetabbo.",
  "tika-vin11t6:695": "1599. Nāvaṁ tīre ussārentopi vāti sambandho. Ussārentoti tīramāropento. “Kīḷatī”ti idaṁ “pājento”ti imināpi yojetabbaṁ.",
  "tika-vin11t6:696": "1600.Kathalāya vāti khuddakakapālikāya vā. Udakanti ettha “bhājanagataṁ vā”ti seso. “Bhājanagataṁ udakaṁ vā”ti hi padabhājane vuttaṁ.",
  "tika-vin11t6:697_0": "1601.Kañcikaṁvāti dhaññarasaṁ vā. Api-saddo “khīraṁ vā takkaṁ vā rajanaṁ vā passāvaṁ",
  "tika-vin11t6:697_1": "vā”ti pāḷiyaṁ āgate sampiṇḍeti. Cikkhallaṁ vāpīti udakakaddamaṁ vā. Ettha visesajotakena",
  "tika-vin11t6:697_2": "api-saddena “apica uparigopphake vuttāni ummujjanādīni ṭhapetvā aññena yena kenaci",
  "tika-vin11t6:697_3": "ākārena udakaṁ otaritvā vā anotaritvā vā yattha katthaci ṭhitaṁ udakaṁ antamaso binduṁ",
  "tika-vin11t6:697_4": "gahetvā khipanakīḷāyapi kīḷantassa dukkaṭamevā”ti aṭṭhakathāgataṁ vinicchayavisesaṁ",
  "tika-vin11t6:697_5": "sampiṇḍeti. Vikkhipanti vikkhipitvā.",
  "tika-vin11t6:698": "1602. Sati kicce jalaṁ vigāhitvā nimujjanādikaṁ karontassa anāpattīti yojanā. Kiccaṁ nāma nahānādikaṁ.",
  "tika-vin11t6:699": "1603.Anantarassāti aṅgulipatodakasikkhāpadassa. Visesova visesatā, koci viseso natthīti attho.",
  "tika-vin11t6:700": "Hasadhammakathāvaṇṇanā.",
  "tika-vin11t6:701_0": "1604-5. Yo bhikkhu bhikkhunā paññattena vuccamāno assa vacanaṁ akattukāmatāya ādaraṁ",
  "tika-vin11t6:701_1": "pana sace na karoti, tassa tasmiṁ anādariye pācittiyamudīrayeti yojanā, iminā vākyena",
  "tika-vin11t6:701_2": "puggalānādaramūlakaṁ pācittiyaṁ vuttaṁ. Yathāha “anādariyaṁ nāma dve anādariyāni",
  "tika-vin11t6:701_3": "puggalānādariyañca dhammānādariyañcā”ti, “puggalānādariyaṁ nāma upasampannena paññattena",
  "tika-vin11t6:701_4": "vuccamāno ‘ayaṁ ukkhittako vā vambhito vā garahito vā imassa vacanaṁ akataṁ bhavissatī’ti",
  "tika-vin11t6:701_5": "anādariyaṁ karoti, āpatti pācittiyassā”ti ca.",
  "tika-vin11t6:702_0": "Dhammameva vā asikkhitukāmo yo bhikkhu bhikkhunā paññattena vuccamāno assa vacanaṁ",
  "tika-vin11t6:702_1": "akattukāmatāya ādaraṁ pana sace na karoti, tassa tasmiṁ anādariye pācittiyamudīrayeti",
  "tika-vin11t6:702_2": "yojanā, iminā dhammānādariyamūlakaṁ pācittiyaṁ vuttaṁ. Yathāha “dhammānādariyaṁ nāma",
  "tika-vin11t6:702_3": "upasampannena paññattena vuccamāno kathāyaṁ nasseyya vā vinasseyya vā antaradhāyeyya",
  "tika-vin11t6:702_4": "vā, taṁ nasikkhitukāmo anādariyaṁ karoti, āpatti pācittiyassā”ti. Anādariyeti nimittatthe bhummaṁ.",
  "tika-vin11t6:703_0": "1606.Tikapācittiyaṁ vuttanti “upasampanne upasampannasaññī, vematiko, anupasampannasaññī",
  "tika-vin11t6:703_1": "anādariyaṁ karoti, āpatti pācittiyassā”ti tikapācittiyaṁ vuttaṁ. Tikātītenāti lokattikamatikkantena.",
  "tika-vin11t6:703_2": "Anupasampannānādare tikadukkaṭanti anupasampanne upasampannasaññivematikaanupasampannasaññīnaṁ",
  "tika-vin11t6:703_3": "vasena tikadukkaṭaṁ.",
  "tika-vin11t6:704_0": "1607.Suttenevābhidhammenāti ettha evakāro “dukkaṭa”nti iminā yojetabbo. “Suttenaabhidhammenā”ti",
  "tika-vin11t6:704_1": "padadvayena abhedopacārato suttābhidhammāgato pariyattidhammo vutto. Apaññattenāti",
  "tika-vin11t6:704_2": "paññattasaṅkhātavinayato aññattā apaññattena. “Apaññattenā”ti idaṁ “suttena abhidhammenā”ti",
  "tika-vin11t6:704_3": "padadvayavisesanaṁ. Bhikkhunā vuttassa tasmiṁ bhikkhumhi vā dhamme vā anādaraṁ karoto",
  "tika-vin11t6:704_4": "dukkaṭameva. Sāmaṇerena ubhayenapi paññattena vā apaññattena vā vuttassa tasmiṁ sāmaṇere",
  "tika-vin11t6:704_5": "vā paññatte vā apaññatte vā dhamme anādaraṁ karoto bhikkhussa dukkaṭamevāti yojanā.",
  "tika-vin11t6:705": "1608.Dosoti pācittiyadukkaṭasaṅkhāto koci doso.",
  "tika-vin11t6:706_0": "1609.Etthāti imasmiṁ ācariyānaṁ gāhe. Gārayho ācariyuggaho neva gahetabboti yojanā.",
  "tika-vin11t6:706_1": "Gārayho ācariyuggahoti ettha “yasmā ucchuraso sattāhakāliko, tassa kasaṭo yāvajīviko,",
  "tika-vin11t6:706_2": "dvinnaṁyeva samavāyo ucchuyaṭṭhi, tasmā vikāle ucchuyaṭṭhiṁ khādituṁ vaṭṭati guḷaharītake",
  "tika-vin11t6:706_3": "viyā”ti evamādiko sampati nibbatto gārayhācariyavādo. Kataro pana gahetabboti? Paveṇiyā",
  "tika-vin11t6:706_4": "āgato ācariyuggahova gahetabbo.",
  "tika-vin11t6:707_0": "Kurundiyaṁ pana “lokavajje ācariyuggaho na vaṭṭati, paṇṇattivajje pana vaṭṭatī”ti",
  "tika-vin11t6:707_1": "vuttaṁ. Mahāpaccariyaṁ “suttaṁ, suttānulomañca uggahitakānaṁyeva ācariyānaṁ uggaho",
  "tika-vin11t6:707_2": "pamāṇaṁ, ajānantānaṁ kathā appamāṇa”nti vuttaṁ. “Taṁ sabbaṁ paveṇiyā āgate samodhānaṁ",
  "tika-vin11t6:707_3": "gacchatī”ti aṭṭhakathāyaṁ vuttaṁ. Ettha lokavajje ācariyuggaho na vaṭṭatīti lokavajjasikkhāpade",
  "tika-vin11t6:707_4": "āpattiṭṭhāne yo ācariyavādo, so na gahetabbo, lokavajjamatikkamitvā “idaṁ amhākaṁ",
  "tika-vin11t6:707_5": "ācariyuggaho”ti vadantassa uggaho na vaṭṭatīti adhippāyo. Suttānulomaṁ nāma aṭṭhakathā.",
  "tika-vin11t6:707_6": "Paveṇiyā āgate samodhānaṁ gacchatīti “paveṇiyā āgato ācariyuggahova gahetabbo”ti",
  "tika-vin11t6:707_7": "evaṁ vutte mahāaṭṭhakathāvādeyeva saṅgahaṁ gacchatīti adhippāyo.",
  "tika-vin11t6:708": "Anādariyakathāvaṇṇanā.",
  "tika-vin11t6:709_0": "1610-1. “Yo pana bhikkhu bhikkhuṁ bhiṁsāpeyya, pācittiya”nti mātikāvacanato bhayasañjananatthāyāti",
  "tika-vin11t6:709_1": "ettha “bhikkhussā”ti seso. Teneva vakkhati “itarassa tu bhikkhussā”ti. Rūpādinti",
  "tika-vin11t6:709_2": "rūpasaddagandhādiṁ. Upasaṁhareti upaṭṭhapeti, dassetīti vuttaṁ hoti. Bhayānakaṁ kathanti",
  "tika-vin11t6:709_3": "corakantārādikathaṁ. Yathāha “corakantāraṁ vā vāḷakantāraṁ vā pisācakantāraṁ vā ācikkhatī”ti.",
  "tika-vin11t6:709_4": "Parasantiketi ettha “paro”ti vuttanayena labbhamāno upasampanno gahetabbo.",
  "tika-vin11t6:710_0": "Disvā vāti upaṭṭhāpitaṁ taṁ rūpādiṁ disvā vā. Sutvā vāti taṁ bhayānakaṁ kathaṁ sutvā",
  "tika-vin11t6:710_1": "vā. Yassa bhayadassanatthāya taṁ upaṭṭhāpesi, so bhāyatu vā mā vā bhāyatu. Itarassāti",
  "tika-vin11t6:710_2": "tadupaṭṭhāpakassa bhikkhussa. Taṅkhaṇeti upaṭṭhāpitakkhaṇe.",
  "tika-vin11t6:711_0": "1612.Tikapācittiyaṁ vuttanti “upasampanne upasampannasaññī, vematiko, anupasampannasaññī",
  "tika-vin11t6:711_1": "bhiṁsāpeti, āpatti pācittiyassā”ti tikapācittiyaṁ vuttaṁ. Tikadukkaṭanti anupasampanne",
  "tika-vin11t6:711_2": "upasampannasaññivematikaanupasampannasaññīnaṁ vasena tikadukkaṭaṁ. “Anupasampannaṁ",
  "tika-vin11t6:711_3": "bhiṁsāpetukāmo”tiādike dukkaṭavāre anupasampannaggahaṇena gihinopi saṅgayhamānattā",
  "tika-vin11t6:711_4": "“sāmaṇeraṁ gahaṭṭhaṁ vā”ti āha. Sāmaṇeraṁ…pe… bhikkhuno tatheva bhiṁsāpentassa tikadukkaṭaṁ vuttanti yojanā.",
  "tika-vin11t6:712": "Bhiṁsāpanakathāvaṇṇanā.",
  "tika-vin11t6:713_0": "1614.Jotinti aggiṁ. Tappetukāmoti visibbetukāmo. “Tena kho pana samayena bhikkhū",
  "tika-vin11t6:713_1": "padīpepi jotikepi jantāgharepi kukkuccāyantī”ti uppannavatthumhi “anujānāmi bhikkhave",
  "tika-vin11t6:713_2": "tathārūpapaccayā jotiṁ samādahituṁ samādahāpetu”nti vuttattā ettha “tathārūpaṁ paccaya”nti",
  "tika-vin11t6:713_3": "iminā padīpujjalanañca pattapacanasarīrasedanādikammañca jantāgharavattañca gahetabbaṁ.",
  "tika-vin11t6:713_4": "Ettha ca jotikepīti pattapacanasedanakammādīsu jotikaraṇeti attho.",
  "tika-vin11t6:714": "1615.Sayaṁsamādahantassāti attanā jālentassa.",
  "tika-vin11t6:715_0": "1616.Jālāpentassa…pe… dukkaṭanti āṇattiyā āpajjitabbaṁ dukkaṭaṁ sandhāyāha. Āṇattiyā",
  "tika-vin11t6:715_1": "jalite āpajjitabbāpatti “jāluṭṭhāne panāpatti, pācitti parikittitā”ti anuvattamānattā",
  "tika-vin11t6:715_2": "siddhāti visuṁ na vuttā.",
  "tika-vin11t6:716_0": "1617.Gilānassāti “gilāno nāma yassa vinā agginā na phāsu hotī”ti vuttassa gilānassa.",
  "tika-vin11t6:716_1": "Avijjhātaṁ alātaṁ ukkhipantassāti gahaṇena bhaṭṭhaṁ anibbutālātaṁ aggino samīpaṁ",
  "tika-vin11t6:716_2": "karontassa, yathāṭhāne ṭhapentassāti vuttaṁ hoti.",
  "tika-vin11t6:717_0": "1618-9.Vijjhātaṁ alātanti nibbutālātaṁ. Yathāvatthukaṁ pācittiyanti vuttaṁ hoti.",
  "tika-vin11t6:717_1": "Aññena vā kataṁ visibbentassa anāpattīti yojanā. Visibbentassāti tappentassa. Aṅgāranti",
  "tika-vin11t6:717_2": "vītaccikaṁ aṅgāraṁ. Padīpujjalanādiketi ādi-saddena “jotike jantāghare tathārūpapaccayā”ti",
  "tika-vin11t6:717_3": "āgataṁ saṅgaṇhāti. Ettha ca tathārūpapaccayāti ṭhapetvā padīpādīni aññenapi tathārūpena paccayena.",
  "tika-vin11t6:718": "Jotisamādahanakathāvaṇṇanā.",
  "tika-vin11t6:719_0": "1620-1.Majjhime deseti jambudīpe yattha bodhimaṇḍalaṁ hoti, tasmiṁ navayojanasatāvaṭṭe",
  "tika-vin11t6:719_1": "majjhimamaṇḍale, iminā idaṁ sikkhāpadaṁ tattheva desodissakatāya niyatanti dasseti.",
  "tika-vin11t6:719_2": "Teneva vakkhati anāpattivāre “paccantimepi vā dese”ti. Cuṇṇanti sirīsacuṇṇādikaṁ",
  "tika-vin11t6:719_3": "cuṇṇaṁ. Abhisaṅkharatoti paṭiyādentassa.",
  "tika-vin11t6:720_0": "1622-3. “Māse ūnasaññino”ti padacchedo. Atirekaddhamāse ūnasaññino vā atirekaddhamāse",
  "tika-vin11t6:720_1": "vimatissa vā dukkaṭanti yojanā. Atirekaddhamāse nhāyantassa anāpattīti yojanā. Samayesu",
  "tika-vin11t6:720_2": "ca nhāyantassa anāpattīti ettha “uṇhasamayo pariḷāhasamayo gilānasamayo kammasamayo",
  "tika-vin11t6:720_3": "addhānagamanasamayo vātavuṭṭhisamayo”ti dassitesu chasu samayesu aññatare sampatte",
  "tika-vin11t6:720_4": "samaye satiṁ paccupaṭṭhapetvā ūnamāsepi nahāyantassa anāpattīti attho.",
  "tika-vin11t6:721_0": "Tattha jeṭṭhamāso ca āsāḷhimāsassa purimapakkho cāti diyaḍḍhamāso uṇhasamayo nāma.",
  "tika-vin11t6:721_1": "Yathāha “uṇhasamayo nāma diyaḍḍho māso seso gimhāna”nti, vassānassa paṭhamo māso",
  "tika-vin11t6:721_2": "pariḷāhasamayo nāma. Yathāha “pariḷāhasamayo nāma vassānassa paṭhamo māso”ti. “Yassa",
  "tika-vin11t6:721_3": "vinā nahānā na phāsu hotī”ti vutto samayo gilānasamayo nāma. “Antamaso pariveṇampi",
  "tika-vin11t6:721_4": "sammaṭṭhaṁ hotī”ti vutto kammasamayo nāma. “Addhayojanaṁ gacchissāmī’ti nahāyitabba”nti",
  "tika-vin11t6:721_5": "vutto addhānagamanasamayo nāma. “Bhikkhū sarajena vātena okiṇṇā honti, dve vā tīṇi",
  "tika-vin11t6:721_6": "vā udakaphusitāni kāye patitāni hontī”ti vutto vātavuṭṭhisamayo nāma.",
  "tika-vin11t6:722_0": "Nadīpāraṁ gacchatopi ūnakaddhamāse nhāyantassa anāpattīti yojanā. Vālikaṁ ukkiritvānāti",
  "tika-vin11t6:722_1": "ettha sukkhāya nadiyā vālikaṁ ukkiritvā. Katāvāṭesupi ūnakaddhamāse nhāyantassapi",
  "tika-vin11t6:722_2": "anāpattīti. “Tathā”ti iminā “nhāyantassa anāpattī”ti idaṁ paccāmasati.",
  "tika-vin11t6:723_0": "1624.Paccantimepi vā deseti jambudīpe yathāvuttamajjhimadesato bahi paccantimesu",
  "tika-vin11t6:723_1": "janapadesu, khuddakesu ca dīpesu. Sabbesanti laddhasamayānaṁ, aladdhasamayānañca",
  "tika-vin11t6:723_2": "sabbesaṁ bhikkhūnaṁ. Āpadāsūti bhamaraanubandhādiāpadāsu. Yathāha “bhamarādīhi anubaddhassa",
  "tika-vin11t6:723_3": "udake nimujjituṁ vaṭṭatī”ti. Kāyacittasamuṭṭhānaṁ eḷakalomasamuṭṭhānaṁ nāma.",
  "tika-vin11t6:724": "Nhānakathāvaṇṇanā.",
  "tika-vin11t6:725_0": "1625-7. “Navaṁ nāma akatakappaṁ vuccatī”ti pāḷivacanato ca “paṭiladdhanavacīvarenāti",
  "tika-vin11t6:725_1": "attho”ti aṭṭhakathāvacanato ca cīvaranti ettha “nava”nti seso. Kappiyaṁ binduṁ adatvā",
  "tika-vin11t6:725_2": "navaṁ cīvaraṁ bhikkhu paribhuñjati, tassevaṁ paribhuñjato pācittīti sambandho. Channanti",
  "tika-vin11t6:725_3": "khomādīnaṁ, niddhāraṇe sāmivacanaṁ. Aññataraṁ navaṁ cīvaranti niddhāretabbaṁ. Yattha",
  "tika-vin11t6:725_4": "katthacīti “catūsu vā koṇesu tīsu vā dvīsu vā ekasmiṁ vā koṇe”ti aṭṭhakathāvacanato",
  "tika-vin11t6:725_5": "cīvarakoṇesu yattha katthaci.",
  "tika-vin11t6:726_0": "Kaṁsanīlenāti cammakāranīlena. Cammakāranīlaṁ nāma pakatinīlaṁ. Gaṇṭhipade pana “cammakārā",
  "tika-vin11t6:726_1": "udake tiphalaṁ, ayogūthañca pakkhipitvā cammaṁ kāḷaṁ karonti, taṁ cammakāranīla”nti",
  "tika-vin11t6:726_2": "vuttaṁ. Mahāpaccariyaṁ pana “ayomalaṁ lohamalaṁ, etaṁ kaṁsanīlaṁ nāmā”ti vuttaṁ.",
  "tika-vin11t6:726_3": "Pattanīlena vāti “yo koci nīlavaṇṇo paṇṇaraso”ti aṭṭhakathāya vuttena nīlapaṇṇarasena.",
  "tika-vin11t6:726_4": "Yena kenaci kāḷenāti aṅgārajallikādīsu aññatarena yena kenaci kāḷavaṇṇena. “Kaddamo",
  "tika-vin11t6:726_5": "nāma odako vuccatī”ti vuttattā kaddamenāti udakānukaddamasukkhakaddamādiṁ saṅgaṇhāti.",
  "tika-vin11t6:727": "“Maṅgulassa piṭṭhippamāṇakaṁ mayūrassa akkhippamāṇaka”nti yathākkamena yojanā.",
  "tika-vin11t6:728_0": "1628. “Pāḷikappo kaṇṇikākappo”ti yojanā, muttāvali viya pāḷiṁ katvā appitakappo ca",
  "tika-vin11t6:728_1": "kaṇṇikākārena appitakappo cāti attho. Katthacīti ettha “yathāvuttappadese”ti seso.",
  "tika-vin11t6:728_2": "“Catūsu vā koṇesu tīsu vā”ti vuttattā “anekaṁ vā”ti āha. Vaṭṭameva vaṭṭakaṁ, iminā",
  "tika-vin11t6:728_3": "aññaṁ vikāraṁ na vaṭṭatīti dasseti. Yathāha “ṭhapetvā ekaṁ vaṭṭabinduṁ aññena kenacipi",
  "tika-vin11t6:728_4": "vikārena kappo na kātabbo”ti.",
  "tika-vin11t6:729": "1629.“Anāpatti pakāsitā”ti idaṁ “vimatissacā”ti ettha ca-saddena samuccitaṁ “ādinne ādinnasaññino”ti tatiyavikappaṁ sandhāya vuttaṁ. Yathāha “ādinne ādinnasaññī, anāpattī”ti.",
  "tika-vin11t6:730_0": "1630.“Kappe naṭṭhepi vā”tiādīhi ca yojetabbaṁ. Pi-saddena “kappakatokāse jiṇṇe”ti",
  "tika-vin11t6:730_1": "idaṁ sampiṇḍeti. Yathāha “kappakatokāso jiṇṇo hotī”ti. Tena kappakatenāti sahatthe",
  "tika-vin11t6:730_2": "karaṇavacanaṁ. Saṁsibbitesūti ettha “akappakatesū”ti seso. Yathāha “kappakatena akappakataṁ",
  "tika-vin11t6:730_3": "saṁsibbitaṁ hotī”ti. Nivāsanapārupanaṁ kriyaṁ. Kappabinduanādānaṁ akriyaṁ.",
  "tika-vin11t6:731": "Dubbaṇṇakaraṇakathāvaṇṇanā.",
  "tika-vin11t6:732_0": "1631-4. “Vikappanā nāma dve vikappanā sammukhāvikappanā ca parammukhāvikappanā cā”ti",
  "tika-vin11t6:732_1": "vuttattā “vikappanā duve”tiādimāha. Itīti nidassane, evanti attho. Kathaṁ sammukhāvikappanā",
  "tika-vin11t6:732_2": "hotīti āha “sammukhāya…pe… niddise”ti. Ekassāti ettha “byattassā”ti seso. Idha byatto",
  "tika-vin11t6:732_3": "nāma vikappanapaccuddhāraṇavidhiṁ jānanto.",
  "tika-vin11t6:733_0": "Yathāvacanayogatoti “imaṁ cīvara’nti vā, ‘imāni cīvarānī’ti vā, ‘etaṁ cīvara’nti",
  "tika-vin11t6:733_1": "vā, ‘etāni cīvarānī’ti vā”ti aṭṭhakathāya vuttaṁ anatikkamma, vacanasambandhakkamenāti",
  "tika-vin11t6:733_2": "attho. Tadekadesasarūpaṁ dasseti “imaṁ cīvara”nti.",
  "tika-vin11t6:734": "“Apaccuddhaṭato”ti iminā “na kappatī”ti etassa hetuṁ dasseti.",
  "tika-vin11t6:735": "1635.“Santaka”miccādi paccuddharaṇappakāro. Yathāpaccayaṁ karohīti tuyhaṁ ruccanakaṁ karohīti attho.",
  "tika-vin11t6:736_0": "1636. Sammukhāvikappantaraṁ dassetumāha “aparā sammukhā vuttā”tiādi. Attanā abhirucitassa",
  "tika-vin11t6:736_1": "yassa kassaci nāmaṁ gahetvāti yojanā. Sahadhamminanti ettha “pañcanna”nti seso, niddhāraṇe sāmivacanaṁ.",
  "tika-vin11t6:737": "1639.Evanti vakkhamānāpekkhaṁ. Api-saddo pana saddassatthe.",
  "tika-vin11t6:738": "1640.Mittoti daḷhamitto, “tena vattabbaṁ ‘ko te mitto vā sandiṭṭho vā”ti vacanato idaṁ upalakkhaṇaṁ. Puna tenapi bhikkhunā vattabbanti yojanā.",
  "tika-vin11t6:739": "1641-2. “Ahaṁ tissassa bhikkhuno dammī’ti vā…pe… ‘tissāya sāmaṇeriyā dammī’ti vā”ti sesaaṭṭhakathāpāṭhena “ida”miccādipāṭho yojetabbo.",
  "tika-vin11t6:740": "1643.Dvīsūti niddhāraṇe bhummaṁ, ettha “vikappanāsū”ti pakaraṇato labbhati.",
  "tika-vin11t6:741_0": "1644-5.Idhapana imasmiṁ sāsane yena pana bhikkhunā saha cīvarasāmikena taṁ vinayakammaṁ",
  "tika-vin11t6:741_1": "kataṁ, tassa avissāsena vissāsabhāvaṁ vinā so vinayakammakato bhikkhu taṁ cīvaraṁ",
  "tika-vin11t6:741_2": "paribhuñjeyya, tassa bhikkhuno pācittīti yojanā. Chandānurakkhanatthaṁ “vinayaṁkamma”nti",
  "tika-vin11t6:741_3": "anussārāgamo veditabbo, vinayakammanti attho. Taṁ cīvaraṁ adhiṭṭhahantassa vā vissajjantassa",
  "tika-vin11t6:741_4": "vā dukkaṭanti yojanā.",
  "tika-vin11t6:742_0": "1646.Paccuddhārakavatthesūti paccuddhaṭavatthesu. Apaccuddhārasaññinoti apaccuddhaṭasaññino.",
  "tika-vin11t6:742_1": "Tatthāti apaccuddhaṭavatthesu. Vematikassāti “paccuddhaṭāni nu kho mayā, apaccuddhaṭānī”ti saṁsayāpannassa.",
  "tika-vin11t6:743_0": "1647.Paccuddhāraṇasaññissāti paccuddhaṭamidanti saññissa. Vissāsāti yassa vā cīvaraṁ",
  "tika-vin11t6:743_1": "vikappesi, tena apaccuddhaṭampi tassa vissāsā paribhuñjato ca. Yathāha “tassa vā",
  "tika-vin11t6:743_2": "vissasanto paribhuñjatī”ti.",
  "tika-vin11t6:744": "Vikappanakathāvaṇṇanā.",
  "tika-vin11t6:745_0": "1648-9. “Patto nāma dve pattā ayopatto mattikāpatto”ti jātiyā kappiyapattānaṁ vuttattā",
  "tika-vin11t6:745_1": "āha “adhiṭṭhānupagaṁ patta”nti. Tādisanti adhiṭṭhānupagaṁ. Sūcigharaṁ nāma sasūcikaṁ",
  "tika-vin11t6:745_2": "vā asūcikaṁ vā. Kāyabandhanaṁ nāma paṭṭikā vā sūkarantakaṁ vā. Nisīdanaṁ nāma sadasaṁ vuccati.",
  "tika-vin11t6:746_0": "“Pattaṁ vā”tiādīhi upayogantapadehi “apanetvā nidhentassā”ti paccekaṁ yojetabbaṁ.",
  "tika-vin11t6:746_1": "Nidhentassāti etassa “hasāpekkhassā”ti visesanaṁ. Yathāha “hasāpekkhopīti kīḷādhippāyo”ti.",
  "tika-vin11t6:746_2": "“Kevala”nti iminā dunnikkhittassa paṭisāmanādhippāyādiaññādhippāyābhāvaṁ dīpeti.",
  "tika-vin11t6:746_3": "Vakkhati ca “dunnikkhittamanāpatti, paṭisāmayato panā”ti.",
  "tika-vin11t6:747_0": "1650.Tenāpīti āṇattena. Tassāti āṇāpakassa. Tikadukkaṭaṁ vuttanti anupasampanne upasampannasaññivematikaanupasampannasaññīnaṁ",
  "tika-vin11t6:747_1": "vasena tikadukkaṭaṁ vuttaṁ, iminā ca upasampannasantake tikapācittiyanti idañca vuttameva hoti.",
  "tika-vin11t6:748": "1651.Aññanti pāḷiyaṁ anāgataṁ pattatthavikādiparikkhāraṁ.",
  "tika-vin11t6:749": "1652.Sabbesūti pāḷiyaṁ āgatesu ca anāgatesu ca sabbesu parikkhāresu.",
  "tika-vin11t6:750_0": "1653.Dhammakathaṁ katvāti “samaṇena nāma anihitaparikkhārena bhavituṁ na vaṭṭatī”ti",
  "tika-vin11t6:750_1": "aṭṭhakathāgatanayena dhammakathaṁ katvā. Anihitaparikkhārenāti appaṭisāmitaparikkhārena.",
  "tika-vin11t6:750_2": "Nidheti ce, tathā anāpattīti yojanā. Avihesetukāmassāti vihesādhippāyarahitassa.",
  "tika-vin11t6:750_3": "Akīḷassāti kīḷādhippāyarahitassa kevalaṁ vattasīsena “paṭisāmetvā dassāmī”ti apanidhentassa.",
  "tika-vin11t6:751": "1654. Adinnādānasamuṭṭhānāpattīnaṁ akusalādivasenapi sacittakattā āha “idaṁ akusaleneva sacitta”nti.",
  "tika-vin11t6:752": "Cīvarāpanidhānakathāvaṇṇanā.",
  "tika-vin11t6:753": "Surāpānavaggo chaṭṭho.",
  "tika-vin11t6:754_0": "1655.“Tiracchānagataṁ pāṇa”nti iminā “yo pana bhikkhu sañcicca pāṇaṁ jīvitā voropeyya,",
  "tika-vin11t6:754_1": "pācittiya”nti imasmiṁ sikkhāpade adhippetaṁ pāṇaṁ dasseti. Āpattinānattābhāvā āha",
  "tika-vin11t6:754_2": "“mahantaṁ khuddakampi vā”ti. Yathāha “imasmiñca sikkhāpade tiracchānagatoyeva ‘pāṇo’ti",
  "tika-vin11t6:754_3": "veditabbo, taṁ khuddakampi mahantampi mārentassa āpattinānākaraṇaṁ natthi, mahante",
  "tika-vin11t6:754_4": "pana upakkamamahantattā akusalaṁ mahantaṁ hotī”ti. “Mārentassa assā”ti padacchedo.",
  "tika-vin11t6:754_5": "“Khuddakampi vā mārentassā”ti iminā aṭṭhakathāyaṁ “antamaso mañcapīṭhaṁ sodhento",
  "tika-vin11t6:754_6": "maṅgulabījakepi pāṇasaññī nikkāruṇikatāya taṁ bhindanto apaneti, pācittiyaṁ. Tasmā",
  "tika-vin11t6:754_7": "evarūpesu ṭhānesu kāruññaṁ upaṭṭhapetvā appamattena vattaṁ kātabba”nti vuttavinicchayopi saṅgahito.",
  "tika-vin11t6:755": "1656.Ubhayatthacāti pāṇe vā apāṇe vāti ubhayatthāpi. Avasesavinicchayo panettha manussaviggahe vuttanayeneva veditabbo.",
  "tika-vin11t6:756": "Sañciccapāṇakathāvaṇṇanā.",
  "tika-vin11t6:757": "1658.Sappāṇakanti saha pāṇakehīti sappāṇakaṁ. Ye paribhogena maranti, evarūpā idha “pāṇakā”ti adhippetā. Assāti bhikkhuno.",
  "tika-vin11t6:758": "1659.“Avicchijjā”ti iminā vicchedeneva payoganānattaṁ hotīti dīpeti. Pattapūrampīti ettha pi-saddo byatireke.",
  "tika-vin11t6:759_0": "1660-1. Assa pācitti paridīpitāti sambandho. Tādisenāti sappāṇakena. Āviñchitvānāti",
  "tika-vin11t6:759_1": "paribbhamitvā. Yāguyoti ettha “uṇhā”ti sāmatthiyā labbhati. Idañca pāṇīnaṁ māraṇatthaṁ",
  "tika-vin11t6:759_2": "yaṁ kiñci uṇhavatthuṁ sappāṇakena udakena anibbāpetuṁ upalakkhaṇaṁ. Taṁ sappāṇakaṁ",
  "tika-vin11t6:759_3": "udakaṁ. Nhāyatopi vāti ettha pi-saddena aṭṭhakathāyaṁ –",
  "tika-vin11t6:760_0": "“Udakasoṇḍiṁ vā pokkharaṇiṁ vā pavisitvā bahi nikkhamanatthāya vīciṁ uṭṭhāpayatopi.",
  "tika-vin11t6:760_1": "Soṇḍiṁ vā pokkharaṇiṁ vā sodhentehi tato gahitaudakaṁ udakeyeva āsiñcitabbaṁ. Samīpamhi",
  "tika-vin11t6:760_2": "udake asati kappiyaudakassa aṭṭha vā dasa vā ghaṭe udakasaṇṭhānakappadese āsiñcitvā",
  "tika-vin11t6:760_3": "tattha āsiñcitabbaṁ. ‘Pavaṭṭitvā udake patissatī’ti uṇhapāsāṇe udakaṁ nāsiñcitabbaṁ.",
  "tika-vin11t6:760_4": "Kappiyaudakena pana pāsāṇaṁ nibbāpetvā āsiñcituṁ vaṭṭatī”ti –",
  "tika-vin11t6:761": "Vuttavinicchayaṁ sampiṇḍeti.",
  "tika-vin11t6:762": "1662.Ubhayatthapīti sappāṇakepi appāṇakepīti ubhayattheva.",
  "tika-vin11t6:763_0": "1664-6. Pāṇapaṭibaddhatāya kāraṇaṁ dassetumāha “patana”ntiādi. Salabhādīnanti paṭaṅgādīnaṁ.",
  "tika-vin11t6:763_1": "Ñatvāti ettha pi-saddo luttaniddiṭṭho. Evamuparipi. Padīpujjalananti ettha “viyā”ti",
  "tika-vin11t6:763_2": "seso. Etthāti imasmiṁ sikkhāpade. Sappāṇabhāvova sappāṇabhāvatā, taṁ. Bhuñjatoti bhuñjitabbato.",
  "tika-vin11t6:764": "Salabhādīnaṁ patanaṁ ñatvāpi suddhena cetasā padīpujjalanaṁ viya sapāṇabhāvaṁ ñatvāpi jalasaññāya bhuñjitabbato ettha paṇṇattivajjatā ñeyyāti yojanā.",
  "tika-vin11t6:765_0": "Evaṁ sante siñcanasappāṇakasikkhāpadānaṁ ubhinnampi ko visesoti āha “siñcane”tiādi.",
  "tika-vin11t6:765_1": "Siñcanaṁ siñcanasikkhāpadaṁ siñcane vuttaṁ siñcanavisaye paññattaṁ, idaṁ pana sappāṇakasikkhāpadaṁ",
  "tika-vin11t6:765_2": "paribhoge vuttaṁ ajjhohāravisaye paññattanti ayameva tassa ceva assa ca visesoti yojanā.",
  "tika-vin11t6:766": "Sappāṇakakathāvaṇṇanā.",
  "tika-vin11t6:767_0": "1667.Yathādhammanti yo yassa adhikaraṇassa vūpasamanāya dhammo vutto, teneva dhammenāti",
  "tika-vin11t6:767_1": "attho. “Kiccādhikaraṇa”nti iminā itarāni adhikaraṇāni upalakkhitāni. Yathāha “adhikaraṇaṁ",
  "tika-vin11t6:767_2": "nāma cattāri adhikaraṇāni vivādādhikaraṇaṁ anuvādādhikaraṇaṁ āpattādhikaraṇaṁ kiccādhikaraṇa”nti.",
  "tika-vin11t6:767_3": "Apalokanakammādīni cattāri saṅghakiccaṁ nāma, tadeva samathehi adhikaraṇīyattā vūpasametabbattā",
  "tika-vin11t6:767_4": "adhikaraṇanti kiccādhikaraṇaṁ. Puna nīhātabbanti puna nīharitabbaṁ, vūpasametabbanti",
  "tika-vin11t6:767_5": "attho. Iminā “akataṁ kamma”ntiādinā pāḷiyaṁ dassitā dvādasa ukkoṭā upalakkhitāti",
  "tika-vin11t6:767_6": "daṭṭhabbā. Ukkoṭentassāti tassa tassa bhikkhuno santikaṁ gantvā “akataṁ kamma”ntiādīni",
  "tika-vin11t6:767_7": "vatvā uccālentassa yathāpatiṭṭhitabhāvena patiṭṭhātuṁ na dentassa. Ettha ca patiṭṭhātuṁ",
  "tika-vin11t6:767_8": "na dentassāti tassa pavattiākāradassanatthaṁ vuttaṁ. Yaṁ pana dhammena adhikaraṇaṁ",
  "tika-vin11t6:767_9": "nihaṭaṁ, taṁ sunihaṭameva.",
  "tika-vin11t6:768": "1668. “Akataṁ kammaṁ, dukkaṭaṁ kammaṁ, puna kātabbaṁ kamma”nti vadatā vadantena bhikkhunā taṁ kammaṁ uccāletuṁ na vaṭṭatīti yojanā.",
  "tika-vin11t6:769": "1669.Vippakateti āraddhāniṭṭhite. Tanti paṭikkosantaṁ. Saññāpetvāti katakammassa anavajjabhāvaṁ ñāpetvā. Na panaññathāti tathā asaññāpetvā.",
  "tika-vin11t6:770": "1670.Adhamme pana kammasminti yathāpāḷiāgate kammasmiṁ. Ubhayatthāpīti dhammakamme, adhammakamme vāti ubhayattha.",
  "tika-vin11t6:771_0": "1671.Na ca kammārahassa vāti ettha ca-saddo “vaggena cā”ti yojetabbo. Ca-saddo vā-saddatthe",
  "tika-vin11t6:771_1": "daṭṭhabbo. “Adhammena, vaggena vā na kammārahassa vā kata”nti jānato ukkoṭane doso natthīti yojanā.",
  "tika-vin11t6:772": "Ukkoṭanakathāvaṇṇanā.",
  "tika-vin11t6:773_0": "1673. “Duṭṭhullā nāma āpatti cattāri ca pārājikāni terasa ca saṅghādisesā”ti vacanato",
  "tika-vin11t6:773_1": "pārājikānampi duṭṭhullattā, idha ca pārājikassa anadhippetattā idhādhippetameva dassetuṁ",
  "tika-vin11t6:773_2": "“saṅghādisesa”nti iminā duṭṭhulla-padaṁ visesitaṁ. Yathāha “ettha cattāri pārājikāni",
  "tika-vin11t6:773_3": "atthuddhāravasena dassitāni, saṅghādisesāpatti pana adhippetā”ti. Ñatvāti sāmaṁ vā",
  "tika-vin11t6:773_4": "aññato vā jānitvā. Chādayato tassa pariyāputāti “imaṁ jānitvā codessanti, sāressanti,",
  "tika-vin11t6:773_5": "nārocessāmī”ti paṭicchādentassa tassa pariyāputā desitā.",
  "tika-vin11t6:774_0": "1674-5.Dhuraṁ nikkhipitvāti “aññassa na ārocessāmī”ti dhuranikkhepaṁ katvā. Tassāti",
  "tika-vin11t6:774_1": "duṭṭhullassa. Paṭicchādanaṁ hetu kāraṇaṁ yassa ārocanassāti viggaho. Paṭicchādanahetukanti",
  "tika-vin11t6:774_2": "ārocanakiriyāya visesanaṁ, “itthannāmo itthannāmaṁ saṅghādisesaṁ āpanno, aññassa",
  "tika-vin11t6:774_3": "na ārocehī”ti vatvā ārocanaṁ karotīti vuttaṁ hoti. Itīti vuttanidassane, hīti evakāratthe,",
  "tika-vin11t6:774_4": "evameva vadatīti attho.",
  "tika-vin11t6:775": "Yāva koṭi na chijjati, tāva evaṁ bhikkhūnaṁ satampi sahassampi taṁ āpattiṁ āpajjati evāti yojanā.",
  "tika-vin11t6:776_0": "1676.Mūlenāti saṅghādisesaṁ āpannapuggalena. Ārocitassa dutiyassāti samānādhikaraṇaṁ.",
  "tika-vin11t6:776_1": "Mūlena “mama āpattiṁ āpannabhāvaṁ aññassa na ārocehī”ti ārocitassa dutiyabhikkhussa",
  "tika-vin11t6:776_2": "santikā suṇantena tatiyena nivattitvā tasseva dutiyassa pakāsite ārocanassa koṭi",
  "tika-vin11t6:776_3": "chinnāti vuccatīti yojanā. Koṭīti ārocanakiriyāvasānaṁ vuccati.",
  "tika-vin11t6:777": "1677.Duṭṭhullāya ca duṭṭhullasaññīti ettha “ārocento”ti pakaraṇato labbhati. Itaresu pana dvīsūti duṭṭhullāya vematiko, aduṭṭhullasaññīti dvīsu.",
  "tika-vin11t6:778_0": "1678.Aduṭṭhullāyāti pañcavidhāya lahukāpattiyā. Sabbatthāti sabbesu vikappesu. Tikadukkaṭaṁ",
  "tika-vin11t6:778_1": "niddiṭṭhanti aduṭṭhullāya duṭṭhullasaññivematikaaduṭṭhullasaññīnaṁ vasena dukkaṭattayaṁ",
  "tika-vin11t6:778_2": "pāḷiyaṁ dassitanti attho. Sabbatthāti sabbesu. Anupasampannavāresūti tīsu anupasampannavikappesu.",
  "tika-vin11t6:778_3": "Dukkaṭanti anupasampanne upasampannasaññivematikaanupasampannasaññīnaṁ vasena tikadukkaṭanti attho.",
  "tika-vin11t6:779_0": "1679-80. “Saṅghassa bhedanādīni bhavissantī”tiādīhi sabbehi padehi “na āroceti ce,",
  "tika-vin11t6:779_1": "doso natthī”ti idaṁ paccekaṁ yojetabbaṁ. Sabhāgaṁ vā na passatīti tathā apassanto",
  "tika-vin11t6:779_2": "na āroceti ce, doso natthi. Kakkhaḷo ayanti na āroceti ce, doso natthi.",
  "tika-vin11t6:780_0": "1681. Aññassa anārocanena āpajjitabbato “akriya”nti vuttaṁ. “Ārocetabba”nti anuññātassa",
  "tika-vin11t6:780_1": "anārocanaṁ anādaramantarena na hotīti āha “dukkhavedana”nti. Ettha ca mātikaṭṭhakathāyaṁ",
  "tika-vin11t6:780_2": "“samanubhāsanasadisānevā”ti vuttaṁ, idha “dhuranikkhepatulyāvā”ti, ubhayattha nāmamattameva",
  "tika-vin11t6:780_3": "viseso, ekameva samuṭṭhānanti veditabbaṁ.",
  "tika-vin11t6:781": "Duṭṭhullakathāvaṇṇanā.",
  "tika-vin11t6:782_0": "1682.Ūnavīsativassanti ettha “jāna”nti seso, “ūnavīsativasso”ti jānantoti attho.",
  "tika-vin11t6:782_1": "Ūnavīsativasso nāma paṭisandhito paṭṭhāya aparipuṇṇavīsatisaṁvaccharo. Yoti yo bhikkhu",
  "tika-vin11t6:782_2": "upajjhāyo hutvā. Kareyyāti kārāpeyya. Upasampajjatīti upasampado, taṁ. Yo jānaṁ ūnavīsativassaṁ",
  "tika-vin11t6:782_3": "puggalaṁ upasampadaṁ upasampannaṁ kareyya, tassa evaṁ upasampādentassa bhikkhuno",
  "tika-vin11t6:782_4": "pācittiyaṁ hotīti yojanā. Sesānanti “gaṇassa ca ācariyassa ca āpatti dukkaṭassā”ti",
  "tika-vin11t6:782_5": "pāḷiyaṁ dassitānaṁ gahaṇaṁ.",
  "tika-vin11t6:783_0": "1683. Ūnavīsativassabhāvaṁ jānatā vā ajānatā vā bhikkhunā yo puggalo ce upasampādito,",
  "tika-vin11t6:783_1": "so anupasampannova hoti, puna so paripuṇṇavīsativasso samāno upasampanno kātabbo",
  "tika-vin11t6:783_2": "upasampādetabboyevāti yojanā.",
  "tika-vin11t6:784": "1684.Dasavassaccayena paripuṇṇadasavasso hutvā upajjhāyassa sato assa bhikkhupaṭiññassa aññesaṁ upasampādane koci doso ce ekaṁsena natthi na vijjatīti yojanā.",
  "tika-vin11t6:785_0": "1685.Taṁ bhikkhunti ūnavīsativasso hutvā upasampajjitvā paripuṇṇadasavasso upajjhāyo",
  "tika-vin11t6:785_1": "hutvā upasampādentaṁ taṁ bhikkhupaṭiññaṁ. Gaṇo ce paripūratīti majjhimadese dasavaggo,",
  "tika-vin11t6:785_2": "paccantimesu janapadesu pañcavaggo gaṇo sace anūno hoti. Teti upasampāditā. Sūpasampannāti suṭṭhu upasampannā.",
  "tika-vin11t6:786_0": "1686-7. Yo bhikkhu upajjhāyo hutvā “ūnavīsativassapuggalaṁ upasampādayissāmi”iti",
  "tika-vin11t6:786_1": "gaṇampi vā ācariyampi vā pattampi vā pariyesati, māḷakañca sammannati baddhasīmaṁ",
  "tika-vin11t6:786_2": "bandhati, tassa sabbesu payogesu dukkaṭaṁ. Tathā ñattiyā dukkaṭaṁ. Tathā dvīsu kammavācāsupi dukkaṭanti yojanā.",
  "tika-vin11t6:787_0": "1688-9. Vīsati ca tāni vassāni cāti vīsativassāni, ūnāni vīsativassāni yassa so ūnavīsativasso,",
  "tika-vin11t6:787_1": "ūnavīsativassoti saññā ūnavīsativassasaññā, sā etassa atthīti “ūnavīsativassasaññī”iti",
  "tika-vin11t6:787_2": "vattabbe nipātanalakkhaṇena vassa-saddalopaṁ katvā “ūnavīsatisaññī”ti vuttaṁ, tassa",
  "tika-vin11t6:787_3": "ūnavīsatisaññissa. Paripuṇṇāni vīsativassāni etassāti “paripuṇṇavīsativasso”ti vattabbe",
  "tika-vin11t6:787_4": "nipātanalakkhaṇena vīsativassa-saddalopaṁ katvā “paripuṇṇo”ti puggalo vuccati, tasmiṁ",
  "tika-vin11t6:787_5": "paripuṇṇe, paripuṇṇavīsativasse puggaleti attho. Ubhayatthāti ūnavīsatiparipuṇṇavīsativassesu ubhosu puggalesu.",
  "tika-vin11t6:788": "Ūnavīsativassakathāvaṇṇanā.",
  "tika-vin11t6:789_0": "1691.Theyyasatthenasaddhinti “theyyasattho nāma corā katakammā vā honti akatakammā",
  "tika-vin11t6:789_1": "vā”tiādinā padabhājane vuttasarūpena satthasaṅkhātena janasamūhena sahāti vuttaṁ",
  "tika-vin11t6:789_2": "hoti. Sahādiyoge karaṇavacanaṁ. Jānantoti “theyyasattho”ti jānanto. Saṁvidhāyāti",
  "tika-vin11t6:789_3": "“gacchāmāvuso, gacchāma bhante, gacchāmāvuso, ajja vā hiyyo vā pare vā apare vā gacchāmā”ti",
  "tika-vin11t6:789_4": "padabhājane vuttanayena saṁvidahitvāti attho. Magganti ekaddhānamaggaṁ, ettha “antamaso",
  "tika-vin11t6:789_5": "gāmantarampī”ti seso. Yathāha “ekaddhānamaggaṁ paṭipajjeyya antamaso gāmantarampī”ti.",
  "tika-vin11t6:789_6": "Pācittiyaṁ siyāti “gāme gāmantare gāmantare āpatti pācittiyassa. Agāmake araññe addhayojane",
  "tika-vin11t6:789_7": "addhayojane āpatti pācittiyassā”ti vuttappakāraṁ pācittiyaṁ bhaveyya.",
  "tika-vin11t6:790": "1692.Na uddhaṭoti idha na vutto.",
  "tika-vin11t6:791_0": "1693-4.Maggāṭavivisaṅketeti maggavisaṅkete, aṭavivisaṅkete ca. Yathāvatthukamevāti",
  "tika-vin11t6:791_1": "pācittiyameva. Tesūti satthikesu. Asaṁvidahantesūti saṁvidhānaṁ akarontesu. Sayaṁ",
  "tika-vin11t6:791_2": "vidahatopi cāti attanā saṁvidahantassa ca. Ubhayatthāti theyyasatthe vā atheyyasatthe vāti dvīsu.",
  "tika-vin11t6:792_0": "1695.Atheyyasatthasaññissāti ettha “ubhayatthā”ti anuvattetabbaṁ. Kālassāyanti kāliko,",
  "tika-vin11t6:792_1": "visaṅketo, tasmiṁ, kālasambandhini visaṅkete ca anāpattīti attho. “Kālike”ti iminā",
  "tika-vin11t6:792_2": "visaṅketavisesanena maggāṭavivisaṅketepi āpattiyevāti dīpeti.",
  "tika-vin11t6:793": "1696. Kāyacittato, kāyavācācittato ca samuṭṭhānato idaṁ sikkhāpadaṁ theyyasatthasamuṭṭhānaṁ kathitanti yojanā.",
  "tika-vin11t6:794": "Theyyasatthakathāvaṇṇanā.",
  "tika-vin11t6:795_0": "1697.Sattamanti “yo pana bhikkhu mātugāmena saddhiṁ saṁvidhāyā”tiādinā uddiṭṭhaṁ",
  "tika-vin11t6:795_1": "sattamasikkhāpadaṁ. Bhikkhuniyā saddhiṁ saṁvidhānenāti bhikkhuniyā saddhiṁ saṁvidhānasikkhāpadena.",
  "tika-vin11t6:795_2": "Samuṭṭhānādināti samuṭṭhānādinā vinicchayena. Tulyanti sadisaṁ. Kocipīti appamattakopi.",
  "tika-vin11t6:796": "Saṁvidhānakathāvaṇṇanā.",
  "tika-vin11t6:797_0": "1698. Ete pañca dhammā antarāyakarāti pakāsitāti yojanā. Idha ayaṁ antarāyakara-saddo",
  "tika-vin11t6:797_1": "pāḷiyaṁ āgatena antarāyika-saddena samānattho. Tasmā kammantarāyikā, kilesantarāyikā,",
  "tika-vin11t6:797_2": "vipākantarāyikā, upavādantarāyikā, āṇāvītikkamantarāyikāti ime pañca antarāyikā dhammā",
  "tika-vin11t6:797_3": "bhagavatā pakāsitāti vuttaṁ hoti.",
  "tika-vin11t6:798_0": "Tattha taṁtaṁsampattiyā vibandhanavasena sattasantānassa antare vemajjhe eti āgacchatīti",
  "tika-vin11t6:798_1": "antarāyo, diṭṭhadhammikādianattho, anatikkamanaṭṭhena tasmiṁ antarāye niyuttā, antarāyaṁ",
  "tika-vin11t6:798_2": "vā phalaṁ arahanti, antarāyassa vā karaṇasīlāti antarāyikā.",
  "tika-vin11t6:799_0": "Pañcānantariyakammāneva kammantarāyikā, tathā bhikkhunidūsakakammaṁ. Taṁ pana mokkhasseva",
  "tika-vin11t6:799_1": "antarāyaṁ karoti, na saggassa. Idañca micchācāralakkhaṇassa abhāvato vuttaṁ. Na hi",
  "tika-vin11t6:799_2": "bhikkhuniyā dhammarakkhitabhāvo atthi. Pākatikabhikkhunivasena cetaṁ vuttaṁ. Ariyāya",
  "tika-vin11t6:799_3": "pana pavattaṁ apāyasaṁvattanikameva. Nandamāṇavako cettha nidassanaṁ. Ubhinnaṁ samānacchandatāvasena",
  "tika-vin11t6:799_4": "vā na saggantarāyikatā, mokkhantarāyikatā pana mokkhatthāya paṭipattiyā vidūsanato.",
  "tika-vin11t6:799_5": "Abhibhavitvā pana pavattiyā saggantarāyikatāpi na sakkā nivāretunti vadanti.",
  "tika-vin11t6:800_0": "Ahetukadiṭṭhiakiriyadiṭṭhinatthikadiṭṭhisaṅkhātā micchādiṭṭhidhammā niyatabhāvappattā",
  "tika-vin11t6:800_1": "kilesantarāyikā nāma. Paṇḍakatiracchānagataubhatobyañjanakānaṁ paṭisandhicittuppādadhammā",
  "tika-vin11t6:800_2": "vipākantarāyikā nāma. Paṇḍakādiggahaṇañcettha nidassanamattaṁ sabbāyapi ahetukapaṭisandhiyā",
  "tika-vin11t6:800_3": "vipākantarāyikabhāvato. Ariyūpavādā upavādantarāyikā nāma. Te pana yāva ariye na",
  "tika-vin11t6:800_4": "khamāpenti, tāvadeva, na tato paraṁ. Sañcicca āpannā sattāpattikkhandhā āṇāvītikkamantarāyikā",
  "tika-vin11t6:800_5": "nāma. Tepi yāva bhikkhubhāvaṁ vā paṭijānāti, na vuṭṭhāti vā na deseti vā, tāvadeva, na tato paraṁ.",
  "tika-vin11t6:801": "1699-700.",
  "tika-vin11t6:802": "“Anantarāyikā ete;",
  "tika-vin11t6:803": "Yathā honti tathā ahaṁ;",
  "tika-vin11t6:804": "Desitaṁ muninā dhammaṁ;",
  "tika-vin11t6:805": "Ājānāmīti yo vade”ti. –",
  "tika-vin11t6:806": "Evaṁ dutiyagāthā vattabbā. Tathā avutte “tikkhattu”ntiādigāthā paṭhamagāthāya saddhiṁ ghaṭanā eva na siyā. Tasmā etthāyaṁ gāthā parihīnāti viññāyati.",
  "tika-vin11t6:807_0": "Eteti “antarāyikā”ti bhagavatā pakāsitā pañca dhammā “yathā anantarāyikā honti, tathā",
  "tika-vin11t6:807_1": "ahaṁ muninā desitaṁ dhammaṁ ājānāmī”ti yo bhikkhu vadeyya, so pana bhikkhu tikkhattuṁ",
  "tika-vin11t6:807_2": "vattabboti sambandho. Kehi kathaṁ vattabboti āha “ye passantī”tiādi. Ye tathāvāditaṁ",
  "tika-vin11t6:807_3": "bhikkhuṁ passanti, “asuko āyasmā evaṁvādī”ti parato suṇanti ca, tehi. So pana bhikkhu",
  "tika-vin11t6:807_4": "“mā āyasmā evaṁ avacā”ti tikkhattuṁ vattabboti yojanā.",
  "tika-vin11t6:808_0": "1701.Avadantassāti taṁ disvā vā sutvā vā yathāvuttanayena avadantassa. Dukkaṭanti",
  "tika-vin11t6:808_1": "ñātadukkaṭaṁ. Taṁ duladdhiṁ. Anissajatoti bhikkhūhi evaṁ vuttepi anissajantassa.",
  "tika-vin11t6:808_2": "Tathā dukkaṭanti atidisati.",
  "tika-vin11t6:809_0": "1702.Kammavācāyāti tatiyāya kammavācāya. Osāneti pariyosāne, yyakāre patteti adhippāyo.",
  "tika-vin11t6:809_1": "Tikapācittiyaṁ vuttanti “dhammakamme dhammakammasaññī na paṭinissajjati, āpatti pācittiyassa.",
  "tika-vin11t6:809_2": "Dhammakamme vematiko na paṭinissajjati, āpatti pācittiyassa. Dhammakamme adhammakammasaññī",
  "tika-vin11t6:809_3": "na paṭinissajjati, āpatti pācittiyassā”ti tikapācittiyaṁ vuttaṁ. Adhamme tikadukkaṭaṁ",
  "tika-vin11t6:809_4": "vuttanti adhammakamme dhammakammasaññivematikaadhammakammasaññīnaṁ vasena tikadukkaṭaṁ vuttaṁ.",
  "tika-vin11t6:810": "1703. “Anāpatti akatakammassā”ti padacchedo. Kammaṁ nāma samanubhāsanakammaṁ. Yathāha “anāpatti asamanubhāsantassā”ti.",
  "tika-vin11t6:811": "Ariṭṭhakathāvaṇṇanā.",
  "tika-vin11t6:812_0": "1704.Ñatvāti anosāritabhāvaṁ sayameva vā parato vā tassa vā santikā ñatvā. Akatānudhammenāti",
  "tika-vin11t6:812_1": "akato osāraṇasaṅkhāto anudhammo yassa so akatānudhammo, tena, sahayoge karaṇavacanaṁ.",
  "tika-vin11t6:812_2": "Tathāvādikabhikkhunāti “tathāhaṁ bhagavatā dhammaṁ desitaṁ ājānāmī”tiādiṁ vadantena",
  "tika-vin11t6:812_3": "bhikkhunā. “Akatānudhammenā”ti iminā samānādhikaraṇaṁ. Saṁvaseyyāti uposathādikaṁ",
  "tika-vin11t6:812_4": "saṅghakammaṁ kareyya. Bhuñjeyya cāti āmisasambhogaṁ vā dhammasambhogaṁ vā kareyya.",
  "tika-vin11t6:812_5": "Saha seyya vāti nānūpacārepi ekacchanne nipajjeyya.",
  "tika-vin11t6:813_0": "1705. Idāni yathāvuttapācittiyassa khettaniyamaṁ dassetumāha “uposathādikaṁ kamma”ntiādi.",
  "tika-vin11t6:813_1": "Ādi-saddena pavāraṇaṁ gahitaṁ. Yathāha “uposathaṁ vā pavāraṇaṁ vā”ti. Tena sahāti",
  "tika-vin11t6:813_2": "ukkhittakena saha. “Kammassa pariyosāne”ti idaṁ saṁvāsena āpattikhettanidassanaṁ.",
  "tika-vin11t6:814_0": "1706. Ekeneva payogena bahuṁ yāmakālikādiāmisaṁ gaṇhato ekaṁ pācittiyaṁ. Tathā ekeneva",
  "tika-vin11t6:814_1": "payogena bahuṁ āmisaṁ dadatopi ekaṁ pācittiyaṁ. Bahūsu payogesu bahūni pācittiyānīti",
  "tika-vin11t6:814_2": "yojanā. Iminā ca āmisasambhogena tulyaphalaṁ dhammasambhogampi sahacariyena āhāti",
  "tika-vin11t6:814_3": "veditabbaṁ. Tattha pana padādīhi uddisantassa vā uddisāpentassa vā padasodhamme vuttanayena āpatti veditabbā.",
  "tika-vin11t6:815_0": "1707.Itaroti pakatatto. Itarasminti ukkhittake. Paroti pakatatto. Ubhopi vāti pakatattaukkhittā",
  "tika-vin11t6:815_1": "dvepi vā. “Ekattha ekato nipajjantī”ti seso. Imesu tīsupi ṭhānesu “pācittī”ti pakaraṇato labbhati.",
  "tika-vin11t6:816_0": "1708. Uṭṭhahitvā punappunaṁ nipajjantassa nipajjanapayogānaṁ vasena āpattiyo siyunti",
  "tika-vin11t6:816_1": "ajjhāhārayojanā kātabbā. “Ukkhittake nipannasmi”ntiādinā vuttāpattivinicchayo kattha",
  "tika-vin11t6:816_2": "hotīti āha “ekanānūpacāresu, ekacchanne vinicchayo”ti. Nānūpacāresūti ettha pi-saddo",
  "tika-vin11t6:816_3": "ca “vinicchayo”ti ettha ayanti ca yojetabbo. Eko upacāro assāti ekūpacāraṁ, nānā",
  "tika-vin11t6:816_4": "upacāro assāti nānūpacāraṁ, ekūpacārañca nānūpacārañca ekanānūpacārāni ekadesasarūpekasesena,",
  "tika-vin11t6:816_5": "tesu. Ekato channāni ekacchannāni, tesu ekacchannesūti vattabbe vaṇṇalopena vā vacanavipallāsena",
  "tika-vin11t6:816_6": "vā “ekacchanne”ti vuttaṁ. Ekanānūpacāresupi senāsanesu ekacchannesu ayaṁ yathāvuttaāpattivinicchayo daṭṭhabboti attho.",
  "tika-vin11t6:817": "1709.Ubhayatthāpīti ukkhittānukkhittesu dvīsupi.",
  "tika-vin11t6:818": "1710. “Saññissa osāritoti cā”ti padacchedo.",
  "tika-vin11t6:819": "Ukkhittakathāvaṇṇanā.",
  "tika-vin11t6:820_0": "1712.Tathā vināsitanti “ajjatagge te āvuso samaṇuddesa na ceva so bhagavā satthā",
  "tika-vin11t6:820_1": "apadisitabbo, yampi caññe samaṇuddesā labhanti bhikkhūhi saddhiṁ dirattatirattaṁ",
  "tika-vin11t6:820_2": "sahaseyyaṁ, sāpi te natthi, cara pire vinassā”ti vuttanayena nāsitaṁ. “Tathā nāsitaṁ",
  "tika-vin11t6:820_3": "samaṇuddesa”nti vacanato “samaṇuddesa”nti seso. Jānanti vuttanayena “nāsito aya”nti",
  "tika-vin11t6:820_4": "jānanto. Upalāpeyyāti “upalāpeyya vāti tassa pattaṁ vā cīvaraṁ vā uddesaṁ vā paripucchaṁ",
  "tika-vin11t6:820_5": "vā dassāmī”ti padabhājane āgatanayena saṅgaṇheyya. Tenāti nāsitena. Upaṭṭhāpeyya",
  "tika-vin11t6:820_6": "vāti tena diyyamānāni cuṇṇamattikādīni sādiyanto tena attano upaṭṭhānaṁ kārāpeyya",
  "tika-vin11t6:820_7": "vā. “Tenā”ti idaṁ sahatthe karaṇavasena “sambhuñjeyyā”tiādīhi ca yojetabbaṁ. Vāti",
  "tika-vin11t6:820_8": "ettha gāthābandhavasena rasso. Sambhogasahaseyyā anantarasikkhāpade vuttanayā eva.",
  "tika-vin11t6:820_9": "Tasmā āpattiparicchedopettha tasmiṁ vuttanayeneva veditabbo.",
  "tika-vin11t6:821_0": "1713. Atthuddhāravasena aṭṭhakathāyaṁ vuttā tisso nāsanā dassetumāha “saṁvāsena…pe…",
  "tika-vin11t6:821_1": "tisso”ti. Tattha tīsu katamā adhippetāti āha “etthā”tiādi. Daṇḍakammena nāsanā ettha",
  "tika-vin11t6:821_2": "adhippetāti yojanā. Etāsaṁ vibhāgo ca “tattha āpattiyā adassanādīsu ukkhepanā saṁvāsanāsanā",
  "tika-vin11t6:821_3": "nāma. ‘Dūsako nāsetabbo, mettiyaṁ bhikkhuniṁ nāsethā’ti ayaṁ liṅganāsanā nāma. ‘Ajjatagge",
  "tika-vin11t6:821_4": "te āvuso samaṇuddesa na ceva so bhagavā satthā apadisitabbo’ti ayaṁ daṇḍakammanāsanā",
  "tika-vin11t6:821_5": "nāmā”ti aṭṭhakathāya vutto.",
  "tika-vin11t6:822": "1715. “Vuttā samanubhāsane”ti tattha vuttattā āha “ariṭṭhena samā matā”ti.",
  "tika-vin11t6:823": "Kaṇṭakakathāvaṇṇanā.",
  "tika-vin11t6:824": "Sappāṇakavaggo sattamo.",
  "tika-vin11t6:825_0": "1716-7.Yo bhikkhu sikkhāpadaṁ vītikkamanto taṁ vītikkamaṁ ye passanti, suṇanti ca,",
  "tika-vin11t6:825_1": "tehi bhikkhūhi sikkhāpadena vuccamāno “māvuso evaṁ akāsi, na kappati etaṁ bhikkhussā”ti",
  "tika-vin11t6:825_2": "sikkhāpade vuttanayena vuccamāno “etasmiṁ sikkhāpade yena maṁ tumhe vadetha, etasmiṁ",
  "tika-vin11t6:825_3": "sikkhāpadatthe yāva aññaṁ viyattaṁ bahussutaṁ pakataññuṁ vinayadharaṁ na pucchāmi,",
  "tika-vin11t6:825_4": "tāva ahaṁ na sikkhissāmī”ti bhaṇati, tassa evaṁ bhaṇantassa pācittiyaṁ siyāti sādhippāyayojanā.",
  "tika-vin11t6:826_0": "1718-9. Anupasampanne upasampannasaññivematikaanupasampannasaññīnaṁ vasena anupasampanne",
  "tika-vin11t6:826_1": "satthunā tikadukkaṭaṁ dīpitanti yojanā, iminā ca upasampanne upasampannasaññivematikaanupasampannasaññīnaṁ",
  "tika-vin11t6:826_2": "vasena upasampanne tikapācittiyaṁ dīpitaṁ hoti. Apaññattena ovadanappakāraṁ dassetumāha",
  "tika-vin11t6:826_3": "“na sallekhāyidaṁ hotī”ti. Ubhohipi upasampannānupasampannehi. “Idaṁ sallekhāya na",
  "tika-vin11t6:826_4": "hotī”ti apaññattena vuccamānassa “na tāvāha”ntiādīni vadato tassa bhikkhuno dukkaṭaṁ",
  "tika-vin11t6:826_5": "hotīti yojanā. “Na doso ummattakādīna”nti padacchedo.",
  "tika-vin11t6:827": "Sahadhammikakathāvaṇṇanā.",
  "tika-vin11t6:828_0": "1720. “Yo pana bhikkhu pātimokkhe uddissamāne evaṁ vadeyyā”tiādisikkhāpadapāṭhato",
  "tika-vin11t6:828_1": "uddiṭṭhehīti ettha “khuddānukhuddakehi sikkhāpadehī”ti seso. Pārājikaṁ ṭhapetvā avasesā",
  "tika-vin11t6:828_2": "upādāyupādāya khuddānukhuddakāti niddiṭṭhā. Ettha kinti paṭikkhepe, etehi kiṁ, payojanaṁ",
  "tika-vin11t6:828_3": "natthīti vuttaṁ hoti. Etehīti samīpatthe vacanasāmaññena “imehī”ti etassa pariyāyo.",
  "tika-vin11t6:828_4": "“Kiṁ panimehī”ti sikkhāpadapāṭhe paṭikkhepassa kāraṇaṁ dasseti “kukkuccādinidānato”ti.",
  "tika-vin11t6:828_5": "Ettha ādi-saddena vihesāvilekhā gahitā. Ettha kukkuccaṁ nāma “kappati nu kho, na",
  "tika-vin11t6:828_6": "kappati nu kho”ti kukkuccakaraṇaṁ. Vihesā nāma vippaṭisāro. Vilekhā nāma vicikicchāsaṅkhātā",
  "tika-vin11t6:828_7": "manovilekhatā manovilekhā, imehi sakalehi padehi sikkhāpadavivaṇṇakappakāro dassito.",
  "tika-vin11t6:828_8": "“Iti sikkhāpadavivaṇṇane”ti iti-saddo ajjhāharitvā yojetabbo. Vivaṇṇaneti nimittatthe bhummaṁ.",
  "tika-vin11t6:829": "Kukkuccādinidānato etehi khuddānukhuddakehi sikkhāpadehi uddiṭṭhehi kiṁ iti sikkhāpadavivaṇṇane pācittiyāpatti hotīti yojanā.",
  "tika-vin11t6:830_0": "1721.Tikapācittiyaṁ vuttanti “upasampanne upasampannasaññī vinayaṁ vivaṇṇeti, āpatti",
  "tika-vin11t6:830_1": "pācittiyassa. Upasampanne vematiko…pe… anupasampannasaññī…pe… pācittiyassā”ti tīṇi",
  "tika-vin11t6:830_2": "pācittiyāni vuttāni. Taṁ vinayaṁ sace pana anupasampannassa santike vivaṇṇeti, tikadukkaṭanti yojanā.",
  "tika-vin11t6:831": "1722-4.Ubhinnampīti upasampannānaṁ, anupasampannānaṁ ubhinnampi, “santike”ti seso. Aññadhammavivaṇṇaneti vinayato aññesaṁ suttābhidhammānaṁ vivaṇṇane.",
  "tika-vin11t6:832_0": "Anāpattivisayaṁ dassetumāha “navivaṇṇetukāmassā”tiādi. Navivaṇṇetukāmassa “handa",
  "tika-vin11t6:832_1": "suttantaṁ pariyāpuṇa, pacchāpi vinayaṁ pariyāpuṇissasi” iti evaṁ vadantassa anāpattīti",
  "tika-vin11t6:832_2": "yojanā. Sadisā eva sādisā.",
  "tika-vin11t6:833": "Vilekhanakathāvaṇṇanā.",
  "tika-vin11t6:834": "1725. Mohanakathāyaṁ tāva –",
  "tika-vin11t6:835": "“Anvaḍḍhamāsaṁ yo bhikkhu;",
  "tika-vin11t6:836": "Pātimokkhe asesato;",
  "tika-vin11t6:837": "Uddissamāne aññāṇa-",
  "tika-vin11t6:838": "Tāya pucchati attano”ti. –",
  "tika-vin11t6:839": "Paṭhamagāthāya bhavitabbaṁ. Evañhi sati “aññāṇenā”tiādigāthā paripuṇṇasambandhā siyāti viññāyati.",
  "tika-vin11t6:840_0": "Aññāṇenāti ettha vā “āpannattā”ti seso. Āpattimokkhoti āpattiyā mokkho. Aññāṇena",
  "tika-vin11t6:840_1": "āpannattā āpattimokkho neva vijjatīti yojanā. Kiṁ kātabbanti āha “kāretabbo”tiādi.",
  "tika-vin11t6:840_2": "Yathā dhammo ṭhito, tathā bhikkhu kāretabboti sambandho. Dhamma-saddo pāḷivācako,",
  "tika-vin11t6:840_3": "pāḷiyaṁ yathā vuttaṁ, tathā kāretabboti attho, desanāgāminī āpatti ce, desāpetabbo,",
  "tika-vin11t6:840_4": "vuṭṭhānagāminī ce, vuṭṭhāpetabboti vuttaṁ hoti. Yathāha “yathādhammo kāretabbo”ti.",
  "tika-vin11t6:840_5": "Aññāṇena āpannattā tassa āpattiyā mokkho natthi. Yathā pana dhammo ca vinayo ca ṭhito,",
  "tika-vin11t6:840_6": "tathā bhikkhu kāretabbo, desanāgāminiṁ ce āpanno hoti, desāpetabbo, vuṭṭhānagāminiṁ",
  "tika-vin11t6:840_7": "ce, vuṭṭhāpetabboti attho.",
  "tika-vin11t6:841": "1726.Uttarinti yathādhammakaraṇato uttariṁ. Dutiyenevāti ñattidutiyeneva. Ninditvāti “tassa te āvuso alābhā”tiādinā garahitvā.",
  "tika-vin11t6:842_0": "1727.Evaṁāropite moheti yathādhammakaraṇato upari yathāvuttanayena taṁ puggalaṁ garahitvā",
  "tika-vin11t6:842_1": "ñattidutiyāya kammavācāya tassa evaṁ mohe āropite. Puna yadi mohetīti yojanā. Tasmiṁ",
  "tika-vin11t6:842_2": "mohanake puggale pācitti vuttāti yojanā.",
  "tika-vin11t6:843_0": "1728.Dīpitaṁ tikadukkaṭanti “adhammakamme dhammakammasaññī moheti, vematiko, adhammakammasaññī",
  "tika-vin11t6:843_1": "moheti, āpatti dukkaṭassā”ti tikadukkaṭaṁ dassitaṁ. Etassa vipariyāyato tikapācittiyaṁ",
  "tika-vin11t6:843_2": "veditabbaṁ. Yathāha “dhammakamme dhammakammasaññī moheti, vematiko, adhammakammasaññī",
  "tika-vin11t6:843_3": "moheti, āpatti pācittiyassā”ti. Ettha kammanti mohāropanakammaṁ adhippetaṁ. Yathāha",
  "tika-vin11t6:843_4": "“dhammakammetiādīsu mohāropanakammaṁ adhippeta”nti.",
  "tika-vin11t6:844_0": "1729-30.“Na ca mohetukāmassā”tiādīhi “anāpattīti viññeyya”nti idaṁ paccekaṁ yojetabbaṁ.",
  "tika-vin11t6:844_1": "“Vitthārena asutassā”ti padacchedo. Ettha “pātimokkha”nti kammapadaṁ apekkhitabbaṁ.",
  "tika-vin11t6:844_2": "Vitthārena ūnakadvattikkhattuṁ sutassa cāti yojanā. Tathāti iminā “anāpattīti viññeyya”nti idaṁ paccāmasati.",
  "tika-vin11t6:845": "Mohanakathāvaṇṇanā.",
  "tika-vin11t6:846_0": "1731-2.Kuddhoti kupito. Pahāraṁ detīti kāyena vā kāyapaṭibaddhena vā nissaggiyena",
  "tika-vin11t6:846_1": "vā antamaso uppalapattenāpi pahāraṁ deti. Yathāha “pahāraṁ dadeyyāti kāyena vā kāyapaṭibaddhena",
  "tika-vin11t6:846_2": "vā nissaggiyena vā antamaso uppalapattenāpi pahāraṁ detī”ti. Ettha “aññassa bhikkhussā”ti",
  "tika-vin11t6:846_3": "seso. Tassāti apekkhitvā “yo”ti labbhati.",
  "tika-vin11t6:847": "Aṭṭhakathāgataṁ vinicchayaṁ dassetumāha “sampaharitukāmenā”tiādi, iminā maraṇādhippāyena pahaṭe pārājikanti vuttaṁ hoti.",
  "tika-vin11t6:848": "1733. “Iti evaṁ kate ayaṁ saṅghamajjhena virocatī”ti virūpakaraṇāpekkho virūpakaraṇe apekkhavā tassa ca apekkhitassa bhikkhussa kaṇṇaṁ vā nāsaṁ vā yadi chindati, dukkaṭanti yojanā.",
  "tika-vin11t6:849_0": "1734.Anupasampanneti sāmivacanatthe bhummaṁ. “Itthiyā”tiādīhi padehi yathārahaṁ yojetabbaṁ",
  "tika-vin11t6:849_1": "“anupasampannāya itthiyā anupasampannassa purisassā”ti. Tiracchānagatassapīti ettha",
  "tika-vin11t6:849_2": "“antamaso”ti seso. Yathāha “antamaso tiracchānagatassapī”ti.",
  "tika-vin11t6:850_0": "1735. “Sace paharati itthiñcā”ti padacchedo. Rattena cetasāti kāyasaṁsaggarāgena",
  "tika-vin11t6:850_1": "rattena cittena. Viniddiṭṭhāti “yo pana bhikkhu otiṇṇo vipariṇatena cittena mātugāmena",
  "tika-vin11t6:850_2": "saddhiṁ kāyasaṁsaggaṁ samāpajjeyyā”tiādinā dassitā.",
  "tika-vin11t6:851": "1736.Mokkhādhippāyoti tato attano mokkhaṁ patthento. Doso na vijjatīti dukkaṭādikopi doso natthi.",
  "tika-vin11t6:852_0": "1737-9. Heṭhetukāmamāyantaṁ corampi vā paccatthikampi vā antarāmagge passitvāti yojanā.",
  "tika-vin11t6:852_1": "Disvā kathaṁ paṭipajjitabbanti āha “mā idhāgacchupāsakā”tiādi, āgamanapaṭikkhepena",
  "tika-vin11t6:852_2": "tattheva tiṭṭhāti vuttaṁ hoti. Āyantanti evaṁ vutte taṁ anādiyitvā āgacchantaṁ. Yathāha",
  "tika-vin11t6:852_3": "“vacanaṁ anādiyitvā āgacchanta”nti.",
  "tika-vin11t6:853": "Eseva nayoti “mā āgacchā’ti vuttepi āgacchantaṁ pahaṭe matepi anāpattī”ti ayaṁ nayo.",
  "tika-vin11t6:854_0": "1740.Tikapācittiyaṁ vuttanti “upasampanne upasampannasaññī, vematiko, anupasampannasaññī",
  "tika-vin11t6:854_1": "pahāraṁ deti, āpatti pācittiyassā”ti tikapācittiyaṁ vuttaṁ. Seseti anupasampanne.",
  "tika-vin11t6:854_2": "Tikadukkaṭanti “anupasampanne upasampannasaññī, vematiko, anupasampannasaññī pahāraṁ",
  "tika-vin11t6:854_3": "deti, āpatti dukkaṭassā”ti tikadukkaṭaṁ vuttaṁ. Anāṇattikattā āha “kāyacittasamuṭṭhāna”nti.",
  "tika-vin11t6:854_4": "Kāyacittānaṁ sukhopekkhāpi sambhavantīti tato visesetumāha “dukkhavedana”nti.",
  "tika-vin11t6:855": "Pahārakathāvaṇṇanā.",
  "tika-vin11t6:856_0": "1741.Kāyanti kāyekadesaṁ hatthādiavayavamāha. Vāti dutiyatthasampiṇḍane. Kāyabaddhanti",
  "tika-vin11t6:856_1": "kāyapaṭibaddhaṁ paharaṇayoggāyoggesu kattarayaṭṭhisatthādīsu aññataraṁ. Sace uccāreyyāti",
  "tika-vin11t6:856_2": "sace paharaṇākāraṁ dassetvā ukkhipeyya, idaṁ “kāyaṁ vā kāyapaṭibaddhaṁ vā”ti imehi",
  "tika-vin11t6:856_3": "padehi paccekaṁ yojetabbaṁ. Tassāti uccāritakāyādikassa. Uggiraṇapaccayāti ukkhipanakāraṇā.",
  "tika-vin11t6:857_0": "1742.Asampaharitukāmenāti pahāradānaṁ anicchantena. Dinnattāti pahārassa dinnattā.",
  "tika-vin11t6:857_1": "Appaharitukāmattā purimasikkhāpadena pācittiyaṁ na hoti, uggiritukāmatāya katapayogassa",
  "tika-vin11t6:857_2": "uggiraṇamatte aṭṭhatvā pahārassa dinnattā imināpi pācittiyaṁ na hoti, ajjhāsayassa,",
  "tika-vin11t6:857_3": "payogassa ca asuddhattā anāpattiyāpi na bhavitabbanti dukkaṭaṁ vuttaṁ.",
  "tika-vin11t6:858": "1743. Sace tena pahārena bhikkhuno hatthādīsupi yaṁ kiñci aṅgaṁ bhijjati, pahaṭassa pahāradāyakassa dukkaṭanti sambandho.",
  "tika-vin11t6:859_0": "1744.Seso vinicchayo “mokkhādhippāyo”tiādiko idha avutto vinicchayo samuṭṭhānādinā",
  "tika-vin11t6:859_1": "saddhiṁ anantare vuttanayena vinayaññunā veditabboti yojanā. “Tiracchānādīnaṁ vaccakaraṇādiṁ",
  "tika-vin11t6:859_2": "disvāna palāpetukāmatāya kujjhitvāpi uggirantassa mokkhādhippāyo evā”ti vadanti.",
  "tika-vin11t6:860": "Talasattikathāvaṇṇanā.",
  "tika-vin11t6:861_0": "1745.Amūlakenāti diṭṭhādimūlavirahitena, ettha “bhikkhu”nti seso. Saṅghādisesenāti",
  "tika-vin11t6:861_1": "terasannaṁ aññatarena. Tassāti codakassa, codāpakassa vā pāpabhikkhuno. Sace cuditako",
  "tika-vin11t6:861_2": "tasmiṁ khaṇe “esa maṁ codetī”ti jānāti, pācittiyaṁ siyāti yojanā, iminā “sace evaṁ",
  "tika-vin11t6:861_3": "na jānāti, cirena vā jānāti, dukkaṭaṁ hotī”ti siddhaṁ.",
  "tika-vin11t6:862_0": "1746.Tatthāti upasampanne. Tikapācittiyanti “upasampanne upasampannasaññī amūlakena",
  "tika-vin11t6:862_1": "saṅghādisesena anuddhaṁseti, āpatti pācittiyassa. Vematiko…pe… anupasampannasaññī",
  "tika-vin11t6:862_2": "amūlakena saṅghādisesena anuddhaṁseti, āpatti pācittiyassā”ti tikapācittiyaṁ. Diṭṭhācāravipattiyā",
  "tika-vin11t6:862_3": "codako dukkaṭāpattīti amūlikāya diṭṭhivipattiyā vā ācāravipattiyā vā anuddhaṁsentassa",
  "tika-vin11t6:862_4": "dukkaṭāpatti hotīti attho. Sese cāti anupasampanne. Tikadukkaṭanti anupasampanne",
  "tika-vin11t6:862_5": "upasampannasaññivematikaanupasampannasaññīnaṁ vasena tīṇi dukkaṭāni hontīti attho.",
  "tika-vin11t6:863": "1747. “Tathāsaññissa anāpattī”ti padacchedo. Tathāsaññissāti samūlakasaññissa.",
  "tika-vin11t6:864": "Amūlakakathāvaṇṇanā.",
  "tika-vin11t6:865_0": "1748-9.Sañciccāti tassa paripuṇṇavīsativassādibhāvaṁ jānantoyeva. Bhikkhunoti ettha",
  "tika-vin11t6:865_1": "“aññassā”ti seso. Ūnavīsativasso tvaṁ maññeti ettha “maññe”ti iminā parikappatthavācinā",
  "tika-vin11t6:865_2": "nipātena “udakaṁ maññe āditta”ntiādīsu viya musāvādāpattiyā avisayataṁ dīpeti. Hitesitāya",
  "tika-vin11t6:865_3": "anusiṭṭhidānādike tathārūpe aññasmiṁ paccaye kāraṇe asati “ūnavīsativasso tvaṁ maññe”",
  "tika-vin11t6:865_4": "iti evamādinā aññassa bhikkhuno yo bhikkhu sace sañcicca kukkuccaṁ uppādeyya, tassa",
  "tika-vin11t6:865_5": "evaṁ kukkuccaṁ uppādentassa bhikkhuno vācāya vācāya pācitti hotīti yojanā.",
  "tika-vin11t6:866_0": "1750.Tikapācittiyaṁ vuttanti “upasampanne upasampannasaññī sañcicca kukkuccaṁ upadahati,",
  "tika-vin11t6:866_1": "āpatti pācittiyassa. Vematiko…pe… anupasampannasaññī sañcicca kukkuccaṁ upadahati,",
  "tika-vin11t6:866_2": "āpatti pācittiyassā”ti tikapācittiyaṁ vuttaṁ. Sese cāti anupasampanne ca. Tikadukkaṭanti",
  "tika-vin11t6:866_3": "anupasampanne upasampannasaññivematikaanupasampannasaññīnaṁ vasena tikadukkaṭaṁ. Vajjameva vajjatā.",
  "tika-vin11t6:867_0": "1751. Hitesitāya bhāsatoti sambandho. Mā evanti ettha “karohī”ti seso, punapi mā",
  "tika-vin11t6:867_1": "evaṁ karohīti attho. “Ahaṁ taṁ itthiyā saha nisinnaṁ maññe, tayā vikāle bhuttaṁ maññe,",
  "tika-vin11t6:867_2": "puna mā evaṁ karohi” iti hitesitāya bhāsato anāpatti pakāsitāti yojanā.",
  "tika-vin11t6:868": "Sañciccakathāvaṇṇanā.",
  "tika-vin11t6:869_0": "1753.Bhaṇḍanaṁ nāma kalaho, bhaṇḍanaṁ jātaṁ yesanti viggaho, jātabhaṇḍanānanti attho,",
  "tika-vin11t6:869_1": "“vacana”nti seso. Sotuṁ upassutiṁ tiṭṭheyyāti yojanā. Upecca suyyati etthāti hi upassuti,",
  "tika-vin11t6:869_2": "ṭhānaṁ, yaṁ ṭhānaṁ upagatena sakkā hoti kathentānaṁ saddaṁ sotuṁ, tatthāti attho.",
  "tika-vin11t6:869_3": "Yo pana bhikkhu bhaṇḍanajātānaṁ bhikkhūnaṁ vacanaṁ sotuṁ upassutiṁ sace tiṭṭheyya,",
  "tika-vin11t6:869_4": "tassa pācittiyaṁ siyāti yojanā.",
  "tika-vin11t6:870": "1754. Codetukāmatāya gacchato assāti yojanā.",
  "tika-vin11t6:871_0": "1755.Sotunti pacchato gacchantānaṁ bhaṇḍanajātānaṁ vacanaṁ sotuṁ. Ohīyantassāti pakatigamanaṁ",
  "tika-vin11t6:871_1": "hāpetvā osakkantassa. Purato gacchato bhikkhussa dukkaṭanti yojanā. Gacchato turitaṁ",
  "tika-vin11t6:871_2": "vāpīti purato gacchantānaṁ bhaṇḍanajātānaṁ vacanaṁ sotuṁ pacchato sīghaṁ gacchantassāpi.",
  "tika-vin11t6:871_3": "Ayameva vinicchayoti pade pade ayaṁ eva vinicchayo.",
  "tika-vin11t6:872": "1756. Attano ṭhitokāsanti sambandho. Ukkāsitvāpi vāti ukkāsitasaddaṁ katvā vā. Ettha ahanti vā vatvā ñāpetabbanti yojanā.",
  "tika-vin11t6:873_0": "1757.Tikapācittiyaṁ vuttaṁ upasampanne upasampannasaññivematikaanupasampannasaññīnaṁ",
  "tika-vin11t6:873_1": "vasena. Sese cāti anupasampanne. Tikadukkaṭaṁ anupasampanne upasampannasaññivematikaanupasampannasaññīnaṁ vasena.",
  "tika-vin11t6:874": "1758.Oramissanti mayā gahitaduggāhato viramissāmi.",
  "tika-vin11t6:875_0": "1759. Kāyacittato ca kāyavācācittato ca samuṭṭhānato theyyasatthasamuṭṭhānaṁ. Siyā",
  "tika-vin11t6:875_1": "kiriyaṁ sotukāmatāya gamanavasena, siyā akiriyaṁ ṭhitaṭṭhānaṁ āgantvā mantayamānaṁ",
  "tika-vin11t6:875_2": "ajānāpanavasena, tenāha “idaṁ hoti kriyākriya”nti. Gamanena sijjhanato kāyakammaṁ.",
  "tika-vin11t6:875_3": "Tuṇhībhāvena sijjhanato vacīkammaṁ. Sadosanti sāvajjaṁ, akusalacittanti vuttaṁ hoti.",
  "tika-vin11t6:876": "Upassutikathāvaṇṇanā.",
  "tika-vin11t6:877_0": "1760.Dhammikānanti dhammena vinayena satthusāsanena katānaṁ. Kammānanti apalokanakammaṁ,",
  "tika-vin11t6:877_1": "ñattikammaṁ, ñattidutiyakammaṁ, ñatticatutthakammanti imesaṁ catunnaṁ kammānaṁ. Khīyatīti aruciṁ pakāseti.",
  "tika-vin11t6:878": "1761.Ubhayatthāti adhamme, dhamme ca.",
  "tika-vin11t6:879_0": "1762.Adhammenāti ettha “kammenā”ti seso, dhammaviruddhena kammenāti attho. “Kammasmi”nti",
  "tika-vin11t6:879_1": "idaṁ vibhattiṁ vipariṇāmetvā “kammenā”ti anuvattetabbaṁ. Vaggenāti “chandārahānaṁ",
  "tika-vin11t6:879_2": "chando āhaṭo hoti, sammukhībhūtā na paṭikkosantī”ti vuttasāmaggilakkhaṇassa viruddhattā",
  "tika-vin11t6:879_3": "asamaggena, ettha “saṅghenā”ti seso. “Tathā akammārahassā”ti padacchedo. “Adhammena",
  "tika-vin11t6:879_4": "kammena ime kammaṁ karontī”ti ca “asamaggena saṅghena ime kammaṁ karontī”ti ca “adhammena",
  "tika-vin11t6:879_5": "kammena vaggena saṅghena ime kammaṁ karontī”ti ca tathā “akammārahassa ime kammaṁ",
  "tika-vin11t6:879_6": "karontī”ti ca ñatvā yo khīyati, tassa ca anāpatti pakāsitāti yojanā.",
  "tika-vin11t6:880": "Kammapaṭibāhanakathāvaṇṇanā.",
  "tika-vin11t6:881_0": "1764-5. Ārocitaṁ vatthu yāva na vinicchitaṁ vāti yojanā, “codakena ca cuditakena",
  "tika-vin11t6:881_1": "ca attano kathā kathitā, anuvijjako sammato, ettāvatāpi vatthumeva ārocitaṁ hotī”ti",
  "tika-vin11t6:881_2": "aṭṭhakathāya vuttattā ārocitaṁ vatthu yāva na vinicchitaṁ hotīti attho. Ñatti vā",
  "tika-vin11t6:881_3": "ṭhapitā, kammavācā niṭṭhaṁ yāva na gacchati, etasmiṁ…pe…hoti āpatti dukkaṭanti yojanā.",
  "tika-vin11t6:882": "1766. Chandaṁ adatvā hatthapāse jahite tassa pācittiyaṁ siyāti yojanā.",
  "tika-vin11t6:883_0": "1767-9. Adhammepi kammasmiṁ dhammakammanti saññino dukkaṭanti yojanā. Dhammakamme",
  "tika-vin11t6:883_1": "ca adhammakammasaññino anāpatti idha na vuttā, pāḷiyaṁ pana vuttattā idhāpi yojetabbā.",
  "tika-vin11t6:883_2": "“Saṅghassa bhaṇḍanādīni bhavissantī”ti saññino gacchato ca yo vā gilāno hoti, tassa",
  "tika-vin11t6:883_3": "gacchato ca gilānassa karaṇīye sati gacchato ca kammaṁ nakopetukāmassa gacchato ca",
  "tika-vin11t6:883_4": "passāvanādinā pīḷitassa gacchato ca “āgamissāmi”iti evaṁ gacchatopi na dosatāti yojanā.",
  "tika-vin11t6:883_5": "Tattha doso eva dosatā, āpatti, nadosatā anāpatti. Hatthapāsaṁ vijahitvā gamanena,",
  "tika-vin11t6:883_6": "chandassa adānena ca āpajjanato kriyākriyaṁ.",
  "tika-vin11t6:884": "Chandaṁadatvāgamanakathāvaṇṇanā.",
  "tika-vin11t6:885_0": "1770-1.Samaggena saṅghena saddhinti samānasaṁvāsakena samānasīmāyaṁ ṭhitena saṅghena",
  "tika-vin11t6:885_1": "saddhiṁ. Vuttañhi “samaggo nāma saṅgho samānasaṁvāsako samānasīmāyaṁ ṭhito”ti. Cīvaranti",
  "tika-vin11t6:885_2": "vikappanupagamāha. Yathāha “cīvaraṁ nāma channaṁ cīvarānaṁ aññataraṁ cīvaraṁ vikappanupagaṁ",
  "tika-vin11t6:885_3": "pacchima”nti. Sammatassāti senāsanapaññāpakādisammutiṁ pattesu aññatarassa. Khīyatīti",
  "tika-vin11t6:885_4": "“yo yo mitto, tassa tassa dentī”tiādinā nayena avaṇṇaṁ bhaṇati.",
  "tika-vin11t6:886": "Dhammakamme dhammakammasaññivematikaadhammakammasaññīnaṁ vasena tikapācittiyaṁ vuttaṁ.",
  "tika-vin11t6:887_0": "1772-4. Saṅghenāsammatassāpi cīvaraṁ, aññameva vā tatheva samaggena saṅghena datvā",
  "tika-vin11t6:887_1": "khīyati, tassa dukkaṭanti yojanā. Anupasampanne tatheva samaggena saṅghena dinne",
  "tika-vin11t6:887_2": "sabbattha cīvare, aññaparikkhāre ca dukkaṭanti yojanā. Anupasampanneti sampadānatthe",
  "tika-vin11t6:887_3": "bhummaṁ, anupasampannassāti attho.",
  "tika-vin11t6:888": "Sabhāvato chandādīnaṁ vaseneva karontaṁ khīyantassa ca anāpattīti yojanā. Nayā vinicchayakkamā.",
  "tika-vin11t6:889": "Dubbalakathāvaṇṇanā.",
  "tika-vin11t6:890_0": "1775. Idaṁ dvādasamanti sambandho, “yo pana bhikkhu jānaṁ saṅghikaṁ lābhaṁ pariṇataṁ",
  "tika-vin11t6:890_1": "puggalassa pariṇāmeyya, pācittiya”nti imaṁ dvādasamaṁ sikkhāpadanti attho. Tiṁsakakaṇḍasmiṁ",
  "tika-vin11t6:890_2": "nissaggiyakaṇḍe. Antimenāti ettha “sikkhāpadenā”ti pakaraṇato labbhati. Ca-saddo",
  "tika-vin11t6:890_3": "evakārattho. “Yo pana bhikkhu jānaṁ saṅghikaṁ lābhaṁ pariṇataṁ attano pariṇāmeyya,",
  "tika-vin11t6:890_4": "nissaggiyaṁ pācittiya”nti iminā antimeneva sikkhāpadena sabbathā sabbaṁ vattabbaṁ",
  "tika-vin11t6:890_5": "tulyanti yojanā. Ayameva visesatāti ettha visesoyeva visesatā, ayameva visesoti attho.",
  "tika-vin11t6:891": "1776.Tatthāti tasmiṁ nissaggiyāvasāne sikkhāpade. Attano pariṇāmanāti attano pariṇāmanahetu.",
  "tika-vin11t6:892": "Pariṇāmanakathāvaṇṇanā.",
  "tika-vin11t6:893": "Sahadhammikavaggo aṭṭhamo.",
  "tika-vin11t6:894_0": "1777-8.Yo pana bhikkhu deviyā vāpi rañño vāpi aviditāgamano appaṭisaṁviditāgamano",
  "tika-vin11t6:894_1": "sayanīyagharā rājasmiṁ anikkhante, deviyā anikkhantāya tassa sayanīyagharassa ummāraṁ",
  "tika-vin11t6:894_2": "indakhīlaṁ sace atikkameyya, tassa bhikkhuno paṭhame pāde dukkaṭaṁ siyā, dutiye pāde",
  "tika-vin11t6:894_3": "pācittiyaṁ siyāti yojanā.",
  "tika-vin11t6:895_0": "1779.Paṭisaṁviditeti attano āgamane nivedite. Nevapaṭisaṁviditasaññinoti aniveditasaññino.",
  "tika-vin11t6:895_1": "Tatthāti tasmiṁ paṭisaṁviditāgamane. Vematikassāti “paṭisaṁviditaṁ nu kho, na paṭisaṁviditaṁ",
  "tika-vin11t6:895_2": "nu kho”ti saṁsayamāpannassa.",
  "tika-vin11t6:896_0": "1780-1. Neva khattiyassa appaṭisaṁviditepi vā na khattiyābhisekena abhisittassa appaṭisaṁviditepi",
  "tika-vin11t6:896_1": "vā pavisato na dosoti yojanā, evarūpānaṁ aniveditepi pavisantassa anāpattīti attho.",
  "tika-vin11t6:897_0": "Ubhosu rājini ca deviyā ca sayanigharato bahi nikkhantesu pavisatopi vā ubhinnaṁ",
  "tika-vin11t6:897_1": "aññatarasmiṁ nikkhante pavisatopi vā na dosoti yojanā. Kathinenāti ettha “samuṭṭhānādinā",
  "tika-vin11t6:897_2": "sama”nti seso, idaṁ sikkhāpadaṁ samuṭṭhānādivasena kathinasikkhāpadena samānanti",
  "tika-vin11t6:897_3": "vuttaṁ hoti. Sayanīyagharappaveso kriyaṁ. Appaṭisaṁvedanaṁ akriyaṁ.",
  "tika-vin11t6:898": "Antepurakathāvaṇṇanā.",
  "tika-vin11t6:899": "1782. Rajataṁ, jātarūpaṁ vā attano atthāya uggaṇhantassa, uggaṇhāpayatopi vā tassa nissaggiyāpattīti yojanā.",
  "tika-vin11t6:900": "1783. Gaṇapuggalasaṅghānaṁ atthāya cetiye navakammassa atthāya uggaṇhāpayato, uggaṇhatopi vā dukkaṭaṁ hotīti yojanā. Jātarūparajatānaṁ sarūpaṁ nissaggiye vuttanayeneva veditabbaṁ.",
  "tika-vin11t6:901": "1784. Muttādiratanampi vuttasarūpameva. Saṅghādīnampīti ettha ādi-saddena gaṇapuggalacetiyānaṁ saṅgaho.",
  "tika-vin11t6:902_0": "1785-6. Yaṁ kiñci gihisantakaṁ sace kappiyavatthu vā hotu, akappiyavatthu vāpi hotu,",
  "tika-vin11t6:902_1": "mātukaṇṇapiḷandhanaṁ tālapaṇṇampi vā hotu, bhaṇḍāgārikasīsena paṭisāmayato tassa",
  "tika-vin11t6:902_2": "pācittiyāpatti hotīti yojanā.",
  "tika-vin11t6:903": "1787.Na nidhetabbamevāti na paṭisāmetabbameva.",
  "tika-vin11t6:904": "1788. Eso hi yasmā palibodho nāma, tasmā ṭhapetuṁ pana vaṭṭatīti yojanā.",
  "tika-vin11t6:905_0": "1789.Anuññāte ṭhāneti ettha “patita”nti seso. Ettha anuññātaṭṭhānaṁ nāma ajjhārāmo",
  "tika-vin11t6:905_1": "vā ajjhāvasatho vā. Yathāha “anujānāmi bhikkhave ratanaṁ vā ratanasammataṁ vā ajjhārāme",
  "tika-vin11t6:905_2": "vā ajjhāvasathe vā uggahetvā vā uggahāpetvā vā nikkhipituṁ ‘yassa bhavissati, so",
  "tika-vin11t6:905_3": "harissatī”ti. Ettha ca ajjhārāmo nāma parikkhittassa antoparikkhepo, aparikkhittassa",
  "tika-vin11t6:905_4": "dvinnaṁ leḍḍupātānaṁ anto. Ajjhāvasatho nāma parikkhittassa antoparikkhepo, aparikkhittassa",
  "tika-vin11t6:905_5": "musalapātabbhantaraṁ. “Uggahetvā”ti idaṁ upalakkhaṇaṁ, uggahāpetvātipi vuttaṁ hoti.",
  "tika-vin11t6:906_0": "1790-1.Anuññāte pana ṭhāne yathāvuttaajjhārāmādike ṭhāne ratanaṁ vā ratanasammataṁ",
  "tika-vin11t6:906_1": "vā manussānaṁ upabhogaparibhogaṁ vā sayanabhaṇḍaṁ vā gahetvā nikkhipantassa, ratanasammataṁ",
  "tika-vin11t6:906_2": "vissāsaṁ gaṇhantassa ca tāvakālikameva vā gaṇhantassa ubhayattha ummattakādīnañca na dosoti yojanā.",
  "tika-vin11t6:907": "Sañcarittasamodayanti ettha “samuṭṭhānādinā idaṁ sikkhāpada”nti vattabbaṁ, idaṁ sikkhāpadaṁ samuṭṭhānādinā sañcarittasamajātikanti attho.",
  "tika-vin11t6:908": "Ratanakathāvaṇṇanā.",
  "tika-vin11t6:909": "1792.Pureti pubbabhāge.",
  "tika-vin11t6:910_0": "1793-4.Santanti cārittasikkhāpade vuttasarūpaṁ. Anāpucchāti “vikāle gāmappavesanaṁ",
  "tika-vin11t6:910_1": "āpucchāmī”ti anāpucchitvā. Paccayaṁ vināti tādisaṁ accāyikaṁ karaṇīyaṁ vinā. Parikkhepokkameti",
  "tika-vin11t6:910_2": "parikkhepassa antopavese. Upacārokkameti etthāpi eseva nayo.",
  "tika-vin11t6:911": "1795.Athāti vākyantarārambhe.",
  "tika-vin11t6:912_0": "1796.Tato aññanti paṭhamaṁ vikāle gāmappavesanaṁ āpucchitvā tato paviṭṭhagāmato aññaṁ",
  "tika-vin11t6:912_1": "gāmaṁ. Puna tatoti dutiyagāmamāha. Katthaci potthake “āpucchane kicca”nti pāṭho dissati,",
  "tika-vin11t6:912_2": "“āpucchanakicca”nti pāṭhoyeva pana yuttataro. Yathāākaṅkhitapamāṇaṁ dassetumāha “gāmasatepi vā”ti.",
  "tika-vin11t6:913": "1797.Passambhetvānāti paṭivinodetvā. Antarā aññaṁ gāmaṁ pavisanti ceti yojanā.",
  "tika-vin11t6:914": "1798-9. Kulaghare vā aññattha āsanasālāya vā bhattakiccaṁ katvā yo bhikkhu sappibhikkhāya vā telabhikkhāya vā sace caritukāmo siyāti yojanā.",
  "tika-vin11t6:915_0": "Passeti pakativacanasavanārahe attano samīpe, eteneva ettakā ṭhānā dūrībhūto asanto",
  "tika-vin11t6:915_1": "nāma hotīti byatirekato labbhatīti dasseti. Asanteti avijjamāne vā vuttappamāṇato",
  "tika-vin11t6:915_2": "dūrībhūte vā. Natthīti ettha “cintetvā”ti seso.",
  "tika-vin11t6:916": "1802.Anokkammāti anupasakkitvā. Maggāti gantabbamaggā.",
  "tika-vin11t6:917": "1803.Tikapācittiyanti vikāle vikālasaññivematikakālasaññīnaṁ vasena tikapācittiyaṁ vuttaṁ.",
  "tika-vin11t6:918": "1804.Accāyike kicce vāpīti sappadaṭṭhādīnaṁ bhesajjapariyesanādike acirāyitabbakicce sati gacchato.",
  "tika-vin11t6:919": "1805.Antarārāmanti gāmabbhantare saṅghārāmaṁ. Bhikkhunīnaṁ upassayanti bhikkhunivihāraṁ. Titthiyānaṁ upassayanti titthiyārāmaṁ.",
  "tika-vin11t6:920": "1806-7. Antarārāmādigamane na kevalaṁ anāpucchā gacchatoyeva, kāyabandhanaṁ abandhitvā, saṅghāṭiṁ apārupitvā gacchantassāpi anāpatti.",
  "tika-vin11t6:921": "Āpadāsupīti sīho vā byaggho vā āgacchati, megho vā uṭṭheti, añño vā koci upaddavo uppajjati, evarūpāsu āpadāsupi bahigāmato antogāmaṁ gacchato anāpattīti attho.",
  "tika-vin11t6:922": "Vikālagāmappavesanakathāvaṇṇanā.",
  "tika-vin11t6:923": "1808. Aṭṭhidantamayaṁ vāpi visāṇajaṁ vāpi sūcigharanti yojanā. Aṭṭhi nāma yaṁ kiñci aṭṭhi. Dantoti hatthidanto. Visāṇaṁ nāma yaṁ kiñci visāṇaṁ.",
  "tika-vin11t6:924_0": "1809.Lābheti paṭilābhe. Bhedanakanti bhedanameva bhedanakaṁ, taṁ assa atthīti bhedanakaṁ,",
  "tika-vin11t6:924_1": "paṭhamaṁ bhinditvā pacchā desetabbattā taṁ bhedanakaṁ assa pācittiyassa atthīti bhedanakaṁ,",
  "tika-vin11t6:924_2": "pācittiyaṁ, assatthiatthe a-kārapaccayo.",
  "tika-vin11t6:925_0": "1810-1. “Anāpatti araṇike”ti padacchedo. Araṇiketi araṇidhanuke. Vidheti kāyabandhanassa",
  "tika-vin11t6:925_1": "vidhake. Añjanikāti añjanināḷikā. Dakapuñchaniyāti nahātassa gatte udakapuñchanapesikāya.",
  "tika-vin11t6:925_2": "Vāsijaṭeti vāsidaṇḍake.",
  "tika-vin11t6:926": "Sūcigharakathāvaṇṇanā.",
  "tika-vin11t6:927_0": "1812-3. Mañcapīṭhasarūpaṁ dutiye bhūtagāmavagge catutthasikkhāpade vuttameva. “Sugataṅgulena",
  "tika-vin11t6:927_1": "aṭṭhaṅgulapādaka”nti aṭṭhaṅgulapādakassa āgatattā “aṭṭhaṅgulappamāṇenā”ti ettha “pādenā”ti seso.",
  "tika-vin11t6:928_0": "Heṭṭhimāṭaninti aṭaniyā heṭṭhimatalaṁ. Aṭaniyā heṭṭhimaṁ heṭṭhimāṭanī, taṁ ṭhapetvā,",
  "tika-vin11t6:928_1": "aññatra heṭṭhimāya aṭaniyāti vuttaṁ hoti. Desanāpubbabhāgiyena mañcapādacchedena",
  "tika-vin11t6:928_2": "saha vattatīti sacchedā. Taṁ pamāṇaṁ. Atikkamatoti atikkāmayato, gāthābandhavasena ya-kāralopo.",
  "tika-vin11t6:929_0": "1815.Pamāṇena karontassāti aṭaniyā heṭṭhā vaḍḍhakiratanappamāṇena pādena yojetvā",
  "tika-vin11t6:929_1": "karontassa, eteneva “ūnakaṁ karontassā”ti idaṁ upalakkhitaṁ. Tassāti tassa appamāṇikassa.",
  "tika-vin11t6:929_2": "Chinditvāti aṭanito heṭṭhā vaḍḍhakiratanātirittaṁ ṭhānaṁ chinditvā.",
  "tika-vin11t6:930_0": "1816.Pamāṇato nikhaṇitvāti ettha “adhika”nti sāmatthiyā labbhati, pamāṇato adhikaṁ",
  "tika-vin11t6:930_1": "ṭhānaṁ nikhaṇitvā, antobhūmiṁ pavesetvāti vuttaṁ hoti. Uttānaṁ vāpīti uddhaṁ pādaṁ",
  "tika-vin11t6:930_2": "katvā bhūmiyaṁ vā dārughaṭikāsu vā ṭhapetvā. Aṭṭaṁ vā bandhitvā paribhuñjatoti ukkhipitvā",
  "tika-vin11t6:930_3": "tulāsaṅghāṭe ṭhapetvā aṭṭaṁ bandhitvā paribhuñjantassa anāpatti.",
  "tika-vin11t6:931": "Mañcakathāvaṇṇanā.",
  "tika-vin11t6:932_0": "1817. Tūlaṁ onaddhametthāti tūlonaddhaṁ, tūlaṁ pakkhipitvā upari cimilikāya onaddhaṁ,",
  "tika-vin11t6:932_1": "“tūlaṁ nāma tīṇi tūlāni rukkhatūlaṁ latātūlaṁ poṭakitūla”nti vuttatūlānaṁ aññataraṁ",
  "tika-vin11t6:932_2": "pakkhipitvā upari pilotikāya sibbitvā katanti vuttaṁ hoti. Poṭakitūlanti erakatūlādi",
  "tika-vin11t6:932_3": "yaṁ kiñci tiṇajātīnaṁ tūlaṁ. Uddālanameva uddālanakaṁ, taṁ assa atthīti uddālanakanti",
  "tika-vin11t6:932_4": "vuttanayameva. Atikkantā īti upaddavo yena so anīti, bhagavā, tena anītinā.",
  "tika-vin11t6:933_0": "1818.Āyogeti āyogapatte. Bandhaneti kāyabandhane. Aṁsabaddhaketi aṁsabandhanake.",
  "tika-vin11t6:933_1": "Bibbohaneti upadhāne. Thavikāti pattathavikā. Thavikādīsūti ādi-saddena sipāṭikādīnaṁ",
  "tika-vin11t6:933_2": "saṅgaho. Thavikādīsu tūlonaddhesu paribhuttesu bhikkhuno anāpattīti yojanā.",
  "tika-vin11t6:934": "1819.Aññena ca katanti ettha “mañcaṁ vā pīṭhaṁ vā”ti pakaraṇato labbhati. Uddāletvāti pilotikaṁ uppāṭetvā tūlaṁ apanetvā. Nayāti samuṭṭhānādayo.",
  "tika-vin11t6:935": "Tūlonaddhakathāvaṇṇanā.",
  "tika-vin11t6:936_0": "1820.Nisīdananti nisīdanacīvaraṁ. Pamāṇatoti “tatridaṁ pamāṇaṁ, dīghaso dve vidatthiyo",
  "tika-vin11t6:936_1": "sugatavidatthiyā, tiriyaṁ diyaḍḍhaṁ, dasā vidatthī”ti vuttapamāṇato. Pamāṇātikkame",
  "tika-vin11t6:936_2": "payoge tassa dukkaṭaṁ siyāti yojanā.",
  "tika-vin11t6:937": "1821.Sacchedanti pamāṇato atirittapadesassa chedanakiriyāsahitapaṭikammaṁ pācittiyamudīritanti attho. Tassāti nisīdanassa. Dvīsu ṭhānesu phāletvā tisso dasā kātabbā siyunti yojanā.",
  "tika-vin11t6:938": "1822.Tadūnakanti tato pamāṇato ūnakaṁ. Vitānādiṁ karontassāti ettha ādi-saddena attharaṇasāṇipākārabhisibibbohanānaṁ saṅgaho. “Sañcarittasamā nayā”ti idaṁ vuttatthameva.",
  "tika-vin11t6:939": "Nisīdanakathāvaṇṇanā.",
  "tika-vin11t6:940_0": "1823.Rogeti kaṇḍupiḷakādiroge sati. Yathāha “anujānāmi bhikkhave yassa kaṇḍu vā piḷakāvā",
  "tika-vin11t6:940_1": "assāvo vā thullakacchu vā ābādho, tassa kaṇḍupaṭicchādi”nti. Ettha kaṇḍūti kacchu.",
  "tika-vin11t6:940_2": "Piḷakāti lohitatuṇḍikā sukhumapiḷakā. Assāvoti arisabhagandalamadhumehādivasena asucipaggharaṇaṁ.",
  "tika-vin11t6:940_3": "Thullakacchu vā ābādhoti mahāpiḷakābādho vuccati. Pamāṇatoti “tatridaṁ pamāṇaṁ, dīghaso",
  "tika-vin11t6:940_4": "catasso vidatthiyo sugatavidatthiyā, tiriyaṁ dve vidatthiyo”ti vuttappamāṇato.",
  "tika-vin11t6:941": "Kaṇḍupaṭicchādikathāvaṇṇanā.",
  "tika-vin11t6:942_0": "1825.Pamāṇenevāti “tatridaṁ pamāṇaṁ, dīghaso cha vidatthiyo sugatavidatthiyā, tiriyaṁ",
  "tika-vin11t6:942_1": "aḍḍhateyyā”ti vuttappamāṇeneva. Pamāṇātikkameti vassikasāṭikāya yathāvuttapamāṇato",
  "tika-vin11t6:942_2": "atikkamane, nimittatthe cetaṁ bhummaṁ. Tassa bhikkhussa. Nayoti chedanapācittiyādiko vinicchayanayo.",
  "tika-vin11t6:943": "Vassikasāṭikakathāvaṇṇanā.",
  "tika-vin11t6:944": "1826. Sugatassa cīvarena tulyappamāṇaṁ cīvaraṁ yo bhikkhu sace kāreyya, tassa cīvarassa karaṇe tassa bhikkhussa dukkaṭaṁ siyāti yojanā. Tulyaṁ pamāṇaṁ yassāti viggaho.",
  "tika-vin11t6:945": "1827. Attano vatthānaṁ karaṇakārāpanaṁ vinā aññato paṭilābho nāma natthi, sūcikammapariyosāne cīvarasarūpassa paṭilābhoyevettha paṭilābhoti viññāyati.",
  "tika-vin11t6:946_0": "1828.Tassāti yaṁ “sugatassa cīvarenā”ti vuttaṁ, tassa sugatacīvarassa. Dīghaso pamāṇena",
  "tika-vin11t6:946_1": "sugatassa vidatthiyā nava vidatthiyo, tiriyaṁ pamāṇena cha vidatthiyo viniddiṭṭhā",
  "tika-vin11t6:946_2": "sikkhāpadeyeva kathitāti yojanā.",
  "tika-vin11t6:947": "Nandakathāvaṇṇanā.",
  "tika-vin11t6:948": "Rājavaggo navamo.",
  "tika-vin11t6:949": "Iti vinayatthasārasandīpaniyā vinayavinicchayavaṇṇanāya",
  "tika-vin11t6:950": "Pācittiyakathāvaṇṇanā niṭṭhitā.",
  "tika-vin11t6:951": "Paṭhamo bhāgo niṭṭhito.",
  "tika-vin11t6:952": "Namo tassa bhagavato arahato sammāsambuddhassa",
  "tika-vin11t6:953": "Vinayapiṭake",
  "tika-vin11t6:954": "Vinayavinicchaya-ṭīkā (dutiyo bhāgo)"
}