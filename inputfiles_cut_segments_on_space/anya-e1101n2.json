{
  "anya-e1101n2:0": "Nandiyarājavaggo",
  "anya-e1101n2:1": "11. Nandiyarājassa vatthumhi ayamānupubbīkathā",
  "anya-e1101n2:2_0": "Ito kira kappasatasahassamatthake padumuttaro nāma satthā loke udapādi sadevakaṁ",
  "anya-e1101n2:2_1": "lokaṁ saṁsārakantārā uttārento. Tasmiṁ kira samaye eko kuṭumbiko satthu dhammadesanaṁ",
  "anya-e1101n2:2_2": "sutvā pasannamānaso buddhapamukhaṁ bhikkhusaṅghaṁ nimantetvā mahādānaṁ sajjetvā attano",
  "anya-e1101n2:2_3": "bhavanaṁ devabhavanamiva alaṅkaritvā buddhārahaṁ mahāsanaṁ paññāpetvā gantvā bhagavantaṁ",
  "anya-e1101n2:2_4": "yāci kāloyaṁ bhante bhagavato bhattaggassa upasaṅkamanāyāti. Atha bhagavā bhikkhusaṅghaparivuto",
  "anya-e1101n2:2_5": "mahatā buddhānubhāvena gantvā nisīdi paññattavarabuddhāsane, tato kuṭumbiko haṭṭho",
  "anya-e1101n2:2_6": "udaggo sapariso bhagavantaṁ parivisati anekehi madhurannapānādīhi. Tadā tassa bhagavato",
  "anya-e1101n2:2_7": "sāsane dhutaṅgadharānaṁ aggo vasabhattheronāma mahāsāvako sapadānavattena piṇḍāya",
  "anya-e1101n2:2_8": "caramāno tassa kuṭumbikassa gehadvāre aṭṭhāsi, atha so theraṁ disvā bhante satthā",
  "anya-e1101n2:2_9": "antogehe nisinno, tumhepi pavisathāti yāci, thero apavisitvāva agamāsi, kuṭumbiko",
  "anya-e1101n2:2_10": "bhagavantaṁ upasaṅkamitvā tamattaṁ vatvā kiṁ bhante sadevake loke bhagavatāpi uttaritaro",
  "anya-e1101n2:2_11": "guṇena saṁvijjatīti āha. Athassa satthā puttopamaṁ dassetvā therassa guṇe vaṇṇento evamāha.",
  "anya-e1101n2:3": "1.",
  "anya-e1101n2:4": " Pālenti nimmalaṁ katvā, pātimokkhādisaṁvaraṁ;",
  "anya-e1101n2:5": "Samādinnadhutaṅgāca, appicchā munisūnavo.",
  "anya-e1101n2:6": "2.",
  "anya-e1101n2:7": " Nicca mantakayuddhamhi, naddhā yodhāva dappitā;",
  "anya-e1101n2:8": "Puññānaṁ vatthubhūtā te, devamānusakā dinaṁ.",
  "anya-e1101n2:9": "3.",
  "anya-e1101n2:10": " Dhāremahaṁ vaṇṇavantaṁ, sīveyyampica cīvaraṁ;",
  "anya-e1101n2:11": "Buddhaputtā mahānāgā na dhārenti tathāvidhaṁ.",
  "anya-e1101n2:12": "4.",
  "anya-e1101n2:13": " Dhārenti te paṁsukūlaṁ, saṅghāṭetvā pilotike;",
  "anya-e1101n2:14": "Vaṇacchādanacolaṁva, icchālobha vivajjitā.",
  "anya-e1101n2:15": "5.",
  "anya-e1101n2:16": " Sādiyāmi sadā hambho, upāsakanimantanaṁ;",
  "anya-e1101n2:17": "Neva sādenti sambuddha, putto pāsakayācanaṁ.",
  "anya-e1101n2:18": "6.",
  "anya-e1101n2:19": " Sapadānena yaṁ laddhaṁ, lūkhaṁvāpi paṇītakaṁ;",
  "anya-e1101n2:20": "Tena tussanti me puttā, rasagedhavivajjitā.",
  "anya-e1101n2:21": "7.",
  "anya-e1101n2:22": " Nipajjāmi ahaṁ sādhu, santhate sayane subhe;",
  "anya-e1101n2:23": "Na te seyyaṁ pakappenti, saṁsārabhayabhīrukā.",
  "anya-e1101n2:24": "8.",
  "anya-e1101n2:25": " Ṭhānā sanagamanena, kappenti iriyāpathaṁ;",
  "anya-e1101n2:26": "Nekabhūmisamākiṇṇa, pāsādesu vasāmahaṁ.",
  "anya-e1101n2:27": "9.",
  "anya-e1101n2:28": " Buddhaputtā tathācchannaṁ, na kadā pavisanti te;",
  "anya-e1101n2:29": "Rukkhamūle susānasmiṁ, abbhokāse ramanti te.",
  "anya-e1101n2:30": "10.",
  "anya-e1101n2:31": " Bhāvetvā bhavanāsāya, hetuṁ bhāvanamuttamaṁ;",
  "anya-e1101n2:32": "Ahaṁ gāme vasissāmi, pāpento janataṁ sivaṁ.",
  "anya-e1101n2:33": "11.",
  "anya-e1101n2:34": " Ramanti mama puttā te, pantasenāsane kakā;",
  "anya-e1101n2:35": "Tesaṁ mahattaro santo, theroyaṁ vasabho mahā;",
  "anya-e1101n2:36": "Dhutapāpo dhutaṅgaggo, ñātoyaṁ mama sāsaneti.",
  "anya-e1101n2:37_0": "Evaṁ bhagavā hatthaṁ ukkhipitvā candamaṇḍale paharanto viya therassa guṇe pakāsesi,",
  "anya-e1101n2:37_1": "tato so tassa guṇakathaṁ sutvā sayampitaṁ ṭhānantaraṁ kāmayamāno yannūnāhaṁ anāgate",
  "anya-e1101n2:37_2": "aññatarassa sammāsambuddhassa sāsane dhutaṅgadharānaṁ aggo bhavissāmīti taṁ ṭhānantaraṁ",
  "anya-e1101n2:37_3": "patthento bhagavato pādamūle nipajji, satthā taṁ kāraṇaṁ upaparikkhitvā ito kappasatasahassamatthake",
  "anya-e1101n2:37_4": "gotamo nāma satthā uppajjissati. Tvaṁ tadā dhutaṅgadharānaṁ aggo hutvā kassa poti",
  "anya-e1101n2:37_5": "paññāyissatīti byākaraṇa madāsi. Tato paṭṭhāya so somanasso puññakammaṁ katvā tato",
  "anya-e1101n2:37_6": "cuto devamanussesu devissariyaṁ anubhavanto vipassīsammāsambuddhakāle ekasāṭako nāma",
  "anya-e1101n2:37_7": "brāhmaṇo hutvā mahādānaṁ adāsi. Tato cuto kassapasammāsambuddhe parinibbute bārāṇasīnagare",
  "anya-e1101n2:37_8": "bārāṇasīseṭṭhi hutvā nibbatto dānādīni puññāni katvā tato cavitvā saṁsāre saṁsaranto",
  "anya-e1101n2:37_9": "dasavassasahassā yukesu manussesu bārāṇasiyaṁ eko kuṭumbiko hutvā nibbatti. So panāyaṁ",
  "anya-e1101n2:37_10": "kuṭumbiko araññe jaṅghāvihāraṁ anuvicaranto paccantime janapade araññāyatane aññataraṁ",
  "anya-e1101n2:37_11": "paccekabuddhaṁ addasa. So ca paccekabuddho tattha cīvarakammaṁ karonto anuvāte appahonte",
  "anya-e1101n2:37_12": "saṁharitvā ṭhapetuṁ āraddho. Kuṭumbiko taṁ disvā bhante kiṁ karothāti pucchi. So",
  "anya-e1101n2:37_13": "paccekabuddho appicchatāya tena puṭṭho na kiñci vutto hoti. So cīvaradussaṁ nappahotīti",
  "anya-e1101n2:37_14": "ñatvā attano uttarasāṭakaṁ paccekabuddhassa pādamūle ṭhapetvā agamāsi. Paccekabuddho",
  "anya-e1101n2:37_15": "taṁ gahetvā anuvātakaṁ āropento cīvaraṁ katvā pārupi. Kuṭumbiko jīvitapariyosāne",
  "anya-e1101n2:37_16": "kālaṁ katvā tāvatiṁsabhavane nibbattitvā tattha yāvatāyukaṁ dibbasampattiṁ anubhavitvā",
  "anya-e1101n2:37_17": "tato cavitvā bārāṇasito tiyojanamattake ṭhāne aññatarasmiṁ nagare nibbatti, tassa",
  "anya-e1101n2:37_18": "mātāpitaro nandiyoti nandītināmaṁ itisabbattha nāmaṁ akaṁsu, tassa satta bhātaro",
  "anya-e1101n2:37_19": "ahesuṁ, sesā cha bhātaro nānākammantesu byāvaṭā mātāpitunnaṁ posenti. Nandiyo pana",
  "anya-e1101n2:37_20": "akammasīlo geheyeva vasati. Tasmā tassa sesā kujjhanti. Mātāpitaropi nandiyaṁ āmantetvā",
  "anya-e1101n2:37_21": "ovadanti. So tuṇhī hoteva. Athāparasmiṁ samaye gāme nakkhattaṁ saṅghuṭṭhaṁ, tadā",
  "anya-e1101n2:37_22": "so mātaraṁ āha. Amma sāṭakaṁ dehi, nakkhattaṁ kīḷissāmīti, sā dhota- vatthaṁ nīharitvā",
  "anya-e1101n2:37_23": "adāsi, amma thūlaṁ idanti, sā aññaṁ nīharitvā adāsi, tampi paṭikkhipi. Atha naṁ mātā",
  "anya-e1101n2:37_24": "āha. Tāta yādise mayaṁ gehe jātā, natthi ito sukhumatarassa paṭilābhāya puññanti,",
  "anya-e1101n2:37_25": "labhanaṭṭhānaṁ gamissāmi ammāti. Putta ahaṁ ajjeva tava bārāṇasīnagare rajjapaṭilābhaṁ",
  "anya-e1101n2:37_26": "icchāmīti āha. So sādhu ammāti mātaraṁ vanditvā padakkhiṇaṁ katvā pakkāmi. Mātuyā",
  "anya-e1101n2:37_27": "panassa evaṁ ahosi. Kahaṁ so gamissati, pubbeviya idhavā etthavā gehe nisīditvā āgacchatīti,",
  "anya-e1101n2:37_28": "so pana puññaniyāmena codiyamāno gāmato nikkhamitvā bārāṇasiṁ gantvā senaguttassa",
  "anya-e1101n2:37_29": "gehe paṭivasati, athekadivasaṁ so tassa kammakārehi saddhiṁ sallapanto nisīditvā",
  "anya-e1101n2:37_30": "pacalāyanto supinaṁ addasa. Mukhena antaṁ nikkhamitvā sakalajambudīpe pattharitvā",
  "anya-e1101n2:37_31": "antokucchimeva pāvisi. Pabuddho so bhīto mahāsaddamakāsi. Atha naṁ mahāsenagutto",
  "anya-e1101n2:37_32": "pucchi. Nandiyo supinaṁ addasanti āha. Atha tena kīdisanti puṭṭho kathesi, tato senagutto",
  "anya-e1101n2:37_33": "taṁ attano kulūpagaṁ paribbājikaṁ pucchi ko tassa vipākoti. Paribbājikā yadi bho",
  "anya-e1101n2:37_34": "itthī passati. Sattadivasabbhantareyeva abhisekaṁ labhati, yadi puriso passati, tatheva",
  "anya-e1101n2:37_35": "rājā hotīti kathesi. Senagutto tassā taṁ kathaṁ sutvā imaṁ mama ñātiṁ karomīti attano",
  "anya-e1101n2:37_36": "satta dhītare pakkositvā paṭipāṭiyā pucchi. Nandiyassa santike vasathāti, sesā sabbā",
  "anya-e1101n2:37_37": "na icchiṁsu, na mayaṁ jānāma etaṁ adhunāgataṁ kulavantaṁ vā dukkulavantaṁvāti. Atha",
  "anya-e1101n2:37_38": "kaṇiṭṭhikaṁ pucchi. Sā yassa maṁ mātāpitaro dassanti. Tesaṁ vacanaṁ na bhindissāmīti",
  "anya-e1101n2:37_39": "sampaṭicchi, atha senagutto nandiyaṁ pakkositvā attano dhītaraṁ datvā tassa mahāsampatti",
  "anya-e1101n2:37_40": "madāsi. Tato sattame divase nandiyo tattha tattha āhiṇḍanto rañño maṅgaluyyānaṁ passissāmīti",
  "anya-e1101n2:37_41": "gantvā dhaṅgalasilāpaṭṭesasīsaṁ pārupitvā nipajji, so ca bārāṇasīrañño kālaṅkatassa",
  "anya-e1101n2:37_42": "sattamo divaso hoti. Amaccāca purohitoca rañño sarīrakiccaṁ kāretvā rājaṅgaṇe nisīditvā",
  "anya-e1101n2:37_43": "mantayiṁsu. Rañño ekāva dhītā atthi, putto panassa natthi. Arājikaṁ rajjaṁ na tiṭṭhati.",
  "anya-e1101n2:37_44": "Phussarathaṁ vissajjessāmāti. Te kumudapattavaṇṇe cattāro sindhave yojetvā setacchattapamukhaṁpañcavidharājakakudhabhaṇḍaṁ",
  "anya-e1101n2:37_45": "rathasmiṁyeva ṭhapetvā rathaṁ vissajjetvā pacchato turiyāni paggaṇhāpesuṁ. Ratho",
  "anya-e1101n2:37_46": "pācīdvārena nikkhamitvā uyyānābhimukho ahosi. Paricayena uyyānābhimukho gacchati.",
  "anya-e1101n2:37_47": "Nivattemāti keci āhaṁsu. Purohito mā nivārayitthāti āha. Ratho kumārakaṁ padakkhiṇaṁ",
  "anya-e1101n2:37_48": "katvā ārohaṇasajjo hutvā aṭṭhāsi. Purohito pārupaṇakaṇṇaṁ apanetvā pādatalāni olokento",
  "anya-e1101n2:37_49": "tiṭṭhatu ayaṁ dīpo. Dvisahassadīpa parivāresu catūsu mahādīpesu ekarajjaṁ kātuṁ samatthotivatvā",
  "anya-e1101n2:37_50": "tassa dhitiṁ upadhāretuṁ tikkhattuṁ turiyāni paggaṇhāpesi. Atha kumāro mukhaṁ vivaritvā",
  "anya-e1101n2:37_51": "oloketvā kena kāraṇena āgatatthāti āha, deva tumhākaṁ rajjaṁ pāpuṇātīti, rājā kahanti,",
  "anya-e1101n2:37_52": "devattaṁ gato sāmīti, kati divasā atikkantāti, ajja sattamo divasoti. Putto vā dhītā",
  "anya-e1101n2:37_53": "vā natthīti, dhītā atthi deva. Putto na vijjatīti, tenahi karissāmi rajjanti, te",
  "anya-e1101n2:37_54": "tāvadeva abhisekamaṇḍapaṁ kāretvā rājadhītaraṁ sabbālaṅkārehi alaṅkāritvā uyyānaṁ",
  "anya-e1101n2:37_55": "netvā kumārassa abhisekaṁ akaṁsu, athassa katābhisekassa satasahassagghanakaṁ vatthaṁ",
  "anya-e1101n2:37_56": "ānesuṁ, so kimidaṁ tātāti āha, nivāsanavatthaṁ devāti, nanu tātā thūlaṁti, manussānaṁ",
  "anya-e1101n2:37_57": "paribhogavatthesu ito sukhumataraṁ natthi devāti, tumhākaṁ rājā evarūpaṁ nivāsesīti,",
  "anya-e1101n2:37_58": "āma devāti. Na maññe puññavā tumhākaṁ rājāti vatvā handa suvaṇṇabhiṅkāraṁ āharatha,",
  "anya-e1101n2:37_59": "labhissāma vatthanti, te suvaṇṇabhiṅkāraṁ āhariṁsu, so uṭṭhāya hatthe dhovitvā mukhaṁ",
  "anya-e1101n2:37_60": "vikkhāletvā hatthena udakaṁ ādāya puratthimadisāya abbhukkiri, tāvadeva ghanapathaviṁ",
  "anya-e1101n2:37_61": "bhinditvā soḷasakapparukkhā uṭṭhahiṁsu, puna udakaṁ hatthena gahetvā dakkhiṇaṁ pacchimaṁ",
  "anya-e1101n2:37_62": "uttaranti evaṁ catassopi disā abbhukkiri, sabbadisāsu soḷasa soḷasa hutvā catusaṭṭhikapparukkhā",
  "anya-e1101n2:37_63": "uṭṭhahiṁsu, so ekaṁ dibbadussaṁ nivāsetvā ekaṁ pārupitvā nandiyarañño vijite suttakantikā",
  "anya-e1101n2:37_64": "itthiyo mā suttaṁ kantantūti bheriṁ carāpethāti vatvā chattaṁ ussāpetvā alaṅkatapaṭiyatto",
  "anya-e1101n2:37_65": "hatthikkhandhavaragato nagaraṁ pavisitvā pāsādamabhiruyha mahāsampattiṁ anubhavi.",
  "anya-e1101n2:37_66": "Aho tadā paccekabuddhassa dinnānuvātakassa vipāko. Tenāhu porāṇā.",
  "anya-e1101n2:38": "12.",
  "anya-e1101n2:39": " Yathā sāsapamattamhā, bījā nigrodhapādapo;",
  "anya-e1101n2:40": "Jāyate satasākhaḍḍho, mahānīlambudopamo.",
  "anya-e1101n2:41": "13.",
  "anya-e1101n2:42": " Tatheva puññakammamhā, aṇumhā vipulaṁ phalaṁ;",
  "anya-e1101n2:43": "Hotīti appapuññanti, nāvamaññeyya paṇḍitoti.",
  "anya-e1101n2:44_0": "Evaṁ gacchante kāle ekadivasaṁ devī rañño sampattiṁ disvā aho tapassīti kāruññākāraṁ",
  "anya-e1101n2:44_1": "dassesi. Kimidaṁ devīti ca puṭṭhā atimahatī te deva sampatti. Atītamaddhānaṁ kalyāṇaṁ",
  "anya-e1101n2:44_2": "katattā. Idāni anāgatassatthāya kusalaṁ karothāti āha. Kassa dassāma. Sīlavantā natthīti.",
  "anya-e1101n2:44_3": "Asuñño deva jambudīpo arahantehi, tumhe dānaṁ sajjetha, ahaṁ arahante lacchāmīti",
  "anya-e1101n2:44_4": "āha. Punadivase rājā mahārahaṁ dānaṁ sajjāpesi. Devī sace imissā disāya arahanto",
  "anya-e1101n2:44_5": "atthi, idhā gantvā amhākaṁ bhikkhaṁ gaṇhantūti uttarahimavantābhimukhī pupphāni uddhaṁ",
  "anya-e1101n2:44_6": "khipitvā urena nipajji. Atha tāni pupphāni ākāsato gantvā himavantapadese vasantānaṁ",
  "anya-e1101n2:44_7": "padumavatiyā puttānaṁ pañcasatānaṁpaccekabuddhānaṁ jeṭṭhakamahāpadumapaccekabuddhassa",
  "anya-e1101n2:44_8": "pādamūle patiṁsu. Tathāhi.",
  "anya-e1101n2:45": "14.",
  "anya-e1101n2:46": " Aho passatha bho dāni, vimhayaṁ puññakammuno;",
  "anya-e1101n2:47": "Acetanāpi pupphāni, dūtakiccesu byāvaṭā.",
  "anya-e1101n2:48": "15.",
  "anya-e1101n2:49": " Kattukāmena lokasmiṁ, sakalaṁ attano vasaṁ;",
  "anya-e1101n2:50": "Sabbatthāmena kattabbaṁ, puññaṁ paññavatā sadāti.",
  "anya-e1101n2:51_0": "Tato mahāpadumapaccekabuddho taṁ ñatvā sesabhātare āmantesi. Mārisā nandiyarājā tumhe",
  "anya-e1101n2:51_1": "nimantesi. Adhivāsetha tassa nimantananti. Te adhivāsetvā tāvadeva ākāsenā gantvā",
  "anya-e1101n2:51_2": "uttaradvāre otariṁsu. Manussā pañcasatā deva paccekabuddhā āgatāti rañño ārocesuṁ,",
  "anya-e1101n2:51_3": "rājā saddhiṁ deviyā gantvā vanditvā patte gahetvā paccekabuddhe pāsādaṁ āropetvā",
  "anya-e1101n2:51_4": "tattha tesaṁ dānaṁ datvā bhattakiccāvasāne rājā saṅghattherassa devī saṅghanavakassa",
  "anya-e1101n2:51_5": "ca pādamūle nipajjitvā ayyā paccayehi na kilamissantu, mayaṁ puññena na hāyissāma,",
  "anya-e1101n2:51_6": "amhākaṁ idha vāsāya paṭiññaṁ dethāti paṭiññaṁ kāretvā uyyāne nivāsaṭṭhānādayo kāretvā",
  "anya-e1101n2:51_7": "yāvajīvaṁ paccakabuddhe upaṭṭhahitvā tesu parinibbutesu sādhukīḷanaṁ kāretvā candanā",
  "anya-e1101n2:51_8": "garuādīhi sarīrakiccaṁ kāretvā dhātuyo gahetvā cetiyaṁ patiṭṭhāpetvā evarūpānampi",
  "anya-e1101n2:51_9": "mahānubhāvānaṁ mahesīnaṁ maraṇaṁ bhavissati, kimaṅgaṁ pana mādisānanti saṁvegajāto",
  "anya-e1101n2:51_10": "jeṭṭhaputtaṁ rajje patiṭṭhāpetvā sayaṁ pabbajaṁ pabbaji, devīpi raññe pabbajite ahaṁ",
  "anya-e1101n2:51_11": "kiṁkarissāmīti pabbajitvā dvepi uyyāne vasantā jhānābhiññaṁ nibbattetvā jhānasukhena",
  "anya-e1101n2:51_12": "vītināmentā āyupariyosāne brahmaloke nibbattiṁsu. Te amhākaṁ bhagavato kāle brāhmaṇakule",
  "anya-e1101n2:51_13": "nibbattitvā buddhasāsane pabbajiṁsu, tadā nandiyarājā dhutaṅgadharānaṁ aggo mahākassapattheronāma",
  "anya-e1101n2:51_14": "hutvā cando viya suriyo viyaca loke pākaṭo hutvā bhagavati pari- nibbute buddhasāsanaṁ",
  "anya-e1101n2:51_15": "ativiya sobheti. Bhariyāpissa bhaddakāpiḷānī nāma ahosīti.",
  "anya-e1101n2:52": "16.",
  "anya-e1101n2:53": " Datvā pureko vipine caranto,",
  "anya-e1101n2:54": "Paccekabuddhassanuvātamattaṁ;",
  "anya-e1101n2:55": "Katvā saraṭṭhaṁ kurudīpasobhaṁ,",
  "anya-e1101n2:56": "Mahānubhāvo vasudhā dhiposi.",
  "anya-e1101n2:57": "17.",
  "anya-e1101n2:58": " Tumheca bhonto khalu sīlavante,",
  "anya-e1101n2:59": "Dadātha dānāni anappakāni;",
  "anya-e1101n2:60": "Taṁ vo patiṭṭhāca bhavantarasmiṁ,",
  "anya-e1101n2:61": "Cintāmaṇiṁ kappataruṁva sāranti.",
  "anya-e1101n2:62": "Nandiyarājassa vatthuṁ pathamaṁ.",
  "anya-e1101n2:63": "12. Aññataramanussassa vatthumhi ayamānupubbīkathā",
  "anya-e1101n2:64_0": "Amhākaṁ bhagavati parinibbute pāṭaliputtasamīpe aññatarasmiṁ gāme aññataro duggatamanusso",
  "anya-e1101n2:64_1": "vasati, so panekadivasaṁ aññataraṁ gāmaṁ gacchanto dve sāṭake nivāsetvā mahantaṁ",
  "anya-e1101n2:64_2": "aṭaviṁpāpuṇi, tadevaṁ gacchantaṁ disvā etassa vatthaṁ gaṇhissāmīti eko coro anubandhi,",
  "anya-e1101n2:64_3": "so dūratova āgacchantaṁ coraṁ disvā cintesi, ahametasmā palāyituṁ vā tena saddhiṁyujjhituṁ",
  "anya-e1101n2:64_4": "vā na sakkomi, ayamāgantvā avassaṁ anicchantassāpi me vatthaṁ gaṇhissati. Mayāpissa",
  "anya-e1101n2:64_5": "niratthakena harituṁ na sakkā, dānavasenassa dassāmīti sanniṭṭhāna makāsi, atha coro",
  "anya-e1101n2:64_6": "āgantvā vatthakaṁ parāmasi, atha so puriso cittaṁ pasādetvā imaṁ mama vatthadānaṁ",
  "anya-e1101n2:64_7": "bhavabhogasukhatthāya paccayo hotūti vatthaṁ datvā ducchāditattā mahāmaggaṁ pahāya",
  "anya-e1101n2:64_8": "aññena jaṅghāmaggena gacchanto āsivisena daṭṭho kālaṁ katvā himavantappadese dvādasayojanike",
  "anya-e1101n2:64_9": "kanakavimāne nekaccharāsahassaparivuto nibbatti. Vimānaṁ panassa parivāretvā tiyojanike",
  "anya-e1101n2:64_10": "ṭhāne kapparukkhā nibbattiṁsu, so mahantaṁ dibbasampattiṁ disvā somanassaṁ pavedento āha.",
  "anya-e1101n2:65": "1.",
  "anya-e1101n2:66": " Pariṇāmitamattena, dānassa sakasantakaṁ;",
  "anya-e1101n2:67": "Dadāti vipulaṁ bhogaṁ, dibbamissariyaṁ varaṁ.",
  "anya-e1101n2:68": "2.",
  "anya-e1101n2:69": " Dvādasayojanubbedhaṁ, duddikkhaṁ cakkhumūsanaṁ;",
  "anya-e1101n2:70": "Kūṭā gāravarupetaṁ, sabbasovaṇṇayaṁ subhaṁ.",
  "anya-e1101n2:71": "3.",
  "anya-e1101n2:72": " Mama puññena nibbattaṁ, nekarāgaddhajākulaṁ,",
  "anya-e1101n2:73": "Tatheva parisuddhehi, vitānehi ca laṅkataṁ.",
  "anya-e1101n2:74": "4.",
  "anya-e1101n2:75": " Pāsādapariyantamhi, dibbavatthāni lambare;",
  "anya-e1101n2:76": "Vāteritā te sobhanti, avhentāva sudhāsino.",
  "anya-e1101n2:77": "5.",
  "anya-e1101n2:78": " Pāsādassa samantā me, bhūmibhāge tiyojane;",
  "anya-e1101n2:79": "Icchiticchitadātāro, jātāsuṁ surapādapā.",
  "anya-e1101n2:80": "6.",
  "anya-e1101n2:81": " Tattha naccehi gītehi, vādehi turiyehi ca;",
  "anya-e1101n2:82": "Ne kaccharāsahassehi, modāmi bhavane mama.",
  "anya-e1101n2:83": "7.",
  "anya-e1101n2:84": " Na sammā dinnavatthassa, akkhette phalamī disaṁ;",
  "anya-e1101n2:85": "Khette sammā dadantassa, ko phalaṁ vaṇṇayissatīti.",
  "anya-e1101n2:86": "8.",
  "anya-e1101n2:87": " Evaṁ vidhampi kusalaṁ manujo karitvā,",
  "anya-e1101n2:88": "Pappoti dibbavibhavaṁ munivaṇṇanīyaṁ;",
  "anya-e1101n2:89": "Mantvāna bho dadatha dānavaraṁ susīle,",
  "anya-e1101n2:90": "Saddhāya suddhamanasāssa visesabhāgīti.",
  "anya-e1101n2:91": "Aññataramanussassa vatthuṁ dutiyaṁ.",
  "anya-e1101n2:92": "13. Visamalomakumārassa vatthumhi ayamānupubbīkathā",
  "anya-e1101n2:93_0": "Atīte kira imasmiṁ jambudīpe kassapo nāma sammāsambuddho pāramiyo pūretvā sabbaññutaṁ",
  "anya-e1101n2:93_1": "patto lokassa dukkhāpanudo sukhāvaho paṭivasati lokaṁ nibbāṇamahānagaravare paripūrento.",
  "anya-e1101n2:93_2": "Tasmiṁ samaye aññataro puriso satthu dhammadesanaṁ sutvā pasanno bhikkhusaṅghassa",
  "anya-e1101n2:93_3": "dānaṁ dento sīlaṁ rakkhanto uposathakammaṁ karonto nānāvidhāni puññakammāni katvā",
  "anya-e1101n2:93_4": "suttappabuddhoviya gantvā devaloke nibbatti sabbaratanamaye dibbavidhāne devaccharāsahassaparivuto.",
  "anya-e1101n2:93_5": "Tattha yāvatāyukaṁ ṭhatvā tato cuto amhākaṁ bhagavati parinibbute jambudīpe pāṭaliputtanagare",
  "anya-e1101n2:93_6": "āṇācakkavattidhammāsokamahānarindassa aggamahesiyā kucchimhi nibbatti. Tassa nāmaṁ",
  "anya-e1101n2:93_7": "karonto sīse lomaṁ visamaṁ hutvā jātatthā visamalomakumāroti sañjāniṁsu. So kamena",
  "anya-e1101n2:93_8": "viññutaṁ patto balasampanno ahosi. Mahāthāmo abhirūpoca ahosi. Dassanīyo pāsādiko",
  "anya-e1101n2:93_9": "yasaparivārasampanno paṭivasati. Tato aparena samayena dhammāsokamahānarindo caturāsītisahassarājaparivuto",
  "anya-e1101n2:93_10": "anantabalavāhano kī ḷā pa ro himavantaṁ gantvā yathābhirantaṁ kīḷitvā āgacchanto",
  "anya-e1101n2:93_11": "candabhāgaṁ nāma gaṅgaṁ sampāpuṇi. Sā pana yojanavitthatā tigāvutagambhīrā ahosi.",
  "anya-e1101n2:93_12": "Tadā sā adhunāgatehi oghehi mahāpheṇasamākulā bahūmiyo ubhokūle uttarantī mahāvegā",
  "anya-e1101n2:93_13": "mahāvegāgacchantī itisabbattha gacchanti. Tadā rājā gaṅgaṁ disvā ko nāmettha puriso",
  "anya-e1101n2:93_14": "evaṁvidhaṁ mahāgaṅgaṁ tarituṁ samattho bhavissatīti āha. Taṁ sutvā visamaloma kumāro",
  "anya-e1101n2:93_15": "āgantvā vanditvā ahaṁ deva gaṅgaṁ taritvā gantuñca āgantuñca sakkomīti āha. Rājā",
  "anya-e1101n2:93_16": "sādhūti sampaṭicchi. Atha kumāro gāḷhaṁ nivāsetvā makaradantiyā kese bandhitvā gaṅgākūle",
  "anya-e1101n2:93_17": "ṭhito aṭṭhārasahatthaṁ abbhuggantvā usabhamattaṭṭhāne patitvā taritu mārabhi. Tato",
  "anya-e1101n2:93_18": "caṇḍasotaṁ chinditvā taranto gamanā gamanakāle gaṇhanatthāya āgate caṇḍasuṁsumāre",
  "anya-e1101n2:93_19": "pāṇinā paharitvā cuṇṇavicuṇṇaṁ karonto vīsasataṁ māretvā uttāretvā talamuggamma rājānaṁ",
  "anya-e1101n2:93_20": "vanditvā aṭṭhāsi. Rājā taṁ kāraṇaṁ disvā bhayappatto eso kho maṁ māretvā rajjampi",
  "anya-e1101n2:93_21": "gahituṁ samattho. Etaṁ māretuṁ vaṭṭatīti cintetvā nagaraṁ sampatto kumāraṁ pakkosāpetvā",
  "anya-e1101n2:93_22": "amacce āha. Imaṁ bhaṇe bandhanāgāre karothāti. Te tathā kariṁsu, athassa bandhanāgāre",
  "anya-e1101n2:93_23": "vasantassa cattāro māsā atikkantā. Tato rājā catumāsaccayena dīghato saṭṭhihatthappamāṇe",
  "anya-e1101n2:93_24": "saṭṭhiveḷukalāpe āharāpetvā gaṇṭhiyo sodhāpetvā anto ayosāraṁ pūretvā rājaṅgaṇe ṭhapāpetvā",
  "anya-e1101n2:93_25": "visamalomakumāraṁ bandhanāgārato āhārāpetvā āṇāpetvā itisabbattha amacce evamāha.",
  "anya-e1101n2:93_26": "Bhaṇe svāyaṁ kumāro iminā khaggena ime veḷukalāpe caturaṅgulaṁ katvā chindatu. No",
  "anya-e1101n2:93_27": "ce chindituṁ sakkoti. Taṁ mārethāti āha, taṁ sutvā kumāro ahaṁ bandhanāgāre ci ra",
  "anya-e1101n2:93_28": "vu ttho jighacchāpīḷito āhārena kilamiṁ, yannūnāhaṁ āhāraṁ bhuñcitvā chindeyyanti.",
  "anya-e1101n2:93_29": "Te natthi dāni tuyhaṁ āhāranti āhaṁsu. Tenahi pokkharaṇiyā pānīyaṁ pivissāmīti āha.",
  "anya-e1101n2:93_30": "Te sādhūti pokkharaṇiṁ nesuṁ. Kumāro pokkharaṇiṁ otaritvā nahāyitvā nimuggo yāvadatthaṁ",
  "anya-e1101n2:93_31": "kalalaṁ bhuñcitvā pānīyaṁ pivitvā uṭṭhāya asipattaṁ gahetvā mahājanānaṁ mahājanānaṁpassantameva",
  "anya-e1101n2:93_32": "itisabbattha passantānameva aṭṭhāsītihatthaṭṭhānaṁ ākāsaṁ ullaṅghitvā sabbaveḷukalāpe",
  "anya-e1101n2:93_33": "caturaṅgulamattena khaṇḍākhaṇḍaṁ kurumāno otaritvā mūle thūlaayasalākaṁ patvā kiṇīti",
  "anya-e1101n2:93_34": "saddaṁ sutvā asipattaṁ vissajjetvā rodamāno aṭṭhāsi. Tato rājapurisehi kimattaṁ rodasīti",
  "anya-e1101n2:93_35": "vutte ettakānaṁ purisānamantare mayhaṁ ekopi suhado natti. Sace bhaveyya, imesaṁ",
  "anya-e1101n2:93_36": "veḷukalāpānamantare ayo sāraṁ atthibhāvaṁ katheyya, ahaṁ pana jānamāno ime veḷu kalāpe",
  "anya-e1101n2:93_37": "aṅgulaṅgulesu chindeyyanti āha. Tato rājā kumārena katakammaṁ oloketvā pasanno uparājaṭṭhānaṁ",
  "anya-e1101n2:93_38": "bahuñca vibhavaṁ dāpesi, evamassa balasampattilābho nāma na jātigottakulapadesādīnaṁ",
  "anya-e1101n2:93_39": "balaṁ. Na pāṇātipātādiduccaritānaṁ balaṁ. Kassetaṁ balanti. Kassapasammāsambuddhakāle",
  "anya-e1101n2:93_40": "bhikkhusaṅghassa dinnadānādisucaritakammavipākaṁ. Tena vuttaṁ.",
  "anya-e1101n2:94": "1.",
  "anya-e1101n2:95": " Kassapassa munindassa, kāle aññataro naro;",
  "anya-e1101n2:96": "Sambuddhamupasaṁkamma, sutvā dhammaṁ sudesitaṁ.",
  "anya-e1101n2:97": "2.",
  "anya-e1101n2:98": " Paṭiladdhasaddho hutvā, sīlavantāna bhikkhunaṁ;",
  "anya-e1101n2:99": "Madhurannapāne pacure, adāsi sumano tadā.",
  "anya-e1101n2:100": "3.",
  "anya-e1101n2:101": " Adāsi cīvare patte, tatheva kāyabandhane;",
  "anya-e1101n2:102": "Adā khīrasalākañca, bahū kattarayaṭṭhiyo.",
  "anya-e1101n2:103": "4.",
  "anya-e1101n2:104": " Adā supassayaṁ dānaṁ, mañcapīṭhādikaṁ tathā;",
  "anya-e1101n2:105": "Pāvāra kambalādīni, adā sītanivāraṇe.",
  "anya-e1101n2:106": "5.",
  "anya-e1101n2:107": " Adā bhesajjadānāni, ārogyatthāya bhikkhunaṁ;",
  "anya-e1101n2:108": "Evaṁ nānāvidhaṁ puññaṁ, katvāna tidivaṁ gato.",
  "anya-e1101n2:109": "6.",
  "anya-e1101n2:110": " Tattha dibbavimānamhi, uppanno so mahiddhiko;",
  "anya-e1101n2:111": "Devaccharāparivuto, devasenāpurakkhato.",
  "anya-e1101n2:112": "7.",
  "anya-e1101n2:113": " Dibbehi naccagītehi, dibbavāditatantihi;",
  "anya-e1101n2:114": "Modamāno anekehi, dibbasampattiyā saha.",
  "anya-e1101n2:115": "8.",
  "anya-e1101n2:116": " Yāvatāyuṁ tahiṁ ṭhatvā, jambudīpe manorame;",
  "anya-e1101n2:117": "Pure pāṭaliputtamhi, dhammāsokassa rājino.",
  "anya-e1101n2:118": "9.",
  "anya-e1101n2:119": " Putto hutvāna nibbatti, mahāthāmo mahābalo;",
  "anya-e1101n2:120": "Mahāyaso mahābhogo, āsi buddhādimāmako.",
  "anya-e1101n2:121": "10.",
  "anya-e1101n2:122": " Kātabbaṁ kusalaṁ tasmā, bhavasampatti micchatā;",
  "anya-e1101n2:123": "Pāletabba matho sīlaṁ, bhāvetabbañca bhāvananti.",
  "anya-e1101n2:124_0": "Tato kumāro uparājaṭṭhānaṁ labhitvā sampattiṁanubhavamāno moggaliputtatissattheramādiṁ",
  "anya-e1101n2:124_1": "katvā mahābhikkhusaṅghassa cīvarapiṇḍapātasenāsanagilānapaccayadānā divasena sakkāraṁ",
  "anya-e1101n2:124_2": "katvā sīlaṁ rakkhitvā uposathakammaṁ katvā āyupariyosāne yathākammaṁ gatoti.",
  "anya-e1101n2:125": "11.",
  "anya-e1101n2:126": " Evaṁvidhaṁ sucaritaṁ sumano karitvā,",
  "anya-e1101n2:127": "Bhāgissa nekavibhavassa bhavābhavesu;",
  "anya-e1101n2:128": "Tumhepi bho sucaritaṁ vibhavānurūpaṁ,",
  "anya-e1101n2:129": "Katvāna nibbutipadaṁ karagaṁ karothāti.",
  "anya-e1101n2:130": "Visamalomakumārassa vatthuṁ tatiyaṁ.",
  "anya-e1101n2:131": "14. Kañcanadeviyā vatthumhi ayamānupubbīkathā",
  "anya-e1101n2:132_0": "Jambudīpe kira devaputtanagaraṁ nāma dassanīyaṁ ekaṁ nagaraṁ ahosi. Tasmiṁ samaye",
  "anya-e1101n2:132_1": "manussā yebhuyyena pattamahaṁ nāma pūjaṁ karonti, bhagavatā paribhuttapattaṁ gahetvā",
  "anya-e1101n2:132_2": "katānekapūjāvidhānā ussavaṁ karonti. Taṁ pattamahanti vuccati. Tasmiṁ samaye devaputtanagare",
  "anya-e1101n2:132_3": "rājā sabbaratanamayaṁ rathaṁ sabbālaṅkārehi alaṅkārāpetvā kumudapattavaṇṇe cattāro",
  "anya-e1101n2:132_4": "sindhave yojetvā susikkhitasippācariyehi sattaratanapariniṭṭhite asītihatthaveḷagge",
  "anya-e1101n2:132_5": "satthunā paribhuttaṁ selamayapattaṁ muttājālādīhi alaṅkaritvā veḷaggaṁ āropetvā veḷuṁ",
  "anya-e1101n2:132_6": "rathe ṭhapāpetvā nagaraṁ devanagaraṁ viya alaṅkaritvā dhajapatākādayo ussāpetvā toraṇaggha",
  "anya-e1101n2:132_7": "kapantiyoca puṇṇaghaṭadīpamālādayoca patiṭṭhāpetvā anekehi pūjāvidhānehi nagaraṁ",
  "anya-e1101n2:132_8": "padakkhiṇaṁ kāretvā nagaramajjhe susajjitaratanamaṇḍape pattadhātuṁ ṭhapetvā sattame",
  "anya-e1101n2:132_9": "divase mahādhammasavaṇaṁ kārāpesi. Tadā tasmiṁ janapade bahū manussāca devatāca yakkharakkhasanāgasupaṇṇādayoca",
  "anya-e1101n2:132_10": "manussavesena yebhuyyena taṁ samāgamaṁ otaranti, evamacchariyaṁ taṁ pūjāvidhānaṁ ahosi.",
  "anya-e1101n2:133_0": "Tadā eko nāgarājā uttamarūpadharaṁ agatapubbapurisaṁ ekaṁ kumārikaṁ dhammaparisantare",
  "anya-e1101n2:133_1": "nisinnaṁ disvā tassā paṭibaddhacitto anekākārehi taṁ yā ci tvā tassā aladdhamāno",
  "anya-e1101n2:133_2": "kujjhitvā nāsāvātaṁ vissajjesi imaṁ māressāmīti. Taṁ tassā saddhābalena kiñci upaddavaṁ",
  "anya-e1101n2:133_3": "kātuṁ samattho nāhosi. Athassā nāgo pādato paṭṭhāya yāvasakalasarīraṁ bhogena veṭhetvā",
  "anya-e1101n2:133_4": "sīse phaṇaṁ katvā bhāyāpento aṭṭhāsi. Anaññavihitāya tāya dhammasavaṇabalena aṇumattampi",
  "anya-e1101n2:133_5": "dukkhaṁ nāhosi. Pabhātāya rattiyā taṁ disvā manussā kimetanti kāraṇaṁ pucchiṁsu,",
  "anya-e1101n2:133_6": "sāpi tesaṁ kathetvā evaṁ saccakiriyamakāsi. Tathāhi.",
  "anya-e1101n2:134": "1.",
  "anya-e1101n2:135": " Brahmacārī ahosāhaṁ, sañjātā idha mānuse;",
  "anya-e1101n2:136": "Tena saccena maṁ nāgo, khippameva pamuñcatu.",
  "anya-e1101n2:137": "2.",
  "anya-e1101n2:138": " Kāmāturassa nāgassa, nokāsamakariṁyato;",
  "anya-e1101n2:139": "Tena saccena maṁ nāgo, khippameva muñcatu.",
  "anya-e1101n2:140": "3.",
  "anya-e1101n2:141": " Visavātena khittassa, kupitassoragassahaṁ;",
  "anya-e1101n2:142": "Akuddhā tena saccena, so maṁ khippaṁ pamuñcatu.",
  "anya-e1101n2:143": "4.",
  "anya-e1101n2:144": " Saddhammaṁ suṇamānāhaṁ, garugāravabhattiyā;",
  "anya-e1101n2:145": "Assosiṁ tena saccena, khippaṁ nāgo pamuñcatu.",
  "anya-e1101n2:146": "5.",
  "anya-e1101n2:147": " Akkharaṁvā padaṁvāpi, avināsetvāva ādito;",
  "anya-e1101n2:148": "Assosiṁ tena saccena, khippaṁ nāgo pamuñcatūti.",
  "anya-e1101n2:149_0": "Saccakiriyāvasāne nāgarājā tassā atīva pasanno bhogaṁ viniveṭhetvā phaṇasataṁ māpetvā",
  "anya-e1101n2:149_1": "taṁ phaṇagabbhe nisīdāpetvā bahūhi nāgamānavakehi saddhiṁ udakapūjaṁ nāma pūja makāsi,",
  "anya-e1101n2:149_2": "taṁ disvā bahū nagaravāsino acchariyabbhutajātā aṭṭhārasakoṭidhanena pūja makaṁsu. Tathāhi.",
  "anya-e1101n2:150": "6.",
  "anya-e1101n2:151": " Natthi saddhāsamo loke, suhado sabbakāmado;",
  "anya-e1101n2:152": "Passathassā balaṁ saddhā, pūjentevaṁ naro ragā.",
  "anya-e1101n2:153": "7.",
  "anya-e1101n2:154": " Idha lokeva sālattha, bhavabhoga manappakaṁ;",
  "anya-e1101n2:155": "Tasmā saddhena kātabbaṁ, ratanattayagāravanti.",
  "anya-e1101n2:156_0": "Athevaṁ sā paṭiladdhamahāvibhavā yāvajīvaṁ komāriya brahmacāriṇī hutvā āyupariyosāne",
  "anya-e1101n2:156_1": "kālaṁ katvā tasmiṁyeva nagare rañño aggamahesiyā kucchimhi paṭisandhiṁ gaṇhitvā dasamāsaccayena",
  "anya-e1101n2:156_2": "mātukucchito nikkhami. Nikkhantadivase panassā sakaladevaputtanagare ratanavassaṁ",
  "anya-e1101n2:156_3": "vassi. Tenassā kañjanadevīti nāmaṁ kariṁsu. Samantapāsādikā ahosi. Abhirūpā devaccharapaṭibhāgā.",
  "anya-e1101n2:156_4": "Mukhato uppalagandho vāyati. Sarīrato candanagandho vāyati. Sakalasarīrato bālasuriyo",
  "anya-e1101n2:156_5": "viya raṁsiyo nicchārentī caturatanagabbhe padīpakiccaṁ nāma natthi. Sabbo gabbho",
  "anya-e1101n2:156_6": "sarīrā lokena eko bhāso hoti, tassā rūpasampatti sakalajambudīpe pākaṭā ahosi. Tato",
  "anya-e1101n2:156_7": "sakalajambudīpavāsī rājāno tassā atthāya piturañño paṇṇākārāni pahiṇiṁsu. Sā pana",
  "anya-e1101n2:156_8": "pañcakāme ananulittā pitaraṁ anujānāpetvā bhikkhunū passayaṁ gantvā pabbajitvā vipassanaṁ",
  "anya-e1101n2:156_9": "vaḍḍhetvā saha paṭisambhidāhi arahattaṁ pāpuṇīti.",
  "anya-e1101n2:157": "8.",
  "anya-e1101n2:158": " Sutvāna sādaravasena kumārikevaṁ;",
  "anya-e1101n2:159": "Dhammañhi sīlamamalaṁ paripālayantī;",
  "anya-e1101n2:160": "Laddhāna nekavibhavaṁ vibhavaṁ payātā,",
  "anya-e1101n2:161": "Mā bho pamajjatha sadā kusalappayogeti.",
  "anya-e1101n2:162": "Kañcanadeviyā vatthuṁ catutthaṁ.",
  "anya-e1101n2:163": "15. Byagghassa vatthumhi ayamānupubbīkathā",
  "anya-e1101n2:164_0": "Jambudīpe cūlaraṭṭhā sanne bārāṇasīnagare ekaṁ paṁsupabbataṁ vinivijjhitvā mahāmaggo",
  "anya-e1101n2:164_1": "hoti, tattha vemajjhe eko byaggho attano andhapitaraṁ pabbataguhāyaṁ katvā posento",
  "anya-e1101n2:164_2": "vasati. Tasseva pabbatassa vanadvāre tuṇḍilo nāma eko suvapotako rukkhasmiṁ vasati.",
  "anya-e1101n2:164_3": "Te ubhopi aññamaññaṁ piyasahāyā ahesuṁ, tasmiṁ samaye paccantagāmavāsī eko manusso",
  "anya-e1101n2:164_4": "attano mātugāmena saddhiṁ kalahaṁ katvā bārāṇasiṁ gacchanto taṁ vanadvāraṁ sampāpuṇi.",
  "anya-e1101n2:164_5": "Atha suvapotako parihīnattabhāvaṁ dukkhitaṁ taṁ disvā kampamānahadayo taṁ pakkositvā",
  "anya-e1101n2:164_6": "bho kuhiṁ gacchasīti āha, tena parakhaṇḍaṁ gacchāmīti vutte tuṇḍilo bho imasmiṁ vanakhaṇḍamajjhe",
  "anya-e1101n2:164_7": "eko byaggho vasati. Kakkhalo pharuso sampattasampatte māretvā khādati. Mā tvaṁ tena",
  "anya-e1101n2:164_8": "gacchāti āha. Svāyaṁ dubbhago manusso hitakāmassa tassa vacanaṁ anādiyitvā gacchāmevāti",
  "anya-e1101n2:164_9": "āha. Tuṇḍilo tenahi samma yadi anivattamāno gacchasi. Eso byaggho mama sahāyo. Me",
  "anya-e1101n2:164_10": "vacanaṁ tava santikā sutvā na gaṇhātīti. Tassa taṁ anādiyanto so suvarāje paduṭṭhacitto",
  "anya-e1101n2:164_11": "muggarena paharitvā māretvā araṇiṁ aggiṁ katvā maṁsaṁ khādi. Asappurisasaṁsaggo nāme",
  "anya-e1101n2:164_12": "sa idha lokaparalokesu dukkhāvahoyeva. Tathāhi.",
  "anya-e1101n2:165": "1.",
  "anya-e1101n2:166": " Mayā kataṁ mayhamidaṁ, iti vessānaraṁ naro;",
  "anya-e1101n2:167": "Samāliṅgati sappemo, dahatevassa viggahaṁ.",
  "anya-e1101n2:168": "2.",
  "anya-e1101n2:169": " Madhukhīrādidānena, pemasā paripālito;",
  "anya-e1101n2:170": "Sorago kupitovassa, ḍasatevassa viggahaṁ.",
  "anya-e1101n2:171": "3.",
  "anya-e1101n2:172": " Evaṁ nihīnajaccena, pāpena akataññunā;",
  "anya-e1101n2:173": "Narā dhamena dīnena, katopi khaṇasaṅgamo.",
  "anya-e1101n2:174": "4.",
  "anya-e1101n2:175": " Asādhuko ayaṁtevaṁ, jānamānena jantunā;",
  "anya-e1101n2:176": "Muhuttampi na kātabbo, saṅgamo so anatthadoti.",
  "anya-e1101n2:177_0": "Tato so asappuriso maṁsaṁ khāditvā gacchanto vanakhaṇḍamajjhaṁ sampāpuṇi. Atha byaggho",
  "anya-e1101n2:177_1": "taṁ disvā mahānādaṁ karonto gahaṇatthāya uṭṭhāsi. So byagghaṁ disvā bhayappatto tuṇḍilassa",
  "anya-e1101n2:177_2": "vacanaṁ saritvā ahaṁ bho tava sahāyatuṇḍilassa santikā āgatomhīti āha, taṁ sutvā",
  "anya-e1101n2:177_3": "byaggho attamano ehi sammāti taṁ pakkositvā attano vasanaṭṭhānaṁ netvā khāditabbāhārena",
  "anya-e1101n2:177_4": "taṁ santappetvā pitusantike nisīdāpetvā puna vanakhaṇḍa magamāsi. Athassa pitā puttassa",
  "anya-e1101n2:177_5": "gatakāle tena saddhiṁ sallapanto tassa vacanānusārena tuṇḍilaṁ māretvā khāditabhāvaṁ",
  "anya-e1101n2:177_6": "aññāsi. Tato so puttassa āgatakāle tava sahāyo tena māritoti āha. Taṁ sutvā byaggho",
  "anya-e1101n2:177_7": "anattamano vegena tassa vasanaṭṭhānaṁ gantvā samma tuṇḍilāti saddaṁ katvā apassanto",
  "anya-e1101n2:177_8": "luñcitapattaṁcassa disvā nissaṁsayaṁ tena mārito me sahāyoti socanto paridevanto",
  "anya-e1101n2:177_9": "āgañchi. Atha so asappuriso tasmiṁ tattha gate tassa pitaraṁ pāsāṇena paharitvā māretvā",
  "anya-e1101n2:177_10": "byagghaṁca dāni māressāmīti byagghāgamanamaggaṁ olokento nilīno aṭṭhāsi. Tasmiṁ khaṇe",
  "anya-e1101n2:177_11": "byagghopi āgañchi. So tassā gatakāle tassa tejena bhīto gantvā jīvitaṁ me sāmi dehīti",
  "anya-e1101n2:177_12": "pādamūle urena nipajji, byaggho pana tena katakammaṁ disvā tasmiṁ cittaṁ nibbāpetvā",
  "anya-e1101n2:177_13": "mama sahāyassa sāsanamādāyāgatassa dubbhituṁ na yuttanti cintento taṁ samassāsetvā",
  "anya-e1101n2:177_14": "gaccha sammāti sukhaṁ pesesi. Evañhi sappurisasamāgamo nāma idha lokaparalokesu sukhāvahoyeva, vuttaṁhi.",
  "anya-e1101n2:178": "5.",
  "anya-e1101n2:179": " Sabbhireva samāsetha, sabbhi kubbetha santhavaṁ;",
  "anya-e1101n2:180": "Sabbattha santhavo tena, seyyo hoti na pāpiyo.",
  "anya-e1101n2:181": "6.",
  "anya-e1101n2:182": " Sukhāvaho dukkhanudo, sadā sabbhi samāgamo;",
  "anya-e1101n2:183": "Tasmā sappuriseheva, saṅgamo hotu jantunaṁ.",
  "anya-e1101n2:184": "Tato so byaggho tena mettacittānubhāvena kālaṁ katvā sagge nibbattoti.",
  "anya-e1101n2:185": "7.",
  "anya-e1101n2:186": " Evaṁvidhopi pharuso paramaṁsabhojī;",
  "anya-e1101n2:187": "Byaggho dayāyupagato sugatiṁ sumedho;",
  "anya-e1101n2:188": "Tasmā karotha karuṇaṁ satataṁ janānaṁ,",
  "anya-e1101n2:189": "Taṁ vo dadāti vibhavañca bhavesu bhoganti.",
  "anya-e1101n2:190": "Byagghassa vatthuṁ pañcamaṁ.",
  "anya-e1101n2:191": "16. Phalakakhaṇḍadinnassa vatthumhi ayamānupubbīkathā",
  "anya-e1101n2:192_0": "Sāvatthiyaṁ kireko manusso uttarāpathaṁ gacchāmīti addhānamaggapaṭipanno gimhānamāse",
  "anya-e1101n2:192_1": "majjhaṇhe bahalātapena kilanto hutvā rukkhacchāyaṁ pavisitvā tambulaṁ khādanto phalake",
  "anya-e1101n2:192_2": "nisīdi. Atha uttarāpathenāgacchānto eko tatheva ātapena kilanto āgantvā purimassa",
  "anya-e1101n2:192_3": "santike nisīditvā bho pānīyaṁ atthīti pucchi. Itaro pānīyaṁ natthīti āha. Athassa",
  "anya-e1101n2:192_4": "so mayhampi bho tambulaṁ dehi pipāsitomhiti vatvāpi na labhi. Catukahāpaṇena ekaṁ",
  "anya-e1101n2:192_5": "tambulapaṇṇaṁ kiṇitvā laddho tattheva nisīditvā khāditvā pipāsaṁ vinodetvā tena upakārena",
  "anya-e1101n2:192_6": "tassa sinehaṁ katvā attano gamanaṭṭhāna magamāsi, athā parabhāge so paṭṭanaṁ gantvā",
  "anya-e1101n2:192_7": "nāvāya vaṇijjatthāya gacchanto samuddamajjhaṁ pāpuṇi. Tato sattame divase nāvā bhijji.",
  "anya-e1101n2:192_8": "Manussā macchakacchapānaṁ bhakkhā jātā. So eva puriso arogo hutvā ekaṁ phalakakhaṇḍaṁ",
  "anya-e1101n2:192_9": "ure katvā samuddaṁ tarati. Athe taropi tatheva nāvāya bhinnāya seso hutvā samuddaṁ",
  "anya-e1101n2:192_10": "taranto purimena samāgami. Atha te sattadivasaṁ samudde tarantā aññamaññaṁ sañjāniṁsu.",
  "anya-e1101n2:192_11": "Tesu kahāpaṇe datvā tambulaṁ gahito ekaṁ phalakakhaṇḍaṁ ure katvā tarati. Itarassetaṁ",
  "anya-e1101n2:192_12": "natthi. Atha so kahāpaṇe gahetvā dinnatambulamattasso pakāraṁ saritvā attano phalakakhaṇḍaṁ",
  "anya-e1101n2:192_13": "tassa adāsi. So tasmiṁ sayitvā taranto taṁ pahāya agamāsi, aparo anādhārakena taranto",
  "anya-e1101n2:192_14": "ossaṭṭhaviriyo udake osīditumārati. Tasmiṁ khaṇe samudde adhivatthā maṇimekhalā nāma",
  "anya-e1101n2:192_15": "devadhītā osīdantaṁ taṁ disvā sappurisoti tassa guṇānussarantī vegenā gantvā taṁ",
  "anya-e1101n2:192_16": "attano ānubhāvena samuddatīraṁ pāpesi. Itaraṁpi sā etasseva guṇānubhāvena tīraṁ pāpesi.",
  "anya-e1101n2:192_17": "Atha phalakenotiṇṇapuriso taṁ disvā vimhito kathaṁ purato ahosi sammāti pucchi. So",
  "anya-e1101n2:192_18": "na jānāmi. Apica kho sukheneva tīraṁ pattosmīti āha. Atha devadhītā dissamānakasarīreneva",
  "anya-e1101n2:192_19": "attanā ānītabhāvaṁ ārocentī āha.",
  "anya-e1101n2:193": "1.",
  "anya-e1101n2:194": " Yo mātaraṁ pitaraṁvā, dhammena idha posati;",
  "anya-e1101n2:195": "Rakkhanti taṁ sadā devā, samudde vā thalepi vā.",
  "anya-e1101n2:196": "2.",
  "anya-e1101n2:197": " Yo ce buddhañca dhammañca, saṁghañca saraṇaṁ gato;",
  "anya-e1101n2:198": "Rakkhanti taṁ sadā devā, samudde vā thalepi vā.",
  "anya-e1101n2:199": "3.",
  "anya-e1101n2:200": " Pañcavidhaṁ aṭṭhavidhaṁ, pātimokkhañca saṁvaraṁ;",
  "anya-e1101n2:201": "Pāleti yo taṁ pālenti, devā sabbattha sabbadā.",
  "anya-e1101n2:202": "4.",
  "anya-e1101n2:203": " Kāyena vācā manasā, sucarittaṁ caratī dha yo;",
  "anya-e1101n2:204": "Pālenti taṁ sadā devā, samudde vā thalepi vā.",
  "anya-e1101n2:205": "5.",
  "anya-e1101n2:206": " Yo sappurisadhammesu, ṭhito dha katavediko;",
  "anya-e1101n2:207": "Pālenti taṁ sadā devā, samudde vā thalepi vā.",
  "anya-e1101n2:208": "Tato so āha.",
  "anya-e1101n2:209": "6.",
  "anya-e1101n2:210": " Neva dānaṁ adāsāhaṁ, na sīlaṁ paripālayiṁ;",
  "anya-e1101n2:211": "Kena me puññakammena, mamaṁ rakkhanti devatā;",
  "anya-e1101n2:212": "Pucchāmi saṁsayaṁ tuyhaṁ, taṁ me akkhāhi devateti.",
  "anya-e1101n2:213": "Devatā āha.",
  "anya-e1101n2:214": "7.",
  "anya-e1101n2:215": " Agādhā pārage bhīme, sāgare duritā kare;",
  "anya-e1101n2:216": "Bhinnanāvo taranto tvaṁ, hadaye katvā kaliṅgaraṁ.",
  "anya-e1101n2:217": "8.",
  "anya-e1101n2:218": " Ṭhatvā sappurise dhamme, attāna manavekkhiya;",
  "anya-e1101n2:219": "Khaṇasanthavassa purisassa, adāsi phalakaṁ sakaṁ.",
  "anya-e1101n2:220": "9.",
  "anya-e1101n2:221": " Taṁ tuyhaṁ mittadhammañca, dānañca phalakassa te;",
  "anya-e1101n2:222": "Patiṭṭhāsi samuddasmiṁ, evaṁ jānāhi mārisāti.",
  "anya-e1101n2:223_0": "Evañca vatvā sā te dibbāhārena santappetvā dibbavatthālaṅkārehi alaṅkaritvā attano",
  "anya-e1101n2:223_1": "ānubhāvena sāvatthinagareyeva te patiṭṭhāpesi. Tato paṭṭhāya tameva ārammaṇaṁ katvā",
  "anya-e1101n2:223_2": "te dānaṁ dadantā sīlaṁ rakkhantā uposathakammaṁ karontā āyupariyosāne saggaparāyaṇā ahesuṁ.",
  "anya-e1101n2:224": "10.",
  "anya-e1101n2:225": " Evaṁ parittakusalenapi sāgarasmiṁ,",
  "anya-e1101n2:226": "Sattā labhanti saraṇaṁ khalu devatāhi;",
  "anya-e1101n2:227": "Tumhepi sappurisataṁ na vināsayantā,",
  "anya-e1101n2:228": "Mā bho pamajjatha sadā kusalappayogeti.",
  "anya-e1101n2:229": "Phalakakhaṇḍadinnassa vatthuṁ chaṭṭhamaṁ.",
  "anya-e1101n2:230": "17. Corasahāyassa vatthumhi ayamānupubbīkathā",
  "anya-e1101n2:231_0": "Amhākaṁ bhagavati parinibbute jambudīpe devadahanagare eko manusso dukkhito tattha",
  "anya-e1101n2:231_1": "tattha vicaranto paccante aññataraṁ gāmaṁ gantvā tattha ekasmiṁ kulagehe nivāsaṁ",
  "anya-e1101n2:231_2": "kappesi. Tattha manussā tassa yāgubhattaṁ datvā posesuṁ, tato so tattha manussehi",
  "anya-e1101n2:231_3": "mittasanthavaṁ katvā katipāhaṁ tattha vasitvā aññaṭṭhānaṁ gantvā aparabhāge corakammaṁ",
  "anya-e1101n2:231_4": "karonto jīvikaṁ kappeti. Athekadivasaṁ corentaṁ taṁ rājapurisā gahetvā rañño dassesuṁ.",
  "anya-e1101n2:231_5": "Rājā taṁ bandhanāgāre karothāti āṇāpesi, te taṁ bandhanāgāraṁ netvā saṅkhalikāhi",
  "anya-e1101n2:231_6": "bandhitvā ārakkhakānaṁ paṭipādetvā agamaṁsu, bandhanāgāre vasantassa tassa dvādasasaṁvaccharāni",
  "anya-e1101n2:231_7": "atikkantāni. Tato aparabhāge tassa pubbasahāyo paccantagāmavāsī manusso kenaci kammena",
  "anya-e1101n2:231_8": "devadaha māgato tattha tattha āhiṇḍanto bandhanāgāre baddhaṁ taṁ addasa. Disvā tassa",
  "anya-e1101n2:231_9": "hadayaṁ kampi, so roditvā paridevitvā kiṁ te mayā kattabbaṁ sammāti pucchi. Tato",
  "anya-e1101n2:231_10": "tena samma bandhanāgāre vasantassa me idāni dvādasasaṁvaccharāni atikkantāni, ettakaṁ",
  "anya-e1101n2:231_11": "kālaṁ dubbhojanādinā mahādukkhaṁ anubhomi. Yāvāhaṁ āhāraṁ pariyesitvā bhuñjitvā āgamissāmi.",
  "anya-e1101n2:231_12": "Tāva maṁ ito muñcanupāyaṁ jānāhīti vutte so sappuriso.",
  "anya-e1101n2:232": "1.",
  "anya-e1101n2:233": " Rūpena kintu guṇasīlavivajjitena,",
  "anya-e1101n2:234": "Micchālayassa kitavassa dhiyā kimatthaṁ;",
  "anya-e1101n2:235": "Dānā dicāgavigatena dhanena kiṁ vā;",
  "anya-e1101n2:236": "Mittena kiṁ byasanakālaparammukhenāti.",
  "anya-e1101n2:237_0": "Evañca pana vatvā sādhu samma karomi te vacananti ārakkhakānaṁ santikaṁ gantvā bhonto",
  "anya-e1101n2:237_1": "yāveso bhattaṁ bhuñjitvā āgacchati. Tāvāhaṁ tassa pāṭibhogo bhavissāmi. Vissajjetha",
  "anya-e1101n2:237_2": "nanti āha, tehi na sakkā bho etaṁ vissajjetuṁ, api ca kho yāvāyaṁ āgacchati. Tāva",
  "anya-e1101n2:237_3": "tvaṁ ayasaṅkhalikāya baddho nisīdissasi, evaṁ taṁ vissajjessāma, no ce na sakkāti",
  "anya-e1101n2:237_4": "āhaṁsu, so evampi hotu sammāti vatvā tassa pādato saṅkhalikaṁ muñcitvā attano pāde",
  "anya-e1101n2:237_5": "katvā bandhanāgāraṁ pavisitvā itaraṁ muñcāpesi. Sopi asappuriso bandhanā mutto na",
  "anya-e1101n2:237_6": "puna taṁ ṭhāna magamāsi, aho akataññuno pakatiṁ ñātuṁ bhāriyaṁ. Yathāha.",
  "anya-e1101n2:238": "2.",
  "anya-e1101n2:239": " Vāripūre yathā sobbhe, nevanto visamaṁ samaṁ;",
  "anya-e1101n2:240": "Paññāyatevaṁsādhussa, bhāvaṁ manasi sambhavaṁ.",
  "anya-e1101n2:241": "3.",
  "anya-e1101n2:242": " Bhāsanti mukhato ekaṁ, cintenti manasā paraṁ;",
  "anya-e1101n2:243": "Kāyenekaṁ karontevaṁ, pakatāyamasādhunaṁ.",
  "anya-e1101n2:244": "4.",
  "anya-e1101n2:245": " Tesaṁ yo bhāvamaññāsi, sova paṇḍitajātiko;",
  "anya-e1101n2:246": "Bahussutopi soyeva, paracittavidūpi so.",
  "anya-e1101n2:247_0": "Athassa bandhanāgāre vasantassa dvādasasaṁvaccharāni atikkantāni. Ettakaṁ kālaṁ jighacchāpīḷitena",
  "anya-e1101n2:247_1": "tena āhārattāya paro na yācitapubbo, anucchiṭṭhāhāraṁ labhanadivasato alabhanadivasāyeva",
  "anya-e1101n2:247_2": "bahutarā honti, atha dvādasasaṁvaccharātikkame rañño putto nibbatti. Tadā rājā attano",
  "anya-e1101n2:247_3": "vijite sabbabandhanāgārāni vivarāpesi. Antamaso migapakkhinopi bandhanā muñcāpesi.",
  "anya-e1101n2:247_4": "Dvāre vivaṭamatteyeva bandhanāgāre manussā icchiticchitaṭṭhānaṁ agamaṁsu. So panekova",
  "anya-e1101n2:247_5": "tehi saddhiṁ agantvā ohīyi. Ārakkhakehi tvaṁ bho kasmā na gacchasīti vutte ahaṁ bho",
  "anya-e1101n2:247_6": "paññātabhāvena idāni na gamissāmi. Atīva parihīnagattosmi. Andhakāre gamissāmīti",
  "anya-e1101n2:247_7": "vatvā andhakāre āgate nikkhamma antonagare vissāsikānaṁ abhāvena kuto āhāraṁ labhissāmīti",
  "anya-e1101n2:247_8": "cintento nikkhamma rattandhakāre āmakasusāna magamāsi. Etthāhāraṁ labhissāmīti. Tattha",
  "anya-e1101n2:247_9": "so adhunā nikkhittamatamanussaṁ disvā manussaṭṭhinā maṁsaṁ chinditvā sīsakapāle pakkhipitvā",
  "anya-e1101n2:247_10": "tīhi manussasīsehi katauddhane ṭhapetvā citakato omukkaalātehi aggiṁ katvā susānaṁ",
  "anya-e1101n2:247_11": "nibbāpanatthāyā bhataudakena manussaṭṭhinā ālolento maṁsaṁ pacitvā otāretvā sākhābhaṅgena",
  "anya-e1101n2:247_12": "hirikopīṇaṁ paṭicchādetvā nivatthapilokikaṁ vātāvaraṇaṁ katvānisīdi. Tasmiṁ khaṇe",
  "anya-e1101n2:247_13": "tattha pippalīrukkhe adhivatthā devatā tassa taṁ kiriyaṁ disvā pucchissāmi tāva nanti",
  "anya-e1101n2:247_14": "taṁ upasaṅkamitvā evamāha. Bho tvaṁ ghanataratimirākule mahārattiyaṁ tattha tattha",
  "anya-e1101n2:247_15": "vikiṇṇanaraṭṭhisamākiṇṇe soṇasigālādikuṇapādakākule manussamaṁsabhakkhayakkharakkhasākule",
  "anya-e1101n2:247_16": "tattha tattha pajjalantānekacitakabhayānake susāne manussamaṁsaṁ pacitvā kiṁkarosīti pucchantī āha.",
  "anya-e1101n2:248": "5.",
  "anya-e1101n2:249": " Rattandhakāre kuṇapādakehi,",
  "anya-e1101n2:250": "Samākule sīvathikāya majjhe;",
  "anya-e1101n2:251": "Manussamaṁsaṁ pacasī dha sīse,",
  "anya-e1101n2:252": "Vadehi kiṁ tena payojanaṁ teti.",
  "anya-e1101n2:253": "Atha so āha.",
  "anya-e1101n2:254": "6.",
  "anya-e1101n2:255": " Na yāgahetu na ca dānahetu,",
  "anya-e1101n2:256": "Susānamajjhamhi pacāmi maṁsaṁ;",
  "anya-e1101n2:257": "Khudāsamaṁ natthi narassa aññaṁ,",
  "anya-e1101n2:258": "Khudāvināsāya pacāmimambhoti.",
  "anya-e1101n2:259": "Tato devatā taṁ tathā hotu, iminā pilotikena vātāvaraṇaṁ karosi. Kimatthametanti pucchantī.",
  "anya-e1101n2:260": "7.",
  "anya-e1101n2:261": " Nivatthasākho hirisaṁvarāya,",
  "anya-e1101n2:262": "Pilotikaṁ tattha pasārayanto;",
  "anya-e1101n2:263": "Karosi vātāvaraṇañca samma,",
  "anya-e1101n2:264": "Kimatthametaṁ vada pucchito meti.",
  "anya-e1101n2:265": "So tassā cikkhanto āha.",
  "anya-e1101n2:266": "8.",
  "anya-e1101n2:267": " Subhā subhāmissitasītavāto,",
  "anya-e1101n2:268": "Sayaṁ acittova acittabhāvā;",
  "anya-e1101n2:269": "Dehaṁ phusitvāna asādhukassa,",
  "anya-e1101n2:270": "Akataññuno mittapadhaṁsakassa.",
  "anya-e1101n2:271": "9.",
  "anya-e1101n2:272": " Samāvahanto yadi me sarīre,",
  "anya-e1101n2:273": "Phusāti phusātisāsaṅgatimajjadāni itikattaci taṁ vāyu mamā visitvā;",
  "anya-e1101n2:274": "Dukkhaṁ dadātīti visaṁva taṁ bho,",
  "anya-e1101n2:275": "Parivajjituṁ baddhamimaṁ kucelanti.",
  "anya-e1101n2:276": "Devatā āha.",
  "anya-e1101n2:277": "10.",
  "anya-e1101n2:278": " Ki makāsi bho so katanāsako te,",
  "anya-e1101n2:279": "Dhanañca dhaññaṁ tava nāsayī ca;",
  "anya-e1101n2:280": "Mātā pitā bandhavo khetta vatthū,",
  "anya-e1101n2:281": "Vināsitā tena vadehi kiṁ teti.",
  "anya-e1101n2:282": "Tato so āha.",
  "anya-e1101n2:283": "11.",
  "anya-e1101n2:284": " Yaṁ rājato hoti bhayaṁ mahantaṁ,",
  "anya-e1101n2:285": "Sabbassa haraṇādivadhādikañca;",
  "anya-e1101n2:286": "Akataññunā sappurisena hoti,",
  "anya-e1101n2:287": "Ārāva so bho parivajjanīyo.",
  "anya-e1101n2:288": "12.",
  "anya-e1101n2:289": " Yamatthi corāribhayañhi loke,",
  "anya-e1101n2:290": "Atho dakenāpi ca pāvakena;",
  "anya-e1101n2:291": "Akataññunā taṁ sakalampi hoti,",
  "anya-e1101n2:292": "Ārāva so bho parivajjanīyo.",
  "anya-e1101n2:293": "13.",
  "anya-e1101n2:294": " Pāṇātipātampi adinnadānaṁ,",
  "anya-e1101n2:295": "Parassa dārūpagamaṁ musā ca;",
  "anya-e1101n2:296": "Majjassa pānaṁ kalahañca pesunaṁ,",
  "anya-e1101n2:297": "Samphaṁ giraṁ dhuttajanehi akkhadhuttādiyogaṁ itikatthaci yogaṁ.",
  "anya-e1101n2:298": "14.",
  "anya-e1101n2:299": " Sabbaṁ anatthaṁ asivaṁ aniṭṭhaṁ,",
  "anya-e1101n2:300": "Apāyikaṁ apāyikaṁ itikatthaci dukkhamananta maññaṁ;",
  "anya-e1101n2:301": "Akataññunā sappurisena hoti;",
  "anya-e1101n2:302": "Ārāva so bho parivajjanīyoti.",
  "anya-e1101n2:303": "Vatvā attanā asappurisasaṁsaggenānubhūtaṁ sabbaṁ dukkhaṁ kathesi, tato devatā ahampi bho satthuno maṅgalasuttadesanādivase imasmiṁyeva rukkhe nisinno.",
  "anya-e1101n2:304": "Asevanā ca bālānaṁ, paṇḍitānañca sevanā;",
  "anya-e1101n2:305": "Pūjā ca pūjanīyyānaṁ, etaṁ maṅgala muttamanti.",
  "anya-e1101n2:306_0": "Gāthāya bālassa dose assosiṁti vatvā tassa pasanno taṁ attano vimānaṁ netvā nahāpetvā",
  "anya-e1101n2:306_1": "dibbavatthālaṅkārehi alaṅkaritvā dibbannapānaṁ datvā mahantaṁ sakkārasammānaṁ katvā",
  "anya-e1101n2:306_2": "attano ānubhāvena tasmiṁ nagare rajje abhisiñcāpesi. So tattha rajjaṁ karonto dānādīni",
  "anya-e1101n2:306_3": "puññāni katvā āyupariyosāne yathākammaṁ gatoti.",
  "anya-e1101n2:307": "15.",
  "anya-e1101n2:308": " Evaṁ asādhujanasaṅgamasannivāsaṁ,",
  "anya-e1101n2:309": "Sañcajja sādhusucisajjanasaṅgamena;",
  "anya-e1101n2:310": "Dānādi nekakusalaṁ paripūrayantā,",
  "anya-e1101n2:311": "Saggā pavaggavibhavaṁ abhisambhunāthāti.",
  "anya-e1101n2:312": "Corasahāyassa vatthuṁ sattamaṁ.",
  "anya-e1101n2:313": "18. Maruttabrāhmaṇassa vatthumhi ayamānupubbīkathā",
  "anya-e1101n2:314_0": "Jambudīpe candabhāgā nāma gaṅgātīre homagāmaṁ nāma atthi. Tasmiṁ eko marutto nāma",
  "anya-e1101n2:314_1": "brāhmaṇo paṭivasati. Tadā so vohāratthāya takkasīlaṁ gantvā gehaṁ āgacchanto antarāmagge",
  "anya-e1101n2:314_2": "ekāya sālāya kuṭṭharogā turaṁ sunakhaṁ disvā tasmiṁ kāruññena nīlavallitakkambilena",
  "anya-e1101n2:314_3": "madditvā pāyesi. Sunakho vūpasantarogo pākatiko hutvā brāhmaṇena attano katūpakāraṁ",
  "anya-e1101n2:314_4": "sallakkhento teneva saddhiṁ agamāsi. Aparabhāge brāhmaṇassa bhariyā gabbhaṁ paṭilabhi,",
  "anya-e1101n2:314_5": "paripuṇṇagabbhāya tāya vijāyanakāle dārako tiriyampatitvā antogabbheyeva mato. Tadā",
  "anya-e1101n2:314_6": "taṁ satthena khaṇḍākhaṇḍikaṁ chinditvā nīhariṁsu, atha brāhmaṇo taṁ disvā nibbindahadayo",
  "anya-e1101n2:314_7": "gharāvāsaṁ pahāya isipabbajjaṁ pabbajitvā araññe viharati. Athassa bhariyā aññena",
  "anya-e1101n2:314_8": "saddhiṁ saṁvasantī ayaṁ maṁ pahāya pabbajitoti brāhmaṇe paduṭṭhacittā bho brāhmaṇaṁ",
  "anya-e1101n2:314_9": "mārehīti sāmikena saddhiṁ mantesi. Tesaṁ mantanaṁ sunakho sutvā brāhmaṇeneva saddhiṁ",
  "anya-e1101n2:314_10": "carati. Athekadivasaṁ tassā sāmiko tā pa saṁ māressāmīti dhanu kalāpaṁ gahetvā nikkhami,",
  "anya-e1101n2:314_11": "tadā tāpaso phalāphalatthāya araññaṁ gato. Su na kho assameyeva o hī yi. Puriso tāpasassāgamanamaggaṁ",
  "anya-e1101n2:314_12": "olokento gacchantare nilīno acchi. Sunakho tassa pamādaṁ oloketvā dhanuno guṇaṁ khāditvā",
  "anya-e1101n2:314_13": "chindi. So puna guṇaṁ pākatikaṁ katvā āropesi. Evaṁ so āropitaṁ āropitaṁ khādateva,",
  "anya-e1101n2:314_14": "atha so pāpapuriso tāpasassāgamanaṁ ñatvā taṁ māressāmīti dhanunā saddhiṁ agamāsi.",
  "anya-e1101n2:314_15": "Athassa sunakho pāde ḍasitvā pātetvā tassa mukhaṁ khāditvā dubbalaṁ katvā bhuṅkāramakāsi,",
  "anya-e1101n2:314_16": "evañhi sappurisā attano upakārakānaṁ paccupakāraṁ karonti. Vuttañhi.",
  "anya-e1101n2:315": "1.",
  "anya-e1101n2:316": " Upakāraṁ karonto so, sunakho katavediko;",
  "anya-e1101n2:317": "Sattūpaghātakaṁ katvā, isino dāsi jīvitaṁ.",
  "anya-e1101n2:318": "2.",
  "anya-e1101n2:319": " Tiracchānāpi jānanti, guṇamattani kataṁ sadā;",
  "anya-e1101n2:320": "Iti utvāna medhāvī, kataññū hontu pāṇinoti.",
  "anya-e1101n2:321_0": "Tato tāpaso sunakhassa saddenā gantvā tassa taṁ vippakāraṁ disvā kāruññena paṭijiggitvā",
  "anya-e1101n2:321_1": "vūpasantavaṇaṁ balappattaṁ posetvā tattheva vasanto jhānābhiññaṁ nibbattetvā āyupariyosāne",
  "anya-e1101n2:321_2": "brāhmalokaparāyaṇo ahosīti.",
  "anya-e1101n2:322": "3.",
  "anya-e1101n2:323": " Sutvāna sādhu sunakhena katūpakāraṁ,",
  "anya-e1101n2:324": "Mettiṁdisassa pakataṁ isinā ca sutvā;",
  "anya-e1101n2:325": "Sammā karotha karuṇañca parūpakāraṁ,",
  "anya-e1101n2:326": "Taṁ sabbadā bhavati vo bhavabhogahetūti.",
  "anya-e1101n2:327": "Maruttabrāhmaṇassa vatthuṁ aṭṭhamaṁ.",
  "anya-e1101n2:328": "19. Pānīyadinnassa vatthumhi ayamānupubbīkathā",
  "anya-e1101n2:329_0": "Jambudīpe aññatarasmiṁ janapade kire ko manusso raṭṭhato raṭṭhaṁ janapadato janapadaṁ",
  "anya-e1101n2:329_1": "vicaranto anukkamena candabhāgānadītīraṁ patvā nāvaṁ abhiruhitvā paratīraṁ gacchati.",
  "anya-e1101n2:329_2": "Athāparā gabbhinitthī tāya eva nāvāya gacchati, atha nāvā gaṅgāmajjhappattakāle tassā",
  "anya-e1101n2:329_3": "kammajavātā caliṁsu. Tato sā vijāyitumasakkontī kilantā pānīyaṁ me detha, pipāsitāmhiti",
  "anya-e1101n2:329_4": "manusse yāci. Te tassā vacanaṁ asuṇantā viya pānīyaṁ nādaṁsu, atha so jānapadiko",
  "anya-e1101n2:329_5": "tassā karuṇāyanto karuṇāyapānīyaṁ, karuṇāyantopānīyaṁ, karuṇāyatoyaṁ iticakatthaci",
  "anya-e1101n2:329_6": "toyaṁ gahetvā mukhe āsiñci, tasmiṁ khaṇe sā laddhassāsā sukhena dārakaṁ vijāyi, atha",
  "anya-e1101n2:329_7": "te tīraṁ patvā katipayadivasena attano attano ṭhānaṁ pāpuṇiṁsu. Athāparabhāge so",
  "anya-e1101n2:329_8": "jānapadiko aññatarakiccaṁ paṭicca tassā itthiyā vasananagaraṁ patvā tattha tattha",
  "anya-e1101n2:329_9": "āhiṇḍanto nivāsanaṭṭhānaṁ alabhitvā nagaradvāre sālaṁ gantvā tattha nipajji. Tasmiṁyeva",
  "anya-e1101n2:329_10": "divase corā nagaraṁ pavisitvā rājagehe sandhiṁ chinditvā dhanasāraṁ gahetvā gacchantā",
  "anya-e1101n2:329_11": "rājapurisehi anubandhā gantvā tāyeva sālāya chaḍḍetvā palāyiṁsu. Atha rājapurisā",
  "anya-e1101n2:329_12": "āgantvā core apassantā taṁ jānapadikaṁ disvā ayaṁ coroti gahetvā pacchābāhaṁ gāḷhaṁ",
  "anya-e1101n2:329_13": "bandhitvā puna divase rañño dassesuṁ. Raññā kasmā bhaṇe corakamma makāsīti pucchito",
  "anya-e1101n2:329_14": "nāhaṁ deva coro, āgantukomhīti vutte rājā core pariyesitvā alabhanto ayameva coro,",
  "anya-e1101n2:329_15": "imaṁ mārethāti āṇāpesi. Rājapurisehi taṁ gāḷhaṁ bandhitvā āghātanaṁ nīte sā itthī",
  "anya-e1101n2:329_16": "taṁ tathā nīyamānaṁ disvā sañjānitvā kampamānahadayā muhuttena rañño santikaṁ gantvā",
  "anya-e1101n2:329_17": "vanditvā deva eso na coro āgantuko muñcathetaṁ devāti āha. Rājā tassā kathaṁ asaddahanto",
  "anya-e1101n2:329_18": "yajjetaṁ mocetu micchasi. Tassagghanakaṁ dhanaṁ datvā muñcāpehīti, sā sāmi mama gehe",
  "anya-e1101n2:329_19": "dhanaṁ natthi. Apica mama sattaputtehi saddhiṁ maṁ dāsiṁ karohi, etaṁ muñca devāti",
  "anya-e1101n2:329_20": "āha, atha rājā tvaṁ etaṁ adhunāgatoti vadasi. Etaṁ nissāya puttehi saddhiṁ attānaṁ",
  "anya-e1101n2:329_21": "dāsattaṁ sāvesi. Kimeso te ñāti vā, udāhu upakārakoti pucchanto āha.",
  "anya-e1101n2:330": "1.",
  "anya-e1101n2:331": " Kiṁte bhoti ayaṁ poso, tuvaṁ pucchāmi saṁsayaṁ;",
  "anya-e1101n2:332": "Bhātā vā te pitā hoti, pati vā devaro tava.",
  "anya-e1101n2:333": "2.",
  "anya-e1101n2:334": " Ñāti sālohito kinnu, udāhu iṇadāyako;",
  "anya-e1101n2:335": "Athopakārako kinnu, kasmāssa desi jīvitaṁti.",
  "anya-e1101n2:336": "Tato sā āha.",
  "anya-e1101n2:337": "3.",
  "anya-e1101n2:338": " Eso me puriso deva, katapubbopakārako;",
  "anya-e1101n2:339": "Atāṇamekikaṁ attānamekikaṁ itikatthaci ceso, dukkhitaṁ maraṇe ṭhitaṁ.",
  "anya-e1101n2:340": "4.",
  "anya-e1101n2:341": " Vijāyitu masakkontiṁ, gabbhiniṁ dukkhavediniṁ;",
  "anya-e1101n2:342": "Toyena maṁ upaṭṭhāsi, tenāhaṁ sukhitā tadā.",
  "anya-e1101n2:343": "5.",
  "anya-e1101n2:344": " Bhaṅgakallolamālāya, uttarantaṁ mahaṇṇavaṁ;",
  "anya-e1101n2:345": "Pahāya pātuṁ kūpassa, yāti loko pipāsito.",
  "anya-e1101n2:346": "6.",
  "anya-e1101n2:347": " Tatheva vijjamānesu, janesu manujādhipa,",
  "anya-e1101n2:348": "Ekasseva manasmiṁhi, guṇaṁ tiṭṭhati sādhukaṁ.",
  "anya-e1101n2:349": "7.",
  "anya-e1101n2:350": " Pahatvāna mataṁ hatthiṁ, maṁsatthī keci jantuno;",
  "anya-e1101n2:351": "Anubandhanti maṁsatthaṁ, sasaṁ dhāvanta mekakaṁ.",
  "anya-e1101n2:352": "8.",
  "anya-e1101n2:353": " Tatheva vijjamānesu, janesu manujādhipa;",
  "anya-e1101n2:354": "Guṇavanta manubandhanti, sappurisaṁ katavedikaṁ.",
  "anya-e1101n2:355": "9.",
  "anya-e1101n2:356": " Tasmā sappurise dhamme, patiṭṭhāsmi narādhipa;",
  "anya-e1101n2:357": "Anussaranti etena, katapubbū pakārakaṁ.",
  "anya-e1101n2:358": "10.",
  "anya-e1101n2:359": " Ahañca mama puttā ca, etenamha sukhāpitā;",
  "anya-e1101n2:360": "Jīvitampi pariccajja, muccanīyo ayaṁ mayāti.",
  "anya-e1101n2:361_0": "Tato rājā dovārikaṁ pakkositvā tampi pucchitvā adhunāgatabhāvaṁ ñatvā tassā sappurisadhamme",
  "anya-e1101n2:361_1": "santuṭṭho tesaṁ ubhinnampi mahantaṁ yasaṁ anuppadāsi. Te laddhayasā ta to paṭṭhāya",
  "anya-e1101n2:361_2": "dānādīni puññakammāni katvā saggaparāyaṇā ahesunti.",
  "anya-e1101n2:362": "11.",
  "anya-e1101n2:363": " Dhamme patiṭṭhitamanā api mātugāmā,",
  "anya-e1101n2:364": "Evaṁ labhanti vibhavañca pasaṁsanañca;",
  "anya-e1101n2:365": "Dhammañca sādhucaritaṁ manasīkaronto,",
  "anya-e1101n2:366": "Dhammesu vattatha sadā sucisajjanāti.",
  "anya-e1101n2:367": "Pānīyadinnassa vatthuṁ navamaṁ.",
  "anya-e1101n2:368": "20. Sahāyassa pariccattajīvitakassa vatthumhi ayamānupubbīkathā",
  "anya-e1101n2:369_0": "Bhagavati parinibbute sāvatthiyaṁ somabrāhmaṇo somadattabrāhmaṇoti dve brāhmaṇā vasanti.",
  "anya-e1101n2:369_1": "Tattha somadattabrāhmaṇena saddhiṁ somabrāhmaṇo yebhuyyena dūtaṁ kīḷati. Athekadivasaṁ",
  "anya-e1101n2:369_2": "somadatto somabrāhmaṇaṁ tena parājetvā tassa uttarāsaṅgañca lañchanamuddikañca gahetvā",
  "anya-e1101n2:369_3": "attano gehaṁ gacchanto somabrāhmaṇassa ehi gehaṁ gacchā- māti āha. Tato somo nāhaṁ",
  "anya-e1101n2:369_4": "samma ekasāṭako hutvā antaravīthiṁ otarituṁ sakkomi. Gamanato ettheva me ṭhānaṁ varataranti",
  "anya-e1101n2:369_5": "āha, somadattena evaṁ sati samma imaṁ uttarāsaṅgaṁ gaṇhāti tassa taṁ datvā idāni",
  "anya-e1101n2:369_6": "samma ehīti vuttopi nāgacchati. Puna tena bho kasmā nāgacchasīti puṭṭho samma mama",
  "anya-e1101n2:369_7": "hatthe muddikaṁ apassantā me puttadārādayo mayā saddhiṁ kalahaṁ karontīti āha, atha",
  "anya-e1101n2:369_8": "so evaṁ sante yadā te pahoti. Tadā mayhaṁ dehīti muddikampi datvā taṁ gahetvā gehaṁ",
  "anya-e1101n2:369_9": "agamāsi. Atha te ettakena sahāyā ahesuṁ. Aparabhāge somadattabrāhmaṇaṁ ayaṁ paradārakammaṁ",
  "anya-e1101n2:369_10": "akāsīti manussā gahetvā rañño dassesuṁ. Rājā tassa rūpasampattiṁ disvā rājāṇaṁ akatvā",
  "anya-e1101n2:369_11": "mā bho puna evamakāsīti ovaditvā vissajjesi. Rājā naṁ yāvatatiyavāraṁ ovadanto vissajjetvā",
  "anya-e1101n2:369_12": "catutthevāre gacchathetaṁ āghātanaṁ netvā mārethāti āṇāpesi. Evaṁ pāpakamme niratā",
  "anya-e1101n2:369_13": "anekākārena ovadantāpi na sakkā nivāretuṁ. Tathāhi.",
  "anya-e1101n2:370": "1.",
  "anya-e1101n2:371": " Soṇā ceva sigālā ca, vāyasā nīlamakkhikā;",
  "anya-e1101n2:372": "Iccete kuṇape sattā, na sakkā te nisedhituṁ.",
  "anya-e1101n2:373": "2.",
  "anya-e1101n2:374": " Tathā pāṇātipātesu, paradāre surāya ca;",
  "anya-e1101n2:375": "Musāvādesu theyyesu, sattasattā na vāriyāti.",
  "anya-e1101n2:376_0": "Tato rājapurisā taṁ bandhitvā pakkamiṁsu. Tadā somabrāhmaṇo somadattaṁ tathā nīyamānaṁ",
  "anya-e1101n2:376_1": "disvā kampamānahadayo rājapurisānaṁ santikaṁ gantvā imaṁ bho muhuttaṁ mā māretha.",
  "anya-e1101n2:376_2": "Yāva rājānaṁ jānāpessāmīti vatvā rañño santikaṁ gantvā vanditvā ṭhito deva mama jīvitaṁ",
  "anya-e1101n2:376_3": "somadattassa brāhmaṇassa dassāmi. Etaṁ muñcatha. Yadi māretukāmā, maṁ mārethāti āha.",
  "anya-e1101n2:376_4": "Rājā tuṇhī tuṭṭho itikatthaci ahosi, rājapurisā somadattaṁ muñcitvā somabrāhmaṇaṁ",
  "anya-e1101n2:376_5": "āghātanaṁ netvā māresuṁ, aho kataññuno kataveditā.",
  "anya-e1101n2:377": "Hoti cettha.",
  "anya-e1101n2:378": "3.",
  "anya-e1101n2:379": " Kakūpakāra mattānaṁ, sarantā keci mānusā;",
  "anya-e1101n2:380": "Jīvitaṁ denti somova, somadattassa attanoti.",
  "anya-e1101n2:381_0": "So tena jīvitadānena devaloke nibbattitvā mahante kanakavimāne devaccharāsahassaparivuto",
  "anya-e1101n2:381_1": "dibbasampattimanubhonto paṭivasati. Tadā somadattabrāhmaṇo eso maṁ maraṇappattaṁ",
  "anya-e1101n2:381_2": "mocesīti vatvā tassatthāya dānaṁ datvā pattiṁ adāsi. Tāvadevassa tato bahutaraṁ devissariyaṁ",
  "anya-e1101n2:381_3": "ahosi devānubhāvañca. Tato so somadevo attano devissariyaṁ olokento sahāyassa attano",
  "anya-e1101n2:381_4": "jīvitadānaṁ addasa. Disvā attabhāvaṁ vijahitvā māṇavakavaṇṇena somadattabrāhmaṇaṁ",
  "anya-e1101n2:381_5": "upasaṅkamitvā paṭisanthāraṁ katvā attānaṁ devaloke nibbattabhāvaṁ pakāsetvā taṁ gahetvā",
  "anya-e1101n2:381_6": "attano ānubhāvena devalokaṁ netvā yathākāmaṁ sampatti manubhavāti vatvā sattāhaṁ",
  "anya-e1101n2:381_7": "devassariyaṁ datvā sattame divase netvā tassa geheyeva patiṭṭhāpesi. Tattha hi dibbasampatti",
  "anya-e1101n2:381_8": "manubhūtassa manussasampatti paṭikkulā hoti. Tato so dibbasampattimanussaranto kiso",
  "anya-e1101n2:381_9": "dubbalo uppaṇḍuppaṇḍukajāto ahosi. Athekadivasaṁ devaputto taṁ olokento tathā dukkhappattaṁ",
  "anya-e1101n2:381_10": "disvā na sakkā manussena dibbasampattimanubhavitunti icchiticchitasampattidāyakaṁ",
  "anya-e1101n2:381_11": "ekaṁ cintāmaṇiṁ datvā tassa bhariyampi attano ānubhāvena rūpavanthaṁ yasavantaṁ vaṇṇavantaṁ",
  "anya-e1101n2:381_12": "atikkantamanussitthivaṇṇaṁ akāsi, aparabhāge te jayampatikā paccakkhato diṭṭhadibbasampattivibhavā",
  "anya-e1101n2:381_13": "dānaṁ datvā sīlaṁ rakkhitvā sahāyadevaputtassa santikeyeva nibbattiṁsūti.",
  "anya-e1101n2:382": "4.",
  "anya-e1101n2:383": " Mandena nanditamanā upakārakena,",
  "anya-e1101n2:384": "Pāṇampi denti sujanā iti cintayitvā;",
  "anya-e1101n2:385": "Mittaddu mā bhavatha bho upakārakassa;",
  "anya-e1101n2:386": "Pāsaṁsiyā bhavatha sādhujanehi niccaṁti.",
  "anya-e1101n2:387": "Sahāyassa pariccattajīvitakassa vatthuṁ dasamaṁ.",
  "anya-e1101n2:388": "Nandiyarājavaggo dutiyo."
}