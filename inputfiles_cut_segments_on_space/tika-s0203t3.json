{
  "tika-s0203t3:0": "4. Vibhaṅgavaggo",
  "tika-s0203t3:1": "1. Bhaddekarattasuttavaṇṇanā",
  "tika-s0203t3:2_0": "272. Ekā ratti ekaratto, bhaddo ekaratto etassāti bhaddekarattaṁ, vipassanaṁ paribrūhento",
  "tika-s0203t3:2_1": "puggalo. Tenāha – “vipassanānuyogasamannāgatattā”ti. Taṁ uddissa pavattiyā pana bhaddekarattasahacaraṇato",
  "tika-s0203t3:2_2": "bhaddekaratto. Tenāha bhagavā – “bhaddekarattassa vo, bhikkhave, uddesañca vibhaṅgañca",
  "tika-s0203t3:2_3": "desessāmī”ti. Desetabbamatthaṁ uddisati etenāti uddeso, saṅkhepadesanā eva. Yasmā",
  "tika-s0203t3:2_4": "pana niddesapadānaṁ jananiṭṭhāne ṭhitattā mātā viyāti mātikāti vuccati, tasmāha “uddesanti",
  "tika-s0203t3:2_5": "mātika”nti. Uddiṭṭhamatthaṁ vibhajati etenāti vibhaṅgo vitthāradesanā, tenāha – “vitthārabhājaniya”nti",
  "tika-s0203t3:2_6": "“yathāuddiṭṭhamatthaṁ vitthārato bhājeti vibhajati etenā”ti katvā.",
  "tika-s0203t3:3_0": "Uppādādikhaṇattayaṁ patvā atikkamaṁ atikkantaṁ atītaṁ. Taṁ pana atthato vigataṁ khandhapañcakanti",
  "tika-s0203t3:3_1": "āha “atīte khandhapañcake”ti. Taṇhādiṭṭhīhi nānugaccheyyāti taṇhādiṭṭhābhinandanāhi",
  "tika-s0203t3:3_2": "nānubhaveyya, nābhinandeyyāti attho. Yathā “nicca”ntiādinā viparītaggāhavasena atītesu",
  "tika-s0203t3:3_3": "rūpādīsu micchāabhinivisanaṁ parāmāso diṭṭhābhinandanā; evaṁ “nicca”ntiādinā viparītaggāhavasena",
  "tika-s0203t3:3_4": "anāgatesu rūpādīsu micchāabhinivisanaṁ parāmāso diṭṭhi kammasamādānaṁ diṭṭhipatthanāti",
  "tika-s0203t3:3_5": "taṁ paṭikkhipanto āha – “taṇhādiṭṭhīhi na pattheyyā”ti. Yadatītanti ettha iti-saddo",
  "tika-s0203t3:3_6": "ādiattho. Tena “apatta”nti padaṁ saṅgaṇhāti. Tampi hi kāraṇavacanaṁ. Tenāha “yasmā",
  "tika-s0203t3:3_7": "cā”ti. Tatthāyamadhippāyo, “atītaṁ taṇhādivasena nābhinanditabbaṁ sabbaso avijjamānattā",
  "tika-s0203t3:3_8": "sasavisāṇaṁ viya, tathā anāgatampi na patthetabba”nti. Tattha siyā – atītaṁ nābhinanditabbaṁ",
  "tika-s0203t3:3_9": "abhinandanāya nippayojanattā, anāgatapatthanā pana saphalāpi siyāti na sabbaso paṭikkhipitabbāti?",
  "tika-s0203t3:3_10": "Na, tassāpi savighātabhāvena paṭikkhipitabbato. Tenāha “yasmā”tiādi. Tattha pahīnanti",
  "tika-s0203t3:3_11": "nissaṭṭhasabhāvaṁ. Niruddhanti bhaggaṁ. Atthaṅgatanti vināsaṁ. Appattanti sabhāvaṁ",
  "tika-s0203t3:3_12": "uppādādikaṁ asampattaṁ. Ajātanti na jātaṁ. Anibbattanti tasseva vevacanaṁ.",
  "tika-s0203t3:4_0": "Yattha yatthāti yasmiṁ yasmiṁ khaṇe, yasmiṁ yasmiṁ vā dhammapuñje uppannaṁ, taṁ sabbampi",
  "tika-s0203t3:4_1": "asesetvā. Araññādīsu vāti vā-saddo aniyamattho. Tena araññe vā rukkhamūle vā pabbatakandarādīsu",
  "tika-s0203t3:4_2": "vāti ṭhānaniyamābhāvā anupassanāya sātaccakāritaṁ dasseti. Yamakādivasena paribrūhiyamānā",
  "tika-s0203t3:4_3": "vipassanā viya paṭipakkhehi akopaniyāva hotīti āha – “asaṁhīraṁ asaṁkuppanti idaṁ",
  "tika-s0203t3:4_4": "vipassanāpaṭivipassanādassanatthaṁ vutta”nti. Gāthāyamayamattho vipassanāvasena yujjatīti",
  "tika-s0203t3:4_5": "āha – “vipassanā hī”tiādi. Kiṁ etāya pariyāyakathāyāti nippariyāyatova asaṁhīraṁ",
  "tika-s0203t3:4_6": "asaṁkuppaṁ dassetuṁ, “atha vā”tiādi vuttaṁ. Kathaṁ pana niccassa nibbānassa anubrūhanā",
  "tika-s0203t3:4_7": "hotīti āha “punappuna”ntiādi. Etena tadārammaṇadhammā brūhanāya, tesaṁ ārammaṇampi",
  "tika-s0203t3:4_8": "atthato anubrūhitaṁ nāma hoti bahulaṁ manasikārenāti dasseti.",
  "tika-s0203t3:5_0": "Ādito tāpanaṁ ātāpanaṁ, tena ārambhadhātumāha. Parito tāpanaṁ paritāpanaṁ, tena nikkamadhātuparakkamadhātuyo",
  "tika-s0203t3:5_1": "cāti. Tassa senāti tassa maccuno sahakaraṇaṭṭhena senā viyāti senā. Saṅgarotiādīsu",
  "tika-s0203t3:5_2": "mittākāraggahaṇena sāmapayogamāha. Lañjaggahaṇena lañjadānaṁ, tena dānappayogaṁ.",
  "tika-s0203t3:5_3": "Balarāsīti hatthiassādibalakāyo. Tena daṇḍabhedāni vadati. Bhedopi hi balavato eva",
  "tika-s0203t3:5_4": "ijjhati, svāyaṁ catubbidhopi upāyayogena sampavattīyati. Tattha tattha ca saṅgaṁ",
  "tika-s0203t3:5_5": "āsattiṁ arati detīti saṅgaro pubbabhāge vā saṅgaraṇavasena tassa paṭijānanavasena pavattanato.",
  "tika-s0203t3:6": "Uṭṭhāhakaṁ uṭṭhānavīriyasampannaṁ. Saparahitasīvanalakkhaṇena asādhubhāvaparammukhabhāvagamanena vā santo.",
  "tika-s0203t3:7_0": "273.Manuññarūpavaseneva evaṁrūpo ahosīnti atītaṁ anvāgameti tattha nandiyāsamanvānayanato.",
  "tika-s0203t3:7_1": "Vedanādīsupi eseva nayo. Kusalasukhasomanassavedanāvasenāti kusalavedanāvasena sukhavedanāvasena",
  "tika-s0203t3:7_2": "somanassavedanāvasenāti paccekaṁ vedanāsaddo yojetabbo. Taṇhābhinandanāya sati diṭṭhābhinandanā",
  "tika-s0203t3:7_3": "siddhā evāti – “taṇhaṁ samanvāneti”icceva vuttaṁ. Hīnarūpādi…pe… na maññati amanuññopi",
  "tika-s0203t3:7_4": "samāno samanuññabhāvasseva vasena maññanāya pavattanato. Nānupavattayati vikkhambhanavasena",
  "tika-s0203t3:7_5": "nandiyā dūrīkatattā.",
  "tika-s0203t3:8": "274. Uḷārasundarabhāvamukheneva anāgatesupi rūpādīsu taṇhādiṭṭhikappanā pavattatīti āha – “evaṁrūpo…pe… veditabbā”ti.",
  "tika-s0203t3:9_0": "275.Vattabbaṁ siyāti yathā nandiyā asamanvānayanajotanaṁ byatirekamukhena patiṭṭhapetuṁ,",
  "tika-s0203t3:9_1": "“atītaṁ na nvāgameyyā”ti uddesassa, “kathañca, bhikkhave, atītaṁ anvāgametī”tiādinā",
  "tika-s0203t3:9_2": "vibhaṅgo vutto, evaṁ “paccuppannañca yo dhamma”ntiādikassa uddesassa byatirekamukhena",
  "tika-s0203t3:9_3": "vibhaṅge vuccamāne vipassanāpaṭikkhepavasena, “kathañca…pe… vattabbaṁ siyā”ti vuttaṁ.",
  "tika-s0203t3:9_4": "Tayidaṁ paramagambhīraṁ satthudesanānayaṁ anupadhāretvā coditaṁ, yasmā “paccuppannañca",
  "tika-s0203t3:9_5": "yo dhamma”ntiādikassa uddesassa byatirekamukheneva vipassanāpaṭikkhepavasena, “kathañca,",
  "tika-s0203t3:9_6": "bhikkhave, paccuppannesū”ti vibhaṅgadesanā sampavattati. Tenāha “yasmā panā”tiādi.",
  "tika-s0203t3:9_7": "Tattha tassā evāti vipassanāya eva. Abhāvaṁ dassetuṁ saṁhīratīti mātikaṁ uddharitvāti",
  "tika-s0203t3:9_8": "kathetukamyatāya mātikāvasena paduddhāraṁ katvā, “idha, bhikkhave, asutavā sutavā”ti",
  "tika-s0203t3:9_9": "ca ādinā vitthāro vutto. Vipassanāya abhāvatoti vipassanāya abhāvitatāya avikkhambhitatāya",
  "tika-s0203t3:9_10": "taṇhādiṭṭhīhi sapattehi viya tattha tattha ṭhapanāya ākaḍḍhīyati, tattha tattha visaye",
  "tika-s0203t3:9_11": "tato eva apāyasamuddaṁ saṁsārasamuddaṁ ānīyati. Sukkapakkho vuttavipariyāyena veditabbo.",
  "tika-s0203t3:9_12": "Sesaṁ suviññeyyameva.",
  "tika-s0203t3:10": "Bhaddekarattasuttavaṇṇanāya līnatthappakāsanā samattā.",
  "tika-s0203t3:11": "2. Ānandabhaddekarattasuttavaṇṇanā",
  "tika-s0203t3:12_0": "276. Bahiddhā puthuttārammaṇato nivattetvā ekasmiṁyeva ārammaṇe cittassa sammadeva",
  "tika-s0203t3:12_1": "layanaṁ appanaṁ paṭisallānaṁ, yo koci samāpattivihāro, idha pana ariyavihāro adhippetoti",
  "tika-s0203t3:12_2": "āha – “paṭisallānā vuṭṭhito”tiādi. Jānantova bhagavā kathāsamuṭṭhāpanatthaṁ pucchi.",
  "tika-s0203t3:12_3": "Vuttañhetaṁ – “jānantāpi tathāgatā pucchanti, jānantāpi na pucchantī”tiādi.",
  "tika-s0203t3:13_0": "278.Sādhukāramadāsīti sādhusaddaṁ sāvesi. Taṁ pana pasaṁsā hotīti pasaṁsattho sādhusaddo.",
  "tika-s0203t3:13_1": "Tenāha “desanaṁ pasaṁsanto”ti. Vijjamānehi vaṇṇehi guṇavante udaggatākaraṇaṁ sampahaṁsanaṁ,",
  "tika-s0203t3:13_2": "kevalaṁ guṇasaṁkittanavasena thomanā pasaṁsāti ayametesaṁ viseso.",
  "tika-s0203t3:14": "Ānandabhaddekarattasuttavaṇṇanāya līnatthappakāsanā samattā.",
  "tika-s0203t3:15": "3. Mahākaccānabhaddekarattasuttavaṇṇanā",
  "tika-s0203t3:16_0": "279. Uṇhabhāvena tapanato tapaṁ udakaṁ etassāti tapodā, rahado. Tenāha “tattodakassa",
  "tika-s0203t3:16_1": "rahadassā”ti. Saṅkhepena vuttamatthaṁ vitthārato dassetuṁ, “vebhārapabbatassā”tiādi",
  "tika-s0203t3:16_2": "vuttaṁ. Tato udakarahadato, taṁ rahadaṁ upanissāyāti attho. Nāgabhavanāgatopi hi",
  "tika-s0203t3:16_3": "so rahado tato upari manussaloke jalāsayena sambaddho hoti. Tena vuttaṁ – “tapodā",
  "tika-s0203t3:16_4": "nāma nadī sandatī”ti. Edisāti kuthitā uṇhā, anvatthanāmavasena tapodāti ca vuccatīti",
  "tika-s0203t3:16_5": "attho. Petalokoti petānaṁ vasanaṭṭhānaṁ paccekanirayaṁ sandhāyāha. Imassa pana ārāmassāti",
  "tika-s0203t3:16_6": "tapodārāmassa. Tatoti tapodāsaṅkhātanadito. Mahāudakarahadoti mahāudakabharitaṁ pallalaṁ.",
  "tika-s0203t3:17_0": "280.Samiddhoti uḷāro, paripuṇṇoyevāti attho. Ādimhi brahmacariyamassāti ādibrahmacariyo,",
  "tika-s0203t3:17_1": "so eva ādibrahmacariyako. Tenāha “pubbabhāgappaṭipattibhūto”ti. “Atītaṁ anāgataṁ",
  "tika-s0203t3:17_2": "paccuppanna”nti addhabhedamukhena saṅkhatadhammabodhavacanaṁ.",
  "tika-s0203t3:18_0": "282. Kāmaṁ khandhādivasena vibhajanaṁ sādhāraṇaṁ, paṭhamadutiyacatutthasuttesu pana",
  "tika-s0203t3:18_1": "khandhavasena vibhajanaṁ katvā idha tathā akatvā evaṁ desanāya ṭhapanaṁ tato aññathā",
  "tika-s0203t3:18_2": "āyatanavasena vibhajanatthaṁ. Evaṁ vibhinnā hi saṅkhepavitthārato anavasesā sammasanupagā",
  "tika-s0203t3:18_3": "dhammā vibhajitvā dassitā honti; ayaṁ kirettha bhagavato ajjhāsayo therena nayato",
  "tika-s0203t3:18_4": "gahitoti dassetuṁ, “imasmiṁ kirā”tiādi vuttaṁ. Tattha dvādasāyatanavaseneva mātikaṁ",
  "tika-s0203t3:18_5": "ṭhapesīti lokiyāni dvādasāyatanāni eva sandhāya mātikaṁ ṭhapesi, yathā tīsu suttesu",
  "tika-s0203t3:18_6": "khandhavasena vibhattaṁ, evaṁ yadi bhagavatā idhāpi vibhajanaṁ icchitaṁ siyā, tathā",
  "tika-s0203t3:18_7": "vibhajeyya, yasmā pana tathā avibhajitvāva gandhakuṭiṁ paviṭṭho, tasmā dvādasāyatanavasenevettha",
  "tika-s0203t3:18_8": "vibhajanaṁ bhagavatā ca adhippetanti nayaggāhe ṭhatvā thero vibhaji. Tenāha – “nayaṁ",
  "tika-s0203t3:18_9": "paṭilabhitvā evamāhā”ti. Bhāriyaṁ katanti dukkaraṁ kataṁ. Apade padaṁ dassitaṁ ākāse",
  "tika-s0203t3:18_10": "padaṁ kataṁ sādhāraṇassa atthassa visiṭṭhavisayatāya dassitattā. Nikantiviññāṇanti",
  "tika-s0203t3:18_11": "nikantitaṇhāya sampayuttaṁ viññāṇaṁ, “chandarāgappaṭibaddhaṁ hotī”ti vacanato. Manoti",
  "tika-s0203t3:18_12": "bhavaṅgacittaṁ manodvārikajavanānaṁ dvārabhūtaṁ.",
  "tika-s0203t3:19": "283.Patthanāvasena ṭhapesīti patthanāvasena cittaṁ pavattesi.",
  "tika-s0203t3:20": "Mahākaccānabhaddekarattasuttavaṇṇanāya līnatthappakāsanā",
  "tika-s0203t3:21": "Samattā.",
  "tika-s0203t3:22": "4. Lomasakakaṅgiyabhaddekarattasuttavaṇṇanā",
  "tika-s0203t3:23_0": "286. Ghananicitalomo lomaso, ayaṁ pana appatāya lomasakoti āha – “īsakalomasākāratāyā”ti,",
  "tika-s0203t3:23_1": "lomasako aṅgiko lomasakakaṅgiyo, paṭhamo ka-kāro appattho, dutiyaṁ pana padavaḍḍhanameva.",
  "tika-s0203t3:23_2": "Rattakambalasilāyanti rattakambalavaṇṇasilāyaṁ. Oruyhāti ākāsato otaritvā. Pāṭihāriyaṁ",
  "tika-s0203t3:23_3": "disvā dinnalābhasakkārassa asādiyanato manussapathe na vasanti.",
  "tika-s0203t3:24_0": "Dasahi cakkavāḷasahassehīti nissakkavacanato āgantvāti adhippāyo. Sannipatitāhi devatāhīti",
  "tika-s0203t3:24_1": "karaṇavacanaṁ. Paññāpayogamandatāya paṭivijjhituṁ asakkontānaṁ devānaṁ ñāṇassa tikkhavisadabhāvāpādanena",
  "tika-s0203t3:24_2": "samuttejetuṁ saṁvegajananatthaṁ…pe… abhāsi. Tatrāti tasmiṁ devasannipāte, tissaṁ",
  "tika-s0203t3:24_3": "vā desanāyaṁ. Devattassāti devabhāvassa, dibbasampattiyāti attho. Bhaddekarattassa",
  "tika-s0203t3:24_4": "suttassa etāti bhaddekarattiyā.",
  "tika-s0203t3:25_0": "Savanamukhena byañjanaso atthaso ca upadhāraṇaṁ uggaṇhananti āha – “tuṇhībhūto nisīditvā",
  "tika-s0203t3:25_1": "suṇanto uggaṇhāti nāmā”ti. Vācuggatakaraṇaṁ pariyāpuṇananti āha – “vācāya sajjhāyaṁ",
  "tika-s0203t3:25_2": "karonto pariyāpuṇāti nāmā”ti. Ganthassa parihaṇaṁ dhāraṇaṁ, taṁ pana paresu patiṭṭhāpanaṁ",
  "tika-s0203t3:25_3": "pākaṭaṁ hotīti āha – “aññesaṁ vācento dhāreti nāmā”ti. Sesaṁ heṭṭhā vuttanayameva.",
  "tika-s0203t3:26": "Lomasakakaṅgiyabhaddekarattasuttavaṇṇanāya līnatthappakāsanā",
  "tika-s0203t3:27": "Samattā.",
  "tika-s0203t3:28": "5. Cūḷakammavibhaṅgasuttavaṇṇanā",
  "tika-s0203t3:29_0": "289.Aṅgasubhatāyāti aṅgānaṁ hatthapādādisarīrāvayavānaṁ sundarabhāvena. Yaṁ apaccaṁ",
  "tika-s0203t3:29_1": "kucchitaṁ muddhaṁ vā, tattha loke māṇavavohāro, yebhuyyena sattā daharakāle suddhadhātukā",
  "tika-s0203t3:29_2": "hontīti vuttaṁ, “taruṇakāle vohariṁsū”ti. Adhipatittāti issarabhāvato.",
  "tika-s0203t3:30_0": "Samāhāranti sannicayaṁ. Paṇḍito gharamāvaseti yasmā appatarepi byayamāne bhogā khīyanti,",
  "tika-s0203t3:30_1": "appatarepi sañcayamāne vaḍḍhanti, tasmā viññujātiko kiñci byayaṁ akatvā ayameva uppādento",
  "tika-s0203t3:30_2": "gharāvāsaṁ anutiṭṭheyyāti lobhādesitamatthaṁ vadati.",
  "tika-s0203t3:31_0": "Dhanalobhena…pe… nibbatto. Lobhavasikassa hi gati nirayo vā tiracchānayoni vā. Vuttañhetaṁ",
  "tika-s0203t3:31_1": "– “nimittassādagathitaṁ vā, bhikkhave, viññāṇaṁ tiṭṭhamānaṁ tiṭṭhati anubyañjanassādagathitaṁ",
  "tika-s0203t3:31_2": "vā. Tasmiṁ samaye kālaṅkareyya, dvinnaṁ gatīnaṁ aññataraṁ gatiṁ vadāmi – nirayaṁ",
  "tika-s0203t3:31_3": "vā tiracchānayoniṁ vā”ti. Niraye nibbattissati katokāsassa kammassa paṭibāhituṁ asakkuṇeyyabhāvato.",
  "tika-s0203t3:32_0": "Pattakkhandhaadhomukhabhāvaṁ sandhāya “onāmetvā”ti vuttaṁ. Brāhmaṇacārittassa bhāvitataṁ",
  "tika-s0203t3:32_1": "sandhāyāha “brahmaloke nibbatto”ti. Taṁ pavattiṁ pucchīti sutametaṁ mayā, “mayhaṁ",
  "tika-s0203t3:32_2": "pitā sunakho hutvā nibbatto”ti, etaṁ bhotā gotamena vuttanti. Kimidaṁ vuttanti imaṁ pavattiṁ pucchi.",
  "tika-s0203t3:33_0": "Tatheva vatvāti yathā sunakhassa vuttaṁ, tatheva vatvā. Avisaṁvādanatthanti, “todeyyabrāhmaṇo",
  "tika-s0203t3:33_1": "sunakho jāto”ti attano vacanassa avisaṁvādanatthaṁ, visaṁvādanābhāvadassanatthanti",
  "tika-s0203t3:33_2": "adhippāyo. Ñātomhiimināti iminā mama puttena mayhaṁ purimajātiyaṁ pitāti evaṁ ñāto",
  "tika-s0203t3:33_3": "amhīti jānitvā. Buddhānubhāvena kira sunakho tathā dasseti, na jātissaratāya. Bhagavantaṁ",
  "tika-s0203t3:33_4": "disvā bhukkaraṇaṁ pana purimajātisiddhavāsanāya. Bhavapaṭicchannanti bhavantarabhāvena",
  "tika-s0203t3:33_5": "paṭicchannaṁ. Nāma-saddo sambhāvane. Paṭisandhiantaranti aññajātipaṭisandhiggahaṇena",
  "tika-s0203t3:33_6": "heṭṭhimajātaṁ gatiṁ. Aṅgavijjāpāṭhako kiresa, tena appāyukadīghāyukatādivasena cuddasa",
  "tika-s0203t3:33_7": "pañhe abhisaṅkhari; evaṁ kirassa ahosi, “imesaṁ sattānaṁ appāyukatādayo visesā aṅgapaccaṅgavasena",
  "tika-s0203t3:33_8": "sallakkhiyanti. Na kho panetaṁ yuttaṁ ‘aṅgapaccaṅgāni yāva tesaṁ tesaṁ kāraṇa’nti;",
  "tika-s0203t3:33_9": "tasmā bhavitabbamettha aññeneva kāraṇena. Samaṇo gotamo taṁ kāraṇaṁ vibhajitvā kathessati,",
  "tika-s0203t3:33_10": "evāyaṁ sabbaññūti nicchayo me apaṇṇako bhavissatī”ti. Apare pana bhaṇanti, “tiracchānagataṁ",
  "tika-s0203t3:33_11": "manussaṁ vā āvisitvā icchitatthakasāvanaṁ nāma mahāmantavijjāvasena hoti; tasmā na",
  "tika-s0203t3:33_12": "ettāvatā samaṇassa gotamassa sabbaññutā sunicchitā hoti. Yaṁ nūnāhaṁ kammaphalamassa",
  "tika-s0203t3:33_13": "uddissa pañhaṁ puccheyyaṁ, tattha ca me cittaṁ ārādhento pañhaṁ byākarissati. Evāyaṁ",
  "tika-s0203t3:33_14": "sabbaññūti vinicchayo me bhavissatīti te pañhe pucchatī”ti.",
  "tika-s0203t3:34_0": "Bhaṇḍakanti sāpateyyaṁ, santakanti attho. Kammunā dātabbaṁ ādiyantīti kammadāyādā,",
  "tika-s0203t3:34_1": "attanā katūpacitakammaphalabhāgīti attho. Taṁ pana kammadāyajjaṁ kāraṇopacārena vadanto,",
  "tika-s0203t3:34_2": "“kammaṁ etesaṁ dāyajjaṁ bhaṇḍakanti attho”ti āha – yathā “kusalānaṁ, bhikkhave, dhammānaṁ",
  "tika-s0203t3:34_3": "samādānahetu evamidaṁ puññaṁ pavaḍḍhatī”ti. Yavati phalaṁ sabhāvato bhinnampi abhinnaṁ",
  "tika-s0203t3:34_4": "viya missitaṁ hoti, etenāti yonīti āha – “kammaṁ etesaṁ yoni kāraṇa”nti. Mamattavasena",
  "tika-s0203t3:34_5": "bajjhati saṁbajjhatīti bandhu, ñāti sālohito ca. Kammaṁ pana ekantasambandhamevāti",
  "tika-s0203t3:34_6": "āha – “kammaṁ etesaṁ bandhū”ti. Patiṭṭhāti avassayo. Kammasadiso hi sattānaṁ avassayo",
  "tika-s0203t3:34_7": "natthi, añño koci issaro brahmā vā na karoti tādisaṁ kattuṁ sajjituṁ asamatthabhāvato.",
  "tika-s0203t3:34_8": "Yaṁ panettha vattabbaṁ, taṁ visuddhimaggasaṁvaṇṇanāyaṁ vuttanayena veditabbaṁ. Kammamevāti",
  "tika-s0203t3:34_9": "kasmā avadhāritaṁ, nanu kilesāpi sattānaṁ hīnapaṇītabhāvakāraṇaṁ, na kevalanti ?",
  "tika-s0203t3:34_10": "Saccametaṁ, kilesapayogena vipākavaṭṭaṁ nibbattaṁ kammapavattitamevāti katvā vuttaṁ.",
  "tika-s0203t3:34_11": "“Kathitassa atthaṁ na sañjānāsī”ti saṅkhepato vatvā nanu bhagavā mahākāruṇiko paresaṁ",
  "tika-s0203t3:34_12": "ñāpanatthameva dhammaṁ desetīti āha – “mānanissito kiresā”tiādi.",
  "tika-s0203t3:35_0": "290.Samattenāti pariyattena, yathā taṁ phalaṁ dātuṁ samatthaṁ hoti, evaṁ katena,",
  "tika-s0203t3:35_1": "upacitenāti attho. Tādisaṁ pana attano kicce anūnaṁ nāma hotīti āha “paripuṇṇenā”ti.",
  "tika-s0203t3:35_2": "Samādinnenāti ettha samādānaṁ nāma taṇhādiṭṭhīhi gahaṇaṁ parāmasananti āha – “gahitena",
  "tika-s0203t3:35_3": "parāmaṭṭhenā”ti. Paṭipajjati etāya sugatiduggatīti paṭipadā, kammaṁ. Tathā hi taṁ",
  "tika-s0203t3:35_4": "“kammapatho”ti vuccati.",
  "tika-s0203t3:36_0": "Esāti paṭipadā. Dubbalaṁ upaghātakameva siyāti upapīḷakassa visayaṁ dassetuṁ, “balavakammenā”tiādi",
  "tika-s0203t3:36_1": "vuttaṁ. Balavakammenāti puññakammena. Vadati nāmāti vadanto viya hoti. Nibbattāpeyyanti",
  "tika-s0203t3:36_2": "kasmā vuttaṁ, nanu upapīḷakasabhāvaṁ kammaṁ janakasabhāvaṁ na hotīti? Sabbametaṁ",
  "tika-s0203t3:36_3": "parikappanavacanaṁ, yathā manussā paccatthikaṁ paṭipakkhaṁ kiñci kātuṁ asamatthāpi",
  "tika-s0203t3:36_4": "keci ālambanavasena samatthā viya attānaṁ dassenti, evaṁsampadamidanti keci. Apare",
  "tika-s0203t3:36_5": "pana bhaṇanti – yassidaṁ kammassavipākaṁ pīḷeti, sace tasmiṁ anokāse eva sayaṁ vipaccituṁ",
  "tika-s0203t3:36_6": "okāsaṁ labheyya, apāyesu eva taṁsamaṅgipuggalaṁ nibbattāpeyya, yasmā taṁ kammaṁ balavaṁ",
  "tika-s0203t3:36_7": "hutvā avasesapaccayasamavāyena vipaccituṁ āraddhaṁ, tasmā itaraṁ tassa vipākaṁ vibādhentaṁ",
  "tika-s0203t3:36_8": "upapīḷakaṁ nāma jātaṁ. Etadatthameva cettha “balavakammena nibbatta”nti balavaggahaṇaṁ",
  "tika-s0203t3:36_9": "kataṁ. Kiccavasena hi nesaṁ kammānaṁ etā samaññā, yadidaṁ upapīḷakaṁ upacchedakaṁ",
  "tika-s0203t3:36_10": "janakaṁ upatthambhakanti, na kusalāni viya upatthambhāni honti nibbattatthāya. Pīḷetvāti",
  "tika-s0203t3:36_11": "viheṭhetvā paṭighāṭanādivasena ucchutelayantādayo viya ucchutilādike vibādhetvā.",
  "tika-s0203t3:36_12": "Nirojanti nittejaṁ. Niyūsanti nirasaṁ. Kasaṭanti nissāraṁ. Parissayanti upaddavaṁ.",
  "tika-s0203t3:37_0": "Idāni parissayassa upanayanākāraṁ dassentena tattha, “dārakassā”tiādiṁ vatvā bhogānaṁ",
  "tika-s0203t3:37_1": "vināsanākāraṁ dassetuṁ, puna “dārakassā”tiādi vuttaṁ. Kumbhadohanāti kumbhapūrakhīrā.",
  "tika-s0203t3:37_2": "Gomaṇḍaleti goyūthe.",
  "tika-s0203t3:38_0": "Aṭṭhusabhagamanaṁkatvāti aṭṭhausabhappamāṇaṁ padesaṁ paccatthikaṁ uddissa dhanuggaho",
  "tika-s0203t3:38_1": "anuyāyiṁ katvā. Tanti saraṁ. Aññoti paccatthiko. Tattheva pāteyya accāsannaṁ katvā",
  "tika-s0203t3:38_2": "sarassa khittattā. Vāḷamacchodakanti makarādivāḷamacchavantaṁ udakaṁ.",
  "tika-s0203t3:39_0": "Paṭisandhinibbattakaṁ kammaṁ janakakammaṁ nāma paripuṇṇavipākadāyibhāvato, na pavattivipākamattanibbattakaṁ.",
  "tika-s0203t3:39_1": "Bhogasampadādīti ādi-saddena ārogyasampadādi-parivārasampadādīni gaṇhāti. Na dīghāyukatādīni",
  "tika-s0203t3:39_2": "hi appāyukatāsaṁvattanikena kammunā nibbattāni; aññaṁ dīghāyukatākaraṇena upatthambhetuṁ",
  "tika-s0203t3:39_3": "sakkoti; na atidubbaṇṇaṁ appesakkhaṁ nīcakulīnaṁ duppaññaṁ vā vaṇṇavantatādivasena.",
  "tika-s0203t3:39_4": "Tathā hi vakkhati, “imasmiṁ pana pañhavissajjane”tiādi, taṁ pana nidassanavasena",
  "tika-s0203t3:39_5": "vuttanti daṭṭhabbaṁ.",
  "tika-s0203t3:40_0": "Purimānīti upapīḷakopacchedakāni. Upapīḷakupaghātā nāma kusalavipākapaṭibāhakāti",
  "tika-s0203t3:40_1": "adhippāyena “dve akusalānevā”ti vuttaṁ. Upatthambhakaṁ kusalamevāti ettha yathā janakaṁ",
  "tika-s0203t3:40_2": "ubhayasabhāvaṁ, evaṁ itaresampi ubhayasabhāvatāya vuccamānāya na koci virodho. Devadattādīnañhi",
  "tika-s0203t3:40_3": "nāgādīnaṁ ito anuppavacchitānaṁ petādīnañca narakādīsu akusalakammavipākassa upatthambhanupapīḷanupaghātanāni",
  "tika-s0203t3:40_4": "na na sambhavanti. Evañca katvā yā heṭṭhā bahūsu ānantariyesu ekena gahitapaṭisandhikassa",
  "tika-s0203t3:40_5": "itaresaṁ tassa anubalappadāyitā vuttā, sāpi samatthitā hoti. Yasmiñhi kamme kate",
  "tika-s0203t3:40_6": "janakanibbattaṁ kusalaphalaṁ vā akusalaphalaṁ vā byādhidhātusamatādinimittaṁ vibādhīyati,",
  "tika-s0203t3:40_7": "tamupatthambhakaṁ. Yasmiṁ pana kate jātisamatthassa paṭisandhiyaṁ pavattiyañca vipākakaṭattārūpānaṁ",
  "tika-s0203t3:40_8": "uppatti hoti, taṁ janakaṁ. Yasmiṁ pana kate aññena janitassa iṭṭhassa vā aniṭṭhassa",
  "tika-s0203t3:40_9": "vā phalassa vibādhāvicchedapaccayānuppattiyā upabrūhanapaccayuppattiyā ca janakasāmatthiyānurūpaṁ",
  "tika-s0203t3:40_10": "parivutticiratarapabandhā hoti, etaṁ upatthambhakaṁ. Tathā yasmiṁ kate janakanibbattaṁ",
  "tika-s0203t3:40_11": "kusalaphalaṁ akusalaphalaṁ vā byādhidhātusamatādinimittaṁ vibādhīyati, taṁ upapīḷakaṁ.",
  "tika-s0203t3:40_12": "Yasmiṁ pana kate janakasāmatthiyavasena ciratarapabandhārahampi samānaṁ phalaṁ vicchedakapaccayuppattiyā",
  "tika-s0203t3:40_13": "vicchijjati, taṁ upaghātakanti ayamettha sāro.",
  "tika-s0203t3:41_0": "Tatthāti tesu kammesu. Upacchedakakammenāti āyuno upaghātakakammena. Svāyamupaghātakabhāvo",
  "tika-s0203t3:41_1": "dvidhā icchitabboti taṁ dassetuṁ “pāṇātipātinā”tiādi vuttaṁ. Na sakkoti pāṇātipātakammunā",
  "tika-s0203t3:41_2": "santānassa tathābhisaṅkhatattā. Yasmiñhi santāne nibbattaṁ, tassa tena abhisaṅkhatatā",
  "tika-s0203t3:41_3": "avassaṁ icchitabbā tattheva tassa vipākassa vinibandhanato. Etena kusalassa kammassa",
  "tika-s0203t3:41_4": "āyūhanakkhaṇeyeva pāṇātipāto tādisaṁ sāmatthiyupaghātaṁ karotīti dasseti, tato kammaṁ",
  "tika-s0203t3:41_5": "appaphalaṁ hoti. “Dīghāyukā”tiādinā upaghātasāmatthiyena khette uppannasassaṁ viya",
  "tika-s0203t3:41_6": "upapattiniyāmakā dhammāti dasseti. Upapatti niyatavisese vipaccituṁ okāse karonte",
  "tika-s0203t3:41_7": "eva kusalakamme ākaḍḍhiyamānapaṭisandhikaṁ pāṇātipātakammaṁ appāyukatthāya niyametīti",
  "tika-s0203t3:41_8": "āha – “paṭisandhimeva vā niyāmetvā appāyukaṁ karotī”ti. Pāṇātipātacetanāya accantakaṭukavipākattā",
  "tika-s0203t3:41_9": "sanniṭṭhānacetanāya niraye nibbattati tassā atthassa khīṇābhāvato; itare pana na",
  "tika-s0203t3:41_10": "tathā bhāriyāti āha – “pubbā…pe… hotī”ti. Idha pana yaṁ heṭṭhā vuttasadisaṁ, taṁ",
  "tika-s0203t3:41_11": "vuttanayena veditabbaṁ.",
  "tika-s0203t3:42_0": "Manussāmanussaparissayāti mānusakā amānusakā ca upaddavā. Puratoti pubbadvārato.",
  "tika-s0203t3:42_1": "Pacchatoti pacchimavatthuto. Pavaṭṭamānāti parijanassa, devatānaṁ vā desena pavaṭṭamānā.",
  "tika-s0203t3:42_2": "Parehīti purātanehi parehi. Sammukhībhāvanti sāmibhāvavasena paccakkhattaṁ. Āharitvā",
  "tika-s0203t3:42_3": "denti iṇāyikā. Kammantāti vaṇijjādikammāni. Apāṇātipātakammanti pāṇātipātassa paṭipakkhabhūtaṁ",
  "tika-s0203t3:42_4": "kammaṁ; pāṇātipātā virativasena pavattitakammanti attho. Dīghāyukasaṁvattanikaṁ hoti",
  "tika-s0203t3:42_5": "vipākassa kammasarikkhabhāvato. Iminā nayenāti iminā appāyukadīghāyukasaṁvattanikesu",
  "tika-s0203t3:42_6": "kammesu yathāvuttena taṁ saṁvattanikavibhāvananayena.",
  "tika-s0203t3:43_0": "Viheṭhanakammādīnipīti pi-saddena kodhaissāmanakamaccherathaddhaaviddasubhāvavasena",
  "tika-s0203t3:43_1": "pavattitakammāni saṅgaṇhāti. Tathevāti yathā pāṇātipātakammaṁ atthato evaṁ vadati",
  "tika-s0203t3:43_2": "nāmāti vuttaṁ, tatheva vadamānāni viya. “Yaṁ yadevātipatthenti, sabbametena labbhatī”ti",
  "tika-s0203t3:43_3": "vacanato yathā sabbakusalaṁ sabbāsaṁ sampattīnaṁ upanissayo, evaṁ sabbaṁ akusalaṁ",
  "tika-s0203t3:43_4": "sabbāsaṁ vipattīnaṁ upanissayoti, “upapīḷanena nibbhogataṁ āpādetvā”tiādi vuttaṁ.",
  "tika-s0203t3:43_5": "Tathā hi pāṇātipātakammavasenapi ayaṁ nayo dassito. Aviheṭhanādīnīti ettha ādi-saddena",
  "tika-s0203t3:43_6": "akkodhana-anissāmana-dāna-anatimāna-viddasubhāvena pavattakammāni saṅgaṇhāti.",
  "tika-s0203t3:44_0": "293. Issā mano etassāti issāmanakoti āha “issāsampayuttacitto”ti. Upakkosantoti akkosavatthūhi",
  "tika-s0203t3:44_1": "akkosanto. Issaṁ bandhatīti issaṁ anubandhati issāsahitameva cittaṁ anupavatteti.",
  "tika-s0203t3:44_2": "Appesakkhoti appānubhāvo appaññāto. Tenāha “na paññāyatī”ti. Sā panassa appānubhāvatā",
  "tika-s0203t3:44_3": "parivārābhāvena pākaṭā hotīti āha “appaparivāro”ti.",
  "tika-s0203t3:45": "294.Macchariyavasena na dātā hotīti sabbaso deyyadhammassa abhāvena na dātā na hoti. Amaccharī hi puggalo sati deyyadhamme yathārahaṁ detiyeva.",
  "tika-s0203t3:46_0": "295. Abhivādetabbaṁ khettavasena matthakappattaṁ dassetuṁ, “buddhaṁ vā”tiādi vuttaṁ.",
  "tika-s0203t3:46_1": "Aññepi mātupitujeṭṭhabhātarādayo abhivādanādiarahā santi, tesu thaddhādivasena karaṇaṁ",
  "tika-s0203t3:46_2": "nīcakulasaṁvattanikameva. Na hi pavatte sakkā kātunti sambandho. Tena pavattivipākadāyino",
  "tika-s0203t3:46_3": "kammassa visayo esoti dasseti. Tenāha “paṭisandhimeva panā”tiādi.",
  "tika-s0203t3:47_0": "296.Aparipucchanenāti aparipucchāmattena niraye na nibbattati; aparipucchāhetu pana",
  "tika-s0203t3:47_1": "kattabbākaraṇādīhi siyā nirayanibbattīti pāḷiyaṁ, “na paripucchitā hotī”tiādi vuttanti",
  "tika-s0203t3:47_2": "dassento, “aparipucchako panā”tiādimāha. Yathānusandhiṁ pāpesīti desanaṁ yathānusandhiniṭṭhānaṁ",
  "tika-s0203t3:47_3": "pāpesi. Sesaṁ vuttanayattā suviññeyyameva.",
  "tika-s0203t3:48": "Cūḷakammavibhaṅgasuttavaṇṇanāya līnatthappakāsanā samattā.",
  "tika-s0203t3:49": "6. Mahākammavibhaṅgasuttavaṇṇanā",
  "tika-s0203t3:50_0": "298. Kammassa moghabhāvo nāma phalena tucchatā phalābhāvoti āha – “moghanti tucchaṁ",
  "tika-s0203t3:50_1": "aphala”nti. Tathaṁ bhūtanti saccasaddassa atthamāha. Paribbājako pana “sacca”nti",
  "tika-s0203t3:50_2": "iminā tameva saphalanti vadati. Saphalañhi kammaṁ satthu abhimatamanokammanti adhippāyo.",
  "tika-s0203t3:50_3": "Idañca “moghaṁ kāyakamma”ntiādivacanaṁ. Taṁ gahetvāti paramparāya gahetvā. Esāti",
  "tika-s0203t3:50_4": "potaliputto paribbājako. Abhisaññānirodhakathaṁ sandhāya vadati. Sāpi hi titthiyānaṁ",
  "tika-s0203t3:50_5": "antare pākaṭā jātāti. Theroti samiddhitthero. Yathā bhagavatā vuttaṁ, tato ca aññathāva",
  "tika-s0203t3:50_6": "dosāropanabhayena gahetvā tato bhagavantaṁ thero rakkhatīti adhippāyena paribbājako,",
  "tika-s0203t3:50_7": "“parirakkhitabbaṁ maññissatī”ti avocāti āha – “parirakkhitabbanti garahato mocanena",
  "tika-s0203t3:50_8": "rakkhitabba”nti. Sañcetanā assa atthīti sañcetanikaṁ. Kammanti sañcetanikassapi kammassa",
  "tika-s0203t3:50_9": "attano samaye icchitattā paribbājakena vuttaṁ.",
  "tika-s0203t3:51_0": "Saṅkhatasaṅkhāratāya rūpameva “tilamattampi saṅkhāra”nti vuttaṁ. Tenāha – “maṁsacakkhunāva",
  "tika-s0203t3:51_1": "passatī”ti. Samāgamadassanaṁ sandhāyāti katthacipi tassa dassanaṁ sandhāya, na pariññādassanaṁ.",
  "tika-s0203t3:51_2": "Tenāha bhagavā – “kuto panevarūpaṁ kathāsallāpa”nti.",
  "tika-s0203t3:52_0": "299.Vaṭṭadukkhanti saṁsāradukkhaṁ. Kilesadukkhanti kilesasambhavarāgapariḷāhadukkhaṁ.",
  "tika-s0203t3:52_1": "Saṅkhāradukkhanti yadaniccaṁ, taṁ dukkhanti evaṁ vuttadukkhaṁ. Sace bhāsitaṁ bhaveyyāti",
  "tika-s0203t3:52_2": "imaṁ īdisaṁ dukkhaṁ sandhāya āyasmatā samiddhinā bhāsitaṁ siyā nu bhagavā, avibhajitvā",
  "tika-s0203t3:52_3": "byākaraṇaṁ yuttamevāti adhippāyo.",
  "tika-s0203t3:53_0": "300.Ummaṅganti ummujjanaṁ, kathāmuḷhena antarā aññāṇavisayapañhā ummaṅgaṁ. Tenāha",
  "tika-s0203t3:53_1": "– “pañhāummaṅga”nti neva dibbacakkhunāti kasmā vuttaṁ. Na hi taṁ ayoniso ummujjanaṁ",
  "tika-s0203t3:53_2": "dibbacakkhuvisayanti? Kāmañcetaṁ na dibbacakkhuvisayaṁ, dibbacakkhuparibhaṇḍañāvisayaṁ",
  "tika-s0203t3:53_3": "pana siyāti tathā vuttaṁ. Adhippāyenevāti udāyittherassa adhippāyeneva gayhamānena",
  "tika-s0203t3:53_4": "taṁ ayoniyo ummujjanaṁ aññāsi. Sannisīdituṁ pubbe nisinnākārena sannisīdituṁ na sakkoti.",
  "tika-s0203t3:53_5": "Samiddhittherena anabhisaṅkhatasseva atthassa kathitattā, “yaṁ abhūtaṁ, tadeva kathessatī”ti",
  "tika-s0203t3:53_6": "vuttaṁ. Tenāha “ayoniso ummujjissatī”ti. Tisso vedanā pucchitā, “kiṁ so vediyatī”ti",
  "tika-s0203t3:53_7": "avibhāgena vediyamānassa jātitattā. Sukhāya vedanāya hitanti sukhavedaniyaṁ. Tenāha",
  "tika-s0203t3:53_8": "– “sukhavedanāya paccayabhūta”nti. Sesesūti, “dukkhavedaniya”ntiādīsu.",
  "tika-s0203t3:54_0": "Heṭṭhā tikajjhānacetanāti ettha, “kusalato”ti adhikārato rūpāvacarakusalato heṭṭhā",
  "tika-s0203t3:54_1": "tikajjhānacetanāti attho. Etthāti etesu kāmāvacararūpāvacarasukhavedaniyakammesu.",
  "tika-s0203t3:54_2": "Adukkhamasukhampīti pi-saddena iṭṭhārammaṇe sukhampīti imamatthaṁ sampiṇḍeti.",
  "tika-s0203t3:55": "Yadi kāyadvāre pavattato aññattha adukkhamasukhaṁ janeti, atha kasmā, “dukkhasseva jananato”ti vuttanti āha – “sā pana vedanā”tiādi.",
  "tika-s0203t3:56_0": "Catutthajjhānacetanāti ettha arūpāvacarakusalacetanātipi vattabbaṁ. Yathā hi “kāyena",
  "tika-s0203t3:56_1": "vācāya manasā”ti ettha yathālābhaggahaṇavasena manasā sukhavedaniyaṁ adukkhamasukhavedaniyanti",
  "tika-s0203t3:56_2": "ayamattho arūpāvacarakusalepi labbhatīti sukhampi janeti ukkaṭṭhassa ñāṇasampayuttakusalassa",
  "tika-s0203t3:56_3": "soḷasavipākacittanibbattanato, ayañca nayo heṭṭhā, “adukkhamasukhampī”ti etthāpi",
  "tika-s0203t3:56_4": "vattabbo. Pubbe pariyāyato dukkhavedanā vuttā, suttantasaṁvaṇṇanā hesāti idāni nippariyāyato",
  "tika-s0203t3:56_5": "puna dassetuṁ, “apicā”tiādi vuttaṁ. Tena ettha dukkhavedaniyaṁ pavattivaseneva vaṭṭatīti.",
  "tika-s0203t3:56_6": "Etassāti dukkhavedaniyassa pavattivaseneva yujjamānattā etassa vasena sabbaṁ sukhavedaniyaṁ",
  "tika-s0203t3:56_7": "adukkhamasukhavedaniyañca pavattivaseneva vattuṁ vaṭṭati.",
  "tika-s0203t3:57_0": "Ālayoti abhiruci. Mahākammavibhaṅgañāṇanti mahati kammavibhajane ñāṇaṁ, mahantaṁ",
  "tika-s0203t3:57_1": "vā kammavibhajanañāṇaṁ. Bhājanaṁ nāma niddeso, ayaṁ pana uddesoti katvā āha – “katame",
  "tika-s0203t3:57_2": "cattāro…pe… mātikāṭṭhapana”nti.",
  "tika-s0203t3:58_0": "301.Pāṭiyekko anusandhi yathāuddiṭṭhassa mahākammavibhaṅgañāṇassa abhājanabhāvato,",
  "tika-s0203t3:58_1": "pucchānusandhiajjhāsayānusandhīsu ca anantogadhattā. Tenāha “idaṁ hī”tiādi. Idaṁ",
  "tika-s0203t3:58_2": "ārammaṇaṁ katvāti idha, “pāṇātipātiṁ adinnādāyi”ntiādinā puggalādhiṭṭhānena vuttaṁ",
  "tika-s0203t3:58_3": "kammavibhaṅgaṁ ārabbha. Imaṁ paccayaṁ labhitvāti tasseva vevacanaṁ. Idaṁ dassanaṁ",
  "tika-s0203t3:58_4": "gaṇhantīti idaṁ, “atthi kira, bho, pāpakāni kammāni, natthi kira, bho, pāpakāni kammānī”ti",
  "tika-s0203t3:58_5": "ca ādīni hatthidassakaandhāviya diṭṭhamatte eva ṭhatvā acittakadassanañca gaṇhanti.",
  "tika-s0203t3:58_6": "Vīriyaṁ kilesānaṁ ātāpanavasena ātappaṁ, tadeva padahavasena padhānaṁ, punappunaṁ",
  "tika-s0203t3:58_7": "yuñjanavasena anuyogo, tathā bhāvanāya nappamajjati etenāti appamādo, sammā yoniso",
  "tika-s0203t3:58_8": "manasi karoti etenāti sammāmanasikāroti vuccatīti adhippāyena, “pañcapi vīriyasseva",
  "tika-s0203t3:58_9": "nāmānī”ti āha. Appamādo vā satiyā avippavāso. Yasmiṁ manasikāre sati tassa dibbacakkhuñāṇaṁ",
  "tika-s0203t3:58_10": "ijjhati, ayamettha sammāmanasikāroti ettha attho daṭṭhabbo. Cetosamādhinti dibbacakkhuñāṇasahagataṁ",
  "tika-s0203t3:58_11": "cittasamādhiṁ. Tenāha “dibbacakkhusamādhi”nti. Aññathāti akusalakammakaraṇato aññathā,",
  "tika-s0203t3:58_12": "taṁ pana kusalakammakaraṇaṁ hotīti āha – “ye dassannaṁ kusalānaṁ kammapathānaṁ pūritattā”ti",
  "tika-s0203t3:58_13": "diṭṭhithāmenāti diṭṭhivasena diṭṭhibalena. Diṭṭhiparāmāsenāti diṭṭhivasena dhammasabhāvaṁ",
  "tika-s0203t3:58_14": "atikkamitvā parāmāsena. Adhiṭṭhahitvāti, “idameva saccaṁ, moghamañña”nti adhiṭṭhāya",
  "tika-s0203t3:58_15": "abhinivisitvā. Ādiyitvāti daḷhaggāhaṁ gahetvā. Voharatīti attano gahitaggahaṇaṁ paresaṁ dīpento voharati.",
  "tika-s0203t3:59_0": "302.Tatrānandāti ettha iti-saddo ādiattho. Idampīti idaṁ vacanaṁ. “Tatrānandā”ti",
  "tika-s0203t3:59_1": "evamādivacanampīti attho. Na mahākammavibhaṅgañāṇassa bhājanaṁ tassa aniddesabhāvato.",
  "tika-s0203t3:59_2": "Assāti mahākammavibhaṅgañāṇassa mātikāṭṭhapanameva dibbacakkhukānaṁ samaṇabrāhmaṇānaṁ",
  "tika-s0203t3:59_3": "vasena anuññātabbassa ca dassanavasena uddesabhāvato. Tenāha “ettha panā”tiādi. Tattha",
  "tika-s0203t3:59_4": "ettha panāti “tatrānandā”tiādipāṭhe. Etesaṁ dibbacakkhukānanti etesaṁ heṭṭhā catūsupi",
  "tika-s0203t3:59_5": "vāresu āgatānaṁ dibbacakkhukānaṁ. Ettakāti ekacciyā saccagirā. Anuññātāti anujānitā.",
  "tika-s0203t3:59_6": "Ananuññātāti paṭikkhepitā. Idha ananuññātamukhena dīpitaṁ ananuññātabhāvamattaṁ.",
  "tika-s0203t3:59_7": "Tatrānandātiādike tatrāti niddhāraṇe bhummanti dassento, “tesu catūsu samaṇabrāhmaṇesū”ti",
  "tika-s0203t3:59_8": "āha. Idaṁ vacanaṁ “atthi kira, bho…pe… vipāko”ti idaṁ evaṁ vuttaṁ. Assāti tathāvādino",
  "tika-s0203t3:59_9": "samaṇabrāhmaṇassa. Aññenākārenāti “yo kira, bho”tiādinā vuttakāraṇato aññena kāraṇena.",
  "tika-s0203t3:59_10": "Dvīsu ṭhānesūti “atthi kira, bho…pe… vipāko”ti ca, “apāyaṁ…pe… nirayaṁ upapanna”nti",
  "tika-s0203t3:59_11": "ca imesu dvīsu pāṭhapadesesu. Anuññātā tadatthassa atthibhāvato. Tīsu ṭhānesūti “yo",
  "tika-s0203t3:59_12": "kira, bho…pe… nirayaṁ upapajjati”, “yampi so…pe… te sañjānanti”, “yampi so yadeva…pe…",
  "tika-s0203t3:59_13": "moghamañña”nti imesu tīsu pāṭhapadesesu. Ananuññātā tadatthassānekantikattā micchābhinivesato",
  "tika-s0203t3:59_14": "ca. Tenāha bhagavā – “aññathā hi, ānanda, tathāgatassa mahākammavibhaṅgañāṇa”nti.",
  "tika-s0203t3:59_15": "Yathā te appahīnavipallāsā padesañāṇasamaṇabrāhmaṇā kammavibhaṅgaṁ sañjānanti, tato",
  "tika-s0203t3:59_16": "aññathāva sabbaso pahīnavipallāsassa tathā āgamanādiatthena tathāgatassa sammāsambuddhassa",
  "tika-s0203t3:59_17": "mahākammavibhaṅgañāṇaṁ hotīti attho.",
  "tika-s0203t3:60_0": "303. Iminā dibbacakkhukena yaṁ kammaṁ karonto diṭṭho, tato pubbeti yojanā. Tatoti",
  "tika-s0203t3:60_1": "tato kariyamānakammato pubbe. Khandoti kumāro. Sivoti issaro. Pitāmahoti brahmā.",
  "tika-s0203t3:60_2": "Issarādīhīti issarabrahmapajāpatiādīhi. Visaṭṭhoti nimmito. Micchādassanenāti micchādassanavasena.",
  "tika-s0203t3:60_3": "Yanti yaṁ kammaṁ. Tatthāti tesu pāṇātipātādivasena pavattakammesu. Diṭṭheva dhammeti",
  "tika-s0203t3:60_4": "tasmiṁyeva attabhāve vipākaṁ paṭisaṁvedetīti yojanā. Upapajjitvāti dutiyabhave nibbattitvā.",
  "tika-s0203t3:60_5": "Aparasmiṁ pariyāyeti aññasmiṁ yattha katthaci bhave.",
  "tika-s0203t3:61_0": "Ekaṁ kammarāsinti pāṇātipātādibhedena ekaṁ kammasamudāyaṁ. Ekaṁ vipākarāsinti tasseva",
  "tika-s0203t3:61_1": "aṅgena ekaṁ vipākasamudāyaṁ. Imināti yathāvuttena dibbacakkhukena samaṇena brāhmaṇena",
  "tika-s0203t3:61_2": "vā adiṭṭhā. Tayoti “pubbe vāssa taṁ kataṁ hotī”tiādinā vuttā tayo. Dve vipākarāsīti",
  "tika-s0203t3:61_3": "diṭṭhadhammavedaniyo aparāpariyāyavedaniyoti dve vipākarāsī. Upapajjavedaniyaṁ pana",
  "tika-s0203t3:61_4": "tena diṭṭhaṁ, tasmā “dve”ti vuttaṁ. Diṭṭho eko, adiṭṭhā tayoti diṭṭhe ca adiṭṭhe",
  "tika-s0203t3:61_5": "ca cattāro kammarāsī, tathā diṭṭho eko, adiṭṭhā dveti tayo vipākarāsī. Imāni satta",
  "tika-s0203t3:61_6": "ṭhānānīti yathāvuttāni satta ñāṇassa pavattanaṭṭhānāni. “Imassa nāma kammassa idaṁ",
  "tika-s0203t3:61_7": "phalaṁ nibbatta”nti kammassa, phalassa vā adiṭṭhattā, “dutiyavāre dibbacakkhukena",
  "tika-s0203t3:61_8": "kiñci na diṭṭha”nti vuttaṁ. Paṭhamaṁ vuttanayena tayo kammarāsī veditabbā, idha dibbacakkhukena",
  "tika-s0203t3:61_9": "diṭṭhassa abhāvato, “paccattaṭṭhānānī”ti vuttaṁ.",
  "tika-s0203t3:62_0": "Bhavati vaḍḍhati etenāti bhabbaṁ, vaḍḍhinimittaṁ. Na bhabbaṁ abhabbanti āha “bhūtavirahita”nti.",
  "tika-s0203t3:62_1": "Attano phale bhāsanaṁ dibbanaṁ ābhāsananti āha – “ābhāsati abhibhavati paṭibāhatī”ti.",
  "tika-s0203t3:62_2": "Balavakammanti mahāsāvajjaṁ kammaṁ garusamāsevitādibhedaṁ. Āsanneti maraṇe, abhiṇhaṁ",
  "tika-s0203t3:62_3": "upaṭṭhānena vā tassa maraṇacittassa āsanne. Balavakammanti garusamāsevitatādivasena",
  "tika-s0203t3:62_4": "balavaṁ kusalakammaṁ. Dubbalakammassāti attano dubbalassa. Āsanne kusalaṁ katanti",
  "tika-s0203t3:62_5": "idhāpi āsannatā pubbe vuttanayeneva veditabbā.",
  "tika-s0203t3:63_0": "Upaṭṭhānākārenāti maraṇassa āsannakāle kammassa upaṭṭhānākārena. Tassāti tassa puggalassa.",
  "tika-s0203t3:63_1": "Nibbattikāraṇabhūtaṁ hutvā upaṭṭhāti akusalanti yojanā. Titthiyā kammantaravipākantaresu",
  "tika-s0203t3:63_2": "akusalatāya yaṁ kiñci kammaṁ yassa kassaci vipākassa kāraṇaṁ katvā gaṇhanti hatthidassakaandhādayo",
  "tika-s0203t3:63_3": "viya diṭṭhamattābhinivesinoti, “aññatitthiyā…pe… upaṭṭhātī”ti vuttaṁ. Itarasminti",
  "tika-s0203t3:63_4": "bhabbañceva bhabbābhāsañca, bhabbaṁ abhabbābhāsanti imasmiṁ dvaye. Eseva nayo paṭhamadutiyapuggalavasena",
  "tika-s0203t3:63_5": "purimānaṁ dvinnaṁ kammānaṁ yojanānayo vutto upaṭṭhānākāravasena. Ayameva tatiyacatutthapuggalavasena",
  "tika-s0203t3:63_6": "pacchimānaṁ dvinnaṁ kammānaṁ yojanānayo. Tatiyassa hi kammassa kusalattā tassa ca",
  "tika-s0203t3:63_7": "sagge nibbattattā tattha kāraṇabhūtaṁ kusalaṁ hutvā upaṭṭhāti; tathā catutthassapi",
  "tika-s0203t3:63_8": "kammassa kusalattā, tassa pana niraye nibbattattā tattha nibbattikāraṇabhūtaṁ aññatitthiyānaṁ",
  "tika-s0203t3:63_9": "akusalaṁ hutvā upaṭṭhātīti. Yaṁ panettha atthato avibhattaṁ, taṁ suviññeyyameva.",
  "tika-s0203t3:64": "Mahākammavibhaṅgasuttavaṇṇanāya līnatthappakāsanā samattā.",
  "tika-s0203t3:65": "7. Saḷāyatanavibhaṅgasuttavaṇṇanā",
  "tika-s0203t3:66_0": "304.Veditabbānīti ettha yathā viditāni cha ajjhattikāni āyatanāni vaṭṭadukkhasamatikkamāya",
  "tika-s0203t3:66_1": "honti, tathā vedanaṁ adhippetanti āha – “sahavipassanena maggena jānitabbānī”ti.",
  "tika-s0203t3:66_2": "Tattha vipassanāya ārammaṇato maggena asammohato jānanaṁ daṭṭhabbaṁ. Sesapadesupi",
  "tika-s0203t3:66_3": "eseva nayo. Mano savisesaṁ upavicarati ārammaṇe pavattati etehīti manopavicārā, vitakkavicārā.",
  "tika-s0203t3:66_4": "Ārammaṇe hi abhiniropanānumajjanehi vitakkavicārehi saha cittaṁ pavattati, na tabbirahitaṁ.",
  "tika-s0203t3:66_5": "Tenāha “vitakkavicārā”tiādi. Sattā pajjanti etehi yathārahaṁ vaṭṭaṁ vivaṭṭañcāti",
  "tika-s0203t3:66_6": "sattapadā, gehanissitā vaṭṭapadā. Yoggānaṁ damanaācariyā yoggācariyā. Tenāha “dametabbadamakāna”nti.",
  "tika-s0203t3:66_7": "Sesanti vuttāvasesaṁ ekasattatividhaviññāṇaṁ saphassarūpakasseva adhippetattā.",
  "tika-s0203t3:67": "305.Idhāti imissaṁ chaviññāṇakāyadesanāyaṁ. Manodhātuttayavinimuttameva manoviññāṇadhātūti veditabbaṁ.",
  "tika-s0203t3:68": "Cakkhumhi samphassoti cakkhuṁ nissāya uppanno samphasso. Tenāha – “cakkhuviñāṇasampayuttasamphassassetaṁ adhivacana”nti.",
  "tika-s0203t3:69_0": "Yathā kevalena viññāṇena rūpadassanaṁ na hoti, evaṁ kevalena cakkhupasādenapīti vuttaṁ",
  "tika-s0203t3:69_1": "“cakkhuviññāṇenā”ti. Tena pāḷiyaṁ cakkhunāti nissayamukhena nissitakiccaṁ vuttanti",
  "tika-s0203t3:69_2": "dasseti. Ārammaṇavasenāti ārammaṇapaccayabhāvena. “Upavicarati”cceva kasmā vuttaṁ,",
  "tika-s0203t3:69_3": "nanu tattha vitakkabyāpāropi atthīti? Saccaṁ atthi. So panettha taggatikoti āha –",
  "tika-s0203t3:69_4": "“vitakko taṁsampayutto cā”ti. Sampayuttadhammānampi upavicaraṇaṁ vitakkavicārānaṁyevettha",
  "tika-s0203t3:69_5": "kiccanti “vitakkavicārasaṅkhātā manopavicārā”ti vuttaṁ. Somanassayutto upavicāro",
  "tika-s0203t3:69_6": "somanassūpavicāro yathā “ājaññaratho”ti āha “somanassena saddhi”ntiādi.",
  "tika-s0203t3:70_0": "306. Upavicārānaṁ upassayaṭṭhena gehaṁ viyāti gehaṁ, rūpādayoti āha – “gehassitānīti",
  "tika-s0203t3:70_1": "kāmaguṇanissitānī”ti. Niccasaññādinikkhamanato nekkhammaṁ vipassanāti, “nekkhammassitānītivipassanānissitānī”ti",
  "tika-s0203t3:70_2": "vuttaṁ. Iṭṭhānanti kasivaṇijjādivasena pariyiṭṭhānanti āha “pariyesitāna”nti. Piyabhāvo",
  "tika-s0203t3:70_3": "pana kantasaddeneva kathitoti kāmitabbānaṁ mano rametīti manoramānaṁ. Lokena āmasīyatīti",
  "tika-s0203t3:70_4": "lokāmisaṁ, taṇhā. Tāya gahetabbatāya iṭṭhabhāvāpādanena paṭisaṅkhatatāya ca paṭisaṁyuttānaṁ.",
  "tika-s0203t3:70_5": "Atīte kataṁ uppajjati ārammaṇikaanubhavanassa asambhavatoti adhippāyo. Edisaṁ anussaraṇaṁ",
  "tika-s0203t3:70_6": "diṭṭhaggahaṇānussarena ca hotīti dassetuṁ, “yathāha”ntiādi vuttaṁ.",
  "tika-s0203t3:71_0": "Aniccākāranti hutvā abhāvākāraṁ. Vipariṇāmavirāganirodhanti jarāya maraṇena cāti",
  "tika-s0203t3:71_1": "dvedhā vipariṇāmetabbañceva, tato eva palokitaṁ bhaṅgañca. Aṭṭhakathāyaṁ pana yasmā",
  "tika-s0203t3:71_2": "uppannaṁ rūpaṁ tenevākārena na tiṭṭhati, atha kho uppādāvatthāsaṅkhātaṁ pakatiṁ vijahati,",
  "tika-s0203t3:71_3": "vijahitañca jarāvatthāya tato vigacchati, vigacchantañca bhaṅguppattiyā nirujjhatīti",
  "tika-s0203t3:71_4": "imaṁ visesaṁ dassetuṁ, “pakativijahanenā”tiādi vuttaṁ. Kāmañcettha “yathābhūtaṁ sammappaññāya",
  "tika-s0203t3:71_5": "passato”ti vuttaṁ, anubodhañāṇaṁ pana adhippetaṁ vīthipaṭipannāya vipassanāya vasenāti",
  "tika-s0203t3:71_6": "“vipassanāpaññāyā”ti vuttaṁ upavicāraniddesabhāvato. Tathā hi vakkhati – “chasudvāresu",
  "tika-s0203t3:71_7": "iṭṭhārammaṇe āpāthagate”tiādi. Saṅkhārānaṁ bhedaṁ passatoti sabbesaṁ saṅkhārānaṁ",
  "tika-s0203t3:71_8": "khaṇe khaṇe bhijjanasabhāvaṁ vīthipaṭipannena vipassanāñāṇena passato. Tenāha “saṅkhāragatamhi",
  "tika-s0203t3:71_9": "tikkhe”tiādi. Tattha saṅkhāgatamhīti saṅkhāragate visayabhūte. Tikkheti bhāvanābalena",
  "tika-s0203t3:71_10": "indriyānañca samatāya tibbe. Sūreti paṭipakkhehi anabhibhūtatāya, tesañca abhibhavanasamatthatāya",
  "tika-s0203t3:71_11": "visade paṭubhūte pavattante.",
  "tika-s0203t3:72_0": "Kilesānaṁ vikkhambhanavasena vūpasantatāya santacittassa, saṁsāre bhayassa ikkhanato",
  "tika-s0203t3:72_1": "bhikkhuno, uttarimanussadhammasannissitattā amānusī ratīti vivekarati nekkhammarati.",
  "tika-s0203t3:72_2": "Yato yatoti yathā yathā nayavipassanādīsu yena yena sammasanākārenāti attho. Khandhānaṁ",
  "tika-s0203t3:72_3": "udayabbayanti pañcupādānakkhandhānaṁ uppādañca bhaṅgañca. Amatantaṁ vijānatanti vijānantānaṁ",
  "tika-s0203t3:72_4": "viññūnaṁ āraddhavipassanānaṁ taṁ pītipāmojjaṁ amatādhigamahetutāya amatanti veditabbaṁ.",
  "tika-s0203t3:73": "Chasu dvāresu iṭṭhārammaṇe āpāthagateti rūpādivasena chabbidhe iṭṭhārammaṇe yathārahaṁ chasu dvāresu āpāthagate. Visaye cetaṁ bhummavacanaṁ.",
  "tika-s0203t3:74_0": "307.Paccuppannanti santatipaccuppannaṁ. Anuttaravimokkho nāma arahattaṁ idha adhippetaṁ",
  "tika-s0203t3:74_1": "ukkaṭṭhaniddesena. Kathaṁ pana tattha pihaṁ upaṭṭhapeti, na hi adhigataṁ arahattaṁ",
  "tika-s0203t3:74_2": "ārammaṇaṁ hoti, na ca taṁ ārabbha pihā pavattatīti? Ko vā evamāha – “arahattaṁ ārammaṇaṁ",
  "tika-s0203t3:74_3": "katvā pihaṁ upaṭṭhapetī”ti. Anussutiladdhaṁ pana parikappasiddhaṁ arahattaṁ uddissa",
  "tika-s0203t3:74_4": "patthanaṁ ṭhapeti, tattha cittaṁ paṇidahati. Tenāha bhagavā – “kudāssu nāmāhaṁ tadāyatanaṁ",
  "tika-s0203t3:74_5": "upasampajja viharissāmī”ti. Āyatananti arahattameva chaḷaṅgasamannāgamādikāraṇabhāvato,",
  "tika-s0203t3:74_6": "manāyatanadhammāyatanabhāvato ca tathā vuttaṁ, taṁ panetaṁ domanassaṁ patthanaṁ paṭṭhapentassa",
  "tika-s0203t3:74_7": "uppajjati patthanāya sahāvattanato. Na hi lobhadosānaṁ saha vutti atthi. Patthanāmūlakattāti",
  "tika-s0203t3:74_8": "iminā upaṭṭhāpayato padassa hetuatthajotakatamāha. Evanti “kudāssunāmā”tiādinā vuttākārena.",
  "tika-s0203t3:74_9": "Ussukkāpetunti yathā maggena ghaṭeti, evaṁ ussukkāpetuṁ.",
  "tika-s0203t3:75_0": "308.Aññāṇupekkhāti aññāṇasahitā upekkhā asamapekkhanapavattā. Tena tena maggodhinā",
  "tika-s0203t3:75_1": "tassa tassa apāyagamanīyakilesodhissa anavasesato jitattā khīṇāsavo nippariyāyato",
  "tika-s0203t3:75_2": "odhijino nāma; tadabhāvato puthujjano nippariyāyatova anodhijino nāma; sekho pana",
  "tika-s0203t3:75_3": "siyā pariyāyato odhijinoti. Tampi nivattento, “akhīṇāsavassāti attho”ti āha. Āyatiṁ",
  "tika-s0203t3:75_4": "vipākaṁ jinitvāti appavattikaraṇavasena sabbaso āyatiṁ vipākaṁ jinitvā ṭhitattā khīṇāsavova",
  "tika-s0203t3:75_5": "nippariyāyato vipākajino nāma; tadabhāvato puthujjano nippariyāyato avipākajino nāma;",
  "tika-s0203t3:75_6": "sekho pana siyā pariyāyato vipākajinoti. Tampi nivattento “akhīṇāsavassevāti attho”ti",
  "tika-s0203t3:75_7": "āha. Apassantassa rūpanti pāḷito padaṁ ānetvā sambandhitabbaṁ. Pāḷiyaṁ pubbe “puthujjanassā”ti",
  "tika-s0203t3:75_8": "vatvā puna “assutavato puthujjanassā”ti vacanaṁ andhaputhujjanassāyaṁ upekkhā, na",
  "tika-s0203t3:75_9": "kalyāṇaputhujjanassāti dassanatthaṁ. Gehassitā upekkhā hi yaṁ kiñci ārammaṇavatthuṁ",
  "tika-s0203t3:75_10": "apekkhasseva, na nirapekkhassāti iṭṭhe, iṭṭhamajjhatte vā ārammaṇe siyāti vuttaṁ",
  "tika-s0203t3:75_11": "“iṭṭhārammaṇe āpāthagate”ti. Aññāṇena pana tattha ajjhupekkhanākārappatti hoti. Tenāha “guḷapiṇḍake”tiādi.",
  "tika-s0203t3:76_0": "Iṭṭhe arajjantassa aniṭṭhe adussantassāti idaṁ yebhuyyena sattānaṁ iṭṭhe rajjanaṁ,",
  "tika-s0203t3:76_1": "aniṭṭhe dussananti katvā vuttaṁ. Ayoniyomanasikāro hi taṁtaṁārammaṇavasena na katthacipi",
  "tika-s0203t3:76_2": "javananiyamaṁ karotīti vuttaviparītepi ārammaṇe rajjanadussanaṁ sambhavati, tathāpissa",
  "tika-s0203t3:76_3": "rajjanadussanaṁ atthato paṭikkhittamevāti daṭṭhabbaṁ. Asamapekkhaneti asamaṁ ayuttadassane",
  "tika-s0203t3:76_4": "ayoniso sammohapubbakaṁ ārammaṇassa gahaṇe.",
  "tika-s0203t3:77_0": "309.Pavattanavasenāti uppādanavasena ceva bahulīkaraṇavasena ca. Nissāya ceva āgammacāti",
  "tika-s0203t3:77_1": "āgamanaṭṭhānabhūte nissayapaccayabhūte ca katvā. Atikkantāni nāma honti vikkhambhanena",
  "tika-s0203t3:77_2": "ussārentā samussārentā.",
  "tika-s0203t3:78_0": "Somanassabhāvasāmaññaṁ gahetvā, “sarikkhakeneva sarikkhakaṁ jahāpetvā”ti vuttaṁ.",
  "tika-s0203t3:78_1": "Idhāpi pahāyakaṁ nāma pahātabbato balavameva, saṁkilesadhammānaṁ balavabhāvato sātisayaṁ",
  "tika-s0203t3:78_2": "pana balavabhāvaṁ sandhāya “idāni balavatā”tiādi vuttaṁ. Balavabhāvato vodānadhammānaṁ",
  "tika-s0203t3:78_3": "adhigamassa adhippetattā hettha nekkhammassitadomanassānampi pahānaṁ jotitaṁ.",
  "tika-s0203t3:79_0": "Upekkhāya pahāyakabhāvena adhippetattā “upekkhākathā veditabbā”ti vuttaṁ. Jhānassa",
  "tika-s0203t3:79_1": "alābhino ca lābhino ca pakiṇṇakasaṅkhārasammasanaṁ sandhāya, “suddhasaṅkhāre ca pādake",
  "tika-s0203t3:79_2": "katvā”ti. Upekkhāsahagatāti bhāvanāya paguṇabhāvaṁ āgamma kadāci ajjhupekkhanavasenapi",
  "tika-s0203t3:79_3": "hi sammasanaṁ hotīti. Pādakajjhānavasena, sammasitadhammavasena vā āgamanavipassanāya",
  "tika-s0203t3:79_4": "bahulaṁ somanassasahagatabhāvato “vuṭṭhānagāminī pana vipassanā somanassasahagatāvā”ti",
  "tika-s0203t3:79_5": "niyametvā vuttaṁ. Upekkhāsahagatā hotīti etthāpi eseva nayo. Catutthajjhānādīnīti",
  "tika-s0203t3:79_6": "ādi-saddena arūpajjhānāni saṅgaṇhāti. Purimasadisāvāti purimasadisā eva, upekkhāsahagatā",
  "tika-s0203t3:79_7": "vā hoti somanassasahagatā vāti attho. Idaṁ sandhāyāti yaṁ catutthajjhānādipādakato",
  "tika-s0203t3:79_8": "eva upekkhāsahagataṁ vuṭṭhānagāminivipassanaṁ nissāya somanassasahagatāya vipassanāya",
  "tika-s0203t3:79_9": "pahānaṁ, idaṁ sandhāya. Pahānanti cettha samatikkamalakkhaṇaṁ veditabbaṁ.",
  "tika-s0203t3:80_0": "Etaṁ visesaṁ vipassanāya āvajjanaṭṭhānabhūtaṁ. Vuṭṭhānagāminiyā āsanne samāpannajjhānavipassanā",
  "tika-s0203t3:80_1": "pādakajjhānavipassanā, sammasitadhammoti vipassanāya ārammaṇabhūtā khandhā. Puggalajjhāsayoti",
  "tika-s0203t3:80_2": "pādakajjhānassa sammasitajjhānassa ca bhede sati paṭipajjanakassa puggalassa, “aho",
  "tika-s0203t3:80_3": "vata mayhaṁ pañcaṅgikaṁ jhānaṁ bhaveyya caturaṅgika”ntiādinā pubbe pavattaajjhāsayo.",
  "tika-s0203t3:80_4": "Tesampi vādeti ettha paṭhamatheravāde. Ayameva…pe… niyameti tato tato dutiyādipādakajjhānato",
  "tika-s0203t3:80_5": "uppannassa saṅkhārupekkhāñāṇassa pādakajjhānātikkantānaṁ aṅgānaṁ asamāpajjitukāmatā",
  "tika-s0203t3:80_6": "virāgabhāvanābhāvato itarassa ca atabbhāvato. Eteneva hi paṭhamatheravāde apādakapaṭhamajjhānapādakamaggā",
  "tika-s0203t3:80_7": "paṭhamajjhānikāva honti, itare ca dutiyajjhānikādimaggā pādakajjhānavipassanāniyamehi",
  "tika-s0203t3:80_8": "taṁtaṁjhānikāva. Evaṁ sesavādesupi vipassanāniyamo yathāsambhavaṁ yojetabbo. Tenāha",
  "tika-s0203t3:80_9": "– “tesampi vāde ayameva pubbabhāge vuṭṭhānagāminivipassanāva niyametī”ti. Vuttāva,",
  "tika-s0203t3:80_10": "tasmā na idha vattabbāti adhippāyo.",
  "tika-s0203t3:81_0": "310.Nānattādi kāmāvacarādikusalādivibhāgato nānāvidhā. Tenāha “anekappakārā”ti. Nānattasitāti",
  "tika-s0203t3:81_1": "rūpasaddādinānārammaṇanissayā. Ekattā ekasabhāvā jātibhūmiādivibhāgābhāvato. Ekārammaṇanissitāti",
  "tika-s0203t3:81_2": "ekappakāreneva ārammaṇe pavattā. Heṭṭhā aññāṇupekkhā vuttā “bālassa muḷhassā”tiādinā.",
  "tika-s0203t3:81_3": "Upari chaḷaṅgupekkhā vakkhati “upekkhako viharatī”tiādinā. Dve upekkhā gahitā dvinnampi",
  "tika-s0203t3:81_4": "ekattā, ekajjhaṁ gahetabbato, nānattasitāya upekkhāya pakāsitabhāvato ca.",
  "tika-s0203t3:82_0": "Aññāṇupekkhā aññā saddādīsu tattha tattheva vijjamānattā. Rūpesūti ca iminā na kevalaṁ",
  "tika-s0203t3:82_1": "rūpāyatanavisesā eva gahitā, atha kho kasiṇarūpānipīti āha – “rūpe upekkhābhāvañca",
  "tika-s0203t3:82_2": "aññā”tiādi. Ekattasitabhāvopi idha ekattavisayasampayogavaseneva icchito, na ārammaṇavasena",
  "tika-s0203t3:82_3": "cāti dassetuṁ, “yasmā panā”tiādi vuttaṁ. Tenevāha “tatthā”tiādi. Sampayuttavasenāti",
  "tika-s0203t3:82_4": "sampayogavasena. Ākāsānañcāyatanaṁ nissayatīti ākāsānañcāyatananissitā, ākāsānañcāyatanakhandhanissitā.",
  "tika-s0203t3:82_5": "Sesāsupīti viññāṇañcāyatananissitādīsupi.",
  "tika-s0203t3:83_0": "Arūpāvacaravipassanupekkhāyāti arūpāvacaradhammārammaṇāya vipassanupekkhāya. Rūpāvacaravipassanupekkhanti",
  "tika-s0203t3:83_1": "etthāpi eseva nayo. Tāya kāmarūpārūpabhedāya taṇhāya nibbattāti tammayā, tebhūmakadhammā,",
  "tika-s0203t3:83_2": "tesaṁ bhāvo tammayatā, taṇhā yassa guṇassa vasena atthe saddaniveso, tadabhidhānakoti",
  "tika-s0203t3:83_3": "āha – “tammayatā nāma taṇhā”ti. Atammayatā tammayatāya paṭipakkhoti katvā. Vipassanupekkhanti,",
  "tika-s0203t3:83_4": "“yadatthi yaṁ bhūtaṁ, taṁ pajahati upekkhaṁ paṭilabhatī”ti evamāgataṁ saṅkhāravicinane",
  "tika-s0203t3:83_5": "majjhattabhūtaṁ upekkhaṁ.",
  "tika-s0203t3:84_0": "311.Yadariyoti ettha da-kāro padasandhikaro, upayogaputhuvacane ca ya-saddoti dassento,",
  "tika-s0203t3:84_1": "“ye satipaṭṭhāne ariyo”ti āha. Kāmaṁ “ariyo”ti padaṁ sabbesampi paṭividdhasaccānaṁ",
  "tika-s0203t3:84_2": "sādhāraṇaṁ, vakkhamānassa pana visesassa buddhāveṇikattā, “ariyo sammāsambuddho”ti",
  "tika-s0203t3:84_3": "vuttaṁ. Na hi paccekabuddhādīnaṁ ayamānubhāvo atthi. Tīsu ṭhānesūti na sussūsantīti",
  "tika-s0203t3:84_4": "vā, ekacce na sussūsanti ekacce sussūsantīti vā, sussūsantīti vā, paṭipannāpaṭipannānaṁ",
  "tika-s0203t3:84_5": "sāvakānaṁ paṭipattisaṅkhātesu tīsu satipaṭṭhānesu. Satiṁ paṭṭhapentoti paṭighānunayehi",
  "tika-s0203t3:84_6": "anavassutattā tadubhayanivattattā sabbadā satiṁ upaṭṭhapento. Buddhānameva sā niccaṁ",
  "tika-s0203t3:84_7": "upaṭṭhitasatitā, na itaresaṁ āveṇikadhammabhāvato. Ādarena sotumicchā idha sussūsāti",
  "tika-s0203t3:84_8": "tadabhāvaṁ dassento, “saddahitvā sotuṁ na icchantī”ti āha. Na aññāti “na aññāyā”ti",
  "tika-s0203t3:84_9": "vattabbe yakāralopena niddesoti āha “na jānanatthāyā”ti. Satthu ovādassa anādiyanameva",
  "tika-s0203t3:84_10": "vokkamananti āha – “atikkamitvā…pe… maññantī”ti.",
  "tika-s0203t3:85_0": "Gehassitadomanassavasenāti idaṁ idha paṭikkhipitabbamattadassanapadaṁ daṭṭhabbaṁ.",
  "tika-s0203t3:85_1": "Nekkhammassitadomanassassapi satthu pasaṅgavasena “na ceva attamano hotī”ti attamanapaṭikkhepena",
  "tika-s0203t3:85_2": "anattamanatā vuttā viya hotīti taṁ paṭisedhento – “appatīto hotīti na evamattho daṭṭhabbo”ti.",
  "tika-s0203t3:85_3": "Tassa setughāto hi tathāgatānaṁ. Yadi evaṁ kasmā attamanatāpaṭikkhepoti āha – “appaṭipannakesu",
  "tika-s0203t3:85_4": "pana anattamanatākāraṇassa abhāvenetaṁ vutta”nti. Paṭighaavassavenāti chahi dvārehi",
  "tika-s0203t3:85_5": "paṭighavissandanena, paṭighappavattiyāti attho. Uppilāvitoti na evamattho daṭṭhabbo",
  "tika-s0203t3:85_6": "uppilāvitattassa bodhimūle eva pahīnattā. Paṭipannakesūti idaṁ adhikāravasena vuttaṁ,",
  "tika-s0203t3:85_7": "appaṭipannakesupi tathāgatassa anattamanatākāraṇaṁ nattheva. Etaṁ vuttanti etaṁ “attamano",
  "tika-s0203t3:85_8": "ceva hotī”tiādivacanaṁ vuttaṁ sāvakānaṁ sammāpaṭipattiyā satthu anavajjāya cittārādhanāya sambhavato.",
  "tika-s0203t3:86_0": "312.Damitoti nibbisevanabhāvāpādanena sikkhāpito. Iriyāpathaparivattanavasena aparivattitvā",
  "tika-s0203t3:86_1": "ekadisāya eva sattadisāvidhāvanassa idhādhippetattā sāritānaṁ hatthidammādīnaṁ ekadisādhāvanampi",
  "tika-s0203t3:86_2": "anivattanavaseneva yuttanti āha – “anivattitvā dhāvanto ekaṁyeva disaṁ dhāvatī”ti.",
  "tika-s0203t3:86_3": "Kāyena anivattitvāvāti kāyena aparivattitvā eva. Vimokkhavasena aṭṭha disā vidhāvati,",
  "tika-s0203t3:86_4": "na puratthimādidisāvasena. Ekappahārenevāti ekanīhāreneva, ekasmiṁyeva vā divase",
  "tika-s0203t3:86_5": "ekabhāgena. “Pahāro”ti hi divasassa tatiyo bhāgo vuccati. Vidhāvanañcettha jhānasamāpajjanavasena",
  "tika-s0203t3:86_6": "akalaṅkamappatisātaṁ javanacittapavattanti āha “samāpajjatiyevā”ti. Sesaṁ suviññeyyameva.",
  "tika-s0203t3:87": "Saḷāyatanavibhaṅgasuttavaṇṇanāya līnatthappakāsanā samattā.",
  "tika-s0203t3:88": "8. Uddesavibhaṅgasuttavaṇṇanā",
  "tika-s0203t3:89_0": "313. Desetabbassa atthassa uddisanaṁ uddeso, vibhajanaṁ vibhaṅgoti āha – “mātikañca",
  "tika-s0203t3:89_1": "vibhajanañcā”ti tuleyyātiādīni cattāripi padāni paññāvevacanāni. Atha vā tuleyyāti",
  "tika-s0203t3:89_2": "tulanabhūtāya paññāya tassa dhammassa paggahādividhinā parituleyya. Tīreyyāti tīraṇabhūtāya",
  "tika-s0203t3:89_3": "paññāya tattha ñāṇakiriyāsamāpanavasena tīreyya. Pariggaṇheyyāti tathāsamāpanno ānisaṁse",
  "tika-s0203t3:89_4": "assādaādīnave ca vicineyya. Paricchindeyyāti paricchindabhūtena ñāṇena atthaṁ paricchinditvā",
  "tika-s0203t3:89_5": "jāneyya. Ārammaṇesūti rūpādiputhuttārammaṇesu. Nikantivasenāti nikāmanavasena apekkhāvasena.",
  "tika-s0203t3:89_6": "Tiṭṭhamānanti pavattamānaṁ. Gocarajjhatteti jhānārammaṇabhūte. Tañhi bhāvanācittenābhibhuyya",
  "tika-s0203t3:89_7": "avissajjitvā gayhamānaṁ ajjhattaṁ viya hotīti “gocarajjhatta”nti vuccati. Bhāvanaṁ",
  "tika-s0203t3:89_8": "āraddhassa bhikkhuno yadi bhāvanārammaṇe nikanti uppajjeyya, tāya nikantiyā upari",
  "tika-s0203t3:89_9": "bhāvanaṁ vissajjetvā cittasaṁkocavasena saṇṭhitaṁ nāma, tadabhāvena asaṇṭhitaṁ nāma",
  "tika-s0203t3:89_10": "hotīti, “ajjhattaṁ asaṇṭhita”nti vuttanti dassento, “gocarajjhatte nikantivasena",
  "tika-s0203t3:89_11": "asaṇṭhita”nti āha. Tathā hi vakkhati – “nikantivasena hi atiṭṭhamānaṁ hānabhāgiyaṁ",
  "tika-s0203t3:89_12": "na hoti, visesabhāgiyameva hotī”ti. Aggahetvāti rūpādīsu kiñci taṇhādiggāhavasena",
  "tika-s0203t3:89_13": "aggahetvā. Tathā aggahaṇeneva hi taṇhāparitāsādivasena na paritasseyya. Avasesassa",
  "tika-s0203t3:89_14": "ca dukkhassāti sokādidukkhassa. Avasesassa ca dukkhassāti vā jātijarāmaraṇasīsena",
  "tika-s0203t3:89_15": "vipākadukkhassa gahitattā kilesadukkhassa ceva saṁsāradukkhassa cāti attho.",
  "tika-s0203t3:90": "316. Rūpameva kilesuppattiyā kāraṇabhāvato rūpanimittaṁ. Rāgādivasena taṁ anudhāvatīti rūpanimittānusārī.",
  "tika-s0203t3:91": "318.Nikantivasena asaṇṭhitanti apekkhāvasena saṇṭhitaṁ nikantiṁ pahāya pavattamānaṁ upari visesāvahatoti. Tenāha “nikantivasena hī”tiādi.",
  "tika-s0203t3:92_0": "320.Aggahetvā aparitassanāti pañcupādānakkhandhe, “etaṁ mamā”tiādinā taṇhādiggāhavasena",
  "tika-s0203t3:92_1": "upādiyitvā taṇhāparitāsādivasena paritassanā, vuttavipariyāyena aggahetvā aparitassanā",
  "tika-s0203t3:92_2": "veditabbā. Kathaṁ panesā anupādāparitassanā hotīti mahātherassa adhippāyaṁ vivarituṁ",
  "tika-s0203t3:92_3": "codanaṁ samuṭṭhapeti? Upādātabbassa abhāvatoti tassa anupādāparitassanābhāve kāraṇavacanaṁ.",
  "tika-s0203t3:92_4": "Yadi hītiādi tassa samatthanaṁ. Upādāparitassanāva assa tathā upādātabbassa tatheva",
  "tika-s0203t3:92_5": "upādinnattā. Evanti niccādiākārena. Upādinnāpīti gahitaparāmaṭṭhāpi. Anupādinnāva",
  "tika-s0203t3:92_6": "honti ayoniso gahitattā, viññūsu nissāya jānitabbattā ca. Diṭṭhivasenāti micchādiṭṭhiyā",
  "tika-s0203t3:92_7": "gahaṇākāravasena, tassa pana ayathābhūtagāhitāya paramatthato ca abhāvato. Atthatoti",
  "tika-s0203t3:92_8": "paramatthato. Anupādāparitassanāyeva nāma hoti upādātabbākārassa abhāvena taṁ anupādiyitvā",
  "tika-s0203t3:92_9": "eva paritassanāti katvā.",
  "tika-s0203t3:93_0": "Parivattatīti na tadeva rūpaṁ aññathā pavattaṁ parivattati, atha kho pakatijahanena",
  "tika-s0203t3:93_1": "sabhāvavigamena nassati bhijjati. Vipariṇatanti aññathattaṁ gataṁ vinaṭṭhaṁ. Kammaviññāṇanti",
  "tika-s0203t3:93_2": "abhisaṅkhāraviññāṇaṁ. “Rūpaṁ attā”tiādi micchāgāhavasena viññāṇassa rūpabhedena vuttassa",
  "tika-s0203t3:93_3": "bhedānuparivatti hoti. Vipariṇāmaṁ anugantvā viparivattanataṁ ārabbha pavattaṁ vipariṇāmānuparivattaṁ;",
  "tika-s0203t3:93_4": "tato samuppannā paritassanā vipariṇāmānuparivattajā paritassanāti dassento āha –",
  "tika-s0203t3:93_5": "“vipariṇāmassa…pe… paritassanā”ti. Akusaladhammasamuppādā cāti, “yaṁ ahu vata me,",
  "tika-s0203t3:93_6": "taṁ vata me natthī”tiādinā pavattā akusalacittuppādadhammā. Khepetvāti pavattituṁ",
  "tika-s0203t3:93_7": "appadānavasena anuppattinimittatāya khepetvā. Bhayatāsenāti bhāyanavasenapi cittutrāsena.",
  "tika-s0203t3:93_8": "Taṇhātāsenāti tassanena. Savighātoti cittavighātanavighātena savighāto. Tato eva",
  "tika-s0203t3:93_9": "cetodukkhena sadukkho. Maṇikaraṇḍakasaññāyāti rittakaraṇḍaṁyeva maṇiparipuṇṇakaraṇḍoti",
  "tika-s0203t3:93_10": "uppannasaññāya. Aggahetvā paritassanāti gahetabbassa abhāvena gahaṇampi avijjamānapakkhiyamevāti",
  "tika-s0203t3:93_11": "aggahetvā paritassanā nāma hoti.",
  "tika-s0203t3:94": "321.Kammaviññāṇameva natthi sati kammaviññāṇe rūpabhedānuparivatti siyāti kammaviññāṇābhāvadassanamukhena khīṇāsavassa sabbaso kilesābhāvaṁ dasseti. Sesaṁ suviññeyyameva.",
  "tika-s0203t3:95": "Uddesavibhaṅgasuttavaṇṇanāya līnatthappakāsanā samattā.",
  "tika-s0203t3:96": "9. Araṇavibhaṅgasuttavaṇṇanā",
  "tika-s0203t3:97_0": "323.Gehassitavasenāti kilesanissitavasena anurodhavasena. Neva ukkhipeyyāti na anuggaṇheyya.",
  "tika-s0203t3:97_1": "Na avakkhipeyyāti gehassitavasena virodhavasena na niggaṇheyya. Anurodhena vinā sampahaṁsanavasena",
  "tika-s0203t3:97_2": "yathābhūtaguṇakathanaṁ nevussādanā vajjābhāvato; tathā virodhena vinā vivecanavasena",
  "tika-s0203t3:97_3": "yathābhūtadosakathanaṁ na apasādanaṁ. Sabhāvamevāti yathābhūtasabhāvameva kassaci",
  "tika-s0203t3:97_4": "puggalassa anādesakaraṇavasena katheyya, seyyathāpi āyasmā subhūtitthero. Vinicchitasukhanti,",
  "tika-s0203t3:97_5": "“ajjhattaṁ anavajja”ntiādinā visesato vinicchitasukhāya hoti. Parammukhā avaṇṇanti",
  "tika-s0203t3:97_6": "svāyaṁ rahovādo pesuññūpasaṁhāravasena pavatto idhādhippetoti āha “pisuṇavācanti",
  "tika-s0203t3:97_7": "attho”ti. Khīṇātīti khīṇo, yo bhāsati, yañca uddissa bhāsati, dvepi hiṁsati vibādhatīti",
  "tika-s0203t3:97_8": "attho, taṁ khīṇavādaṁ. Svāyaṁ yasmā kilesehi ākiṇṇo saṁkiliṭṭho eva ca hoti, tasmā",
  "tika-s0203t3:97_9": "vuttaṁ – “ākiṇṇaṁsaṁkiliṭṭhaṁ vāca”nti. Tena avasiṭṭhaṁ tividhampi vacīduccaritamāha.",
  "tika-s0203t3:97_10": "Adhiṭṭhahitvāti, “idameva sacca”nti ajjhosāya. Ādāyāti paggayha. Vohareyyāti samudācareyya.",
  "tika-s0203t3:97_11": "Lokasamaññanti lokasaṅketaṁ.",
  "tika-s0203t3:98_0": "324. Ārammaṇato sampayogato kāmehi paṭisaṁhitattā kāmapaṭisandhi, kāmasukhaṁ. Tenāha",
  "tika-s0203t3:98_1": "“kāmūpasaṁhitena sukhenā”ti. Sadukkhoti vipākadukkhena saṁkilesadukkhena sadukkho.",
  "tika-s0203t3:98_2": "Tathā sapariḷāhoti vipākapariḷāhena ceva kilesapariḷāhena ca sapariḷāho.",
  "tika-s0203t3:99_0": "326. Vaṭṭato nissarituṁ adatvā tattheva sīdāpanato micchāpaṭipadābhāvena satte saṁyojetīti",
  "tika-s0203t3:99_1": "saṁyojanaṁ, visesato bhavasaṁyojanaṁ taṇhāti āha “taṇhāyetaṁ nāma”nti. Na taṇhāyeva",
  "tika-s0203t3:99_2": "mānādayopi saṁyojanattaṁ sādhenti nāma sabbaso saṁyojanato suṭṭhu bandhanato. Tena",
  "tika-s0203t3:99_3": "vuttaṁ – “avijjānīvaraṇānaṁ, bhikkhave, sattānaṁ taṇhāsaṁyojanāna”nti.",
  "tika-s0203t3:100_0": "Imaṁ catukkanti, “ye kāmapaṭisandhisukhino somanassānuyogaṁ anuyuttā, ye attakilamathānuyogaṁ",
  "tika-s0203t3:100_1": "anuyuttā”ti evamāgataṁ imaṁ catukkaṁ nissāya. “Etadagge ṭhapito”ti, vatvā taṁ nissāya",
  "tika-s0203t3:100_2": "ṭhapitabhāvaṁ vitthārato dassetuṁ, “bhagavato hī”tiādi vuttaṁ. Ussādanāapasādanāpaññāyanti",
  "tika-s0203t3:100_3": "tathāgatena vinetabbapuggalavasena dhammadesanāya pavattetabbato. Ayaṁ puggalo…pe…",
  "tika-s0203t3:100_4": "ācārasampannoti vā natthi paresaṁ anuddesakavasena dhammadesanāya pavattanato.",
  "tika-s0203t3:101_0": "329.Parammukhā avaṇṇanti nindiyassa dosassa nindanaṁ. Na hi kadāci nindiyo pasaṁsiyo",
  "tika-s0203t3:101_1": "hoti, taṁ pana kālaṁ ñatvāva kathetabbanti āha, “yuttapattakālaṁ ñatvāvā”ti. Khīṇavādepi",
  "tika-s0203t3:101_2": "eseva nayo tassa rahovādena samānayogakkhamattā.",
  "tika-s0203t3:102": "330.Ghātīyatīti vadhīyati. Saddopi bhijjati nassati, bhedo hotīti attho. Gelaññappattoti khedaṁ parissamaṁ patto. Apalibuddhanti dosehi ananupatitaṁ.",
  "tika-s0203t3:103_0": "331.Abhinivissavoharatīti evametaṁ, na ito aññathāti taṁ janapadaniruttiṁ abhinivisitvā",
  "tika-s0203t3:103_1": "samudācarati. Atidhāvananti samaññaṁ nāmetaṁ lokasaṅketasiddhā paññattīti paññattimatte",
  "tika-s0203t3:103_2": "aṭṭhatvā paramatthato thāmasā parāmassa voharaṇaṁ.",
  "tika-s0203t3:104": "332.Aparāmasantoti anabhinivisanto samaññāmattatova voharati.",
  "tika-s0203t3:105_0": "333.Mariyādabhājanīyanti yathāvuttasammāpaṭipadāya micchāpaṭipadāya ca aññamaññaṁ",
  "tika-s0203t3:105_1": "saṅkarabhāvavibhājanaṁ. Raṇanti sattā etehi kandanti akandantāpi kandanakāraṇabhāvatoti",
  "tika-s0203t3:105_2": "raṇā; rāgadosamohā, dasapi vā kilesā, sabbepi vā ekantākusalā, tehi nānappakāradukkhanibbattakehi",
  "tika-s0203t3:105_3": "abhibhūtā sattā kandanti; saha raṇehīti saraṇo. Raṇasaddo vā rāgādireṇūsu niruḷho.",
  "tika-s0203t3:105_4": "Tenāha “sarajo sakileso”ti. Pāḷiyaṁ pana “sadukkho eso dhammo”tiādinā āgatattā kāmasukhānuyogādayopi",
  "tika-s0203t3:105_5": "“saraṇo”ti vuttāti dukkhādīnaṁ raṇabhāvo tannibbattakasabhāvānaṁ akusalānaṁ saraṇatā",
  "tika-s0203t3:105_6": "ca veditabbā. Araṇotiādīnaṁ padānaṁ vuttavipariyāyena attho veditabbo.",
  "tika-s0203t3:106_0": "Vatthuṁ sodhetīti nirodhasamāpajjanena mahapphalabhāvakaraṇena dakkhiṇeyyavatthubhūtaṁ",
  "tika-s0203t3:106_1": "attānaṁ visodheti; nirodhasamāpattiyā vatthuvisodhanaṁ nirodhaṁ samāpajjitvā vuṭṭhitānaṁ",
  "tika-s0203t3:106_2": "paccekabuddhānaṁ mahākassapattherādīnaṁ dinnadakkhiṇāvisuddhiyā dīpetabbaṁ. Tenāha",
  "tika-s0203t3:106_3": "“tathā hī”tiādi. Tathevāti iminā “piṇḍāya caranto”tiādiṁ upasaṁharati. Mettābhāvanāya",
  "tika-s0203t3:106_4": "mudubhūtacittabahumānapubbakaṁ dentīti, “subhūtitthero dakkhiṇaṁ visodhetī”ti vuttaṁ.",
  "tika-s0203t3:106_5": "Tena dāyakatopi dakkhiṇāvisuddhiṁ dasseti. Vatthusodhanaṁ pana paṭibhāgato. Evaṁ",
  "tika-s0203t3:106_6": "pana kātuṁ sakkāti sāvakānampi kimevaṁ lahuvuṭṭhānādhiṭṭhānaṁ sāvakesu ciṇṇavasībhāvo",
  "tika-s0203t3:106_7": "sambhavatīti pucchati. Itaro aggasāvakamahāsāvakesu kiṁ vattabbaṁ, pakatisāvakesupi",
  "tika-s0203t3:106_8": "vasippattesu labbhatīti te dassento, “āma sakkā”tiādimāha. Sesaṁ suviññeyyameva.",
  "tika-s0203t3:107": "Araṇavibhaṅgasuttavaṇṇanāya līnatthappakāsanā samattā.",
  "tika-s0203t3:108": "10. Dhātuvibhaṅgasuttavaṇṇanā",
  "tika-s0203t3:109_0": "342. Aparikkhīṇāyukaṁ pukkusātikulaputtaṁ uddissa gamananti katvā vuttaṁ “turitagamanacārika”nti.",
  "tika-s0203t3:109_1": "Mama vāsupagamanena tava cittassa aphāsukaṁ aniṭṭhaṁ sace natthi. Soti pubbupagato.",
  "tika-s0203t3:109_2": "Dinnaṁ dinnameva vaṭṭatīti ekavāraṁ dinnaṁ dinnameva yuttaṁ, na puna dātabbanti adhippāyo.",
  "tika-s0203t3:109_3": "Kataṁ katamevāti saṅgahatthaṁ kataṁ anucchavikakammaṁ katameva, na taṁ puna viparivattetabbanti adhippāyo.",
  "tika-s0203t3:110_0": "Pukkusātimhi ubhayathāpi kulaputtabhāvo paripuṇṇo evāti āha – “jātikulaputtopi ācārakulaputtopī”ti.",
  "tika-s0203t3:110_1": "Tatrāti tasmiṁ takkasīlato āgamane. Aṅke nipannadārakaṁ viya janaṁ toseti tuṭṭhiṁ",
  "tika-s0203t3:110_2": "pāpeti. Ratanāni uppajjanti pabbatasamuddādisannissitattā paccantadesassa. Dassanīyanti",
  "tika-s0203t3:110_3": "dassaneneva sukhāvahaṁ. Evarūpanti dassanīyaṁ savanīyañca.",
  "tika-s0203t3:111": "Anagghakambale mahagghakambale. Sārakaraṇḍaketi candanasārādisāramayakaraṇḍake. Likhāpetvā ukkirāpetvā. Lākhāya vaṭṭāpetvāti mukhaṁ pidahitvā lākhāparikammaṁ kāretvā.",
  "tika-s0203t3:112_0": "Anto dussabhaṇḍikaṁ atthīti aññāsi nātigarukabhāvato. Anagghā ahesunti vaṇṇasampattiphassasampattipamāṇamahattadunnimmāpiyatāhi",
  "tika-s0203t3:112_1": "mahagghā ahesuṁ, mahāpuñño rājā tassa atthevāti adhippāyo.",
  "tika-s0203t3:113_0": "Yadi evaṁ, “kinnu kho pesemī”ti kasmā vīmaṁsaṁ āpajjīti āha – “apica kho panā”tiādi.",
  "tika-s0203t3:113_1": "Soti bimbisāro rājā. Vicinituṁ āraddho ratanassa anekavidhattā uttaruttariñca paṇītatarādibhāvato.",
  "tika-s0203t3:113_2": "Suvaṇṇarajatādīti suvaṇṇarajatapavāḷamaṇimuttāveḷuriyādi. Indriyabaddhanti cakkhādiindriyapaṭibaddhaṁ.",
  "tika-s0203t3:113_3": "Padesanti guṇavasena ekadesaṁ na pāpuṇāti.",
  "tika-s0203t3:114_0": "Sāmaṁ saccānaṁ abhisambuddhatāsāmaññena, “buddharatanampi duvidha”nti vuttaṁ. Buddharatanasamaṁ",
  "tika-s0203t3:114_1": "ratanaṁ nāma natthi, yasmā pana imasmiṁ loke parasmiṁ vā pana buddhena sadiso na",
  "tika-s0203t3:114_2": "vijjatīti. Paṭhamabodhiyaṁyeva pavattatīti katvā vuttaṁ “ghosopī”tiādi.",
  "tika-s0203t3:115_0": "Rājātuṭṭho cintesi, “tattha avijjamānaṁyeva pesetuṁ laddha”nti. Tasmāti yasmā paripuṇṇaṁ",
  "tika-s0203t3:115_1": "ekadivasampi tasmiṁ padese buddhānaṁ āvāsapariggaho natthi, tasmā. Pubbadisāmukhanti",
  "tika-s0203t3:115_2": "pubbadisābhimukhaṁ sīhapañjaraṁ. Tenassa suvibhūtālokataṁ dasseti.",
  "tika-s0203t3:116_0": "Evaṁ anaññasādhāraṇassa bhagavato īdiso samudāgamoti dassetuṁ, “evaṁ dasa pāramiyo",
  "tika-s0203t3:116_1": "pūretvā”tiādi vuttaṁ. Evaṁ sampannasamudāgamassa tadanurūpā ayaṁ phalasampadāti dassetuṁ,",
  "tika-s0203t3:116_2": "“tusitabhavanato”tiādi vuttaṁ.",
  "tika-s0203t3:117_0": "Ariyadhammo nāma ariyamaggappadhāno, ariyamaggo ca sattatiṁsabodhipakkhiyasaṅgaho,",
  "tika-s0203t3:117_1": "te ca uddesamatteneva gahitāti āha – “sattatiṁsabodhipakkhiye ekadesena likhitvā”ti.",
  "tika-s0203t3:117_2": "Cūḷasīlādīni brahmajāle āgatanayena veditabbāni. Chadvārasaṁvaraṁ satisampajaññanti",
  "tika-s0203t3:117_3": "manacchaṭṭhānaṁ dvārānaṁ saṁvaraṇavasena sattaṭṭhānikaṁ satisampajaññaṁ. Dvādasappabhedaṁ",
  "tika-s0203t3:117_4": "cīvarādicatuppaccayasantosaṁ. Araññarukkhamūlādīnañca vibhaṅgaṁ bhāvanānukūlaṁ senāsanaṁ.",
  "tika-s0203t3:117_5": "“Abhijjhaṁ loke pahāyā”tiādinā vuttaṁ nīvaraṇappahānaṁ. Parikammanti kasiṇādiparikammaṁ.",
  "tika-s0203t3:117_6": "Pāḷiyaṁ āgatanayena aṭṭhatiṁsa kammaṭṭhānāni. Visuddhipaṭipāṭiyā yāva āsavakkhayā",
  "tika-s0203t3:117_7": "imaṁ paṭipattiṁ ekadesena likhi. Soḷasavidhanti soḷasavidhabhāvanāya payogaṁ.",
  "tika-s0203t3:118_0": "Kilañjamayeti nānāvidhabhittivibhatte saṇhasukhumaratanaparisibbite kilañjamayasamugge.",
  "tika-s0203t3:118_1": "Bahi vatthena veṭhetvāti paṭhamaṁ sukhumakambalena veṭhetvā paṭipāṭiyā tettiṁsāya",
  "tika-s0203t3:118_2": "samuggesu pakkhipitvā tato bahi sukhumavatthena veṭhetvā chādetvā. Tiṇagacchapahānasammajjanādinā",
  "tika-s0203t3:118_3": "sodhitamattakameva hotu, kadalipuṇṇaghaṭaṭhapanadhajapaṭākussāpanādialaṅkaraṇena",
  "tika-s0203t3:118_4": "mā niṭṭhāpethāti attho. Rājānubhāvena paṭiyādethāti mama rājānurūpaṁ sajjetha, alaṅkarothāti",
  "tika-s0203t3:118_5": "attho. Antarabhogikānanti anuyuttarājamahāmattānaṁ. Javanadūteti khippaṁ gacchantakadūtapurise.",
  "tika-s0203t3:118_6": "Tāḷehi saha avacarantīti tāḷāvacarā.",
  "tika-s0203t3:119_0": "Raññā paṇṇākāraṁ uddissa katapūjāsakkārassa amaccato sutattā paṇṇākāraṁ uccaṭṭhāne",
  "tika-s0203t3:119_1": "ṭhapetvā sayaṁ nīcāsane nisinno. Nāyaṁ aññassa ratanassa bhavissatīti ayaṁ parihāro",
  "tika-s0203t3:119_2": "aññassa maṇimuttādibhedassa ratanassa na bhavissati maṇimuttādīhi abhisaṅkhatattā.",
  "tika-s0203t3:119_3": "Balavasomanassaṁuppajji ciratanakālaṁ buddhasāsane bhāvitabhāvanatāya vāsitavāsanatāya",
  "tika-s0203t3:119_4": "ghaṭe dīpo viya abbhantare eva samujjalamānaparipakkatihetukabhāvato.",
  "tika-s0203t3:120_0": "Dhāremīti icchāmi, gaṇhāmīti attho. Dvejjhavacananti dveḷhakabhāvo. Antaraṁ karotīti",
  "tika-s0203t3:120_1": "dvinnaṁ pādānaṁ antaraṁ taṁ lekhaṁ karoti, ekena pādena atikkamīti attho. Tassā gatamaggenāti",
  "tika-s0203t3:120_2": "tāya deviyā vivaṭṭamānāya nāsitāya gatamaggena. Taṁ pana lekhanti pukkusātinā katalekhaṁ.",
  "tika-s0203t3:120_3": "Paṇṇacchattakanti tālapattamuṭṭhiṁ.",
  "tika-s0203t3:121_0": "Satthugāravenāti satthari uppannapasādapemabahumānasambhavena. Tadā satthāraṁyeva",
  "tika-s0203t3:121_1": "manasi katvā tanninnabhāvena gacchanto, “pucchissāmī”tipi cittaṁ na uppādesi, “ettha",
  "tika-s0203t3:121_2": "nu kho satthā vasatī”ti parivitakkasseva abhāvato; rājagahaṁ pana patvā rañño pesitasāsanavasena",
  "tika-s0203t3:121_3": "tattha ca vihārassa bahubhāvato satthā kahaṁ vasatīti pucchi. Satthu ekakasseva nikkhamanaṁ",
  "tika-s0203t3:121_4": "pañcacattālīsa yojanāni padasā gamanañca dhammapūjāvasena katanti daṭṭhabbaṁ. Dhammapūjāya",
  "tika-s0203t3:121_5": "ca buddhānaṁ āciṇṇabhāvo heṭṭhā vitthāritoyeva. Buddhasobhaṁ pana paṭicchādetvā aññātakavesena",
  "tika-s0203t3:121_6": "tattha gamanaṁ tassa kulaputtassa vissatthavasena maggadarathapaṭipassambhanatthaṁ.",
  "tika-s0203t3:121_7": "Appaṭipassaddhamaggadaratho hi dhammadesanāya bhājanaṁ na hotīti. Tathāhi vakkhati,",
  "tika-s0203t3:121_8": "“nanu ca bhagavā”tiādi.",
  "tika-s0203t3:122_0": "Uruddhanti visālanti keci. Atirekatiyojanasatantiādinā anvayato byatirekato ca maccheravinayane",
  "tika-s0203t3:122_1": "sabrahmacārīnaṁ ovādadānaṁ. Accantasukhumālotiādinā satthu dhammagāravena saddhiṁ",
  "tika-s0203t3:122_2": "kulaputtassapi dhammagāravaṁ saṁsandati sametīti dasseti. Tena bhagavato katassa",
  "tika-s0203t3:122_3": "paccuggamanassa ṭhānagatabhāvaṁ vibhāvento aññesampi bhabbarūpānaṁ kulaputtānaṁ yathārahaṁ",
  "tika-s0203t3:122_4": "saṅgaho kātabboti dasseti.",
  "tika-s0203t3:123_0": "Brahmalokappamāṇanti uccabhāvena. Ānubhāvenāti iddhānubhāvena yathā so sotapathaṁ",
  "tika-s0203t3:123_1": "na upagacchati, evaṁ vūpasametuṁ sakkoti. Avibbhantanti vibbhamarahitaṁ nilloluppaṁ.",
  "tika-s0203t3:123_2": "“Bhāvanapuṁsakaṁ paneta”nti vatvā tassa vivaraṇatthaṁ, “pāsādikena iriyāpathenā”ti",
  "tika-s0203t3:123_3": "vuttaṁ. Itthambhūtalakkhaṇe etaṁ karaṇavacanaṁ daṭṭhabbaṁ. Tenāha “yathā iriyato”tiādi.",
  "tika-s0203t3:123_4": "Amanāpohoti passantānaṁ. Sīhaseyyāya nipannassapi hi ekacce sarīrāvayavā adhokhittavikkhittā",
  "tika-s0203t3:123_5": "viya dissanti. Kaṭiyaṁ dvinnaṁ ūrusandhīnaṁ dvinnañca jāṇusandhīnaṁ vasena catusandhikapallaṅkaṁ.",
  "tika-s0203t3:123_6": "Na patiṭṭhātīti nappavattati, “kaṁsi tva”ntiādinā apucchite kathāpavatti eva na hoti.",
  "tika-s0203t3:123_7": "Appatiṭṭhitāya kathāya na sañjāyatīti tathā pana pucchāvasena kathāya appavattitāya",
  "tika-s0203t3:123_8": "upari dhammakathā na sañjāyati na uppajjati. Itīti tasmā. Kathāpatiṭṭhāpanatthaṁ",
  "tika-s0203t3:123_9": "kathāpavattanatthaṁ kathāsamuṭṭhāpanatthaṁ vā pucchi.",
  "tika-s0203t3:124_0": "Sabhāvamevakathetīti attano bhagavato adiṭṭhapubbattā “adiṭṭhapubbakaṁ kathamahaṁ",
  "tika-s0203t3:124_1": "jāneyya”nti sabhāvameva kevalaṁ attano ajjhāsayameva katheti; na pana sadevakassa",
  "tika-s0203t3:124_2": "lokassa supākaṭaṁ sabhāvasiddhaṁ buddharūpakāyasabhāvaṁ. Atha vā sabhāvameva kathetīti",
  "tika-s0203t3:124_3": "“idameva”nti jānantopi tadā bhagavato ruciyā tathāpavattamānaṁ rūpakāyasabhāvameva",
  "tika-s0203t3:124_4": "katheti appavikkhambhanti adhippāyo. Tenāha – “tathā hi na”ntiādi, vipassanālakkhaṇameva",
  "tika-s0203t3:124_5": "paṭipadanti adhippāyo.",
  "tika-s0203t3:125_0": "343.“Pubbabhāgapaṭipadaṁ akathetvā”ti vatvā pubbabhāgapaṭipadāya akathane kāraṇaṁ",
  "tika-s0203t3:125_1": "pubbabhāgapaṭipadañca sarūpato dassetuṁ, “yassa hī”tiādi vuttaṁ. Aparisuddhāyapi",
  "tika-s0203t3:125_2": "pubbabhāgapaṭipadāya vipassanā tathā na kiccakārī, pageva avijjamānāyāti, “yassa",
  "tika-s0203t3:125_3": "hi…pe… aparisuddhā hoti”cceva vuttaṁ. Pubbabhāgapaṭipadā ca nāma saṅkhepato pannarasa",
  "tika-s0203t3:125_4": "caraṇadhammāti āha – “sīlasaṁvaraṁ…pe… imaṁ pubbabhāgapaṭipadaṁ ācikkhatī”ti. Yānakiccaṁ",
  "tika-s0203t3:125_5": "sādheti maggagamanena akilantabhāvasādhanattā. Cirakālaṁ paribhāvitāya paripakkagatāya",
  "tika-s0203t3:125_6": "hetusampadāya upaṭṭhāpitaṁ sāmaṇerasīlampi paripuṇṇaṁ akhaṇḍādibhāvappattiyā, yaṁ",
  "tika-s0203t3:125_7": "pubbahetuttā “sīla”nti vuccati.",
  "tika-s0203t3:126_0": "Dhātuyo paramatthato vijjamānā, paññattimattho puriso avijjamāno. Atha kasmā bhagavā",
  "tika-s0203t3:126_1": "arahattassa padaṭṭhānabhūtaṁ vipassanaṁ kathento “chadhāturo”ti avijjamānappadhānaṁ",
  "tika-s0203t3:126_2": "desanaṁ ārabhīti āha – “bhagavā hī”tiādi. Katthaci “tevijjo chaḷabhiñño”tiādīsu vijjamānena",
  "tika-s0203t3:126_3": "avijjamānaṁ dasseti. Katthaci – “itthirūpaṁ, bhikkhave, purisassa cittaṁ pariyādāya",
  "tika-s0203t3:126_4": "tiṭṭhatī”tiādīsu avijjamānena vijjamānaṁ dasseti. Katthaci “cakkhuviññāṇaṁ sotaviññāṇa”ntiādīsu",
  "tika-s0203t3:126_5": "vijjamānena vijjamānaṁ dasseti. Katthaci – “khattiyakumāro brāhmaṇakaññāya saddhiṁ",
  "tika-s0203t3:126_6": "saṁvāsaṁ kappetī”tiādīsu avijjamānena avijjamānaṁ dasseti. Idha pana vijjamānena",
  "tika-s0203t3:126_7": "avijjamānaṁ dasseti. “Chadhāturo”ti hi samāsattho avijjamāno puggalavisayattā, tassa",
  "tika-s0203t3:126_8": "padassa avayavattho pana appadhānattho vijjamāno, so saddakkamena appadhānopi atthakkamena",
  "tika-s0203t3:126_9": "padhānoti āha – “vijjamānena avijjamānaṁ dassento”ti. Puggalādhiṭṭhānāyettha desanāya",
  "tika-s0203t3:126_10": "kāraṇaṁ dassetuṁ, “sace hī”tiādi vuttaṁ. Upaṭṭhāpeyyāti – “dhātuyo”icceva kulaputtassa",
  "tika-s0203t3:126_11": "cittaṁ niveseyya tathā sañjāneyya, evaṁ dhammaṁ deseyyāti attho. Sandehaṁ kareyyāti",
  "tika-s0203t3:126_12": "asati purise ko karoti? Ko paṭisaṁvedeti, dhātuyo evāti kiṁ nu kho idaṁ, kathaṁ nu",
  "tika-s0203t3:126_13": "kho idanti saṁsayaṁ uppādeyya? Sammohaṁ āpajjeyyāti caturaṅgasamannāgate andhakāre",
  "tika-s0203t3:126_14": "vattamānaṁ viya desiyamāne atthe sammohaṁ āpajjeyya. Tathābhūto ca desanāya abhājanabhūtattā",
  "tika-s0203t3:126_15": "desanaṁ sampaṭicchituṁ na sakkuṇeyya. Evamāhāti evaṁ “chadhāturo”ti āha.",
  "tika-s0203t3:127_0": "Yaṁ tvaṁ purisoti sañjānāsīti yaṁ rūpārūpadhammasamūhaṁ pabandhavasena pavattamānaṁ",
  "tika-s0203t3:127_1": "adhiṭṭhānavisesavisiṭṭhaṁ – “puriso satto itthī”tiādinā tvaṁ sañjānāsi, so chadhāturo.",
  "tika-s0203t3:127_2": "Santesupi chadhātuvinimuttesu dhātvantaresu sukhāvaggahaṇatthaṁ tathā vuttaṁ taggahaṇeneva",
  "tika-s0203t3:127_3": "ca tesaṁ gahetabbato, svāyamattho heṭṭhā dassito eva. Sesapadesūti “chaphassāyatano”tiādipadesupi.",
  "tika-s0203t3:127_4": "Cattāri adhiṭṭhānāni catasso patiṭṭhā etassāti caturādhiṭṭhāno, adhitiṭṭhati patiṭṭhahati",
  "tika-s0203t3:127_5": "etenāti adhiṭṭhānaṁ, yesu patiṭṭhāya uttamatthaṁ arahattaṁ adhigacchati, tesaṁ paññādīnaṁ",
  "tika-s0203t3:127_6": "etaṁ adhivacanaṁ. Tenāha “svāyaṁ bhikkhū”tiādi. Ettoti vaṭṭato. Vivaṭṭitvāti vinivaṭṭitvā",
  "tika-s0203t3:127_7": "apasakkitvā. Ettoti vā etehi chadhātuādīhi. Ettha hi niviṭṭhassa āyattassa uttamāya",
  "tika-s0203t3:127_8": "siddhiyā asambhavoti. Patiṭṭhitanti ariyamaggādhigamavasena suppatiṭṭhitaṁ. Evañhi",
  "tika-s0203t3:127_9": "sabbaso paṭipakkhasamucchindanena tattha patiṭṭhito hoti. Maññassavā nappavattantīti",
  "tika-s0203t3:127_10": "chahipi dvārehi pavattamānasotāya maggena visositāya sabbaso vigatāya sabbaso vicchedappattiyā",
  "tika-s0203t3:127_11": "na sandanti. Tenāha “nappavattantī”ti. Yasmā māne sabbaso samucchinne asamucchinno",
  "tika-s0203t3:127_12": "anupasanto kileso nāma natthi, tasmā āha – “muni santoti vuccatī”ti rāgaggiādīnaṁ nibbānena nibbuto.",
  "tika-s0203t3:128_0": "Paññaṁ nappamajjeyyāti, “divasaṁ caṅkamena nisajjāya āvaraṇīyehi dhammehi cittaṁ",
  "tika-s0203t3:128_1": "parisodhetī”tiādinayappavattāya appamādappaṭipattiyā samādhivipassanāpaññaṁ nappamajjeyya.",
  "tika-s0203t3:128_2": "Etena pubbabhāgiyaṁ samathavipassanābhāvanamāha. Saccamanurakkheyyāti saccānurakkhanāpadesena",
  "tika-s0203t3:128_3": "sīlavisodhanamāha; sacce ṭhito samādinnasīlaṁ avikopetvā paripūrento samādhisaṁvattaniyataṁ",
  "tika-s0203t3:128_4": "karoti. Tenāha “vacīsaccaṁ rakkheyyā”ti. Kilesapariccāgaṁ brūheyyāti tadaṅgādivasena",
  "tika-s0203t3:128_5": "kilesānaṁ pariccajanavidhiṁ vaḍḍheyya. Kilesavūpasamanaṁ sikkheyyāti yathā te kilesā",
  "tika-s0203t3:128_6": "tadaṅgādivasena pariccattā yathāsamudācārappavattiyā santāne pariḷāhaṁ na janenti;",
  "tika-s0203t3:128_7": "evaṁ kilesānaṁ vūpasamanavidhiṁ sikkheyya paññādhiṭṭhānādīnanti lokuttarānaṁ paññādhiṭṭhānādīnaṁ.",
  "tika-s0203t3:128_8": "Adhigamatthāyāti paṭilābhatthāya.",
  "tika-s0203t3:129": "347.Pubbevuttānanti, “caturādhiṭṭhāno, yattha ṭhitaṁ maññassavā nappavattantī”ti evaṁ pubbe vuttānaṁ.",
  "tika-s0203t3:130_0": "348.Vattabbaṁ bhaveyyāti niddesavasena vattabbaṁ bhaveyya. Ādīhīti evamādīhi. Kiccaṁ",
  "tika-s0203t3:130_1": "natthi kiccābhāvato. Uppaṭipāṭidhātukanti ayathānupubbikaṁ. Yathādhammavasenevāti",
  "tika-s0203t3:130_2": "desetabbadhammānaṁ yathāsabhāveneva. Sappāyaṁ dhutaṅganti attano kilesaniggaṇhanayoggaṁ",
  "tika-s0203t3:130_3": "dhutaṅgaṁ. Cittarucitanti attano cittapakatiyā ācariyehi virocetabbaṁ, cariyānukūlanti",
  "tika-s0203t3:130_4": "attho. Hatthipadopamasuttādīsūti ādi-saddena visuddhimaggadhātuvibhaṅgādiṁ saṅgaṇhāti.",
  "tika-s0203t3:131_0": "354.Ayampetthāti pi-saddo sampiṇḍanattho. Tena “athāparaṁ upekkhāyeva avasissatī”ti",
  "tika-s0203t3:131_1": "uparidesanaṁ sampiṇḍeti. Sopi hi pāṭiyekko anusandhīti. Nanu cāyaṁ yathāuddiṭṭhāya",
  "tika-s0203t3:131_2": "viññāṇadhātuyā niddesopi bhavissatīti yathānusandhinayo vijjatīti? Na, viññāṇadhātuniddesanayena",
  "tika-s0203t3:131_3": "desanāya appavattattā tenāha “heṭṭhato”tiādi. Yaṁ vā panātiādinā pana desanāya sānusandhitaṁ",
  "tika-s0203t3:131_4": "vibhāveti. Na hi buddhā bhagavanto ananusandhikaṁ desanaṁ desenti. Āgamanīyavipassanāvasenāti",
  "tika-s0203t3:131_5": "yassā pubbe pavattattā āgamanīyaṭṭhāne ṭhitā vipassanā, tassā vasena. Kammakārakaviññāṇanti",
  "tika-s0203t3:131_6": "“netaṁ mama nesohamasmi, na meso attā”ti evaṁ vipassanākiccakārakaṁ vipassanāsahitaṁ",
  "tika-s0203t3:131_7": "viññāṇaṁ. Viññāṇadhātuvasenāti yathāuddiṭṭhāya viññāṇadhātuyā bhājanavasena. Satthu",
  "tika-s0203t3:131_8": "kathanatthāyāti satthārā uddesameva katvā ṭhapitattā niddesavasena kathanatthāya.",
  "tika-s0203t3:131_9": "Akathitabhāvo eva hissa avasiṭṭhatā kathanatthāya paṭivijjhanatthāya ca. Paṭipakkhavigamena",
  "tika-s0203t3:131_10": "tassa cittassa parisuddhatāti āha “nirupakkilesa”nti. Upakkilesānaṁ pana pahīnabhāvato",
  "tika-s0203t3:131_11": "pariyodātaṁ. Samudayavasena udayadassanatthañceva paccayanirodhavasena atthaṅgamadassanatthañca.",
  "tika-s0203t3:131_12": "Kāraṇabhāvena sukhāya vedanāya hitanti sukhavedaniyaṁ. Tenāha “sukhavedanāya paccayabhūta”nti.",
  "tika-s0203t3:132": "360.Rūpakammaṭṭhānampi catudhātuvavatthānavasena, arūpakammaṭṭhānampi sukhadukkhavedanāmukhena paguṇaṁ jātaṁ.",
  "tika-s0203t3:133_0": "Satthu kathanatthaṁyeva avasissatīti, “kulaputtassa paṭivijjhanattha”nti vuttamevatthaṁ",
  "tika-s0203t3:133_1": "nisedheti, tasmā vuttamevatthaṁ samatthetuṁ, “imasmiṁ hī”tiādi vuttaṁ. Kulaputtassa",
  "tika-s0203t3:133_2": "rūpāvacarajjhāneti kulaputtena adhigatarūpāvacarajjhāne. Tenāha – “bhikkhu paguṇaṁ",
  "tika-s0203t3:133_3": "tava idaṁ rūpāvacaracatutthajjhāna”nti. Yaṁ kiñci suvaṇṇatāpanayogyaṁ aṅgārabhājanaṁ",
  "tika-s0203t3:133_4": "idha “ukkā”ti adhippetanti āha “aṅgārakapalla”nti. Sajjeyyāti yathā tattha pakkhittasuvaṇṇañca",
  "tika-s0203t3:133_5": "tappati, evaṁ paṭiyādiyeyya. Nīhaṭadosanti vigatībhūtakāḷakaṁ. Apanītakasāvanti apagatasukhumakāḷakaṁ.",
  "tika-s0203t3:134_0": "Ariyamagge patiṭṭhāpetukāmena nāma sabbasmimpi lokiyadhamme virajjanatthāya dhammo",
  "tika-s0203t3:134_1": "kathetabboti adhippāyena, “kasmā panā”tiādinā codanā katā. Vineyyadamanakusalena",
  "tika-s0203t3:134_2": "bhagavatā veneyyajjhāsayavasena tāva catutthajjhānupekkhāya vaṇṇo kathitoti tassa",
  "tika-s0203t3:134_3": "parihāraṁ vadanto, “kulaputtassā”tiādimāha.",
  "tika-s0203t3:135_0": "361.Tadanudhammanti tassa arūpāvacarassa kusalassa anurūpadhammaṁ, yāya paṭipadāya",
  "tika-s0203t3:135_1": "tassa adhigamo hoti, tassa pubbabhāgapaṭipadanti attho. Tenāha “rūpāvacarajjhāna”nti.",
  "tika-s0203t3:135_2": "Taggahaṇāti tassa gahaṇena tassā paṭipattiyā paṭipajjamānena. Ito uttarinti “viññāṇañcāyatana”ntiādīsu.",
  "tika-s0203t3:136_0": "362.Tassevāti arūpāvacarajjhānassa. Etaṁ pana savipākaṁ arūpāvacarajjhānaṁ samecca",
  "tika-s0203t3:136_1": "sambhuyya paccayehi katattā saṅkhataṁ. Pakappitanti paccayavasena savihitaṁ. Āyūhitanti",
  "tika-s0203t3:136_2": "sampiṇḍitaṁ. Karontena karīyatīti paṭipajjanakena paṭipajjīyati saṅkharīyati. Nibbānaṁ",
  "tika-s0203t3:136_3": "viya na niccaṁ na sassataṁ. Atha kho khaṇe khaṇe bhijjanasabhāvatāya tāvakālikaṁ.",
  "tika-s0203t3:136_4": "Tato eva cavanādisabhāvanti sabbametaṁ rūpāvacaradhammesu ādīnavavibhāvanaṁ. Dukkhe",
  "tika-s0203t3:136_5": "patiṭṭhitanti saṅkhāradukkhe patiṭṭhitaṁ. Atāṇanti cavanasabhāvāditāya tāṇarahitaṁ.",
  "tika-s0203t3:136_6": "Aleṇanti tato arakkhattā līyanaṭṭhānarahitaṁ. Asaraṇanti appaṭisaraṇaṁ. Asaraṇībhūtanti",
  "tika-s0203t3:136_7": "sabbakālampi appaṭisaraṇaṁ.",
  "tika-s0203t3:137_0": "Samattapattavise khandhādīsu gahite duttikicchā siyāti, “khandhaṁ vā sīsaṁ vā gahetuṁ",
  "tika-s0203t3:137_1": "adatvā”ti vuttaṁ. Evamevāti etthāyaṁ upamāsaṁsandanā – cheko bhisakko viya sammāsambuddho.",
  "tika-s0203t3:137_2": "Visavikāro viya kilesadukkhānubandho, bhisakkassa visaṁ ṭhānato cāvetvā upari āropanaṁ",
  "tika-s0203t3:137_3": "viya bhagavato desanānubhāvena kulaputtassa kāmabhave nikantiṁ pariyādāya arūpajjhāne",
  "tika-s0203t3:137_4": "bhavanaṁ. Bhisakkassa visaṁ otāretvā pathaviyaṁ pātanaṁ viya kulaputtassa orambhāgiyakilesadukkhāpanayanaṁ.",
  "tika-s0203t3:138_0": "Asampattassāti arūpāvacarajjhānaṁ anadhigatassa. Appaṭiladdhassevāti tassa vevacanaṁ.",
  "tika-s0203t3:138_1": "Sabbametanti “aniccaṁ adhuva”ntiādinā vitthārato vuttaṁ sabbametaṁ ādīnavaṁ. Ekapadeneva",
  "tika-s0203t3:138_2": "“saṅkhatameta”nti kathesi saṅkhatapadeneva tassa atthassa anavasesato pariyādinnattā.",
  "tika-s0203t3:139_0": "Nāyūhatīti bhavakāraṇacetanāvasena byāpāraṁ na samūheti na sampiṇḍeti. Tenāha – “na",
  "tika-s0203t3:139_1": "rāsiṁ karotī”ti. Abhisaṅkharaṇaṁ nāma cetanābyāpāroti āha – “na abhisañcetayatī”ti.",
  "tika-s0203t3:139_2": "Taṁ pana phaluppādanasamatthatāya phalena kappananti āha “na kappetī”ti. Sace abhisaṅkhāracetanā",
  "tika-s0203t3:139_3": "uḷārā, phalamahattasaṅkhātāya vuḍḍhiyā hoti, anuḷārā ca avuḍḍhiyāti āha – “vuḍḍhiyā",
  "tika-s0203t3:139_4": "vā parihāniyā vā”ti. Buddhavisaye ṭhatvāti bhagavā attano buddhasubuddhatāya sīhasamānavuttitāya",
  "tika-s0203t3:139_5": "ca desanaṁ ukkaṁsato sāvakehi pattabbaṁ visesaṁ anavasesento tathā vadati, na sāvakavisayaṁ",
  "tika-s0203t3:139_6": "atikkamitvā attano buddhavisayameva desento. Tenāha – “arahattanikūṭaṁ gaṇhī”ti.",
  "tika-s0203t3:139_7": "Yadi kulaputto attano…pe… paṭivijjhi, atha kasmā bhagavā desanāya arahattanikūṭaṁ",
  "tika-s0203t3:139_8": "gaṇhīti āha “yathā nāmā”tiādi.",
  "tika-s0203t3:140_0": "Ito pubbeti ito anāgāmiphalādhigamato uttari upari. Assāti kulaputtassa. Kathentassa",
  "tika-s0203t3:140_1": "bhagavato dhamme neva kaṅkhā na vimati paṭhamamaggeneva kaṅkhāya samucchinnattā.",
  "tika-s0203t3:140_2": "Ekaccesu ṭhānesūti tathā vineyyaṭhānesu. Tathā hi ayampi kulaputto anāgāmiphalaṁ",
  "tika-s0203t3:140_3": "patvā bhagavantaṁ sañjāni. Tena vuttaṁ “yato anenā”tiādi.",
  "tika-s0203t3:141": "363.Anajjhositāti anajjhosanīyāti ayamatthoti āha – “gilitvā pariniṭṭhāpetvā gahetuṁ na yuttā”ti.",
  "tika-s0203t3:142_0": "364. Rāgova anusayo rāgānusayo, so ca paccayasamavāye uppajjanārahoti vattabbataṁ",
  "tika-s0203t3:142_1": "labhatīti vuttaṁ – “sukhavedanaṁ ārabbha rāgānusayo uppajjeyyā”ti. Na pana tassa",
  "tika-s0203t3:142_2": "uppādanaṁ atthi khaṇattayasamāyogāsambhavato. Esa nayo sesesupi. Itaranti adukkhamasukhavedanaṁ.",
  "tika-s0203t3:142_3": "Visaṁyuttoti kenaci saññojanena asaṁyuttatāya eva niyatavippayutto. Kāyassa koṭi",
  "tika-s0203t3:142_4": "paramo anto etassāti kāyakoṭikaṁ. Dutiyapadeti “jīvitapariyantika”nti imasmiṁ pade.",
  "tika-s0203t3:142_5": "Visevanassāti upādānassa. Sītībhavissantīti padassa “nirujjhissantī”ti attho vutto,",
  "tika-s0203t3:142_6": "kathaṁ pana vedayitānaṁ dvādasasu āyatanesu nirujjhanaṁ sītibhāvappattīti codanaṁ",
  "tika-s0203t3:142_7": "sandhāyāha – “kilesā hī”tiādi. Samudayapañhenāti mahāsatipaṭṭhāne samudayasaccanirodhapañhena.",
  "tika-s0203t3:142_8": "Nanu sabbaso kilesapariḷāhavigame sītibhāvo nāma vedanānirodhamattena adhippeto;",
  "tika-s0203t3:142_9": "tena idha vedayitāni vuttāni, na kilesāti vedayitānaṁ accantanirodhasaṅkhāto sītibhāvopi",
  "tika-s0203t3:142_10": "kilesasamucchedenevāti āha “vedayitānipī”tiādi.",
  "tika-s0203t3:143_0": "365.Idaṁopammasaṁsandananti ettha saññojanā dīpasikhā viya, adhiṭṭhānakapallikā viya",
  "tika-s0203t3:143_1": "vedanāya nissayabhūtā cattāro khandhā, telaṁ viya kilesā, vaṭṭi viya kammavaṭṭaṁ,",
  "tika-s0203t3:143_2": "upaharaṇakapuriso viya vaṭṭagāmī puthujjano, tassa sīsacchedakapuriso viya arahattamaggo",
  "tika-s0203t3:143_3": "santānassa samucchedakaraṇato, anāhārāya dīpasikhāya nibbāyanaṁ viya kammakilesānaṁ",
  "tika-s0203t3:143_4": "anantarapaccayato anāhārāya vedanāya anupādisesavasena nibbāyanaṁ.",
  "tika-s0203t3:144_0": "Ādimhi samādhivipassanāpaññāhīti pubbabhāgapaṭipadābhūtā tayā paguṇasamādhito arahattassa",
  "tika-s0203t3:144_1": "padaṭṭhānabhūtavipassanāpaññāto ca. Uttaritarāti visiṭṭhatarā. Evaṁ samannāgatoti",
  "tika-s0203t3:144_2": "ettha evaṁ-saddo idaṁsaddatthavacanoti āha – “iminā uttamena arahattaphalapaññādhiṭṭhānenā”ti.",
  "tika-s0203t3:144_3": "Sabbaṁ vaṭṭadukkhaṁ khepetīti sabbadukkhakkhayo, aggamaggo, taṁpariyāpannatāya tattha",
  "tika-s0203t3:144_4": "ñāṇanti āha – “sabbadukkhakkhaye ñāṇaṁ nāma arahattamagge ñāṇa”nti. Arahattaphale",
  "tika-s0203t3:144_5": "ñāṇaṁ adhippetaṁ vuttanayena sabbadukkhakkhaye sante tannimittaṁ vā uppannañāṇanti",
  "tika-s0203t3:144_6": "katvā. Tassāti, “evaṁ samannāgato bhikkhu iminā paramena paññādhiṭṭhānena samannāgato",
  "tika-s0203t3:144_7": "hotī”ti vuttabhikkhuno.",
  "tika-s0203t3:145_0": "366.Hīti yasmā. Vimuttīti arahattaphalavimutti, tasmā sabbadukkhakkhaye ñāṇanti arahattaphalañāṇaṁ",
  "tika-s0203t3:145_1": "adhippetaṁ. Saccanti paramatthasaccaṁ nibbānaṁ, na maggasaccaṁ. Kāmaṁ arahattaphalavimutti",
  "tika-s0203t3:145_2": "paṭipakkhehi akopanīyatāya akuppā, “sacce ṭhitā”ti pana vacanato, “akuppārammaṇakaraṇena",
  "tika-s0203t3:145_3": "akuppāti vuttā”ti āha. Vitathanti naṭṭhaṁ, jarāya maraṇena ca vipariṇāmetabbatāya",
  "tika-s0203t3:145_4": "yādisaṁ uppādāvatthāya jātaṁ, tato aññādisanti attho. Tathā hi taṁ jarāmaraṇehi parimusitabbarūpatāya",
  "tika-s0203t3:145_5": "“musā”ti vuttaṁ. Tenāha – “mosadhammanti nassanasabhāva”nti. Taṁ avitathanti taṁ",
  "tika-s0203t3:145_6": "vuttanayena avitathaṁ nāma, taṁ sabhāvo sabbakālaṁ teneva labbhanato. Samathavipassanāvasena",
  "tika-s0203t3:145_7": "vacīsaccatoti samathavipassanāvasena yaṁ visuddhimattaṁ vacīsaccaṁ, tato. Dukkhasaccasamudayasaccehi",
  "tika-s0203t3:145_8": "tacchavipallāsabhūtasabhāvehi. Iti nesaṁ yathāsakaṁ sabhāvena avitathabhāve amosadhammatāya",
  "tika-s0203t3:145_9": "tehipi avitathabhāvā paramatthasaccaṁ nibbānameva uttaritaraṁ. Tasmāti nibbānasseva uttaritarabhāvato.",
  "tika-s0203t3:146_0": "367. Upadhīyati ettha dukkhanti upadhī, khandhā kāmaguṇā ca. Upadahanti dukkhanti",
  "tika-s0203t3:146_1": "upadhī, kilesābhisaṅkhārā. Paripūrā gahitā parāmaṭṭhāti pariyattabhāvena taṇhāya",
  "tika-s0203t3:146_2": "gahitā diṭṭhiyā parāmaṭṭhā. Samathavipassanāvasena kilesapariccāgatoti vikkhambhanavasena",
  "tika-s0203t3:146_3": "tadaṅgappahānavasena ca kilesānaṁ pariccajanato. Uttaritaro visiṭṭhatarassa pahānappakārassa abhāvato.",
  "tika-s0203t3:147_0": "368.Āghātakaraṇavasenāti cetasikāghātassa uppajjanavasena. Byāpajjanavasenāti cittassa",
  "tika-s0203t3:147_1": "vipattibhāvavasena. Sampadussanavasenāti sabbaso dussanavasena. Tīhi padehi yadi",
  "tika-s0203t3:147_2": "arahattamaggena kilesānaṁ pariccāgo cāgādhiṭṭhānaṁ, arahattamaggeneva nesaṁ vūpasamo",
  "tika-s0203t3:147_3": "upasamādhiṭṭhānaṁ hotīti dasseti. Ettha visesena pariccāgo sampajahanaṁ anuppattidhammatāpādanaṁ",
  "tika-s0203t3:147_4": "cāgo, tathā pana pariccāgena yo so nesaṁ tadā vūpasantatāya abhāvo, ayaṁ upasamoti ayametesaṁ viseso.",
  "tika-s0203t3:148_0": "369.Maññitanti maññanā, “etaṁ mamā”tiādinā kappanāti attho. Avijjāvibandhanataṇhāgāhādīnaṁ",
  "tika-s0203t3:148_1": "sādhāraṇabhāvato ayamahanti ettha ahanti diṭṭhimaññanādassanaṁ, sā pana diṭṭhi mānamaññanāya",
  "tika-s0203t3:148_2": "attaniyagāhavasena hotīti sveva “aya”nti iminā gahitoti āha – “ayamahanti ekaṁ taṇhāmaññitameva",
  "tika-s0203t3:148_3": "vaṭṭatī”ti. Ābādhaṭṭhenāti paṭipīḷanaṭṭhena. Maññanāvasena hi sattānaṁ tathā hoti.",
  "tika-s0203t3:148_4": "Antodosaṭṭhenāti abbhantaraduṭṭhabhāvena. Maññanādūsitattā hi sattānaṁ attabhāvo",
  "tika-s0203t3:148_5": "dukkhatāmūlāyatto, kilesāsucipaggharaṇato uppādanirodhabhaṅgehi uddhamuddhaṁ pakkapabhinno",
  "tika-s0203t3:148_6": "hotīti phalūpacārena “maññitaṁ gaṇḍo”ti vutto. Anupaviṭṭhaṭṭhenāti anupavisitvā hadayamāhacca",
  "tika-s0203t3:148_7": "adhiṭṭhānena. Maññitañhi pīḷājananato antotudanato duruddharaṇato sallaṁ. Khīṇāsavamuni",
  "tika-s0203t3:148_8": "sabbaso kilesānaṁ santattā, tato eva pariḷāhānaṁ parinibbutattā vūpasantattā santo",
  "tika-s0203t3:148_9": "upasanto nibbutoti vuccati. Yattha ṭhitanti yasmiṁ asekkhabhūmiyaṁ ṭhitaṁ. Yadi bhagavā",
  "tika-s0203t3:148_10": "attano desanāñāṇānurūpaṁ desanaṁ pavattāpeyya, mahāpathaviṁ pattharantassa viya,",
  "tika-s0203t3:148_11": "ākāsaṁ pasārentassa viya, anantāparimeyyalokadhātuyo paṭicca tesaṁ ṭhitākāraṁ anuppūraṁ",
  "tika-s0203t3:148_12": "vicinantassa viya desanā pariyosānaṁ na gaccheyya. Yasmā panassa vineyyajjhāsayānurūpameva",
  "tika-s0203t3:148_13": "desanā pavatti, na tato paraṁ aṇumattampi vaḍḍhati. Tasmā vuttaṁ – “sabbāpi dhammadesanā",
  "tika-s0203t3:148_14": "saṁkhittāva, vitthāradesanā nāma natthī”ti. Nanu sattapakaraṇadesanā vitthārakathāti?",
  "tika-s0203t3:148_15": "Na sāpi vitthārakathāti āha – “samantapaṭṭhānakathāpi saṁkhittāyevā”ti. Sannipatitadevaparisāya",
  "tika-s0203t3:148_16": "ajjhāsayānurūpameva hi tassāpi pavatti, na satthudesanāñāṇānurūpanti. Yathānusandhiṁpāpesi",
  "tika-s0203t3:148_17": "yathāuddiṭṭhe anupubbena anavasesato vibhajanavasena desanāya niṭṭhāpitattā. Vipañcitaññū…pe…",
  "tika-s0203t3:148_18": "kathesi nātisaṅkhepavitthāravasena desitattā.",
  "tika-s0203t3:149_0": "370.Aṭṭhannaṁ parikkhārānanti nayidamanavasesapariyādānaṁ, lakkhaṇavacanaṁ panetaṁ,",
  "tika-s0203t3:149_1": "aññatarassāti vacanaseso. Tathā hi, “mayhaṁ iddhimayaparikkhāralābhāya paccayo hotū”ti",
  "tika-s0203t3:149_2": "patthanaṁ paṭṭhapetvā pattacīvaraṁ, pattaṁ, cīvarameva vā dinne carimabhave iddhimayaparikkhāro",
  "tika-s0203t3:149_3": "nibbattatīti vadanti. Adinnattāti kecivādo, tenāha “kulaputto”tiādi. Okāsābhāvatoti",
  "tika-s0203t3:149_4": "upasampadālakkhaṇassa asambhavato. Tenāha – “kulaputtassa āyuparikkhīṇa”nti. Udakatittha…pe…",
  "tika-s0203t3:149_5": "āraddho paramappicchabhāvato.",
  "tika-s0203t3:150": "Vibbhantāti bhantacittā. Siṅgena vijjhitvā ghātesi purimajātibaddhāghātatāyāti vadanti.",
  "tika-s0203t3:151": "Mānusaṁ yoganti manussattabhāvaṁ. Attabhāvo hi yujjati kammakilesehīti “yogo”ti vuccati. Upaccagunti upagacchiṁsu. Upakotiādi tesaṁ nāmāni.",
  "tika-s0203t3:152": "Gandhakaṭṭhehīti candanāgarusaḷaladevadāruādīhi gandhadārūhi. Sesaṁ suviññeyyameva.",
  "tika-s0203t3:153": "Dhātuvibhaṅgasuttavaṇṇanāya līnatthappakāsanā samattā.",
  "tika-s0203t3:154": "11. Saccavibhaṅgasuttavaṇṇanā",
  "tika-s0203t3:155_0": "371.Ācikkhanāti – “idaṁ dukkhaṁ ariyasaccaṁ, ayaṁ dukkhanirodhagāminī paṭipadā ariyasacca”nti",
  "tika-s0203t3:155_1": "ādito kathanaṁ. Desanāti tasseva atthassa atisajjanaṁ pabodhanaṁ. Paññāpanāti pakārehi",
  "tika-s0203t3:155_2": "ñāpanā, sā pana yasmā itthamidanti veneyyānaṁ paccakkhato dassanā, tesaṁ vā santāne",
  "tika-s0203t3:155_3": "patiṭṭhāpanā hoti, tasmā āha – “dukkhasaccādīnaṁ ṭhapanā”ti. Paṭṭhapanāti patiṭṭhāpanā.",
  "tika-s0203t3:155_4": "Yasmā paṭṭhapiyamānasabhāvā desanā bhājanaṁ upagacchantī viya hoti, tasmā vuttaṁ",
  "tika-s0203t3:155_5": "– “paññāpanā”ti, jānāpanāti attho. Vivaṭakaraṇāti desiyamānassa atthassa vivaṭabhāvakaraṇaṁ.",
  "tika-s0203t3:155_6": "Vibhāgakiriyāti yathāvuttassa atthavibhāgassa vitthārakaraṇaṁ. Pākaṭabhāvakaraṇanti",
  "tika-s0203t3:155_7": "agambhīrabhāvāpādanaṁ. Aparo nayo – catusaccasaññitassa atthassa paccekaṁ sarūpato",
  "tika-s0203t3:155_8": "dassanavasena idanti ādito sikkhāpanaṁ kathanaṁ ācikkhanā, evaṁ parasantāne pabodhanavasena",
  "tika-s0203t3:155_9": "pavattāpanā desanā, evaṁ vineyyānaṁ cittaparitosajananena tesaṁ buddhiparipācanaṁ",
  "tika-s0203t3:155_10": "“paññāpanā”ti vuccati. Evaṁ paññāpentī ca sā desiyamānaṁ atthaṁ veneyyasantāne pakārato",
  "tika-s0203t3:155_11": "ṭhapeti patiṭṭhapetīti “paṭṭhapanā”ti vuccati. Pakārato ṭhapentī pana saṁkhittassa",
  "tika-s0203t3:155_12": "vitthārato paṭivuttassa punābhidhānato “vivaraṇā”ti, tassevatthassa vibhāgakaraṇato",
  "tika-s0203t3:155_13": "“vibhajanā”ti, vuttassa vitthārenābhidhānato vibhattassa hetudāharaṇadassanato, “uttānīkamma”nti",
  "tika-s0203t3:155_14": "vuccati. Tenāha – “pākaṭabhāvakaraṇa”nti, hetūpamāvasenatthassa pākaṭabhāvakaraṇatoti attho.",
  "tika-s0203t3:156_0": "Anuggāhakāti anuggaṇhanakāmā. Svāyamanuggaho saṅgahavatthuvasena pākaṭo hotīti āha",
  "tika-s0203t3:156_1": "“āmisasaṅgahenā”tiādi. Janetā janettīti āha “janikā mātā”ti. Vuddhiṁ parisaṁ āpādetīti",
  "tika-s0203t3:156_2": "āpādetā. Tenāha “posetā”ti. Idāni dvinnaṁ mahātherānaṁ yathākkamaṁ sabrahmacārīnaṁ",
  "tika-s0203t3:156_3": "bhagavatā vuttehi janikaposikamātuṭṭhāniyehi saṅgāhakataṁ vitthārato dassetuṁ, “janikamātā",
  "tika-s0203t3:156_4": "hī”tiādi vuttaṁ. Paratoghosena vināpi uparimaggādhigamo hotīti “paccattapurisakārenā”ti",
  "tika-s0203t3:156_5": "vuttaṁ. Paṭhamamaggo eva hi sāvakānaṁ ekantato ghosāpekkhoti. Pattesupīti pi-saddena",
  "tika-s0203t3:156_6": "pageva appattesūti dasseti. Bhavassa appamattakatā nāma ittarakālatāyāti āha “accharāsaṅghātamattampī”ti.",
  "tika-s0203t3:156_7": "Janetāti janako, thero pana ariyāya janayitā. Āpādetāti vaḍḍhetā paribrūhetā. Purimasmiṁ",
  "tika-s0203t3:156_8": "saccadvaye sammasanaggahaṇaṁ lokiyattā tassa, itarasmiṁ tassa aggahaṇaṁ lokuttarattā.",
  "tika-s0203t3:157_0": "Kāmehi nikkhanto saṅkappo nekkhammasaṅkappo. Svāyamassa tato nikkhamanattho tesaṁ",
  "tika-s0203t3:157_1": "paṭipakkhabhāvato tehi visaṁsaggato virajjanato samucchindanato sabbaso vivittabhāvato",
  "tika-s0203t3:157_2": "ca hotīti dassetuṁ, “kāmapaccanīkaṭṭhenā”tiādi vuttaṁ. Tattha kāmapadaghātanti yathā",
  "tika-s0203t3:157_3": "kāmo padaṁ patiṭṭhaṁ na labhati, evaṁ hananaṁ, kāmasamucchedanti attho. Kāmehi sabbaso",
  "tika-s0203t3:157_4": "vivittattā kāmavivitto, ariyamaggo, tassa anto, ariyaphalaṁ, tasmiṁ kāmavivittante.",
  "tika-s0203t3:157_5": "Eseva nayoti iminā “byāpādapaccanīkaṭṭhenā”tiādiyojanaṁ atidisati. Sabbe cete nekkhammasaṅkappādayo",
  "tika-s0203t3:157_6": "nānācittesu labbhantīti yojanā. Yadi ekacitte labbhanti, kathaṁ tividhamicchāsaṅkappānaṁ",
  "tika-s0203t3:157_7": "samugghātoti āha “tatra hī”tiādi. Na nānā labbhatīti iminā tividhakiccakāritaṁ sammāsaṅkappassa",
  "tika-s0203t3:157_8": "dasseti. Kiccavasena hi tassa nāmassa lābho. Sammāvācādīnampi maggakkhaṇe ekacitte",
  "tika-s0203t3:157_9": "labbhamānānampi catukiccakāritāya catubbidhanāmāditā veditabbā. Sesaṁ suviññeyyameva.",
  "tika-s0203t3:158": "Saccavibhaṅgasuttavaṇṇanāya līnatthappakāsanā samattā.",
  "tika-s0203t3:159": "12. Dakkhiṇāvibhaṅgasuttavaṇṇanā",
  "tika-s0203t3:160_0": "376.Mahāpajāpatigotamīti ettha gotamīti tassa gotamagottato āgataṁ nāmaṁ, mahāpajāpati",
  "tika-s0203t3:160_1": "pana guṇato. Taṁ vivarituṁ, “nāmakaraṇadivase panassā”tiādi vuttaṁ. Mahatiṁ uḷāraṁ",
  "tika-s0203t3:160_2": "pajaṁ jananaposanehi parirakkhatīti mahāpajāpati. Paribhogavasena na haññatīti ahataṁ.",
  "tika-s0203t3:160_3": "Sippikānanti tantavāyānaṁ. Vāyanaṭṭhānanti vīnaṭṭhānaṁ. Tāni maṁ na tosenti kāyikassa",
  "tika-s0203t3:160_4": "puññassa abhāvato. Tenāha – “sahatthā katamevamaṁ tosetī”ti. Pisitvā nibbattanaṁ",
  "tika-s0203t3:160_5": "katvā. Pothetvāti sukhumabhāvāpādanatthaṁ dhanukena netvā. Kālānukālañca dhātigaṇaparivutā",
  "tika-s0203t3:160_6": "gantvā vemakoṭiṁ aggahesi ekadivasanti adhippāyo. Evañhi “ekadivasaṁ pana…pe… akāsī”ti",
  "tika-s0203t3:160_7": "purimavacanena taṁ na virujjheyya.",
  "tika-s0203t3:161_0": "Cha cetanāti chabbidhā cetanā. Na hi tā chayeva cetanāti. Saṅghe gotami dehi…pe…",
  "tika-s0203t3:161_1": "saṅgho cāti idameva suttapadaṁ. Saṅghe gotami dehīti saṅghassa dānāya niyojesi, tasmā",
  "tika-s0203t3:161_2": "saṅghova dakkhiṇeyyataroti ayamevettha attho. Yadi evantiādinā tattha byabhicāraṁ",
  "tika-s0203t3:161_3": "dasseti. Rājamahāmattādayotiādinā tattha byatirekato nidassanaṁ āha. Mahantatarā",
  "tika-s0203t3:161_4": "bhaveyyunti ānubhāvādinā mahantatarā bhaveyyuṁ, na ca taṁ atthīti. Tasmāti yasmā",
  "tika-s0203t3:161_5": "guṇavisiṭṭhahetukaṁ dakkhiṇeyyataṁ anapekkhitvā attano dīyamānassa dāpanaṁ labhati,",
  "tika-s0203t3:161_6": "tasmā. Mā evaṁ gaṇhāti sammāsambuddhato saṅghova dakkhiṇeyyo”ti mā gaṇha.",
  "tika-s0203t3:162_0": "Tattha nicchayasādhakaṁ suttapadaṁ dassento, “nayimasmiṁ loke…pe… vipulaphalesina”nti",
  "tika-s0203t3:162_1": "āha. Svāyamattho ratanasutte, “yaṁ kiñci vitta”nti gāthāya, aggapasādasuttādīhi ca",
  "tika-s0203t3:162_2": "vibhāvetabboti. Tenāha – “satthārā uttaritaro dakkhiṇeyyo nāma natthī”ti.",
  "tika-s0203t3:163_0": "Gotamiyā antimabhavikatāya dānassa dīgharattaṁ hitāya sukhāya anuppādanato na taṁ",
  "tika-s0203t3:163_1": "garutaraṁ saṅghassa pādāpane kāraṇanti āha – “pacchimāya janatāyā”tiādi. Vacanatopīti",
  "tika-s0203t3:163_2": "tassa vatthayugassa satthu eva paṭiggahaṇāya vacanatopi. Tenāha “na hī”tiādi.",
  "tika-s0203t3:164_0": "Satthāsaṅghapariyāpannova īdise ṭhāne aggaphalaṭṭhatāya aṭṭha-ariyapuggalabhāvato,",
  "tika-s0203t3:164_1": "sace panassa na sayaṁ saṅghapariyāpannatā, kathaṁ saṅghe pūjite satthā pūjito nāma",
  "tika-s0203t3:164_2": "siyāti adhippāyo. Tīṇi saraṇagamanāni tayo eva aggapasādāti vakkhatīti adhippāyo.",
  "tika-s0203t3:164_3": "Abhidheyyānurūpāni hi liṅgavacanāni. Na ruhati ayāthāvapaṭipattibhāvato, na gihivesaggahaṇādinā",
  "tika-s0203t3:164_4": "gihibhāvassa paṭikkhipitattā. Na vattabbametaṁ “satthā saṅghapariyāpanno”ti satthubhāvato.",
  "tika-s0203t3:164_5": "Sāvakasamūho hi saṅgho. Saṅghagaṇe hi satthā uttaritaro anaññasādhāraṇaguṇehi samannāgatabhāvato",
  "tika-s0203t3:164_6": "mūlaratanabhāvato ca.",
  "tika-s0203t3:165": "377. Sampatijātassa mahāsattassa sattapadavītihāragamanaṁ dhammatāvasena jātaṁ, paraṁ tadaññadaharasadisī paṭipattīti āha – “hatthapādakiccaṁ asādhentesū”ti.",
  "tika-s0203t3:166_0": "378.Paccūpakāraṁ na sukaraṁ vadāmi anucchavikakiriyāya kātuṁ asakkuṇeyyattā. Abhivādenti",
  "tika-s0203t3:166_1": "etenāti abhivādanaṁ. Vandamānehi antevāsikehi ācariyaṁ “sukhī hotū”tiādinā abhivādenti",
  "tika-s0203t3:166_2": "nāma. Tena vuttaṁ “abhivādana”nti. Tadabhimukho…pe… vanditvā nipajjati, seyyathāpi",
  "tika-s0203t3:166_3": "āyasmā sāriputto. Kālānukālaṁ upaṭṭhānaṁ bījayanapādasambāhanādi anucchavikakammassa",
  "tika-s0203t3:166_4": "karaṇaṁ nāma. Anucchavikaṁ kiriyaṁ kātuṁ na sakkotiyeva, yasmā ācariyena katassa",
  "tika-s0203t3:166_5": "dhammānuggahassa antevāsinā kariyamāno āmisānuggaho saṅkhampi kalampi kalabhāgampi",
  "tika-s0203t3:166_6": "na upetiyevāti. Tena vuttaṁ “na suppatikāraṁ vadāmī”ti.",
  "tika-s0203t3:167_0": "379.Pāṭipuggalikaṁ dakkhiṇaṁ ārabbha samuṭṭhitaṁ, “taṁ me bhagavā paṭiggaṇhatū”ti",
  "tika-s0203t3:167_1": "mahāpajāpatigotamiyā vacanaṁ nimittaṁ katvā desanāya uṭṭhitattā. Na kevalañca tassā",
  "tika-s0203t3:167_2": "eva vacanaṁ, atha kho ānandattheropi…pe… samādapesi, tasmā vibhāgato cuddasasu…pe…",
  "tika-s0203t3:167_3": "hotīti dassetuṁ, imaṁ desanaṁ ārabhi. Tattha patipaccekaṁ puggalaṁ dīyatīti pāṭipuggalikaṁ.",
  "tika-s0203t3:167_4": "Paṭhamasaddo yathā aggattho, evaṁ seṭṭhapariyāyopīti āha “jeṭṭhakavasenapī”ti. Aggā",
  "tika-s0203t3:167_5": "uttame khette pavattattā. Dutiyatatiyāpi paramadakkhiṇāyeva sabbaso sammāvikkhambhitarāgādikilesattā.",
  "tika-s0203t3:167_6": "Rāgādayo hi adakkhiṇeyyabhāvassa kāraṇaṁ. Tenevāha – “tiṇadosāni khettāni, rāgadosā",
  "tika-s0203t3:167_7": "ayaṁ pajā”tiādi. Yasmā pana savāsanaṁ sabbaso samucchinnakilesehi tato eva sabbaso",
  "tika-s0203t3:167_8": "appaṭihatañāṇacārehi anantāparimeyyaguṇagaṇādhārehi sammāsambuddhehi sadiso sadevake",
  "tika-s0203t3:167_9": "loke koci dakkhiṇeyyo natthi. Tasmā “paramadakkhiṇāyevā”ti sāsaṅkaṁ vadati. Yasmā",
  "tika-s0203t3:167_10": "pañcābhiñño aṭṭhasamāpattilābhī eva hoti lokiyābhiññānaṁ aṭṭhasamāpattiadhiṭṭhānattā,",
  "tika-s0203t3:167_11": "tasmā “lokiyapañcābhiññe”icceva vuttaṁ, na “aṭṭhasamāpattilābhimhī”ti tāya avuttasiddhattā.",
  "tika-s0203t3:167_12": "Gosīladhātukoti gosīlasabhāvo, sīlavatā sadisasīloti attho. Tenāha “asaṭho”tiādi.",
  "tika-s0203t3:167_13": "Tena na alajjidhātuko pakatisiddho idha puthujjanasīlavāti adhippetoti dasseti.",
  "tika-s0203t3:168_0": "Paricchindantoti ettakoti paccekappamāṇato tato eva aññamaññaṁ asaṅkaratova paricchindanto.",
  "tika-s0203t3:168_1": "Kathaṁ pana asaṅkhyeyyabhāvena vuccamāno vipāko paricchinno hoti? Sopi tassa paricchedo",
  "tika-s0203t3:168_2": "eva itarehi asaṁkiṇṇabhāvadīpanato, etadatthameva pubbe asaṅkaraggahaṇaṁ kataṁ. Guṇavasenāti",
  "tika-s0203t3:168_3": "lakkhaṇasampannādiguṇavasena. Upakāravasenāti bhogarakkhādiupakāravasena. Yaṁ posanatthaṁ",
  "tika-s0203t3:168_4": "dinnaṁ, idaṁ na gahitaṁ dānalakkhaṇāyogato. Anuggahapūjanicchāvasena hi attano deyyavatthupariccāgo",
  "tika-s0203t3:168_5": "dānaṁ bhayarāgaladdhukāmakulādivasena sāvajjābhāvato. Tampi na gahitaṁ ayāvadatthatāaparipuṇṇabhāvena",
  "tika-s0203t3:168_6": "yathādhippetaphaladānāsamatthabhāvato. Sampattassāti santikāgatassa. Tena sampattipayojane",
  "tika-s0203t3:168_7": "anapekkhataṁ dasseti. Phalaṁ paṭikaṅkhitvāti “idaṁ me dānamayaṁ puññaṁ āyatiṁ sukhahitabhāvāya",
  "tika-s0203t3:168_8": "hotū”tiādinā phalaṁ paccāsīsitvā. Tenassa phaladāne namiyataṁ dasseti, yāvadatthanti",
  "tika-s0203t3:168_9": "iminā paripuṇṇaphalataṁ. Sataguṇāti ettha guṇasaddo na “guṇena nāmaṁ uddhareyya”ntiādīsu",
  "tika-s0203t3:168_10": "viya sampattiattho, “taddiguṇa”ntiādīsu viya na vaḍḍhanattho, “pañca kāmaguṇā loke,",
  "tika-s0203t3:168_11": "manochaṭṭhā paveditā”tiādīsu viya na koṭṭhāsattho, “antaṁ antaguṇa”ntiādīsu viya",
  "tika-s0203t3:168_12": "na antabhāgattho, atha kho ānisaṁsatthoti dassento, “satānisaṁsā”ti āha, te ānisaṁse",
  "tika-s0203t3:168_13": "sarūpato dassetuṁ, “āyusata”ntiādi vuttaṁ. Sataguṇāti vā satavaḍḍhikāti evamettha",
  "tika-s0203t3:168_14": "attho daṭṭhabbo. Nipparitasaṁ karotīti āyuādīnaṁ ānisaṁsānaṁ aparittāsaṁ karoti.",
  "tika-s0203t3:168_15": "Atha vā nipparitasaṁ karotīti āyuādinimittaṁ aparittāsaṁ karoti. Atha vā nipparitasaṁ",
  "tika-s0203t3:168_16": "karotīti āyuādīni tato uttarimpi āhārādihetu aparittāsaṁ karoti. Attabhāvavinimuttasañcaraṇassa",
  "tika-s0203t3:168_17": "abhāvā, “bhavasatepi vutte ayamevattho”ti vuttaṁ. Sabbatthāti, “puthujjanadussīle”tiādīsu",
  "tika-s0203t3:168_18": "sabbavāresu. Nayo netabboti, “āyusahassaṁ vaṇṇasahassa”ntiādiko nayo.",
  "tika-s0203t3:169_0": "Sāsanāvataraṇaṁ nāma yāvadeva vaṭṭadukkhanittharaṇatthaṁ, tañca maggapaṭivedhanaṁ,",
  "tika-s0203t3:169_1": "tasmā nibbedhabhāgiyasaraṇagamanaṁ sikkhāpadasamādānaṁ pabbajjā upasampadā sīlaparipūraṇaṁ",
  "tika-s0203t3:169_2": "adhicittasikkhānuyogo vipassanābhāvanāti sabbāpesā sotāpattiphalasacchikiriyāya paṭipatti",
  "tika-s0203t3:169_3": "eva hotīti āha – “tisaraṇaṁ gato upāsakopī”tiādi. Tattha yathā nibbedhabhāgiyo samādhi",
  "tika-s0203t3:169_4": "tāva nāma paramparāya ariyamaggādhigamassa paccayabhāvato upanissayo; tathā nibbedhabhāgiyaṁ",
  "tika-s0203t3:169_5": "sīlaparipūraṇaṁ upasampadā pabbajjā upāsakassa dasasu pañcasu sīlesu patiṭṭhānaṁ",
  "tika-s0203t3:169_6": "antamaso saraṇādigamanampi nibbedhabhāgiyaṁ ariyamaggādhigamassa upanissayo hotiyevāti,",
  "tika-s0203t3:169_7": "“sabbāpesā sotāpattiphalasacchikiriyāya paṭipattī”ti vuttā. Tattha anaññasādhāraṇa-vijjācaraṇādi-asaṅkhyeyyaaparimeyya-guṇa-samudayapūrite",
  "tika-s0203t3:169_8": "bhagavati saddhamme ariyasaṅghe uḷāratarabahumānagāravataṁ gato. “Sammāsambuddho",
  "tika-s0203t3:169_9": "bhagavā, svākhāto dhammo, suppaṭipanno saṅgho”ti tapparāyaṇatādiākārappatto ñāṇaparisodhito",
  "tika-s0203t3:169_10": "pasādo saraṇagamananti tena vatthugatena pasādena paribhāvite santāne kataṁ puññakkhettasampattiyā",
  "tika-s0203t3:169_11": "mahapphalaṁ mahānisaṁsameva hotīti āha – “tasmiṁ dinnadānampi asaṅkhyeyyaṁ appameyya”nti.",
  "tika-s0203t3:169_12": "Tayidaṁ saraṇaṁ vatthuttaye pasādabhāvena ajjhāsayasampattimattaṁ, tādisassa pana",
  "tika-s0203t3:169_13": "pañcasīlaṁ ajjhāsayasampattiupathambhito kāyavacīsaṁyamoti tattha dinnaṁ tato uttari",
  "tika-s0203t3:169_14": "mahapphalanti, dasasīlaṁ pana paripuṇṇuposathasīlaṁ, tattha dinnaṁ mahapphalanti,",
  "tika-s0203t3:169_15": "“tato uttari mahapphala”nti vuttaṁ. Sāmaṇerasīlādīnaṁ pana uttari visiṭṭhatarādibhāvato",
  "tika-s0203t3:169_16": "tattha tattha dinnassa visesamahapphalatā vuttā.",
  "tika-s0203t3:170_0": "Maggasamaṅgitā nāma maggacittakkhaṇaparicchinnā, tasmiñca khaṇe kathaṁ dātuṁ paṭiggahetuñca",
  "tika-s0203t3:170_1": "sambhavatīti codeti “kiṁ pana maggasamaṅgissa sakkā dānaṁ dātu”nti. Itaro tādise",
  "tika-s0203t3:170_2": "sati samayeti dassento, “āma sakkā”ti paṭijānitvā, “āraddhavipassako”tiādinā tamatthaṁ",
  "tika-s0203t3:170_3": "vivarati. Tasmiṁ khaṇeti tasmiṁ pakkhipanakkhaṇe. Yadi aṭṭhamakassa sotāpannassa",
  "tika-s0203t3:170_4": "dinnadānaṁ phalato asaṅkhyeyyameva, ko nesaṁ visesoti āha “tatthā”tiādi. Tena satipi",
  "tika-s0203t3:170_5": "asaṅkhyeyyabhāvasāmaññe atthi nesaṁ appabahubhāvo saṁvaṭṭaṭṭhāyī asaṅkhyeyyamahākappāsaṅkhyeyyānaṁ",
  "tika-s0203t3:170_6": "viyāti dasseti. Maggasamaṅgīnaṁ tena tena odhinā saṁkilesadhammānaṁ pahīyamānattā",
  "tika-s0203t3:170_7": "vodānadhammānaṁ vaḍḍhamānattā apariyositakiccattā aparipuṇṇaguṇatā, pariyositakiccattā",
  "tika-s0203t3:170_8": "phalasamaṅgīnaṁ paripuṇṇaguṇatāti taṁtaṁmaggaṭṭhehi phalaṭṭhānaṁ khettātisayatā veditabbā.",
  "tika-s0203t3:170_9": "Heṭṭhimaheṭṭhimehi pana maggaṭṭhehi uparimānaṁ maggaṭṭhānaṁ phalaṭṭhehi phalaṭṭhānaṁ",
  "tika-s0203t3:170_10": "uttaritaratā pākaṭā eva. Tathā hi uparimānaṁ dinnadānassa mahapphalatā vuttā.",
  "tika-s0203t3:171_0": "380. Kāmañcettha buddhappamukhe ubhatosaṅghe kevale ca bhikkhusaṅghe dānaṁ atthi",
  "tika-s0203t3:171_1": "eva, na pana buddhappamukhe bhikkhusaṅghe, taṁ pana buddhappamukhaubhatosaṅgheneva",
  "tika-s0203t3:171_2": "saṅgahitanti aviruddhaṁ. Na pāpuṇanti mahapphalabhāvena sadisatampi, kuto adhikataṁ.",
  "tika-s0203t3:172_0": "“Tathāgate parinibbute ubhatosaṅghassa” icceva vuttattā – “kiṁ panā”tiādinā codeti.",
  "tika-s0203t3:172_1": "Itaro parinibbute tathāgate taṁ uddissa gandhapupphādipariccāgo viya cīvarādipariccāgopi",
  "tika-s0203t3:172_2": "mahapphalo hotiyevāti katvā paṭipajjanavidhiṁ dassetuṁ, “ubhatosaṅghassā”tiādi vuttaṁ.",
  "tika-s0203t3:172_3": "“Ettakāyeva, bhikkhū uddisathā”ti evaṁ paricchedassa akaraṇena upacārasīmāpariyāpannānaṁ",
  "tika-s0203t3:172_4": "khettapariyāpannānaṁ vasena aparicchinnakamahābhikkhusaṅghe.",
  "tika-s0203t3:173_0": "Gottaṁ vuccati sādhāraṇanāmaṁ, mattasaddo luttaniddiṭṭho, tasmā samaṇāti gottamattaṁ",
  "tika-s0203t3:173_1": "anubhavanti dhārentīti gotrabhuno. Tenāha “nāmamattasamaṇā”ti. Diṭṭhisīlasāmaññena",
  "tika-s0203t3:173_2": "saṁhato samaṇagaṇo saṅgho, tasmā saṅgho dussīlo nāma natthi. Guṇasaṅkhāyāti ānisaṁsagaṇanāya,",
  "tika-s0203t3:173_3": "mahapphalatāyāti attho. Kāsāva…pe… asaṅkhyeyyāti vuttā saṅghaṁ uddissa dinnattā.",
  "tika-s0203t3:173_4": "Yathā pana saṅghaṁ uddissa dānaṁ hoti, taṁ vidhiṁ dassetuṁ, “saṅghagatā dakkhiṇā”tiādi",
  "tika-s0203t3:173_5": "vuttaṁ. Tattha cittīkāranti gāravaṁ.",
  "tika-s0203t3:174_0": "Saṅghato na puggalato. Aññathattaṁ āpajjatīti “imassa mayā dinnaṁ saṅghassa dinnaṁ",
  "tika-s0203t3:174_1": "hotī”ti evaṁ cittaṁ anuppādetvā, “saṅghassa dassāmī”ti deyyadhammaṁ paṭiyādetvā sāmaṇerassa",
  "tika-s0203t3:174_2": "nāma dātabbaṁ jātanti aññathattaṁ āpajjati; tasmā tassa dakkhiṇā saṅghagatā na hotiyeva",
  "tika-s0203t3:174_3": "puggalavasena cittassa pariṇāmitattā. Nibbematiko hutvāti “kiṁ nu kho mayā imassa",
  "tika-s0203t3:174_4": "dinnaṁ hoti vā na vā”ti vimatiṁ anuppādetvā, “yo panā”tiādinā vuttākārena karoti.",
  "tika-s0203t3:175_0": "Tatthātiādinā vuttassevatthassa pākaṭakaraṇatthaṁ vatthuṁ nidasseti, “parasamuddavāsino”tiādinā.",
  "tika-s0203t3:175_1": "Opuñjāpetvā paribhaṇḍaṁ kāretvā, haritagomayena upalimpitvāti attho. Kāsāvakaṇṭhasaṅghassāti",
  "tika-s0203t3:175_2": "kāsāvakaṇṭhasamūhassa. Ko sodhetīti mahapphalabhāvakaraṇena ko visodheti. Mahapphalabhāvāpattiyā",
  "tika-s0203t3:175_3": "hi dakkhiṇā visujjhati nāma. Tattha yesaṁ hatthe dinnaṁ, tesaṁ vasena paṭiggāhakato",
  "tika-s0203t3:175_4": "dakkhiṇāya visuddhattā, – “tadāpāhaṁ, ānanda, saṅghagataṁ dakkhiṇaṁ asaṅkhyeyyaṁ",
  "tika-s0203t3:175_5": "appameyyaṁ vadāmī”ti ca vuttaṁ, tasmā kammavaseneva dakkhiṇāvisuddhiṁ pucchati. Itaro",
  "tika-s0203t3:175_6": "ariyasaṅghe dinnadakkhiṇāya nibbisiṭṭhaṁ katvā vuttattā matthakappattasseva ariyasaṅghassa",
  "tika-s0203t3:175_7": "vasena dakkhiṇāvisuddhiṁ dassento, “sāriputta…pe… sodhentī”ti vatvā puna, “ye keci",
  "tika-s0203t3:175_8": "arahanto sodhentī”ti dassento, “apicā”tiādimāha. Therā ciraparinibbutāti idaṁ ajjatanānampi",
  "tika-s0203t3:175_9": "ariyānaṁ sāvakataṁ dassentena maggasodhanavasena vuttanti daṭṭhabbaṁ, na uddissa",
  "tika-s0203t3:175_10": "puññakaraṇe sati akaraṇappattiyā. Evañhi “asītimahātherā sodhentī”ti idaṁ suvuttaṁ hoti, na aññathā.",
  "tika-s0203t3:176_0": "“Saṅghagatāya dakkhiṇāyā”ti kāmañcetaṁ sādhāraṇavacanaṁ, tathāpi tattha tattha puggalaviseso",
  "tika-s0203t3:176_1": "ñātabboti dassento, “atthi buddhappamukho saṅgho”tiādimāha. Na upanetabbo bhagavato",
  "tika-s0203t3:176_2": "kāle bhikkhūnaṁ abhiññāpaṭisambhidāguṇavasena ativiya uḷārabhāvato, etarahi tadabhāvato.",
  "tika-s0203t3:176_3": "Etarahi saṅgho…pe… na upanetabboti ettha nayānusārena attho vattabbo. Tena teneva",
  "tika-s0203t3:176_4": "samayenāti tassa tassa kālassa sampattivipattimukhena paṭipattiyā uḷārataṁ anuḷāratañca",
  "tika-s0203t3:176_5": "ulliṅgeti. Yattha hi bhikkhū guṇehi sabbaso paripuṇṇā honti, tasmiṁ samaye saṅghagatā",
  "tika-s0203t3:176_6": "dakkhiṇā itarasmiṁ samaye dakkhiṇato mahapphalatarāti daṭṭhabbā. Saṅghe cittīkāraṁ",
  "tika-s0203t3:176_7": "kātuṁ sakkontassāti suppaṭipannatādiṁ saṅghe āvajjitvā saṅghagatena pasādena saṅghassa",
  "tika-s0203t3:176_8": "sammukhā viya tasmiṁ puggale ca gāravavasena dentassa puthujjanasamaṇe dinnaṁ mahapphalataraṁ",
  "tika-s0203t3:176_9": "saṅghato uddisitvā gahitattā, “saṅghassa demī”tiyeva dinnattā ca.",
  "tika-s0203t3:177_0": "Eseva nayoti iminā, “sotāpanne dinnaṁ mahapphalatara”nti evamādiṁ atidisati. Ādi-saddena",
  "tika-s0203t3:177_1": "uddisitvā gahito sakadāgāmī, pāṭipuggaliko anāgāmīti evamādi saṅgahitaṁ. Mahapphalatarameva.",
  "tika-s0203t3:177_2": "Tenāha bhagavā – “na tvevāhaṁ, ānanda, kenaci pariyāyena saṅghagatāya dakkhiṇāya",
  "tika-s0203t3:177_3": "pāṭipuggalikaṁ dānaṁ mahapphalataraṁ vadāmī”ti. Yadi khīṇāsave dinnadānato saṅghato",
  "tika-s0203t3:177_4": "uddisitvā gahitadussīlepi dinnadānaṁ mahapphalaṁ, evaṁ sante – “sīlavato, mahārāja,",
  "tika-s0203t3:177_5": "dinnaṁ mahapphalaṁ, no tathā dussīle”ti idaṁ kathanti āha – “taṁ imaṁ nayaṁ gahāyā”tiādi.",
  "tika-s0203t3:177_6": "Saṅghato uddisitvā gahaṇavidhiṁ pahāya dussīlasseva gahaṇavasena vuttaṁ. Imasmiṁ",
  "tika-s0203t3:177_7": "catukke daṭṭhabbanti imassa padassa vasena daṭṭhabbaṁ. Tattha hi “paṭiggāhakā honti",
  "tika-s0203t3:177_8": "dussīlā pāpadhammā”ti āgataṁ.",
  "tika-s0203t3:178_0": "381.Visujjhatīti na kilissati, mahājutikārī mahāvipphārā hotīti attho. Sucidhammoti",
  "tika-s0203t3:178_1": "rāgādiasucividhamanena sucisabhāvo. Na pāpadhammoti na nihīnasabhāvo pāpakiriyāya.",
  "tika-s0203t3:178_2": "Akusaladhammo hi ekantanihīno. Jūjako sīlavā kalyāṇadhammo na hoti. Tassa mahābodhisattassa",
  "tika-s0203t3:178_3": "attano puttadānaṁ dānapāramiyā matthakaṁ gaṇhantaṁ mahāpathavīkampanasamatthaṁ jātaṁ,",
  "tika-s0203t3:178_4": "svāyaṁ dānaguṇo vessantaramahāraññā kathetabboti.",
  "tika-s0203t3:179": "Uddharatīti bahulaṁ katapāpakammavasena laddhavinipātato uddharati. Tasmā natthi mayhaṁ kiñci cittassa aññathattanti adhippāyo.",
  "tika-s0203t3:180_0": "Petadakkhiṇanti pete uddissa dātabbadakkhiṇaṁ. Pāpitakāleyevāti, “idaṁ dānaṁ asukassa",
  "tika-s0203t3:180_1": "petassa hotū”ti uddisanavasena patte pāpitakāleyeva. Assāti petassa. Pāpuṇīti phalasamāpattiyā",
  "tika-s0203t3:180_2": "vasena pāpuṇi. Ayañhi pete uddissa dāne dhammatā.",
  "tika-s0203t3:181": "Tadā kosalarañño pariccāgavasena ativiya uḷārajjhāsayataṁ, buddhappamukhassa ca bhikkhusaṅghassa ukkaṁsagataguṇavisiṭṭhataṁ sandhāyāha, “asadisadānaṁ kathetabba”nti.",
  "tika-s0203t3:182_0": "Asārampi khettanti sārahīnaṁ dukkhettaṁ. Samayeti kasanārahe kāle. Paṁsuṁ apanetvāti",
  "tika-s0203t3:182_1": "nissāraṁ paṁsuṁ nīharitvā. Sārabījānīti sabhāvato abhisaṅkhārato ca sārabhūtāni bījāni.",
  "tika-s0203t3:182_2": "Patiṭṭhapetvāti vapitvā. Evanti yathā kassako attano payogasampattiyā asārepi khette",
  "tika-s0203t3:182_3": "phalaṁ adhigacchati. Evaṁ sīlavā attano payogasampattiyā dussīlassapi datvā phalaṁ",
  "tika-s0203t3:182_4": "mahantaṁ adhigacchati. Iminā upāyenāti iminā paṭhamapade vuttanayena. Sabbapadesūti",
  "tika-s0203t3:182_5": "sabbakoṭṭhāsesu visujjhanaṁ vuttaṁ, tatiyapade pana visujjhanaṁ paṭikkhittameva.",
  "tika-s0203t3:183_0": "382. Arahato dinnadānameva aggaṁ dānacetanāya kenaci upakkilesena anupakkiliṭṭhattā,",
  "tika-s0203t3:183_1": "paṭiggāhakassa aggadakkhiṇeyyattā. Tenāha – “bhavālayassa bhavapatthanāya abhāvato”ti,",
  "tika-s0203t3:183_2": "“ubhinnampī”ti vacanaseso. Khīṇāsavo dānaphalaṁ na saddahatīti idaṁ tassa appahīnakilesajanassa",
  "tika-s0203t3:183_3": "viya kammakammaphalānaṁ saddahanākārena pavatti natthīti katvā vuttaṁ, yato arahā",
  "tika-s0203t3:183_4": "“asaddho akataññū ca…pe… poriso”ti thomīyati. Asaddahanaṁ anumānapakkhikaṁ, anumānañca",
  "tika-s0203t3:183_5": "saṁsayapubbakaṁ, nissandiddho ca kammakammaphalesu paccakkhabhāvaṁ gato. Tameva hi",
  "tika-s0203t3:183_6": "nicchitabhāvasiddhaṁ nissandiddhataṁ sandhāya – “dānaphalaṁ saddahantā”tiādi vuttaṁ.",
  "tika-s0203t3:183_7": "Yadi evaṁ tena katakammaṁ kammalakkhaṇappattaṁ hotīti āha “khīṇāsavenā”tiādi. Tenevāha",
  "tika-s0203t3:183_8": "– “nicchandarāgattā”ti, etañca lakkhaṇavacanaṁ, kenaci kilesena anupakkiliṭṭhattāti",
  "tika-s0203t3:183_9": "adhippāyo. Assāti khīṇāsavassa dānaṁ.",
  "tika-s0203t3:184_0": "Kiṁ pana sammāsambuddhenātiādinā dāyakato dakkhiṇāvisuddhi coditā, sāriputtattherenātiādinā",
  "tika-s0203t3:184_1": "pana paṭiggāhakatoti vadanti; tadayuttaṁ, sāvakassa mahapphalabhāve saṁsayābhāvato,",
  "tika-s0203t3:184_2": "heṭṭhā nicchitattā ca, tasmā ubhayenapi dāyakato dakkhiṇāvisuddhi eva coditā. Sā",
  "tika-s0203t3:184_3": "hi idha sādhāraṇavasena nicchitattā saṁsayavatthu. Tenāha – “sammāsambuddhena…pe…",
  "tika-s0203t3:184_4": "vadantī”ti. Sammāsambuddhaṁ hītiādi yathāvuttaatthassa kāraṇavacanaṁ. Añño dānassa",
  "tika-s0203t3:184_5": "vipākaṁ jānituṁ samattho nāma natthi sabbaso sattānaṁ kammavipākavibhāgajānanañāṇassa",
  "tika-s0203t3:184_6": "ananuññātattā. Tenāha bhagavā – “yasmā ca kho, bhikkhave, sattā na jānanti, dānasaṁvibhāgassa",
  "tika-s0203t3:184_7": "vipākaṁ yathāhaṁ jānāmi, tasmā adatvā bhuñjantī”tiādi. Etena ettha ñāṇavisodhanaṁ",
  "tika-s0203t3:184_8": "nāma kathitaṁ, na dakkhiṇāya visuddhi nāma dāyakato paṭiggāhakato ca vasena hotīti;",
  "tika-s0203t3:184_9": "sammāsambuddhena sāriputtattherassa dinnadānaṁ sabbaso upakkilesavisuddhiyā ñāṇassa",
  "tika-s0203t3:184_10": "ca ativiya uḷārattā mahānubhāvaṁ nāma siyā mahātejavantañca; na mahapphalaṁ tesaṁ",
  "tika-s0203t3:184_11": "santāne paripuṇṇaphalassa asambhavato. Yadi dinnadānaṁ paripuṇṇaphalaṁ na hoti ubhayavipākadānābhāvato,",
  "tika-s0203t3:184_12": "pavattivipākadāyī pana hotīti dassento, “dānaṁ hī”tiādimāha.",
  "tika-s0203t3:185_0": "Catūhīti sahayoge karaṇavacanaṁ, catūhi sampadāhi sahagatā sahitaṁ katvāti attho.",
  "tika-s0203t3:185_1": "Imā catasso sampadā sabbasādhāraṇavasena vuttā, na yathādhigatapuggalavasena. Tenāha",
  "tika-s0203t3:185_2": "– “deyyadhammassa dhammenā”tiādi. Tasmiṁyeva attabhāveti yasmiṁ attabhāve taṁ dānamayaṁ",
  "tika-s0203t3:185_3": "puññaṁ uppannaṁ, tasmiṁyeva attabhāve vipākaṁ deti, cetanāya mahantattā diṭṭhadhammavedanīyaṁ",
  "tika-s0203t3:185_4": "hutvā vipaccatīti attho. Pubbacetanādivasenāti sanniṭṭhāpakajavanavīthito pubbāparavīthicetanāvasena,",
  "tika-s0203t3:185_5": "aññathā sanniṭṭhāpakavīthiyaṁyeva pubbacetanādivasenāti vattabbaṁ siyā. Sā hi cetanā",
  "tika-s0203t3:185_6": "diṭṭhadhammavedanīyabhūtā tasmiṁyeva attabhāve vipākaṁ deti, na itarā. Mahattatāti",
  "tika-s0203t3:185_7": "pubbābhisaṅkhāravasena ñāṇasampayogādivasena cetanāya uḷāratā. Khīṇāsavabhāvenāti",
  "tika-s0203t3:185_8": "yassa deti, tassa khīṇāsavabhāvena. Vatthusampannatāti ettha yathā paṭighasaññā nānattasaññānaṁ",
  "tika-s0203t3:185_9": "vigamena dibbavihārānaṁ vasena, byāpādasaññādīnaṁ vigamena brahmavihārānaṁ vasena,",
  "tika-s0203t3:185_10": "sabbaso rūpasaññānānattasaññānaṁ vigamena āneñjavihārānaṁ vasena sabbaso niccasaññādīnaṁ",
  "tika-s0203t3:185_11": "paṭippassaddhiyā sabbasaṅkhāravimukhatāya ariyavihārānaṁ vasena vatthusampannatā",
  "tika-s0203t3:185_12": "icchitā. Taṁtaṁsamāpattisamāpajjanena santānassa nirodhasādhanatā taṁ divasaṁ nirodhassa",
  "tika-s0203t3:185_13": "sādhanatā nāma. Vatthusampannatāti sabbaso nirodhasamāpattisamāpajjanena vatthusampannatā",
  "tika-s0203t3:185_14": "icchitā; na sabbaso anavasesasaññānirodhatāyāti āha – “taṁ divasaṁ nirodhato vuṭṭhitabhāvena",
  "tika-s0203t3:185_15": "vatthusampannatā”ti. Saññānirodhassa cettha accāsannataṁ sandhāya, “taṁ divasa”nti",
  "tika-s0203t3:185_16": "vuttaṁ. Yaṁ panettha atthato avibhattaṁ, taṁ suviññeyyameva.",
  "tika-s0203t3:186": "Dakkhiṇāvibhaṅgasuttavaṇṇanāya līnatthappakāsanā samattā.",
  "tika-s0203t3:187": "Niṭṭhitā ca vibhaṅgavaggavaṇṇanā."
}