{
  "atk-abh01a0:0": "Namo tassa bhagavato arahato sammāsambuddhassa",
  "atk-abh01a0:1": "Abhidhammapiṭake",
  "atk-abh01a0:2": "Aṭṭhasālinī nāma",
  "atk-abh01a0:3": "Dhammasaṅgaṇī-aṭṭhakathā",
  "atk-abh01a0:4": "Ganthārambhakathā",
  "atk-abh01a0:5": "Karuṇā viya sattesu, paññā yassa mahesino;",
  "atk-abh01a0:6": "Ñeyyadhammesu sabbesu, pavattittha yathāruci.",
  "atk-abh01a0:7": "Dayāya tāya sattesu, samussāhitamānaso;",
  "atk-abh01a0:8": "Pāṭihīrāvasānamhi, vasanto tidasālaye.",
  "atk-abh01a0:9": "Pāricchattakamūlamhi, paṇḍukambalanāmake;",
  "atk-abh01a0:10": "Silāsane sannisinno, ādiccova yugandhare.",
  "atk-abh01a0:11": "Cakkavāḷasahassehi, dasahāgamma sabbaso;",
  "atk-abh01a0:12": "Sannisinnena devānaṃ, gaṇena parivārito.",
  "atk-abh01a0:13": "Mātaraṃ pamukhaṃ katvā, tassā paññāya tejasā;",
  "atk-abh01a0:14": "Abhidhammakathāmaggaṃ, devānaṃ sampavattayi.",
  "atk-abh01a0:15": "Tassa pāde namassitvā, sambuddhassa sirīmato;",
  "atk-abh01a0:16": "Saddhammañcassa pūjetvā, katvā saṅghassa cañjaliṃ.",
  "atk-abh01a0:17": "Nipaccakārassetassa, katassa ratanattaye;",
  "atk-abh01a0:18": "Ānubhāvena sosetvā, antarāye asesato.",
  "atk-abh01a0:19": "Visuddhācārasīlena, nipuṇāmalabuddhinā;",
  "atk-abh01a0:20": "Bhikkhunā buddhaghosena, sakkaccaṃ abhiyācito.",
  "atk-abh01a0:21": "Yaṃ devadevo devānaṃ, desetvā nayato puna;",
  "atk-abh01a0:22": "Therassa sāriputtassa, samācikkhi vināyako.",
  "atk-abh01a0:23": "Anotattadahe katvā, upaṭṭhānaṃ mahesino;",
  "atk-abh01a0:24": "Yañca sutvāna so thero, āharitvā mahītalaṃ.",
  "atk-abh01a0:25": "Bhikkhūnaṃ payirudāhāsi, iti bhikkhūhi dhārito;",
  "atk-abh01a0:26": "Saṅgītikāle saṅgīto, vedehamuninā puna.",
  "atk-abh01a0:27": "Tassa gambhīrañāṇehi, ogāḷhassa abhiṇhaso;",
  "atk-abh01a0:28": "Nānānayavicittassa, abhidhammassa ādito.",
  "atk-abh01a0:29": "Yā mahākassapādīhi, vasīhiṭṭhakathā purā;",
  "atk-abh01a0:30": "Saṅgītā anusaṅgītā, pacchāpi ca isīhi yā.",
  "atk-abh01a0:31": "Ābhatā pana therena, mahindenetamuttamaṃ;",
  "atk-abh01a0:32": "Yā dīpaṃ dīpavāsīnaṃ, bhāsāya abhisaṅkhatā.",
  "atk-abh01a0:33": "Apanetvā tato bhāsaṃ, tambapaṇṇinivāsinaṃ;",
  "atk-abh01a0:34": "Āropayitvā niddosaṃ, bhāsaṃ tantinayānugaṃ.",
  "atk-abh01a0:35": "Nikāyantaraladdhīhi, asammissaṃ anākulaṃ;",
  "atk-abh01a0:36": "Mahāvihāravāsīnaṃ, dīpayanto vinicchayaṃ.",
  "atk-abh01a0:37": "Atthaṃ pakāsayissāmi, āgamaṭṭhakathāsupi;",
  "atk-abh01a0:38": "Gahetabbaṃ gahetvāna, tosayanto vicakkhaṇe.",
  "atk-abh01a0:39": "Kammaṭṭhānāni sabbāni, cariyābhiññā vipassanā;",
  "atk-abh01a0:40": "Visuddhimagge panidaṃ, yasmā sabbaṃ pakāsitaṃ.",
  "atk-abh01a0:41": "Tasmā taṃ aggahetvāna, sakalāyapi tantiyā;",
  "atk-abh01a0:42": "Padānukkamato eva, karissāmatthavaṇṇanaṃ.",
  "atk-abh01a0:43": "Iti me bhāsamānassa, abhidhammakathaṃ imaṃ;",
  "atk-abh01a0:44": "Avikkhittā nisāmetha, dullabhā hi ayaṃ kathāti.",
  "atk-abh01a0:45": "Nidānakathā",
  "atk-abh01a0:46_0": "Tattha kenaṭṭhena abhidhammo? Dhammātirekadhammavisesaṭṭhena. Atirekavisesatthadīpako",
  "atk-abh01a0:46_1": "hettha ‘abhi’-saddo. “Bāḷhā me dukkhā vedanā abhikkamanti no paṭikkamanti” “abhikkantavaṇṇā”tiādīsu",
  "atk-abh01a0:46_2": "viya. Tasmā yathā samussitesu bahūsu chattesu ceva dhajesu ca yaṃ atirekappamāṇaṃ",
  "atk-abh01a0:46_3": "visesavaṇṇasaṇṭhānañca chattaṃ, taṃ ‘aticchatta’nti vuccati, yo atirekappamāṇo nānāvirāgavaṇṇavisesasampanno",
  "atk-abh01a0:46_4": "ca dhajo so ‘atidhajo’ti vuccati, yathā ca ekato sannipatitesu bahūsu rājakumāresu",
  "atk-abh01a0:46_5": "ceva devesu ca yo jātibhogayasaissariyādisampattīhi atirekataro ceva visesavantataro",
  "atk-abh01a0:46_6": "ca rājakumāro so ‘atirājakumāro’ti vuccati, yo āyuvaṇṇaissariyayasasampattiādīhi",
  "atk-abh01a0:46_7": "atirekataro ceva visesavantataro ca devo so ‘atidevo’ti vuccati, tathārūpo brahmāpi",
  "atk-abh01a0:46_8": "‘atibrahmā’ti vuccati, evameva ayampi dhammo dhammātirekadhammavisesaṭṭhena ‘abhidhammo’ti vuccati.",
  "atk-abh01a0:47_0": "Suttantañhi patvā pañcakkhandhā ekadeseneva vibhattā, na nippadesena; abhidhammaṃ",
  "atk-abh01a0:47_1": "patvā pana suttantabhājanīyaabhidhammabhājanīyapañhapucchakanayānaṃ vasena nippadesato",
  "atk-abh01a0:47_2": "vibhattā. Tathā dvādasāyatanāni, aṭṭhārasa dhātuyo, cattāri saccāni, bāvīsatindriyāni,",
  "atk-abh01a0:47_3": "dvādasapadiko paccayākāro. Kevalañhi indriyavibhaṅge suttantabhājanīyaṃ natthi, paccayākāre",
  "atk-abh01a0:47_4": "ca pañhapucchakaṃ natthi. Suttantañca patvā cattāro satipaṭṭhānā ekadeseneva vibhattā,",
  "atk-abh01a0:47_5": "na nippadesena; abhidhammaṃ patvā pana tiṇṇampi nayānaṃ vasena nippadesatova vibhattā.",
  "atk-abh01a0:47_6": "Tathā cattāri sammappadhānāni, cattāro iddhipādā, satta bojjhaṅgā, ariyo aṭṭhaṅgiko",
  "atk-abh01a0:47_7": "maggo, cattāri jhānāni, catasso appamaññāyo, pañca sikkhāpadāni, catasso paṭisambhidā.",
  "atk-abh01a0:47_8": "Kevalañhettha sikkhāpadavibhaṅge suttantabhājanīyaṃ natthi. Suttantaṃ patvā ca ñāṇaṃ",
  "atk-abh01a0:47_9": "ekadeseneva vibhattaṃ na nippadesena; tathā kilesā. Abhidhammaṃ patvā pana “ekavidhena",
  "atk-abh01a0:47_10": "ñāṇavatthū”tiādinā nayena mātikaṃ ṭhapetvā nippadesatova vibhattaṃ. Tathā ekakato",
  "atk-abh01a0:47_11": "paṭṭhāya anekehi nayehi kilesā. Suttantaṃ patvā ca bhūmantaraparicchedo ekadeseneva",
  "atk-abh01a0:47_12": "vibhatto, na nippadesena; abhidhammaṃ pana patvā tiṇṇampi nayānaṃ vasena bhūmantaraparicchedo",
  "atk-abh01a0:47_13": "nippadesatova vibhatto. Evaṃ dhammātirekadhammavisesaṭṭhena abhidhammoti veditabbo.",
  "atk-abh01a0:48_0": "Pakaraṇaparicchedato panesa dhammasaṅgaṇīvibhaṅgadhātukathāpuggalapaññattikathāvatthuyamakapaṭṭhānānaṃ",
  "atk-abh01a0:48_1": "sattannaṃ pakaraṇānaṃ vasena ṭhito. Ayamettha ācariyānaṃ samānakathā. Vitaṇḍavādī",
  "atk-abh01a0:48_2": "panāha – ‘kathāvatthu kasmā gahitaṃ? Nanu sammāsambuddhassa parinibbānato aṭṭhārasavassādhikāni",
  "atk-abh01a0:48_3": "dve vassasatāni atikkamitvā moggaliputtatissattherenetaṃ ṭhapitaṃ? Tasmā sāvakabhāsitattā",
  "atk-abh01a0:48_4": "chaḍḍetha na’nti. ‘Kiṃ pana chappakaraṇāni abhidhammo’ti? ‘Evaṃ na vadāmī’ti. ‘Atha",
  "atk-abh01a0:48_5": "kiṃ vadesī’ti. ‘Sattappakaraṇānī’ti. ‘Kataraṃ gahetvā satta karosī’ti? ‘Mahādhammahadayaṃ",
  "atk-abh01a0:48_6": "nāma atthi, etena saha sattā’ti. ‘Mahādhammahadaye apubbaṃ natthi, katipayāva pañhāvārā",
  "atk-abh01a0:48_7": "avasesā, kathāvatthunāva saddhiṃ sattā’ti. ‘No kathāvatthunā, mahādhātukathā nāma",
  "atk-abh01a0:48_8": "atthi, tāya saddhiṃ sattā’ti. ‘Mahādhātukathāyaṃ apubbaṃ natthi, appamattikāva tanti",
  "atk-abh01a0:48_9": "avasesā. Kathāvatthunāva saddhiṃ sattā’ti.",
  "atk-abh01a0:49_0": "Sammāsambuddho hi sattappakaraṇāni desento kathāvatthuṃ patvā yā esā puggalavāre",
  "atk-abh01a0:49_1": "tāva catūsu pañhesu dvinnaṃ pañcakānaṃ vasena aṭṭhamukhā vādayutti taṃ ādiṃ katvā",
  "atk-abh01a0:49_2": "sabbakathāmaggesu asampuṇṇabhāṇavāramattāya pāḷiyā mātikaṃ ṭhapesi. Sā panesā “puggalo",
  "atk-abh01a0:49_3": "upalabbhati saccikaṭṭhaparamatthenāti. Āmantā. Yo saccikaṭṭho paramattho tato so",
  "atk-abh01a0:49_4": "puggalo upalabbhati saccikaṭṭhaparamatthenāti. Nahevaṃ vattabbe. Ājānāhi niggahaṃ…pe…",
  "atk-abh01a0:49_5": "puggalo nupalabbhati saccikaṭṭhaparamatthenāti. Āmantā. Yo saccikaṭṭho paramattho",
  "atk-abh01a0:49_6": "tato so puggalo nupalabbhati saccikaṭṭhaparamatthenāti. Nahevaṃ vattabbe. Ājānāhi",
  "atk-abh01a0:49_7": "niggahaṃ…pe…. Sabbattha puggalo upalabbhati sabbattha puggalo nupalabbhati, sabbadā",
  "atk-abh01a0:49_8": "puggalo upalabbhati sabbadā puggalo nupalabbhati, sabbesu puggalo upalabbhati sabbesu",
  "atk-abh01a0:49_9": "puggalo nupalabbhati saccikaṭṭhaparamatthenā”ti evaṃ paṭhamaṃ vādaṃ nissāya paṭhamaṃ",
  "atk-abh01a0:49_10": "niggahaṃ, dutiyaṃ nissāya dutiyaṃ …pe… aṭṭhamaṃ nissāya aṭṭhamaṃ niggahaṃ dassentena",
  "atk-abh01a0:49_11": "satthārā ṭhapitā. Iminā nayena sabbattha mātikāṭhapanaṃ veditabbaṃ. Taṃ panetaṃ mātikaṃ",
  "atk-abh01a0:49_12": "ṭhapento imaṃ disvā ṭhapesi – mama parinibbānato aṭṭhārasavassādhikānaṃ dvinnaṃ vassasatānaṃ",
  "atk-abh01a0:49_13": "matthake moggaliputtatissatthero nāma bhikkhu bhikkhusahassamajjhe nisinno sakavāde",
  "atk-abh01a0:49_14": "pañca suttasatāni paravāde pañcāti suttasahassaṃ samodhānetvā dīghanikāyappamāṇaṃ",
  "atk-abh01a0:49_15": "kathāvatthuppakaraṇaṃ bhājessatīti.",
  "atk-abh01a0:50_0": "Moggaliputtatissattheropi idaṃ pakaraṇaṃ desento na attano ñāṇena desesi, satthārā",
  "atk-abh01a0:50_1": "pana dinnanayena ṭhapitamātikāya desesi. Iti satthārā dinnanayena ṭhapitamātikāya",
  "atk-abh01a0:50_2": "desitattā sakalampetaṃ pakaraṇaṃ buddhabhāsitameva nāma jātaṃ. Yathā kiṃ? Yathā madhupiṇḍikasuttantādīni.",
  "atk-abh01a0:50_3": "Madhupiṇḍikasuttantasmiñhi bhagavā “yatonidānaṃ bhikkhu purisaṃ papañcasaññāsaṅkhā",
  "atk-abh01a0:50_4": "samudācaranti, ettha ce natthi abhinanditabbaṃ abhivaditabbaṃ ajjhositabbaṃ, esevanto",
  "atk-abh01a0:50_5": "rāgānusayāna”nti mātikaṃ ṭhapetvā uṭṭhāyāsanā vihāraṃ pāvisi.",
  "atk-abh01a0:51_0": "Dhammappaṭiggāhakā bhikkhū mahākaccānattheraṃ upasaṅkamitvā dasabalena ṭhapitamātikāya",
  "atk-abh01a0:51_1": "atthaṃ pucchiṃsu. Thero pucchitamattakeneva akathetvā dasabalassa apacitidassanatthaṃ",
  "atk-abh01a0:51_2": "“seyyathāpi āvuso puriso sāratthiko sāragavesī”ti sāropamaṃ āharitvā sārarukkho viya",
  "atk-abh01a0:51_3": "bhagavā sākhāpalāsasadisā sāvakā, “so hāvuso bhagavā jānaṃ jānāti, passaṃ passati",
  "atk-abh01a0:51_4": "cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa",
  "atk-abh01a0:51_5": "dātā dhammassāmī tathāgato”ti satthāraṃ thometvā punappunaṃ therehi yācito satthārā",
  "atk-abh01a0:51_6": "ṭhapitamātikāya atthaṃ vibhajitvā “ākaṅkhamānā ca pana tumhe āyasmanto bhagavantaṃyeva",
  "atk-abh01a0:51_7": "upasaṅkamitvā etamatthaṃ paṭipuccheyyātha sace sabbaññutaññāṇena saddhiṃ saṃsandiyamānaṃ",
  "atk-abh01a0:51_8": "sameti gaṇheyyātha, no ce mā gaṇhitthā”ti iminā adhippāyena “yathā vo bhagavā byākaroti",
  "atk-abh01a0:51_9": "tathā naṃ dhāreyyāthā”ti vatvā uyyojesi.",
  "atk-abh01a0:52_0": "Te satthāraṃ upasaṅkamitvā pucchiṃsu. Satthā dukkathitaṃ kaccānenāti avatvā suvaṇṇāliṅgaṃ",
  "atk-abh01a0:52_1": "ussāpento viya gīvaṃ unnāmetvā supupphitasatapattasassirikaṃ mahāmukhaṃ pūrento brahmassaraṃ",
  "atk-abh01a0:52_2": "nicchāretvā sādhu sādhūti therassa sādhukāraṃ datvā “paṇḍito, bhikkhave, mahākaccāno,",
  "atk-abh01a0:52_3": "mahāpañño bhikkhave mahākaccāno, maṃ cepi tumhe, bhikkhave, etamatthaṃ paṭipuccheyyātha,",
  "atk-abh01a0:52_4": "ahampi taṃ evamevaṃ byākareyyaṃ yathā taṃ mahākaccānena byākata”nti āha.",
  "atk-abh01a0:53_0": "Evaṃ satthārā anumoditakālato paṭṭhāya ca pana sakalaṃ suttaṃ buddhabhāsitaṃ nāma",
  "atk-abh01a0:53_1": "jātaṃ. Ānandattherādīhi vitthāritasuttesupi eseva nayo. Evameva sammāsambuddho sattappakaraṇāni",
  "atk-abh01a0:53_2": "desento kathāvatthuṃ patvā vuttanayena mātikaṃ ṭhapesi. Ṭhapento ca pana imaṃ addasa –",
  "atk-abh01a0:54_0": "Mama parinibbānato aṭṭhārasavassādhikānaṃ dvinnaṃ vassasatānaṃ matthake moggaliputtatissatthero",
  "atk-abh01a0:54_1": "nāma bhikkhu bhikkhusahassamajjhe nisinno sakavāde pañca suttasatāni paravāde pañcāti",
  "atk-abh01a0:54_2": "suttasahassaṃ samodhānetvā dīghanikāyappamāṇaṃ kathāvatthuppakaraṇaṃ bhājessatīti.",
  "atk-abh01a0:55_0": "Moggaliputtatissattheropi imaṃ pakaraṇaṃ desento na attano ñāṇena desesi, satthārā",
  "atk-abh01a0:55_1": "pana dinnanayena ṭhapitamātikāya desesi. Iti satthārā dinnanayena ṭhapitamātikāya",
  "atk-abh01a0:55_2": "desitattā sakalampetaṃ pakaraṇaṃ buddhabhāsitameva jātaṃ. Evaṃ kathāvatthunāva saddhiṃ",
  "atk-abh01a0:55_3": "satta pakaraṇāni abhidhammo nāma.",
  "atk-abh01a0:56_0": "Tattha dhammasaṅgaṇīpakaraṇe catasso vibhattiyo – cittavibhatti rūpavibhatti nikkheparāsi",
  "atk-abh01a0:56_1": "atthuddhāroti. Tattha kāmāvacarakusalato aṭṭha, akusalato dvādasa, kusalavipākato",
  "atk-abh01a0:56_2": "soḷasa, akusalavipākato satta, kiriyato ekādasa; rūpāvacarakusalato pañca, vipākato",
  "atk-abh01a0:56_3": "pañca, kiriyato pañca; arūpāvacarakusalato cattāri, vipākato cattāri, kiriyato cattāri;",
  "atk-abh01a0:56_4": "lokuttarakusalato cattāri, vipākato cattārīti ekūnanavuti cittāni cittavibhatti nāma.",
  "atk-abh01a0:56_5": "Cittuppādakaṇḍantipi etasseva nāmaṃ. Taṃ vācanāmaggato atirekachabhāṇavāraṃ, vitthāriyamānaṃ",
  "atk-abh01a0:56_6": "pana anantamaparimāṇaṃ hoti.",
  "atk-abh01a0:57_0": "Tadanantaraṃ ekavidhena duvidhenātiādinā nayena mātikaṃ ṭhapetvā vitthārena vibhajitvā",
  "atk-abh01a0:57_1": "dassitā rūpavibhatti nāma. Rūpakaṇḍantipi etasseva nāmaṃ. Taṃ vācanāmaggato atirekadvibhāṇavāraṃ.",
  "atk-abh01a0:57_2": "Vitthāriyamānaṃ pana anantamaparimāṇaṃ hoti.",
  "atk-abh01a0:58": "Tadanantaraṃ mūlato khandhato dvārato bhūmito atthato dhammato nāmato liṅgatoti evaṃ mūlādīhi nikkhipitvā desito nikkheparāsi nāma. So –",
  "atk-abh01a0:59": "Mūlato khandhato cāpi, dvārato cāpi bhūmito;",
  "atk-abh01a0:60": "Atthato dhammato cāpi, nāmato cāpi liṅgato;",
  "atk-abh01a0:61": "Nikkhipitvā desitattā, nikkhepoti pavuccati.",
  "atk-abh01a0:62": "Nikkhepakaṇḍantipi tasseva nāmaṃ. Taṃ vācanāmaggato timattabhāṇavāraṃ. Vitthāriyamānaṃ pana anantamaparimāṇaṃ hoti.",
  "atk-abh01a0:63_0": "Tadanantaraṃ pana tepiṭakassa buddhavacanassa atthuddhārabhūtaṃ yāva saraṇadukā nikkhittaṃ",
  "atk-abh01a0:63_1": "aṭṭhakathākaṇḍaṃ nāma. Yato mahāpakaraṇiyā bhikkhū mahāpakaraṇe gaṇanacāraṃ asallakkhentā",
  "atk-abh01a0:63_2": "gaṇanacāraṃ samānenti. Taṃ vācanāmaggato dvimattabhāṇavāraṃ. Vitthāriyamānaṃ pana",
  "atk-abh01a0:63_3": "anantamaparimāṇaṃ hoti.",
  "atk-abh01a0:64": "Iti sakalampi dhammasaṅgaṇīpakaraṇaṃ vācanāmaggato atirekaterasamattabhāṇavāraṃ. Vitthāriyamānaṃ pana anantamaparimāṇaṃ hoti. Evametaṃ –",
  "atk-abh01a0:65": "Cittavibhatti rūpañca, nikkhepo atthajotanā;",
  "atk-abh01a0:66": "Gambhīraṃ nipuṇaṃ ṭhānaṃ, tampi buddhena desitaṃ.",
  "atk-abh01a0:67_0": "Tadanantaraṃ vibhaṅgappakaraṇaṃ nāma. Taṃ khandhavibhaṅgo āyatanavibhaṅgo dhātuvibhaṅgo",
  "atk-abh01a0:67_1": "saccavibhaṅgo idriyavibhaṅgo paccayākāravibhaṅgo satipaṭṭhānavibhaṅgo sammappadhānavibhaṅgo",
  "atk-abh01a0:67_2": "iddhipādavibhaṅgo bojjhaṅgavibhaṅgo maggaṅgavibhaṅgo jhānavibhaṅgo appamaññāvibhaṅgo",
  "atk-abh01a0:67_3": "sikkhāpadavibhaṅgo paṭisambhidāvibhaṅgo ñāṇavibhaṅgo khuddakavatthuvibhaṅgo dhammahadayavibhaṅgoti",
  "atk-abh01a0:67_4": "aṭṭhārasavidhena vibhattaṃ.",
  "atk-abh01a0:68_0": "Tattha khandhavibhaṅgo suttantabhājanīyaabhidhammabhājanīyapañhapucchakānaṃ vasena",
  "atk-abh01a0:68_1": "tidhā vibhatto. So vācanāmaggato pañcamattabhāṇavāro, vitthāriyamāno pana ananto",
  "atk-abh01a0:68_2": "aparimāṇo hoti. Tato paraṃ āyatanavibhaṅgādayopi eteheva tīhi nayehi vibhattā. Tesu",
  "atk-abh01a0:68_3": "āyatanavibhaṅgo vācanāmaggato atirekabhāṇavāro, dhātuvibhaṅgo dvimattabhāṇavāro.",
  "atk-abh01a0:68_4": "Tathā saccavibhaṅgo. Indriyavibhaṅge suttantabhājanīyaṃ natthi; vācanāmaggato panesa",
  "atk-abh01a0:68_5": "atirekabhāṇavāramatto. Paccayākāravibhaṅgo chamattabhāṇavāro, pañhapucchakaṃ panettha",
  "atk-abh01a0:68_6": "natthi. Satipaṭṭhānavibhaṅgo atirekabhāṇavāramatto; tathā sammappadhāna iddhipādabojjhaṅgamaggaṅgavibhaṅgā.",
  "atk-abh01a0:68_7": "Jhānavibhaṅgo dvibhāṇavāramatto, appamaññāvibhaṅgo atirekabhāṇavāramatto. Sikkhāpadavibhaṅgepi",
  "atk-abh01a0:68_8": "suttantabhājanīyaṃ natthi; vācanāmaggato panesa atirekabhāṇavāramatto; tathā paṭisambhidāvibhaṅgo.",
  "atk-abh01a0:68_9": "Ñāṇavibhaṅgo dasavidhena vibhatto; vācanāmaggato panesa timattabhāṇavāro. Khuddakavatthuvibhaṅgopi",
  "atk-abh01a0:68_10": "dasavidhena vibhatto; vācanāmaggato panesa timattabhāṇavāro. Dhammahadayavibhaṅgo",
  "atk-abh01a0:68_11": "tividhena vibhatto; vācanāmaggato panesa atirekadvibhāṇavāramatto. Sabbepi vitthāriyamānā",
  "atk-abh01a0:68_12": "anantā aparimāṇā honti. Evametaṃ vibhaṅgappakaraṇaṃ vācanāmaggato pañcatiṃsamattabhāṇavāraṃ;",
  "atk-abh01a0:68_13": "vitthārato pana anantamaparimāṇaṃ hoti.",
  "atk-abh01a0:69_0": "Tadanantaraṃ dhātukathāpakaraṇaṃ nāma. Taṃ saṅgaho asaṅgaho, saṅgahitena asaṅgahitaṃ,",
  "atk-abh01a0:69_1": "asaṅgahitena saṅgahitaṃ, saṅgahitena saṅgahitaṃ, asaṅgahitena asaṅgahitaṃ; sampayogo",
  "atk-abh01a0:69_2": "vippayogo, sampayuttena vippayuttaṃ, vippayuttena sampayuttaṃ, sampayuttena sampayuttaṃ,",
  "atk-abh01a0:69_3": "vippayuttena vippayuttaṃ; saṅgahitena sampayuttaṃ vippayuttaṃ; sampayuttena saṅgahitaṃ",
  "atk-abh01a0:69_4": "asaṅgahitaṃ, asaṅgahitena sampayuttaṃ vippayuttaṃ, vippayuttena saṅgahitaṃ asaṅgahitanti",
  "atk-abh01a0:69_5": "cuddasavidhena vibhattaṃ. Taṃ vācanāmaggato atirekachabhāṇavāramattaṃ, vitthāriyamānaṃ",
  "atk-abh01a0:69_6": "pana anantamaparimāṇaṃ hoti.",
  "atk-abh01a0:70_0": "Tadanantaraṃ puggalapaññatti nāma. Sā “khandhapaññatti āyatanapaññatti dhātupaññatti",
  "atk-abh01a0:70_1": "saccapaññatti indriyapaññatti puggalapaññattī”ti chabbidhena vibhattā. Sā vācanāmaggato",
  "atk-abh01a0:70_2": "atirekapañcabhāṇavārā; vitthāriyamānā pana anantā aparimāṇāva hoti.",
  "atk-abh01a0:71_0": "Tadanantaraṃ kathāvatthuppakaraṇaṃ nāma. Taṃ sakavāde pañca suttasatāni paravāde",
  "atk-abh01a0:71_1": "pañcāti suttasahassaṃ samodhānetvā vibhattaṃ. Taṃ vācanāmaggato idāni potthake likhitaṃ",
  "atk-abh01a0:71_2": "aggahetvā saṅgītiāropitanayena dīghanikāyappamāṇaṃ, vitthāriyamānaṃ pana anantamaparimāṇaṃ hoti.",
  "atk-abh01a0:72_0": "Tadanantaraṃ yamakaṃ nāma. Taṃ mūlayamakaṃ khandhayamakaṃ āyatanayamakaṃ dhātuyamakaṃ",
  "atk-abh01a0:72_1": "saccayamakaṃ saṅkhārayamakaṃ anusayayamakaṃ cittayamakaṃ dhammayamakaṃ indriyayamakanti",
  "atk-abh01a0:72_2": "dasavidhena vibhattaṃ. Taṃ vācanāmaggato vīsabhāṇavārasataṃ, vitthārato pana anantamaparimāṇaṃ hoti.",
  "atk-abh01a0:73_0": "Tadanantaraṃ mahāpakaraṇaṃ nāma. Paṭṭhānantipi tasseva nāmaṃ. Taṃ hetupaccayo ārammaṇapaccayo",
  "atk-abh01a0:73_1": "adhipatipaccayo anantarapaccayo samanantarapaccayo sahajātapaccayo aññamaññapaccayo",
  "atk-abh01a0:73_2": "nissayapaccayo upanissayapaccayo purejātapaccayo pacchājātapaccayo āsevanapaccayo",
  "atk-abh01a0:73_3": "kammapaccayo vipākapaccayo āhārapaccayo indriyapaccayo jhānapaccayo maggapaccayo",
  "atk-abh01a0:73_4": "sampayuttapaccayo vippayuttapaccayo atthipaccayo natthipaccayo vigatapaccayo avigatapaccayoti.",
  "atk-abh01a0:73_5": "Paccayavasena tāva catuvīsatividhena vibhattaṃ.",
  "atk-abh01a0:74_0": "Imasmiṃ pana ṭhāne paṭṭhānaṃ samānetabbaṃ. Kusalattikādayo hi dvāvīsati tikā, nāma",
  "atk-abh01a0:74_1": "hetū dhammā nahetū dhammā…pe… saraṇā dhammā araṇā dhammāti ime sataṃ dukā. Aparepi",
  "atk-abh01a0:74_2": "vijjābhāgino dhammā avijjābhāgino dhammā…pe… khaye ñāṇaṃ, anuppāde ñāṇanti dvācattālīsa",
  "atk-abh01a0:74_3": "suttantikadukā nāma. Tesu dvāvīsati tikā sataṃ dukāti ayaṃ āhaccabhāsitā jinavacanabhūtā",
  "atk-abh01a0:74_4": "sabbaññubuddhena desitā sattannaṃ pakaraṇānaṃ mātikā nāma.",
  "atk-abh01a0:75_0": "Athāpare dvācattālīsa suttantikadukā kutopabhavā kena ṭhapitā kena desitāti? Dhammasenāpatisāriputtattherappabhavā,",
  "atk-abh01a0:75_1": "tena ṭhapitā, tena desitāti. Ime ṭhapento pana thero na sāmukkaṃsikena attano ñāṇena",
  "atk-abh01a0:75_2": "ṭhapesi. Ekuttariyaṃ pana ekanipātadukanipātasaṅgīti dasuttarasuttantehi samodhānetvā",
  "atk-abh01a0:75_3": "ābhidhammikattherānaṃ suttantaṃ patvā akilamatthaṃ ṭhapitā. Te panete ekasmiṃ nikkhepakaṇḍeyeva",
  "atk-abh01a0:75_4": "matthakaṃ pāpetvā vibhattā. Sesaṭṭhānesu yāva saraṇadukā abhidhammo vibhatto.",
  "atk-abh01a0:76_0": "Sammāsambuddhena hi anulomapaṭṭhāne dvāvīsati tike nissāya tikapaṭṭhānaṃ nāma niddiṭṭhaṃ.",
  "atk-abh01a0:76_1": "Sataṃ duke nissāya dukapaṭṭhānaṃ nāma niddiṭṭhaṃ. Tato paraṃ dvāvīsati tike gahetvā",
  "atk-abh01a0:76_2": "dukasate pakkhipitvā dukatikapaṭṭhānaṃ nāma dassitaṃ. Tato paraṃ dukasataṃ gahetvā",
  "atk-abh01a0:76_3": "dvāvīsatiyā tikesu pakkhipitvā tikadukapaṭṭhānaṃ nāma dassitaṃ. Tike pana tikesuyeva",
  "atk-abh01a0:76_4": "pakkhipitvā tikatikapaṭṭhānaṃ nāma dassitaṃ. Duke ca dukesuyeva pakkhipitvā dukadukapaṭṭhānaṃ",
  "atk-abh01a0:76_5": "nāma dassitaṃ. Evaṃ –",
  "atk-abh01a0:77": "Tikañca paṭṭhānavaraṃ dukuttamaṃ,",
  "atk-abh01a0:78": "Dukatikañceva tikadukañca;",
  "atk-abh01a0:79": "Tikatikañceva dukadukañca,",
  "atk-abh01a0:80": "Cha anulomamhi nayā sugambhīrāti. ;",
  "atk-abh01a0:81_0": "Paccanīyapaṭṭhānepi dvāvīsatitike nissāya tikapaṭṭhānaṃ nāma. Dukasataṃ nissāya dukapaṭṭhānaṃ",
  "atk-abh01a0:81_1": "nāma. Dvāvīsatitike dukasate pakkhipitvā dukatikapaṭṭhānaṃ nāma. Dukasataṃ dvāvīsatiyā",
  "atk-abh01a0:81_2": "tikesu pakkhipitvā tikadukapaṭṭhānaṃ nāma. Tike tikesuyeva pakkhipitvā tikatikapaṭṭhānaṃ",
  "atk-abh01a0:81_3": "nāma. Duke dukesuyeva pakkhipitvā dukadukapaṭṭhānaṃ nāmāti paccanīyepi chahi nayehi",
  "atk-abh01a0:81_4": "paṭṭhānaṃ niddiṭṭhaṃ. Tena vuttaṃ –",
  "atk-abh01a0:82": "Tikañca paṭṭhānavaraṃ dukuttamaṃ,",
  "atk-abh01a0:83": "Dukatikañceva tikadukañca;",
  "atk-abh01a0:84": "Tikatikañceva dukadukañca,",
  "atk-abh01a0:85": "Cha paccanīyamhi nayā sugambhīrāti. ;",
  "atk-abh01a0:86": "Tato paraṃ anulomapaccanīyepi eteneva upāyena cha nayā dassitā. Tenāha –",
  "atk-abh01a0:87": "Tikañca paṭṭhānavaraṃ dukuttamaṃ,",
  "atk-abh01a0:88": "Dukatikañceva tikadukañca;",
  "atk-abh01a0:89": "Tikatikañceva dukadukañca,",
  "atk-abh01a0:90": "Cha anulomapaccanīyamhi nayā sugambhīrāti. ;",
  "atk-abh01a0:91": "Tadanantaraṃ paccanīyānulomepi eteheva chahi nayehi niddiṭṭhaṃ. Tenāha –",
  "atk-abh01a0:92": "Tikañca paṭṭhānavaraṃ dukuttamaṃ,",
  "atk-abh01a0:93": "Dukatikañceva tikadukañca;",
  "atk-abh01a0:94": "Tikatikañceva dukadukañca,",
  "atk-abh01a0:95": "Cha paccanīyānulomamhi nayā sugambhīrāti. ;",
  "atk-abh01a0:96": "Evaṃ anulome cha paṭṭhānāni, paṭilome cha, anulomapaccanīye cha, paccanīyānulome cha paṭṭhānānīti idaṃ catuvīsatisamantapaṭṭhānasamodhānaṃ paṭṭhānaṃ mahāpakaraṇaṃ nāma.",
  "atk-abh01a0:97": "Idāni imassa abhidhammassa gambhīrabhāvavijānanatthaṃ cattāro sāgarā veditabbā – saṃsārasāgaro, jalasāgaro, nayasāgaro, ñāṇasāgaroti. Tattha saṃsārasāgaro nāma –",
  "atk-abh01a0:98": "Khandhānañca paṭipāṭi, dhātuāyatanāna ca;",
  "atk-abh01a0:99": "Abbocchinnaṃ vattamānā, saṃsāroti pavuccatīti.",
  "atk-abh01a0:100_0": "Evaṃ vuttaṃ saṃsāravaṭṭaṃ. Svāyaṃ yasmā imesaṃ sattānaṃ uppattiyā purimā koṭi na",
  "atk-abh01a0:100_1": "paññāyati ettakānañhi vassasatānaṃ vā vassasahassānaṃ vā vassasatasahassānaṃ vā,",
  "atk-abh01a0:100_2": "kappasatānaṃ vā kappasahassānaṃ vā kappasatasahassānaṃ vā matthake sattā uppannā,",
  "atk-abh01a0:100_3": "tato pubbe nāhesunti vā, asukassa nāma rañño kāle uppannā, asukassa buddhassa kāle",
  "atk-abh01a0:100_4": "uppannā tato pubbe nāhesunti vā, ayaṃ paricchedo natthi; “purimā, bhikkhave, koṭi",
  "atk-abh01a0:100_5": "na paññāyati avijjāya, ito pubbe avijjā nāhosi atha pacchā samabhavī”ti iminā pana",
  "atk-abh01a0:100_6": "nayena saṃsārasāgaro anamataggova.",
  "atk-abh01a0:101_0": "Mahāsamuddo pana jalasāgaro nāmāti veditabbo. So caturāsītiyojanasahassagambhīro.",
  "atk-abh01a0:101_1": "Tattha udakassa āḷhakasatehi vā āḷhakasahassehi vā āḷhakasatasahassehi vā pamāṇaṃ",
  "atk-abh01a0:101_2": "nāma natthi. Atha kho asaṅkhyeyyo appameyyo mahāudakakkhandhotveva saṅkhyaṃ gacchati.",
  "atk-abh01a0:101_3": "Ayaṃ jalasāgaro nāma.",
  "atk-abh01a0:102_0": "Katamo nayasāgaro? Tepiṭakaṃ buddhavacanaṃ. Dvepi hi tantiyo paccavekkhantānaṃ saddhāsampannānaṃ",
  "atk-abh01a0:102_1": "pasādabahulānaṃ ñāṇuttarānaṃ kulaputtānaṃ anantaṃ pītisomanassaṃ uppajjati. Katamā",
  "atk-abh01a0:102_2": "dve? Vinayañca abhidhammañca. Vinayadharabhikkhūnañhi vinayatantiṃ paccavekkhantānaṃ",
  "atk-abh01a0:102_3": "dosānurūpaṃ sikkhāpadapaññāpanaṃ nāma – imasmiṃ dose imasmiṃ vītikkame idaṃ nāma",
  "atk-abh01a0:102_4": "hotīti sikkhāpadapaññāpanaṃ – aññesaṃ avisayo, buddhānameva visayoti. Uttarimanussadhammapeyyālaṃ",
  "atk-abh01a0:102_5": "paccavekkhantānaṃ nīlapeyyālaṃ paccavekkhantānaṃ sañcarittapeyyālaṃ paccavekkhantānaṃ",
  "atk-abh01a0:102_6": "anantaṃ pītisomanassaṃ uppajjati. Ābhidhammikabhikkhūnampi khandhantaraṃ āyatanantaraṃ",
  "atk-abh01a0:102_7": "dhātvantaraṃ indriyantaraṃ balabojjhaṅgakammavipākantaraṃ rūpārūpaparicchedaṃ saṇhasukhumadhammaṃ",
  "atk-abh01a0:102_8": "gaganatale tārakarūpāni gaṇhanto viya rūpārūpadhamme pabbaṃ pabbaṃ koṭṭhāsaṃ koṭṭhāsaṃ",
  "atk-abh01a0:102_9": "katvā vibhajanto dassesi vata no satthāti abhidhammatantiṃ paccavekkhantānaṃ anantaṃ",
  "atk-abh01a0:102_10": "pītisomanassaṃ uppajjati.",
  "atk-abh01a0:103_0": "Evaṃ uppattiyā panassa idaṃ vatthupi veditabbaṃ – mahāgatigamiyatissadattatthero",
  "atk-abh01a0:103_1": "kira nāma mahābodhiṃ vandissāmīti paratīraṃ gacchanto nāvāya uparitale nisinno mahāsamuddaṃ",
  "atk-abh01a0:103_2": "olokesi. Athassa tasmiṃ samaye neva paratīraṃ paññāyittha, na orimatīraṃ, ūmivegappabhedasamuggatajalacuṇṇaparikiṇṇo",
  "atk-abh01a0:103_3": "pana pasāritarajatapaṭṭasumanapupphasantharasadiso mahāsamuddova paññāyittha. So",
  "atk-abh01a0:103_4": "kiṃ nu kho mahāsamuddassa ūmivego balavā udāhu catuvīsatippabhede samantapaṭṭhāne",
  "atk-abh01a0:103_5": "nayamukhaṃ balavanti cintesi. Athassa mahāsamudde paricchedo paññāyati – ayañhi heṭṭhā",
  "atk-abh01a0:103_6": "mahāpathaviyā paricchinno, upari ākāsena, ekato cakkavāḷapabbatena, ekato velantena",
  "atk-abh01a0:103_7": "paricchinno; samantapaṭṭhānassa pana paricchedo na paññāyatīti saṇhasukhumadhammaṃ",
  "atk-abh01a0:103_8": "paccavekkhantassa balavapīti uppannā. So pītiṃ vikkhambhetvā vipassanaṃ vaḍḍhetvā",
  "atk-abh01a0:103_9": "yathānisinnova sabbakilese khepetvā aggaphale arahatte patiṭṭhāya udānaṃ udānesi –",
  "atk-abh01a0:104": "Attheva gambhīragataṃ sudubbudhaṃ,",
  "atk-abh01a0:105": "Sayaṃ abhiññāya sahetusambhavaṃ;",
  "atk-abh01a0:106": "Yathānupubbaṃ nikhilena desitaṃ,",
  "atk-abh01a0:107": "Mahesinā rūpagataṃva passatīti.",
  "atk-abh01a0:108": "Ayaṃ nayasāgaro nāma.",
  "atk-abh01a0:109_0": "Katamo ñāṇasāgaro? Sabbaññutaññāṇaṃ ñāṇasāgaro nāma. Ayaṃ saṃsārasāgaro nāma, ayaṃ",
  "atk-abh01a0:109_1": "jalasāgaro nāma, ayaṃ nayasāgaro nāmāti hi aññena na sakkā jānituṃ, sabbaññutaññāṇeneva",
  "atk-abh01a0:109_2": "sakkā jānitunti sabbaññutaññāṇaṃ ñāṇasāgaro nāma. Imesu catūsu sāgaresu imasmiṃ ṭhāne",
  "atk-abh01a0:109_3": "nayasāgaro adhippeto. Imañhi sabbaññubuddhāva paṭivijjhanti.",
  "atk-abh01a0:110_0": "Ayampi bhagavā bodhimūle nisinno ‘imaṃ paṭivijjhitvā imaṃ vata me dhammaṃ esantassa",
  "atk-abh01a0:110_1": "gavesantassa kappasatasahassādhikāni cattāri asaṅkhyeyyāni vītivattāni, atha me imasmiṃ",
  "atk-abh01a0:110_2": "pallaṅke nisinnena diyaḍḍhakilesasahassaṃ khepetvā ayaṃ dhammo paṭividdho’ti paṭividdhadhammaṃ",
  "atk-abh01a0:110_3": "paccavekkhanto sattāhaṃ ekapallaṅkena nisīdi. Tato tamhā pallaṅkā vuṭṭhāya ‘imasmiṃ",
  "atk-abh01a0:110_4": "vata me pallaṅke sabbaññutaññāṇaṃ paṭividdha’nti animisehi cakkhūhi sattāhaṃ pallaṅkaṃ",
  "atk-abh01a0:110_5": "olokento aṭṭhāsi. Tato devatānaṃ ‘ajjāpi nūna siddhatthassa kattabbakiccaṃ atthi,",
  "atk-abh01a0:110_6": "pallaṅkasmiñhi ālayaṃ na vijahatī’ti parivitakko udapādi.",
  "atk-abh01a0:111_0": "Satthā devatānaṃ vitakkaṃ ñatvā tāvadeva tāsaṃ vitakkavūpasamanatthaṃ vehāsaṃ abbhuggantvā",
  "atk-abh01a0:111_1": "yamakapāṭihāriyaṃ dassesi. Mahābodhipallaṅkasmiñhi katapāṭihāriyañca, ñātisamāgame",
  "atk-abh01a0:111_2": "katapāṭihāriyañca, pāṭiyaputtasamāgame katapāṭihāriyañca, sabbaṃ kaṇḍambarukkhamūle",
  "atk-abh01a0:111_3": "katayamakapāṭihāriyasadisameva ahosi. Evaṃ yamakapāṭihāriyaṃ katvā pallaṅkassa ṭhitaṭṭhānassa",
  "atk-abh01a0:111_4": "ca antare ākāsato oruyha sattāhaṃ caṅkami. Imesu ca ekavīsatiyā divasesu ekadivasepi",
  "atk-abh01a0:111_5": "satthu sarīrato rasmiyo na nikkhantā.",
  "atk-abh01a0:112_0": "Catutthe pana sattāhe pacchimuttarāya disāya ratanaghare nisīdi – ratanagharaṃ nāma",
  "atk-abh01a0:112_1": "neva sattaratanamayaṃ gehaṃ. Sattannaṃ pana pakaraṇānaṃ sammasitaṭṭhānaṃ ratanagharanti",
  "atk-abh01a0:112_2": "veditabbaṃ – tattha dhammasaṅgaṇiṃ sammasantassāpi sarīrato rasmiyo na nikkhantā.",
  "atk-abh01a0:112_3": "Vibhaṅgappakaraṇaṃ dhātukathaṃ puggalapaññattiṃ kathāvatthuppakaraṇaṃ yamakappakaraṇaṃ",
  "atk-abh01a0:112_4": "sammasantassāpi sarīrato rasmiyo na nikkhantā. Yadā pana mahāpakaraṇaṃ oruyha “hetupaccayo",
  "atk-abh01a0:112_5": "ārammaṇapaccayo…pe… avigatapaccayo”ti sammasanaṃ ārabhi, athassa catuvīsatisamantapaṭṭhānaṃ",
  "atk-abh01a0:112_6": "sammasantassa ekantato sabbaññutaññāṇaṃ mahāpakaraṇeyeva okāsaṃ labhi. Yathā hi timirapiṅgalamahāmaccho",
  "atk-abh01a0:112_7": "caturāsītiyojanasahassagambhīre mahāsamuddeyeva okāsaṃ labhati, evameva sabbaññutaññāṇaṃ",
  "atk-abh01a0:112_8": "ekantato mahāpakaraṇeyeva okāsaṃ labhi.",
  "atk-abh01a0:113_0": "Satthu evaṃ laddhokāsena sabbaññutaññāṇena yathāsukhaṃ saṇhasukhumadhammaṃ sammasantassa",
  "atk-abh01a0:113_1": "sarīrato nīlapītalohitodātamañjiṭṭhapabhassaravasena chabbaṇṇarasmiyo nikkhamiṃsu.",
  "atk-abh01a0:113_2": "Kesamassūhi ceva akkhīnañca nīlaṭṭhānehi nīlarasmiyo nikkhamiṃsu, yāsaṃ vasena gaganatalaṃ",
  "atk-abh01a0:113_3": "añjanacuṇṇasamokiṇṇaṃ viya umāpupphanīluppaladalasañchannaṃ viya vītipatantamaṇitālavaṇṭaṃ",
  "atk-abh01a0:113_4": "viya sampasāritamecakapaṭaṃ viya ca ahosi.",
  "atk-abh01a0:114_0": "Chavito ceva akkhīnañca pītaṭṭhānehi pītarasmiyo nikkhamiṃsu; yāsaṃ vasena disābhāgā",
  "atk-abh01a0:114_1": "suvaṇṇarasadhārābhisiñcamānā viya suvaṇṇapaṭapasāritā viya kuṅkumacuṇṇakaṇikārapupphasamparikiṇṇā viya ca virociṃsu.",
  "atk-abh01a0:115_0": "Maṃsalohitehi ceva akkhīnañca rattaṭṭhānehi lohitarasmiyo nikkhamiṃsu yāsaṃ vasena",
  "atk-abh01a0:115_1": "disābhāgā cīnapiṭṭhacuṇṇarañjitā viya supakkalākhārasasiñcamānā viya rattakambalaparikkhittā",
  "atk-abh01a0:115_2": "viya jayasumanapāribhaddakabandhujīvakakusumasamparikiṇṇā viya ca virociṃsu.",
  "atk-abh01a0:116_0": "Aṭṭhīhi ceva dantehi ca akkhīnañca setaṭṭhānehi odātarasmiyo nikkhamiṃsu; yāsaṃ vasena",
  "atk-abh01a0:116_1": "disābhāgā rajataghaṭehi āsiñcamānakhīradhārāsamparikiṇṇā viya sampasāritarajatapaṭṭavitānā",
  "atk-abh01a0:116_2": "viya, vītipatantarajatatālavaṇṭā viya, kundakumudasinduvārasumanamallikādikusumasañchannā viya ca virociṃsu.",
  "atk-abh01a0:117": "Mañjiṭṭhapabhassarā pana tamhā tamhā sarīrappadesā nikkhamiṃsu. Iti tā chabbaṇṇarasmiyo nikkhamitvā ghanamahāpathaviṃ gaṇhiṃsu.",
  "atk-abh01a0:118_0": "Catunahutādhikadviyojanasatasahassabahalā mahāpathavī niddhantasuvaṇṇapiṇḍi viya",
  "atk-abh01a0:118_1": "ahosi. Atha mahāpathaviṃ bhinditvā heṭṭhā udakaṃ gaṇhiṃsu. Pathavisandhārakaṃ aṭṭhanahutādhikacatuyojanasatasahassabahalaṃ",
  "atk-abh01a0:118_2": "udakaṃ suvaṇṇakalasehi āsiñcamānavilīnasuvaṇṇaṃ viya ahosi. Udakaṃ vinivijjhitvā",
  "atk-abh01a0:118_3": "vātaṃ aggahesuṃ. Chanahutādhikanavayojanasatasahassabahalo vāto samussitasuvaṇṇakkhandho",
  "atk-abh01a0:118_4": "viya ahosi. Vātaṃ vinivijjhitvā heṭṭhā ajaṭākāsaṃ pakkhandiṃsu.",
  "atk-abh01a0:119_0": "Uparibhāgena uggantvāpi cātumahārājike gaṇhiṃsu. Te vinivijjhitvā tāvatiṃse tato",
  "atk-abh01a0:119_1": "yāme tato tusite tato nimmānaratī tato paranimmitavasavattī tato nava brahmaloke",
  "atk-abh01a0:119_2": "tato vehapphale tato pañca suddhāvāse vinivijjhitvā cattāro āruppe gaṇhiṃsu. Cattāro",
  "atk-abh01a0:119_3": "ca āruppe vinivijjhitvā ajaṭākāsaṃ pakkhandiṃsu.",
  "atk-abh01a0:120_0": "Tiriyabhāgehi anantā lokadhātuyo pakkhandiṃsu. Ettakesu ṭhānesu candamhi candappabhā",
  "atk-abh01a0:120_1": "natthi, sūriye sūriyappabhā natthi, tārakarūpesu tārakarūpappabhā natthi, devatānaṃ",
  "atk-abh01a0:120_2": "uyyānavimānakapparukkhesu ceva sarīresu ca ābharaṇesu cāti sabbattha pabhā natthi.",
  "atk-abh01a0:120_3": "Tisahassimahāsahassilokadhātuyā ālokapharaṇasamattho mahābrahmāpi sūriyuggamane khajjopanako",
  "atk-abh01a0:120_4": "viya ahosi. Candasūriyatārakarūpadevatuyyānavimānakapparukkhānaṃ paricchedamattakameva",
  "atk-abh01a0:120_5": "paññāyittha. Ettakaṃ ṭhānaṃ buddharasmīhiyeva ajjhotthaṭaṃ ahosi. Ayañca neva buddhānaṃ",
  "atk-abh01a0:120_6": "adhiṭṭhāniddhi, na bhāvanāmayiddhi. Saṇhasukhumadhammaṃ pana sammasato lokanāthassa",
  "atk-abh01a0:120_7": "lohitaṃ pasīdi, vatthurūpaṃ pasīdi, chavivaṇṇo pasīdi. Cittasamuṭṭhānā vaṇṇadhātu",
  "atk-abh01a0:120_8": "samantā asītihatthamatte padese niccalāva aṭṭhāsi. Iminā nīhārena sattāhaṃ sammasi.",
  "atk-abh01a0:121_0": "Satta rattindivāni sammasitadhammo kittako ahosīti? Ananto aparimāṇo ahosi. Ayaṃ",
  "atk-abh01a0:121_1": "tāva manasādesanā nāma. Satthā pana evaṃ sattāhaṃ manasā cintitadhammaṃ vacībhedaṃ",
  "atk-abh01a0:121_2": "katvā desento vassasatenapi vassasahassenapi vassasatasahassenapi matthakaṃ pāpetvā",
  "atk-abh01a0:121_3": "desetuṃ na sakkotīti na vattabbaṃ. Aparabhāgepi hi tathāgato tāvatiṃsabhavane pāricchattakamūle",
  "atk-abh01a0:121_4": "paṇḍukambalasilāyaṃ dasasahassacakkavāḷadevatānaṃ majjhe nisinno mātaraṃ kāyasakkhiṃ",
  "atk-abh01a0:121_5": "katvā kusalā dhammā, akusalā dhammā, abyākatā dhammāti dhammaṃ desento satabhāgena",
  "atk-abh01a0:121_6": "sahassabhāgena satasahassabhāgena dhammantarā dhammantaraṃ saṅkamitvā saṅkamitvāva",
  "atk-abh01a0:121_7": "desesi. Tayo māse nirantaraṃ pavattitadesanā vegena pavattā ākāsagaṅgā viya adhomukhaṭhapitaudakaghaṭā",
  "atk-abh01a0:121_8": "nikkhantaudakadhārā viya ca hutvā anantā aparimāṇā ahosi.",
  "atk-abh01a0:122_0": "Buddhānañhi bhattānumodanakālepi thokaṃ vaḍḍhetvā anumodentānaṃ desanā dīghamajjhimanikāyappamāṇā",
  "atk-abh01a0:122_1": "hoti. Pacchābhattaṃ pana sampattaparisāya dhammaṃ desentānaṃ desanā saṃyuttaaṅguttarikadvemahānikāyappamāṇāva",
  "atk-abh01a0:122_2": "hoti. Kasmā? Buddhānañhi bhavaṅgaparivāso lahuko dantāvaraṇaṃ suphusitaṃ mukhādānaṃ",
  "atk-abh01a0:122_3": "siliṭṭhaṃ jivhā mudukā saro madhuro vacanaṃ lahuparivattaṃ. Tasmā taṃ muhuttaṃ desitadhammopi",
  "atk-abh01a0:122_4": "ettako hoti. Temāsaṃ desitadhammo pana ananto aparimāṇoyeva.",
  "atk-abh01a0:123_0": "Ānandatthero hi bahussuto tipiṭakadharo pañcadasa gāthāsahassāni saṭṭhi padasahassāni",
  "atk-abh01a0:123_1": "latāpupphāni ākaḍḍhanto viya ṭhitapadeneva ṭhatvā gaṇhāti vā vāceti vā deseti vā.",
  "atk-abh01a0:123_2": "Ettako therassa eko uddesamaggo nāma hoti. Therassa hi anupadaṃ uddesaṃ dadamāno",
  "atk-abh01a0:123_3": "añño dātuṃ na sakkoti, na sampāpuṇāti. Sammāsambuddhova sampāpuṇeyya. Evaṃ adhimattasatimā",
  "atk-abh01a0:123_4": "adhimattagatimā adhimattadhitimā sāvako satthārā temāsaṃ iminā nīhārena desitadesanaṃ",
  "atk-abh01a0:123_5": "vassasataṃ vassasahassaṃ uggaṇhantopi matthakaṃ pāpetuṃ na sakkoti.",
  "atk-abh01a0:124_0": "Evaṃ temāsaṃ nirantaraṃ desentassa pana tathāgatassa kabaḷīkārāhārappaṭibaddhaṃ upādinnakasarīraṃ",
  "atk-abh01a0:124_1": "kathaṃ yāpesīti? Paṭijagganeneva. Buddhānañhi so so kālo suvavatthito suparicchinno",
  "atk-abh01a0:124_2": "supaccakkho. Tasmā bhagavā dhammaṃ desentova manussaloke kālaṃ oloketi. So bhikkhācāravelaṃ",
  "atk-abh01a0:124_3": "sallakkhetvā nimmitabuddhaṃ māpetvā ‘imassa cīvaraggahaṇaṃ pattaggahaṇaṃ sarakutti",
  "atk-abh01a0:124_4": "ākappo ca evarūpo nāma hotu, ettakaṃ nāma dhammaṃ desetū’ti adhiṭṭhāya pattacīvaramādāya",
  "atk-abh01a0:124_5": "anotattadahaṃ gacchati. Devatā nāgalatādantakaṭṭhaṃ denti. Taṃ khāditvā anotattadahe",
  "atk-abh01a0:124_6": "sarīraṃ paṭijaggitvā manosilātale ṭhito surattadupaṭṭaṃ nivāsetvā cīvaraṃ pārupitvā",
  "atk-abh01a0:124_7": "cātumahārājadattiyaṃ selamayaṃ pattaṃ ādāya uttarakuruṃ gacchati. Tato piṇḍapātaṃ",
  "atk-abh01a0:124_8": "āharitvā anotattadahatīre nisinno taṃ paribhuñjitvā divāvihārāya candanavanaṃ gacchati.",
  "atk-abh01a0:125_0": "Dhammasenāpatisāriputtattheropi tattha gantvā sammāsambuddhassa vattaṃ katvā ekamantaṃ",
  "atk-abh01a0:125_1": "nisīdati. Athassa satthā nayaṃ deti. ‘Sāriputta, ettako dhammo mayā desito’ti ācikkhati.",
  "atk-abh01a0:125_2": "Evaṃ sammāsambuddhe nayaṃ dente paṭisambhidāppattassa aggasāvakassa velante ṭhatvā",
  "atk-abh01a0:125_3": "hatthaṃ pasāretvā dassitasamuddasadisaṃ nayadānaṃ hoti. Therassāpi nayasatena nayasahassena",
  "atk-abh01a0:125_4": "nayasatasahassena bhagavatā desitadhammo upaṭṭhātiyeva.",
  "atk-abh01a0:126_0": "Satthā divāvihāraṃ nisīditvā dhammaṃ desetuṃ kāya velāya gacchatīti? Sāvatthivāsīnaṃ",
  "atk-abh01a0:126_1": "kulaputtānaṃ sampattānaṃ dhammadesanavelā nāma atthi, tāya velāya gacchati. Dhammaṃ",
  "atk-abh01a0:126_2": "desetvā gacchantaṃ vā āgacchantaṃ vā ke jānanti ke na jānantīti? Mahesakkhā devatā",
  "atk-abh01a0:126_3": "jānanti, appesakkhā devatā na jānanti. Kasmā na jānantīti? Sammāsambuddhassa vā nimmitabuddhassa",
  "atk-abh01a0:126_4": "vā rasmiādīsu nānattābhāvā. Ubhinnampi hi tesaṃ rasmīsu vā saresu vā vacanesu vā nānattaṃ natthi.",
  "atk-abh01a0:127_0": "Sāriputtattheropi satthārā desitaṃ desitaṃ dhammaṃ āharitvā attano saddhivihārikānaṃ",
  "atk-abh01a0:127_1": "pañcannaṃ bhikkhusatānaṃ desesi. Tesaṃ ayaṃ pubbayogo – te kira kassapadasabalassa",
  "atk-abh01a0:127_2": "kāle khuddakavagguliyoniyaṃ nibbattā pabbhāre olambantā dvinnaṃ ābhidhammikabhikkhūnaṃ",
  "atk-abh01a0:127_3": "abhidhammaṃ sajjhāyantānaṃ sare nimittaṃ gahetvā kaṇhapakkhasukkapakkhe ajānitvāpi",
  "atk-abh01a0:127_4": "sare nimittaggāhamattakeneva kālaṃ katvā devaloke nibbattiṃsu. Ekaṃ buddhantaraṃ",
  "atk-abh01a0:127_5": "devaloke vasitvā tasmiṃ kāle manussaloke nibbattā yamakapāṭihāriye pasīditvā therassa",
  "atk-abh01a0:127_6": "santike pabbajiṃsu. Thero satthārā desitaṃ desitaṃ dhammaṃ āharitvā tesaṃ desesi.",
  "atk-abh01a0:127_7": "Sammāsambuddhassa abhidhammadesanāpariyosānañca tesaṃ bhikkhūnaṃ sattappakaraṇauggahaṇañca",
  "atk-abh01a0:127_8": "ekappahāreneva ahosi.",
  "atk-abh01a0:128_0": "Abhidhamme vācanāmaggo nāma sāriputtattherappabhavo. Mahāpakaraṇe gaṇanacāropi thereneva",
  "atk-abh01a0:128_1": "ṭhapito. Thero hi iminā nīhārena dhammantaraṃ amakkhetvāva sukhaṃ gahetuṃ dhāretuṃ",
  "atk-abh01a0:128_2": "pariyāpuṇituṃ vācetuñca pahotīti gaṇanacāraṃ ṭhapesi. Evaṃ sante therova paṭhamataraṃ",
  "atk-abh01a0:128_3": "ābhidhammiko hotīti? Na hoti. Sammāsambuddhova paṭhamataraṃ ābhidhammiko. So hi naṃ",
  "atk-abh01a0:128_4": "mahābodhipallaṅke nisīditvā paṭivijjhi. Buddho hutvā ca pana sattāhaṃ ekapallaṅkena",
  "atk-abh01a0:128_5": "nisinno udānaṃ udānesi –",
  "atk-abh01a0:129": "“Yadā have pātubhavanti dhammā,",
  "atk-abh01a0:130": "Ātāpino jhāyato brāhmaṇassa;",
  "atk-abh01a0:131": "Athassa kaṅkhā vapayanti sabbā,",
  "atk-abh01a0:132": "Yato pajānāti sahetudhammaṃ.",
  "atk-abh01a0:133": "“Yadā have pātubhavanti dhammā,",
  "atk-abh01a0:134": "Ātāpino jhāyato brāhmaṇassa;",
  "atk-abh01a0:135": "Athassa kaṅkhā vapayanti sabbā,",
  "atk-abh01a0:136": "Yato khayaṃ paccayānaṃ avedi.",
  "atk-abh01a0:137": "“Yadā have pātubhavanti dhammā,",
  "atk-abh01a0:138": "Ātāpino jhāyato brāhmaṇassa;",
  "atk-abh01a0:139": "Vidhūpayaṃ tiṭṭhati mārasenaṃ,",
  "atk-abh01a0:140": "Sūriyova obhāsayamantalikkha”nti. ;",
  "atk-abh01a0:141": "Idaṃ paṭhamabuddhavacanaṃ nāma. Dhammapadabhāṇakā pana –",
  "atk-abh01a0:142": "“Anekajātisaṃsāraṃ, sandhāvissaṃ anibbisaṃ;",
  "atk-abh01a0:143": "Gahakāraṃ gavesanto, dukkhā jāti punappunaṃ.",
  "atk-abh01a0:144": "“Gahakāraka diṭṭhosi, puna gehaṃ na kāhasi;",
  "atk-abh01a0:145": "Sabbā te phāsukā bhaggā, gahakūṭaṃ visaṅkhataṃ;",
  "atk-abh01a0:146": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-abh01a0:147": "Idaṃ paṭhamabuddhavacanaṃ nāmāti vadanti.",
  "atk-abh01a0:148": "Yamakasālānamantare nipannena parinibbānasamaye “handa dāni, bhikkhave, āmantayāmi vo, vayadhammā saṅkhārā, appamādena sampādethā”ti vuttavacanaṃ pacchimabuddhavacanaṃ nāma.",
  "atk-abh01a0:149": "Ubhinnamantare pañcacattālīsa vassāni pupphadāmaṃ ganthentena viya, ratanāvaliṃ āvunantena viya, ca kathito amatappakāsano saddhammo majjhimabuddhavacanaṃ nāma.",
  "atk-abh01a0:150_0": "Taṃ sabbampi saṅgayhamānaṃ piṭakato tīṇi piṭakāni honti, nikāyato pañca nikāyā, aṅgato",
  "atk-abh01a0:150_1": "navaṅgāni, dhammakkhandhato caturāsītidhammakkhandhasahassāni. Kathaṃ? Sabbampi hetaṃ",
  "atk-abh01a0:150_2": "piṭakato vinayapiṭakaṃ suttantapiṭakaṃ abhidhammapiṭakanti tippabhedameva hoti. Tattha",
  "atk-abh01a0:150_3": "ubhayāni pātimokkhāni dve vibhaṅgā dvāvīsati khandhakā soḷasa parivārāti idaṃ vinayapiṭakaṃ",
  "atk-abh01a0:150_4": "nāma. Brahmajālādicatuttiṃsasuttasaṅgaho dīghanikāyo. Mūlapariyāyasuttādidiyaḍḍhasatadvesuttasaṅgaho",
  "atk-abh01a0:150_5": "majjhimanikāyo. Oghataraṇasuttādisattasuttasahassasattasatadvāsaṭṭhisuttasaṅgaho",
  "atk-abh01a0:150_6": "saṃyuttanikāyo. Cittapariyādānasuttādinavasuttasahassapañcasatasattapaññāsasuttasaṅgaho",
  "atk-abh01a0:150_7": "aṅguttaranikāyo. Khuddakapāṭhadhammapadaudānaitivuttakasuttanipātavimānavatthupetavatthutheragāthātherīgāthājātakaniddesapaṭisambhidāapadānabuddhavaṃsacariyāpiṭakavasena",
  "atk-abh01a0:150_8": "pannarasappabhedo khuddakanikāyoti idaṃ suttantapiṭakaṃ nāma. Dhammasaṅgaṇīādīni",
  "atk-abh01a0:150_9": "satta pakaraṇāni abhidhammapiṭakaṃ nāma. Tattha –",
  "atk-abh01a0:151": "Vividhavisesanayattā, vinayanato ceva kāyavācānaṃ;",
  "atk-abh01a0:152": "Vinayatthavidūhi ayaṃ, vinayo vinayoti akkhāto.",
  "atk-abh01a0:153_0": "Vividhā hi ettha pañcavidhapātimokkhuddesapārājikādisattaāpattikkhandhamātikāvibhaṅgādippabhedā",
  "atk-abh01a0:153_1": "nayā visesabhūtā ca daḷhīkammasithilakaraṇappayojanā anupaññattinayā. Kāyikavācasikaajjhācāranisedhanato",
  "atk-abh01a0:153_2": "cesa kāyaṃ vācañca vineti. Tasmā vividhanayattā visesanayattā kāyavācānañca vinayanato",
  "atk-abh01a0:153_3": "ayaṃ vinayo vinayoti akkhāto. Tenetametassa vacanatthakosallatthaṃ vuttaṃ –",
  "atk-abh01a0:154": "“Vividhavisesanayattā, vinayanato ceva kāyavācānaṃ;",
  "atk-abh01a0:155": "Vinayatthavidūhi ayaṃ, vinayo vinayoti akkhāto”ti.",
  "atk-abh01a0:156": "Itaraṃ pana –",
  "atk-abh01a0:157": "Atthānaṃ sūcanato, suvuttato savanatotha sūdanato;",
  "atk-abh01a0:158": "Suttāṇā suttasabhāgato ca ‘sutta’nti akkhātaṃ.",
  "atk-abh01a0:159_0": "Tañhi attatthaparatthādibhede atthe sūceti. Suvuttā cettha atthā veneyyajjhāsayānulomena",
  "atk-abh01a0:159_1": "vuttattā. Savati cetaṃ atthe, sassamiva phalaṃ, pasavatīti vuttaṃ hoti. Sūdati cetaṃ,",
  "atk-abh01a0:159_2": "dhenu viya khīraṃ, paggharatīti vuttaṃ hoti. Suṭṭhu ca ne tāyati rakkhatīti vuttaṃ",
  "atk-abh01a0:159_3": "hoti. Suttasabhāgañcetaṃ. Yathā hi tacchakānaṃ suttaṃ pamāṇaṃ hoti evametampi viññūnaṃ.",
  "atk-abh01a0:159_4": "Yathā ca suttena saṅgahitāni pupphāni na vikiriyanti na viddhaṃsiyanti evametena",
  "atk-abh01a0:159_5": "saṅgahitā atthā. Tenetametassa vacanatthakosallatthaṃ vuttaṃ –",
  "atk-abh01a0:160": "“Atthānaṃ sūcanato, suvuttato savanatotha sūdanato;",
  "atk-abh01a0:161": "Suttāṇā suttasabhāgato ca suttanti akkhāta”nti.",
  "atk-abh01a0:162": "Abhidhammassa vacanattho vuttoyeva. Aparo nayo –",
  "atk-abh01a0:163": "Yaṃ ettha vuḍḍhimanto, salakkhaṇā pūjitā paricchinnā;",
  "atk-abh01a0:164": "Vuttādhikā ca dhammā, abhidhammo tena akkhāto.",
  "atk-abh01a0:165_0": "Ayañhi abhisaddo vuḍḍhilakkhaṇapūjitaparicchinnādhikesu dissati. Tathā hesa “bāḷhā",
  "atk-abh01a0:165_1": "me dukkhā vedanā abhikkamanti, no paṭikkamantī”tiādīsu vuḍḍhiyaṃ āgato. “Yā tā rattiyo",
  "atk-abh01a0:165_2": "abhiññātā abhilakkhitā”tiādīsu lakkhaṇe. “Rājābhirājā manujindo”tiādīsu pūjite. “Paṭibalo",
  "atk-abh01a0:165_3": "vinetuṃ abhidhamme abhivinaye”tiādīsu paricchinne; aññamaññasaṅkaravirahite dhamme",
  "atk-abh01a0:165_4": "ca vinaye cāti vuttaṃ hoti. “Abhikkantena vaṇṇenā”tiādīsu adhike.",
  "atk-abh01a0:166_0": "Ettha ca “rūpūpapattiyā maggaṃ bhāveti mettāsahagatena cetasā ekaṃ disaṃ pharitvā",
  "atk-abh01a0:166_1": "viharatī”tiādinā nayena vuḍḍhimantopi dhammā vuttā. “Rūpārammaṇaṃ vā saddārammaṇaṃ",
  "atk-abh01a0:166_2": "vā”tiādinā nayena ārammaṇādīhi lakkhaṇīyattā salakkhaṇāpi. “Sekkhā dhammā, asekkhā",
  "atk-abh01a0:166_3": "dhammā, lokuttarā dhammā”tiādinā nayena pūjitāpi; pūjārahāti adhippāyo. “Phasso hoti,",
  "atk-abh01a0:166_4": "vedanā hotī”tiādinā nayena sabhāvaparicchinnattā paricchinnāpi. “Mahaggatā dhammā,",
  "atk-abh01a0:166_5": "appamāṇā dhammā, anuttarā dhammā”tiādinā nayena adhikāpi dhammā vuttā. Tenetametassa",
  "atk-abh01a0:166_6": "vacanatthakosallatthaṃ vuttaṃ –",
  "atk-abh01a0:167": "“Yaṃ ettha vuḍḍhimanto, salakkhaṇā pūjitā paricchinnā;",
  "atk-abh01a0:168": "Vuttādhikā ca dhammā, abhidhammo tena akkhāto”ti.",
  "atk-abh01a0:169": "Yaṃ panettha avisiṭṭhaṃ, taṃ –",
  "atk-abh01a0:170": "Piṭakaṃ piṭakatthavidū, pariyattibbhājanatthato āhu;",
  "atk-abh01a0:171": "Tena samodhānetvā, tayopi vinayādayo ñeyyā.",
  "atk-abh01a0:172_0": "Pariyattipi hi “mā piṭakasampadānenā”tiādīsu piṭakanti vuccati. “Atha puriso āgaccheyya",
  "atk-abh01a0:172_1": "kudālapiṭakaṃādāyā”tiādīsu yaṃkiñci bhājanampi. Tasmā piṭakaṃ piṭakatthavidū pariyattibhājanatthato āhu.",
  "atk-abh01a0:173_0": "Idāni tena samodhānetvā tayopi vinayādayo ñeyyāti. Tena evaṃ duvidhatthena piṭakasaddena",
  "atk-abh01a0:173_1": "saha samāsaṃ katvā vinayo ca so piṭakañca pariyattibhāvato, tassa tassa atthassa",
  "atk-abh01a0:173_2": "bhājanato cāti vinayapiṭakaṃ. Yathāvutteneva nayena suttantañca taṃ piṭakañcāti suttantapiṭakaṃ.",
  "atk-abh01a0:173_3": "Abhidhammo ca so piṭakañcāti abhidhammapiṭakanti evamete tayopi vinayādayo ñeyyā.",
  "atk-abh01a0:174": "Evaṃ ñatvā ca punapi tesveva piṭakesu nānappakārakosallatthaṃ –",
  "atk-abh01a0:175": "Desanāsāsanakathābhedaṃ tesu yathārahaṃ;",
  "atk-abh01a0:176": "Sikkhāpahānagambhīrabhāvañca paridīpaye.",
  "atk-abh01a0:177": "Pariyattibhedaṃ sampattiṃ, vipattiñcāpi yaṃ yahiṃ;",
  "atk-abh01a0:178": "Pāpuṇāti yathā bhikkhu, tampi sabbaṃ vibhāvaye.",
  "atk-abh01a0:179_0": "Tatrāyaṃ paridīpanā vibhāvanā ca – etāni hi tīṇi piṭakāni yathākkamaṃ āṇāvohāraparamatthadesanā,",
  "atk-abh01a0:179_1": "yathāparādhayathānulomayathādhammasāsanāni, saṃvarāsaṃvaradiṭṭhiviniveṭhananāmarūpaparicchedakathāti ca vuccanti.",
  "atk-abh01a0:180_0": "Ettha hi vinayapiṭakaṃ āṇārahena bhagavatā āṇābāhullato desitattā āṇādesanā; suttantapiṭakaṃ",
  "atk-abh01a0:180_1": "vohārakusalena bhagavatā vohārabāhullato desitattā vohāradesanā; abhidhammapiṭakaṃ",
  "atk-abh01a0:180_2": "paramatthakusalena bhagavatā paramatthabāhullato desitattā paramatthadesanāti vuccati.",
  "atk-abh01a0:181_0": "Tathā paṭhamaṃ ye te pacurāparādhā sattā te yathāparādhaṃ ettha sāsitāti yathāparādhasāsanaṃ;",
  "atk-abh01a0:181_1": "dutiyaṃ anekajjhāsayānusayacariyādhimuttikā sattā yathānulomaṃ ettha sāsitāti yathānulomasāsanaṃ;",
  "atk-abh01a0:181_2": "tatiyaṃ dhammapuñjamatte ‘ahaṃ mamā’ti saññino sattā yathādhammaṃ ettha sāsitāti",
  "atk-abh01a0:181_3": "yathādhammasāsananti vuccati.",
  "atk-abh01a0:182_0": "Tathā paṭhamaṃ ajjhācārapaṭipakkhabhūto saṃvarāsaṃvaro ettha kathitoti saṃvarāsaṃvarakathā;",
  "atk-abh01a0:182_1": "saṃvarāsaṃvaroti khuddako ceva mahanto ca saṃvarāsaṃvaro, kammākammaṃ viya ca phalāphalaṃ",
  "atk-abh01a0:182_2": "viya ca; dutiyaṃ dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitāti",
  "atk-abh01a0:182_3": "diṭṭhiviniveṭhanakathā; tatiyaṃ rāgādipaṭipakkhabhūto nāmarūpaparicchedo ettha kathitoti",
  "atk-abh01a0:182_4": "nāmarūpaparicchedakathāti vuccati.",
  "atk-abh01a0:183_0": "Tīsupi cetesu tisso sikkhā tīṇi pahānāni catubbidho ca gambhīrabhāvo veditabbo. Tathā",
  "atk-abh01a0:183_1": "hi vinayapiṭake visesena adhisīlasikkhā vuttā, suttantapiṭake adhicittasikkhā, abhidhammapiṭake adhipaññāsikkhā.",
  "atk-abh01a0:184_0": "Vinayapiṭake ca vītikkamappahānaṃ, kilesānaṃ vītikkamapaṭipakkhattā sīlassa; suttantapiṭake",
  "atk-abh01a0:184_1": "pariyuṭṭhānappahānaṃ, pariyuṭṭhānapaṭipakkhattā samādhissa; abhidhammapiṭake anusayappahānaṃ,",
  "atk-abh01a0:184_2": "anusayapaṭipakkhattā paññāya.",
  "atk-abh01a0:185": "Paṭhame ca tadaṅgappahānaṃ kilesānaṃ, itaresu vikkhambhanasamucchedappahānāni. Paṭhame ca duccaritasaṃkilesassa pahānaṃ, itaresu taṇhādiṭṭhisaṃkilesānaṃ pahānaṃ.",
  "atk-abh01a0:186_0": "Ekamekasmiñcettha catubbidhopi dhammatthadesanāpaṭivedhagambhīrabhāvo veditabbo –",
  "atk-abh01a0:186_1": "tattha dhammoti tanti. Atthoti tassāyevattho. Desanāti tassā manasā vavatthāpitāya",
  "atk-abh01a0:186_2": "tantiyā desanā. Paṭivedhoti tantiyā tantiatthassa ca yathābhūtāvabodho. Tīsupi cetesu",
  "atk-abh01a0:186_3": "ete dhammatthadesanāpaṭivedhā. Yasmā sasādīhi viya mahāsamuddo mandabuddhīhi dukkhogāhā",
  "atk-abh01a0:186_4": "alabbhaneyyapatiṭṭhā ca tasmā gambhīrā. Evaṃ ekamekasmiṃ ettha catubbidhopi gambhīrabhāvo veditabbo.",
  "atk-abh01a0:187_0": "Aparo nayo – dhammoti hetu. Vuttañhetaṃ – “hetumhi ñāṇaṃ dhammapaṭisambhidā”ti. Atthoti",
  "atk-abh01a0:187_1": "hetuphalaṃ. Vuttañhetaṃ – “hetuphale ñāṇaṃ atthapaṭisambhidā”ti. Desanāti paññatti,",
  "atk-abh01a0:187_2": "yathādhammaṃ dhammābhilāpoti adhippāyo; anulomapaṭilomasaṅkhepavitthārādivasena vā",
  "atk-abh01a0:187_3": "kathanaṃ. Paṭivedhoti abhisamayo. So ca lokiyalokuttaro. Visayato ca asammohato ca;",
  "atk-abh01a0:187_4": "atthānurūpaṃ dhammesu, dhammānurūpaṃ atthesu, paññattipathānurūpaṃ paññattīsu avabodho.",
  "atk-abh01a0:187_5": "Tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo.",
  "atk-abh01a0:188_0": "Idāni yasmā etesu piṭakesu yaṃ yaṃ dhammajātaṃ vā atthajātaṃ vā yā cāyaṃ yathā yathā",
  "atk-abh01a0:188_1": "ñāpetabbo attho sotūnaṃ ñāṇassa abhimukho hoti tathā tathā tadatthajotikā desanā,",
  "atk-abh01a0:188_2": "yo cettha aviparītāvabodhasaṅkhāto paṭivedho tesaṃ tesaṃ vā dhammānaṃ paṭivijjhitabbo",
  "atk-abh01a0:188_3": "salakkhaṇasaṅkhāto aviparītasabhāvo – sabbampetaṃ anupacitakusalasambhārehi duppaññehi,",
  "atk-abh01a0:188_4": "sasādīhi viya mahāsamuddo, dukkhogāhaṃ alabbhaneyyapatiṭṭhañca, tasmā gambhīraṃ.",
  "atk-abh01a0:188_5": "Evampi ekamekasmiṃ ettha catubbidhopi gambhīrabhāvo veditabbo. Ettāvatā ca –",
  "atk-abh01a0:189": "Desanāsāsanakathābhedaṃ tesu yathārahaṃ;",
  "atk-abh01a0:190": "Sikkhāpahānagambhīrabhāvañca paridīpayeti –",
  "atk-abh01a0:191": "Ayaṃ gāthā vuttatthā hoti.",
  "atk-abh01a0:192": "Pariyattibhedaṃ sampattiṃ, vipattiñcāpi yaṃ yahiṃ;",
  "atk-abh01a0:193": "Pāpuṇāti yathā bhikkhu, tampi sabbaṃ vibhāvayeti.",
  "atk-abh01a0:194": "Ettha pana tīsu piṭakesu tividho pariyattibhedo daṭṭhabbo. Tisso hi pariyattiyo – alagaddūpamā nissaraṇatthā bhaṇḍāgārikapariyattīti.",
  "atk-abh01a0:195_0": "Tattha yā duggahitā upārambhādihetu pariyāpuṭā ayaṃ alagaddūpamā. Yaṃ sandhāya vuttaṃ",
  "atk-abh01a0:195_1": "– “seyyathāpi, bhikkhave, puriso alagaddatthiko alagaddagavesī alagaddapariyesanaṃ",
  "atk-abh01a0:195_2": "caramāno, so passeyya mahantaṃ alagaddaṃ, tamenaṃ bhoge vā naṅguṭṭhe vā gaṇheyya,",
  "atk-abh01a0:195_3": "tassa so alagaddo paṭiparivattitvā hatthe vā bāhāya vā aññatarasmiṃ vā aṅgapaccaṅge",
  "atk-abh01a0:195_4": "ḍaṃseyya, so tato nidānaṃ maraṇaṃ vā nigaccheyya maraṇamattaṃ vā dukkhaṃ. Taṃ kissa",
  "atk-abh01a0:195_5": "hetu? Duggahitattā, bhikkhave, alagaddassa. Evameva kho, bhikkhave, idhekacce moghapurisā",
  "atk-abh01a0:195_6": "dhammaṃ pariyāpuṇanti suttaṃ…pe… vedallaṃ, te taṃ dhammaṃ pariyāpuṇitvā tesaṃ dhammānaṃ",
  "atk-abh01a0:195_7": "paññāya atthaṃ na upaparikkhanti, tesaṃ te dhammā paññāya atthaṃ anupaparikkhataṃ",
  "atk-abh01a0:195_8": "na nijjhānaṃ khamanti, te upārambhānisaṃsā ceva dhammaṃ pariyāpuṇanti itivādappamokkhānisaṃsā",
  "atk-abh01a0:195_9": "ca. Yassa catthāya dhammaṃ pariyāpuṇanti tañcassa atthaṃ nānubhonti. Tesaṃ te dhammā",
  "atk-abh01a0:195_10": "duggahitā dīgharattaṃ ahitāya dukkhāya saṃvattanti. Taṃ kissa hetu? Duggahitattā,",
  "atk-abh01a0:195_11": "bhikkhave, dhammāna”nti.",
  "atk-abh01a0:196_0": "Yā pana suggahitā sīlakkhandhādipāripūriṃyeva ākaṅkhamānena pariyāpuṭā na upārambhādihetu,",
  "atk-abh01a0:196_1": "ayaṃ nissaraṇatthā. Yaṃ sandhāya vuttaṃ – “tesaṃ te dhammā suggahitā dīgharattaṃ",
  "atk-abh01a0:196_2": "hitāya sukhāya saṃvattanti. Taṃ kissa hetu? Suggahitattā, bhikkhave, dhammāna”nti.",
  "atk-abh01a0:197_0": "Yaṃ pana pariññātakkhandho pahīnakileso bhāvitamaggo paṭividdhākuppo sacchikatanirodho",
  "atk-abh01a0:197_1": "khīṇāsavo kevalaṃ paveṇipālanatthāya vaṃsānurakkhaṇatthāya pariyāpuṇāti, ayaṃ bhaṇḍāgārikapariyattīti.",
  "atk-abh01a0:198_0": "Vinaye pana suppaṭipanno bhikkhu sīlasampadaṃ nissāya tisso vijjā pāpuṇāti, tāsaṃyeva",
  "atk-abh01a0:198_1": "ca tattha pabhedavacanato. Sutte suppaṭipanno samādhisampadaṃ nissāya chaḷabhiññā",
  "atk-abh01a0:198_2": "pāpuṇāti, tāsaṃyeva ca tattha pabhedavacanato. Abhidhamme suppaṭipanno paññāsampadaṃ",
  "atk-abh01a0:198_3": "nissāya catasso paṭisambhidā pāpuṇāti tāsañca tattheva pabhedavacanato. Evametesu",
  "atk-abh01a0:198_4": "suppaṭipanno yathākkamena imaṃ vijjāttayachaḷabhiññācatupaṭisambhidāppabhedaṃ sampattiṃ pāpuṇāti.",
  "atk-abh01a0:199_0": "Vinaye pana duppaṭipanno anuññātasukhasamphassaattharaṇapāvuraṇādiphassasāmaññato",
  "atk-abh01a0:199_1": "paṭikkhittesu upādinnakaphassādīsu anavajjasaññī hoti. Vuttañhetaṃ – “tathāhaṃ bhagavatā",
  "atk-abh01a0:199_2": "dhammaṃ desitaṃ ājānāmi, yathā yeme antarāyikā dhammā vuttā bhagavatā te paṭisevato",
  "atk-abh01a0:199_3": "nālaṃ antarāyāyā”ti. Tato dussīlabhāvaṃ pāpuṇāti. Sutte duppaṭipanno “cattārome,",
  "atk-abh01a0:199_4": "bhikkhave, puggalā santo saṃvijjamānā lokasmi”ntiādīsu adhippāyaṃ ajānanto duggahitaṃ",
  "atk-abh01a0:199_5": "gaṇhāti. Yaṃ sandhāya vuttaṃ – “attanā duggahitena amhe ceva abbhācikkhati attānañca",
  "atk-abh01a0:199_6": "khanati bahuñca apuññaṃ pasavatī”ti. Tato micchādiṭṭhitaṃ pāpuṇāti. Abhidhamme duppaṭipanno",
  "atk-abh01a0:199_7": "dhammacintaṃ atidhāvanto acinteyyānipi cinteti, tato cittakkhepaṃ pāpuṇāti. Vuttañhetaṃ",
  "atk-abh01a0:199_8": "– “cattārimāni, bhikkhave, acinteyyāni, na cintetabbāni, yāni cintento ummādassa",
  "atk-abh01a0:199_9": "vighātassa bhāgī assā”ti. Evametesu duppaṭipanno yathākkamena imaṃ dussīlabhāvamicchādiṭṭhitācittakkhepappabhedaṃ",
  "atk-abh01a0:199_10": "vipattiṃ pāpuṇātīti. Ettāvatā ca –",
  "atk-abh01a0:200": "Pariyattibhedaṃ sampattiṃ, vipattiñcāpi yaṃ yahiṃ;",
  "atk-abh01a0:201": "Pāpuṇāti yathā bhikkhu, tampi sabbaṃ vibhāvayeti.",
  "atk-abh01a0:202": "Ayampi gāthā vuttatthā hoti. Evaṃ nānappakārato piṭakāni ñatvā tesaṃ vasena sabbampetaṃ saṅgayhamānaṃ tīṇi piṭakāni honti.",
  "atk-abh01a0:203_0": "Kathaṃ nikāyato pañca nikāyāti? Sabbameva hetaṃ dīghanikāyo majjhimanikāyo saṃyuttanikāyo",
  "atk-abh01a0:203_1": "aṅguttaranikāyo khuddakanikāyoti pañcappabhedaṃ hoti. Tattha katamo dīghanikāyo?",
  "atk-abh01a0:203_2": "Tivaggasaṅgahāni brahmajālādīni catuttiṃsa suttāni.",
  "atk-abh01a0:204": "Catuttiṃseva suttantā, tivaggo yassa saṅgaho;",
  "atk-abh01a0:205": "Esa dīghanikāyoti, paṭhamo anulomiko.",
  "atk-abh01a0:206_0": "Kasmā panesa dīghanikāyoti vuccati? Dīghappamāṇānaṃ suttānaṃ samūhato nivāsato ca.",
  "atk-abh01a0:206_1": "Samūhanivāsā hi nikāyoti vuccanti. “Nāhaṃ, bhikkhave, aññaṃ ekanikāyampi samanupassāmi",
  "atk-abh01a0:206_2": "evaṃ cittaṃ yathayidaṃ, bhikkhave, tiracchānagatā pāṇā, poṇikanikāyo, cikkhallikanikāyo”ti.",
  "atk-abh01a0:206_3": "Evamādīni cettha sādhakāni sāsanato lokato ca. Evaṃ sesānampi nikāyabhāve vacanattho veditabbo.",
  "atk-abh01a0:207": "Katamo majjhimanikāyo? Majjhimappamāṇāni pañcadasavaggasaṅgahāni mūlapariyāyasuttādīni diyaḍḍhasataṃ dve ca suttāni.",
  "atk-abh01a0:208": "Diyaḍḍhasatasuttantā, dve ca suttāni yattha so;",
  "atk-abh01a0:209": "Nikāyo majjhimo pañca, dasavaggapariggaho.",
  "atk-abh01a0:210": "Katamo saṃyuttanikāyo? Devatāsaṃyuttādivasena ṭhitāni oghataraṇādīni satta suttasahassāni satta suttasatāni ca dvāsaṭṭhi ca suttāni.",
  "atk-abh01a0:211": "Satta suttasahassāni, satta suttasatāni ca;",
  "atk-abh01a0:212": "Dvāsaṭṭhi ceva suttantā, eso saṃyuttasaṅgaho.",
  "atk-abh01a0:213": "Katamo aṅguttaranikāyo? Ekekaaṅgātirekavasena ṭhitāni cittapariyādānādīni nava suttasahassāni pañca suttasatāni sattapaññāsañca suttāni.",
  "atk-abh01a0:214": "Nava suttasahassāni, pañca suttasatāni ca;",
  "atk-abh01a0:215": "Sattapaññāsasuttāni, saṅkhyā aṅguttare ayaṃ.",
  "atk-abh01a0:216": "Katamo khuddakanikāyo? Sakalaṃ vinayapiṭakaṃ, abhidhammapiṭakaṃ, khuddakapāṭha, dhammapadādayo ca pubbe dassitā pañcadasappabhedā; ṭhapetvā cattāro nikāye avasesaṃ buddhavacananti.",
  "atk-abh01a0:217": "Ṭhapetvā caturopete, nikāye dīghaādike;",
  "atk-abh01a0:218": "Tadaññaṃ buddhavacanaṃ, nikāyo khuddako matoti.",
  "atk-abh01a0:219": "Evaṃ nikāyato pañca nikāyā honti.",
  "atk-abh01a0:220_0": "Kathaṃ aṅgavasena navaṅgānīti? Sabbameva hidaṃ ‘suttaṃ geyyaṃ veyyākaraṇaṃ gāthā",
  "atk-abh01a0:220_1": "udānaṃ itivuttakaṃ jātakaṃ abbhutadhammaṃ vedalla’nti navappabhedaṃ hoti. Tattha",
  "atk-abh01a0:220_2": "ubhatovibhaṅganiddesakhandhakaparivārā suttanipāte maṅgalasuttaratanasuttanālakasuttatuvaṭṭakasuttāni",
  "atk-abh01a0:220_3": "aññampi ca suttanāmakaṃ tathāgatavacanaṃ suttanti veditabbaṃ. Sabbampi sagāthakaṃ",
  "atk-abh01a0:220_4": "suttaṃ geyyanti veditabbaṃ. Visesena saṃyuttanikāye sakalopi sagāthāvaggo. Sakalampi",
  "atk-abh01a0:220_5": "abhidhammapiṭakaṃ, niggāthakaṃ suttaṃ, yañca aññampi aṭṭhahi aṅgehi asaṅgahitaṃ buddhavacanaṃ,",
  "atk-abh01a0:220_6": "taṃ veyyākaraṇanti veditabbaṃ. Dhammapadaṃ theragāthā therīgāthā suttanipāte nosuttanāmikā",
  "atk-abh01a0:220_7": "suddhikagāthā ca gāthāti veditabbā. Somanassañāṇamayikagāthāppaṭisaṃyuttā dvāsīti",
  "atk-abh01a0:220_8": "suttantā udānanti veditabbaṃ. ‘Vuttañhetaṃ bhagavatā’tiādinayappavattā dasuttarasatasuttantā",
  "atk-abh01a0:220_9": "itivuttakanti veditabbaṃ. Apaṇṇakajātakādīni paññāsādhikāni pañca jātakasatāni jātakanti",
  "atk-abh01a0:220_10": "veditabbaṃ. “Cattārome, bhikkhave, acchariyā abbhutā dhammā ānande”tiādinayapavattā",
  "atk-abh01a0:220_11": "sabbepi acchariyaabbhutadhammappaṭisaṃyuttā suttantā abbhutadhammanti veditabbaṃ.",
  "atk-abh01a0:221_0": "Cūḷavedallamahāvedallasammādiṭṭhisakkapañhasaṅkhārabhājanīyamahāpuṇṇamasuttādayo",
  "atk-abh01a0:221_1": "sabbepi vedañca tuṭṭhiñca laddhā laddhā pucchitasuttantā vedallanti veditabbaṃ. Evametaṃ aṅgato navaṅgāni.",
  "atk-abh01a0:222": "Kathaṃ dhammakkhandhato caturāsīti dhammakkhandhasahassānīti? Sabbameva hidaṃ buddhavacanaṃ.",
  "atk-abh01a0:223": "“Dvāsīti buddhato gaṇhiṃ, dve sahassāni bhikkhuto;",
  "atk-abh01a0:224": "Caturāsīti sahassāni, ye me dhammā pavattino”ti. ;",
  "atk-abh01a0:225_0": "Evaṃ paridīpitadhammakkhandhavasena caturāsītisahassappabhedaṃ hoti. Tattha ekānusandhikaṃ",
  "atk-abh01a0:225_1": "suttaṃ eko dhammakkhandho. Yaṃ anekānusandhikaṃ tattha anusandhivasena dhammakkhandhagaṇanā.",
  "atk-abh01a0:225_2": "Gāthābandhesu pañhāpucchanaṃ eko dhammakkhandho, vissajjanaṃ eko. Abhidhamme ekamekaṃ",
  "atk-abh01a0:225_3": "tikadukabhājanaṃ ekamekañca cittavārabhājanaṃ eko dhammakkhandho. Vinaye atthi vatthu,",
  "atk-abh01a0:225_4": "atthi mātikā, atthi padabhājanīyaṃ, atthi āpatti, atthi anāpatti, atthi antarāpatti,",
  "atk-abh01a0:225_5": "atthi tikacchedo. Tattha ekameko koṭṭhāso ekameko dhammakkhandhoti veditabbo. Evaṃ",
  "atk-abh01a0:225_6": "dhammakkhandhato caturāsīti dhammakkhandhasahassāni.",
  "atk-abh01a0:226_0": "Evametaṃ sabbampi buddhavacanaṃ pañcasatikasaṅgītikāle saṅgāyantena mahākassapappamukhena",
  "atk-abh01a0:226_1": "vasīgaṇena ayaṃ dhammo ayaṃ vinayo, idaṃ paṭhamabuddhavacanaṃ, idaṃ majjhimabuddhavacanaṃ,",
  "atk-abh01a0:226_2": "idaṃ pacchimabuddhavacanaṃ, idaṃ vinayapiṭakaṃ, idaṃ suttantapiṭakaṃ, idaṃ abhidhammapiṭakaṃ,",
  "atk-abh01a0:226_3": "ayaṃ dīghanikāyo…pe… ayaṃ khuddakanikāyo, imāni suttādīni navaṅgāni, imāni caturāsīti",
  "atk-abh01a0:226_4": "dhammakkhandhasahassānīti imaṃ pabhedaṃ vavatthapetvāva saṅgītaṃ. Na kevalañca imameva",
  "atk-abh01a0:226_5": "aññampi uddānasaṅgahavaggasaṅgahapeyyālasaṅgahaekanipātadukanipātādinipātasaṅgahasaṃyuttasaṅgaha",
  "atk-abh01a0:226_6": "paṇṇāsasaṅgahādianekavidhaṃ, tīsu piṭakesu sandissamānaṃ saṅgahappabhedaṃ vavatthapetvāva",
  "atk-abh01a0:226_7": "sattahi māsehi saṅgītaṃ.",
  "atk-abh01a0:227_0": "Saṅgītipariyosāne cassa idaṃ mahākassapattherena dasabalassa sāsanaṃ pañcavassasahassaparimāṇakālaṃ",
  "atk-abh01a0:227_1": "pavattanasamatthaṃ katanti sañjātappamodā sādhukāraṃ viya dadamānā ayaṃ mahāpathavī",
  "atk-abh01a0:227_2": "udakapariyantaṃ katvā anekappakāraṃ kampi saṅkampi sampakampi sampavedhi. Anekāni",
  "atk-abh01a0:227_3": "ca acchariyāni pāturahesuṃ.",
  "atk-abh01a0:228": "Evaṃ saṅgīte panettha ayaṃ abhidhammo piṭakato abhidhammapiṭakaṃ, nikāyato khuddakanikāyo, aṅgato veyyākaraṇaṃ, dhammakkhandhato katipayāni dhammakkhandhasahassāni honti.",
  "atk-abh01a0:229_0": "Taṃ dhārayantesu bhikkhūsu pubbe eko bhikkhu sabbasāmayikaparisāya nisīditvā abhidhammato",
  "atk-abh01a0:229_1": "suttaṃ āharitvā dhammaṃ kathento “rūpakkhandho abyākato, cattāro khandhā siyā kusalā",
  "atk-abh01a0:229_2": "siyā akusalā siyā abyākatā; dasāyatanā abyākatā, dve āyatanā siyā kusalā siyā akusalā",
  "atk-abh01a0:229_3": "siyā abyākatā; soḷasa dhātuyo abyākatā, dve dhātuyo siyā kusalā siyā akusalā siyā",
  "atk-abh01a0:229_4": "abyākatā; samudayasaccaṃ akusalaṃ, maggasaccaṃ kusalaṃ, nirodhasaccaṃ abyākataṃ,",
  "atk-abh01a0:229_5": "dukkhasaccaṃ siyā kusalaṃ siyā akusalaṃ siyā abyākataṃ; dasindriyā abyākatā, domanassindriyaṃ",
  "atk-abh01a0:229_6": "akusalaṃ, anaññātaññassāmītindriyaṃ kusalaṃ, cattāri indriyāni siyā kusalā siyā abyākatā,",
  "atk-abh01a0:229_7": "cha indriyāni siyā kusalā siyā akusalā siyā abyākatā”ti dhammakathaṃ kathesi.",
  "atk-abh01a0:230_0": "Tasmiṃ ṭhāne eko bhikkhu nisinno ‘dhammakathika tvaṃ sineruṃ parikkhipanto viya dīghasuttaṃ",
  "atk-abh01a0:230_1": "āharasi, kiṃ suttaṃ nāmeta’nti āha. ‘Abhidhammasuttaṃ nāma, āvuso’ti. ‘Abhidhammasuttaṃ",
  "atk-abh01a0:230_2": "kasmā āharasi? Kiṃ aññaṃ buddhabhāsitaṃ suttaṃ āharituṃ na vaṭṭatī’ti? ‘Abhidhammo",
  "atk-abh01a0:230_3": "kena bhāsito’ti? ‘Na eso buddhabhāsito’ti. ‘Kiṃ pana te, āvuso, vinayapiṭakaṃ uggahita’nti?",
  "atk-abh01a0:230_4": "‘Na uggahitaṃ, āvuso’ti. ‘Avinayadhāritāya maññe tvaṃ ajānanto evaṃ vadesī’ti. ‘Vinayamattameva,",
  "atk-abh01a0:230_5": "āvuso, uggahita’nti. ‘Tampi te duggahitaṃ, parisapariyante nisīditvā niddāyantena",
  "atk-abh01a0:230_6": "uggahitaṃ bhavissati; tumhādise hi pabbājento vā upasampādento vā sātisāro hoti’.",
  "atk-abh01a0:230_7": "‘Kiṃ kāraṇā’? Vinayamattassapi duggahitattā; vuttañhetaṃ – “tattha anāpatti, na vivaṇṇetukāmo",
  "atk-abh01a0:230_8": "iṅgha tāva, āvuso, suttantaṃ vā gāthāyo vā abhidhammaṃ vā pariyāpuṇassu, pacchāpi",
  "atk-abh01a0:230_9": "vinayaṃ pariyāpuṇissasī”ti bhaṇati. “Suttante okāsaṃ kārāpetvā abhidhammaṃ vā vinayaṃ",
  "atk-abh01a0:230_10": "vā pucchati, abhidhamme okāsaṃ kārāpetvā suttantaṃ vā vinayaṃ vā pucchati, vinaye",
  "atk-abh01a0:230_11": "okāsaṃ kārāpetvā suttantaṃ vā abhidhammaṃ vā pucchatī”ti. ‘Tvaṃ pana ettakampi na",
  "atk-abh01a0:230_12": "jānāsī’ti ettakenapi paravādī niggahito hoti.",
  "atk-abh01a0:231_0": "Mahāgosiṅgasuttaṃ pana itopi balavataraṃ. Tatra hi dhammasenāpati sāriputtatthero",
  "atk-abh01a0:231_1": "aññamaññaṃ pucchitapañhañca vissajjanañca ārocetuṃ satthu santikaṃ gantvā mahāmoggallānattherassa",
  "atk-abh01a0:231_2": "vissajjanaṃ ārocento “idhāvuso sāriputta, dve bhikkhū abhidhammakathaṃ kathenti,",
  "atk-abh01a0:231_3": "te aññamaññaṃ pañhaṃ pucchanti, aññamaññassa pañhaṃ puṭṭhā vissajjenti, no ca saṃsādenti,",
  "atk-abh01a0:231_4": "dhammī ca nesaṃ kathāpavattinī hoti, evarūpena kho, āvuso, sāriputta, bhikkhunā gosiṅgasālavanaṃ",
  "atk-abh01a0:231_5": "sobheyyā”ti āha. Satthā ābhidhammikā nāma mama sāsane paribāhirāti avatvā suvaṇṇāliṅgasadisaṃ",
  "atk-abh01a0:231_6": "gīvaṃ unnāmetvā puṇṇacandasassirīkaṃ mahāmukhaṃ pūretvā brahmaghosaṃ nicchārento",
  "atk-abh01a0:231_7": "“sādhu sādhu sāriputtā”ti mahāmoggallānattherassa sādhukāraṃ datvā “yathā taṃ moggallāno",
  "atk-abh01a0:231_8": "ca sammā byākaramāno byākareyya, moggallāno hi sāriputta dhammakathiko”ti āha. Ābhidhammikabhikkhūyeva",
  "atk-abh01a0:231_9": "kira dhammakathikā nāma, avasesā dhammakathaṃ kathentāpi na dhammakathikā. Kasmā?",
  "atk-abh01a0:231_10": "Te hi dhammakathaṃ kathentā kammantaraṃ vipākantaraṃ rūpārūpaparicchedaṃ dhammantaraṃ",
  "atk-abh01a0:231_11": "āloḷetvā kathenti. Ābhidhammikā pana dhammantaraṃ na āloḷenti. Tasmā ābhidhammiko",
  "atk-abh01a0:231_12": "bhikkhu dhammaṃ kathetu vā mā vā, pucchitakāle pana pañhaṃ kathessatīti. Ayameva",
  "atk-abh01a0:231_13": "ekantadhammakathiko nāma hoti. Idaṃ sandhāya satthā sādhukāraṃ datvā ‘sukathitaṃ",
  "atk-abh01a0:231_14": "moggallānenā’ti āha.",
  "atk-abh01a0:232_0": "Abhidhammaṃ paṭibāhento imasmiṃ jinacakke pahāraṃ deti, sabbaññutaññāṇaṃ paṭibāhati,",
  "atk-abh01a0:232_1": "satthu vesārajjaññāṇaṃ paṭinivatteti, sotukāmaṃ parisaṃ visaṃvādeti, ariyamagge āvaraṇaṃ",
  "atk-abh01a0:232_2": "bandhati, aṭṭhārasasu bhedakaravatthūsu ekasmiṃ sandissati ukkhepanīyakammatajjanīyakammāraho",
  "atk-abh01a0:232_3": "hoti. Taṃ taṃ kammaṃ katvā uyyojetabbo ‘gaccha vighāsādo hutvā jīvissasī’ti.",
  "atk-abh01a0:233_0": "Athāpi evaṃ vadeyya – “sace abhidhammo buddhabhāsito, yathā anekesu suttasahassesu",
  "atk-abh01a0:233_1": "‘ekaṃ samayaṃ bhagavā rājagahe viharatī’tiādinā nayena nidānaṃ sajjitaṃ, evamassāpi",
  "atk-abh01a0:233_2": "nidānaṃ sajjitaṃ bhaveyyā”ti. So ‘jātakasuttanipātadhammapadādīnaṃ evarūpaṃ nidānaṃ",
  "atk-abh01a0:233_3": "natthi, na cetāni na buddhabhāsitānī’ti paṭikkhipitvā uttaripi evaṃ vattabbo – ‘paṇḍita,",
  "atk-abh01a0:233_4": "abhidhammo nāmesa sabbaññubuddhānaṃyeva visayo, na aññesaṃ visayo. Buddhānañhi okkanti",
  "atk-abh01a0:233_5": "pākaṭā, abhijāti pākaṭā, abhisambodhi pākaṭā, dhammacakkappavattanaṃ pākaṭaṃ. Yamakapāṭihāriyaṃ",
  "atk-abh01a0:233_6": "pākaṭaṃ, tidivakkamo pākaṭo, devaloke desitabhāvo pākaṭo, devorohanaṃ pākaṭaṃ. Yathā",
  "atk-abh01a0:233_7": "nāma cakkavattirañño hatthiratanaṃ vā assaratanaṃ vā thenetvā yānake yojetvā vicaraṇaṃ",
  "atk-abh01a0:233_8": "nāma aṭṭhānaṃ akāraṇaṃ; cakkaratanaṃ vā pana thenetvā palālasakaṭe olambitvā vicaraṇaṃ",
  "atk-abh01a0:233_9": "nāma aṭṭhānaṃ akāraṇaṃ; yojanappamāṇaṃ obhāsanasamatthaṃ maṇiratanaṃ vā pana kappāsapacchiyaṃ",
  "atk-abh01a0:233_10": "pakkhipitvā vaḷañjanaṃ nāma aṭṭhānaṃ akāraṇaṃ. Kasmā? Rājārahabhaṇḍatāya; evameva",
  "atk-abh01a0:233_11": "abhidhammo nāma na aññesaṃ visayo, sabbaññubuddhānaṃyeva visayo. Tesaṃ vasena desetabbadesanā.",
  "atk-abh01a0:233_12": "Buddhānañhi okkanti pākaṭā…pe… devorohanaṃ pākaṭaṃ. Abhidhammassa nidānakiccaṃ nāma",
  "atk-abh01a0:233_13": "natthi paṇḍitā’ti. Na hi sakkā evaṃ vutte paravādinā sahadhammikaṃ udāharaṇaṃ udāharituṃ.",
  "atk-abh01a0:234_0": "Maṇḍalārāmavāsī tissabhūtitthero pana mahābodhinidāno esa abhidhammo nāmāti dassetuṃ",
  "atk-abh01a0:234_1": "“yena svāhaṃ, bhikkhave, vihārena paṭhamābhisambuddho viharāmi tassa padesena vihāsi”nti",
  "atk-abh01a0:234_2": "imaṃ padesavihārasuttantaṃ āharitvā kathesi. Dasavidho hi padeso nāma – khandhapadeso,",
  "atk-abh01a0:234_3": "āyatanapadeso, dhātupadeso, saccapadeso, indriyapadeso, paccayākārapadeso, satipaṭṭhānapadeso,",
  "atk-abh01a0:234_4": "jhānapadeso, nāmapadeso, dhammapadesoti. Tesu satthā mahābodhimaṇḍe pañcakkhandhe",
  "atk-abh01a0:234_5": "nippadesena paṭivijjhi, imaṃ temāsaṃ vedanākkhandhavaseneva vihāsi. Dvādasāyatanāni",
  "atk-abh01a0:234_6": "aṭṭhārasa dhātuyo nippadesena paṭivijjhi. Imaṃ temāsaṃ dhammāyatane vedanāvasena",
  "atk-abh01a0:234_7": "dhammadhātuyañca vedanāvaseneva vihāsi. Cattāri saccāni nippadesena paṭivijjhi, imaṃ",
  "atk-abh01a0:234_8": "temāsaṃ dukkhasacce vedanāvaseneva vihāsi. Bāvīsatindriyāni nippadesena paṭivijjhi,",
  "atk-abh01a0:234_9": "imaṃ temāsaṃ vedanāpañcakaindriyavasena vihāsi. Dvādasapadikaṃ paccayākāravaṭṭaṃ",
  "atk-abh01a0:234_10": "nippadesena paṭivijjhi, imaṃ temāsaṃ phassapaccayā vedanāvaseneva vihāsi. Cattāro",
  "atk-abh01a0:234_11": "satipaṭṭhāne nippadesena paṭivijjhi, imaṃ temāsaṃ vedanāsatipaṭṭhānavaseneva vihāsi.",
  "atk-abh01a0:234_12": "Cattāri jhānāni nippadesena paṭivijjhi, imaṃ temāsaṃ jhānaṅgesu vedanāvaseneva vihāsi.",
  "atk-abh01a0:234_13": "Nāmaṃ nippadesena paṭivijjhi, imaṃ temāsaṃ tattha vedanāvaseneva vihāsi. Dhamme nippadesena",
  "atk-abh01a0:234_14": "paṭivijjhi, imaṃ temāsaṃ vedanāttikavaseneva vihāsīti. Evaṃ thero padesavihārasuttantavasena",
  "atk-abh01a0:234_15": "abhidhammassa nidānaṃ kathesi.",
  "atk-abh01a0:235_0": "Gāmavāsī sumanadevatthero pana heṭṭhālohapāsāde dhammaṃ parivattento ‘ayaṃ paravādī",
  "atk-abh01a0:235_1": "bāhā paggayha araññe kandanto viya, asakkhikaṃ aḍḍaṃ karonto viya ca, abhidhamme",
  "atk-abh01a0:235_2": "nidānassa atthibhāvampi na jānātī’ti vatvā nidānaṃ kathento evamāha – ekaṃ samayaṃ",
  "atk-abh01a0:235_3": "bhagavā devesu viharati tāvatiṃsesu pāricchattakamūle paṇḍukambalasilāyaṃ. Tatra",
  "atk-abh01a0:235_4": "kho bhagavā devānaṃ tāvatiṃsānaṃ abhidhammakathaṃ kathesi – “kusalā dhammā, akusalā",
  "atk-abh01a0:235_5": "dhammā, abyākatā dhammā”ti.",
  "atk-abh01a0:236_0": "Aññesu pana suttesu ekameva nidānaṃ. Abhidhamme dve nidānāni – adhigamanidānañca",
  "atk-abh01a0:236_1": "desanānidānañca. Tattha adhigamanidānaṃ dīpaṅkaradasabalato paṭṭhāya yāva mahābodhipallaṅkā",
  "atk-abh01a0:236_2": "veditabbaṃ. Desanānidānaṃ yāva dhammacakkappavattanā. Evaṃ ubhayanidānasampannassa",
  "atk-abh01a0:236_3": "panassa abhidhammassa nidānakosallatthaṃ idaṃ tāva pañhākammaṃ veditabbaṃ – ayaṃ",
  "atk-abh01a0:236_4": "abhidhammo nāma kena pabhāvito? Kattha paripācito? Kattha adhigato? Kadā adhigato?",
  "atk-abh01a0:236_5": "Kena adhigato? Kattha vicito? Kadā vicito? Kena vicito? Kattha desito? Kassatthāya",
  "atk-abh01a0:236_6": "desito? Kimatthaṃ desito? Kehi paṭiggahito? Ke sikkhanti? Ke sikkhitasikkhā? Ke dhārenti?",
  "atk-abh01a0:236_7": "Kassa vacanaṃ? Kenābhatoti?",
  "atk-abh01a0:237_0": "Tatridaṃ vissajjanaṃ – kena pabhāvitoti bodhiabhinīhārasaddhāya pabhāvito. Kattha",
  "atk-abh01a0:237_1": "paripācitoti aḍḍhachakkesu jātakasatesu. Kattha adhigatoti bodhimūle. Kadā adhigatoti",
  "atk-abh01a0:237_2": "visākhāpuṇṇamāsiyaṃ. Kenādhigatoti sabbaññubuddhena. Kattha vicitoti bodhimaṇḍe.",
  "atk-abh01a0:237_3": "Kadā vicitoti ratanagharasattāhe. Kena vicitoti sabbaññubuddhena. Kattha desitoti",
  "atk-abh01a0:237_4": "devesu tāvatiṃsesu. Kassatthāya desitoti devatānaṃ. Kimatthaṃ desitoti caturoghaniddharaṇatthaṃ.",
  "atk-abh01a0:237_5": "Kehi paṭiggahitoti devehi. Ke sikkhantīti sekkhā ca puthujjanakalyāṇā ca. Ke sikkhitasikkhāti",
  "atk-abh01a0:237_6": "arahanto khīṇāsavā. Ke dhārentīti yesaṃ vattati te dhārenti. Kassa vacananti bhagavato",
  "atk-abh01a0:237_7": "vacanaṃ, arahato sammāsambuddhassa. Kenābhatoti ācariyaparamparāya.",
  "atk-abh01a0:238_0": "Ayañhi sāriputtatthero bhaddaji sobhito piyajālī piyapālo piyadassī kosiyaputto siggavo",
  "atk-abh01a0:238_1": "sandeho moggaliputto sudatto dhammiyo dāsako soṇako revatoti evamādīhi yāva tatiyasaṅgītikālā",
  "atk-abh01a0:238_2": "ābhato. Tato uddhaṃ tesaṃyeva sissānusissehīti evaṃ tāva jambudīpatale ācariyaparamparāya",
  "atk-abh01a0:238_3": "ābhato. Imaṃ pana dīpaṃ –",
  "atk-abh01a0:239": "Tato mahindo iṭṭiyo, uttiyo sambalo tathā;",
  "atk-abh01a0:240": "Paṇḍito bhaddanāmo ca, ete nāgā mahāpaññā.",
  "atk-abh01a0:241": "Jambudīpā idhāgatāti.",
  "atk-abh01a0:242": "Imehi mahānāgehi ābhato. Tato uddhaṃ tesaṃyeva sissānusissasaṅkhātāya ācariyaparamparāya yāvajjatanakālā ābhato.",
  "atk-abh01a0:243": "Sumedhakathā",
  "atk-abh01a0:244_0": "Evaṃ ābhatassa panassa yaṃ taṃ dīpaṅkaradasabalato paṭṭhāya yāva mahābodhipallaṅkā",
  "atk-abh01a0:244_1": "adhigamanidānaṃ, yāva dhammacakkappavattanā desanānidānañca vuttaṃ, tassa āvibhāvatthaṃ",
  "atk-abh01a0:244_2": "ayaṃ anupubbikathā veditabbā –",
  "atk-abh01a0:245_0": "Ito kira kappasatasahassādhikānaṃ catunnaṃ asaṅkhyeyyānaṃ matthake amaravatī nāma",
  "atk-abh01a0:245_1": "nagaraṃ ahosi. Tattha sumedho nāma brāhmaṇo paṭivasati ubhato sujāto, mātito ca pitito",
  "atk-abh01a0:245_2": "ca, saṃsuddhagahaṇiko, yāva sattamā kulaparivaṭṭā akkhitto anupakuṭṭho jātivādena,",
  "atk-abh01a0:245_3": "abhirūpo dassanīyo pāsādiko paramāya vaṇṇapokkharatāya samannāgato. So aññaṃ kammaṃ",
  "atk-abh01a0:245_4": "akatvā brāhmaṇasippameva uggaṇhi. Tassa daharakāleyeva mātāpitaro kālamakaṃsu. Athassa",
  "atk-abh01a0:245_5": "rāsivaḍḍhako amacco āyapotthakaṃ āharitvā suvaṇṇarajatamaṇimuttādipūrite gabbhe vivaritvā",
  "atk-abh01a0:245_6": "‘ettakaṃ te kumāra mātu santakaṃ, ettakaṃ pitu santakaṃ, ettakā ayyakapayyakānaṃ",
  "atk-abh01a0:245_7": "santakāti yāva sattamā kulaparivaṭṭā dhanaṃ ācikkhitvā etaṃ paṭipajjāhī’ti āha. Sumedhapaṇḍito",
  "atk-abh01a0:245_8": "cintesi – ‘imaṃ dhanaṃ saṃharitvā mayhaṃ pitupitāmahādayo paralokaṃ gacchantā ekakahāpaṇampi",
  "atk-abh01a0:245_9": "gahetvā na gatā, mayā pana gahetvā gamanakāraṇaṃ kātuṃ vaṭṭatī’ti so rañño ārocetvā",
  "atk-abh01a0:245_10": "nagare bheriṃ carāpetvā mahājanassa dānaṃ datvā tāpasapabbajjaṃ pabbaji. Imasmiṃ",
  "atk-abh01a0:245_11": "pana ṭhāne sumedhakathā kathetabbā. Vuttañhetaṃ buddhavaṃse –",
  "atk-abh01a0:246": "Kappe ca satasahasse, caturo ca asaṅkhiye;",
  "atk-abh01a0:247": "Amaraṃ nāma nagaraṃ, dassaneyyaṃ manoramaṃ.",
  "atk-abh01a0:248": "Dasahi saddehi avivittaṃ, annapānasamāyutaṃ;",
  "atk-abh01a0:249": "Hatthisaddaṃ assasaddaṃ, bherisaṅkharathāni ca;",
  "atk-abh01a0:250": "Khādatha pivatha ceva, annapānena ghositaṃ.",
  "atk-abh01a0:251": "Nagaraṃ sabbaṅgasampannaṃ, sabbakammamupāgataṃ;",
  "atk-abh01a0:252": "Sattaratanasampannaṃ, nānājanasamākulaṃ;",
  "atk-abh01a0:253": "Samiddhaṃ devanagaraṃva, āvāsaṃ puññakamminaṃ.",
  "atk-abh01a0:254": "Nagare amaravatiyā, sumedho nāma brāhmaṇo;",
  "atk-abh01a0:255": "Anekakoṭisannicayo, pahūtadhanadhaññavā.",
  "atk-abh01a0:256": "Ajjhāyako mantadharo, tiṇṇaṃ vedāna pāragū;",
  "atk-abh01a0:257": "Lakkhaṇe itihāse ca, sadhamme pāramiṃ gato.",
  "atk-abh01a0:258": "Rahogato nisīditvā, evaṃ cintesahaṃ tadā;",
  "atk-abh01a0:259": "Dukkho punabbhavo nāma, sarīrassa ca bhedanaṃ.",
  "atk-abh01a0:260": "Jātidhammo jarādhammo, byādhidhammo sahaṃ tadā;",
  "atk-abh01a0:261": "Ajaraṃ amataṃ khemaṃ, pariyesissāmi nibbutiṃ.",
  "atk-abh01a0:262": "Yaṃnūnimaṃ pūtikāyaṃ, nānākuṇapapūritaṃ;",
  "atk-abh01a0:263": "Chaḍḍayitvāna gaccheyyaṃ, anapekkho anatthiko.",
  "atk-abh01a0:264": "Atthi hehiti so maggo, na so sakkā na hetuye;",
  "atk-abh01a0:265": "Pariyesissāmi taṃ maggaṃ, bhavato parimuttiyā.",
  "atk-abh01a0:266": "Yathāpi dukkhe vijjante, sukhaṃ nāmapi vijjati;",
  "atk-abh01a0:267": "Evaṃ bhave vijjamāne, vibhavopi icchitabbako.",
  "atk-abh01a0:268": "Yathāpi uṇhe vijjante, aparaṃ vijjati sītalaṃ;",
  "atk-abh01a0:269": "Evaṃ tividhaggi vijjante, nibbānaṃ icchitabbakaṃ.",
  "atk-abh01a0:270": "Yathāpi pāpe vijjante, kalyāṇamapi vijjati;",
  "atk-abh01a0:271": "Evameva jāti vijjante, ajātipicchitabbakaṃ.",
  "atk-abh01a0:272": "Yathā gūthagato puriso, taḷākaṃ disvāna pūritaṃ;",
  "atk-abh01a0:273": "Na gavesati taṃ taḷākaṃ, na doso taḷākassa so.",
  "atk-abh01a0:274": "Evaṃ kilesamaladhove, vijjante amatantaḷe;",
  "atk-abh01a0:275": "Na gavesati taṃ taḷākaṃ, na doso amatantaḷe.",
  "atk-abh01a0:276": "Yathā arīhi pariruddho, vijjante gamanampathe;",
  "atk-abh01a0:277": "Na palāyati so puriso, na doso añjasassa so.",
  "atk-abh01a0:278": "Evaṃ kilesapariruddho, vijjamāne sive pathe;",
  "atk-abh01a0:279": "Na gavesati taṃ maggaṃ, na doso sivamañjase.",
  "atk-abh01a0:280": "Yathāpi byādhito puriso, vijjamāne tikicchake;",
  "atk-abh01a0:281": "Na tikicchāpeti taṃ byādhiṃ, na doso so tikicchake.",
  "atk-abh01a0:282": "Evaṃ kilesabyādhīhi, dukkhito paripīḷito;",
  "atk-abh01a0:283": "Na gavesati taṃ ācariyaṃ, na doso so vināyake.",
  "atk-abh01a0:284": "Yathāpi kuṇapaṃ puriso, kaṇṭhe baddhaṃ jigucchiya;",
  "atk-abh01a0:285": "Mocayitvāna gaccheyya, sukhī serī sayaṃvasī.",
  "atk-abh01a0:286": "Tathevimaṃ pūtikāyaṃ, nānākuṇapasañcayaṃ;",
  "atk-abh01a0:287": "Chaḍḍayitvāna gaccheyyaṃ, anapekkho anatthiko.",
  "atk-abh01a0:288": "Yathā uccāraṭṭhānamhi, karīsaṃ naranāriyo;",
  "atk-abh01a0:289": "Chaḍḍayitvāna gacchanti, anapekkhā anatthikā.",
  "atk-abh01a0:290": "Evamevāhaṃ imaṃ kāyaṃ, nānākuṇapapūritaṃ;",
  "atk-abh01a0:291": "Chaḍḍayitvāna gacchissaṃ, vaccaṃ katvā yathā kuṭiṃ.",
  "atk-abh01a0:292": "Yathāpi jajjaraṃ nāvaṃ, paluggaṃ udagāhiniṃ;",
  "atk-abh01a0:293": "Sāmī chaḍḍetvā gacchanti, anapekkhā anatthikā.",
  "atk-abh01a0:294": "Evamevāhaṃ imaṃ kāyaṃ, navacchiddaṃ dhuvassavaṃ;",
  "atk-abh01a0:295": "Chaḍḍayitvāna gacchissaṃ, jiṇṇanāvaṃva sāmikā.",
  "atk-abh01a0:296": "Yathāpi puriso corehi, gacchanto bhaṇḍamādiya;",
  "atk-abh01a0:297": "Bhaṇḍacchedabhayaṃ disvā, chaḍḍayitvāna gacchati.",
  "atk-abh01a0:298": "Evameva ayaṃ kāyo, mahācorasamo viya;",
  "atk-abh01a0:299": "Pahāyimaṃ gamissāmi, kusalacchedanābhayā.",
  "atk-abh01a0:300": "Evāhaṃ cintayitvāna, nekakoṭisataṃ dhanaṃ;",
  "atk-abh01a0:301": "Nāthānāthānaṃ datvāna, himavantamupāgamiṃ.",
  "atk-abh01a0:302": "Himavantassāvidūre, dhammiko nāma pabbato;",
  "atk-abh01a0:303": "Assamo sukato mayhaṃ, paṇṇasālā sumāpitā.",
  "atk-abh01a0:304": "Caṅkamaṃ tattha māpesiṃ, pañcadosavivajjitaṃ;",
  "atk-abh01a0:305": "Aṭṭhaguṇasamupetaṃ, abhiññābalamāhariṃ.",
  "atk-abh01a0:306": "Sāṭakaṃ pajahiṃ tattha, navadosamupāgataṃ;",
  "atk-abh01a0:307": "Vākacīraṃ nivāsesiṃ, dvādasaguṇamupāgataṃ.",
  "atk-abh01a0:308": "Aṭṭhadosasamākiṇṇaṃ, pajahiṃ paṇṇasālakaṃ;",
  "atk-abh01a0:309": "Upāgamiṃ rukkhamūlaṃ, guṇe dasahupāgataṃ.",
  "atk-abh01a0:310": "Vāpitaṃ ropitaṃ dhaññaṃ, pajahiṃ niravasesato;",
  "atk-abh01a0:311": "Anekaguṇasampannaṃ, pavattaphalamādiyiṃ.",
  "atk-abh01a0:312": "Tatthappadhānaṃ padahiṃ, nisajjaṭṭhānacaṅkame;",
  "atk-abh01a0:313": "Abbhantaramhi sattāhe, abhiññābala pāpuṇinti. ;",
  "atk-abh01a0:314_0": "Tattha assamo sukato mayhaṃ, paṇṇasālā sumāpitāti imissā pāḷiyā sumedhapaṇḍitena",
  "atk-abh01a0:314_1": "assamapaṇṇasālācaṅkamā sahatthā māpitā viya vuttā. Ayaṃ panettha attho – mahāsattañhi",
  "atk-abh01a0:314_2": "“himavantaṃ ajjhogāhetvā ajja dhammikapabbataṃ pavisissāmī”ti nikkhantaṃ disvā sakko",
  "atk-abh01a0:314_3": "devānamindo vissakammadevaputtaṃ āmantesi – “gaccha, tāta, ayaṃ sumedhapaṇḍito ‘pabbajissāmī’ti",
  "atk-abh01a0:314_4": "nikkhanto etassa vasanaṭṭhānaṃ māpehī”ti. So tassa vacanaṃ sampaṭicchitvā ramaṇīyaṃ",
  "atk-abh01a0:314_5": "assamaṃ suguttaṃ paṇṇasālaṃ, manoramaṃ caṅkamañca māpesi. Bhagavā pana tadā attano",
  "atk-abh01a0:314_6": "puññānubhāvena nipphannaṃ taṃ assamapadaṃ sandhāya “sāriputta tasmiṃ dhammikapabbate –",
  "atk-abh01a0:315": "Assamo sukato mayhaṃ, paṇṇasālā sumāpitā;",
  "atk-abh01a0:316": "Caṅkamaṃ tattha māpesiṃ, pañcadosavivajjita”nti. –",
  "atk-abh01a0:317": "Āha. Tattha assamo sukato mayhanti sukato mayā. Paṇṇasālā sumāpitāti paṇṇacchannā sālāpi me sumāpitā ahosi.",
  "atk-abh01a0:318_0": "Pañcadosavivajjitanti pañcime caṅkamadosā nāma thaddhavisamatā, antorukkhatā, gahanacchannatā,",
  "atk-abh01a0:318_1": "atisambādhatā, ativisālatāti. Thaddhavisamabhūmibhāgasmiñhi caṅkame caṅkamantassa",
  "atk-abh01a0:318_2": "pādā rujjanti, phoṭā uṭṭhahanti, cittaṃ ekaggataṃ na labhati, kammaṭṭhānaṃ vipajjati.",
  "atk-abh01a0:318_3": "Mudusamatale pana phāsuvihāraṃ āgamma kammaṭṭhānaṃ sampajjati. Tasmā thaddhavisamabhūmibhāgatā",
  "atk-abh01a0:318_4": "eko dosoti veditabbo. Caṅkamanassa anto vā majjhe vā koṭiyaṃ vā rukkhe sati pamādamāgamma",
  "atk-abh01a0:318_5": "caṅkamantassa nalāṭaṃ vā sīsaṃ vā paṭihaññatīti antorukkhatā dutiyo doso. Tiṇalatādigahanacchanne",
  "atk-abh01a0:318_6": "caṅkame caṅkamanto andhakāravelāyaṃ uragādike pāṇe akkamitvā vā māreti, tehi vā daṭṭho",
  "atk-abh01a0:318_7": "dukkhaṃ āpajjatīti gahanacchannatā tatiyo doso. Atisambādhe caṅkame vitthārato ratanike",
  "atk-abh01a0:318_8": "vā aḍḍharatanike vā caṅkamantassa paricchede pakkhalitvā nakhāpi aṅguliyopi bhijjantīti",
  "atk-abh01a0:318_9": "atisambādhatā catuttho doso. Ativisāle caṅkame caṅkamantassa cittaṃ vidhāvati, ekaggataṃ",
  "atk-abh01a0:318_10": "na labhatīti ativisālatā pañcamo doso. Puthulato pana diyaḍḍharatanaṃ dvīsu passesu",
  "atk-abh01a0:318_11": "ratanamattaanucaṅkamaṃ dīghato saṭṭhihatthaṃ mudutalaṃ samavippakiṇṇavālukaṃ caṅkamaṃ",
  "atk-abh01a0:318_12": "vaṭṭati, cetiyagirimhi dīpappasādakamahāmahindattherassa caṅkamanaṃ viya, tādisaṃ",
  "atk-abh01a0:318_13": "taṃ ahosi. Tenāha “caṅkamaṃ tattha māpesiṃ, pañcadosavivajjita”nti.",
  "atk-abh01a0:319_0": "Aṭṭhaguṇasamupetanti aṭṭhahi samaṇasukhehi upetaṃ. Aṭṭhimāni samaṇasukhāni nāma dhanadhaññapariggahābhāvo",
  "atk-abh01a0:319_1": "anavajjapiṇḍapariyesanabhāvo, nibbutapiṇḍabhuñjanabhāvo, raṭṭhaṃ pīḷetvā dhanasāraṃ",
  "atk-abh01a0:319_2": "vā sīsakahāpaṇādīni vā gaṇhantesu rājakulesu raṭṭhapīḷanakilesābhāvo, upakaraṇesu",
  "atk-abh01a0:319_3": "nicchandarāgabhāvo, coravilope nibbhayabhāvo, rājarājamahāmaccehi asaṃsaṭṭhabhāvo",
  "atk-abh01a0:319_4": "catūsu disāsu appaṭihatabhāvoti. Idaṃ vuttaṃ hoti “yathā tasmiṃ assame vasantena",
  "atk-abh01a0:319_5": "sakkā honti imāni aṭṭha samaṇasukhāni vindituṃ, evaṃ aṭṭhaguṇasamupetaṃ taṃ assamaṃ māpesi” nti.",
  "atk-abh01a0:320_0": "Abhiññābalamāharinti pacchā tasmiṃ assame vasanto kasiṇaparikammaṃ katvā abhiññānañca",
  "atk-abh01a0:320_1": "samāpattīnañca uppādanatthāya aniccato dukkhato vipassanaṃ ārabhitvā thāmappattaṃ",
  "atk-abh01a0:320_2": "vipassanābalaṃ āhariṃ. Yathā tasmiṃ vasanto taṃ balaṃ āharituṃ sakkomi, evaṃ taṃ",
  "atk-abh01a0:320_3": "assamaṃ tassa abhiññatthāya vipassanābalassa anucchavikaṃ katvā māpesinti attho.",
  "atk-abh01a0:321_0": "Sāṭakaṃ pajahiṃ tattha, navadosamupāgatanti etthāyaṃ anupubbikathā, tadā kira kuṭileṇacaṅkamādipaṭimaṇḍitaṃ",
  "atk-abh01a0:321_1": "pupphūpagaphalūpagarukkhasañchannaṃ ramaṇīyaṃ madhurasalilāsayaṃ apagatavāḷamigabhiṃsanakasakuṇaṃ",
  "atk-abh01a0:321_2": "pavivekakkhamaṃ assamaṃ māpetvā alaṅkatacaṅkamassa ubhosu antesu ālambanaphalakaṃ",
  "atk-abh01a0:321_3": "saṃvidhāya nisīdanatthāya caṅkamavemajjhe samatalaṃ muggavaṇṇasilaṃ māpetvā antopaṇṇasālāyaṃ",
  "atk-abh01a0:321_4": "jaṭāmaṇḍalavākacīratidaṇḍakuṇḍikādike tāpasaparikkhāre maṇḍape pānīyaghaṭapānīyasaṅkhapānīyasarāvāni",
  "atk-abh01a0:321_5": "aggisālāyaṃ aṅgārakapalladāruādīnīti evaṃ yaṃ yaṃ pabbajitānaṃ upakārāya saṃvattati,",
  "atk-abh01a0:321_6": "taṃ taṃ sabbaṃ māpetvā paṇṇasālāya bhittiyaṃ “ye keci pabbajitukāmā ime parikkhāre",
  "atk-abh01a0:321_7": "gahetvā pabbajantū”ti akkharāni chinditvā devalokameva gate vissakammadevaputte sumedhapaṇḍito",
  "atk-abh01a0:321_8": "himavantapāde girikandarānusārena attano nivāsanānurūpaṃ phāsukaṭṭhānaṃ olokento",
  "atk-abh01a0:321_9": "nadīnivattane vissakammanimmitaṃ sakkadattiyaṃ ramaṇīyaṃ assamaṃ disvā caṅkamakoṭiṃ",
  "atk-abh01a0:321_10": "gantvā padavalañjaṃ apassanto “dhuvaṃ pabbajitā dhuragāme bhikkhaṃ pariyesitvā kilantarūpā",
  "atk-abh01a0:321_11": "āgantvā paṇṇasālaṃ pavisitvā nisinnā bhavissantī”ti cintetvā thokaṃ āgametvā “ativiya",
  "atk-abh01a0:321_12": "cirāyanti, jānissāmī”ti paṇṇasālakuṭidvāraṃ vivaritvā anto pavisitvā ito cito ca",
  "atk-abh01a0:321_13": "olokento mahābhittiyaṃ akkharāni vācetvā “mayhaṃ kappiyaparikkhārā ete, ime gahetvā",
  "atk-abh01a0:321_14": "pabbajissāmī”ti attanā nivatthapārutaṃ sāṭakayugaṃ pajahi. Tenāha “sāṭakaṃ pajahiṃ",
  "atk-abh01a0:321_15": "tatthā”ti. Evaṃ paviṭṭho ahaṃ sāriputta tassaṃ paṇṇasālāyaṃ sāṭakaṃ pajahiṃ.",
  "atk-abh01a0:322_0": "Navadosamupāgatanti sāṭakaṃ pajahanto nava dose disvā pajahinti dīpeti. Tāpasapabbajjaṃ",
  "atk-abh01a0:322_1": "pabbajitānañhi sāṭakasmiṃ nava dosā upaṭṭhahanti. Tesu tassa mahagghabhāvo eko doso,",
  "atk-abh01a0:322_2": "parapaṭibaddhatāya uppajjanabhāvo eko, paribhogena lahuṃ kilissanabhāvo eko, kiliṭṭho",
  "atk-abh01a0:322_3": "hi dhovitabbo ca rajitabbo ca hoti, paribhogena lahukaṃ jīraṇabhāvo eko jiṇṇassa",
  "atk-abh01a0:322_4": "hi tunnaṃ vā aggaḷadānaṃ vā kātabbaṃ hoti. Punapariyesanāya durabhisambhavabhāvo",
  "atk-abh01a0:322_5": "eko, tāpasapabbajjāya asāruppabhāvo eko, paccatthikānaṃ sādhāraṇabhāvo eko, yathā",
  "atk-abh01a0:322_6": "hi naṃ paccatthikā na gaṇhanti, evaṃ gopetabbo hoti. Paribhuñjantassa vibhūsanaṭṭhānabhāvo",
  "atk-abh01a0:322_7": "eko, gahetvā carantassa khandhabhāramahicchabhāvo ekoti.",
  "atk-abh01a0:323_0": "Vākacīraṃ nivāsesinti tadā ahaṃ sāriputta ime nava dose disvā sāṭakaṃ pahāya vākacīraṃ",
  "atk-abh01a0:323_1": "nivāsesiṃ muñjatiṇaṃ hīraṃ hīraṃ katvā ganthetvā kataṃ vākacīraṃ nivāsanapārupanatthāya ādiyinti attho.",
  "atk-abh01a0:324_0": "Dvādasaguṇamupāgatanti dvādasahi ānisaṃsehi samannāgataṃ, vākacīrasmiñhi dvādasānisaṃsā",
  "atk-abh01a0:324_1": "– appagghaṃ sundaraṃ kappiyanti ayaṃ tāva eko ānisaṃso, sahatthā kātuṃ sakkāti ayaṃ",
  "atk-abh01a0:324_2": "dutiyo, paribhogena saṇikaṃ kilissati dhoviyamānepi papañco natthīti ayaṃ tatiyo,",
  "atk-abh01a0:324_3": "paribhogena jiṇṇepi sibbitabbābhāvo catuttho, puna pariyesantassa sukhena karaṇabhāvo",
  "atk-abh01a0:324_4": "pañcamo, tāpasapabbajjāya sāruppabhāvo chaṭṭho, paccatthikānaṃ nirupabhogabhāvo sattamo,",
  "atk-abh01a0:324_5": "paribhuñjantassa vibhūsanaṭṭhānābhāvo aṭṭhamo, dhāraṇe sallahukabhāvo navamo, cīvarapaccaye",
  "atk-abh01a0:324_6": "appicchabhāvo dasamo, vākuppattiyā dhammikaanavajjabhāvo ekādasamo vākacīre naṭṭhepi",
  "atk-abh01a0:324_7": "anapekkhabhāvo dvādasamoti.",
  "atk-abh01a0:325_0": "Aṭṭhadosasamākiṇṇaṃ, pajahiṃ paṇṇasālakanti kathaṃ pajahiṃ? So kira varasāṭakayugaṃ",
  "atk-abh01a0:325_1": "omuñcanto cīvaravaṃse laggitaṃ anojapupphadāmasadisaṃ rattavākacīraṃ gahetvā nivāsetvā",
  "atk-abh01a0:325_2": "tassupari aparaṃ suvaṇṇavaṇṇaṃ vākacīraṃ paridahitvā punnāgapupphasantharasadisaṃ",
  "atk-abh01a0:325_3": "sakhuraṃ ajinacammaṃ ekaṃsaṃ katvā jaṭāmaṇḍalaṃ paṭimuñcitvā cūḷāya saddhiṃ niccalabhāvakaraṇatthaṃ",
  "atk-abh01a0:325_4": "sārasūciṃ pavesetvā muttājālasadisāya sikkāya pavāḷavaṇṇaṃ kuṇḍikaṃ odahitvā tīsu",
  "atk-abh01a0:325_5": "ṭhānesu vaṅkakājaṃ ādāya ekissā kājakoṭiyā kuṇḍikaṃ, ekissā aṅkusakapacchitidaṇḍakādīni",
  "atk-abh01a0:325_6": "olaggetvā khārikājaṃ aṃse katvā dakkhiṇena hatthena kattaradaṇḍaṃ gahetvā paṇṇasālato",
  "atk-abh01a0:325_7": "nikkhamitvā saṭṭhihatthe mahācaṅkame aparāparaṃ caṅkamanto attano vesaṃ oloketvā",
  "atk-abh01a0:325_8": "“mayhaṃ manoratho matthakaṃ patto, sobhati vata me pabbajjā, buddhapaccekabuddhādīhi",
  "atk-abh01a0:325_9": "sabbehipi dhīrapurisehi vaṇṇitā thomitā ayaṃ pabbajjā nāma, pahīnaṃ me gihibandhanaṃ,",
  "atk-abh01a0:325_10": "nikkhantosmi nekkhammaṃ, laddhā me uttamapabbajjā, karissāmi samaṇadhammaṃ, labhissāmi",
  "atk-abh01a0:325_11": "aggaphalasukha”nti ussāhajāto khārikājaṃ otāretvā caṅkamavemajjhe muggavaṇṇasilāpaṭṭe",
  "atk-abh01a0:325_12": "suvaṇṇapaṭimā viya nisinno divasabhāgaṃ vītināmetvā sāyanhasamayaṃ paṇṇasālaṃ pavisitvā",
  "atk-abh01a0:325_13": "bidalamañcakapasse kaṭṭhattharikāya nipanno sarīraṃ utuṃ gāhāpetvā balavapaccūse",
  "atk-abh01a0:325_14": "pabujjhitvā attano āgamanaṃ āvajjesi “ahaṃ gharāvāse ādīnavaṃ disvā amitabhogaṃ anantayasaṃ",
  "atk-abh01a0:325_15": "pahāya araññaṃ pavisitvā nekkhamagavesako hutvā pabbajito, ito dāni paṭṭhāya pamādacāraṃ",
  "atk-abh01a0:325_16": "carituṃ na vaṭṭati, pavivekañhi pahāya vicarantaṃ micchāvitakkamakkhikā khādanti,",
  "atk-abh01a0:325_17": "idāni mayā pavivekamanubrūhetuṃ vaṭṭati, ahañhi gharāvāsaṃ palibodhato disvā nikkhanto,",
  "atk-abh01a0:325_18": "ayañca manāpā paṇṇasālā, beluvapakkavaṇṇā paribhaṇḍakatā bhūmi, rajatavaṇṇā setabhittiyo,",
  "atk-abh01a0:325_19": "kapotapādavaṇṇaṃ paṇṇacchadanaṃ, vicittattharaṇavaṇṇo bidalamañcako, nivāsaphāsukaṃ",
  "atk-abh01a0:325_20": "vasanaṭṭhānaṃ, na etto atirekatarā viya me gehasampadā paññāyatī”ti paṇṇasālāya dose",
  "atk-abh01a0:325_21": "vicinanto aṭṭha dose passi.",
  "atk-abh01a0:326_0": "Paṇṇasālāparibhogasmiñhi aṭṭha ādīnavā – mahāsamārambhena? Dabbasambhāre samodhānetvā",
  "atk-abh01a0:326_1": "karaṇapariyesanabhāvo eko ādīnavo. Tiṇapaṇṇamattikāsu patitāsu tāsaṃ punappunaṃ ṭhapetabbatāya",
  "atk-abh01a0:326_2": "nibaddhajagganabhāvo dutiyo, senāsanaṃ nāma mahallakassa pāpuṇāti, avelāya vuṭṭhāpiyamānassa",
  "atk-abh01a0:326_3": "cittekaggatā na hotīti uṭṭhāpanīyabhāvo tatiyo, sītuṇhapaṭighātena kāyassa sukhumālakaraṇabhāvo",
  "atk-abh01a0:326_4": "catuttho, gehaṃ paviṭṭhena yaṃkiñci pāpaṃ sakkā kātunti garahapaṭicchādanabhāvo pañcamo,",
  "atk-abh01a0:326_5": "“mayha”nti pariggahakaraṇabhāvo chaṭṭho, gehassa atthibhāvo nāmesa dutiyakavāso viyāti",
  "atk-abh01a0:326_6": "sattamo ūkāmaṅgulagharagoḷikādīnaṃ sādhāraṇatāya bahusādhāraṇabhāvo aṭṭhamoti ime",
  "atk-abh01a0:326_7": "aṭṭha ādīnave disvā mahāsatto paṇṇasālaṃ pajahi. Tenāha “aṭṭhadosasamākiṇṇaṃ, pajahiṃ paṇṇasālaka”nti.",
  "atk-abh01a0:327": "Upāgamiṃ rukkhamūlaṃ guṇe dasahupāgatanti channaṃ paṭikkhipitvā dasahi guṇehi upetaṃ rukkhamūlaṃ upāgatosmīti vadati.",
  "atk-abh01a0:328_0": "Tatrime dasa guṇā – appasamārambhatā eko guṇo upagamanamattameva hi tattha hotīti.",
  "atk-abh01a0:328_1": "Appaṭijagganatā dutiyo tañhi sammaṭṭhampi asammaṭṭhampi paribhogaphāsukaṃ hotiyeva.",
  "atk-abh01a0:328_2": "Anuṭṭhāpanīyabhāvo tatiyo, garahaṃ nappaṭicchādeti, tattha hi pāpaṃ karonto lajjatīti",
  "atk-abh01a0:328_3": "garahāya appaṭicchādanabhāvo catuttho, abbhokāsāvāso viya kāyaṃ na santhambhetīti",
  "atk-abh01a0:328_4": "kāyassa asanthambhanabhāvo pañcamo. Pariggahakaraṇābhāvo chaṭṭho, gehālayapaṭikkhepo",
  "atk-abh01a0:328_5": "sattamo, bahusādhāraṇagehe viya “paṭijaggissāmi naṃ, nikkhamathā”ti nīharaṇābhāvo",
  "atk-abh01a0:328_6": "aṭṭhamo, vasantassa sappītikabhāvo navamo, rukkhamūlasenāsanassa gatagataṭṭhāne sulabhatāya",
  "atk-abh01a0:328_7": "anapekkhabhāvo dasamoti, ime dasa guṇe disvā rukkhamūlaṃ upāgatosmīti vadati.",
  "atk-abh01a0:329_0": "Imāni ettakāni kāraṇāni sallakkhetvā mahāsatto punadivase bhikkhāya gāmaṃ pāvisi.",
  "atk-abh01a0:329_1": "Athassa sampattagāme manussā mahantena ussāhena bhikkhaṃ adaṃsu. So bhattakiccaṃ",
  "atk-abh01a0:329_2": "niṭṭhāpetvā assamaṃ āgamma nisīditvā cintesi “nāhaṃ ‘āhāraṃ na labhāmī’ti pabbajito",
  "atk-abh01a0:329_3": "siniddhāhāro nāmesa mānamadapurisamade vaḍḍheti. Āhāramūlakassa dukkhassa anto natthi",
  "atk-abh01a0:329_4": "yaṃnūnāhaṃ vāpitaṃ ropitaṃ dhaññanibbattakaṃ āhāraṃ pajahitvā pavattaphalabhojano",
  "atk-abh01a0:329_5": "bhaveyya”nti. So tato paṭṭhāya tathā katvā ghaṭento vāyamanto sattāhabbhantareyeva",
  "atk-abh01a0:329_6": "aṭṭha samāpattiyo pañca ca abhiññāyo nibbattesi. Tena vuttaṃ –",
  "atk-abh01a0:330": "“Vāpitaṃ ropitaṃ dhaññaṃ, pajahiṃ niravasesato;",
  "atk-abh01a0:331": "Anekaguṇasampannaṃ, pavattaphalamādiyiṃ.",
  "atk-abh01a0:332": "“Tatthappadhānaṃ padahiṃ, nisajjaṭṭhānacaṅkame;",
  "atk-abh01a0:333": "Abbhantaramhi sattāhe, abhiññābala pāpuṇi”nti.",
  "atk-abh01a0:334": "Evaṃ me siddhippattassa, vasībhūtassa sāsane;",
  "atk-abh01a0:335": "Dīpaṅkaro nāma jino, uppajji lokanāyako.",
  "atk-abh01a0:336": "Uppajjante ca jāyante, bujjhante dhammadesane;",
  "atk-abh01a0:337": "Caturo nimitte nāddasaṃ, jhānaratisamappito.",
  "atk-abh01a0:338": "Paccantadesavisaye, nimantetvā tathāgataṃ;",
  "atk-abh01a0:339": "Tassa āgamanaṃ maggaṃ, sodhenti tuṭṭhamānasā.",
  "atk-abh01a0:340": "Ahaṃ tena samayena, nikkhamitvā sakassamā;",
  "atk-abh01a0:341": "Dhunanto vākacīrāni, gacchāmi ambare tadā.",
  "atk-abh01a0:342": "Vedajātaṃ janaṃ disvā, tuṭṭhahaṭṭhaṃ pamoditaṃ;",
  "atk-abh01a0:343": "Orohitvāna gaganā, manusse pucchi tāvade.",
  "atk-abh01a0:344": "“Tuṭṭhahaṭṭho pamudito, vedajāto mahājano;",
  "atk-abh01a0:345": "Kassa sodhīyati maggo, añjasaṃ vaṭumāyanaṃ”.",
  "atk-abh01a0:346": "Te me puṭṭhā viyākaṃsu “buddho loke anuttaro;",
  "atk-abh01a0:347": "Dīpaṅkaro nāma jino, uppajji lokanāyako;",
  "atk-abh01a0:348": "Tassa sodhīyati maggo, añjasaṃ vaṭumāyanaṃ”.",
  "atk-abh01a0:349": "“Buddho”ti vacanaṃ sutvāna, pīti uppajji tāvade;",
  "atk-abh01a0:350": "“Buddho buddho”ti kathayanto, somanassaṃ pavedayiṃ.",
  "atk-abh01a0:351": "Tattha ṭhatvā vicintesiṃ, tuṭṭho saṃviggamānaso;",
  "atk-abh01a0:352": "“Idha bījāni ropissaṃ, khaṇo ve mā upaccagā”.",
  "atk-abh01a0:353": "Yadi buddhassa sodhetha, ekokāsaṃ dadātha me;",
  "atk-abh01a0:354": "Ahampi sodhayissāmi, añjasaṃ vaṭumāyanaṃ.",
  "atk-abh01a0:355": "Adaṃsu te mamokāsaṃ, sodhetuṃ añjasaṃ tadā;",
  "atk-abh01a0:356": "“Buddho buddho”ti cintento, maggaṃ sodhemahaṃ tadā.",
  "atk-abh01a0:357": "Aniṭṭhite pamokāse, dīpaṅkaro mahāmuni;",
  "atk-abh01a0:358": "Catūhi satasahassehi, chaḷabhiññehi tādihi;",
  "atk-abh01a0:359": "Khīṇāsavehi vimalehi, paṭipajji añjasaṃ jino.",
  "atk-abh01a0:360": "Paccuggamanā vattanti, vajjanti bheriyo bahū;",
  "atk-abh01a0:361": "Āmoditā naramarū, sādhukāraṃ pavattayuṃ.",
  "atk-abh01a0:362": "Devā manusse passanti, manussāpi ca devatā;",
  "atk-abh01a0:363": "Ubhopi te pañjalikā, anuyanti tathāgataṃ.",
  "atk-abh01a0:364": "Devā dibbehi turiyehi, manussā mānusehi ca;",
  "atk-abh01a0:365": "Ubhopi te vajjayantā, anuyanti tathāgataṃ.",
  "atk-abh01a0:366": "Dibbaṃ mandāravaṃ pupphaṃ, padumaṃ pārichattakaṃ;",
  "atk-abh01a0:367": "Disodisaṃ okiranti, ākāsanabhagatā marū.",
  "atk-abh01a0:368": "Dibbaṃ candanacuṇṇañca, varagandhañca kevalaṃ;",
  "atk-abh01a0:369": "Disodisaṃ okiranti, ākāsanabhagatā marū.",
  "atk-abh01a0:370": "Campakaṃ salalaṃ nīpaṃ, nāgapunnāgaketakaṃ;",
  "atk-abh01a0:371": "Disodisaṃ ukkhipanti, bhūmitalagatā narā.",
  "atk-abh01a0:372": "Kese muñcitvāhaṃ tattha, vākacīrañca cammakaṃ;",
  "atk-abh01a0:373": "Kalale pattharitvāna, avakujjo nipajjahaṃ.",
  "atk-abh01a0:374": "Akkamitvāna maṃ buddho, saha sissehi gacchatu;",
  "atk-abh01a0:375": "Mā naṃ kalale akkamittha, hitāya me bhavissati.",
  "atk-abh01a0:376": "Pathaviyaṃ nipannassa, evaṃ me āsi cetaso;",
  "atk-abh01a0:377": "“Icchamāno ahaṃ ajja, kilese jhāpaye mama.",
  "atk-abh01a0:378": "“Kiṃ me aññātavesena, dhammaṃ sacchikatenidha;",
  "atk-abh01a0:379": "Sabbaññutaṃ pāpuṇitvā, buddho hessaṃ sadevake.",
  "atk-abh01a0:380": "“Kiṃ me ekena tiṇṇena, purisena thāmadassinā;",
  "atk-abh01a0:381": "Sabbaññutaṃ pāpuṇitvā, santāressaṃ sadevakaṃ.",
  "atk-abh01a0:382": "“Iminā me adhikārena, katena purisuttame;",
  "atk-abh01a0:383": "Sabbaññutaṃ pāpuṇitvā, tāremi janataṃ bahuṃ.",
  "atk-abh01a0:384": "“Saṃsārasotaṃ chinditvā, viddhaṃsetvā tayo bhave;",
  "atk-abh01a0:385": "Dhammanāvaṃ samāruyha, santāressaṃ sadevakaṃ”.",
  "atk-abh01a0:386": "Dīpaṅkaro lokavidū, āhutīnaṃ paṭiggaho;",
  "atk-abh01a0:387": "Ussīsake maṃ ṭhatvāna, idaṃ vacanamabrvi.",
  "atk-abh01a0:388": "“Passatha imaṃ tāpasaṃ, jaṭilaṃ uggatāpanaṃ;",
  "atk-abh01a0:389": "Aparimeyye ito kappe, buddho loke bhavissati.",
  "atk-abh01a0:390": "“Ahu kapilavhayā rammā, nikkhamitvā tathāgato;",
  "atk-abh01a0:391": "Padhānaṃ padahitvāna, katvā dukkarakārikaṃ.",
  "atk-abh01a0:392": "“Ajapālarukkhamūle, nisīditvā tathāgato;",
  "atk-abh01a0:393": "Tattha pāyāsaṃ paggayha, nerañjaramupehiti.",
  "atk-abh01a0:394": "“Nerañjarāya tīramhi, pāyāsaṃ ada so jino;",
  "atk-abh01a0:395": "Paṭiyattavaramaggena, bodhimūlamupehiti.",
  "atk-abh01a0:396": "“Tato padakkhiṇaṃ katvā, bodhimaṇḍaṃ anuttaro;",
  "atk-abh01a0:397": "Assattharukkhamūlamhi, bujjhissati mahāyaso.",
  "atk-abh01a0:398": "“Imassa janikā mātā, māyā nāma bhavissati;",
  "atk-abh01a0:399": "Pitā suddhodano nāma, ayaṃ hessati gotamo.",
  "atk-abh01a0:400": "“Anāsavā vītarāgā, santacittā samāhitā;",
  "atk-abh01a0:401": "Kolito upatisso ca, aggā hessanti sāvakā;",
  "atk-abh01a0:402": "Ānando nāmupaṭṭhāko, upaṭṭhissatimaṃ jinaṃ.",
  "atk-abh01a0:403": "“Khemā uppalavaṇṇā ca, aggā hessanti sāvikā;",
  "atk-abh01a0:404": "Anāsavā vītarāgā, santacittā samāhitā.",
  "atk-abh01a0:405": "“Bodhi tassa bhagavato, assatthoti pavuccati;",
  "atk-abh01a0:406": "Citto ca hatthāḷavako, aggā hessantupaṭṭhakā;",
  "atk-abh01a0:407": "Uttarā nandamātā ca, aggā hessantupaṭṭhikā”.",
  "atk-abh01a0:408": "Idaṃ sutvāna vacanaṃ, asamassa mahesino;",
  "atk-abh01a0:409": "Āmoditā naramarū, buddhabījaṃ kira ayaṃ.",
  "atk-abh01a0:410": "Ukkuṭṭhisaddā vattanti, apphoṭenti hasanti ca;",
  "atk-abh01a0:411": "Katañjalī namassanti, dasasahassī sadevakā.",
  "atk-abh01a0:412": "Yadimassa lokanāthassa, virajjhissāma sāsanaṃ;",
  "atk-abh01a0:413": "Anāgatamhi addhāne, hessāma sammukhā imaṃ.",
  "atk-abh01a0:414": "Yathā manussā nadiṃ tarantā, paṭititthaṃ virajjhiya;",
  "atk-abh01a0:415": "Heṭṭhā titthe gahetvāna, uttaranti mahānadiṃ.",
  "atk-abh01a0:416": "Evameva mayaṃ sabbe, yadi muñcāmimaṃ jinaṃ;",
  "atk-abh01a0:417": "Anāgatamhi addhāne, hessāma sammukhā imaṃ.",
  "atk-abh01a0:418": "Dīpaṅkaro lokavidū, āhutīnaṃ paṭiggaho;",
  "atk-abh01a0:419": "Mama kammaṃ pakittetvā, dakkhiṇaṃ pādamuddhari.",
  "atk-abh01a0:420": "Ye tatthāsuṃ jinaputtā, sabbe padakkhiṇamakaṃsu maṃ;",
  "atk-abh01a0:421": "Narā nāgā ca gandhabbā, abhivādetvāna pakkamuṃ.",
  "atk-abh01a0:422": "Dassanaṃ me atikkante, sasaṅghe lokanāyake;",
  "atk-abh01a0:423": "Haṭṭhatuṭṭhena cittena, āsanā vuṭṭhahiṃ tadā.",
  "atk-abh01a0:424": "Sukhena sukhito homi, pāmojjena pamodito;",
  "atk-abh01a0:425": "Pītiyā ca abhissanno, pallaṅkaṃ ābhujiṃ tadā.",
  "atk-abh01a0:426": "Pallaṅkena nisīditvā, evaṃ cintesahaṃ tadā;",
  "atk-abh01a0:427": "“Vasībhūto ahaṃ jhāne, abhiññāpāramiṃ gato.",
  "atk-abh01a0:428": "“Dasasahassilokamhi, isayo natthi me samā;",
  "atk-abh01a0:429": "Asamo iddhidhammesu, alabhiṃ īdisaṃ sukhaṃ”.",
  "atk-abh01a0:430": "Pallaṅkābhujane mayhaṃ, dasasahassādhivāsino;",
  "atk-abh01a0:431": "Mahānādaṃ pavattesuṃ, dhuvaṃ buddho bhavissasi.",
  "atk-abh01a0:432": "Yā pubbe bodhisattānaṃ, pallaṅkavaramābhuje;",
  "atk-abh01a0:433": "Nimittāni padissanti, tāni ajja padissare.",
  "atk-abh01a0:434": "Sītaṃ byapagataṃ hoti, uṇhañca upasammati;",
  "atk-abh01a0:435": "Tāni ajja padissanti, dhuvaṃ buddho bhavissasi.",
  "atk-abh01a0:436": "Dasasahassī lokadhātū, nissaddā honti nirākulā;",
  "atk-abh01a0:437": "Tāni ajja padissanti, dhuvaṃ buddho bhavissasi.",
  "atk-abh01a0:438": "Mahāvātā na vāyanti, na sandanti savantiyo;",
  "atk-abh01a0:439": "Tāni ajja padissanti, dhuvaṃ buddho bhavissasi.",
  "atk-abh01a0:440": "Thalajā dakajā pupphā, sabbe pupphanti tāvade;",
  "atk-abh01a0:441": "Tepajja pupphitā sabbe, dhuvaṃ buddho bhavissasi.",
  "atk-abh01a0:442": "Latā vā yadi vā rukkhā, phalabhārā honti tāvade;",
  "atk-abh01a0:443": "Tepajja phalitā sabbe, dhuvaṃ buddho bhavissasi.",
  "atk-abh01a0:444": "Ākāsaṭṭhā ca bhūmaṭṭhā, ratanā jotanti tāvade;",
  "atk-abh01a0:445": "Tepajja ratanā jotanti, dhuvaṃ buddho bhavissasi.",
  "atk-abh01a0:446": "Mānussakā ca dibbā ca, turiyā vajjanti tāvade;",
  "atk-abh01a0:447": "Tepajjubho abhiravanti, dhuvaṃ buddho bhavissasi.",
  "atk-abh01a0:448": "Vicittapupphā gaganā, abhivassanti tāvade;",
  "atk-abh01a0:449": "Tepi ajja pavassanti, dhuvaṃ buddho bhavissasi.",
  "atk-abh01a0:450": "Mahāsamuddo ābhujati, dasasahassī pakampati;",
  "atk-abh01a0:451": "Tepajjubho abhiravanti, dhuvaṃ buddho bhavissasi.",
  "atk-abh01a0:452": "Nirayepi dasasahasse, aggī nibbanti tāvade;",
  "atk-abh01a0:453": "Tepajja nibbutā aggī, dhuvaṃ buddho bhavissasi.",
  "atk-abh01a0:454": "Vimalo hoti sūriyo, sabbā dissanti tārakā;",
  "atk-abh01a0:455": "Tepi ajja padissanti, dhuvaṃ buddho bhavissasi.",
  "atk-abh01a0:456": "Anovaṭṭhena udakaṃ, mahiyā ubbhijji tāvade;",
  "atk-abh01a0:457": "Tampajjubbhijjate mahiyā, dhuvaṃ buddho bhavissasi.",
  "atk-abh01a0:458": "Tārāgaṇā virocanti, nakkhattā gaganamaṇḍale;",
  "atk-abh01a0:459": "Visākhā candimāyuttā, dhuvaṃ buddho bhavissasi.",
  "atk-abh01a0:460": "Bilāsayā darīsayā, nikkhamanti sakāsayā;",
  "atk-abh01a0:461": "Tepajja āsayā chuddhā, dhuvaṃ buddho bhavissasi.",
  "atk-abh01a0:462": "Na hoti arati sattānaṃ, santuṭṭhā honti tāvade;",
  "atk-abh01a0:463": "Tepajja sabbe santuṭṭhā, dhuvaṃ buddho bhavissasi.",
  "atk-abh01a0:464": "Rogā tadupasammanti, jighacchā ca vinassati;",
  "atk-abh01a0:465": "Tānipajja padissanti, dhuvaṃ buddho bhavissasi.",
  "atk-abh01a0:466": "Rogo tadā tanu hoti, doso moho vinassati;",
  "atk-abh01a0:467": "Tepajja vigatā sabbe, dhuvaṃ buddho bhavissasi.",
  "atk-abh01a0:468": "Bhayaṃ tadā na bhavati, ajjapetaṃ padissati;",
  "atk-abh01a0:469": "Tena liṅgena jānāma, dhuvaṃ buddho bhavissasi.",
  "atk-abh01a0:470": "Rajo nuddhaṃsati uddhaṃ, ajjapetaṃ padissati;",
  "atk-abh01a0:471": "Tena liṅgena jānāma, dhuvaṃ buddho bhavissasi.",
  "atk-abh01a0:472": "Aniṭṭhagandho pakkamati, dibbagandho pavāyati;",
  "atk-abh01a0:473": "Sopajja vāyati gandho, dhuvaṃ buddho bhavissasi.",
  "atk-abh01a0:474": "Sabbe devā padissanti, ṭhapayitvā arūpino;",
  "atk-abh01a0:475": "Tepajja sabbe dissanti, dhuvaṃ buddho bhavissasi.",
  "atk-abh01a0:476": "Yāvatā nirayā nāma, sabbe dissanti tāvade;",
  "atk-abh01a0:477": "Tepajja sabbe dissanti, dhuvaṃ buddho bhavissasi.",
  "atk-abh01a0:478": "Kuṭṭā kavāṭā selā ca, na hontāvaraṇā tadā;",
  "atk-abh01a0:479": "Akāsabhūtā tepajja, dhuvaṃ buddho bhavissasi.",
  "atk-abh01a0:480": "Cutī ca upapatti ca, khaṇe tasmiṃ na vijjati;",
  "atk-abh01a0:481": "Tānipajja padissanti, dhuvaṃ buddho bhavissasi.",
  "atk-abh01a0:482": "Daḷhaṃ paggaṇha vīriyaṃ, mā nivatta abhikkama;",
  "atk-abh01a0:483": "Mayampetaṃ vijānāma, dhuvaṃ buddho bhavissasi.",
  "atk-abh01a0:484": "Buddhassa vacanaṃ sutvā, dasasahassīnacūbhayaṃ;",
  "atk-abh01a0:485": "Tuṭṭhahaṭṭho pamodito, evaṃ cintesahaṃ tadā.",
  "atk-abh01a0:486": "Advejjhavacanā buddhā, amoghavacanā jinā;",
  "atk-abh01a0:487": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-abh01a0:488": "Yathā khittaṃ nabhe leḍḍu, dhuvaṃ patati bhūmiyaṃ;",
  "atk-abh01a0:489": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a0:490": "Yathāpi sabbasattānaṃ, maraṇaṃ dhuvasassataṃ;",
  "atk-abh01a0:491": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a0:492": "Yathā rattikkhaye patte, sūriyuggamanaṃ dhuvaṃ;",
  "atk-abh01a0:493": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a0:494": "Yathā nikkhantasayanassa, sīhassa nadanaṃ dhuvaṃ;",
  "atk-abh01a0:495": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a0:496": "Yathā āpannasattānaṃ, bhāramoropanaṃ dhuvaṃ;",
  "atk-abh01a0:497": "Tatheva buddhaseṭṭhānaṃ, vacanaṃ dhuvasassataṃ.",
  "atk-abh01a0:498": "Handa buddhakare dhamme, vicināmi ito cito;",
  "atk-abh01a0:499": "Uddhaṃ adho dasa disā, yāvatā dhammadhātuyā.",
  "atk-abh01a0:500": "Vicinanto tadādakkhiṃ, paṭhamaṃ dānapāramiṃ;",
  "atk-abh01a0:501": "Pubbakehi mahesīhi, anuciṇṇaṃ mahāpathaṃ.",
  "atk-abh01a0:502": "Imaṃ tvaṃ paṭhamaṃ tāva, daḷhaṃ katvā samādiya;",
  "atk-abh01a0:503": "Dānapāramitaṃ gaccha, yadi bodhiṃ pattumicchasi.",
  "atk-abh01a0:504": "Yathāpi kumbho sampuṇṇo, yassa kassaci adhokato;",
  "atk-abh01a0:505": "Vamate vudakaṃ nissesaṃ, na tattha parirakkhati.",
  "atk-abh01a0:506": "Tatheva yācake disvā, hīnamukkaṭṭhamajjhime;",
  "atk-abh01a0:507": "Dadāhi dānaṃ nissesaṃ, kumbho viya adhokato.",
  "atk-abh01a0:508": "Na hete ettakāyeva, buddhadhammā bhavissare;",
  "atk-abh01a0:509": "Aññepi vicinissāmi, ye dhammā bodhipācanā.",
  "atk-abh01a0:510": "Vicinanto tadādakkhiṃ, dutiyaṃ sīlapāramiṃ;",
  "atk-abh01a0:511": "Pubbakehi mahesīhi, āsevitanisevitaṃ.",
  "atk-abh01a0:512": "Imaṃ tvaṃ dutiyaṃ tāva, daḷhaṃ katvā samādiya;",
  "atk-abh01a0:513": "Sīlapāramitaṃ gaccha, yadi bodhiṃ pattumicchasi.",
  "atk-abh01a0:514": "Yathāpi camarī vālaṃ, kismiñci paṭilaggitaṃ;",
  "atk-abh01a0:515": "Upeti maraṇaṃ tattha, na vikopeti vāladhiṃ.",
  "atk-abh01a0:516": "Tatheva catūsu bhūmīsu, sīlāni paripūraya;",
  "atk-abh01a0:517": "Parirakkha sadā sīlaṃ, camarī viya vāladhiṃ.",
  "atk-abh01a0:518": "Na hete ettakāyeva, buddhadhammā bhavissare;",
  "atk-abh01a0:519": "Aññepi vicinissāmi, ye dhammā bodhipācanā.",
  "atk-abh01a0:520": "Vicinanto tadādakkhiṃ, tatiyaṃ nekkhammapāramiṃ;",
  "atk-abh01a0:521": "Pubbakehi mahesīhi, āsevitanisevitaṃ.",
  "atk-abh01a0:522": "Imaṃ tvaṃ tatiyaṃ tāva, daḷhaṃ katvā samādiya;",
  "atk-abh01a0:523": "Nekkhammapāramitaṃ gaccha, yadi bodhiṃ pattumicchasi.",
  "atk-abh01a0:524": "Yathā andughare puriso, ciravuttho dukhaṭṭito;",
  "atk-abh01a0:525": "Na tattha rāgaṃ janeti, muttimeva gavesati.",
  "atk-abh01a0:526": "Tatheva tvaṃ sabbabhave, passa andugharaṃ viya;",
  "atk-abh01a0:527": "Nekkhammābhimukho hoti, bhavato parimuttiyā.",
  "atk-abh01a0:528": "Na hete ettakāyeva, buddhadhammā bhavissare;",
  "atk-abh01a0:529": "Aññepi vicinissāmi, ye dhammā bodhipācanā.",
  "atk-abh01a0:530": "Vicinanto tadādakkhiṃ, catutthaṃ paññāpāramiṃ;",
  "atk-abh01a0:531": "Pubbakehi mahesīhi, āsevitanisevitaṃ.",
  "atk-abh01a0:532": "Imaṃ tvaṃ catutthaṃ tāva, daḷhaṃ katvā samādiya;",
  "atk-abh01a0:533": "Paññāpāramitaṃ gaccha, yadi bodhiṃ pattumicchasi.",
  "atk-abh01a0:534": "Yathāpi bhikkhu bhikkhanto, hīnamukkaṭṭhamajjhime;",
  "atk-abh01a0:535": "Kulāni na vivajjento, evaṃ labhati yāpanaṃ.",
  "atk-abh01a0:536": "Tatheva tvaṃ sabbakālaṃ, paripucchaṃ budhaṃ janaṃ;",
  "atk-abh01a0:537": "Paññāpāramitaṃ gantvā, sambodhiṃ pāpuṇissasi.",
  "atk-abh01a0:538": "Na hete ettakāyeva, buddhadhammā bhavissare;",
  "atk-abh01a0:539": "Aññepi vicinissāmi, ye dhammā bodhipācanā.",
  "atk-abh01a0:540": "Vicinanto tadādakkhiṃ, pañcamaṃ vīriyapāramiṃ;",
  "atk-abh01a0:541": "Pubbakehi mahesīhi, āsevitanisevitaṃ.",
  "atk-abh01a0:542": "Imaṃ tvaṃ pañcamaṃ tāva, daḷhaṃ katvā samādiya;",
  "atk-abh01a0:543": "Vīriyapāramitaṃ gaccha, yadi bodhiṃ pattumicchasi.",
  "atk-abh01a0:544": "Yathāpi sīho migarājā, nisajjaṭṭhānacaṅkame;",
  "atk-abh01a0:545": "Alīnavīriyo hoti, paggahitamano sadā.",
  "atk-abh01a0:546": "Tatheva tvaṃ sabbabhave, paggaṇha vīriyaṃ daḷhaṃ;",
  "atk-abh01a0:547": "Vīriyapāramitaṃ gantvā, sambodhiṃ pāpuṇissasi.",
  "atk-abh01a0:548": "Na hete ettakāyeva, buddhadhammā bhavissare;",
  "atk-abh01a0:549": "Aññepi vicinissāmi, ye dhammā bodhipācanā.",
  "atk-abh01a0:550": "Vicinanto tadādakkhiṃ, chaṭṭhamaṃ khantipāramiṃ;",
  "atk-abh01a0:551": "Pubbakehi mahesīhi, āsevitanisevitaṃ.",
  "atk-abh01a0:552": "Imaṃ tvaṃ chaṭṭhamaṃ tāva, daḷhaṃ katvā samādiya;",
  "atk-abh01a0:553": "Tattha advejjhamānaso, sambodhiṃ pāpuṇissasi.",
  "atk-abh01a0:554": "Yathāpi pathavī nāma, sucimpi asucimpi ca;",
  "atk-abh01a0:555": "Sabbaṃ sahati nikkhepaṃ, na karoti paṭighaṃ tayā.",
  "atk-abh01a0:556": "Tatheva tvampi sabbesaṃ, sammānāvamānakkhamo;",
  "atk-abh01a0:557": "Khantipāramitaṃ gantvā, sambodhiṃ pāpuṇissasi.",
  "atk-abh01a0:558": "Na hete ettakāyeva, buddhadhammā bhavissare;",
  "atk-abh01a0:559": "Aññepi vicinissāmi, ye dhammā bodhipācanā.",
  "atk-abh01a0:560": "Vicinanto tadādakkhiṃ, sattamaṃ saccapāramiṃ;",
  "atk-abh01a0:561": "Pubbakehi mahesīhi, āsevitanisevitaṃ.",
  "atk-abh01a0:562": "Imaṃ tvaṃ sattamaṃ tāva, daḷhaṃ katvā samādiya;",
  "atk-abh01a0:563": "Tattha advejjhavacano, sambodhiṃ pāpuṇissasi.",
  "atk-abh01a0:564": "Yathāpi osamī nāma, tulābhūtā sadevake;",
  "atk-abh01a0:565": "Samaye utuvasse vā, na vokkamati, vīthito.",
  "atk-abh01a0:566": "Tatheva tvampi saccesu, mā vokkamasi vīthito;",
  "atk-abh01a0:567": "Saccapāramitaṃ gantvā, sambodhiṃ pāpuṇissasi.",
  "atk-abh01a0:568": "Na hete ettakāyeva, buddhadhammā bhavissare;",
  "atk-abh01a0:569": "Aññepi vicinissāmi, ye dhammā bodhipācanā.",
  "atk-abh01a0:570": "Vicinanto tadādakkhiṃ, aṭṭhamaṃ adhiṭṭhānapāramiṃ;",
  "atk-abh01a0:571": "Pubbakehi mahesīhi, āsevitanisevitaṃ.",
  "atk-abh01a0:572": "Imaṃ tvaṃ aṭṭhamaṃ tāva, daḷhaṃ katvā samādiya;",
  "atk-abh01a0:573": "Tattha tvaṃ acalo hutvā, sambodhiṃ pāpuṇissasi.",
  "atk-abh01a0:574": "Yathāpi pabbato selo, acalo suppatiṭṭhito;",
  "atk-abh01a0:575": "Na kampati bhusavātehi, sakaṭṭhāneva tiṭṭhati.",
  "atk-abh01a0:576": "Tatheva tvampi adhiṭṭhāne, sabbadā acalo bhava;",
  "atk-abh01a0:577": "Adhiṭṭhānapāramitaṃ gantvā, sambodhiṃ pāpuṇissasi.",
  "atk-abh01a0:578": "Na hete ettakāyeva, buddhadhammā bhavissare;",
  "atk-abh01a0:579": "Aññepi vicinissāmi, ye dhammā bodhipācanā.",
  "atk-abh01a0:580": "Vicinanto tadādakkhiṃ, navamaṃ mettāpāramiṃ;",
  "atk-abh01a0:581": "Pubbakehi mahesīhi, āsevitanisevitaṃ.",
  "atk-abh01a0:582": "Imaṃ tvaṃ navamaṃ tāva, daḷhaṃ katvā samādiya;",
  "atk-abh01a0:583": "Mettāya asamo hohi, yadi bodhiṃ pattumicchasi.",
  "atk-abh01a0:584": "Yathāpi udakaṃ nāma, kalyāṇe pāpake jane;",
  "atk-abh01a0:585": "Samaṃ pharati sītena, pavāheti rajomalaṃ.",
  "atk-abh01a0:586": "Tatheva tvampi hitāhite, samaṃ mettāya bhāvaya;",
  "atk-abh01a0:587": "Mettāpāramitaṃ gantvā, sambodhiṃ pāpuṇissasi.",
  "atk-abh01a0:588": "Na hete ettakāyeva, buddhadhammā bhavissare;",
  "atk-abh01a0:589": "Aññepi vicinissāmi, ye dhammā bodhipācanā.",
  "atk-abh01a0:590": "Vicinanto tadādakkhiṃ, dasamaṃ upekkhāpāramiṃ;",
  "atk-abh01a0:591": "Pubbakehi mahesīhi, āsevitanisevitaṃ.",
  "atk-abh01a0:592": "Imaṃ tvaṃ dasamaṃ tāva, daḷhaṃ katvā samādiya;",
  "atk-abh01a0:593": "Tulābhūto daḷho hutvā, sambodhiṃ pāpuṇissasi.",
  "atk-abh01a0:594": "Yathāpi pathavī nāma, nikkhittaṃ asuciṃ suciṃ;",
  "atk-abh01a0:595": "Upekkhati ubhopete, kopānunayavajjitā.",
  "atk-abh01a0:596": "Tatheva tvampi sukhadukkhe, tulābhūto sadā bhava;",
  "atk-abh01a0:597": "Upekkhāpāramitaṃ gantvā, sambodhiṃ pāpuṇissasi.",
  "atk-abh01a0:598": "Ettakāyeva te loke, ye dhammā bodhipācanā;",
  "atk-abh01a0:599": "Tatuddhaṃ natthi aññatra, daḷhaṃ tattha patiṭṭhaha.",
  "atk-abh01a0:600": "Ime dhamme sammasato, sabhāvarasalakkhaṇe;",
  "atk-abh01a0:601": "Dhammatejena vasudhā, dasasahassī pakampatha.",
  "atk-abh01a0:602": "Calatā ravati pathavī, ucchuyantaṃva pīḷitaṃ;",
  "atk-abh01a0:603": "Telayante yathā cakkaṃ, evaṃ kampati medinī.",
  "atk-abh01a0:604": "Yāvatā parisā āsi, buddhassa parivesane;",
  "atk-abh01a0:605": "Pavedhamānā sā tattha, mucchitā sesi bhūmiyā.",
  "atk-abh01a0:606": "Ghaṭānekasahassāni, kumbhīnañca satā bahū;",
  "atk-abh01a0:607": "Sañcuṇṇamathitā tattha, aññamaññaṃ paghaṭṭitā.",
  "atk-abh01a0:608": "Ubbiggā tasitā bhītā, bhantā byāthitamānasā;",
  "atk-abh01a0:609": "Mahājanā samāgamma, dīpaṅkaramupāgamuṃ.",
  "atk-abh01a0:610": "Kiṃ bhavissati lokassa, kalyāṇamatha pāpakaṃ;",
  "atk-abh01a0:611": "Sabbo upadduto loko, taṃ vinodehi cakkhuma.",
  "atk-abh01a0:612": "Tesaṃ tadā saññāpesi, dīpaṅkaro mahāmuni;",
  "atk-abh01a0:613": "Vissatthā hotha mā bhātha, imasmiṃ pathavikampane.",
  "atk-abh01a0:614": "Yamahaṃ ajja byākāsiṃ, buddho loke bhavissati;",
  "atk-abh01a0:615": "Eso sammasati dhammaṃ, pubbakaṃ jinasevitaṃ.",
  "atk-abh01a0:616": "Tassa sammasato dhammaṃ, buddhabhūmiṃ asesato;",
  "atk-abh01a0:617": "Tenāyaṃ kampitā pathavī, dasasahassī sadevake.",
  "atk-abh01a0:618": "Buddhassa vacanaṃ sutvā, mano nibbāyi tāvade;",
  "atk-abh01a0:619": "Sabbe maṃ upasaṅkamma, punāpi abhivandisuṃ.",
  "atk-abh01a0:620": "Samādayitvā buddhaguṇaṃ, daḷhaṃ katvāna mānasaṃ;",
  "atk-abh01a0:621": "Dīpaṅkaraṃ namassitvā, āsanā vuṭṭhahiṃ tadā.",
  "atk-abh01a0:622": "Dibbaṃ mānusakaṃ pupphaṃ, devā mānusakā ubho;",
  "atk-abh01a0:623": "Samokiranti pupphehi, vuṭṭhahantassa āsanā.",
  "atk-abh01a0:624": "Vedayanti ca te sotthiṃ, devā mānusakā ubho;",
  "atk-abh01a0:625": "Mahantaṃ patthitaṃ tuyhaṃ, taṃ labhassu yathicchitaṃ.",
  "atk-abh01a0:626": "Sabbītiyo vivajjantu, soko rogo vinassatu;",
  "atk-abh01a0:627": "Mā te bhavantvantarāyā, phusa khippaṃ bodhimuttamaṃ.",
  "atk-abh01a0:628": "Yathāpi samaye patte, pupphanti pupphino dumā;",
  "atk-abh01a0:629": "Tatheva tvaṃ mahāvīra, buddhañāṇena pupphasu.",
  "atk-abh01a0:630": "Yathā ye keci sambuddhā, pūrayuṃ dasapāramī;",
  "atk-abh01a0:631": "Tatheva tvaṃ mahāvīra, pūrehi dasapāramī.",
  "atk-abh01a0:632": "Yathā ye keci sambuddhā, bodhimaṇḍamhi bujjhare;",
  "atk-abh01a0:633": "Tatheva tvaṃ mahāvīra, bujjhassu jinabodhiyaṃ.",
  "atk-abh01a0:634": "Yathā ye keci sambuddhā, dhammacakkaṃ pavattayuṃ;",
  "atk-abh01a0:635": "Tatheva tvaṃ mahāvīra, dhammacakkaṃ pavattaya.",
  "atk-abh01a0:636": "Puṇṇamāye yathā cando, parisuddho virocati;",
  "atk-abh01a0:637": "Tatheva tvaṃ puṇṇamano, viroca dasasahassiyaṃ.",
  "atk-abh01a0:638": "Rāhumutto yathā sūriyo, tāpena atirocati;",
  "atk-abh01a0:639": "Tatheva lokā muñcitvā, viroca siriyā tuvaṃ.",
  "atk-abh01a0:640": "Yathā yā kāci nadiyo, osaranti mahodadhiṃ;",
  "atk-abh01a0:641": "Evaṃ sadevakā lokā, osarantu tavantike.",
  "atk-abh01a0:642": "Tehi thutappasattho so, dasa dhamme samādiya;",
  "atk-abh01a0:643": "Te dhamme paripūrento, pavanaṃ pāvisī tadā.",
  "atk-abh01a0:644": "Sumedhakathā niṭṭhitā.",
  "atk-abh01a0:645": "Tadā te bhojayitvāna, sasaṅghaṃ lokanāyakaṃ;",
  "atk-abh01a0:646": "Upagacchuṃ saraṇaṃ tassa, dīpaṅkarassa satthuno.",
  "atk-abh01a0:647": "Saraṇāgamane kañci, nivesesi tathāgato;",
  "atk-abh01a0:648": "Kañci pañcasu sīlesu, sīle dasavidhe paraṃ.",
  "atk-abh01a0:649": "Kassaci deti sāmaññaṃ, caturo phalamuttame;",
  "atk-abh01a0:650": "Kassaci asame dhamme, deti so paṭisambhidā.",
  "atk-abh01a0:651": "Kassaci varasamāpattiyo, aṭṭha deti narāsabho;",
  "atk-abh01a0:652": "Tisso kassaci vijjāyo, chaḷabhiññā pavecchati.",
  "atk-abh01a0:653": "Tena yogena janakāyaṃ, ovadati mahāmuni;",
  "atk-abh01a0:654": "Tena vitthārikaṃ āsi, lokanāthassa sāsanaṃ.",
  "atk-abh01a0:655": "Mahāhanusabhakkhandho, dīpaṅkarasanāmako;",
  "atk-abh01a0:656": "Bahū jane tārayati, parimoceti duggatiṃ.",
  "atk-abh01a0:657": "Bodhaneyyaṃ janaṃ disvā, satasahassepi yojane;",
  "atk-abh01a0:658": "Khaṇena upagantvāna, bodheti taṃ mahāmuni.",
  "atk-abh01a0:659": "Paṭhamābhisamaye buddho, koṭisatamabodhayi;",
  "atk-abh01a0:660": "Dutiyābhisamaye nātho, navutikoṭimabodhayi.",
  "atk-abh01a0:661": "Yadā ca devabhavanamhi, buddho dhammadesayi;",
  "atk-abh01a0:662": "Navutikoṭisahassānaṃ, tatiyābhisamayo ahu.",
  "atk-abh01a0:663": "Sannipātā tayo āsuṃ, dīpaṅkarassa satthuno;",
  "atk-abh01a0:664": "Koṭisatasahassānaṃ, paṭhamo āsi samāgamo.",
  "atk-abh01a0:665": "Puna nāradakūṭamhi, pavivekagate jine;",
  "atk-abh01a0:666": "Khīṇāsavā vītamalā, samiṃsu satakoṭiyo.",
  "atk-abh01a0:667": "Yamhi kāle mahāvīro, sudassanasiluccaye;",
  "atk-abh01a0:668": "Navutikoṭisahassehi, pavāresi mahāmuni.",
  "atk-abh01a0:669": "Ahaṃ tena samayena, jaṭilo uggatāpano;",
  "atk-abh01a0:670": "Antalikkhamhi caraṇo, pañcābhiññāsu pāragū.",
  "atk-abh01a0:671": "Dasavīsasahassānaṃ, dhammābhisamayo ahu;",
  "atk-abh01a0:672": "Ekadvinnaṃ abhisamayā, gaṇanāto asaṅkhiyā.",
  "atk-abh01a0:673": "Vitthārikaṃ bāhujaññaṃ, iddhaṃ phītaṃ ahu tadā;",
  "atk-abh01a0:674": "Dīpaṅkarassa bhagavato, sāsanaṃ suvisodhitaṃ.",
  "atk-abh01a0:675": "Cattāri satasahassāni, chaḷabhiññā mahiddhikā;",
  "atk-abh01a0:676": "Dīpaṅkaraṃ lokaviduṃ, parivārenti sabbadā.",
  "atk-abh01a0:677": "Ye keci tena samayena, jahanti mānusaṃ bhavaṃ;",
  "atk-abh01a0:678": "Appattamānasā sekhā, garahitā bhavanti te.",
  "atk-abh01a0:679": "Supupphitaṃ pāvacanaṃ, arahantehi tādihi;",
  "atk-abh01a0:680": "Khīṇāsavehi vimalehi, upasobhati sadevake.",
  "atk-abh01a0:681": "Nagaraṃ rammavatī nāma, sudevo nāma khattiyo;",
  "atk-abh01a0:682": "Sumedhā nāma janikā, dīpaṅkarassa satthuno.",
  "atk-abh01a0:683": "Sumaṅgalo ca tisso ca, ahesuṃ aggasāvakā;",
  "atk-abh01a0:684": "Sāgato nāmupaṭṭhāko, dīpaṅkarassa satthuno.",
  "atk-abh01a0:685": "Nandā ceva sunandā ca, ahesuṃ aggasāvikā;",
  "atk-abh01a0:686": "Bodhi tassa bhagavato, pipphalīti pavuccati.",
  "atk-abh01a0:687": "Asītihatthamubbedho, dīpaṅkaro mahāmuni;",
  "atk-abh01a0:688": "Sobhati dīparukkhova, sālarājāva pupphito;",
  "atk-abh01a0:689": "Pabhā vidhāvati tassa, samantā dvādasayojane.",
  "atk-abh01a0:690": "Satasahassavassāni, āyu tassa mahesino;",
  "atk-abh01a0:691": "Tāvatā tiṭṭhamāno so, tāresi janataṃ bahuṃ.",
  "atk-abh01a0:692": "Jotayitvāna saddhammaṃ, santāretvā mahājanaṃ;",
  "atk-abh01a0:693": "Jalitvā aggikkhandhova, nibbuto so sasāvako.",
  "atk-abh01a0:694": "Sā ca iddhi so ca yaso, tāni ca pādesu cakkaratanāni;",
  "atk-abh01a0:695": "Sabbaṃ tamantarahitaṃ, nanu rittā sabbasaṅkhārāti.",
  "atk-abh01a0:696_0": "Dīpaṅkarassa bhagavato aparabhāge ekaṃ asaṅkhyeyyaṃ atikkamitvā koṇḍañño nāma satthā",
  "atk-abh01a0:696_1": "udapādi. Tassāpi tayo sāvakasannipātā ahesuṃ. Paṭhamasannipāte koṭisatasahassaṃ.",
  "atk-abh01a0:696_2": "Dutiye koṭisahassaṃ, tatiye navutikoṭiyo.",
  "atk-abh01a0:697_0": "Tadā bodhisatto vijitāvī nāma cakkavattī hutvā koṭisatasahassasaṅkhassa buddhappamukhassa",
  "atk-abh01a0:697_1": "bhikkhusaṅghassa mahādānaṃ adāsi. Satthā bodhisattaṃ “buddho bhavissatī”ti byākaritvā",
  "atk-abh01a0:697_2": "dhammaṃ desesi. So satthu dhammakathaṃ sutvā rajjaṃ niyyātetvā pabbaji. So tīṇi piṭakāni",
  "atk-abh01a0:697_3": "uggahetvā aṭṭha samāpattiyo, pañca ca abhiññāyo uppādetvā aparihīnajjhāno brahmaloke",
  "atk-abh01a0:697_4": "nibbatti. Koṇḍaññabuddhassa pana rammavatī nāma nagaraṃ, sunando nāma khattiyo pitā,",
  "atk-abh01a0:697_5": "sujātā nāma mātā, bhaddo ca subhaddo ca dve aggasāvakā, anuruddho nāma upaṭṭhāko,",
  "atk-abh01a0:697_6": "tissā ca upatissā ca dve aggasāvikā, sālakalyāṇī bodhi, aṭṭhāsītihatthubbedhaṃ sarīraṃ,",
  "atk-abh01a0:697_7": "vassasatasahassaṃ āyuppamāṇaṃ ahosi.",
  "atk-abh01a0:698_0": "Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe cattāro buddhā nibbattiṃsu",
  "atk-abh01a0:698_1": "maṅgalo sumano revato sobhitoti. Maṅgalassa pana bhagavato tīsu sāvakasannipātesu",
  "atk-abh01a0:698_2": "paṭhamasannipāte koṭisatasahassabhikkhū ahesuṃ. Dutiye koṭisahassaṃ. Tatiye navutikoṭiyo.",
  "atk-abh01a0:698_3": "Vemātikabhātā panassa ānandakumāro nāma navutikoṭisaṅkhyāya parisāya saddhiṃ dhammasavanatthāya",
  "atk-abh01a0:698_4": "satthu santikaṃ agamāsi, satthā tassa anupubbikathaṃ kathesi. So saddhiṃ parisāya",
  "atk-abh01a0:698_5": "saha paṭisambhidāhi arahattaṃ pāpuṇi. Satthā tesaṃ kulaputtānaṃ pubbacariyakaṃ olokento",
  "atk-abh01a0:698_6": "iddhimayapattacīvarassa upanissayaṃ disvā dakkhiṇahatthaṃ pasāretvā “etha bhikkhavo”ti",
  "atk-abh01a0:698_7": "āha. Sabbe taṅkhaṇaññeva iddhimayapattacīvaradharā saṭṭhivassikattherā viya ākappasampannā",
  "atk-abh01a0:698_8": "hutvā satthāraṃ vanditvā parivārayiṃsu ayamassa tatiyo sāvakasannipāto ahosi.",
  "atk-abh01a0:699_0": "Yathā pana aññesaṃ buddhānaṃ samantā asītihatthappamāṇāyeva sarīrappabhā hoti, na,",
  "atk-abh01a0:699_1": "evaṃ tassa. Tassa pana bhagavato sarīrappabhā niccakālaṃ dasasahassilokadhātuṃ pharitvā",
  "atk-abh01a0:699_2": "aṭṭhāsi. Rukkhapathavīpabbatasamuddādayo antamaso ukkhaliyādīni upādāya suvaṇṇapaṭa",
  "atk-abh01a0:699_3": "pariyonaddhā viya ahesuṃ. Āyuppamāṇaṃ panassa navutivassasahassāni ahosi. Ettakaṃ",
  "atk-abh01a0:699_4": "kālaṃ candimasūriyādayo attano pabhāya virocituṃ nāsakkhiṃsu, rattindivaparicchedo",
  "atk-abh01a0:699_5": "na paññāyittha. Divā sūriyālokena viya sattā niccaṃ buddhālokeneva vicariṃsu. Sāyaṃ",
  "atk-abh01a0:699_6": "pupphitānaṃ kusumānaṃ, pāto ravanakasakuṇānañca vasena loko rattindivaparicchedaṃ",
  "atk-abh01a0:699_7": "sallakkhesi. Kiṃ pana aññesaṃ buddhānaṃ ayamānubhāvo natthīti? No natthi, tepi hi",
  "atk-abh01a0:699_8": "ākaṅkhamānā dasasahassiṃ vā lokadhātuṃ, tato vā bhiyyo ābhāya phareyyuṃ. Maṅgalassa",
  "atk-abh01a0:699_9": "pana bhagavato pubbapatthanāvasena aññesaṃ byāmappabhā viya sarīrappabhā niccameva",
  "atk-abh01a0:699_10": "dasasahassilokadhātuṃ pharitvā aṭṭhāsi.",
  "atk-abh01a0:700_0": "So kira bodhisattacariyakāle vessantarasadise attabhāve ṭhito saputtadāro vaṅkapabbatasadise",
  "atk-abh01a0:700_1": "pabbate vasi. Atheko kharadāṭhiko nāma yakkho mahāpurisassa dānajjhāsayataṃ sutvā",
  "atk-abh01a0:700_2": "brāhmaṇavaṇṇena upasaṅkamitvā mahāsattaṃ dve dārake yāci. Mahāsatto “dadāmi brāhmaṇassa",
  "atk-abh01a0:700_3": "puttake”ti haṭṭhapahaṭṭho udakapariyantaṃ pathaviṃ kampento dvepi dārake adāsi. Yakkho",
  "atk-abh01a0:700_4": "caṅkamanakoṭiyaṃ ālambanaphalakaṃ nissāya ṭhatvā passantasseva mahāsattassa muḷālakalāpaṃ",
  "atk-abh01a0:700_5": "viya dve dārake khādi. Mahāpurisassa yakkhaṃ oloketvā vivaṭamatte aggijālaṃ viya",
  "atk-abh01a0:700_6": "lohitadhāraṃ uggiramānaṃ tassa mukhaṃ disvāpi kesaggamattampi domanassaṃ nuppajji,",
  "atk-abh01a0:700_7": "“sudinnaṃ vata me dāna”nti cintayato panassa sarīre mahantaṃ pītisomanassaṃ udapādi.",
  "atk-abh01a0:700_8": "So “imassa me nissandena anāgate imināva nīhārena sarīrato rasmiyo nikkhamantū”ti",
  "atk-abh01a0:700_9": "patthanaṃ akāsi. Tassa taṃ patthanaṃ nissāya buddhabhūtassa sarīrato rasmiyo nikkhamitvā",
  "atk-abh01a0:700_10": "ettakaṃ ṭhānaṃ phariṃsu.",
  "atk-abh01a0:701_0": "Aparampissa pubbacaritaṃ atthi. So kira bodhisattakāle ekassa buddhassa cetiyaṃ disvā",
  "atk-abh01a0:701_1": "“imassa buddhassa mayā jīvitaṃ pariccajituṃ vaṭṭatī”ti daṇḍakadīpikāveṭhananiyāmena",
  "atk-abh01a0:701_2": "sakalasarīraṃ veṭhāpetvā ratanamattamakulaṃ satasahassagghanikaṃ suvaṇṇapātiṃ sappissa",
  "atk-abh01a0:701_3": "pūrāpetvā tattha sahassavaṭṭiyo jālāpetvā taṃ sīsenādāya sakalasarīraṃ jālāpetvā",
  "atk-abh01a0:701_4": "cetiyaṃ padakkhiṇaṃ karonto sakalarattiṃ vītināmesi. Evaṃ yāva aruṇuggamanā vāyamantassāpissa",
  "atk-abh01a0:701_5": "lomakūpamattampi usumaṃ na gaṇhi, padumagabbhaṃ paviṭṭhakālo viya ahosi. Dhammo hi",
  "atk-abh01a0:701_6": "nāmesa attānaṃ rakkhantaṃ rakkhati. Tenāha bhagavā –",
  "atk-abh01a0:702": "“Dhammo have rakkhati dhammacāriṃ,",
  "atk-abh01a0:703": "Dhammo suciṇṇo sukhamāvahāti;",
  "atk-abh01a0:704": "Esānisaṃso dhamme suciṇṇe,",
  "atk-abh01a0:705": "Na duggatiṃ gacchati dhammacārī”ti. ;",
  "atk-abh01a0:706": "Imassāpi kammassa nissandena tassa bhagavato sarīrobhāso dasasahassilokadhātuṃ pharitvā aṭṭhāsi.",
  "atk-abh01a0:707_0": "Tadā amhākaṃ bodhisatto suruci nāma brāhmaṇo hutvā “satthāraṃ nimantessāmī”ti upasaṅkamitvā",
  "atk-abh01a0:707_1": "madhuradhammakathaṃ sutvā “sve mayhaṃ bhikkhaṃ gaṇhatha bhante”ti āha. Brāhmaṇa kittakehi",
  "atk-abh01a0:707_2": "te bhikkhūhi atthoti, kittakā pana vo bhante parivārā bhikkhūti. Tadā satthu paṭhamasannipātoyeva",
  "atk-abh01a0:707_3": "hoti. Tasmā “koṭisatasahassa”nti āha. “Bhante, sabbehipi saddhiṃ mayhaṃ bhikkhaṃ",
  "atk-abh01a0:707_4": "gaṇhathā”ti āha. Satthā adhivāsesi. Brāhmaṇo svātanāya nimantetvā gehaṃ gacchanto",
  "atk-abh01a0:707_5": "cintesi “ahaṃ ettakānaṃ bhikkhūnaṃ yāgubhattavatthādīni dātuṃ no na sakkomi, nisīdanaṭṭhānaṃ",
  "atk-abh01a0:707_6": "pana kathaṃ bhavissatī”ti. Tassa sā cintā caturāsītiyojanasahassamatthake ṭhitassa",
  "atk-abh01a0:707_7": "devarañño paṇḍukambalasilāsanassa uṇhabhāvaṃ janesi. Sakko “ko nu kho maṃ imasmā",
  "atk-abh01a0:707_8": "ṭhānā cāvetukāmo”ti dibbacakkhunā olokento mahāpurisaṃ disvā “ayaṃ suruci brāhmaṇo",
  "atk-abh01a0:707_9": "buddhappamukhaṃ bhikkhusaṅghaṃ nimantetvā nisīdanaṭṭhānatthāya cintesi, mayāpi tattha",
  "atk-abh01a0:707_10": "gantvā puññakoṭṭhāsaṃ gahetuṃ vaṭṭatī”ti vaḍḍhakivaṇṇaṃ nimminitvā vāsipharasuhattho",
  "atk-abh01a0:707_11": "mahāpurisassa purato pāturahosi. “Atthi nu kho kassaci bhatiyā kattabbakicca”nti",
  "atk-abh01a0:707_12": "āha. Mahāpuriso taṃ disvā “kiṃ kammaṃ karissasī”ti āha. Mama ajānanasippaṃ nāma natthi,",
  "atk-abh01a0:707_13": "gehaṃ vā maṇḍapaṃ vā yo yaṃ kāreti, tassa taṃ kātuṃ jānāmīti. Tena hi mayhaṃ kammaṃ",
  "atk-abh01a0:707_14": "atthīti. Kiṃ, ayyāti? Svātanāya me koṭisatasahassabhikkhū nimantitā, tesaṃ nisīdanamaṇḍapaṃ",
  "atk-abh01a0:707_15": "karissasīti. Ahaṃ nāma kareyyaṃ, sace me bhatiṃ dātuṃ sakkhissathāti. Sakkhissāmi,",
  "atk-abh01a0:707_16": "tātāti. “Sādhu karissāmī”ti gantvā ekaṃ padesaṃ olokesi.",
  "atk-abh01a0:708_0": "Dvādasaterasayojanappamāṇo padeso kasiṇamaṇḍalaṃ viya samatalo ahosi. So “ettake",
  "atk-abh01a0:708_1": "ṭhāne sattaratanamayo maṇḍapo uṭṭhahatū”ti cintetvā olokesi. Tāvadeva pathaviṃ bhinditvā",
  "atk-abh01a0:708_2": "maṇḍapo uṭṭhahi. Tassa suvaṇṇamayesu thambhesu rajatamayā ghaṭakā ahesuṃ, rajatamayesu",
  "atk-abh01a0:708_3": "thambhesu suvaṇṇamayā, maṇitthambhesu pavāḷamayā, pavāḷatthambhesu maṇimayā, sattaratanamayesu",
  "atk-abh01a0:708_4": "thambhesu sattaratanamayāva ghaṭakā ahesuṃ. Tato “maṇḍapassa antarantena kiṅkiṇikajālaṃ",
  "atk-abh01a0:708_5": "olambatū”ti olokesi. Saha olokaneneva kiṅkiṇikajālaṃ olambi, yassa mandavāteritassa",
  "atk-abh01a0:708_6": "pañcaṅgikasseva tūriyassa madhurasaddo niggacchati. Dibbasaṅgītivattanakālo viya",
  "atk-abh01a0:708_7": "ahosi. “Antarantarā gandhadāmamālādāmāni olambantū”ti cintesi. Tāvadeva dāmāni olambiṃsu.",
  "atk-abh01a0:708_8": "“Koṭisatasahassasaṅkhyānaṃ bhikkhūnaṃ āsanāni ca ādhārakāni ca pathaviṃ bhinditvā",
  "atk-abh01a0:708_9": "uṭṭhahantū”ti cintesi. Tāvadeva uṭṭhahiṃsu. “Koṇe koṇe ekekā udakacāṭiyo uṭṭhahantū”ti",
  "atk-abh01a0:708_10": "cintesi, tāvadeva udakacāṭiyo uṭṭhahiṃsu ettakaṃ māpetvā brāhmaṇassa santikaṃ gantvā",
  "atk-abh01a0:708_11": "“ehi ayya tava maṇḍapaṃ oloketvā mayhaṃ bhatiṃ dehī”ti āha. Mahāpuriso gantvā maṇḍapaṃ",
  "atk-abh01a0:708_12": "olokesi. Olokentassevassa sakalasarīraṃ pañcavaṇṇāya pītiyā nirantaraṃ phuṭaṃ ahosi.",
  "atk-abh01a0:708_13": "Athassa maṇḍapaṃ oloketvā etadahosi “nāyaṃ maṇḍapo manussabhūtena kato, mayhaṃ pana",
  "atk-abh01a0:708_14": "ajjhāsayaṃ mayhaṃ guṇaṃ āgamma addhā sakkassa bhavanaṃ uṇhaṃ ahosi. Tato sakkena",
  "atk-abh01a0:708_15": "devaraññā ayaṃ maṇḍapo kārito bhavissatī”ti. “Na kho pana me yuttaṃ evarūpe maṇḍape",
  "atk-abh01a0:708_16": "ekadivasaṃyeva dānaṃ dātuṃ, sattāhaṃ dassāmī”ti cintesi.",
  "atk-abh01a0:709_0": "Bāhirakadānañhi tattakampi samānaṃ bodhisattānaṃ tuṭṭhiṃ kātuṃ na sakkoti. Alaṅkatasīsaṃ",
  "atk-abh01a0:709_1": "pana chinditvā añjitaakkhīni uppāṭetvā, hadayamaṃsaṃ vā uppāṭetvā dinnakāle bodhisattānaṃ",
  "atk-abh01a0:709_2": "cāgaṃ nissāya tuṭṭhi nāma hoti. Amhākampi hi bodhisattassa sivijātake devasikaṃ pañcasatasahassakahāpaṇāni",
  "atk-abh01a0:709_3": "vissajjetvā catūsu nagaradvāresu, majjhe nagare ca dānaṃ dadantassa taṃ dānaṃ tuṭṭhiṃ",
  "atk-abh01a0:709_4": "uppādetuṃ nāsakkhi. Yadā panassa brāhmaṇavaṇṇena āgantvā sakko devarājā akkhīni yāci,",
  "atk-abh01a0:709_5": "tadā tāni uppāṭetvā dadamānasseva hāso uppajji, kesaggamattampi cittassa aññathattaṃ",
  "atk-abh01a0:709_6": "nāhosi. Evaṃ dānaṃ nissāya bodhisattānaṃ titti nāma natthi. Tasmā sopi mahāpuriso",
  "atk-abh01a0:709_7": "“sattāhaṃ mayā koṭisatasahassasaṅkhyānaṃ bhikkhūnaṃ dānaṃ dātuṃ vaṭṭatī”ti cintetvā",
  "atk-abh01a0:709_8": "tasmiṃ maṇḍape buddhappamukhaṃ bhikkhusaṅghaṃ nisīdāpetvā sattāhaṃ gavapānaṃ nāma",
  "atk-abh01a0:709_9": "adāsi. Gavapānanti mahante mahante kolambe khīrassa pūretvā uddhanesu āropetvā ghanapākapakke",
  "atk-abh01a0:709_10": "khīre thoke taṇḍule pakkhipitvā pakkamadhusakkaracuṇṇasappīhi abhisaṅkhataṃ bhojanaṃ",
  "atk-abh01a0:709_11": "vuccati. Manussāyeva pana parivisituṃ nāsakkhiṃsu, devāpi ekantarikā hutvā parivisiṃsu.",
  "atk-abh01a0:709_12": "Dvādasaterasayojanappamāṇaṃ ṭhānampi bhikkhū gaṇhituṃ nappahotiyeva. Te pana bhikkhū",
  "atk-abh01a0:709_13": "attano ānubhāvena nisīdiṃsu. Pariyosānadivase sabbabhikkhūnaṃ pattāni dhovāpetvā",
  "atk-abh01a0:709_14": "bhesajjatthāya sappinavanītatelamadhuphāṇitānaṃ pūretvā ticīvarehi saddhiṃ adāsi.",
  "atk-abh01a0:709_15": "Saṅghanavakabhikkhunā laddhaticīvarasāṭakā satasahassagghanikā ahesuṃ. Satthā anumodanaṃ",
  "atk-abh01a0:709_16": "karonto “ayaṃ puriso evarūpaṃ mahādānaṃ adāsi, ko nu kho bhavissatī”ti upadhārento",
  "atk-abh01a0:709_17": "“anāgate kappasatasahassādhikānaṃ dvinnaṃ asaṅkhyeyyānaṃ matthake gotamo nāma buddho",
  "atk-abh01a0:709_18": "bhavissatī”ti disvā mahāpurisaṃ āmantetvā “tvaṃ ettakaṃ nāma kālaṃ atikkamitvā gotamo",
  "atk-abh01a0:709_19": "nāma buddho bhavissasī”ti byākāsi.",
  "atk-abh01a0:710_0": "Mahāpuriso byākaraṇaṃ sutvā “ahaṃ kira buddho bhavissāmi, ko me gharāvāsena attho,",
  "atk-abh01a0:710_1": "pabbajissāmī”ti cintetvā tathārūpaṃ sampattiṃ kheḷapiṇḍaṃ viya pahāya satthu santike",
  "atk-abh01a0:710_2": "pabbaji. Pabbajitvā ca buddhavacanaṃ uggaṇhitvā abhiññā, samāpattiyo ca nibbattetvā",
  "atk-abh01a0:710_3": "āyupariyosane brahmaloke nibbatti.",
  "atk-abh01a0:711_0": "Maṅgalassa pana bhagavato uttaraṃ nāma nagaraṃ ahosi. Pitāpi uttaro nāma khattiyo,",
  "atk-abh01a0:711_1": "mātāpi uttarā nāma, sudevo ca dhammaseno ca dve aggasāvakā, pālito nāma upaṭṭhāko,",
  "atk-abh01a0:711_2": "sīvalī ca asokā ca dve aggasāvikā, nāgarukkho bodhi, aṭṭhāsītihatthubbedhaṃ sarīraṃ",
  "atk-abh01a0:711_3": "ahosi. Navutivassasahassāni ṭhatvā parinibbute pana tasmiṃ ekappahāreneva dasacakkavāḷasahassāni",
  "atk-abh01a0:711_4": "ekandhakārāni ahesuṃ. Sabbacakkavāḷesu manussānaṃ mahantaṃ ārodanaparidevanaṃ ahosi.",
  "atk-abh01a0:712_0": "Evaṃ dasasahassilokadhātuṃ andhakāraṃ katvā parinibbutassa tassa bhagavato aparabhāge",
  "atk-abh01a0:712_1": "sumano nāma satthā udapādi. Tassāpi tayo sāvakasannipātā. Paṭhamasannipāte koṭisatasahassabhikkhū",
  "atk-abh01a0:712_2": "ahesuṃ. Dutiye kañcanapabbatamhi navutikoṭisahassāni, tatiye asītikoṭisahassāni.",
  "atk-abh01a0:712_3": "Tadā mahāsatto atulo nāma nāgarājā ahosi mahiddhiko mahānubhāvo, so “buddho uppanno”ti",
  "atk-abh01a0:712_4": "sutvā ñātisaṅghaparivuto nāgabhavanā nikkhamitvā koṭisatasahassabhikkhuparivārassa",
  "atk-abh01a0:712_5": "tassa bhagavato dibbatūriyehi upahāraṃ kārāpetvā mahādānaṃ pavattetvā paccekaṃ dussayugāni",
  "atk-abh01a0:712_6": "datvā saraṇesu patiṭṭhāsi. Sopi naṃ satthā “anāgate buddho bhavissasī”ti byākāsi.",
  "atk-abh01a0:713_0": "Tassa bhagavato nagaraṃ mekhalaṃ nāma ahosi, sudatto nāma rājā pitā, sirimā nāma",
  "atk-abh01a0:713_1": "mātā, saraṇo ca bhāvitatto ca dve aggasāvakā, udeno nāma upaṭṭhāko, soṇā ca upasoṇā",
  "atk-abh01a0:713_2": "ca dve aggasāvikā, nāgarukkhova bodhi, navutihatthubbedhaṃ sarīraṃ, navutiyeva vassasahassāni",
  "atk-abh01a0:713_3": "āyuppamāṇaṃ ahosīti.",
  "atk-abh01a0:714_0": "Tassa aparabhāge revato nāma satthā udapādi. Tassāpi tayo sāvakasannipātā ahesuṃ,",
  "atk-abh01a0:714_1": "paṭhamasannipāte gaṇanā nāma natthi, dutiye koṭisatasahassabhikkhū ahesuṃ, tathā",
  "atk-abh01a0:714_2": "tatiye. Tadā bodhisatto atidevo nāma brāhmaṇo hutvā satthu dhammadesanaṃ sutvā saraṇesu",
  "atk-abh01a0:714_3": "patiṭṭhāya sirasmiṃ añjaliṃ ṭhapetvā tassa satthuno kilesappahāne vaṇṇaṃ vatvā uttarāsaṅgena",
  "atk-abh01a0:714_4": "pūjamakāsi. Sopi naṃ “buddho bhavissasī”ti byākāsi.",
  "atk-abh01a0:715_0": "Tassa pana bhagavato nagaraṃ sudhaññavatī nāma ahosi, pitā vipulo nāma khattiyo,",
  "atk-abh01a0:715_1": "mātāpi vipulā nāma, varuṇo ca brahmadevo ca dve aggasāvakā, sambhavo nāma upaṭṭhāko,",
  "atk-abh01a0:715_2": "bhaddā ca subhaddā ca dve aggasāvikā, nāgarukkhova bodhi, sarīraṃ asītihatthubbedhaṃ",
  "atk-abh01a0:715_3": "ahosi, āyu saṭṭhivassasahassānīti.",
  "atk-abh01a0:716_0": "Tassa aparabhāge sobhito nāma satthā udapādi. Tassāpi tayo sāvakasannipātā, paṭhamasannipāte",
  "atk-abh01a0:716_1": "koṭisatabhikkhū ahesuṃ, dutiye navutikoṭiyo, tatiye asītikoṭiyo. Tadā bodhisatto",
  "atk-abh01a0:716_2": "ajito nāma brāhmaṇo hutvā satthu dhammadesanaṃ sutvā saraṇesu patiṭṭhāya buddhappamukhassa",
  "atk-abh01a0:716_3": "bhikkhusaṅghassa mahādānaṃ adāsi. Sopi naṃ “buddho bhavissasī”ti byākāsi.",
  "atk-abh01a0:717_0": "Tassa pana bhagavato nagaraṃ sudhammaṃ nāma ahosi, pitā sudhammo nāma rājā, mātāpi",
  "atk-abh01a0:717_1": "sudhammā nāma, asamo ca sunetto ca dve aggasāvakā, anomo nāma upaṭṭhāko, nakulā ca",
  "atk-abh01a0:717_2": "sujātā ca dve aggasāvikā, nāgarukkhova bodhi, aṭṭhapaṇṇāsahatthubbedhaṃ sarīraṃ ahosi,",
  "atk-abh01a0:717_3": "navuti vassasahassāni āyuppamāṇanti.",
  "atk-abh01a0:718_0": "Tassa aparabhāge ekaṃ asaṅkhyeyyaṃ atikkamitvā ekasmiṃyeva kappe tayo buddhā nibbattiṃsu",
  "atk-abh01a0:718_1": "anomadassī, padumo, nāradoti. Anomadassissa bhagavato tayo sāvakasannipātā, paṭhame",
  "atk-abh01a0:718_2": "aṭṭha bhikkhusatasahassāni ahesuṃ, dutiye satta, tatiye cha tadā bodhisatto eko yakkhasenāpati",
  "atk-abh01a0:718_3": "ahosi mahiddhiko mahānubhāvo anekakoṭisatasahassānaṃ yakkhānaṃ adhipati. So “buddho",
  "atk-abh01a0:718_4": "uppanno”ti sutvā āgantvā buddhappamukhassa bhikkhusaṅghassa mahādānaṃ adāsi. Satthāpi",
  "atk-abh01a0:718_5": "naṃ “anāgate buddho bhavissasī”ti byākāsi.",
  "atk-abh01a0:719_0": "Anomadassissa pana bhagavato candavatī nāma nagaraṃ ahosi, yasavā nāma rājā pitā,",
  "atk-abh01a0:719_1": "yasodharā nāma mātā, nisabho ca anomo ca dve aggasāvakā, varuṇo nāma upaṭṭhāko, sundarī",
  "atk-abh01a0:719_2": "ca sumanā ca dve aggasāvikā, ajjunarukkho bodhi, sarīraṃ aṭṭhapaṇṇāsahatthubbedhaṃ",
  "atk-abh01a0:719_3": "ahosi, vassasatasahassaṃ āyūti.",
  "atk-abh01a0:720_0": "Tassa aparabhāge padumo nāma satthā udapādi. Tassāpi tayo sāvakasannipātā, paṭhamasannipāte",
  "atk-abh01a0:720_1": "koṭisatasahassabhikkhū ahesuṃ, dutiye tīṇisatasahassāni, tatiye agāmake araññe mahāvanasaṇḍavāsīnaṃ",
  "atk-abh01a0:720_2": "bhikkhūnaṃ dve satasahassāni. Tadā tathāgate tasmiṃyeva vanasaṇḍe vasante bodhisatto",
  "atk-abh01a0:720_3": "sīho hutvā satthāraṃ nirodhasamāpattisamāpannaṃ disvā pasannacitto vanditvā padakkhiṇaṃ",
  "atk-abh01a0:720_4": "katvā pītisomanassajāto tikkhattuṃ sīhanādaṃ naditvā sattāhaṃ buddhārammaṇaṃ pītiṃavijahitvā",
  "atk-abh01a0:720_5": "pītisukheneva gocarāya apakkamitvā jīvitapariccāgaṃ katvā payirupāsamāno aṭṭhāsi.",
  "atk-abh01a0:720_6": "Satthā sattāhaccayena nirodhā vuṭṭhito sīhaṃ oloketvā “bhikkhusaṅghepi cittaṃ pasādetvā",
  "atk-abh01a0:720_7": "saṅghaṃ vandissatī”ti “bhikkhusaṅgho āgacchatū”ti cintesi. Bhikkhū tāvadeva āgamiṃsu.",
  "atk-abh01a0:720_8": "Sīho saṅghe cittaṃ pasādeti. Satthā tassa mānasaṃ oloketvā “anāgate buddho bhavissasī”ti byākāsi.",
  "atk-abh01a0:721_0": "Padumassa pana bhagavato campakaṃ nagaraṃ ahosi asamo nāma rājā pitā, mātā asamā",
  "atk-abh01a0:721_1": "nāma, sālo ca upasālo ca dve aggasāvakā, varuṇo nāma upaṭṭhāko, rāmā ca surāmā ca",
  "atk-abh01a0:721_2": "dve aggasāvikā, soṇarukkho nāma bodhi aṭṭhapaṇṇāsahatthubbedhaṃ sarīraṃ ahosi, āyu",
  "atk-abh01a0:721_3": "vassasatasahassanti.",
  "atk-abh01a0:722_0": "Tassa aparabhāge nārado nāma satthā udapādi. Tassāpi tayo sāvakasannipātā, paṭhamasannipāte",
  "atk-abh01a0:722_1": "koṭisatasahassabhikkhū ahesuṃ, dutiye navutikoṭisahassāni, tatiye asītikoṭisahassāni.",
  "atk-abh01a0:722_2": "Tadā bodhisatto isipabbajjaṃ pabbajitvā pañcasu abhiññāsu, aṭṭhasu ca samāpattīsu",
  "atk-abh01a0:722_3": "ciṇṇavasī hutvā buddhappamukhassa bhikkhusaṅghassa mahādānaṃ datvā lohitacandanena",
  "atk-abh01a0:722_4": "pūjamakāsi, sopi naṃ “anāgate buddho bhavissasī”ti byākāsi.",
  "atk-abh01a0:723_0": "Tassa pana bhagavato dhaññavatī nāma nagaraṃ ahosi, sudevo nāma khattiyo pitā, anomā",
  "atk-abh01a0:723_1": "nāma mātā, bhaddasālo ca jitamitto ca dve aggasāvakā, vāsiṭṭho nāma upaṭṭhāko, uttarā",
  "atk-abh01a0:723_2": "ca phaggunī ca dve aggasāvikā, mahāsoṇarukkho bodhi, sarīraṃ aṭṭhāsītihatthubbedhaṃ",
  "atk-abh01a0:723_3": "ahosi, navuti vassasahassāni āyūti.",
  "atk-abh01a0:724_0": "Nāradabuddhassa pana aparabhāge ekaṃ asaṅkhyeyyaṃ atikkamitvā ito satasahassakappamatthake",
  "atk-abh01a0:724_1": "ekasmiṃ kappe ekova padumuttaro nāma buddho udapādi. Tassāpi tayo sāvakasannipātā,",
  "atk-abh01a0:724_2": "paṭhamasannipāte koṭisatasahassabhikkhū ahesuṃ, dutiye vebhārapabbate navutikoṭisahassāni,",
  "atk-abh01a0:724_3": "tatiye asītikoṭisahassāni. Tadā bodhisatto jaṭilo nāma mahāraṭṭhiyo hutvā buddhappamukhassa",
  "atk-abh01a0:724_4": "bhikkhusaṅghassa sacīvaraṃ dānaṃ adāsi. Sopi naṃ “anāgate buddho bhavissasī”ti byākāsi.",
  "atk-abh01a0:724_5": "Padumuttarassa pana bhagavato kāle titthiyā nāma nāhesuṃ sabbe devamanussā buddhameva saraṇamakaṃsu.",
  "atk-abh01a0:725_0": "Tassa nagaraṃ haṃsavatī nāma ahosi, pitā ānando nāma khattiyo, mātā sujātā nāma,",
  "atk-abh01a0:725_1": "devalo ca sujāto ca dve aggasāvakā sumano nāma upaṭṭhāko, amitā ca asamā ca dve aggasāvikā,",
  "atk-abh01a0:725_2": "salalarukkho bodhi, sarīraṃ aṭṭhāsītihatthubbedhaṃ ahosi, sarīrappabhā samantato",
  "atk-abh01a0:725_3": "dvādasa yojanāni gaṇhi vassasatasahassaṃ āyūti.",
  "atk-abh01a0:726_0": "Tassa aparabhāge sattatikappasahassāni atikkamitvā ito tiṃsakappasahassamatthake",
  "atk-abh01a0:726_1": "sumedho ca sujāto cāti ekasmiṃ kappe dve buddhā nibbattiṃsu. Sumedhassāpi tayo sāvakasannipātā,",
  "atk-abh01a0:726_2": "paṭhamasannipāte sudassananagare koṭisatakhīṇāsavā ahesuṃ, dutiye navutikoṭiyo, tatiye",
  "atk-abh01a0:726_3": "asītikoṭiyo. Tadā bodhisatto uttaro nāma brāhmaṇamāṇavo hutvā nidahitvā ṭhapitaṃyeva",
  "atk-abh01a0:726_4": "asītikoṭidhanaṃ vissajjetvā buddhappamukhassa bhikkhusaṅghassa mahādānaṃ datvā dhammaṃ",
  "atk-abh01a0:726_5": "sutvā saraṇesu patiṭṭhāya nikkhamitvā pabbaji. Sopi naṃ “anāgate buddho bhavissasī”ti byākāsi.",
  "atk-abh01a0:727_0": "Sumedhassa bhagavato sudassanaṃ nāma nagaraṃ ahosi, sudatto nāma rājā pitā, mātāpi",
  "atk-abh01a0:727_1": "sudattā nāma, saraṇo ca sabbakāmo ca dve aggasāvakā, sāgaro nāma upaṭṭhāko, rāmā",
  "atk-abh01a0:727_2": "ca surāmā ca dve aggasāvikā, mahānīparukkho bodhi, sarīraṃ aṭṭhāsītihatthubbedhaṃ",
  "atk-abh01a0:727_3": "ahosi, āyu navuti vassasahassānīti.",
  "atk-abh01a0:728_0": "Tassa aparabhāge sujāto nāma satthā udapādi. Tassāpi tayo sāvakasannipātā, paṭhamasannipāte",
  "atk-abh01a0:728_1": "saṭṭhibhikkhusatasahassāni ahesuṃ, dutiye paññāsaṃ, tatiye cattālīsaṃ. Tadā bodhisatto",
  "atk-abh01a0:728_2": "cakkavattirājā hutvā “buddho uppanno”ti sutvā upasaṅkamitvā dhammaṃ sutvā buddhappamukhassa",
  "atk-abh01a0:728_3": "bhikkhusaṅghassa saddhiṃ sattahi ratanehi catumahādīparajjaṃ datvā satthu santike",
  "atk-abh01a0:728_4": "pabbaji. Sakalaraṭṭhavāsino raṭṭhuppādaṃ gahetvā ārāmikakiccaṃ sādhentā buddhappamukhassa",
  "atk-abh01a0:728_5": "bhikkhusaṅghassa niccaṃ mahādānaṃ adaṃsu. Sopi naṃ satthā byākāsi.",
  "atk-abh01a0:729_0": "Tassa bhagavato nagaraṃ sumaṅgalaṃ nāma ahosi, uggato nāma rājā pitā, pabhāvatī nāma",
  "atk-abh01a0:729_1": "mātā, sudassano ca sudevo ca dve aggasāvakā, nārado nāma upaṭṭhāko, nāgā ca nāgasamālā",
  "atk-abh01a0:729_2": "ca dve aggasāvikā, mahāveḷurukkho bodhi, so kira mandacchiddo ghanakkhandho upariniggatāhi",
  "atk-abh01a0:729_3": "mahāsākhāhi morapiñchakalāpo viya virocittha. Tassa bhagavato sarīraṃ paṇṇāsahatthubbedhaṃ",
  "atk-abh01a0:729_4": "ahosi, āyu navutivassasahassānīti.",
  "atk-abh01a0:730_0": "Tassa aparabhāge ito aṭṭhārasakappasatamatthake ekasmiṃ kappe piyadassī, atthadassī,",
  "atk-abh01a0:730_1": "dhammadassīti tayo buddhā nibbattiṃsu. Piyadassissāpi tayo sāvakasannipātā. Paṭhame",
  "atk-abh01a0:730_2": "koṭisatasahassabhikkhū ahesuṃ, dutiye navutikoṭiyo, tatiye asītikoṭiyo. Tadā bodhisatto",
  "atk-abh01a0:730_3": "kassapo nāma māṇavo tiṇṇaṃ vedānaṃ pāraṅgato hutvā satthu dhammadesanaṃ sutvā koṭisatasahassadhanapariccāgena",
  "atk-abh01a0:730_4": "saṅghārāmaṃ kāretvā saraṇesu ca sīlesu ca patiṭṭhāsi. Atha naṃ satthā “aṭṭhārasakappasataccayena",
  "atk-abh01a0:730_5": "buddho bhavissasī”ti byākāsi.",
  "atk-abh01a0:731_0": "Tassa bhagavato anomaṃ nāma nagaraṃ ahosi, pitā sudinno nāma rājā, mātā candā nāma,",
  "atk-abh01a0:731_1": "pālito ca sabbadassī ca dve aggasāvakā, sobhito nāma upaṭṭhāko, sujātā ca dhammadinnā",
  "atk-abh01a0:731_2": "ca dve aggasāvikā, piyaṅgurukkho bodhi, sarīraṃ asītihatthubbedhaṃ ahosi, navutivassasahassāni āyūti.",
  "atk-abh01a0:732_0": "Tassa aparabhāge atthadassī nāma bhagavā udapādi. Tassāpi tayo sāvakasannipātā. Paṭhame",
  "atk-abh01a0:732_1": "aṭṭhanavutibhikkhusatasahassāni ahesuṃ, dutiye aṭṭhāsītisahassāni, tathā tatiye.",
  "atk-abh01a0:732_2": "Tadā bodhisatto susīmo nāma mahiddhiko tāpaso hutvā devalokato mandāravapupphacchattaṃ",
  "atk-abh01a0:732_3": "āharitvā satthāraṃ pūjesi. Sopi naṃ satthā byākāsi.",
  "atk-abh01a0:733_0": "Tassa bhagavato sobhaṇaṃ nāma nagaraṃ ahosi, sāgaro nāma rājā pitā, sudassanā nāma",
  "atk-abh01a0:733_1": "mātā, santo ca upasanto ca dve aggasāvakā, abhayo nāma upaṭṭhāko, dhammā ca sudhammā",
  "atk-abh01a0:733_2": "ca dve aggasāvikā, campakarukkho bodhi, sarīraṃ asītihatthubbedhaṃ ahosi, sarīrappabhā",
  "atk-abh01a0:733_3": "samantato sabbakālaṃ yojanamattaṃ pharitvā aṭṭhāsi, āyu vassasatasahassanti.",
  "atk-abh01a0:734_0": "Tassa aparabhāge dhammadassī nāma satthā udapādi. Tassāpi tayo sāvakasannipātā. Paṭhamasannipāte",
  "atk-abh01a0:734_1": "koṭisatabhikkhū ahesuṃ, dutiye navutikoṭiyo, tatiye asītikoṭiyo. Tadā bodhisatto",
  "atk-abh01a0:734_2": "sakko devarājā hutvā dibbagandhapupphehi ca dibbatūriyehi ca pūjamakāsi. Sopi naṃ satthā byākāsi.",
  "atk-abh01a0:735_0": "Tassa bhagavato saraṇaṃ nāma nagaraṃ ahosi, pitā saraṇo nāma rājā, mātā sunandā nāma,",
  "atk-abh01a0:735_1": "padumo ca phussadevo ca dve aggasāvakā, sunetto nāma upaṭṭhāko, khemā ca sabbanāmā",
  "atk-abh01a0:735_2": "ca dve aggasāvikā, rattaṅkurarukkho bodhi, “kakudharukkho”tipi “bimbijālo”tipi vuccati",
  "atk-abh01a0:735_3": "sarīraṃ panassa asītihatthubbedhaṃ ahosi, vassasatasahassaṃ āyūti.",
  "atk-abh01a0:736_0": "Tassa aparabhāge ito catunavutikappamatthake ekasmiṃ kappe ekova siddhattho nāma",
  "atk-abh01a0:736_1": "buddho udapādi. Tassāpi tayo sāvakasannipātā. Paṭhamasannipāte koṭisatasahassabhikkhū",
  "atk-abh01a0:736_2": "ahesuṃ, dutiye navutikoṭiyo tatiye asītikoṭiyo. Tadā bodhisatto uggatejo abhiññābalasampanno",
  "atk-abh01a0:736_3": "maṅgalo nāma tāpaso hutvā mahājambuphalaṃ āharitvā tathāgatassa adāsi. Satthā taṃ",
  "atk-abh01a0:736_4": "phalaṃ paribhuñjitvā “catunavutikappamatthake buddho bhavissasī”ti bodhisattaṃ byākāsi.",
  "atk-abh01a0:737_0": "Tassa bhagavato nagaraṃ vebhāraṃ nāma ahosi, pitā jayaseno nāma rājā, mātā suphassā",
  "atk-abh01a0:737_1": "nāma, sambalo ca sumitto ca dve aggasāvakā, revato nāma upaṭṭhāko, sīvalā ca surāmā",
  "atk-abh01a0:737_2": "ca dve aggasāvikā, kaṇikārarukkho bodhi, sarīraṃ saṭṭhihatthubbedhaṃ ahosi, vassasatasahassaṃ āyūti.",
  "atk-abh01a0:738_0": "Tassa aparabhāge ito dvenavutikappamatthake tisso phussoti ekasmiṃ kappe dve buddhā",
  "atk-abh01a0:738_1": "nibbattiṃsu. Tissassa pana bhagavato tayo sāvakasannipātā. Paṭhamasannipāte bhikkhūnaṃ",
  "atk-abh01a0:738_2": "koṭisataṃ ahosi, dutiye navutikoṭiyo, tatiye asītikoṭiyo. Tadā bodhisatto mahābhogo",
  "atk-abh01a0:738_3": "mahāyaso sujāto nāma khattiyo hutvā isipabbajjaṃ pabbajitvā mahiddhikabhāvaṃ patvā",
  "atk-abh01a0:738_4": "“buddho uppanno”ti sutvā dibbamandāravapadumapāricchattakapupphāni ādāya catuparisamajjhe",
  "atk-abh01a0:738_5": "gacchantaṃ tathāgataṃ pūjesi, ākāse pupphavitānaṃ hutvā aṭṭhāsi. Sopi naṃ satthā",
  "atk-abh01a0:738_6": "“ito dvenavutikappamatthake buddho bhavissasī”ti byākāsi.",
  "atk-abh01a0:739_0": "Tassa bhagavato khemaṃ nāma nagaraṃ ahosi, pitā janasandho nāma khattiyo, mātā padumā",
  "atk-abh01a0:739_1": "nāma, brahmadevo ca udayo ca dve aggasāvakā samaṅgo nāma upaṭṭhāko, phussā ca sudattā",
  "atk-abh01a0:739_2": "ca dve aggasāvikā asanarukkho bodhi, sarīraṃ saṭṭhihatthubbedhaṃ ahosi, vassasatasahassaṃ āyūti.",
  "atk-abh01a0:740_0": "Tassa aparabhāge phusso nāma satthā udapādi. Tassāpi tayo sāvakasannipātā, paṭhamasannipāte",
  "atk-abh01a0:740_1": "saṭṭhi bhikkhusatasahassāni ahesuṃ, dutiye paṇṇāsa, tatiye dvattiṃsa. Tadā bodhisatto",
  "atk-abh01a0:740_2": "vijitāvī nāma khattiyo hutvā mahārajjaṃ pahāya satthu santike pabbajitvā tīṇi piṭakāni",
  "atk-abh01a0:740_3": "uggahetvā mahājanassa dhammakathaṃ kathesi. Sīlapāramiñca pūresi. Sopi naṃ “buddho",
  "atk-abh01a0:740_4": "bhavissasī”ti byākāsi.",
  "atk-abh01a0:741_0": "Tassa bhagavato kāsi nāma nagaraṃ ahosi, jayaseno nāma rājā pitā, sirimā nāma mātā,",
  "atk-abh01a0:741_1": "surakkhito ca dhammaseno ca dve aggasāvakā, sabhiyo nāma upaṭṭhāko, cālā ca upacālā",
  "atk-abh01a0:741_2": "ca dve aggasāvikā, āmalakarukkho bodhi, sarīraṃ aṭṭhapaṇṇāsahatthubbedhaṃ ahosi,",
  "atk-abh01a0:741_3": "navuti vassasahassāni āyūti.",
  "atk-abh01a0:742_0": "Tassa aparabhāge ito ekanavutikappe vipassī nāma bhagavā udapādi. Tassāpi tayo sāvakasannipātā,",
  "atk-abh01a0:742_1": "paṭhamasannipāte aṭṭhasaṭṭhibhikkhusatasahassāni ahesuṃ, dutiye ekasatasahassaṃ,",
  "atk-abh01a0:742_2": "tatiye asītisahassāni. Tadā bodhisatto mahiddhiko mahānubhāvo atulo nāma nāgarājā",
  "atk-abh01a0:742_3": "hutvā sattaratanakhacitaṃ sovaṇṇamayaṃ mahāpīṭhaṃ bhagavato adāsi. Sopi naṃ satthā",
  "atk-abh01a0:742_4": "“ito ekanavutikappe buddho bhavissasī”ti byākāsi.",
  "atk-abh01a0:743_0": "Tassa bhagavato bandhumatī nāma nagaraṃ ahosi, bandhumā nāma rājā pitā. Bandhumatī",
  "atk-abh01a0:743_1": "nāma mātā, khaṇḍo ca tisso ca dve aggasāvakā, asoko nāma upaṭṭhāko, candā ca candamittā",
  "atk-abh01a0:743_2": "ca dve aggasāvikā pāṭalirukkho bodhi, sarīraṃ asītihatthubbedhaṃ ahosi, sarīrappabhā",
  "atk-abh01a0:743_3": "sadā satta yojanāni pharitvā aṭṭhāsi, asītivassasahassāni āyūti.",
  "atk-abh01a0:744_0": "Tassa aparabhāge ito ekatiṃsakappe sikhī, vessabhū cāti dve buddhā ahesuṃ. Sikhissāpi",
  "atk-abh01a0:744_1": "bhagavato tayo sāvakasannipātā, paṭhamasannipāte bhikkhusatasahassaṃ ahosi, dutiye",
  "atk-abh01a0:744_2": "asītisahassāni, tatiye sattati. Tadā bodhisatto arindamo nāma rājā hutvā buddhappamukhassa",
  "atk-abh01a0:744_3": "bhikkhusaṅghassa sacīvaraṃ mahādānaṃ pavattetvā sattaratanapaṭimaṇḍitaṃ hatthiratanaṃ",
  "atk-abh01a0:744_4": "datvā hatthippamāṇaṃ katvā kappiyabhaṇḍaṃ adāsi. Sopi naṃ “ito ekatiṃsakappe buddho",
  "atk-abh01a0:744_5": "bhavissasī”ti byākāsi.",
  "atk-abh01a0:745_0": "Tassa pana bhagavato aruṇavatī nāma nagaraṃ ahosi, aruṇavā nāma khattiyo pitā, pabhāvatī",
  "atk-abh01a0:745_1": "nāma mātā, abhibhū ca sambhavo ca dve aggasāvakā khemaṅkaro nāma upaṭṭhāko, sakhilā",
  "atk-abh01a0:745_2": "ca padumā ca dve aggasāvikā, puṇḍarīkarukkho bodhi, sarīraṃ sattatihatthubbedhaṃ",
  "atk-abh01a0:745_3": "ahosi, sarīrappabhā yojanattayaṃ pharitvā aṭṭhāsi, sattahivassasahassāni āyūti.",
  "atk-abh01a0:746_0": "Tassa aparabhāge vessabhū nāma satthā udapādi. Tassāpi tayo sāvakasannipātā paṭhamasannipāte",
  "atk-abh01a0:746_1": "asītibhikkhusahassāni ahesuṃ dutiye sattati, tatiye saṭṭhi. Tadā bodhisatto sudassano",
  "atk-abh01a0:746_2": "nāma rājā hutvā buddhappamukhassa bhikkhusaṅghassa sacīvaraṃ mahādānaṃ datvā satthu",
  "atk-abh01a0:746_3": "santike pabbajitvā ācāraguṇasampanno buddharatane cittīkārapītibahulo ahosi. Sopi",
  "atk-abh01a0:746_4": "naṃ “ito ekatiṃse kappe buddho bhavissasī”ti byākāsi.",
  "atk-abh01a0:747_0": "Tassa pana bhagavato anomaṃ nāma nagaraṃ ahosi, suppatīto nāma rājā pitā, yasavatī",
  "atk-abh01a0:747_1": "nāma mātā, soṇo ca uttaro ca dve aggasāvakā upasanto nāma upaṭṭhāko dāmā ca samālā",
  "atk-abh01a0:747_2": "ca dve aggasāvikā, sālarukkho bodhi, sarīraṃ saṭṭhihatthubbedhaṃ ahosi, saṭṭhivassasahassāni āyūti.",
  "atk-abh01a0:748_0": "Tassa aparabhāge imasmiṃ kappe cattāro buddhā nibbattā kakusandho, koṇāgamano, kassapo,",
  "atk-abh01a0:748_1": "amhākaṃ bhagavāti. Kakusandhassa bhagavato eko sāvakasannipāto, tattha cattālīsabhikkhusahassāni",
  "atk-abh01a0:748_2": "ahesuṃ. Tadā bodhisatto khemo nāma rājā hutvā buddhappamukhassa bhikkhusaṅghassa",
  "atk-abh01a0:748_3": "sapattacīvaraṃ mahādānañca añjanādibhesajjāni ca datvā satthu dhammadesanaṃ sutvā",
  "atk-abh01a0:748_4": "pabbaji. Sopi naṃ satthā byākāsi.",
  "atk-abh01a0:749_0": "Kakusandhassa pana bhagavato khemaṃ nāma nagaraṃ ahosi, aggidatto nāma brāhmaṇo pitā,",
  "atk-abh01a0:749_1": "visākhā nāma brāhmaṇī mātā, vidhuro ca sañjīvo ca dve aggasāvakā, buddhijo nāma upaṭṭhāko",
  "atk-abh01a0:749_2": "sāmā ca campā ca dve aggasāvikā mahāsirīsarukkho bodhi sarīraṃ cattālīsahatthubbedhaṃ",
  "atk-abh01a0:749_3": "ahosi, cattālīsavassasahassāni āyūti.",
  "atk-abh01a0:750_0": "Tassa aparabhāge koṇāgamano nāma satthā udapādi. Tassāpi eko sāvakasannipāto, tattha",
  "atk-abh01a0:750_1": "tiṃsabhikkhusahassāni ahesuṃ. Tadā bodhisatto pabbato nāma rājā hutvā amaccagaṇaparivuto",
  "atk-abh01a0:750_2": "satthu santikaṃ gantvā dhammadesanaṃ sutvā buddhappamukhaṃ bhikkhusaṅghaṃ nimantetvā",
  "atk-abh01a0:750_3": "mahādānaṃ pavattetvā pattuṇṇacīnapaṭakoseyyakambaladukulāni ceva suvaṇṇapādukañca",
  "atk-abh01a0:750_4": "datvā satthu santike pabbaji. Sopi naṃ satthā byākāsi.",
  "atk-abh01a0:751_0": "Tassa bhagavato sobhavatī nāma nagaraṃ ahosi, yaññadatto nāma brāhmaṇo pitā, uttarā",
  "atk-abh01a0:751_1": "nāma brāhmaṇī mātā, bhiyyoso ca uttaro ca dve aggasāvakā, sotthijo nāma upaṭṭhāko,",
  "atk-abh01a0:751_2": "samuddā ca uttarā ca dve aggasāvikā, udumbararukkho bodhi, sarīraṃ tiṃsahatthubbedhaṃ",
  "atk-abh01a0:751_3": "ahosi, tiṃsavassasahassāni āyūti.",
  "atk-abh01a0:752_0": "Tassa aparabhāge kassapo nāma satthā udapādi. Tassāpi ekova sāvakasannipāto, tattha",
  "atk-abh01a0:752_1": "vīsatibhikkhusahassāni ahesuṃ. Tadā bodhisatto jotipālo nāma māṇavo tiṇṇaṃ vedānaṃ",
  "atk-abh01a0:752_2": "pāragū bhūmiyañceva antalikkhe ca pākaṭo ghaṭikārassa kumbhakārassa mitto ahosi,",
  "atk-abh01a0:752_3": "so tena saddhiṃ satthāraṃ upasaṅkamitvā dhammakathaṃ sutvā pabbajitvā āraddhavīriyo",
  "atk-abh01a0:752_4": "tīṇi piṭakāni uggahetvā vattasampattiyā buddhasāsanaṃ sobhesi. Sopi naṃ satthā byākāsi.",
  "atk-abh01a0:753_0": "Tassa bhagavato jātanagaraṃ bārāṇasī nāma ahosi. Brahmadatto nāma brāhmaṇo pitā,",
  "atk-abh01a0:753_1": "dhanavatī nāma brāhmaṇī mātā, tisso ca bhāradvājo ca dve aggasāvakā, sabbamitto nāma",
  "atk-abh01a0:753_2": "upaṭṭhāko anuḷā ca uruveḷā ca dve aggasāvikā, nigrodharukkho bodhi sarīraṃ vīsatihatthubbedhaṃ",
  "atk-abh01a0:753_3": "ahosi, vīsativassasahassāni āyūti.",
  "atk-abh01a0:754": "Tassa pana bhagavato orabhāge ṭhapetvā imaṃ sammāsambuddhaṃ añño buddho nāma natthi. Iti dīpaṅkarādīnaṃ catuvīsatiyā buddhānaṃ santike laddhabyākaraṇo pana bodhisatto yenena –",
  "atk-abh01a0:755": "“Manussattaṃ liṅgasampatti, hetu satthāradassanaṃ;",
  "atk-abh01a0:756": "Pabbajjā guṇasampatti, adhikāro ca chandatā;",
  "atk-abh01a0:757": "Aṭṭhadhammasamodhānā, abhinīhāro samijjhatī”ti. ;",
  "atk-abh01a0:758_0": "Ime aṭṭha dhamme samodhānetvā dīpaṅkarapādamūle katābhinīhārena “handa buddhakare",
  "atk-abh01a0:758_1": "dhamme vicināmi ito cito”ti ussāhaṃ katvā “vicinanto tadādakkhiṃ, paṭhamaṃ dānapārami”nti",
  "atk-abh01a0:758_2": "dānapāramitādayo buddhakarā dhammā diṭṭhā, te pūrento yāva vessantarattabhāvā āgami.",
  "atk-abh01a0:758_3": "Āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –",
  "atk-abh01a0:759": "“Evaṃ sabbaṅgasampannā, bodhiyā niyatā narā;",
  "atk-abh01a0:760": "Saṃsaraṃ dīghamaddhānaṃ, kappakoṭisatehipi.",
  "atk-abh01a0:761": "“Avīcimhi nuppajjanti, tathā lokantaresu ca;",
  "atk-abh01a0:762": "Nijjhāmataṇhā khuppipāsā, na honti kālakañjikā.",
  "atk-abh01a0:763": "“Na honti khuddakā pāṇā, uppajjantāpi duggatiṃ;",
  "atk-abh01a0:764": "Jāyamānā manussesu, jaccandhā na bhavanti te.",
  "atk-abh01a0:765": "“Sotavekallatā natthi, na bhavanti mūgapakkhikā;",
  "atk-abh01a0:766": "Itthibhāvaṃ na gacchanti, ubhatobyañjanapaṇḍakā.",
  "atk-abh01a0:767": "“Na bhavanti pariyāpannā, bodhiyā niyatā narā;",
  "atk-abh01a0:768": "Muttā ānantarikehi, sabbattha suddhagocarā.",
  "atk-abh01a0:769": "“Micchādiṭṭhiṃ na sevanti, kammakiriyadassanā;",
  "atk-abh01a0:770": "Vasamānāpi saggesu, asaññaṃ nupapajjare.",
  "atk-abh01a0:771": "“Suddhāvāsesu devesu, hetu nāma na vijjati;",
  "atk-abh01a0:772": "Nekkhammaninnā sappurisā, visaṃyuttā bhavābhave;",
  "atk-abh01a0:773": "Caranti lokatthacariyāyo, pūrenti sabbapāramī”ti.",
  "atk-abh01a0:774_0": "Te ānisaṃse adhigantvāva āgato. Pāramiyo pūrentassa ca tassa akittibrāhmaṇakāle saṅkhabrāhmaṇakāle",
  "atk-abh01a0:774_1": "dhanañcayarājakāle mahāsudassanarājakāle mahāgovindakāle nimimahārājakāle candakumārakāle",
  "atk-abh01a0:774_2": "visayhaseṭṭhikāle sivirājakāle vessantararājakāleti dānapāramitāya pūritattabhāvānaṃ",
  "atk-abh01a0:774_3": "parimāṇaṃ nāma natthi. Ekantena panassa sasapaṇḍitajātakāle –",
  "atk-abh01a0:775": "“Bhikkhāya upagataṃ disvā, sakattānaṃ pariccajiṃ;",
  "atk-abh01a0:776": "Dānena me samo natthi, esā me dānapāramī”ti. (cariyā. 1.143 tassuddāna –",
  "atk-abh01a0:777": "Evaṃ attapariccāgaṃ karontassa dānapāramitā paramatthapāramī nāma jātā.",
  "atk-abh01a0:778_0": "Tathā sīlavanāgarājakāle campeyyanāgarājakāle bhūridattanāgarājakāle chaddantanāgarājakāle",
  "atk-abh01a0:778_1": "jayaddisarājaputtakāle alīnasattukumārakāleti sīlapāramitāya pūritattabhāvānaṃ parimāṇaṃ",
  "atk-abh01a0:778_2": "nāma natthi. Ekantena panassa saṅkhapālajātakāle –",
  "atk-abh01a0:779": "“Sūlehipi vijjhiyanto, koṭṭiyantopi sattihi;",
  "atk-abh01a0:780": "Bhojaputte na kuppāmi, esā me sīlapāramī”ti. –",
  "atk-abh01a0:781": "Evaṃ attapariccāgaṃ karontassa sīlapāramitā paramatthapāramī nāma jātā.",
  "atk-abh01a0:782_0": "Tathā somanassakumārakāle hatthipālakumārakāle ayogharapaṇḍitakāleti mahārajjaṃ pahāya",
  "atk-abh01a0:782_1": "nekkhammapāramitāya pūritattabhāvānaṃ parimāṇaṃ nāma natthi. Ekantena panassa cūḷasutasomajātakāle –",
  "atk-abh01a0:783": "“Mahārajjaṃ hatthagataṃ, kheḷapiṇḍaṃva chaḍḍayiṃ;",
  "atk-abh01a0:784": "Cajato na hoti laganaṃ, esā me nekkhammapāramī”ti. –",
  "atk-abh01a0:785": "Evaṃ nissaṅgatāya rajjaṃ chaḍḍetvā nikkhamantassa nekkhammapāramitā paramatthapāramī nāma jātā.",
  "atk-abh01a0:786_0": "Tathā vidhurapaṇḍitakāle mahāgovindapaṇḍitakāle kudālapaṇḍitakāle arakapaṇḍitakāle",
  "atk-abh01a0:786_1": "bodhiparibbājakakāle mahosadhapaṇḍitakāleti paññāpāramitāya pūritattabhāvānaṃ parimāṇaṃ",
  "atk-abh01a0:786_2": "nāma natthi. Ekantena panassa sattubhastajātake senakapaṇḍitakāle –",
  "atk-abh01a0:787": "“Paññāya vicinantohaṃ, brāhmaṇaṃ mocayiṃ dukhā;",
  "atk-abh01a0:788": "Paññāya me samo natthi, esā me paññāpāramī”ti. –",
  "atk-abh01a0:789": "Antobhastagataṃ sappaṃ dassentassa paññāpāramitā paramatthapāramī nāma jātā.",
  "atk-abh01a0:790": "Tathā vīriyapāramitādīnampi pūritattabhāvānaṃ parimāṇaṃ nāma natthi. Ekantena panassa mahājanakajātake –",
  "atk-abh01a0:791": "“Atīradassī jalamajjhe, hatā sabbeva mānusā;",
  "atk-abh01a0:792": "Cittassa aññathā natthi, esā me vīriyapāramī”ti. –",
  "atk-abh01a0:793": "Evaṃ mahāsamuddaṃ tarantassa vīriyapāramitā paramatthapāramī nāma jātā.",
  "atk-abh01a0:794": "Khantivādījātake –",
  "atk-abh01a0:795": "“Acetanaṃva koṭṭente, tiṇhena pharasunā mamaṃ;",
  "atk-abh01a0:796": "Kāsirāje na kuppāmi, esā me khantipāramī”ti. –",
  "atk-abh01a0:797": "Evaṃ acetanabhāvena viya mahādukkhaṃ adhivāsentassa khantipāramitā paramatthapāramī nāma jātā.",
  "atk-abh01a0:798": "Mahāsutasomajātake –",
  "atk-abh01a0:799": "“Saccavācaṃ anurakkhanto, cajitvā mama jīvitaṃ;",
  "atk-abh01a0:800": "Mocesiṃ ekasataṃ khattiye, esā me saccapāramī”ti. –",
  "atk-abh01a0:801": "Evaṃ jīvitaṃ cavitvā saccamanurakkhantassa saccapāramitā paramatthapāramī nāma jātā.",
  "atk-abh01a0:802": "Mūgapakkhajātake –",
  "atk-abh01a0:803": "“Mātā pitā na me dessā, napi dessaṃ mahāyasaṃ;",
  "atk-abh01a0:804": "Sabbaññutaṃ piyaṃ mayhaṃ, tasmā vatamadhiṭṭhahi”nti. –",
  "atk-abh01a0:805": "Evaṃ jīvitaṃ cajitvā vataṃ adhiṭṭhahantassa adhiṭṭhānapāramitā paramatthapāramī nāma jātā.",
  "atk-abh01a0:806": "Ekarājajātake –",
  "atk-abh01a0:807": "“Na maṃ koci uttasati, napihaṃ bhāyāmi kassaci;",
  "atk-abh01a0:808": "Mettābalenupatthaddho, ramāmi pavane tadā”ti. –",
  "atk-abh01a0:809": "Evaṃ jīvitaṃ anapaloketvā mettāyantassa mettāpāramitā paramatthapāramī nāma jātā.",
  "atk-abh01a0:810": "Lomahaṃsajātake –",
  "atk-abh01a0:811": "“Susāne seyyaṃ kappemi, chavaṭṭhikaṃ upanidhāyahaṃ;",
  "atk-abh01a0:812": "Gāmaṇḍalā upāgantvā, rūpaṃ dassenti nappaka”nti. –",
  "atk-abh01a0:813_0": "Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi",
  "atk-abh01a0:813_1": "upekkhanaṃ anativattentassa upekkhāpāramitā paramatthapāramī nāma jātā. Ayamettha",
  "atk-abh01a0:813_2": "saṅkhepo, vitthārato panesa attho cariyāpiṭakato gahetabbo.",
  "atk-abh01a0:814": "Evaṃ pāramiyo pūretvā vessantarattabhāve ṭhito –",
  "atk-abh01a0:815": "“Acetanāyaṃ pathavī, aviññāya sukhaṃ dukhaṃ;",
  "atk-abh01a0:816": "Sāpi dānabalā mayhaṃ, sattakkhattuṃ pakampathā”ti. ;",
  "atk-abh01a0:817_0": "Evaṃ mahāpathavīkampanāni mahāpuññāni katvā āyupariyosāne tato cuto tusitabhavane",
  "atk-abh01a0:817_1": "nibbatti, tattha aññe deve dasahi ṭhānehi adhigaṇhitvā “yāvatāyukaṃ dibbasampattiṃ",
  "atk-abh01a0:817_2": "anubhavanto manussagaṇanāya idāni sattahi divasehi āyukkhayaṃ pāpuṇissatī”ti vatthāni",
  "atk-abh01a0:817_3": "kilissanti, mālā milāyanti, kacchehi sedā muccanti, kāye vevaṇṇiyaṃ okkamati, devo",
  "atk-abh01a0:817_4": "devāsane na saṇṭhahatīti imesu pañcasu pubbanimittesu uppannesu tāni disvā “suññā",
  "atk-abh01a0:817_5": "vata bho saggā bhavissantī”ti saṃvegajātāhi devatāhi mahāsattassa pūritapāramibhāvaṃ",
  "atk-abh01a0:817_6": "ñatvā “imasmiṃ idāni aññaṃ devalokaṃ anupagantvā manussaloke uppajjitvā buddhabhāvaṃ",
  "atk-abh01a0:817_7": "patte puññāni katvā cutā cutā manussā devalokaṃ paripūressantī”ti cintetvā –",
  "atk-abh01a0:818": "“Yatohaṃ tusite kāye, santusito nāmahaṃ tadā;",
  "atk-abh01a0:819": "Dasasahassī samāgantvā, yācanti pañjalī mamaṃ.",
  "atk-abh01a0:820": "“Kālo deva mahāvīra, uppajja mātukucchiyaṃ;",
  "atk-abh01a0:821": "Sadevakaṃ tārayanto, bujjhassu amataṃ pada”nti. ;",
  "atk-abh01a0:822_0": "Evaṃ buddhabhāvatthāya āyācito kālaṃ, dīpaṃ, desaṃ, kulaṃ, janettiyā āyuppamāṇanti",
  "atk-abh01a0:822_1": "imāni pañca mahāvilokanāni viloketvā katasanniṭṭhāno tato cuto sakyarājakule paṭisandhiṃ",
  "atk-abh01a0:822_2": "gahetvā tattha mahāsampattiyā parihariyamāno anukkamena bhadrayobbanaṃ anupāpuṇi.",
  "atk-abh01a0:822_3": "Imasmiṃ antare “sato sampajāno ānanda bodhisatto tusitā kāyā cavitvā mātukucchiṃ",
  "atk-abh01a0:822_4": "okkamī”tiādīnaṃ suttapadānañceva tesaṃ aṭṭhakathāya ca vasena vitthāro veditabbo.",
  "atk-abh01a0:823_0": "So tiṇṇaṃ utūnaṃ anucchavikesu tīsu pāsādesu devalokasiriṃ viya rajjasiriṃ anubhavamāno",
  "atk-abh01a0:823_1": "uyyānakīḷāya gamanasamaye anukkamena jiṇṇabyādhimatasaṅkhāte tayo devadūte disvā",
  "atk-abh01a0:823_2": "sañjātasaṃvego nivattitvā catutthavāre pabbajitaṃ disvā ‘sādhu pabbajjā’ti pabbajjāya",
  "atk-abh01a0:823_3": "ruciṃ uppādetvā uyyānaṃ gantvā tattha divasabhāgaṃ khepetvā maṅgalapokkharaṇītīre",
  "atk-abh01a0:823_4": "nisinno kappakavesaṃ gahetvā āgatena vissakammena devaputtena alaṅkatapaṭiyatto rāhulabhaddassa",
  "atk-abh01a0:823_5": "jātasāsanaṃ sutvā puttasinehassa balavabhāvaṃ ñatvā ‘yāva idaṃ bandhanaṃ na vaḍḍhati",
  "atk-abh01a0:823_6": "tāvadeva naṃ chindissāmī’ti cintetvā sāyaṃ nagaraṃ pavisanto –",
  "atk-abh01a0:824": "“Nibbutā nūna sā mātā, nibbuto nūna so pitā;",
  "atk-abh01a0:825": "Nibbutā nūna sā nārī, yassāyaṃ īdiso patī”ti. ;",
  "atk-abh01a0:826_0": "Kisāgotamiyā nāma pitucchādhītāya bhāsitaṃ imaṃ gāthaṃ sutvā, ‘ahaṃ imāya nibbutapadaṃ",
  "atk-abh01a0:826_1": "sāvito’ti gīvato satasahassagghanikaṃ muttāhāraṃ muñcitvā, tassā pesetvā, attano",
  "atk-abh01a0:826_2": "bhavanaṃ pavisitvā, sirisayane nisinno niddāvasena nāṭakānaṃ vippakāraṃ disvā, nibbinnahadayo",
  "atk-abh01a0:826_3": "channaṃ uṭṭhāpetvā, kaṇḍakaṃ āharāpetvā, kaṇḍakaṃ āruyha, channasahāyova dasasahassilokadhātudevatāhi",
  "atk-abh01a0:826_4": "kataparivāro mahābhinikkhamanaṃ nikkhamitvā, teneva rattāvasesena tīṇi mahārajjāni",
  "atk-abh01a0:826_5": "atikkamma anomānadītīre pabbajitvā, anukkamena rājagahaṃ gantvā, tattha piṇḍāya caritvā,",
  "atk-abh01a0:826_6": "paṇḍavapabbatapabbhāre nisinno magadharājena rajjena nimantiyamāno taṃ paṭikkhipitvā,",
  "atk-abh01a0:826_7": "sabbaññutaṃ patvā tassa vijitaṃ āgamanatthāya tena gahitapaṭiñño, āḷārañca udakañca",
  "atk-abh01a0:826_8": "upasaṅkamitvā, tesaṃ santike adhigatavisesena aparituṭṭho chabbassāni mahāpadhānaṃ",
  "atk-abh01a0:826_9": "padahitvā, visākhāpuṇṇamadivase pātova senānigame sujātāya dinnaṃ pāyāsaṃ paribhuñjitvā,",
  "atk-abh01a0:826_10": "nerañjarāya nadiyā suvaṇṇapātiṃ pavāhetvā, nerañjarāya tīre mahāvanasaṇḍe nānāsamāpattīhi",
  "atk-abh01a0:826_11": "divasabhāgaṃ vītināmetvā, sāyanhasamaye sotthiyena dinnaṃ aṭṭhatiṇamuṭṭhiṃ gahetvā,",
  "atk-abh01a0:826_12": "kāḷena nāgarājena abhitthutaguṇo bodhimaṇḍaṃ āruyha tiṇāni santharitvā, ‘na tāvimaṃ",
  "atk-abh01a0:826_13": "pallaṅkaṃ bhindissāmi yāva me na anupādāya āsavehi cittaṃ vimuccissatī’ti paṭiññaṃ",
  "atk-abh01a0:826_14": "katvā, pācīnadisābhimukho nisīditvā, sūriye anatthaṅgamiteyeva mārabalaṃ vidhamitvā,",
  "atk-abh01a0:826_15": "paṭhamayāme pubbenivāsañāṇaṃ, majjhimayāme cutūpapātañāṇaṃ patvā, pacchimayāmāvasāne",
  "atk-abh01a0:826_16": "dasabalacatuvesārajjādisabbabuddhaguṇapaṭimaṇḍitaṃ sabbaññutaññāṇaṃ paṭivijjhantoyeva",
  "atk-abh01a0:826_17": "imaṃ abhidhammanayasamuddaṃ adhigañchi. Evamassa adhigamanidānaṃ veditabbaṃ.",
  "atk-abh01a0:827_0": "Evaṃ adhigatābhidhammo ekapallaṅkena nisinnasattāhaṃ animisasattāhaṃ caṅkamanasattāhañca",
  "atk-abh01a0:827_1": "atikkamitvā, catutthe sattāhe sayambhūñāṇādhigamena adhigataṃ abhidhammaṃ vicinitvā",
  "atk-abh01a0:827_2": "aparānipi ajapālamucalindarājāyatanesu tīṇi sattāhāni vītināmetvā, aṭṭhame sattāhe",
  "atk-abh01a0:827_3": "ajapālanigrodharukkhamūle nisinno dhammagambhīratāpaccavekkhaṇena appossukkataṃ āpajjamāno",
  "atk-abh01a0:827_4": "dasasahassimahābrahmaparivārena sahampatibrahmunā āyācitadhammadesano buddhacakkhunā",
  "atk-abh01a0:827_5": "lokaṃ oloketvā, brahmuno ajjhesanaṃ ādāya “kassa nu kho ahaṃ paṭhamaṃ dhammaṃ deseyya’nti",
  "atk-abh01a0:827_6": "olokento āḷārudakānaṃ kālaṅkatabhāvaṃ ñatvā, pañcavaggiyānaṃ bhikkhūnaṃ bahūpakārataṃ",
  "atk-abh01a0:827_7": "anussaritvā, uṭṭhāyāsanā kāsipuraṃ gacchanto antarāmagge upakena saddhiṃ mantetvā,",
  "atk-abh01a0:827_8": "āsāḷhīpuṇṇamadivase isipatane migadāye pañcavaggiyānaṃ bhikkhūnaṃ vasanaṭṭhānaṃ patvā,te",
  "atk-abh01a0:827_9": "ananucchavikena samudācārena samudācarante saññāpetvā, dhammacakkaṃ pavattento aññāsikoṇḍaññattherappamukhā",
  "atk-abh01a0:827_10": "aṭṭhārasa brahmakoṭiyo amatapānaṃ pāyesi. Evaṃ yāva dhammacakkappavattanā desanānidānaṃ",
  "atk-abh01a0:827_11": "veditabbaṃ. Ayamettha saṅkhepo. Vitthāro pana sāṭṭhakathānaṃ ariyapariyesana pabbajjasuttādīnaṃ vasena veditabbo.",
  "atk-abh01a0:828_0": "Evaṃ adhigamanidānadesanānidānasampannassa panassa abhidhammassa aparānipi dūrenidānaṃ,",
  "atk-abh01a0:828_1": "avidūrenidānaṃ, santikenidānanti tīṇi nidānāni. Tattha dīpaṅkarapādamūlato paṭṭhāya",
  "atk-abh01a0:828_2": "yāva tusitapurā dūrenidānaṃ veditabbaṃ. Tusitapurato paṭṭhāya yāva bodhimaṇḍā avidūrenidānaṃ.",
  "atk-abh01a0:828_3": "‘Ekaṃ samayaṃ bhagavā devesu viharati tāvatiṃsesu pāricchattakamūle paṇḍukambalasilāyaṃ,",
  "atk-abh01a0:828_4": "tattha kho bhagavā devānaṃ tāvatiṃsānaṃ abhidhammakathaṃ kathesī’ti idamassa santikenidānaṃ.",
  "atk-abh01a0:828_5": "Ayaṃ tāva nidānakathā.",
  "atk-abh01a0:829": "Nidānakathā niṭṭhitā.",
  "atk-abh01a0:830": "1. Cittuppādakaṇḍo",
  "atk-abh01a0:831": "Tikamātikāpadavaṇṇanā",
  "atk-abh01a0:832": "Idāni",
  "atk-abh01a0:833": "Iti me bhāsamānassa, abhidhammakathaṃ imaṃ;",
  "atk-abh01a0:834": "Avikkhittā nisāmetha, dullabhā hi ayaṃ kathāti.",
  "atk-abh01a0:835_0": "Evaṃ paṭiññātāya abhidhammakathāya kathanokāso sampatto. Tattha yasmā abhidhammo",
  "atk-abh01a0:835_1": "nāma dhammasaṅgaṇīādīni sattappakaraṇāni; dhammasaṅgaṇīpi cittuppādakaṇḍādīnaṃ vasena",
  "atk-abh01a0:835_2": "cattāri kaṇḍāni; cittuppādakaṇḍampi mātikāpadabhājanīyavasena duvidhaṃ; tattha mātikā",
  "atk-abh01a0:835_3": "ādi; sāpi tikamātikā dukamātikāti duvidhā; tattha tikamātikā ādi; tikamātikāyapi",
  "atk-abh01a0:835_4": "kusalattikaṃ kusalattikepi kusalā dhammāti idaṃ padaṃ; tasmā –",
  "atk-abh01a0:836": "Ito paṭṭhāya gambhīraṃ, abhidhammakathaṃ imaṃ;",
  "atk-abh01a0:837": "Vuccamānaṃ nisāmetha, ekaggā sādhu sādhavoti.",
  "atk-abh01a0:838_0": "1. “Kusalā dhammā, akusalā dhammā, abyākatā dhammā”ti ayaṃ tāva ādipadena laddhanāmo",
  "atk-abh01a0:838_1": "kusalattiko nāma. “Sukhāya vedanāya sampayuttā dhammā, dukkhāya vedanāya sampayuttā",
  "atk-abh01a0:838_2": "dhammā, adukkhamasukhāya vedanāya sampayuttā dhammā”ti ayaṃ sabbapadehi laddhanāmo",
  "atk-abh01a0:838_3": "vedanāttiko nāma. Evaṃ ādipadavasena vā sabbapadavasena vā sabbesampi tikadukānaṃ",
  "atk-abh01a0:838_4": "nāmaṃ veditabbaṃ. Sabbeva cete pañcadasahi paricchedehi vavatthitā. Tikānañhi eko",
  "atk-abh01a0:838_5": "paricchedo, dukānaṃ catuddasa. “Hetū dhammā, nahetū dhammā”tiādayo hi cha dukā ganthato",
  "atk-abh01a0:838_6": "ca atthato ca aññamaññasambandhena kaṇṇikā viya ghaṭā viya hutvā ṭhitattā ‘hetugocchako’ti",
  "atk-abh01a0:838_7": "vuccati. Tato apare “sappaccayā dhammā appaccayā dhammā”tiādayo satta dukā, aññamaññaṃ",
  "atk-abh01a0:838_8": "asambandhā, kevalaṃ dukasāmaññato uccinitvā uccinitvā visuṃ visuṃ gocchakantare ṭhapitattā",
  "atk-abh01a0:838_9": "aññehi ca mahantaradukehi cūḷakattā ‘cūḷantaradukā’ti veditabbā. Tato paraṃ āsavadukādīnaṃ",
  "atk-abh01a0:838_10": "channaṃ vasena ‘āsavagocchako’; tathā saṃyojanadukādīnaṃ vasena ‘saṃyojanagocchako’;",
  "atk-abh01a0:838_11": "tathā ganthaoghayoganīvaraṇadukādīnaṃ vasena ‘ganthaoghayoganīvaraṇagocchakā’; parāmāsadukādīnaṃ",
  "atk-abh01a0:838_12": "pañcannaṃ vasena ‘parāmāsagocchako’ti. Sabbepi satta gocchakā veditabbā. Tato paraṃ",
  "atk-abh01a0:838_13": "“sārammaṇā dhammā”tiādayo catuddasa dukā ‘mahantaradukā’ nāma. Tato upādānadukādayo",
  "atk-abh01a0:838_14": "cha dukā ‘upādānagocchako’ nāma. Tato kilesadukādayo aṭṭha dukā ‘kilesagocchako’",
  "atk-abh01a0:838_15": "nāma. Tato paraṃ dassanenapahātabbadukādayo aṭṭhārasa dukā abhidhammamātikāya pariyosāne",
  "atk-abh01a0:838_16": "ṭhapitattā ‘piṭṭhidukā’ nāma. “Vijjābhāgino dhammā avijjābhāgino dhammā”tiādayo pana",
  "atk-abh01a0:838_17": "dvācattālīsa dukā ‘suttantikadukā’ nāma. Evaṃ sabbepete pañcadasahi paricchedehi",
  "atk-abh01a0:838_18": "vavatthitāti veditabbā.",
  "atk-abh01a0:839_0": "Evaṃ vavatthitā panete sappadesanippadesavasena dve koṭṭhāsā honti. Tesu hi nava",
  "atk-abh01a0:839_1": "tikā ekasattati ca dukā sappadesānaṃ rūpārūpadhammānaṃ pariggahitattā sappadesā nāma.",
  "atk-abh01a0:839_2": "Avasesā terasa tikā ekasattati ca dukā nippadesā nāma. Tattha tikesu tāva vedanāttiko",
  "atk-abh01a0:839_3": "vitakkattiko pītittiko uppannattiko atītattiko cattāro ārammaṇattikāti ime nava tikā",
  "atk-abh01a0:839_4": "sappadesā nāma. Dukesu hetugocchakādīnaṃ upādānagocchakapariyosānānaṃ navannaṃ gocchakānaṃ",
  "atk-abh01a0:839_5": "pariyosāne tayo tayo dukā, kilesagocchakapariyosāne cattāro dukā, “cittasampayuttā",
  "atk-abh01a0:839_6": "dhammā, cittavippayuttā dhammā”“cittasaṃsaṭṭhā dhammā, cittavisaṃsaṭṭhā dhammā”ti",
  "atk-abh01a0:839_7": "dve mahantaradukā, suttantikadukesu adhivacanadukaṃ niruttidukaṃ paññattidukaṃ nāmarūpadukanti",
  "atk-abh01a0:839_8": "ime cattāro duke ṭhapetvā avasesā aṭṭhatiṃsa dukā cāti ete sappadesā nāma. Vuttāvasesā",
  "atk-abh01a0:839_9": "tikadukā sabbepi nippadesāti veditabbā.",
  "atk-abh01a0:840_0": "Idāni kusalā dhammātiādīnaṃ mātikāpadānaṃ ayamanupubbapadavaṇṇanā – ‘kusala’-saddo",
  "atk-abh01a0:840_1": "tāva ārogyaanavajjachekasukhavipākesu dissati. Ayañhi “kacci nu bhoto kusalaṃ, kacci",
  "atk-abh01a0:840_2": "bhoto anāmaya”ntiādīsu ārogye dissati. “Katamo pana, bhante, kāyasamācāro kusalo?",
  "atk-abh01a0:840_3": "Yo kho, mahārāja, kāyasamācāro anavajjo”ti ca, “aparaṃ pana, bhante, etadānuttariyaṃ",
  "atk-abh01a0:840_4": "yathā bhagavā dhammaṃ deseti kusalesu dhammesū”ti ca evamādīsu anavajje. “Kusalo",
  "atk-abh01a0:840_5": "tvaṃ rathassa aṅgapaccaṅgānaṃ”, “kusalā naccagītassa sikkhitā cāturitthiyo”tiādīsu",
  "atk-abh01a0:840_6": "cheke. “Kusalānaṃ, bhikkhave, dhammānaṃ samādānahetu”, “kusalassa kammassa katattā",
  "atk-abh01a0:840_7": "upacitattā”tiādīsu sukhavipāke. Svāyamidha ārogyepi anavajjepi sukhavipākepi vattati.",
  "atk-abh01a0:841_0": "Dhammasaddo panāyaṃ pariyattihetuguṇanissattanijjīvatādīsu dissati. Ayañhi “dhammaṃ",
  "atk-abh01a0:841_1": "pariyāpuṇāti suttaṃ geyya”ntiādīsu pariyattiyaṃ dissati. “Hetumhi ñāṇaṃ dhammapaṭisambhidā”tiādīsu hetumhi.",
  "atk-abh01a0:842": "“Na hi dhammo adhammo ca, ubho samavipākino;",
  "atk-abh01a0:843": "Adhammo nirayaṃ neti, dhammo pāpeti suggati”nti. –",
  "atk-abh01a0:844": "Ādīsu guṇe. “Tasmiṃ kho pana samaye dhammā honti”, “dhammesu dhammānupassī viharatī”tiādīsu nissattanijjīvatāyaṃ. Svāyamidhāpi nissattanijjīvatāyameva vaṭṭati.",
  "atk-abh01a0:845_0": "Vacanattho panettha – kucchite pāpake dhamme salayanti calayanti kampenti viddhaṃsentīti",
  "atk-abh01a0:845_1": "kusalā. Kucchitena vā ākārena sayantīti kusā. Te akusalasaṅkhāte kuse lunanti chindantīti",
  "atk-abh01a0:845_2": "kusalā. Kucchitānaṃ vā sānato tanukaraṇato osānakaraṇato ñāṇaṃ kusaṃ nāma. Tena kusena",
  "atk-abh01a0:845_3": "lātabbāti kusalā; gahetabbā pavattetabbāti attho. Yathā vā kusā ubhayabhāgagataṃ",
  "atk-abh01a0:845_4": "hatthappadesaṃ lunanti, evamimepi uppannānuppannabhāvena ubhayabhāgagataṃ kilesapakkhaṃ",
  "atk-abh01a0:845_5": "lunanti. Tasmā kusā viya lunantītipi kusalā. Attano pana sabhāvaṃ dhārentīti dhammā.",
  "atk-abh01a0:845_6": "Dhāriyanti vā paccayehi, dhārīyanti vā yathāsabhāvatoti dhammā. Na kusalā akusalā.",
  "atk-abh01a0:845_7": "Mittapaṭipakkhā amittā viya, lobhādipaṭipakkhā alobhādayo viya ca, kusalapaṭipakkhāti",
  "atk-abh01a0:845_8": "attho. Na byākatāti abyākatā, kusalākusalabhāvena akathitāti attho. Tesu pana anavajjasukhavipākalakkhaṇā",
  "atk-abh01a0:845_9": "kusalā, sāvajjadukkhavipākalakkhaṇā akusalā, avipākalakkhaṇā abyākatā.",
  "atk-abh01a0:846_0": "Kiṃ panetāni ‘kusalā’ti vā ‘dhammā’ti vātiādīni ekatthāni udāhu nānatthānīti? Kiñcettha?",
  "atk-abh01a0:846_1": "Yadi tāva ekatthāni ‘kusalā dhammā’ti idaṃ ‘kusalākusalā’tivuttasadisaṃ hoti. Atha",
  "atk-abh01a0:846_2": "nānatthāni tikadukānaṃ chakkacatukkabhāvo āpajjati padānañca asambandho.",
  "atk-abh01a0:847_0": "Yathā hi ‘kusalā’ ‘rūpaṃ’‘cakkhumā’ti vutte atthavasena aññamaññaṃ anolokentānaṃ",
  "atk-abh01a0:847_1": "padānaṃ na koci sambandho, evamidhāpi padānaṃ asambandho āpajjati. Pubbāparasambandharahitāni",
  "atk-abh01a0:847_2": "ca padāni nippayojanāni nāma honti. Yāpi cesā parato ‘katame dhammā kusalā’ti pucchā,",
  "atk-abh01a0:847_3": "tāyapi saddhiṃ virodho āpajjati. Neva hi dhammā kusalā; atha ca panidaṃ vuccati –",
  "atk-abh01a0:847_4": "katame dhammā ‘kusalā’ti. Aparo nayo – yadi etāni ekatthāni, tiṇṇaṃ ‘dhammānaṃ’ ekattā",
  "atk-abh01a0:847_5": "kusalādīnampi ekattaṃ āpajjati. Kusalādiparānañhi tiṇṇampi ‘dhammānaṃ’ dhammabhāvena",
  "atk-abh01a0:847_6": "ekattaṃ. Tasmā dhammattayena saddhiṃ atthato ninnānatthānaṃ kusalādīnampi ekattaṃ",
  "atk-abh01a0:847_7": "āpajjati. ‘Yadeva kusalaṃ, taṃ akusalaṃ, taṃ abyākata’nti. ‘Athāpi tiṇṇaṃ dhammānaṃ",
  "atk-abh01a0:847_8": "ekattaṃ na sampaṭicchatha, aññova kusalaparo dhammo, añño akusalaparo dhammo, añño",
  "atk-abh01a0:847_9": "abyākataparo dhammoti vadatha, evaṃ sante dhammo nāma bhāvo, bhāvato ca añño abhāvoti",
  "atk-abh01a0:847_10": "kusalaparā bhāvasaṅkhātā dhammā añño akusalaparo dhammo abhāvo siyā, tathā abyākataparo.",
  "atk-abh01a0:847_11": "Tehi ca añño kusalaparopi. Evaṃ abhāvattaṃ āpannehi dhammehi anaññe kusalādayopi",
  "atk-abh01a0:847_12": "abhāvāyeva siyu’nti.",
  "atk-abh01a0:848_0": "Sabbametaṃ akāraṇaṃ. Kasmā? Yathānumativohārasiddhitoti. Vohāro hi yathā yathā atthesu",
  "atk-abh01a0:848_1": "anumato sampaṭicchito tathā tatheva siddho. Na cāyaṃ “kusalā dhammā”tiādīsu kusalapubbo",
  "atk-abh01a0:848_2": "dhammābhilāpo dhammaparo ca kusalābhilāpo, yathā ‘kusalā kusalā’ti evaṃ, attano atthavisesābhāvena",
  "atk-abh01a0:848_3": "paṇḍitehi sampaṭicchito; na ca ‘kusalā’ ‘rūpaṃ’cakkhumāsaddā viya aññamaññaṃ anolokitatthabhāvena.",
  "atk-abh01a0:848_4": "‘Kusala’-saddo panettha anavajjasukhavipākasaṅkhātassa atthassa jotakabhāvena sampaṭicchito,",
  "atk-abh01a0:848_5": "‘akusala’-saddo sāvajjadukkhavipākatthajotakattena, ‘abyākata’-saddo avipākatthajotakattena,",
  "atk-abh01a0:848_6": "‘dhamma’-saddo sabhāvadhāraṇādiatthajotakattena. So etesaṃ aññatarānantare vuccamāno",
  "atk-abh01a0:848_7": "attano atthasāmaññaṃ dīpeti. Sabbeva hi ete sabhāvadhāraṇādinā lakkhaṇena dhammā.",
  "atk-abh01a0:848_8": "Kusalādisaddā cāpi dhammasaddassa purato vuccamānā attano attano atthavisesaṃ tassa",
  "atk-abh01a0:848_9": "dīpenti. Dhammo hi kusalo vā hoti akusalo vā abyākato vā. Evamete visuṃ visuṃ vuccamānā",
  "atk-abh01a0:848_10": "attano attano atthamattadīpakattena sampaṭicchitā. Dhammasaddena saha vuccamānā attano",
  "atk-abh01a0:848_11": "attano atthasāmaññaṃ atthavisesaṃ vā dīpakattena loke paṇḍitehi sampaṭicchitā. Tasmā",
  "atk-abh01a0:848_12": "yadetamettha ekatthanānātthataṃ vikappetvā dosāropanakāraṇaṃ vuttaṃ sabbametaṃ akāraṇaṃ.",
  "atk-abh01a0:848_13": "Ayaṃ tāva kusalattikassa anupubbapadavaṇṇanā. Imināva nayena sesatikadukānampi nayo",
  "atk-abh01a0:848_14": "veditabbo. Ito paraṃ pana visesamattameva vakkhāma.",
  "atk-abh01a0:849_0": "2. Sukhāya vedanāyātiādīsu ‘sukha’-saddo tāva sukhavedanāsukhamūlasukhārammaṇasukhahetusukhapaccayaṭṭhānaabyābajjhanibbānādīsu",
  "atk-abh01a0:849_1": "dissati. Ayañhi “sukhassa ca pahānā”tiādīsu sukhavedanāyaṃ dissati. “Sukho buddhānaṃ",
  "atk-abh01a0:849_2": "uppādo”, “sukhā virāgatā loke”tiādīsu sukhamūle “yasmā ca kho, mahāli, rūpaṃ sukhaṃ",
  "atk-abh01a0:849_3": "sukhānupatitaṃ sukhāvakkanta”ntiādīsu sukhārammaṇe. “Sukhassetaṃ, bhikkhave, adhivacanaṃ",
  "atk-abh01a0:849_4": "yadidaṃ puññānī”tiādīsu sukhahetumhi. “Yāvañcidaṃ, bhikkhave, na sukaraṃ akkhānena",
  "atk-abh01a0:849_5": "pāpuṇituṃ yāva sukhā saggā”, “na te sukhaṃ pajānanti ye na passanti nandana”ntiādīsu",
  "atk-abh01a0:849_6": "sukhapaccayaṭṭhāne. “Diṭṭhadhammasukhavihārā ete dhammā”tiādīsu abyābajjhe. “Nibbānaṃ",
  "atk-abh01a0:849_7": "paramaṃ sukha”ntiādisu nibbāne. Idha panāyaṃ sukhavedanāyameva daṭṭhabbo. ‘Vedanā’-saddo",
  "atk-abh01a0:849_8": "“viditā vedanā uppajjantī”tiādīsu vedayitasmiṃyeva vattati.",
  "atk-abh01a0:850_0": "‘Dukkha’-saddo dukkhavedanādukkhavatthudukkhārammaṇadukkhapaccayadukkhapaccayaṭṭhānādīsu",
  "atk-abh01a0:850_1": "dissati. Ayañhi “dukkhassa ca pahānā”tiādīsu dukkhavedanāyaṃ dissati. “Jātipi dukkhā”tiādīsu",
  "atk-abh01a0:850_2": "dukkhavatthusmiṃ. “Yasmā ca kho, mahāli, rūpaṃ dukkhaṃ dukkhānupatitaṃ dukkhāvakkanta”ntiādīsu",
  "atk-abh01a0:850_3": "dukkhārammaṇe. “Dukkho pāpassa uccayo”tiādīsu dukkhapaccaye. “Yāvañcidaṃ, bhikkhave,",
  "atk-abh01a0:850_4": "na sukaraṃ akkhānena pāpuṇituṃ yāva dukkhā nirayā”tiādīsu dukkhapaccayaṭṭhāne. Idha",
  "atk-abh01a0:850_5": "panāyaṃ dukkhavedanāyameva daṭṭhabbo.",
  "atk-abh01a0:851_0": "Vacanattho panettha – sukhayatīti sukhā. Dukkhayatīti dukkhā. Na dukkhā na sukhāti",
  "atk-abh01a0:851_1": "adukkhamasukhā. ‘Ma-kāro padasandhivasena vutto. Sabbāpi ārammaṇarasaṃ vedayanti",
  "atk-abh01a0:851_2": "anubhavantīti vedanā. Tāsu iṭṭhānubhavanalakkhaṇā sukhā, aniṭṭhānubhavanalakkhaṇā",
  "atk-abh01a0:851_3": "dukkhā, ubhayaviparītānubhavanalakkhaṇā adukkhamasukhā. Yopanāyaṃ tīsupi padesu ‘sampayutta’-saddo,",
  "atk-abh01a0:851_4": "tassattho – samaṃ pakārehi yuttāti sampayuttā. Katarehi pakārehīti? Ekuppādatādīhi.",
  "atk-abh01a0:851_5": "“Natthi keci dhammā kehici dhammehi sampayuttāti? Āmantā”ti hi imassa pañhassa paṭikkhepe",
  "atk-abh01a0:851_6": "“nanu atthi keci dhammā kehici dhammehi sahagatā sahajātā saṃsaṭṭhā ekuppādā ekanirodhā",
  "atk-abh01a0:851_7": "ekavatthukā ekārammaṇā”ti evaṃ ekuppādatādīnaṃ vasena sampayogattho vutto. Iti imehi",
  "atk-abh01a0:851_8": "ekuppādatādīhi samaṃ pakārehi yuttāti sampayuttā.",
  "atk-abh01a0:852_0": "3. Vipākattike aññamaññavisiṭṭhānaṃ kusalākusalānaṃ pākāti vipākā. Vipakkabhāvamāpannānaṃ",
  "atk-abh01a0:852_1": "arūpadhammānametaṃ adhivacanaṃ. Vipākadhammadhammāti vipākasabhāvadhammā. Yathā jātijarāsabhāvā",
  "atk-abh01a0:852_2": "jātijarāpakatikā sattā jātidhammā jarādhammāti vuccanti evaṃ vipākajanakaṭṭhena vipākasabhāvā",
  "atk-abh01a0:852_3": "vipākapakatikā dhammāti attho. Tatiyapadaṃ ubhayasabhāvapaṭikkhepavasena vuttaṃ.",
  "atk-abh01a0:853_0": "4. Upādinnupādāniyattike ārammaṇakaraṇavasena taṇhādiṭṭhīhi upetena kammunā ādinnā,",
  "atk-abh01a0:853_1": "phalabhāvena gahitāti upādinnā. Ārammaṇabhāvaṃ upagantvā upādānasambandhena upādānānaṃ",
  "atk-abh01a0:853_2": "hitāti upādāniyā. Upādānassa ārammaṇapaccayabhūtānametaṃ adhivacanaṃ. Upādiṇṇā ca",
  "atk-abh01a0:853_3": "te upādāniyā cāti upādiṇṇupādāniyā; sāsavakammanibbattānaṃ rūpārūpadhammānametaṃ",
  "atk-abh01a0:853_4": "adhivacanaṃ. Iti iminā nayena sesapadadvayepi paṭisedhasahito attho veditabbo.",
  "atk-abh01a0:854_0": "5. Saṃkiliṭṭhasaṃkilesikattike saṃkilesetīti saṃkileso, vibādhati, upatāpeti cāti",
  "atk-abh01a0:854_1": "attho. Saṃkilesena samannāgatāti saṃkiliṭṭhā. Attānaṃ ārammaṇaṃ katvā pavattanena",
  "atk-abh01a0:854_2": "saṃkilesaṃ arahanti, saṃkilese vā niyuttā, tassa ārammaṇabhāvānatikkamanatoti saṃkilesikā.",
  "atk-abh01a0:854_3": "Saṃkilesassa ārammaṇapaccayabhūtānametaṃ adhivacanaṃ. Saṃkiliṭṭhā ca te saṃkilesikā",
  "atk-abh01a0:854_4": "cāti saṃkiliṭṭhasaṃkilesikā. Sesapadadvayampi purimattike vuttanayeneva veditabbaṃ.",
  "atk-abh01a0:855_0": "6. Vitakkattike sampayogavasena vattamānena saha vitakkena savitakkā. Saha vicārena",
  "atk-abh01a0:855_1": "savicārā. Savitakkā ca te savicārā cāti savitakkasavicārā. Ubhayarahitā avitakkaavicārā.",
  "atk-abh01a0:855_2": "Vitakkavicāresu vicārova mattā, pamāṇaṃ, etesanti vicāramattā. Vicārato uttari vitakkena",
  "atk-abh01a0:855_3": "saddhiṃ sampayogaṃ na gacchantīti attho. Avitakkā ca te vicāramattā cāti avitakkavicāramattā.",
  "atk-abh01a0:856_0": "7. Pītittike pītiyā saha ekuppādādibhāvaṃ gatāti pītisahagatā, pītisampayuttāti attho.",
  "atk-abh01a0:856_1": "Sesapadadvayepi eseva nayo. Upekkhāti cettha adukkhamasukhā vedanā vuttā. Sā hi sukhadukkhākārappavattiṃ",
  "atk-abh01a0:856_2": "upekkhati, majjhattākārasaṇṭhitattā tenākārena pavattatīti upekkhā. Iti vedanāttikato",
  "atk-abh01a0:856_3": "padadvayameva gahetvā nippītikassa sukhassa sappītikasukhato visesadassanavasena ayaṃ tiko vutto.",
  "atk-abh01a0:857_0": "8. Dassanattike dassanenāti sotāpattimaggena. So hi paṭhamaṃ nibbānaṃ dassanato dassananti",
  "atk-abh01a0:857_1": "vutto. Gotrabhu pana kiñcāpi paṭhamataraṃ passati, yathā pana rañño santikaṃ kenacideva",
  "atk-abh01a0:857_2": "karaṇīyena āgato puriso dūratova rathikāya carantaṃ hatthikkhandhagataṃ rājānaṃ disvāpi",
  "atk-abh01a0:857_3": "‘diṭṭho te rājā’ti puṭṭho disvāpi kattabbakiccassa akatattā ‘na passāmī’ti āha. Evameva",
  "atk-abh01a0:857_4": "nibbānaṃ disvāpi kattabbassa kilesappahānassābhāvā na dassananti vuccati. Tañhi ñāṇaṃ",
  "atk-abh01a0:857_5": "maggassa āvajjanaṭṭhāne tiṭṭhati. Bhāvanāyāti sesamaggattayena. Sesamaggattayañhi",
  "atk-abh01a0:857_6": "paṭhamamaggena diṭṭhasmiṃyeva dhamme bhāvanāvasena uppajjati, adiṭṭhapubbaṃ kiñci",
  "atk-abh01a0:857_7": "na passati, tasmā bhāvanāti vuccati. Tatiyapadaṃ ubhayapaṭikkhepavasena vuttaṃ.",
  "atk-abh01a0:858_0": "9. Tadanantarattike dassanena pahātabbo hetu etesanti dassanena pahātabbahetukā.",
  "atk-abh01a0:858_1": "Dutiyapadepi eseva nayo. Tatiyapade neva dassanena na bhāvanāya pahātabbo hetu etesanti",
  "atk-abh01a0:858_2": "evamatthaṃ aggahetvā neva dassanena na bhāvanāya pahātabbo hetu etesaṃ atthīti evamattho",
  "atk-abh01a0:858_3": "gahetabbo. Itarathā hi ahetukānaṃ aggahaṇaṃ bhaveyya; hetuyeva hi tesaṃ natthi yo",
  "atk-abh01a0:858_4": "dassanabhāvanāhi pahātabbo siyā. Sahetukesupi hetuvajjānaṃ pahānaṃ āpajjati, na hetūnaṃ;",
  "atk-abh01a0:858_5": "hetuyeva hi etesaṃ ‘neva dassanena na bhāvanāya pahātabbo’ti vutto, na te dhammā.",
  "atk-abh01a0:858_6": "Ubhayampi cetaṃ anadhippetaṃ. Tasmā neva dassanena na bhāvanāya pahātabbo hetu etesaṃ",
  "atk-abh01a0:858_7": "atthīti nevadassanena nabhāvanāya pahātabbahetukāti ayamattho gahetabbo.",
  "atk-abh01a0:859_0": "10. Ācayagāmittike kammakilesehi āciyatīti ācayo. Paṭisandhicutigatippavattānaṃ etaṃ",
  "atk-abh01a0:859_1": "nāmaṃ. Tassa kāraṇaṃ hutvā nipphādanakabhāvena taṃ ācayaṃ gacchanti, yassa vā pavattanti",
  "atk-abh01a0:859_2": "taṃ puggalaṃ yathāvuttameva ācayaṃ gamentītipi ācayagāmino; sāsavakusalākusalānaṃ",
  "atk-abh01a0:859_3": "etaṃ adhivacanaṃ. Tato eva ācayasaṅkhātā cayā apetattā, nibbānaṃ apetaṃ cayāti apacayo.",
  "atk-abh01a0:859_4": "Taṃ ārammaṇaṃ katvā pavattanato apacayaṃ gacchantīti apacayagāmino; ariyamaggānametaṃ",
  "atk-abh01a0:859_5": "adhivacanaṃ. Apica pākāraṃ iṭṭhakavaḍḍhakī viya pavattaṃ ācinantā gacchantīti ācayagāmino.",
  "atk-abh01a0:859_6": "Tena citaṃ citaṃ iṭṭhakaṃ viddhaṃsayamāno puriso viya tadeva pavattaṃ apacinantā",
  "atk-abh01a0:859_7": "gacchantīti apacayagāmino. Tatiyapadaṃ ubhayapaṭikkhepena vuttaṃ.",
  "atk-abh01a0:860_0": "11. Sekkhattike tīsu sikkhāsu jātāti sekkhā. Sattannaṃ sekkhānaṃ etetipi sekkhā.",
  "atk-abh01a0:860_1": "Apariyositasikkhattā sayameva sikkhantītipi sekkhā. Upari sikkhitabbābhāvato na sekkhāti",
  "atk-abh01a0:860_2": "asekkhā. Vuḍḍhippattā vā sekkhātipi asekkhā. Arahattaphaladhammānaṃ etaṃ adhivacanaṃ.",
  "atk-abh01a0:860_3": "Tatiyapadaṃ ubhayapaṭikkhepena vuttaṃ.",
  "atk-abh01a0:861_0": "12. Parittattike samantato khaṇḍitattā appamattakaṃ parittanti vuccati; ‘parittaṃ",
  "atk-abh01a0:861_1": "gomayapiṇḍa’ntiādīsu viya. Imepi appānubhāvatāya parittā viyāti parittā; kāmāvacaradhammānametaṃ",
  "atk-abh01a0:861_2": "adhivacanaṃ. Kilesavikkhambhanasamatthatāya vipulaphalatāya dīghasantānatāya ca mahantabhāvaṃ",
  "atk-abh01a0:861_3": "gatā, mahantehi vā uḷāracchandavīriyacittapaññehi gatā paṭipannātipi mahaggatā. Pamāṇakarā",
  "atk-abh01a0:861_4": "dhammā rāgādayo pamāṇaṃ nāma. Ārammaṇato vā sampayogato vā natthi etesaṃ pamāṇaṃ,",
  "atk-abh01a0:861_5": "pamāṇassa ca paṭipakkhāti appamāṇā.",
  "atk-abh01a0:862": "13. Parittārammaṇattike parittaṃ ārammaṇaṃ etesanti parittārammaṇā. Sesapadadvayepi eseva nayo.",
  "atk-abh01a0:863": "14. Hīnattike hīnāti lāmakā akusalā dhammā. Hīnappaṇītānaṃ majjhe bhavāti majjhimā. Avasesā tebhūmakā dhammā uttamaṭṭhena atappakaṭṭhena ca paṇītā; lokuttarā dhammā.",
  "atk-abh01a0:864_0": "15. Micchattattike ‘hitasukhāvahā me bhavissantī’ti evaṃ āsīsitāpi tathā abhāvato,",
  "atk-abh01a0:864_1": "‘asubhādīsuyeva subha’ntiādi viparītappavattito ca micchāsabhāvāti micchattā; vipākadāne",
  "atk-abh01a0:864_2": "sati khandhabhedānantarameva vipākadānato niyatā; micchattā ca te niyatā cāti micchattaniyatā.",
  "atk-abh01a0:864_3": "Vuttaviparītena atthena sammāsabhāvāti sammattā; sammattā ca te niyatā ca anantarameva",
  "atk-abh01a0:864_4": "phaladānenāti sammattaniyatā. Ubhayathāpi na niyatāti aniyatā.",
  "atk-abh01a0:865_0": "16. Maggārammaṇattike nibbānaṃ maggati, gavesati, kilese vā mārento gacchatīti maggo.",
  "atk-abh01a0:865_1": "Maggo ārammaṇaṃ etesanti maggārammaṇā. Aṭṭhaṅgikopi maggo paccayaṭṭhena etesaṃ hetūti",
  "atk-abh01a0:865_2": "maggahetukā. Maggasampayuttā vā hetū magge vā hetūti maggahetū. Te etesaṃ hetūtipi",
  "atk-abh01a0:865_3": "maggahetukā. Sammādiṭṭhi sayaṃ maggo ceva hetu ca. Iti maggo hetu etesantipi maggahetukā.",
  "atk-abh01a0:865_4": "Abhibhavitvā pavattanaṭṭhena maggo adhipati etesanti maggādhipatino.",
  "atk-abh01a0:866": "17. Uppannattike uppādato paṭṭhāya yāva bhaṅgā uddhaṃ pannā gatā pavattāti uppannā. Na uppannāti anuppannā. Pariniṭṭhitakāraṇekadesattā avassaṃ uppajjissantīti uppādino.",
  "atk-abh01a0:867": "18. Atītattike attano sabhāvaṃ uppādādikkhaṇaṃ vā patvā atikkantāti atītā. Tadubhayampi na āgatāti anāgatā. Taṃ taṃ kāraṇaṃ paṭicca uppannāti paccuppannā.",
  "atk-abh01a0:868": "19. Anantarattike atītaṃ ārammaṇaṃ etesanti atītārammaṇā. Sesapadadvayepi eseva nayo.",
  "atk-abh01a0:869_0": "20. Ajjhattattike ‘evaṃ pavattamānā mayaṃ attā’ti gahaṇaṃ, ‘gamissāmā’ti iminā viya",
  "atk-abh01a0:869_1": "adhippāyena attānaṃ adhikāraṃ katvā pavattāti ajjhattā. ‘Ajjhatta’-saddo panāyaṃ",
  "atk-abh01a0:869_2": "gocarajjhatte niyakajjhatte ajjhattajjhatte visayajjhatteti catūsu atthesu dissati.",
  "atk-abh01a0:869_3": "“Tenānanda, bhikkhunā tasmiṃyeva purimasmiṃ samādhinimitte ajjhattameva cittaṃ saṇṭhapetabbaṃ”,",
  "atk-abh01a0:869_4": "“ajjhattarato samāhito”tiādīsu hi ayaṃ gocarajjhatte dissati. “Ajjhattaṃ sampasādanaṃ”,",
  "atk-abh01a0:869_5": "“ajjhattaṃ vā dhammesu dhammānupassī viharatī”tiādīsu niyakajjhatte. “Cha ajjhattikāni",
  "atk-abh01a0:869_6": "āyatanānī”tiādīsu ajjhattajjhatte. “Ayaṃ kho panānanda, vihāro tathāgatena abhisambuddho",
  "atk-abh01a0:869_7": "yadidaṃ sabbanimittānaṃ amanasikārā ajjhattaṃ suññataṃ upasampajja viharatī”tiādīsu",
  "atk-abh01a0:869_8": "visayajjhatte; issariyaṭṭhāneti attho. Phalasamāpatti hi buddhānaṃ issariyaṭṭhānaṃ",
  "atk-abh01a0:869_9": "nāma. Idha pana niyakajjhatte adhippeto. Tasmā attano santāne pavattā pāṭipuggalikā",
  "atk-abh01a0:869_10": "dhammā ajjhattāti veditabbā. Tato bāhirabhūtā pana indriyabaddhā vā anindriyabaddhā",
  "atk-abh01a0:869_11": "vā bahiddhā nāma. Tatiyapadaṃ tadubhayavasena vuttaṃ.",
  "atk-abh01a0:870": "21. Anantarattiko teyeva tippakārepi dhamme ārammaṇaṃ katvā pavattanavasena vutto.",
  "atk-abh01a0:871_0": "22. Sanidassanattike daṭṭhabbabhāvasaṅkhātena saha nidassanenāti sanidassanā. Paṭihananabhāvasaṅkhātena",
  "atk-abh01a0:871_1": "saha paṭighenāti sappaṭighā. Sanidassanā ca te sappaṭighā cāti sanidassanasappaṭighā.",
  "atk-abh01a0:871_2": "Natthi etesaṃ daṭṭhabbabhāvasaṅkhātaṃ nidassananti anidassanā. Anidassanā ca te vuttanayeneva",
  "atk-abh01a0:871_3": "sappaṭighā cāti anidassanasappaṭighā. Tatiyapadaṃ ubhayapaṭikkhepena vuttaṃ. Ayaṃ",
  "atk-abh01a0:871_4": "tāva tikamātikāya anupubbapadavaṇṇanā.",
  "atk-abh01a0:872": "Tikamātikāpadavaṇṇanā niṭṭhitā.",
  "atk-abh01a0:873": "Dukamātikāpadavaṇṇanā",
  "atk-abh01a0:874_0": "1-6. Dukamātikāyaṃ pana tikesu anāgatapadavaṇṇanaṃyeva karissāma. Hetugocchake tāva",
  "atk-abh01a0:874_1": "hetudhammāti mūlaṭṭhena hetusaṅkhātā dhammā. Hetū dhammātipi pāṭho. Na hetūti tesaṃyeva",
  "atk-abh01a0:874_2": "paṭikkhepavacanaṃ. Sampayogato pavattena saha hetunāti sahetukā. Tatheva pavatto",
  "atk-abh01a0:874_3": "natthi etesaṃ hetūti ahetukā. Ekuppādāditāya hetunā sampayuttāti hetusampayuttā.",
  "atk-abh01a0:874_4": "Hetunā vippayuttāti hetuvippayuttā. Imesaṃ dvinnampi dukānaṃ kiñcāpi atthato nānattaṃ",
  "atk-abh01a0:874_5": "natthi, desanāvilāsena pana tathā bujjhantānaṃ vā puggalānaṃ ajjhāsayavasena vuttā.",
  "atk-abh01a0:874_6": "Tato paraṃ paṭhamadukaṃ dutiyatatiyehi saddhiṃ yojetvā tesaṃ ‘hetū na hetū’tiādīnaṃ",
  "atk-abh01a0:874_7": "padānaṃ vasena yathāsambhavato aparepi tayo dukā vuttā. Tattha yatheva ‘hetū ceva",
  "atk-abh01a0:874_8": "dhammā sahetukā cā’ti etaṃ sambhavati, tathā ‘hetū ceva dhammā ahetukā cā’ti idampi.",
  "atk-abh01a0:874_9": "Yathā ca ‘sahetukā ceva dhammā na ca hetū’ti etaṃ sambhavati, tathā ‘ahetukā ceva",
  "atk-abh01a0:874_10": "dhammā na ca hetū’ti idampi. Hetusampayuttadukena saddhiṃ yojanāyapi eseva nayo.",
  "atk-abh01a0:875_0": "Tatra yadetaṃ ‘na hetū dhammā sahetukāpi ahetukāpī’ti siddhe, ‘na hetū kho pana dhammā’ti",
  "atk-abh01a0:875_1": "atirittaṃ ‘kho panā’ti padaṃ vuttaṃ, tassa vasena ayaṃ atirekattho saṅgahitoti veditabbo.",
  "atk-abh01a0:875_2": "Kathaṃ? Na kevalaṃ ‘na hetu dhammā atha kho aññepi na ca sahetukāpi ahetukāpi icceva,",
  "atk-abh01a0:875_3": "atha kho aññathāpīti. Idaṃ vuttaṃ hoti – yatheva hi ‘na hetū dhammā sahetukāpi ahetukāpi’,",
  "atk-abh01a0:875_4": "evaṃ ‘hetū dhammā sahetukāpi ahetukāpi’. Yathā ca ‘na hetū dhammā sahetukāpi ahetukāpi’,",
  "atk-abh01a0:875_5": "evaṃ ‘na hetū dhammā hetusampayuttāpi hetuvippayuttāpī’ti.",
  "atk-abh01a0:876_0": "7-13. Cūḷantaradukesu attano nipphādakena saha paccayenāti sappaccayā. Natthi etesaṃ",
  "atk-abh01a0:876_1": "uppāde vā ṭhitiyaṃ vā paccayoti appaccayā. Paccayehi samāgantvā katāti saṅkhatā.",
  "atk-abh01a0:876_2": "Na saṅkhatāti asaṅkhatā. Avinibbhogavasena rūpaṃ etesaṃ atthīti rūpino. Tathāvidhaṃ",
  "atk-abh01a0:876_3": "natthi etesaṃ rūpanti arūpino. Ruppanalakkhaṇaṃ vā rūpaṃ; taṃ etesaṃ atthīti rūpino.",
  "atk-abh01a0:876_4": "Na rūpino arūpino. Lokiyā dhammāti loko vuccati lujjanapalujjanaṭṭhena vaṭṭaṃ; tasmiṃ",
  "atk-abh01a0:876_5": "pariyāpannabhāvena loke niyuttāti lokiyā. Tato uttiṇṇāti uttarā; loke apariyāpannabhāvena",
  "atk-abh01a0:876_6": "lokato uttarāti lokuttarā. Kenaci viññeyyāti cakkhuviññāṇādīsu kenaci ekena cakkhuviññāṇena",
  "atk-abh01a0:876_7": "vā sotaviññāṇena vā vijānitabbā. Kenaci na viññeyyāti teneva cakkhuviññāṇena vā sotaviññāṇena",
  "atk-abh01a0:876_8": "vā na vijānitabbā. Evaṃ sante dvinnampi padānaṃ atthanānattato duko hoti.",
  "atk-abh01a0:877_0": "14-19. Āsavagocchake āsavantīti āsavā. Cakkhutopi…pe… manatopi sandanti pavattantīti",
  "atk-abh01a0:877_1": "vuttaṃ hoti. Dhammato yāva gotrabhuṃ, okāsato yāva bhavaggaṃ savantīti vā āsavā.",
  "atk-abh01a0:877_2": "Ete dhamme etañca okāsaṃ antokaritvā pavattantīti attho. Antokaraṇattho hi ayaṃ ‘ā’kāro.",
  "atk-abh01a0:877_3": "Cirapārivāsiyaṭṭhena madirādayo āsavā. Āsavā viyātipi āsavā. Lokasmiñhi cirapārivāsikā",
  "atk-abh01a0:877_4": "madirādayo āsavāti vuccanti. Yadi ca cirapārivāsiyaṭṭhena āsavā, eteyeva bhavitumarahanti.",
  "atk-abh01a0:877_5": "Vuttañhetaṃ – “purimā, bhikkhave, koṭi na paññāyati avijjāya, ito pubbe avijjā nāhosī”tiādi.",
  "atk-abh01a0:877_6": "Āyataṃ vā saṃsāradukkhaṃ savanti pasavantītipi āsavā. Tato aññe no āsavā nāma. Attānaṃ",
  "atk-abh01a0:877_7": "ārammaṇaṃ katvā pavattehi saha āsavehīti sāsavā. Evaṃ pavattamānā natthi etesaṃ āsavāti",
  "atk-abh01a0:877_8": "anāsavā. Sesaṃ hetugocchake vuttanayena veditabbaṃ. Ayaṃ pana viseso – yathā tattha",
  "atk-abh01a0:877_9": "‘na hetū kho pana dhammā sahetukāpi ahetukāpīti ayaṃ osānaduko paṭhamadukassa dutiyapadaṃ",
  "atk-abh01a0:877_10": "ādimhi ṭhapetvā vutto, evaṃ idha ‘no āsavā kho pana dhammā sāsavāpi anāsavāpī’ti",
  "atk-abh01a0:877_11": "na vutto. Kiñcāpi na vutto, atha kho ayañca añño ca bhedo tattha vuttanayeneva veditabbo.",
  "atk-abh01a0:878_0": "20-25. Saṃyojanagocchake yassa saṃvijjanti, taṃ puggalaṃ vaṭṭasmiṃ saṃyojenti bandhantīti",
  "atk-abh01a0:878_1": "saṃyojanā. Tato aññe no saṃyojanā nāma. Ārammaṇabhāvaṃ upagantvā saṃyojanasambandhane",
  "atk-abh01a0:878_2": "saṃyojanānaṃ hitāti saṃyojaniyā. Saṃyojanassa ārammaṇapaccayabhūtānaṃ etaṃ adhivacanaṃ.",
  "atk-abh01a0:878_3": "Na saṃyojaniyā asaṃyojaniyā. Sesaṃ hetugocchake vuttanayeneva yojetabbaṃ.",
  "atk-abh01a0:879_0": "26-31. Ganthagocchake yassa saṃvijjanti taṃ cutipaṭisandhivasena vaṭṭasmiṃ ganthenti",
  "atk-abh01a0:879_1": "ghaṭentīti ganthā. Tato aññe no ganthā. Ārammaṇakaraṇavasena ganthehi ganthitabbāti",
  "atk-abh01a0:879_2": "ganthaniyā. Sesaṃ hetugocchake vuttanayeneva yojetabbaṃ. Yathā ca idha, evaṃ ito",
  "atk-abh01a0:879_3": "paresupi vuttāvasesaṃ tattha tattha vuttanayeneva veditabbaṃ.",
  "atk-abh01a0:880_0": "32-37. Oghagocchake yassa saṃvijjanti taṃ vaṭṭasmiṃyeva ohananti osīdāpentīti oghā.",
  "atk-abh01a0:880_1": "Ārammaṇaṃ katvā atikkamanīyato oghehi atikkamitabbāti oghaniyā. Oghānaṃ ārammaṇadhammā eva veditabbā.",
  "atk-abh01a0:881": "38-43. Yogagocchake vaṭṭasmiṃ yojentīti yogā. Yoganiyā oghaniyā viya veditabbā.",
  "atk-abh01a0:882": "44-49. Nīvaraṇagocchake cittaṃ nīvaranti pariyonandhantīti nīvaraṇā. Nīvaraṇiyā saṃyojaniyā viya veditabbā.",
  "atk-abh01a0:883_0": "50-54. Parāmāsagocchake dhammānaṃ yathābhūtaṃ aniccādiākāraṃ atikkamitvā ‘nicca’nti",
  "atk-abh01a0:883_1": "ādivasena pavattamānā parato āmasantīti parāmāsā. Parāmāsehi ārammaṇakaraṇavasena",
  "atk-abh01a0:883_2": "parāmaṭṭhattā parāmaṭṭhā.",
  "atk-abh01a0:884_0": "55-68. Mahantaradukesu ārammaṇaṃ aggahetvā appavattito saha ārammaṇenāti sārammaṇā.",
  "atk-abh01a0:884_1": "Natthi etesaṃ ārammaṇanti anārammaṇā. Cintanaṭṭhena cittā, vicittaṭṭhena vā cittā.",
  "atk-abh01a0:884_2": "Avippayogavasena cetasi niyuttāti cetasikā. Nirantarabhāvūpagamanatāya, uppādato",
  "atk-abh01a0:884_3": "yāva bhaṅgā, cittena saṃsaṭṭhāti cittasaṃsaṭṭhā. Ekato vattamānāpi nirantarabhāvaṃ",
  "atk-abh01a0:884_4": "anupagamanatāya cittena visaṃsaṭṭhāti cittavisaṃsaṭṭhā. Samuṭṭhahanti etenāti samuṭṭhānaṃ.",
  "atk-abh01a0:884_5": "Cittaṃ samuṭṭhānaṃ etesanti cittasamuṭṭhānā. Saha bhavantīti sahabhuno. Cittena sahabhuno",
  "atk-abh01a0:884_6": "cittasahabhuno. Anuparivattantīti anuparivattino. Kiṃ anuparivattanti? Cittaṃ. Cittassa",
  "atk-abh01a0:884_7": "anuparivattino cittānuparivattino. Cittasaṃsaṭṭhā ca te cittasamuṭṭhānā cāti cittasaṃsaṭṭhasamuṭṭhānā.",
  "atk-abh01a0:884_8": "Cittasaṃsaṭṭhā ca te cittasamuṭṭhānā ca cittasahabhuno eva cāti cittasaṃsaṭṭhasamuṭṭhānasahabhuno.",
  "atk-abh01a0:884_9": "Cittasaṃsaṭṭhā ca te cittasamuṭṭhānā ca cittānuparivattino eva cāti cittasaṃsaṭṭhasamuṭṭhānānuparivattino.",
  "atk-abh01a0:884_10": "Sesāni sabbapadāni vuttapadānaṃ paṭikkhepavasena veditabbāni. Ajjhattajjhattaṃ sandhāya",
  "atk-abh01a0:884_11": "ajjhattattike vuttavasena ajjhattāva ajjhattikā. Tato bahibhūtāti bāhirā. Upādiyanteva",
  "atk-abh01a0:884_12": "bhūtāni, na bhūtāni viya upādiyantīti upādā. Na upādiyantevāti noupādā.",
  "atk-abh01a0:885": "69-74. Upādānagocchake bhusaṃ ādiyantīti upādānā; daḷhaggāhaṃ gaṇhantīti attho. Tato aññe noupādānā.",
  "atk-abh01a0:886": "75-82. Kilesagocchake saṃkiliṭṭhattike vuttanayeneva attho veditabbo.",
  "atk-abh01a0:887_0": "83-100. Piṭṭhidukesu kāme avacarantīti kāmāvacarā rūpe avacarantīti rūpāvacarā. Arūpe",
  "atk-abh01a0:887_1": "avacarantīti arūpāvacarā. Ayamettha saṅkhepo. Vitthāro pana parato āvi bhavissati.",
  "atk-abh01a0:887_2": "Tebhūmakavaṭṭe pariyāpannā antogadhāti pariyāpannā. Tasmiṃ na pariyāpannāti apariyāpannā.",
  "atk-abh01a0:887_3": "Vaṭṭamūlaṃ chindantā nibbānaṃ ārammaṇaṃ katvā vaṭṭato niyyantīti niyyānikā. Iminā",
  "atk-abh01a0:887_4": "lakkhaṇena na niyyantīti aniyyānikā. Cutiyā vā attano vā pavattiyā anantaraṃ phaladāne",
  "atk-abh01a0:887_5": "niyatattā niyatā. Tathā aniyatattā aniyatā. Aññe dhamme uttaranti pajahantīti uttarā.",
  "atk-abh01a0:887_6": "Attānaṃ uttarituṃ samatthehi saha uttarehīti sauttarā. Natthi etesaṃ uttarāti anuttarā.",
  "atk-abh01a0:887_7": "Raṇanti etehīti raṇā; yehi abhibhūtā sattā nānappakārena kandanti paridevanti, tesaṃ",
  "atk-abh01a0:887_8": "rāgādīnaṃ etaṃ adhivacanaṃ. Sampayogavasena pahānekaṭṭhatāvasena ca saha raṇehīti",
  "atk-abh01a0:887_9": "saraṇā. Tenākārena natthi etesaṃ raṇāti araṇā.",
  "atk-abh01a0:888": "Suttantikadukamātikāpadavaṇṇanā",
  "atk-abh01a0:889_0": "101-108. Suttantikadukesu sampayogavasena vijjaṃ bhajantīti vijjābhāgino; vijjābhāge",
  "atk-abh01a0:889_1": "vijjākoṭṭhāse vattantītipi vijjābhāgino. Tattha vipassanāñāṇaṃ, manomayiddhi, cha",
  "atk-abh01a0:889_2": "abhiññāti aṭṭha vijjā. Purimena atthena tāhi sampayuttadhammāpi vijjābhāgino. Pacchimena",
  "atk-abh01a0:889_3": "atthena tāsu yā kāci ekā vijjā vijjā. Sesā vijjābhāginoti. Evaṃ vijjāpi vijjāya sampayuttadhammāpi",
  "atk-abh01a0:889_4": "vijjābhāginotveva veditabbā. Idha pana sampayuttadhammāva adhippetā. Sampayogavaseneva",
  "atk-abh01a0:889_5": "avijjaṃ bhajantīti avijjābhāgino. Avijjābhāge avijjākoṭṭhāse vattantītipi avijjābhāgino.",
  "atk-abh01a0:889_6": "Tattha dukkhapaṭicchādakaṃ tamo samudayādipaṭicchādakanti catasso avijjā. Purimanayeneva",
  "atk-abh01a0:889_7": "tāhi sampayuttadhammāpi avijjābhāgino. Tāsu yā kāci ekā avijjā avijjā. Sesā avijjābhāginoti.",
  "atk-abh01a0:889_8": "Evaṃ avijjāpi avijjāya sampayuttadhammāpi avijjābhāginotveva veditabbā. Idha pana",
  "atk-abh01a0:889_9": "sampayuttadhammāva adhippetā.",
  "atk-abh01a0:890_0": "Puna anajjhottharaṇabhāvena kilesandhakāraṃ viddhaṃsetuṃ asamatthatāya vijju upamā",
  "atk-abh01a0:890_1": "etesanti vijjūpamā. Nissesaṃ viddhaṃsanasamatthatāya vajiraṃ upamā etesanti vajirūpamā.",
  "atk-abh01a0:890_2": "Bālesu ṭhitattā yattha ṭhitā tadupacārena bālā. Paṇḍitesu ṭhitattā paṇḍitā. Bālakarattā",
  "atk-abh01a0:890_3": "vā bālā, paṇḍitakarattā paṇḍitā. Kaṇhāti kāḷakā, cittassa apabhassarabhāvakaraṇā.",
  "atk-abh01a0:890_4": "Sukkāti odātā, cittassa pabhassarabhāvakaraṇā. Kaṇhābhijātihetuto vā kaṇhā; sukkābhijātihetuto",
  "atk-abh01a0:890_5": "sukkā. Idha ceva samparāye ca tapentīti tapanīyā. Na tapanīyā atapanīyā.",
  "atk-abh01a0:891_0": "Adhivacanadukādayo tayo atthato ninnānākaraṇā; byañjanamevettha nānaṃ. Sirivaḍḍhako",
  "atk-abh01a0:891_1": "dhanavaḍḍhakoti ādayo hi vacanamattameva adhikāraṃ katvā pavattā adhivacanā nāma.",
  "atk-abh01a0:891_2": "Adhivacanānaṃ pathā adhivacanapathā. “Abhisaṅkharontīti kho, bhikkhave, tasmā saṅkhārā”ti",
  "atk-abh01a0:891_3": "evaṃ niddhāretvā sahetukaṃ katvā vuccamānā abhilāpā nirutti nāma. Niruttīnaṃ pathā",
  "atk-abh01a0:891_4": "niruttipathā. Takko vitakko saṅkappoti evaṃ tena tena pakārena ñāpanato paññatti",
  "atk-abh01a0:891_5": "nāma. Paññattīnaṃ pathā paññattipathā. Ettha ca ekaṃ dukaṃ vatvāpi itaresaṃ vacane",
  "atk-abh01a0:891_6": "payojanaṃ hetugocchake vuttanayeneva veditabbaṃ.",
  "atk-abh01a0:892_0": "109-118. Nāmarūpaduke nāmakaraṇaṭṭhena namanaṭṭhena nāmanaṭṭhena ca nāmaṃ. Ruppanaṭṭhena",
  "atk-abh01a0:892_1": "rūpaṃ. Ayamettha saṅkhepo. Vitthāro pana nikkhepakaṇḍe āvi bhavissati. Avijjāti dukkhādīsu",
  "atk-abh01a0:892_2": "aññāṇaṃ. Bhavataṇhāti bhavapatthanā. Bhavadiṭṭhīti bhavo vuccati sassataṃ; sassatavasena",
  "atk-abh01a0:892_3": "uppajjanadiṭṭhi. Vibhavadiṭṭhīti vibhavo vuccati ucchedaṃ; ucchedavasena uppajjanadiṭṭhi.",
  "atk-abh01a0:892_4": "Sassato attā ca loko cāti pavattā diṭṭhi sassatadiṭṭhi. Ucchijjissatīti pavattā diṭṭhi",
  "atk-abh01a0:892_5": "ucchedadiṭṭhi. Antavāti pavattā diṭṭhi antavādiṭṭhi. Anantavāti pavattā diṭṭhi anantavādiṭṭhi.",
  "atk-abh01a0:892_6": "Pubbantaṃ anugatā diṭṭhi pubbantānudiṭṭhi. Aparantaṃ anugatā diṭṭhi aparantānudiṭṭhi.",
  "atk-abh01a0:892_7": "Ahirikanti yaṃ na hiriyati hiriyitabbenāti evaṃ vitthāritā nillajjatā. Anottappanti",
  "atk-abh01a0:892_8": "yaṃ na ottappati ottappitabbenāti evaṃ vitthārito abhāyanakaākāro. Hiriyanā hirī,",
  "atk-abh01a0:892_9": "ottappanā ottappaṃ. Dovacassatādīsu dukkhaṃ vaco etasmiṃ vippaṭikūlagāhimhi vipaccanīkasāte",
  "atk-abh01a0:892_10": "anādare puggaleti dubbaco. Tassa kammaṃ dovacassaṃ. Tassa bhāvo dovacassatā. Pāpā",
  "atk-abh01a0:892_11": "assaddhādayo puggalā etassa mittāti pāpamitto; tassa bhāvo pāpamittatā. Sovacassatā",
  "atk-abh01a0:892_12": "ca kalyāṇamittatā ca vuttapaṭipakkhanayena veditabbā.",
  "atk-abh01a0:893_0": "119-123. ‘Pañcapi āpattikkhandhā āpattiyo, sattapi āpattikkhandhā āpattiyo’ti evaṃ",
  "atk-abh01a0:893_1": "vuttāsu āpattīsu kusalabhāvo āpattikusalatā. Tāhi āpattīhi vuṭṭhāne kusalabhāvo āpattivuṭṭhānakusalatā.",
  "atk-abh01a0:893_2": "Samāpattīsu kusalabhāvo samāpattikusalatā. Samāpattīnaṃ appanāparicchedapaññāyetaṃ",
  "atk-abh01a0:893_3": "adhivacanaṃ. Samāpattīhi vuṭṭhāne kusalabhāvo samāpattivuṭṭhānakusalatā. Aṭṭhārasasu",
  "atk-abh01a0:893_4": "dhātūsu kusalabhāvo dhātukusalatā. Tāsaṃyeva dhātūnaṃ manasikāre kusalabhāvo manasikārakusalatā.",
  "atk-abh01a0:893_5": "Cakkhāyatanādīsu kusalabhāvo āyatanakusalatā. Dvādasaṅge paṭiccasamuppāde kusalabhāvo",
  "atk-abh01a0:893_6": "paṭiccasamuppādakusalatā. Tasmiṃ tasmiṃ ṭhāne kusalabhāvo ṭhānakusalatā. Ṭhānanti",
  "atk-abh01a0:893_7": "kāraṇaṃ vuccati. Tasmiñhi tadāyattavuttitāya phalaṃ tiṭṭhati nāma, tasmā ṭhānanti",
  "atk-abh01a0:893_8": "vuttaṃ. Aṭṭhāne kusalabhāvo aṭṭhānakusalatā.",
  "atk-abh01a0:894_0": "124-134. Ujubhāvo ajjavo. Mudubhāvo maddavo. Adhivāsanasaṅkhāto khamanabhāvo khanti.",
  "atk-abh01a0:894_1": "Suratassa bhāvo soraccaṃ. Sammodakamudubhāvasaṅkhāto sakhilabhāvo sākhalyaṃ. Yathā",
  "atk-abh01a0:894_2": "parehi saddhiṃ attano chiddaṃ na hoti evaṃ dhammāmisehi paṭisantharaṇaṃ paṭisanthāro.",
  "atk-abh01a0:894_3": "Indriyasaṃvarabhedasaṅkhāto manacchaṭṭhesu indriyesu aguttadvārabhāvo indriyesu aguttadvāratā.",
  "atk-abh01a0:894_4": "Paṭiggahaṇaparibhogavasena bhojane mattaṃ ajānanabhāvo bhojane amattaññutā. Anantaraduko",
  "atk-abh01a0:894_5": "vuttapaṭipakkhanayena veditabbo. Sativippavāsasaṅkhāto muṭṭhassatibhāvo muṭṭhassaccaṃ.",
  "atk-abh01a0:894_6": "Asampajānabhāvo asampajaññaṃ. Saratīti sati. Sampajānātīti sampajaññaṃ. Appaṭisaṅkhāne",
  "atk-abh01a0:894_7": "akampanaṭṭhena paṭisaṅkhānasaṅkhātaṃ balaṃ paṭisaṅkhānabalaṃ. Vīriyasīsena satta",
  "atk-abh01a0:894_8": "bojjhaṅge bhāventassa uppannaṃ balaṃ bhāvanābalaṃ. Paccanīkadhamme sametīti samatho.",
  "atk-abh01a0:894_9": "Aniccādivasena vividhena ākārena passatīti vipassanā. Samathova taṃ ākāraṃ gahetvā",
  "atk-abh01a0:894_10": "puna pavattetabbassa samathassa nimittavasena samathanimittaṃ. Paggāhanimittepi eseva",
  "atk-abh01a0:894_11": "nayo. Sampayuttadhamme paggaṇhātīti paggāho. Na vikkhipatīti avikkhepo.",
  "atk-abh01a0:895_0": "135-142. Sīlavināsikā asaṃvarasaṅkhātā sīlassa vipatti sīlavipatti. Sammādiṭṭhivināsikā",
  "atk-abh01a0:895_1": "micchādiṭṭhisaṅkhātā diṭṭhiyā vipatti diṭṭhivipatti. Soraccameva sīlassa sampādanato",
  "atk-abh01a0:895_2": "sīlaparipūraṇato sīlassa sampadāti sīlasampadā. Diṭṭhipāripūribhūtaṃ ñāṇaṃ diṭṭhiyā",
  "atk-abh01a0:895_3": "sampadāti diṭṭhisampadā. Visuddhibhāvaṃ sampattā sīlasaṅkhātā sīlassa visuddhi, sīlavisuddhi.",
  "atk-abh01a0:895_4": "Nibbānasaṅkhātaṃ visuddhiṃ pāpetuṃ samatthā, dassanasaṅkhātā, diṭṭhiyā visuddhi diṭṭhivisuddhi.",
  "atk-abh01a0:895_5": "Diṭṭhivisuddhi kho pana yathādiṭṭhissa ca padhānanti kammassakataññāṇādisaṅkhātā",
  "atk-abh01a0:895_6": "diṭṭhivisuddhi ceva yathādiṭṭhissa ca anurūpadiṭṭhissa kalyāṇadiṭṭhissa taṃsampayuttameva",
  "atk-abh01a0:895_7": "padhānaṃ. Saṃvegoti jātiādīni paṭicca uppannabhayasaṅkhātaṃ saṃvijjanaṃ. Saṃvejaniyaṭṭhānanti",
  "atk-abh01a0:895_8": "saṃvegajanakaṃ jātiādikāraṇaṃ. Saṃviggassa ca yonisopadhānanti evaṃ saṃvegajātassa",
  "atk-abh01a0:895_9": "upāyapadhānaṃ. Asantuṭṭhitā ca kusalesu dhammesūti kusaladhammapūraṇe asantuṭṭhibhāvo.",
  "atk-abh01a0:895_10": "Appaṭivānitā ca padhānasminti arahattaṃ apatvā padhānasmiṃ anivattanatā anosakkanatā.",
  "atk-abh01a0:895_11": "Vijānanato vijjā. Vimuccanato vimutti. Khaye ñāṇanti kilesakkhayakare ariyamagge",
  "atk-abh01a0:895_12": "ñāṇaṃ. Anuppāde ñāṇanti paṭisandhivasena anuppādabhūte taṃtaṃmaggavajjhakilesānaṃ",
  "atk-abh01a0:895_13": "anuppādapariyosāne uppanne ariyaphale ñāṇaṃ. Ayaṃ mātikāya anupubbapadavaṇṇanā.",
  "atk-abh01a0:896": "Dukamātikāpadavaṇṇanā niṭṭhitā.",
  "atk-abh01a0:897": "Kāmāvacarakusalapadabhājanīyaṃ",
  "atk-abh01a0:898_0": "1. Idāni yathānikkhittāya mātikāya saṅgahite dhamme pabhedato dassetuṃ katame dhammā",
  "atk-abh01a0:898_1": "kusalāti idaṃ padabhājanīyaṃ āraddhaṃ. Tattha yadetaṃ yasmiṃ samaye kāmāvacaraṃ kusalaṃ",
  "atk-abh01a0:898_2": "cittaṃ uppannaṃ hotīti paṭhamaṃ kāmāvacarakusalaṃ dassitaṃ, tassa tāva niddese dhammavavatthānavāro",
  "atk-abh01a0:898_3": "saṅgahavāro suññatavāroti tayo mahāvārā honti. Tesu dhammavavatthānavāro uddesaniddesavasena",
  "atk-abh01a0:898_4": "dvidhā ṭhito. Tesu uddesavārassa pucchā, samayaniddeso, dhammuddeso, appanāti cattāro",
  "atk-abh01a0:898_5": "paricchedā. Tesu ‘katame dhammā kusalā’ti ayaṃ pucchā nāma. ‘Yasmiṃ samaye kāmāvacaraṃ…pe…",
  "atk-abh01a0:898_6": "tasmiṃ samaye’ti ayaṃ samayaniddeso nāma. ‘Phasso hoti…pe… avikkhepo hotī’ti ayaṃ",
  "atk-abh01a0:898_7": "dhammuddeso nāma. ‘Ye vā pana tasmiṃ samaye aññepi atthi paṭiccasamuppannā arūpino",
  "atk-abh01a0:898_8": "dhammā ime dhammā kusalā’ti ayaṃ appanā nāma.",
  "atk-abh01a0:899_0": "Evaṃ catūhi paricchedehi ṭhitassa uddesavārassa yvāyaṃ paṭhamo pucchāparicchedo,",
  "atk-abh01a0:899_1": "tattha ‘katame dhammā kusalā’ti ayaṃ kathetukamyatāpucchā. Pañcavidhāhi pucchā –",
  "atk-abh01a0:899_2": "adiṭṭhajotanāpucchā, diṭṭhasaṃsandanāpucchā, vimaticchedanāpucchā, anumatipucchā,",
  "atk-abh01a0:899_3": "kathetukamyatāpucchāti. Tāsaṃ idaṃ nānattaṃ –",
  "atk-abh01a0:900_0": "Katamā adiṭṭhajotanāpucchā? Pakatiyā lakkhaṇaṃ aññātaṃ hoti, adiṭṭhaṃ atulitaṃ atīritaṃ",
  "atk-abh01a0:900_1": "avibhūtaṃ avibhāvitaṃ. Tassa ñāṇāya dassanāya tulanāya tīraṇāya vibhūtatthāya vibhāvanatthāya",
  "atk-abh01a0:900_2": "pañhaṃ pucchati. Ayaṃ adiṭṭhajotanāpucchā.",
  "atk-abh01a0:901_0": "Katamā diṭṭhasaṃsandanāpucchā? Pakatiyā lakkhaṇaṃ ñātaṃ hoti, diṭṭhaṃ tulitaṃ tīritaṃ",
  "atk-abh01a0:901_1": "vibhūtaṃ vibhāvitaṃ, so aññehi paṇḍitehi saddhiṃ saṃsandanatthāya pañhaṃ pucchati.",
  "atk-abh01a0:901_2": "Ayaṃ diṭṭhasaṃsandanāpucchā.",
  "atk-abh01a0:902_0": "Katamā vimaticchedanāpucchā? Pakatiyā saṃsayapakkhando hoti, vimatipakkhando dveḷhakajāto",
  "atk-abh01a0:902_1": "– ‘evaṃ nu kho, nanu kho, kiṃ nu kho, kathaṃ nu kho’ti. So vimaticchedanatthāya pañhaṃ",
  "atk-abh01a0:902_2": "pucchati. Ayaṃ vimaticchedanāpucchā.",
  "atk-abh01a0:903_0": "Katamā anumatipucchā? Bhagavā bhikkhūnaṃ anumatiyā pañhaṃ pucchati – ‘taṃ kiṃ maññatha,",
  "atk-abh01a0:903_1": "bhikkhave, rūpaṃ niccaṃ vā aniccaṃ vā’ti? ‘Aniccaṃ, bhante’. ‘Yaṃ panāniccaṃ dukkhaṃ",
  "atk-abh01a0:903_2": "vā taṃ sukhaṃ vā’ti? ‘Dukkhaṃ, bhante’. ‘Yaṃ panāniccaṃ dukkhaṃ vipariṇāmadhammaṃ,",
  "atk-abh01a0:903_3": "kallaṃ nu taṃ samanupassituṃ etaṃ mama, esohamasmi, eso me attā’ti? ‘Nohetaṃ, bhante’ti. Ayaṃ anumatipucchā.",
  "atk-abh01a0:904": "Katamā kathetukamyatāpucchā? Bhagavā bhikkhūnaṃ kathetukamyatāya pañhaṃ pucchati. “Cattārome, bhikkhave, satipaṭṭhānā. Katame cattāro”ti ? Ayaṃ kathetukamyatāpucchāti.",
  "atk-abh01a0:905_0": "Tattha buddhānaṃ purimā tisso pucchā natthi. Kasmā? Buddhānañhi tīsu addhāsu kiñci",
  "atk-abh01a0:905_1": "saṅkhataṃ, addhāvimuttaṃ vā asaṅkhataṃ, adiṭṭhaṃ anaññātaṃ ajotitaṃ atulitaṃ atīritaṃ",
  "atk-abh01a0:905_2": "avibhūtaṃ avibhāvitaṃ nāma natthi. Tena tesaṃ adiṭṭhajotanāpucchā natthi. Yaṃ pana",
  "atk-abh01a0:905_3": "bhagavatā attano ñāṇena paṭividdhaṃ, tassa aññena samaṇena vā brāhmaṇena vā devena",
  "atk-abh01a0:905_4": "vā mārena vā brahmunā vā saddhiṃ saṃsandanakiccaṃ natthi. Tenassa diṭṭhasaṃsandanāpucchā",
  "atk-abh01a0:905_5": "natthi. Yasmā panesa akathaṃkathī tiṇṇavicikiccho sabbadhammesu vihatasaṃsayo, tenassa",
  "atk-abh01a0:905_6": "vimaticchedanāpucchā natthi. Itarā dve pana pucchā bhagavato atthi. Tāsu ayaṃ kathetukamyatāpucchāti veditabbā.",
  "atk-abh01a0:906_0": "Tattha ‘katame’tipadena niddisitabbadhamme pucchati. ‘Dhammā kusalā’ti hi vacanamattena",
  "atk-abh01a0:906_1": "‘kiṃ katā kiṃ vā karontī’ti na sakkā ñātuṃ. ‘Katame’ti vutte pana tesaṃ puṭṭhabhāvo",
  "atk-abh01a0:906_2": "paññāyati. Tena vuttaṃ ‘katametipadena niddisitabbadhamme pucchatī’ti. ‘Dhammā kusalā’tipadadvayena",
  "atk-abh01a0:906_3": "pucchāya puṭṭhadhamme dasseti. Tesaṃ attho heṭṭhā pakāsitova.",
  "atk-abh01a0:907_0": "Kasmā panettha mātikāyaṃ viya ‘kusalā dhammā’ti avatvā ‘dhammā kusalā’ti padānukkamo",
  "atk-abh01a0:907_1": "katoti? Pabhedato dhammānaṃ desanaṃ dīpetvā pabhedavantadassanatthaṃ. Imasmiñhi abhidhamme",
  "atk-abh01a0:907_2": "dhammāva desetabbā. Te ca kusalādīhi pabhedehi anekappabhedā. Tasmā dhammāyeva idha",
  "atk-abh01a0:907_3": "desetabbā. Nāyaṃ vohāradesanā. Te ca anekappabhedato desetabbā, na dhammamattato.",
  "atk-abh01a0:907_4": "Pabhedato hi desanā ghanavinibbhogapaṭisambhidāñāṇāvahā hotīti ‘kusalā dhammā’ti",
  "atk-abh01a0:907_5": "evaṃ pabhedato dhammānaṃ desanaṃ dīpetvā, idāni ye tena pabhedena desetabbā dhammā",
  "atk-abh01a0:907_6": "te dassetuṃ, ayaṃ ‘katame dhammā kusalā’ti padānukkamo katoti veditabbo. Pabhedavantesu",
  "atk-abh01a0:907_7": "hi dassitesu pabhedo dassiyamāno yujjati suviññeyyo ca hotīti.",
  "atk-abh01a0:908": "Idāni yasmiṃ samaye kāmāvacaraṃ kusalaṃ cittanti. Ettha –",
  "atk-abh01a0:909": "Samaye niddisi cittaṃ, cittena samayaṃ muni;",
  "atk-abh01a0:910": "Niyametvāna dīpetuṃ, dhamme tattha pabhedato.",
  "atk-abh01a0:911_0": "‘Yasmiṃ samaye kāmāvacaraṃ kusalaṃ citta’nti hi niddisanto bhagavā samaye cittaṃ",
  "atk-abh01a0:911_1": "niddisi. Kiṃkāraṇā? Tena samayaniyamitena cittena pariyosāne ‘tasmiṃ samaye’ti evaṃ",
  "atk-abh01a0:911_2": "samayaṃ niyametvāna, atha vijjamānepi samayanānatte yasmiṃ samaye cittaṃ tasmiṃyeva",
  "atk-abh01a0:911_3": "samaye phasso hoti, vedanā hotīti evaṃ tasmiṃ cittaniyamite samaye ete santatisamūhakiccārammaṇaghanavasena",
  "atk-abh01a0:911_4": "duranubodhappabhede phassavedanādayo dhamme bodhetunti attho.",
  "atk-abh01a0:912_0": "Idāni ‘yasmiṃ samaye’tiādīsu ayamanupubbapadavaṇṇanā. Yasminti aniyamato bhummaniddeso.",
  "atk-abh01a0:912_1": "Samayeti aniyamaniddiṭṭhaparidīpanaṃ. Ettāvatā aniyamato samayo niddiṭṭho hoti. Tattha samayasaddo –",
  "atk-abh01a0:913": "Samavāye khaṇe kāle, samūhe hetu diṭṭhisu;",
  "atk-abh01a0:914": "Paṭilābhe pahāne ca, paṭivedhe ca dissati.",
  "atk-abh01a0:915_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu",
  "atk-abh01a0:915_1": "samavāyo attho. “Ekova kho, bhikkhave, khaṇo ca samayo ca brahmacariyavāsāyā”tiādīsu",
  "atk-abh01a0:915_2": "khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.",
  "atk-abh01a0:915_3": "“Samayopi kho te, bhaddāli, appaṭividdho ahosi – bhagavā kho sāvatthiyaṃ viharati,",
  "atk-abh01a0:915_4": "bhagavāpi maṃ jānissati ‘bhaddāli nāma bhikkhu satthusāsane sikkhāya aparipūrakārī’ti.",
  "atk-abh01a0:915_5": "Ayampi kho te, bhaddāli, samayo appaṭividdho ahosī”tiādīsu hetu. “Tena kho pana samayena",
  "atk-abh01a0:915_6": "uggāhamāno paribbājako samaṇamuṇḍikāputto samayappavādake tindukācīre ekasālake mallikāya",
  "atk-abh01a0:915_7": "ārāme paṭivasatī”tiādīsu diṭṭhi.",
  "atk-abh01a0:916": "“Diṭṭhe dhamme ca yo attho, yo cattho samparāyiko;",
  "atk-abh01a0:917": "Atthābhisamayā dhīro, paṇḍitoti pavuccatī”ti. –",
  "atk-abh01a0:918_0": "Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa",
  "atk-abh01a0:918_1": "pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-abh01a0:918_2": "Evamanekesu samayesu –",
  "atk-abh01a0:919": "Samavāyo khaṇo kālo, samūho hetuyeva ca;",
  "atk-abh01a0:920": "Ete pañcapi viññeyyā, samayā idha viññunā.",
  "atk-abh01a0:921": "‘Yasmiṃ samaye kāmāvacaraṃ kusala’nti imasmiñhi kusalādhikāre tesu navasu samayesu ete samavāyādayo pañca samayā paṇḍitena veditabbā.",
  "atk-abh01a0:922": "Tesu paccayasāmaggī, samavāyo khaṇo pana;",
  "atk-abh01a0:923": "Ekova navamo ñeyyo, cakkāni caturopi vā.",
  "atk-abh01a0:924_0": "Yā hi esā sādhāraṇaphalanipphādakattena saṇṭhitā paccayānaṃ sāmaggī, sā idha samavāyoti",
  "atk-abh01a0:924_1": "ñātabbā. “Ekova kho, bhikkhave, khaṇo ca samayo ca brahmacariyavāsāyā”ti evaṃ vutto",
  "atk-abh01a0:924_2": "pana navamova khaṇo eko khaṇoti veditabbo. Yāni vā panetāni “cattārimāni, bhikkhave,",
  "atk-abh01a0:924_3": "cakkāni yehi samannāgatānaṃ devamanussānaṃ catucakkaṃ vattatī”ti – ettha ‘patirūpadesavāso,",
  "atk-abh01a0:924_4": "sappurisūpanissayo, attasammāpaṇidhi, pubbe ca katapuññatā’ti cattāri cakkāni vuttāni,",
  "atk-abh01a0:924_5": "etāni vā ekajjhaṃ katvā okāsaṭṭhena khaṇoti veditabbāni. Tāni hi kusaluppattiyā okāsabhūtāni.",
  "atk-abh01a0:925": "Evaṃ samavāyañca khaṇañca ñatvā itaresu –",
  "atk-abh01a0:926": "Taṃ taṃ upādāya paññatto, kālo vohāramattako;",
  "atk-abh01a0:927": "Puñjo phassādidhammānaṃ, samūhoti vibhāvito.",
  "atk-abh01a0:928_0": "‘Cittakālo rūpakālo’tiādinā hi nayena dhamme vā, ‘atīto anāgato’tiādinā nayena dhammavuttiṃ",
  "atk-abh01a0:928_1": "vā, ‘bījakālo aṅkurakālo’ti ādinā nayena dhammapaṭipāṭiṃ vā, ‘uppādakālo jarākālo’tiādinā",
  "atk-abh01a0:928_2": "nayena dhammalakkhaṇaṃ vā, ‘vediyanakālo sañjānanakālo’tiādinā nayena dhammakiccaṃ",
  "atk-abh01a0:928_3": "vā, ‘nhānakālo pānakālo’tiādinā nayena sattakiccaṃ vā, ‘gamanakālo ṭhānakālo’tiādinā",
  "atk-abh01a0:928_4": "nayena iriyāpathaṃ vā, ‘pubbaṇho sāyanho divā rattī’tiādinā nayena candimasūriyādiparivattanaṃ",
  "atk-abh01a0:928_5": "vā, ‘aḍḍhamāso māso’tiādinā nayena ahorattādisaṅkhātaṃ kālasañcayaṃ vāti – evaṃ taṃ",
  "atk-abh01a0:928_6": "taṃ upādāya paññatto kālo nāma. So panesa sabhāvato avijjamānattā paññattimattako",
  "atk-abh01a0:928_7": "evāti veditabbo. Yo panesa phassavedanādīnaṃ dhammānaṃ puñjo, so idha samūhoti vibhāvito.",
  "atk-abh01a0:928_8": "Evaṃ kālasamūhepi ñatvā itaro pana –",
  "atk-abh01a0:929": "Hetūti paccayovettha, tassa dvāravasena vā;",
  "atk-abh01a0:930": "Anekabhāvo viññeyyo, paccayānaṃ vasena vā.",
  "atk-abh01a0:931_0": "Ettha hi paccayova hetu nāma, tassa dvārānaṃ vā paccayānaṃ vā vasena anekabhāvo veditabbo.",
  "atk-abh01a0:931_1": "Kathaṃ? Cakkhudvārādīsu hi uppajjamānānaṃ cakkhuviññāṇādīnaṃ cakkhurūpaālokamanasikārādayo",
  "atk-abh01a0:931_2": "paccayā, mahāpakaraṇe ca “hetupaccayo ārammaṇapaccayo”tiādinā nayena catuvīsati paccayā",
  "atk-abh01a0:931_3": "vuttā. Tesu ṭhapetvā vipākapaccayañca pacchājātapaccayañca, sesā kusaladhammānaṃ",
  "atk-abh01a0:931_4": "paccayā hontiyeva. Te sabbepi idha hetūti adhippetā. Evamassa iminā dvāravasena vā",
  "atk-abh01a0:931_5": "paccayavasena vā anekabhāvo veditabbo. Evamete samavāyādayo pañca atthā idha samayasaddena",
  "atk-abh01a0:931_6": "pariggahitāti veditabbā.",
  "atk-abh01a0:932_0": "‘Kasmā pana etesu yaṃkiñci ekaṃ apariggahetvā sabbesaṃ pariggaho kato’ti? ‘Tena tena",
  "atk-abh01a0:932_1": "tassa tassa atthavisesassa dīpanato. Etesu hi samavāyasaṅkhāto samayo anekahetuto",
  "atk-abh01a0:932_2": "vuttiṃ dīpeti. Tena ekakāraṇavādo paṭisedhito hoti. Samavāyo ca nāma sādhāraṇaphalanipphādane",
  "atk-abh01a0:932_3": "aññamaññāpekkho hoti. Tasmā ‘eko kattā nāma natthī’ti imampi atthaṃ dīpeti. Sabhāvena",
  "atk-abh01a0:932_4": "hi kāraṇe sati kāraṇantarāpekkhā ayuttāti. Evaṃ ekassa kassaci kāraṇassa abhāvadīpanena",
  "atk-abh01a0:932_5": "“sayaṃkataṃ sukhadukkha”ntiādi paṭisedhitaṃ hoti.",
  "atk-abh01a0:933_0": "Tattha siyā – ‘yaṃ vuttaṃ anekahetuto vuttiṃ dīpetī’ti, taṃ na yuttaṃ. ‘Kiṃkāraṇā’?‘Asāmaggiyaṃ",
  "atk-abh01a0:933_1": "ahetūnaṃ sāmaggiyampi ahetubhāvāpattito’. ‘Na hi ekasmiṃ andhe daṭṭhuṃ asakkonte",
  "atk-abh01a0:933_2": "andhasataṃ passatī’ti. ‘No na yuttaṃ; sādhāraṇaphalanipphādakattena hi ṭhitabhāvo",
  "atk-abh01a0:933_3": "sāmaggī; na anekesaṃ samodhānamattaṃ. Na ca andhānaṃ dassanaṃ nāma sādhāraṇaphalaṃ’.",
  "atk-abh01a0:933_4": "‘Kasmā’?‘Andhasate satipi tassa abhāvato. Cakkhādīnaṃ pana taṃ sādhāraṇaphalaṃ, tesaṃ",
  "atk-abh01a0:933_5": "bhāve bhāvato. Asāmaggiyaṃ ahetūnampi ca sāmaggiyaṃ hetubhāvo siddho. Svāyaṃ asāmaggiyaṃ",
  "atk-abh01a0:933_6": "phalābhāvena, sāmaggiyañcassa bhāvena, veditabbo. Cakkhādīnañhi vekalle cakkhuviññāṇādīnaṃ",
  "atk-abh01a0:933_7": "abhāvo, avekalle ca bhāvo, paccakkhasiddho lokassā’ti. Ayaṃ tāva samavāyasaṅkhātena",
  "atk-abh01a0:933_8": "samayena attho dīpito.",
  "atk-abh01a0:934_0": "Yo panesa aṭṭhahi akkhaṇehi parivajjito navamo khaṇo, patirūpadesavāsādiko ca catucakkasaṅkhāto",
  "atk-abh01a0:934_1": "okāsaṭṭhena khaṇo vutto, so manussattabuddhuppādasaddhammaṭṭhitiādikaṃ khaṇasāmaggiṃ",
  "atk-abh01a0:934_2": "vinā natthi. Manussattādīnañca kāṇakacchapopamādīhi dullabhabhāvo. Iti khaṇassa dullabhattā",
  "atk-abh01a0:934_3": "suṭṭhutaraṃ khaṇāyattaṃ lokuttaradhammānaṃ upakārabhūtaṃ kusalaṃ dullabhameva. Evametesu",
  "atk-abh01a0:934_4": "khaṇasaṅkhāto samayo kusaluppattiyā dullabhabhāvaṃ dīpeti. Evaṃ dīpentena anena adhigatakhaṇānaṃ",
  "atk-abh01a0:934_5": "khaṇāyattasseva tassa kusalassa ananuṭṭhānena moghakhaṇaṃ kurumānānaṃ pamādavihāro",
  "atk-abh01a0:934_6": "paṭisedhito hoti. Ayaṃ khaṇasaṅkhātena samayena attho dīpito.",
  "atk-abh01a0:935_0": "Yo panetassa kusalacittassa pavattikālo nāma hoti, so atiparitto. Sā cassa atiparittatā",
  "atk-abh01a0:935_1": "“yathā ca, bhikkhave, tassa purisassa javo, yathā ca candimasūriyānaṃ javo, yathā",
  "atk-abh01a0:935_2": "ca yā devatā candimasūriyānaṃ purato dhāvanti tāsaṃ devatānaṃ javo, tato sīghataraṃ",
  "atk-abh01a0:935_3": "āyusaṅkhārā khīyantī”ti – imassa suttassa aṭṭhakathāvasena veditabbā. Tatra hi so",
  "atk-abh01a0:935_4": "rūpajīvitindriyassa tāva parittako kālo vutto. Yāva paṭuppannaṃ rūpaṃ tiṭṭhati tāva",
  "atk-abh01a0:935_5": "soḷasa cittāni uppajjitvā bhijjanti. Iti tesaṃ kālaparittatāya upamāpi natthi. Tenevāha",
  "atk-abh01a0:935_6": "– “yāvañcidaṃ, bhikkhave, upamāpi na sukarā yāva lahuparivattaṃ citta”nti. Evametesu",
  "atk-abh01a0:935_7": "kālasaṅkhāto samayo kusalacittappavattikālassa atiparittataṃ dīpeti. Evaṃ dīpentena",
  "atk-abh01a0:935_8": "cānena atiparittakālatāya, vijjulatobhāsena muttāvuṇanaṃ viya, duppaṭivijjhamidaṃ",
  "atk-abh01a0:935_9": "cittaṃ, tasmā etassa paṭivedhe mahāussāho ca ādaro ca kattabboti ovādo dinno hoti.",
  "atk-abh01a0:935_10": "Ayaṃ kālasaṅkhātena samayena attho dīpito.",
  "atk-abh01a0:936_0": "Samūhasaṅkhāto pana samayo anekesaṃ sahuppattiṃ dīpeti. Phassādīnañhi dhammānaṃ puñjo",
  "atk-abh01a0:936_1": "samūhoti vutto. Tasmiñca uppajjamānaṃ cittaṃ saha tehi dhammehi uppajjatīti anekesaṃ",
  "atk-abh01a0:936_2": "sahuppatti dīpitā. Evaṃ dīpentena cānena ekasseva dhammassa uppatti paṭisedhitā hoti.",
  "atk-abh01a0:936_3": "Ayaṃ samūhasaṅkhātena samayena attho dīpito.",
  "atk-abh01a0:937_0": "Hetusaṅkhāto pana samayo parāyattavuttitaṃ dīpeti. ‘Yasmiṃ samaye’ti hi padassa yasmā",
  "atk-abh01a0:937_1": "‘yasmiṃ hetumhi sati’ uppannaṃ hotīti ayamattho, tasmā ‘hetumhi sati’ pavattito parāyattavuttitā",
  "atk-abh01a0:937_2": "dīpitā. Evaṃ dīpentena cānena dhammānaṃ savasavattitābhimāno paṭisedhito hoti. Ayaṃ",
  "atk-abh01a0:937_3": "hetusaṅkhātena samayena attho dīpito.",
  "atk-abh01a0:938_0": "Tattha ‘yasmiṃ samaye’ti kālasaṅkhātassa samayassa vasena ‘yasmiṃ kāle’ti attho;",
  "atk-abh01a0:938_1": "samūhasaṅkhātassa ‘yasmiṃ samūhe’ti. Khaṇasamavāyahetusaṅkhātānaṃ ‘yasmiṃ khaṇe sati,",
  "atk-abh01a0:938_2": "yāya sāmaggiyā sati, yamhi hetumhi sati’ kāmāvacaraṃ kusalaṃ cittaṃ uppannaṃ hoti,",
  "atk-abh01a0:938_3": "tasmiṃyeva sati ‘phassādayopī’ti ayamattho veditabbo. Adhikaraṇañhi kālasaṅkhāto",
  "atk-abh01a0:938_4": "samūhasaṅkhāto ca samayo. Tattha vuttadhammānanti adhikaraṇavasenettha bhummaṃ. Khaṇasamavāyahetusaṅkhātassa",
  "atk-abh01a0:938_5": "ca samayassa bhāvena tesaṃ bhāvo lakkhīyatīti bhāvenabhāvalakkhaṇavasenettha bhummaṃ.",
  "atk-abh01a0:939_0": "Kāmāvacaranti “katame dhammā kāmāvacarā? Heṭṭhato avīcinirayaṃ uparito paranimmitavasavattiṃ",
  "atk-abh01a0:939_1": "pariyantaṃ katvā”tiādinā nayena vuttesu kāmāvacaradhammesu pariyāpannaṃ. Tatrāyaṃ",
  "atk-abh01a0:939_2": "vacanattho – uddānato dve kāmā, vatthukāmo ca kilesakāmo ca. Tattha kilesakāmo atthato",
  "atk-abh01a0:939_3": "chandarāgova vatthukāmo tebhūmakavaṭṭaṃ. Kilesakāmo cettha kāmetīti kāmo; itaro pana",
  "atk-abh01a0:939_4": "kāmiyatīti kāmo. Yasmiṃ pana padese duvidhopeso kāmo pavattivasena avacarati, so",
  "atk-abh01a0:939_5": "catunnaṃ apāyānaṃ, manussānaṃ, channañca devalokānaṃ vasena ekādasavidho padeso.",
  "atk-abh01a0:939_6": "Kāmo ettha avacaratīti kāmāvacaro, sasatthāvacaro viya. Yathā hi yasmiṃ padese sasatthā",
  "atk-abh01a0:939_7": "purisā avacaranti, so vijjamānesupi aññesu dvipadacatuppadesu avacarantesu, tesaṃ",
  "atk-abh01a0:939_8": "abhilakkhitattā ‘sasatthāvacaro’tveva vuccati, evaṃ vijjamānesupi aññesu rūpāvacarādīsu",
  "atk-abh01a0:939_9": "tattha avacarantesu, tesaṃ abhilakkhitattā ayaṃ padeso ‘kāmāvacaro’tveva vuccati.",
  "atk-abh01a0:939_10": "Svāyaṃ yathā rūpabhavo rūpaṃ, evaṃ uttarapadalopaṃ katvā ‘kāmo’tveva vuccati. Evamidaṃ",
  "atk-abh01a0:939_11": "cittaṃ imasmiṃ ekādasapadesasaṅkhāte kāme avacaratīti kāmāvacaraṃ.",
  "atk-abh01a0:940_0": "Kiñcāpi hi etaṃ rūpārūpabhavesupi avacarati, yathā pana saṅgāme avacaraṇato saṅgāmāvacaroti",
  "atk-abh01a0:940_1": "laddhanāmako nāgo nagare carantopi ‘saṅgāmāvacaro’tveva vuccati, thalajalacarā ca",
  "atk-abh01a0:940_2": "pāṇā athale ajale ca ṭhitāpi ‘thalacarā jalacarā’tveva vuccanti, evamidaṃ aññattha",
  "atk-abh01a0:940_3": "avacarantampi kāmāvacaramevāti veditabbaṃ. Ārammaṇakaraṇavasena vā ettha kāmo avacaratītipi",
  "atk-abh01a0:940_4": "kāmāvacaraṃ. Kāmañcesa rūpārūpāvacaresupi avacarati, yathā pana vadatīti ‘vaccho’,",
  "atk-abh01a0:940_5": "mahiyaṃ setīti ‘mahiṃso’ti vutte, na sattā yattakā vadanti, mahiyaṃ vā senti sabbesaṃ",
  "atk-abh01a0:940_6": "taṃ nāmaṃ hoti, evaṃsampadamidaṃ veditabbaṃ. Apica kāmabhavasaṅkhāte kāme paṭisandhiṃ",
  "atk-abh01a0:940_7": "avacāretītipi kāmāvacaraṃ.",
  "atk-abh01a0:941_0": "Kusalanti kucchitānaṃ salanādīhi atthehi kusalaṃ. Apica ārogyaṭṭhena anavajjaṭṭhena",
  "atk-abh01a0:941_1": "kosallasambhūtaṭṭhena ca kusalaṃ. Yatheva hi ‘kacci nu bhoto kusala’nti rūpakāye",
  "atk-abh01a0:941_2": "anāturatāya agelaññena nibyādhitāya ārogyaṭṭhena kusalaṃ vuttaṃ, evaṃ arūpadhammepi",
  "atk-abh01a0:941_3": "kilesāturatāya kilesagelaññassa ca kilesabyādhino abhāvena ārogyaṭṭhena kusalaṃ veditabbaṃ.",
  "atk-abh01a0:941_4": "Kilesavajjassa pana kilesadosassa kilesadarathassa ca abhāvā anavajjaṭṭhena kusalaṃ.",
  "atk-abh01a0:941_5": "Kosallaṃ vuccati paññā; kosallato sambhūtattā kosallasambhūtaṭṭhena kusalaṃ.",
  "atk-abh01a0:942_0": "‘Ñāṇasampayuttaṃ’ tāva evaṃ hotu; ñāṇavippayuttaṃ kathanti. Tampi ruḷhīsaddena kusalameva.",
  "atk-abh01a0:942_1": "Yathā hi tālapaṇṇehi akatvā kilañjādīhi katampi taṃsarikkhattā ruḷhīsaddena tālavaṇṭantveva",
  "atk-abh01a0:942_2": "vuccati, evaṃ ‘ñāṇavippayutta’mpi kusalantveva veditabbaṃ. Nippariyāyena pana ‘ñāṇasampayuttaṃ’",
  "atk-abh01a0:942_3": "ārogyaṭṭhena anavajjaṭṭhena kosallasambhūtaṭṭhenāti tividhenapi kusalanti nāmaṃ labhati,",
  "atk-abh01a0:942_4": "ñāṇavippayuttaṃ duvidheneva. Iti yañca jātakapariyāyena yañca bāhitikasuttapariyāyena",
  "atk-abh01a0:942_5": "yañca abhidhammapariyāyena kusalaṃ kathitaṃ sabbaṃ taṃ tīhipi atthehi imasmiṃ citte labbhati.",
  "atk-abh01a0:943_0": "Tadetaṃ lakkhaṇādivasena anavajjasukhavipākalakkhaṇaṃ, akusalaviddhaṃsanarasaṃ, vodānapaccupaṭṭhānaṃ,",
  "atk-abh01a0:943_1": "yonisomanasikārapadaṭṭhānaṃ. Avajjapaṭipakkhattā vā anavajjalakkhaṇameva kusalaṃ,",
  "atk-abh01a0:943_2": "vodānabhāvarasaṃ, iṭṭhavipākapaccupaṭṭhānaṃ, yathāvuttapadaṭṭhānameva. Lakkhaṇādīsu",
  "atk-abh01a0:943_3": "hi tesaṃ tesaṃ dhammānaṃ sabhāvo vā sāmaññaṃ vā lakkhaṇaṃ nāma. Kiccaṃ vā sampatti",
  "atk-abh01a0:943_4": "vā raso nāma. Upaṭṭhānākāro vā phalaṃ vā paccupaṭṭhānaṃ nāma. Āsannakāraṇaṃ padaṭṭhānaṃ",
  "atk-abh01a0:943_5": "nāma. Iti yattha yattha lakkhaṇādīni vakkhāma tattha tattha imināva nayena tesaṃ",
  "atk-abh01a0:943_6": "nānattaṃ veditabbaṃ.",
  "atk-abh01a0:944_0": "Cittanti ārammaṇaṃ cintetīti cittaṃ; vijānātīti attho. Yasmā vā ‘citta’nti sabbacittasādhāraṇo",
  "atk-abh01a0:944_1": "esa saddo, tasmā yadettha lokiyakusalākusalakiriyacittaṃ, taṃ javanavīthivasena attano",
  "atk-abh01a0:944_2": "santānaṃ cinotīti cittaṃ. Vipākaṃ kammakilesehi citanti cittaṃ. Apica sabbampi yathānurūpato",
  "atk-abh01a0:944_3": "cittatāya cittaṃ. Cittakaraṇatāya cittanti evampettha attho veditabbo. Tattha yasmā",
  "atk-abh01a0:944_4": "aññadeva sarāgaṃ cittaṃ, aññaṃ sadosaṃ, aññaṃ samohaṃ; aññaṃ kāmāvacaraṃ, aññaṃ rūpāvacarādibhedaṃ;",
  "atk-abh01a0:944_5": "aññaṃ rūpārammaṇaṃ, aññaṃ saddādiārammaṇaṃ; rūpārammaṇesu cāpi aññaṃ nīlārammaṇaṃ,",
  "atk-abh01a0:944_6": "aññaṃ pītādiārammaṇaṃ; saddādiārammaṇesupi eseva nayo; sabbesupi cetesu aññaṃ hīnaṃ",
  "atk-abh01a0:944_7": "aññaṃ majjhimaṃ aññaṃ paṇītaṃ; hīnādīsupi aññaṃ chandādhipateyyaṃ, aññaṃ vīriyādhipateyyaṃ",
  "atk-abh01a0:944_8": "aññaṃ cittādhipateyyaṃ, aññaṃ vīmaṃsādhipateyyaṃ, tasmā assa imesaṃ sampayuttabhūmiārammaṇahīnamajjhimapaṇītādhipatīnaṃ",
  "atk-abh01a0:944_9": "vasena cittatā veditabbā. Kāmañcettha ekameva evaṃ cittaṃ na hoti, cittānaṃ pana",
  "atk-abh01a0:944_10": "antogadhattā etesu yaṃkiñci ekampi cittatāya cittanti vattuṃ vaṭṭati. Evaṃ tāva cittatāya cittaṃ.",
  "atk-abh01a0:945_0": "Kathaṃ cittakaraṇatāyāti? Lokasmiñhi cittakammato uttari aññaṃ cittaṃ nāma natthi.",
  "atk-abh01a0:945_1": "Tasmimpi caraṇaṃ nāma cittaṃ aticittameva hoti. Taṃ karontānaṃ cittakārānaṃ ‘evaṃvidhāni",
  "atk-abh01a0:945_2": "ettha rūpāni kātabbānī’ti cittasaññā uppajjati. Tāya cittasaññāya lekhāgahanarañjanaujjotanavattanādinipphādikā",
  "atk-abh01a0:945_3": "cittakiriyā uppajjanti, tato caraṇasaṅkhāte citte aññataraṃ vicittarūpaṃ nipphajjati.",
  "atk-abh01a0:945_4": "Tato ‘imassa rūpassa upari idaṃ hotu, heṭṭhā idaṃ, ubhayapasse ida’nti cintetvā yathācintitena",
  "atk-abh01a0:945_5": "kamena sesacittarūpanipphādanaṃ hoti, evaṃ yaṃkiñci loke vicittaṃ sippajātaṃ sabbaṃ",
  "atk-abh01a0:945_6": "taṃ citteneva kariyati, evaṃ imāya karaṇavicittatāya tassa tassa cittassa nipphādakaṃ",
  "atk-abh01a0:945_7": "cittampi tatheva cittaṃ hoti. Yathācintitassa vā anavasesassa anipphajjanato tatopi",
  "atk-abh01a0:945_8": "cittameva cittataraṃ. Tenāha bhagavā –",
  "atk-abh01a0:946_0": "“Diṭṭhaṃ vo, bhikkhave, caraṇaṃ nāma cittanti? ‘Evaṃ, bhante’. Tampi kho, bhikkhave,",
  "atk-abh01a0:946_1": "caraṇaṃ nāma cittaṃ citteneva cintitaṃ. Tenapi kho, bhikkhave, caraṇena cittena cittaṃyeva cittatara”nti.",
  "atk-abh01a0:947_0": "Tathā yadetaṃ devamanussanirayatiracchānabhedāsu gatīsu kammaliṅgasaññāvohārādibhedaṃ",
  "atk-abh01a0:947_1": "ajjhattikaṃ cittaṃ tampi cittakatameva. Kāyakammādibhedañhi dānasīlavihiṃsāsāṭheyyādinayappavattaṃ",
  "atk-abh01a0:947_2": "kusalākusalakammaṃ cittanipphāditaṃ kammanānattaṃ. Kammanānatteneva ca tāsu tāsu",
  "atk-abh01a0:947_3": "gatīsu hatthapādakaṇṇaudaragīvāmukhādisaṇṭhānabhinnaṃ liṅganānattaṃ. Liṅganānattato",
  "atk-abh01a0:947_4": "yathāgahitasaṇṭhānavasena ‘ayaṃ itthī ayaṃ puriso’ti uppajjamānāya saññāya saññānānattaṃ.",
  "atk-abh01a0:947_5": "Saññānānattato saññānurūpena ‘itthī’ti vā ‘puriso’ti vā voharantānaṃ vohāranānattaṃ.",
  "atk-abh01a0:947_6": "Vohāranānattavasena pana yasmā ‘itthī bhavissāmi puriso bhavissāmi, khattiyo bhavissāmi",
  "atk-abh01a0:947_7": "brāhmaṇo bhavissāmī’ti evaṃ tassa tassa attabhāvassa janakaṃ kammaṃ karīyati, tasmā",
  "atk-abh01a0:947_8": "vohāranānattato kammanānattaṃ. Taṃ panetaṃ kammanānattaṃ yathāpatthitaṃ bhavaṃ nibbattentaṃ",
  "atk-abh01a0:947_9": "yasmā gativasena nibbatteti tasmā kammanānattato gatinānattaṃ. Kammanānatteneva ca",
  "atk-abh01a0:947_10": "tesaṃ tesaṃ sattānaṃ tassā tassā gatiyā apādakadvipādakāditā, tassā tassā upapattiyā",
  "atk-abh01a0:947_11": "uccanīcāditā, tasmiṃ tasmiṃ attabhāve suvaṇṇadubbaṇṇāditā, lokadhammesu lābhālābhāditā",
  "atk-abh01a0:947_12": "ca paññāyati. Tasmā sabbametaṃ devamanussanirayatiracchānabhedāsu gatīsu kammaliṅgasaññāvohārādibhedaṃ",
  "atk-abh01a0:947_13": "ajjhattikaṃ cittaṃ citteneva katanti veditabbaṃ. Svāyamattho imassa saṅgītianāruḷhassa",
  "atk-abh01a0:947_14": "suttassa vasena veditabbo. Vuttañhetaṃ –",
  "atk-abh01a0:948_0": "“Kammanānattaputhuttappabhedavavatthānavasena liṅganānattaputhuttappabhedavavatthānaṃ",
  "atk-abh01a0:948_1": "bhavati, liṅganānattaputhuttappabhedavavatthānavasena saññānānattaputhuttappabhedavavatthānaṃ",
  "atk-abh01a0:948_2": "bhavati, saññānānattaputhuttappabhedavavatthānavasena vohāranānattaputhuttappabhedavavatthānaṃ",
  "atk-abh01a0:948_3": "bhavati, vohāranānattaputhuttappabhedavavatthānavasena kammanānattaputhuttappabhedavavatthānaṃ",
  "atk-abh01a0:948_4": "bhavati. Kammanānākaraṇaṃ paṭicca sattānaṃ gatiyā nānākaraṇaṃ paññāyati – apadā dvipadā",
  "atk-abh01a0:948_5": "catuppadā bahuppadā, rūpino arūpino, saññino asaññino nevasaññīnāsaññino. Kammanānākaraṇaṃ",
  "atk-abh01a0:948_6": "paṭicca sattānaṃ upapattiyā nānākaraṇaṃ paññāyati – uccanīcatā hīnapaṇītatā sugataduggatatā.",
  "atk-abh01a0:948_7": "Kammanānākaraṇaṃ paṭicca sattānaṃ attabhāve nānākaraṇaṃ paññāyati – suvaṇṇadubbaṇṇatā",
  "atk-abh01a0:948_8": "sujātadujjātatā susaṇṭhitadussaṇṭhitatā. Kammanānākaraṇaṃ paṭicca sattānaṃ lokadhamme",
  "atk-abh01a0:948_9": "nānākaraṇaṃ paññāyati – lābhālābhe yasāyase nindāpasaṃsāyaṃ sukhadukkhe”ti.",
  "atk-abh01a0:949": "Aparampi vuttaṃ –",
  "atk-abh01a0:950": "Kammato liṅgato ceva, liṅgasaññā pavattare;",
  "atk-abh01a0:951": "Saññāto bhedaṃ gacchanti, itthāyaṃ purisoti vā.",
  "atk-abh01a0:952": "“Kammunā vattate loko, kammunā vattate pajā;",
  "atk-abh01a0:953": "Kammanibandhanā sattā, rathassāṇīva yāyato”. ;",
  "atk-abh01a0:954": "Kammena kittiṃ labhate pasaṃsaṃ,",
  "atk-abh01a0:955": "Kammena jāniñca vadhañca bandhaṃ;",
  "atk-abh01a0:956": "Taṃ kammanānākaraṇaṃ viditvā,",
  "atk-abh01a0:957": "Kasmā vade natthi kammanti loke. ;",
  "atk-abh01a0:958": "“Kammassakā māṇava sattā kammadāyādā kammayonī kammabandhū kammapaṭisaraṇā; kammaṃ satte vibhajati yadidaṃ hīnappaṇītatāyā”ti.",
  "atk-abh01a0:959_0": "Evaṃ imāya karaṇacittatāyapi cittassa cittatā veditabbā. Sabbānipi hi etāni vicitrāni",
  "atk-abh01a0:959_1": "citteneva katāni. Aladdhokāsassa pana cittassa yaṃ vā pana avasesapaccayavikalaṃ",
  "atk-abh01a0:959_2": "tassa ekaccacittakaraṇābhāvato yadetaṃ cittena kataṃ ajjhattikaṃ cittaṃ vuttaṃ, tatopi",
  "atk-abh01a0:959_3": "cittameva cittataraṃ. Tenāha bhagavā –",
  "atk-abh01a0:960": "“Nāhaṃ, bhikkhave, aññaṃ ekanikāyampi samanupassāmi evaṃ cittaṃ yathayidaṃ, bhikkhave, tiracchānagatā pāṇā… tehipi kho, bhikkhave, tiracchānagatehi pāṇehi cittaṃyeva cittatara”nti.",
  "atk-abh01a0:961_0": "Uppannaṃ hotīti ettha vattamānabhūtāpagatokāsakatabhūmiladdhavasena uppannaṃ nāma",
  "atk-abh01a0:961_1": "anekappabhedaṃ. Tattha sabbampi uppādajarābhaṅgasamaṅgīsaṅkhātaṃ vattamānuppannaṃ",
  "atk-abh01a0:961_2": "nāma. Ārammaṇarasaṃ anubhavitvā niruddhaṃ, anubhūtāpagatasaṅkhātaṃ kusalākusalaṃ,",
  "atk-abh01a0:961_3": "uppādādittayaṃ anuppatvā niruddhaṃ, bhūtāpagatasaṅkhātaṃ, sesasaṅkhatañca bhūtāpagatuppannaṃ",
  "atk-abh01a0:961_4": "nāma. “Yānissa tāni pubbe katāni kammānī”ti evamādinā nayena vuttaṃ kammaṃ atītampi",
  "atk-abh01a0:961_5": "samānaṃ, aññaṃ vipākaṃ paṭibāhitvā attano vipākassokāsaṃ katvā ṭhitattā, tathā katokāsañca",
  "atk-abh01a0:961_6": "vipākaṃ anuppannampi samānaṃ evaṃ kate okāse ekantena uppajjanato okāsakatuppannaṃ",
  "atk-abh01a0:961_7": "nāma. Tāsu tāsu bhūmīsu asamūhataṃ akusalaṃ bhūmiladdhuppannaṃ nāma. Ettha ca bhūmiyā",
  "atk-abh01a0:961_8": "bhūmiladdhassa ca nānattaṃ veditabbaṃ. Bhūmīti vipassanāya ārammaṇabhūtā tebhūmakā",
  "atk-abh01a0:961_9": "pañcakkhandhā. Bhūmiladdhaṃ nāma tesu khandhesu uppattārahaṃ kilesajātaṃ. Tena hesā",
  "atk-abh01a0:961_10": "bhūmi laddhā nāma hoti, tasmā bhūmiladdhanti vuccati. Evametesu catūsu uppannesu",
  "atk-abh01a0:961_11": "idha ‘vattamānuppannaṃ’ adhippetaṃ.",
  "atk-abh01a0:962_0": "Tatrāyaṃ vacanattho – pubbantato uddhaṃ uppādādiabhimukhaṃ pannanti uppannaṃ. ‘Uppanna’-saddo",
  "atk-abh01a0:962_1": "panesa atīte paṭiladdhe samuṭṭhite avikkhambhite asamucchinne khaṇattayagateti anekesu",
  "atk-abh01a0:962_2": "atthesu dissati. Ayañhi “tena kho pana, bhikkhave, samayena kakusandho bhagavā arahaṃ",
  "atk-abh01a0:962_3": "sammāsambuddho loke uppanno”ti ettha atīte āgato. “Āyasmato ānandassa atirekacīvaraṃ",
  "atk-abh01a0:962_4": "uppannaṃ hotī”ti ettha paṭiladdhe. “Seyyathāpi, bhikkhave, uppannaṃ mahāmeghaṃ tamenaṃ",
  "atk-abh01a0:962_5": "mahāvāto antarāyeva antaradhāpetī”ti ettha samuṭṭhite. “Uppannaṃ gamiyacittaṃ duppaṭivinodanīyaṃ",
  "atk-abh01a0:962_6": "; uppannuppanne pāpake akusale dhamme ṭhānaso antaradhāpetī”ti ettha avikkhambhite.",
  "atk-abh01a0:962_7": "“Ariyaṃ aṭṭhaṅgikaṃ maggaṃ bhāvento bahulīkaronto uppannuppanne pāpake akusale dhamme",
  "atk-abh01a0:962_8": "ṭhānaso antarāyeva antaradhāpetī”ti ettha asamucchinne. “Uppajjamānaṃ uppannanti?",
  "atk-abh01a0:962_9": "Āmantā”ti ettha khaṇattayagate. Svāyamidhāpi khaṇattayagateva daṭṭhabbo. Tasmā ‘uppannaṃ",
  "atk-abh01a0:962_10": "hotī’ti ettha khaṇattayagataṃ hoti, vattamānaṃ hoti, paccuppannaṃ hotīti. Ayaṃ saṅkhepattho.",
  "atk-abh01a0:963_0": "Cittaṃ uppannaṃ hotīti cetaṃ desanāsīsameva. Na pana cittaṃ ekakameva uppajjati.",
  "atk-abh01a0:963_1": "Tasmā yathā rājā āgatoti vutte na parisaṃ pahāya ekakova āgato, rājaparisāya pana",
  "atk-abh01a0:963_2": "saddhiṃyeva āgatoti paññāyati, evamidampi paropaṇṇāsakusaladhammehi saddhiṃyeva uppannanti",
  "atk-abh01a0:963_3": "veditabbaṃ. Pubbaṅgamaṭṭhena pana “cittaṃ uppannaṃ hoti”cceva vuttaṃ.",
  "atk-abh01a0:964_0": "Lokiyadhammañhi patvā cittaṃ jeṭṭhakaṃ cittaṃ dhuraṃ cittaṃ pubbaṅgamaṃ hoti. Lokuttaradhammaṃ",
  "atk-abh01a0:964_1": "patvā paññā jeṭṭhikā paññā dhurā paññā pubbaṅgamā. Teneva bhagavā vinayapariyāyaṃ",
  "atk-abh01a0:964_2": "patvā pañhaṃ pucchanto ‘kiṃphassosi, kiṃvedanosi, kiṃsaññosi, kiṃcetanosī’ti apucchitvā",
  "atk-abh01a0:964_3": "“kiṃcitto tvaṃ bhikkhū”ti cittameva dhuraṃ katvā pucchati. “Atheyyacitto ahaṃ bhagavā”ti",
  "atk-abh01a0:964_4": "ca vutte ‘anāpatti atheyyaphassassā’tiādīni avatvā “anāpatti bhikkhu atheyyacittassā”ti vadati.",
  "atk-abh01a0:965_0": "Na kevalañca vinayapariyāyaṃ, aññampi lokiyadesanaṃ desento cittameva dhuraṃ katvā",
  "atk-abh01a0:965_1": "deseti. Yathāha – “ye keci, bhikkhave, dhammā akusalā akusalabhāgiyā akusalapakkhikā",
  "atk-abh01a0:965_2": "sabbete manopubbaṅgamā. Mano tesaṃ dhammānaṃ paṭhamaṃ uppajjati”.",
  "atk-abh01a0:966": "“Manopubbaṅgamā dhammā, manoseṭṭhā manomayā;",
  "atk-abh01a0:967": "Manasā ce paduṭṭhena, bhāsati vā karoti vā;",
  "atk-abh01a0:968": "Tato naṃ dukkhamanveti, cakkaṃva vahato padaṃ.",
  "atk-abh01a0:969": "“Manopubbaṅgamā dhammā, manoseṭṭhā manomayā;",
  "atk-abh01a0:970": "Manasā ce pasannena, bhāsati vā karoti vā;",
  "atk-abh01a0:971": "Tato naṃ sukhamanveti, chāyāva anapāyinī”. ;",
  "atk-abh01a0:972": "“Cittena nīyati loko, cittena parikassati;",
  "atk-abh01a0:973": "Cittassa ekadhammassa, sabbeva vasamanvagū”. ;",
  "atk-abh01a0:974": "“Cittasaṃkilesā, bhikkhave, sattā saṃkilissanti cittavodānā visujjhanti” ;",
  "atk-abh01a0:975": "“Pabhassaramidaṃ, bhikkhave, cittaṃ, tañca kho āgantukehi upakkilesehi upakkiliṭṭhaṃ” ;",
  "atk-abh01a0:976_0": "“Citte, gahapati, arakkhite kāyakammampi arakkhitaṃ hoti, vacīkammampi arakkhitaṃ",
  "atk-abh01a0:976_1": "hoti, manokammampi arakkhitaṃ hoti; citte, gahapati, rakkhite…pe… citte, gahapati,",
  "atk-abh01a0:976_2": "byāpanne…pe… citte, gahapati, abyāpanne…pe… citte, gahapati, avassute…pe… citte,",
  "atk-abh01a0:976_3": "gahapati, anavassute kāyakammampi anavassutaṃ hoti, vacīkammampi anavassutaṃ hoti,",
  "atk-abh01a0:976_4": "manokammampi anavassutaṃ hotī”ti.",
  "atk-abh01a0:977_0": "Evaṃ lokiyadhammaṃ patvā cittaṃ jeṭṭhakaṃ hoti, cittaṃ dhuraṃ hoti, cittaṃ pubbaṅgamaṃ",
  "atk-abh01a0:977_1": "hotīti veditabbaṃ. Imesu pana suttesu ekaṃ vā dve vā aggahetvā suttānurakkhaṇatthāya",
  "atk-abh01a0:977_2": "sabbānipi gahitānīti veditabbāni.",
  "atk-abh01a0:978_0": "Lokuttaradhammaṃ pucchanto pana ‘kataraphassaṃ adhigatosi, kataravedanaṃ katarasaññaṃ",
  "atk-abh01a0:978_1": "kataracetanaṃ kataracitta’nti apucchitvā, ‘katarapaññaṃ tvaṃ bhikkhu adhigato’si,",
  "atk-abh01a0:978_2": "‘kiṃ paṭhamaṃ maggapaññaṃ, udāhu dutiyaṃ…pe… tatiyaṃ…pe… catutthaṃ maggapaññaṃ adhigato’ti",
  "atk-abh01a0:978_3": "paññaṃ jeṭṭhikaṃ paññaṃ dhuraṃ katvā pucchati. Paññuttarā sabbe kusalā dhammā na",
  "atk-abh01a0:978_4": "parihāyanti. Paññā pana kimatthiyā ? “Paññavato, bhikkhave, ariyasāvakassa tadanvayā",
  "atk-abh01a0:978_5": "saddhā saṇṭhāti, tadanvayaṃ vīriyaṃ saṇṭhāti, tadanvayā sati saṇṭhāti, tadanvayo",
  "atk-abh01a0:978_6": "samādhi saṇṭhātī”ti evamādīni panettha suttāni daṭṭhabbāni. Iti lokuttaradhammaṃ",
  "atk-abh01a0:978_7": "patvā paññā jeṭṭhikā hoti paññā dhurā paññā pubbaṅgamāti veditabbā. Ayaṃ pana lokiyadesanā.",
  "atk-abh01a0:978_8": "Tasmā cittaṃ dhuraṃ katvā desento “cittaṃ uppannaṃ hotī”ti āha.",
  "atk-abh01a0:979_0": "Somanassasahagatanti sātamadhuravedayitasaṅkhātena somanassena saha ekuppādādibhāvaṃ",
  "atk-abh01a0:979_1": "gataṃ. Ayaṃ pana ‘sahagata’-saddo tabbhāve vokiṇṇe nissaye ārammaṇe saṃsaṭṭheti imesu",
  "atk-abh01a0:979_2": "atthesu dissati. Tattha “yāyaṃ taṇhā ponobbhavikā nandirāgasahagatā”ti tabbhāve veditabbo;",
  "atk-abh01a0:979_3": "nandirāgabhūtāti attho. “Yā, bhikkhave, vīmaṃsā kosajjasahagatā kosajjasampayuttā”ti",
  "atk-abh01a0:979_4": "vokiṇṇe veditabbo; antarantarā uppajjamānena kosajjena vokiṇṇāti ayamettha attho.",
  "atk-abh01a0:979_5": "“Aṭṭhikasaññāsahagataṃ satisambojjhaṅgaṃ bhāvetī”ti nissaye veditabbo; aṭṭhikasaññaṃ",
  "atk-abh01a0:979_6": "nissāya aṭṭhikasaññaṃ bhāvetvā paṭiladdhanti attho. “Lābhī hoti rūpasahagatānaṃ vā",
  "atk-abh01a0:979_7": "samāpattīnaṃ arūpasahagatānaṃ vā”ti ārammaṇe; veditabbo rūpārūpārammaṇānanti attho.",
  "atk-abh01a0:979_8": "“Idaṃ sukhaṃ imāya pītiyā sahagataṃ hoti sahajātaṃ saṃsaṭṭhaṃ sampayutta”nti saṃsaṭṭhe.",
  "atk-abh01a0:979_9": "Imasmimpi pade ayamevattho adhippeto. Somanassasaṃsaṭṭhañhi idha somanassasahagatanti vuttaṃ.",
  "atk-abh01a0:980_0": "‘Saṃsaṭṭha’-saddopi cesa sadise avassute mittasanthave sahajāteti bahūsu atthesu",
  "atk-abh01a0:980_1": "dissati. Ayañhi “kise thūle vivajjetvā saṃsaṭṭhā yojitā hayā”ti ettha sadise āgato.",
  "atk-abh01a0:980_2": "“Saṃsaṭṭhāva tumhe ayye viharathā”ti avassute. “Gihi saṃsaṭṭho viharatī”ti mittasanthave.",
  "atk-abh01a0:980_3": "“Idaṃ sukhaṃ imāya pītiyā sahagataṃ hoti sahajātaṃ saṃsaṭṭhaṃ sampayutta”nti sahajāte.",
  "atk-abh01a0:980_4": "Idhāpi sahajāte adhippeto. Tattha ‘sahagataṃ’ asahajātaṃ asaṃsaṭṭhaṃ asampayuttaṃ",
  "atk-abh01a0:980_5": "nāma natthi. Sahajātaṃ pana saṃsaṭṭhaṃ sampayuttaṃ hotipi, na hotipi. Rūpārūpadhammesu",
  "atk-abh01a0:980_6": "hi ekato jātesu rūpaṃ arūpena sahajātaṃ hoti, na saṃsaṭṭhaṃ, na sampayuttaṃ; tathā",
  "atk-abh01a0:980_7": "arūpaṃ rūpena; rūpañca rūpena; arūpaṃ pana arūpena saddhiṃ niyamatova sahagataṃ sahajātaṃ",
  "atk-abh01a0:980_8": "saṃsaṭṭhaṃ sampayuttameva hotīti. Taṃ sandhāya vuttaṃ ‘somanassasahagata’nti.",
  "atk-abh01a0:981_0": "Ñāṇasampayuttanti ñāṇena sampayuttaṃ, samaṃ ekuppādādippakārehi yuttanti attho. Yaṃ",
  "atk-abh01a0:981_1": "panettha vattabbaṃ siyā taṃ mātikāvaṇṇanāya vedanāttike vuttanayameva. Tasmā ekuppādā",
  "atk-abh01a0:981_2": "ekanirodhā ekavatthukā ekārammaṇāti iminā lakkhaṇenetaṃ sampayuttanti veditabbaṃ.",
  "atk-abh01a0:981_3": "Ukkaṭṭhaniddeso cesa. Arūpe pana vināpi ekavatthukabhāvaṃ sampayogo labbhati.",
  "atk-abh01a0:982_0": "Ettāvatā kiṃ kathitaṃ? Kāmāvacarakusalesu somanassasahagataṃ tihetukaṃ ñāṇasampayuttaṃ",
  "atk-abh01a0:982_1": "asaṅkhārikaṃ mahācittaṃ kathitaṃ. “Katame dhammā kusalā”ti hi aniyamitapucchāya catubhūmakakusalaṃ",
  "atk-abh01a0:982_2": "gahitaṃ. ‘Kāmāvacaraṃ kusalaṃ cittaṃ uppannaṃ hotī’ti vacanena pana tebhūmakaṃ kusalaṃ",
  "atk-abh01a0:982_3": "pariccajitvā, aṭṭhavidhaṃ kāmāvacarakusalameva gahitaṃ. ‘Somanassasahagata’nti vacanena",
  "atk-abh01a0:982_4": "tato catubbidhaṃ upekkhāsahagataṃ pariccajitvā catubbidhaṃ somanassasahagatameva",
  "atk-abh01a0:982_5": "gahitaṃ. ‘Ñāṇasampayutta’nti vacanena tato duvidhaṃ ñāṇavippayuttaṃ pariccajitvā",
  "atk-abh01a0:982_6": "dve ñāṇasampayuttāneva gahitāni. Asaṅkhārikabhāvo pana anābhaṭṭhatāyeva na gahito.",
  "atk-abh01a0:982_7": "Kiñcāpi na gahito, parato pana ‘sasaṅkhārenā’ti vacanato idha ‘asaṅkhārenā’ti avuttepi",
  "atk-abh01a0:982_8": "asaṅkhārikabhāvo veditabbo. Sammāsambuddho hi āditova idaṃ mahācittaṃ bhājetvā dassetuṃ",
  "atk-abh01a0:982_9": "niyametvāva imaṃ desanaṃ ārabhīti evamettha sanniṭṭhānaṃ katanti veditabbaṃ.",
  "atk-abh01a0:983_0": "Idāni tameva cittaṃ ārammaṇato dassetuṃ rūpārammaṇaṃ vātiādimāha. Bhagavā hi arūpadhammaṃ",
  "atk-abh01a0:983_1": "dassento vatthunā vā dasseti, ārammaṇena vā, vatthārammaṇehi vā, sarasabhāvena vā.",
  "atk-abh01a0:983_2": "“Cakkhusamphasso…pe… manosamphasso; cakkhusamphassajā vedanā…pe… manosamphassajā",
  "atk-abh01a0:983_3": "vedanā; cakkhuviññāṇaṃ…pe… manoviññāṇa”ntiādīsu hi vatthunā arūpadhammā dassitā.",
  "atk-abh01a0:983_4": "“Rūpasaññā…pe… dhammasaññā, rūpasañcetanā…pe… dhammasañcetanā”tiādīsu ārammaṇena.",
  "atk-abh01a0:983_5": "“Cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso…pe… manañca",
  "atk-abh01a0:983_6": "paṭicca dhamme ca uppajjati manoviññāṇaṃ, tiṇṇaṃ saṅgati phasso”tiādīsu vatthārammaṇehi.",
  "atk-abh01a0:983_7": "“Avijjāpaccayā, bhikkhave, saṅkhārā, saṅkhārapaccayā viññāṇa”ntiādīsu sarasabhāvena",
  "atk-abh01a0:983_8": "arūpadhammā dassitā. Imasmiṃ pana ṭhāne ārammaṇena dassento ‘rūpārammaṇaṃ’ vātiādimāha.",
  "atk-abh01a0:984_0": "Tattha catusamuṭṭhānaṃ atītānāgatapaccuppannaṃ rūpameva rūpārammaṇaṃ. Dvisamuṭṭhāno",
  "atk-abh01a0:984_1": "atītānāgatapaccuppanno saddova saddārammaṇaṃ. Catusamuṭṭhāno atītānāgatapaccuppanno",
  "atk-abh01a0:984_2": "gandhova gandhārammaṇaṃ. Catusamuṭṭhāno atītānāgatapaccuppanno rasova rasārammaṇaṃ.",
  "atk-abh01a0:984_3": "Catusamuṭṭhānaṃ atītānāgatapaccuppannaṃ phoṭṭhabbameva phoṭṭhabbārammaṇaṃ. Ekasamuṭṭhānā",
  "atk-abh01a0:984_4": "dvisamuṭṭhānā tisamuṭṭhānā catusamuṭṭhānā nakutocisamuṭṭhānā atītānāgatapaccuppannā",
  "atk-abh01a0:984_5": "cittacetasikā, tathā navattabbā ca, vuttāvasesā cittagocarasaṅkhātā dhammāyeva dhammārammaṇaṃ.",
  "atk-abh01a0:984_6": "Ye pana anāpāthagatā rūpādayopi dhammārammaṇamicceva vadanti te iminā suttena paṭikkhipitabbā. Vuttañhetaṃ –",
  "atk-abh01a0:985": "“Imesaṃ kho, āvuso, pañcannaṃ indriyānaṃ nānāvisayānaṃ nānāgocarānaṃ na aññamaññassa gocaravisayaṃ paccanubhontānaṃ mano paṭisaraṇaṃ mano nesaṃ gocaravisayaṃ paccanubhotī”ti.",
  "atk-abh01a0:986_0": "Etesañhi rūpārammaṇādīni gocaravisayo nāma. Tāni manena paccanubhaviyamānānipi rūpārammaṇādīniyevāti",
  "atk-abh01a0:986_1": "ayamattho siddho hoti. Dibbacakkhuñāṇādīnañca rūpādiārammaṇattāpi ayamattho siddhoyeva",
  "atk-abh01a0:986_2": "hoti. Anāpāthagatāneva hi rūpārammaṇādīni dibbacakkhuādīnaṃ ārammaṇāni, na ca tāni",
  "atk-abh01a0:986_3": "dhammārammaṇāni bhavantīti vuttanayeneva ārammaṇavavatthānaṃ veditabbaṃ.",
  "atk-abh01a0:987_0": "Tattha ekekaṃ ārammaṇaṃ dvīsu dvīsu dvāresu āpāthamāgacchati. Rūpārammaṇañhi cakkhupasādaṃ",
  "atk-abh01a0:987_1": "ghaṭṭetvā taṅkhaṇaññeva manodvāre āpāthamāgacchati; bhavaṅgacalanassa paccayo hotīti",
  "atk-abh01a0:987_2": "attho. Saddagandharasaphoṭṭhabbārammaṇesupi eseva nayo. Yathā hi sakuṇo ākāsenāgantvā",
  "atk-abh01a0:987_3": "rukkhagge nilīyamānova rukkhasākhañca ghaṭṭeti, chāyā cassa pathaviyaṃ paṭihaññati",
  "atk-abh01a0:987_4": "sākhāghaṭṭanachāyāpharaṇāni apubbaṃ acarimaṃ ekakkhaṇeyeva bhavanti, evaṃ paccuppannarūpādīnaṃ",
  "atk-abh01a0:987_5": "cakkhupasādādighaṭṭanañca bhavaṅgacalanasamatthatāya manodvāre āpāthagamanañca apubbaṃ",
  "atk-abh01a0:987_6": "acarimaṃ ekakkhaṇeyeva hoti. Tato bhavaṅgaṃ vicchinditvā cakkhudvārādīsu uppannānaṃ",
  "atk-abh01a0:987_7": "āvajjanādīnaṃ voṭṭhabbanapariyosānānaṃ anantarā tesaṃ ārammaṇānaṃ aññatarasmiṃ idaṃ",
  "atk-abh01a0:987_8": "mahācittaṃ uppajjati.",
  "atk-abh01a0:988_0": "Suddhamanodvāre pana pasādaghaṭṭanakiccaṃ natthi. Pakatiyā diṭṭhasutaghāyitasāyitaphuṭṭhavaseneva",
  "atk-abh01a0:988_1": "etāni ārammaṇāni āpāthamāgacchanti. Kathaṃ? Idhekacco katasudhākammaṃ haritālamanosilādivaṇṇavicittaṃ",
  "atk-abh01a0:988_2": "paggahitanānappakāradhajapaṭākaṃ mālādāmavinaddhaṃ dīpamālāparikkhittaṃ atimanoramāya",
  "atk-abh01a0:988_3": "siriyā virocamānaṃ alaṅkatapaṭiyattaṃ mahācetiyaṃ padakkhiṇaṃ katvā soḷasasu pādapiṭṭhikāsu",
  "atk-abh01a0:988_4": "pañcapatiṭṭhitena vanditvā añjaliṃ paggayha ullokento buddhārammaṇaṃ pītiṃ gahetvā",
  "atk-abh01a0:988_5": "tiṭṭhati. Tassa evaṃ cetiyaṃ passitvā buddhārammaṇaṃ pītiṃ nibbattetvā aparabhāge",
  "atk-abh01a0:988_6": "yattha katthaci gatassa rattiṭṭhānadivāṭṭhānesu nisinnassa āvajjamānassa alaṅkatapaṭiyattaṃ",
  "atk-abh01a0:988_7": "mahācetiyaṃ cakkhudvāre āpāthamāgatasadisameva hoti, padakkhiṇaṃ katvā cetiyavandanakālo",
  "atk-abh01a0:988_8": "viya hoti. Evaṃ tāva diṭṭhavasena rūpārammaṇaṃ āpāthamāgacchati.",
  "atk-abh01a0:989_0": "Madhurena pana sarena dhammakathikassa vā dhammaṃ kathentassa, sarabhāṇakassa vā",
  "atk-abh01a0:989_1": "sarena bhaṇantassa saddaṃ sutvā aparabhāge yattha katthaci nisīditvā āvajjamānassa",
  "atk-abh01a0:989_2": "dhammakathā vā sarabhaññaṃ vā sotadvāre āpāthamāgataṃ viya hoti, sādhukāraṃ datvā",
  "atk-abh01a0:989_3": "suṇanakālo viya hoti. Evaṃ sutavasena saddārammaṇaṃ āpāthamāgacchati.",
  "atk-abh01a0:990_0": "Sugandhaṃ pana gandhaṃ vā mālaṃ vā labhitvā āsane vā cetiye vā gandhārammaṇena cittena",
  "atk-abh01a0:990_1": "pūjaṃ katvā aparabhāge yattha katthaci nisīditvā āvajjamānassa taṃ gandhārammaṇaṃ",
  "atk-abh01a0:990_2": "ghānadvāre āpāthamāgataṃ viya hoti, pūjākaraṇakālo viya hoti. Evaṃ ghāyitavasena",
  "atk-abh01a0:990_3": "gandhārammaṇaṃ āpāthamāgacchati.",
  "atk-abh01a0:991_0": "Paṇītaṃ pana khādanīyaṃ vā bhojanīyaṃ vā sabrahmacārīhi saddhiṃ saṃvibhajitvā paribhuñjitvā",
  "atk-abh01a0:991_1": "aparabhāge yattha katthaci kudrūsakādibhojanaṃ labhitvā ‘asukakāle paṇītaṃ bhojanaṃ",
  "atk-abh01a0:991_2": "sabrahmacārīhi saddhiṃ saṃvibhajitvā paribhutta’nti āvajjamānassa taṃ rasārammaṇaṃ",
  "atk-abh01a0:991_3": "jivhādvāre āpāthamāgataṃ viya hoti, paribhuñjanakālo viya hoti. Evaṃ sāyitavasena",
  "atk-abh01a0:991_4": "rasārammaṇaṃ āpāthamāgacchati.",
  "atk-abh01a0:992_0": "Mudukaṃ pana sukhasamphassaṃ mañcaṃ vā pīṭhaṃ vā attharaṇapāpuraṇaṃ vā paribhuñjitvā",
  "atk-abh01a0:992_1": "aparabhāge yattha katthaci dukkhaseyyaṃ kappetvā ‘asukakāle me mudukaṃ mañcapīṭhaṃ",
  "atk-abh01a0:992_2": "attharaṇapāvuraṇaṃ paribhutta’nti āvajjamānassa taṃ phoṭṭhabbārammaṇaṃ kāyadvāre",
  "atk-abh01a0:992_3": "āpāthamāgataṃ viya hoti. Sukhasamphassaṃ vedayitakālo viya hoti. Evaṃ phuṭṭhavasena",
  "atk-abh01a0:992_4": "phoṭṭhabbārammaṇaṃ āpāthamāgacchati. Evaṃ suddhamanodvāre pasādaghaṭṭanakiccaṃ natthi.",
  "atk-abh01a0:992_5": "Pakatiyā diṭṭhasutaghāyitasāyitaphuṭṭhavaseneva etāni ārammaṇāni āpāthamāgacchantīti veditabbāni.",
  "atk-abh01a0:993_0": "Idāni pakatiyā diṭṭhādīnaṃ vasena āpāthagamane ayamaparopi aṭṭhakathāmuttako nayo",
  "atk-abh01a0:993_1": "hoti. Diṭṭhaṃ sutaṃ ubhayasambandhanti ime tāva diṭṭhādayo veditabbā. Tattha ‘diṭṭhaṃ’",
  "atk-abh01a0:993_2": "nāma pañcadvāravasena gahitapubbaṃ. ‘Suta’nti paccakkhato adisvā anussavavasena gahitā",
  "atk-abh01a0:993_3": "rūpādayova. Tehi dvīhipi sambandhaṃ ‘ubhayasambandhaṃ’ nāma. Iti imesampi diṭṭhādīnaṃ",
  "atk-abh01a0:993_4": "vasena etāni manodvāre āpāthamāgacchantīti veditabbāni. Tattha diṭṭhavasena tāva",
  "atk-abh01a0:993_5": "āpāthagamanaṃ heṭṭhā pañcahi nayehi vuttameva.",
  "atk-abh01a0:994_0": "Ekacco pana suṇāti – ‘bhagavato puññātisayanibbattaṃ evarūpaṃ nāma rūpaṃ, atimadhuro",
  "atk-abh01a0:994_1": "saddo, kismiñci padese kesañci pupphānaṃ atimanuñño gandho, kesañci phalānaṃ atimadhuro",
  "atk-abh01a0:994_2": "raso, kesañci pāvuraṇādīnaṃ atisukho samphasso’ti. Tassa, cakkhupasādādighaṭṭanaṃ",
  "atk-abh01a0:994_3": "vinā, sutamattāneva tāni manodvāre āpāthamāgacchanti. Athassa taṃ cittaṃ tasmiṃ rūpe",
  "atk-abh01a0:994_4": "vā sadde vā pasādavasena gandhādīsu ariyānaṃ dātukāmatāvasena aññehi dinnesu anumodanāvasena",
  "atk-abh01a0:994_5": "vā pavattati. Evaṃ sutavasena etāni manodvāre āpāthamāgacchanti.",
  "atk-abh01a0:995_0": "Aparena pana yathāvuttāni rūpādīni diṭṭhāni vā sutāni vā honti. Tassa ‘īdisaṃ rūpaṃ",
  "atk-abh01a0:995_1": "āyatiṃ uppajjanakabuddhassāpi bhavissatī’tiādinā nayena cakkhupasādādighaṭṭanaṃ vinā",
  "atk-abh01a0:995_2": "diṭṭhasutasambandheneva tāni manodvāre āpāthamāgacchanti. Athassa heṭṭhā vuttanayeneva",
  "atk-abh01a0:995_3": "tesu aññatarārammaṇaṃ idaṃ mahācittaṃ pavattati. Evaṃ ubhayasambandhavasena etāni",
  "atk-abh01a0:995_4": "manodvāre āpāthamāgacchanti.",
  "atk-abh01a0:996_0": "Idampi ca mukhamattameva. Saddhāruciākāraparivitakkadiṭṭhinijjhānakkhantiādīnaṃ pana",
  "atk-abh01a0:996_1": "vasena vitthārato etesaṃ manodvāre āpāthagamanaṃ veditabbameva. Yasmā pana evaṃ āpāthaṃ",
  "atk-abh01a0:996_2": "āgacchantāni bhūtānipi honti abhūtānipi, tasmā ayaṃ nayo aṭṭhakathāyaṃ na gahito.",
  "atk-abh01a0:996_3": "Evaṃ ekekārammaṇaṃ javanaṃ dvīsu dvīsu dvāresu uppajjatīti veditabbaṃ. Rūpārammaṇañhi",
  "atk-abh01a0:996_4": "javanaṃ cakkhudvārepi uppajjati manodvārepi. Saddādiārammaṇesupi eseva nayo.",
  "atk-abh01a0:997_0": "Tattha manodvāre uppajjamānaṃ rūpārammaṇaṃ javanaṃ dānamayaṃ sīlamayaṃ bhāvanāmayanti",
  "atk-abh01a0:997_1": "tividhaṃ hoti. Tesu ekekaṃ kāyakammaṃ vacīkammaṃ manokammanti tividhameva hoti. Saddagandharasaphoṭṭhabbadhammārammaṇesupi eseva nayo.",
  "atk-abh01a0:998_0": "Tattha rūpaṃ tāva ārammaṇaṃ katvā uppajjamānaṃ etaṃ mahākusalacittaṃ nīlapītalohitodātavaṇṇesu",
  "atk-abh01a0:998_1": "pupphavatthadhātūsu aññataraṃ subhanimittasaṅkhātaṃ iṭṭhaṃ kantaṃ manāpaṃ rajanīyaṃ",
  "atk-abh01a0:998_2": "vaṇṇaṃ ārammaṇaṃ katvā uppajjati. Nanu cetaṃ iṭṭhārammaṇaṃ lobhassa vatthu? Kathaṃ",
  "atk-abh01a0:998_3": "etaṃ cittaṃ kusalaṃ nāma jātanti? Niyamitavasena pariṇāmitavasena samudācāravasena",
  "atk-abh01a0:998_4": "ābhujitavasenāti. Yassa hi ‘kusalameva mayā kattabba’nti kusalakaraṇe cittaṃ niyamitaṃ",
  "atk-abh01a0:998_5": "hoti, akusalappavattito nivattetvā kusalakaraṇeyeva pariṇāmitaṃ, abhiṇhakaraṇena",
  "atk-abh01a0:998_6": "kusalasamudācāreneva samudācaritaṃ, patirūpadesavāsasappurisūpanissayasaddhammasavanapubbekatapuññatādīhi",
  "atk-abh01a0:998_7": "ca upanissayehi yoniso ca ābhogo pavattati, tassa iminā niyamitavasena pariṇāmitavasena",
  "atk-abh01a0:998_8": "samudācāravasena ābhujitavasena ca kusalaṃ nāma jātaṃ hoti.",
  "atk-abh01a0:999_0": "Ārammaṇavasena panettha somanassasahagatabhāvo veditabbo. Iṭṭhārammaṇasmiñhi uppannattā",
  "atk-abh01a0:999_1": "etaṃ somanassasahagataṃ jātaṃ. Saddhābahulatādīnipettha kāraṇāniyeva. Assaddhānañhi",
  "atk-abh01a0:999_2": "micchādiṭṭhīnañca ekantaiṭṭhārammaṇabhūtaṃ tathāgatarūpampi disvā somanassaṃ nuppajjati.",
  "atk-abh01a0:999_3": "Ye ca kusalappavattiyaṃ ānisaṃsaṃ na passanti tesaṃ parehi ussāhitānaṃ kusalaṃ karontānampi",
  "atk-abh01a0:999_4": "somanassaṃ nuppajjati. Tasmā saddhābahulatā visuddhadiṭṭhitā ānisaṃsadassāvitāti.",
  "atk-abh01a0:999_5": "Evampettha somanassasahagatabhāvo veditabbo. Apica ekādasadhammā pītisambojjhaṅgassa",
  "atk-abh01a0:999_6": "uppādāya saṃvattanti – buddhānussati dhammānussati saṅghānussati sīlānussati cāgānussati",
  "atk-abh01a0:999_7": "devatānussati upasamānussati lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā",
  "atk-abh01a0:999_8": "tadadhimuttatāti. Imehipi kāraṇehettha somanassasahagatabhāvo veditabbo. Imesaṃ pana",
  "atk-abh01a0:999_9": "vitthāro bojjhaṅgavibhaṅge āvi bhavissati.",
  "atk-abh01a0:1000_0": "Kammato, upapattito, indriyaparipākato, kilesadūrībhāvatoti imehi panettha kāraṇehi",
  "atk-abh01a0:1000_1": "ñāṇasampayuttatā veditabbā. Yo hi paresaṃ dhammaṃ deseti anavajjāni sippāyatanakammāyatanavijjāṭṭhānāni",
  "atk-abh01a0:1000_2": "sikkhāpeti dhammakathikaṃ sakkāraṃ katvā dhammaṃ kathāpeti, ‘āyatiṃ paññavā bhavissāmī’ti",
  "atk-abh01a0:1000_3": "patthanaṃ paṭṭhapetvā nānappakāraṃ dānaṃ deti, tassa evarūpaṃ kammaṃ upanissāya kusalaṃ",
  "atk-abh01a0:1000_4": "uppajjamānaṃ ñāṇasampayuttaṃ uppajjati. Abyāpajje loke uppannassa vāpi “tassa tattha",
  "atk-abh01a0:1000_5": "sukhino dhammapadā pilavanti… dandho, bhikkhave, satuppādo, atha so satto khippaṃyeva",
  "atk-abh01a0:1000_6": "visesagāmī hotī”ti iminā nayena upapattiṃ nissāyapi uppajjamānaṃ kusalaṃ ñāṇasampayuttaṃ",
  "atk-abh01a0:1000_7": "uppajjati. Tathā indriyaparipākaṃ upagatānaṃ paññādasakappattānaṃ indriyaparipākaṃ",
  "atk-abh01a0:1000_8": "nissāyapi kusalaṃ uppajjamānaṃ ñāṇasampayuttaṃ uppajjati. Yehi pana kilesā vikkhambhitā",
  "atk-abh01a0:1000_9": "tesaṃ kilesadūrībhāvaṃ nissāyapi uppajjamānaṃ kusalaṃ ñāṇasampayuttaṃ uppajjati. Vuttampi cetaṃ –",
  "atk-abh01a0:1001": "“Yogā ve jāyatī bhūri, ayogā bhūrisaṅkhayo”ti.",
  "atk-abh01a0:1002": "Evaṃ kammato upapattito indriyaparipākato kilesadūrībhāvatoti imehi kāraṇehi ñāṇasampayuttatā veditabbā.",
  "atk-abh01a0:1003_0": "Apica satta dhammā dhammavicayasambojjhaṅgassa uppādāya saṃvattanti – paripucchakatā,",
  "atk-abh01a0:1003_1": "vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,",
  "atk-abh01a0:1003_2": "gambhīrañāṇacariyapaccavekkhaṇā, tadadhimuttatāti. Imehipi kāraṇehi ñāṇasampayuttatā",
  "atk-abh01a0:1003_3": "veditabbā. Imesaṃ pana vitthāro bojjhaṅgavibhaṅge āvi bhavissati.",
  "atk-abh01a0:1004_0": "Evaṃ ñāṇasampayuttaṃ hutvā uppannañcetaṃ asaṅkhārena appayogena anupāyacintanāya",
  "atk-abh01a0:1004_1": "uppannattā asaṅkhāraṃ nāma jātaṃ. Tayidaṃ rajanīyavaṇṇārammaṇaṃ hutvā uppajjamānameva",
  "atk-abh01a0:1004_2": "tividhena niyamena uppajjati – dānamayaṃ vā hoti, sīlamayaṃ vā, bhāvanāmayaṃ vā.",
  "atk-abh01a0:1005_0": "Kathaṃ? Yadā hi nīlapītalohitodātesu pupphādīsu aññataraṃ labhitvā vaṇṇavasena ābhujitvā",
  "atk-abh01a0:1005_1": "‘vaṇṇadānaṃ mayha’nti buddharatanādīni pūjeti, tadā dānamayaṃ hoti. Tatridaṃ vatthu",
  "atk-abh01a0:1005_2": "– bhaṇḍāgārikasaṅghamitto kira ekaṃ suvaṇṇakhacitaṃ vatthaṃ labhitvā idampi vatthaṃ",
  "atk-abh01a0:1005_3": "suvaṇṇavaṇṇaṃ, sammāsambuddhopi suvaṇṇavaṇṇo, suvaṇṇavaṇṇaṃ vatthaṃ suvaṇṇavaṇṇasseva",
  "atk-abh01a0:1005_4": "anucchavikaṃ, amhākañca vaṇṇadānaṃ bhavissatīti mahācetiye āropesi. Evarūpe kāle",
  "atk-abh01a0:1005_5": "dānamayaṃ hotīti veditabbaṃ. Yadā pana tathārūpameva deyyadhammaṃ labhitvā ‘mayhaṃ",
  "atk-abh01a0:1005_6": "kulavaṃso, kulatanti kulappaveṇī esā, kulavattaṃ eta’nti buddharatanādīni pūjeti",
  "atk-abh01a0:1005_7": "tadā sīlamayaṃ hoti. Yadā pana tādiseneva vatthunā ratanattayassa pūjaṃ katvā ‘ayaṃ",
  "atk-abh01a0:1005_8": "vaṇṇo khayaṃ gacchissati, vayaṃ gacchissatī’ti khayavayaṃ paṭṭhapeti, tadā bhāvanāmayaṃ hoti.",
  "atk-abh01a0:1006_0": "Dānamayaṃ pana hutvā vattamānampi yadā tīṇi ratanāni sahatthena pūjentassa pavattatti,",
  "atk-abh01a0:1006_1": "tadā kāyakammaṃ hoti. Yadā tīṇi ratanāni pūjento puttadāradāsakammakaraporisādayopi",
  "atk-abh01a0:1006_2": "āṇāpetvā pūjāpeti tadā vacīkammaṃ hoti. Yadā tadeva vuttappakāraṃ vijjamānakavatthuṃ",
  "atk-abh01a0:1006_3": "ārabbha vaṇṇadānaṃ dassāmīti cinteti tadā manokammaṃ hoti. Vinayapariyāyaṃ patvā",
  "atk-abh01a0:1006_4": "hi ‘dassāmi karissāmī’ti vācā bhinnā hotīti iminā lakkhaṇena dānaṃ nāma hoti. Abhidhammapariyāyaṃ",
  "atk-abh01a0:1006_5": "patvā pana vijjamānakavatthuṃ ārabbha ‘dassāmī’ti manasā cintitakālato paṭṭhāya kusalaṃ",
  "atk-abh01a0:1006_6": "hoti. Aparabhāge kāyena vā vācāya vā kattabbaṃ karissatīti vuttaṃ. Evaṃ dānamayaṃ",
  "atk-abh01a0:1006_7": "kāyavacīmanokammavaseneva tividhaṃ hoti.",
  "atk-abh01a0:1007_0": "Yadā pana taṃ vuttappakāraṃ vatthuṃ labhitvā kulavaṃsādivasena sahatthā ratanattayaṃ",
  "atk-abh01a0:1007_1": "pūjeti tadā sīlamayaṃ kāyakammaṃ hoti. Yadā kulavaṃsādivaseneva puttadārādayo āṇāpetvā",
  "atk-abh01a0:1007_2": "pūjāpeti tadā vacīkammaṃ hoti. Yadā ‘mayhaṃ kulavaṃso, kulatanti kulappaveṇī esā,",
  "atk-abh01a0:1007_3": "kulavattameta’nti vijjamānakavatthuṃ ārabbha ‘vaṇṇadānaṃ dassāmī’ti cinteti tadā",
  "atk-abh01a0:1007_4": "manokammaṃ hoti. Evaṃ sīlamayaṃ kāyavacīmanokammavasena tividhaṃ hoti.",
  "atk-abh01a0:1008_0": "Yadā pana taṃ vuttappakāraṃ vatthuṃ labhitvā tīṇi ratanāni pūjetvā caṅkamanto khayavayaṃ",
  "atk-abh01a0:1008_1": "paṭṭhapeti tadā bhāvanāmayaṃ kāyakammaṃ hoti. Vācāya sammasanaṃ paṭṭhapentassa vacīkammaṃ",
  "atk-abh01a0:1008_2": "hoti, kāyaṅgavācaṅgāni acopetvā manasāva sammasanaṃ paṭṭhapentassa manokammaṃ hoti.",
  "atk-abh01a0:1008_3": "Evaṃ bhāvanāmayaṃ kāyavacīmanokammavasena tividhaṃ hoti. Evametaṃ rūpārammaṇaṃ kusalaṃ",
  "atk-abh01a0:1008_4": "tividhapuññakiriyavatthuvasena navahi kammadvārehi bhājetvā dassesi dhammarājā. Saddārammaṇādīsupi eseva nayo.",
  "atk-abh01a0:1009_0": "Bherisaddādīsu hi rajanīyasaddaṃ ārammaṇaṃ katvā heṭṭhā vuttanayeneva tīhi niyamehetaṃ",
  "atk-abh01a0:1009_1": "kusalaṃ uppajjati. Tattha saddaṃ kandamūlaṃ viya uppāṭetvā nīluppalahatthakaṃ viya",
  "atk-abh01a0:1009_2": "ca hatthe ṭhapetvā dātuṃ nāma na sakkā, savatthukaṃ pana katvā dento saddadānaṃ deti",
  "atk-abh01a0:1009_3": "nāma. Tasmā yadā ‘saddadānaṃ dassāmī’ti bherimudiṅgādīsu aññataratūriyena tiṇṇaṃ",
  "atk-abh01a0:1009_4": "ratanānaṃ upahāraṃ karoti, ‘saddadānaṃ me’ti bheriādīni ṭhapāpeti, dhammakathikabhikkhūnaṃ",
  "atk-abh01a0:1009_5": "sarabhesajjatelaphāṇitādīni deti, dhammasavanaṃ ghoseti, sarabhaññaṃ bhaṇati, dhammakathaṃ",
  "atk-abh01a0:1009_6": "katheti, upanisinnakakathaṃ anumodanakathaṃ karoti, tadā dānamayaṃyeva hoti. Yadā",
  "atk-abh01a0:1009_7": "etadeva vidhānaṃ kulavaṃsādivasena vattavasena karoti tadā sīlamayaṃ hoti. Yadā sabbampetaṃ",
  "atk-abh01a0:1009_8": "katvā ayaṃ ettako saddo brahmalokappamāṇopi hutvā ‘khayaṃ gamissati, vayaṃ gamissatī’ti",
  "atk-abh01a0:1009_9": "sammasanaṃ paṭṭhapeti tadā bhāvanāmayaṃ hoti.",
  "atk-abh01a0:1010_0": "Tattha dānamayaṃ tāva yadā bheriādīni gahetvā sahatthā upahāraṃ karoti, niccupahāratthāya",
  "atk-abh01a0:1010_1": "ṭhapentopi sahatthā ṭhapeti, ‘saddadānaṃ me’ti dhammasavanaṃ ghosetuṃ gacchati, dhammakathaṃ",
  "atk-abh01a0:1010_2": "sarabhaññaṃ kātuṃ vā gacchati, tadā kāyakammaṃ hoti. Yadā ‘gacchatha, tātā, amhākaṃ",
  "atk-abh01a0:1010_3": "saddadānaṃ tiṇṇaṃ ratanānaṃ upahāraṃ karothā’ti āṇāpeti, ‘saddadānaṃ me’ti cetiyaṅgaṇesu",
  "atk-abh01a0:1010_4": "‘imaṃ bheriṃ, imaṃ mudiṅgaṃ ṭhapethā’ti āṇāpeti, sayameva dhammasavanaṃ ghoseti,",
  "atk-abh01a0:1010_5": "dhammakathaṃ katheti, sarabhaññaṃ bhaṇati, tadā vacīkammaṃ hoti. Yadā kāyaṅgavācaṅgāni",
  "atk-abh01a0:1010_6": "acopetvā ‘saddadānaṃ dassāmī’ti vijjamānakavatthuṃ manasā pariccajati, tadā manokammaṃ hoti.",
  "atk-abh01a0:1011_0": "Sīlamayampi ‘saddadānaṃ nāma mayhaṃ kulavaṃso kulatanti kulappaveṇī’ti bheriādīhi",
  "atk-abh01a0:1011_1": "sahatthā upahāraṃ karontassa, bheriādīni sahatthā cetiyaṅgaṇādīsu ṭhapentassa, dhammakathikānaṃ",
  "atk-abh01a0:1011_2": "sarabhesajjaṃ sahatthā dadantassa, vattasīsena dhammasavanaghosanadhammakathākathanasarabhaññabhaṇanatthāya",
  "atk-abh01a0:1011_3": "ca gacchantassa kāyakammaṃ hoti. ‘Saddadānaṃ nāma amhākaṃ kulavaṃso kulatanti kulappaveṇī,",
  "atk-abh01a0:1011_4": "gacchatha, tātā, buddharatanādīnaṃ upahāraṃ karothā’ti āṇāpentassa kulavaṃsavaseneva",
  "atk-abh01a0:1011_5": "attanā dhammakathaṃ vā sarabhaññaṃ vā karontassa ca vacīkammaṃ hoti. ‘Saddadānaṃ",
  "atk-abh01a0:1011_6": "nāma mayhaṃ kulavaṃso saddadānaṃ dassāmī’ti kāyaṅgavācaṅgāni acopetvā manasāva vijjamānakavatthuṃ",
  "atk-abh01a0:1011_7": "pariccajantassa manokammaṃ hoti.",
  "atk-abh01a0:1012_0": "Bhāvanāmayampi yadā caṅkamanto sadde khayavayaṃ paṭṭhapeti tadā kāyakammaṃ hoti.",
  "atk-abh01a0:1012_1": "Kāyaṅgaṃ pana acopetvā vācāya sammasantassa vacīkammaṃ hoti. Kāyaṅgavācaṅgaṃ acopetvā",
  "atk-abh01a0:1012_2": "manasāva saddāyatanaṃ sammasantassa manokammaṃ hoti. Evaṃ saddārammaṇampi kusalaṃ",
  "atk-abh01a0:1012_3": "tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a0:1013_0": "Mūlagandhādīsupi rajanīyagandhaṃ ārammaṇaṃ katvā heṭṭhā vuttanayeneva tīhi niyamehetaṃ",
  "atk-abh01a0:1013_1": "kusalaṃ uppajjati. Tattha yadā mūlagandhādīsu yaṃkiñci gandhaṃ labhitvā gandhavasena",
  "atk-abh01a0:1013_2": "ābhujitvā ‘gandhadānaṃ mayha’nti buddharatanādīni pūjeti, tadā dānamayaṃ hotīti sabbaṃ",
  "atk-abh01a0:1013_3": "vaṇṇadāne vuttanayeneva vitthārato veditabbaṃ. Evaṃ gandhārammaṇampi kusalaṃ tividhapuññakiriyavatthuvasena",
  "atk-abh01a0:1013_4": "navahi kammadvārehi bhājetvā dassesi dhammarājā.",
  "atk-abh01a0:1014_0": "Mūlarasādīsu pana rajanīyarasaṃ ārammaṇaṃ katvā heṭṭhā vuttanayeneva tīhi niyamehetaṃ",
  "atk-abh01a0:1014_1": "kusalaṃ uppajjati. Tattha yadā mūlarasādīsu yaṃkiñci rajanīyaṃ rasavatthuṃ labhitvā",
  "atk-abh01a0:1014_2": "rasavasena ābhujitvā ‘rasadānaṃ mayha’nti deti pariccajati, tadā dānamayaṃ hotīti",
  "atk-abh01a0:1014_3": "sabbaṃ vaṇṇadāne vuttanayeneva vitthārato veditabbaṃ. Sīlamaye panettha ‘saṅghassa",
  "atk-abh01a0:1014_4": "adatvā paribhuñjanaṃ nāma amhākaṃ na āciṇṇa’nti dvādasannaṃ bhikkhusahassānaṃ dāpetvā",
  "atk-abh01a0:1014_5": "sādurasaṃ paribhuttassa duṭṭhagāmaṇiabhayarañño vatthuṃ ādiṃ katvā mahāaṭṭhakathāyaṃ",
  "atk-abh01a0:1014_6": "vatthūni āgatāni. Ayameva viseso. Evaṃ rasārammaṇampi kusalaṃ tividhapuññakiriyavatthuvasena",
  "atk-abh01a0:1014_7": "navahi kammadvārehi bhājetvā dassesi dhammarājā.",
  "atk-abh01a0:1015_0": "Phoṭṭhabbārammaṇepi pathavīdhātu tejodhātu vāyodhātūti tīṇi mahābhūtāni phoṭṭhabbārammaṇaṃ",
  "atk-abh01a0:1015_1": "nāma. Imasmiṃ ṭhāne etesaṃ vasena yojanaṃ akatvā mañcapīṭhādivasena kātabbā. Yadā",
  "atk-abh01a0:1015_2": "hi mañcapīṭhādīsu yaṃkiñci rajanīyaṃ phoṭṭhabbavatthuṃ labhitvā phoṭṭhabbavasena",
  "atk-abh01a0:1015_3": "ābhujitvā ‘phoṭṭhabbadānaṃ mayha’nti deti pariccajati, tadā dānamayaṃ hotīti sabbaṃ",
  "atk-abh01a0:1015_4": "vaṇṇadāne vuttanayeneva vitthārato veditabbaṃ. Evaṃ phoṭṭhabbārammaṇampi kusalaṃ",
  "atk-abh01a0:1015_5": "tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a0:1016_0": "Dhammārammaṇe cha ajjhattikāni āyatanāni, tīṇi lakkhaṇāni, tayo arūpino khandhā,",
  "atk-abh01a0:1016_1": "pannarasa sukhumarūpāni, nibbānapaññattīti ime dhammāyatane pariyāpannā ca, apariyāpannā",
  "atk-abh01a0:1016_2": "ca, dhammā dhammārammaṇaṃ nāma. Imasmiṃ pana ṭhāne etesaṃ vasena yojanaṃ akatvā ojadānapānadānajīvitadānavasena",
  "atk-abh01a0:1016_3": "kātabbā. Ojādīsu hi rajanīyaṃ dhammārammaṇaṃ ārammaṇaṃ katvā heṭṭhā vuttanayeneva",
  "atk-abh01a0:1016_4": "tīhi niyamehetaṃ kusalaṃ uppajjati.",
  "atk-abh01a0:1017_0": "Tattha yadā ‘ojadānaṃ mayha’nti sappinavanītādīni deti, pānadānanti aṭṭha pānāni",
  "atk-abh01a0:1017_1": "deti, jīvitadānanti salākabhattasaṅghabhattādīni deti, aphāsukānaṃ bhikkhūnaṃ bhesajjaṃ",
  "atk-abh01a0:1017_2": "deti, vejjaṃ paccupaṭṭhāpeti, jālaṃ phālāpeti, kumīnaṃ viddhaṃsāpeti, sakuṇapañjaraṃ",
  "atk-abh01a0:1017_3": "viddhaṃsāpeti, bandhanamokkhaṃ kārāpeti, māghātabheriṃ carāpeti, aññānipi jīvitaparittāṇatthaṃ",
  "atk-abh01a0:1017_4": "evarūpāni kammāni karoti tadā dānamayaṃ hoti. Yadā pana ‘ojadānapānadānajīvitadānāni",
  "atk-abh01a0:1017_5": "mayhaṃ kulavaṃso kulatanti kulappaveṇī’ti vattasīsena ojadānādīni pavatteti tadā",
  "atk-abh01a0:1017_6": "sīlamayaṃ hoti. Yadā dhammārammaṇasmiṃ khayavayaṃ paṭṭhapeti tadā bhāvanāmayaṃ hoti.",
  "atk-abh01a0:1018_0": "Dānamayaṃ pana hutvā pavattamānampi yadā ojadānapānadānajīvitadānāni sahatthā deti,",
  "atk-abh01a0:1018_1": "tadā kāyakammaṃ hoti. Yadā puttadārādayo āṇāpetvā dāpeti, tadā vacīkammaṃ hoti. Yadā",
  "atk-abh01a0:1018_2": "kāyaṅgavācaṅgāni acopetvā ojadānapānadānajīvitadānavasena vijjamānakavatthuṃ ‘dassāmī’ti",
  "atk-abh01a0:1018_3": "manasā cinteti, tadā manokammaṃ hoti.",
  "atk-abh01a0:1019_0": "Yadā pana vuttappakāraṃ vijjamānakavatthuṃ kulavaṃsādivasena sahatthā deti, tadā",
  "atk-abh01a0:1019_1": "sīlamayaṃ kāyakammaṃ hoti. Yadā kulavaṃsādivaseneva puttadārādayo āṇāpetvā dāpeti,",
  "atk-abh01a0:1019_2": "tadā vacīkammaṃ hoti. Yadā kulavaṃsādivaseneva vuttappakāraṃ vijjamānakavatthuṃ ‘dassāmī’ti",
  "atk-abh01a0:1019_3": "manasāva cinteti, tadā manokammaṃ hoti.",
  "atk-abh01a0:1020_0": "Caṅkamitvā dhammārammaṇe khayavayaṃ paṭṭhapentassa pana bhāvanāmayaṃ kāyakammaṃ hoti.",
  "atk-abh01a0:1020_1": "Kāyaṅgaṃ acopetvā vācāya khayavayaṃ paṭṭhapentassa vacīkammaṃ hoti. Kāyaṅgavācaṅgāni",
  "atk-abh01a0:1020_2": "acopetvā manasāva dhammārammaṇe khayavayaṃ paṭṭhapentassa manokammaṃ hoti. Evaṃ bhāvanāmayaṃ",
  "atk-abh01a0:1020_3": "kāyavacīmanokammavasena tividhaṃ hoti. Evametaṃ dhammārammaṇampi kusalaṃ tividhapuññakiriyavatthuvasena",
  "atk-abh01a0:1020_4": "navahi kammadvārehi bhājetvā dassesi dhammarājā.",
  "atk-abh01a0:1021_0": "Evamidaṃ cittaṃ nānāvatthūsu nānārammaṇavasena dīpitaṃ. Idaṃ pana ekavatthusmimpi",
  "atk-abh01a0:1021_1": "nānārammaṇavasena labbhatiyeva. Kathaṃ? Catūsu hi paccayesu cīvare cha ārammaṇāni",
  "atk-abh01a0:1021_2": "labbhanti – navarattassa hi cīvarassa vaṇṇo manāpo hoti dassanīyo, idaṃ vaṇṇārammaṇaṃ.",
  "atk-abh01a0:1021_3": "Paribhogakāle paṭapaṭasaddaṃ karoti, idaṃ saddārammaṇaṃ. Yo tattha kāḷakacchakādigandho,",
  "atk-abh01a0:1021_4": "idaṃ gandhārammaṇaṃ. Rasārammaṇaṃ pana paribhogarasavasena kathitaṃ. Yā tattha sukhasamphassatā,",
  "atk-abh01a0:1021_5": "idaṃ phoṭṭhabbārammaṇaṃ. Cīvaraṃ paṭicca uppannā sukhā vedanā, dhammārammaṇaṃ. Piṇḍapāte",
  "atk-abh01a0:1021_6": "rasārammaṇaṃ nippariyāyeneva labbhati. Evaṃ catūsu paccayesu nānārammaṇavasena yojanaṃ",
  "atk-abh01a0:1021_7": "katvā dānamayādibhedo veditabbo.",
  "atk-abh01a0:1022": "Imassa pana cittassa ārammaṇameva nibaddhaṃ, vinā ārammaṇena anuppajjanato. Dvāraṃ pana anibaddhaṃ. Kasmā? Kammassa anibaddhattā. Kammasmiñhi anibaddhe dvārampi anibaddhameva hoti.",
  "atk-abh01a0:1023": "Kāmāvacarakusalaṃ dvārakathā",
  "atk-abh01a0:1024": "Kāyakammadvārakathā",
  "atk-abh01a0:1025_0": "Imassa panatthassa pakāsanatthaṃ imasmiṃ ṭhāne mahāaṭṭhakathāyaṃ dvārakathā kathitā.",
  "atk-abh01a0:1025_1": "Tattha tīṇi kammāni, tīṇi kammadvārāni, pañca viññāṇāni, pañca viññāṇadvārāni, cha",
  "atk-abh01a0:1025_2": "phassā, cha phassadvārāni, aṭṭha asaṃvarā, aṭṭha asaṃvaradvārāni, aṭṭha saṃvarā,",
  "atk-abh01a0:1025_3": "aṭṭha saṃvaradvārāni, dasa kusalakammapathā, dasa akusalakammapathāti, idaṃ ettakaṃ",
  "atk-abh01a0:1025_4": "dvārakathāya mātikāṭhapanaṃ nāma.",
  "atk-abh01a0:1026_0": "Tattha kiñcāpi tīṇi kammāni paṭhamaṃ vuttāni, tāni pana ṭhapetvā ādito tāva tīṇi",
  "atk-abh01a0:1026_1": "kammadvārāni bhājetvā dassitāni. Katamāni tīṇi? Kāyakammadvāraṃ, vacīkammadvāraṃ, manokammadvāranti.",
  "atk-abh01a0:1027_0": "Tattha catubbidho kāyo – upādinnako, āhārasamuṭṭhāno, utusamuṭṭhāno, cittasamuṭṭhānoti.",
  "atk-abh01a0:1027_1": "Tattha cakkhāyatanādīni jīvitindriyapariyantāni aṭṭha kammasamuṭṭhānarūpānipi, kammasamuṭṭhānāneva",
  "atk-abh01a0:1027_2": "catasso dhātuyo vaṇṇo gandho raso ojāti aṭṭha upādinnakakāyo nāma. Tāneva aṭṭha āhārajāni",
  "atk-abh01a0:1027_3": "āhārasamuṭṭhānikakāyo nāma. Aṭṭha utujāni utusamuṭṭhānikakāyo nāma. Aṭṭha cittajāni",
  "atk-abh01a0:1027_4": "cittasamuṭṭhānikakāyo nāma.",
  "atk-abh01a0:1028_0": "Tesu kāyakammadvāranti neva upādinnakakāyassa nāmaṃ na itaresaṃ. Cittasamuṭṭhānesu",
  "atk-abh01a0:1028_1": "pana aṭṭhasu rūpesu ekā viññatti atthi, idaṃ kāyakammadvāraṃ nāma. Yaṃ sandhāya vuttaṃ",
  "atk-abh01a0:1028_2": "– “katamaṃ taṃ rūpaṃ kāyaviññatti? Yā kusalacittassa vā, akusalacittassa vā, abyākatacittassa",
  "atk-abh01a0:1028_3": "vā, abhikkamantassa vā paṭikkamantassa vā, ālokentassa vā vilokentassa vā, samiñjentassa",
  "atk-abh01a0:1028_4": "vā pasārentassa vā, kāyassa thambhanā santhambhanā santhambhitattaṃ, viññatti viññāpanā",
  "atk-abh01a0:1028_5": "viññāpitattaṃ, idaṃ taṃ rūpaṃ kāyaviññattī”ti. ‘Abhikkamissāmi paṭikkamissāmī’ti",
  "atk-abh01a0:1028_6": "hi cittaṃ uppajjamānaṃ rūpaṃ samuṭṭhāpeti. Tattha yā pathavīdhātu āpodhātu tejodhātu",
  "atk-abh01a0:1028_7": "vāyodhātu tannissito vaṇṇo gandho raso ojāti imesaṃ aṭṭhannaṃ rūpakalāpānaṃ abbhantare",
  "atk-abh01a0:1028_8": "cittasamuṭṭhānā vāyodhātu, sā attanā sahajātaṃ rūpakāyaṃ santhambheti sandhāreti",
  "atk-abh01a0:1028_9": "cāleti abhikkamāpeti paṭikkamāpeti.",
  "atk-abh01a0:1029_0": "Tattha ekāvajjanavīthiyaṃ sattasu javanesu paṭhamacittasamuṭṭhitā vāyodhātu attanā",
  "atk-abh01a0:1029_1": "sahajātaṃ rūpakāyaṃ santhambhetuṃ sandhāretuṃ sakkoti, aparāparaṃ pana cāletuṃ na",
  "atk-abh01a0:1029_2": "sakkoti. Dutiyādīsupi eseva nayo. Sattamacittena pana samuṭṭhitā vāyodhātu heṭṭhā",
  "atk-abh01a0:1029_3": "chahi cittehi samuṭṭhitaṃ vāyodhātuṃ upatthambhanapaccayaṃ labhitvā attanā sahajātaṃ",
  "atk-abh01a0:1029_4": "rūpakāyaṃ santhambhetuṃ sandhāretuṃ cāletuṃ abhikkamāpetuṃ paṭikkamāpetuṃ ālokāpetuṃ",
  "atk-abh01a0:1029_5": "vilokāpetuṃ sammiñjāpetuṃ pasārāpetuṃ sakkoti. Tena gamanaṃ nāma jāyati, āgamanaṃ",
  "atk-abh01a0:1029_6": "nāma jāyati, gamanāgamanaṃ nāma jāyati. ‘Yojanaṃ gato dasayojanaṃ gato’ti vattabbataṃ āpajjāpeti.",
  "atk-abh01a0:1030_0": "Yathā hi sattahi yugehi ākaḍḍhitabbe sakaṭe paṭhamayuge yuttagoṇā yugaṃ tāva santhambhetuṃ",
  "atk-abh01a0:1030_1": "sandhāretuṃ sakkonti, cakkaṃ pana napavaṭṭenti; dutiyādīsupi eseva nayo; sattamayuge",
  "atk-abh01a0:1030_2": "pana goṇe yojetvā yadā cheko sārathi dhure nisīditvā yottāni ādāya sabbapurimato",
  "atk-abh01a0:1030_3": "paṭṭhāya patodalaṭṭhiyā goṇe ākoṭeti, tadā sabbeva ekabalā hutvā dhurañca sandhārenti",
  "atk-abh01a0:1030_4": "cakkāni ca pavaṭṭenti. ‘Sakaṭaṃ gahetvā dasayojanaṃ vīsatiyojanaṃ gatā’ti vattabbataṃ",
  "atk-abh01a0:1030_5": "āpādenti – evaṃsampadamidaṃ veditabbaṃ.",
  "atk-abh01a0:1031_0": "Tattha yo cittasamuṭṭhānikakāyo na so viññatti, cittasamuṭṭhānāya pana vāyodhātuyā",
  "atk-abh01a0:1031_1": "sahajātaṃ rūpakāyaṃ santhambhetuṃ sandhāretuṃ cāletuṃ paccayo bhavituṃ samattho eko",
  "atk-abh01a0:1031_2": "ākāravikāro atthi, ayaṃ viññatti nāma. Sā aṭṭha rūpāni viya na cittasamuṭṭhānā. Yathā",
  "atk-abh01a0:1031_3": "pana aniccādibhedānaṃ dhammānaṃ jarāmaraṇattā, “jarāmaraṇaṃ, bhikkhave, aniccaṃ saṅkhata”ntiādi",
  "atk-abh01a0:1031_4": "vuttaṃ, evaṃ cittasamuṭṭhānānaṃ rūpānaṃ viññattitāya sāpi cittasamuṭṭhānā nāma hoti.",
  "atk-abh01a0:1032_0": "Viññāpanattā panesā viññattīti vuccati. Kiṃ viññāpetīti? Ekaṃ kāyikakaraṇaṃ. Cakkhupathasmiñhi",
  "atk-abh01a0:1032_1": "ṭhito hatthaṃ vā pādaṃ vā ukkhipati, sīsaṃ vā bhamukaṃ vā cāleti, ayaṃ hatthādīnaṃ",
  "atk-abh01a0:1032_2": "ākāro cakkhuviññeyyo hoti. Viññatti pana na cakkhuviññeyyā manoviññeyyā eva. Cakkhunā",
  "atk-abh01a0:1032_3": "hi hatthavikārādivasena vipphandamānaṃ vaṇṇārammaṇameva passati. Viññattiṃ pana manodvārikacittena",
  "atk-abh01a0:1032_4": "cintetvā ‘idañcidañca esa kāreti maññe’ti jānāti.",
  "atk-abh01a0:1033_0": "Yathā hi araññe nidāghasamaye udakaṭṭhāne manussā ‘imāya saññāya idha udakassa atthibhāvaṃ",
  "atk-abh01a0:1033_1": "jānissantī’ti rukkhagge tālapaṇṇādīni bandhāpenti, surāpānadvāre dhajaṃ ussāpenti,",
  "atk-abh01a0:1033_2": "uccaṃ vā pana rukkhaṃ vāto paharitvā cāleti, antoudake macche calante upari bubbuḷakāni",
  "atk-abh01a0:1033_3": "uṭṭhahanti, mahoghassa gatamaggapariyante tiṇapaṇṇakasaṭaṃ ussāritaṃ hoti. Tattha",
  "atk-abh01a0:1033_4": "tālapaṇṇadhajasākhācalanabubbuḷakatiṇapaṇṇakasaṭe disvā yathā cakkhunā adiṭṭhampi",
  "atk-abh01a0:1033_5": "‘ettha udakaṃ bhavissati, surā bhavissati, ayaṃ rukkho vātena pahato bhavissati,",
  "atk-abh01a0:1033_6": "antoudake maccho bhavissati, ettakaṃ ṭhānaṃ ajjhottharitvā ogho gato bhavissatī’ti",
  "atk-abh01a0:1033_7": "manoviññāṇena jānāti, evameva viññattipi na cakkhuviññeyyā manoviññeyyāva. Cakkhunā",
  "atk-abh01a0:1033_8": "hi hatthavikārādivasena vipphandamānaṃ vaṇṇārammaṇameva passati. Viññattiṃ pana manodvārikacittena",
  "atk-abh01a0:1033_9": "cintetvā ‘idañcidañca esa kāreti maññe’ti jānāti.",
  "atk-abh01a0:1034_0": "Na kevalañcesā viññāpanatova viññatti nāma. Viññeyyatopi pana viññattiyeva nāma.",
  "atk-abh01a0:1034_1": "Ayañhi paresaṃ antamaso tiracchānagatānampi pākaṭā hoti. Tattha tattha sannipatitā",
  "atk-abh01a0:1034_2": "hi soṇasiṅgālakākagoṇādayo daṇḍaṃ vā leḍḍuṃ vā gahetvā paharaṇākāre dassite ‘ayaṃ",
  "atk-abh01a0:1034_3": "no paharitukāmo’ti ñatvā yena vā tena vā palāyanti. Pākārakuṭṭādiantarikassa pana",
  "atk-abh01a0:1034_4": "parassa apākaṭakālopi atthi. Kiñcāpi tasmiṃ khaṇe apākaṭā sammukhībhūtānaṃ pana pākaṭattā",
  "atk-abh01a0:1034_5": "viññattiyeva nāma hoti.",
  "atk-abh01a0:1035_0": "Cittasamuṭṭhānike pana kāye calante tisamuṭṭhāniko calati na calatīti? Sopi tatheva",
  "atk-abh01a0:1035_1": "calati. Taṃgatiko tadanuvattakova hoti. Yathā hi udake gacchante udake patitāni sukkhadaṇḍakatiṇapaṇṇādīnipi",
  "atk-abh01a0:1035_2": "udakagatikāneva bhavanti, tasmiṃ gacchante gacchanti, tiṭṭhante tiṭṭhanti – evaṃsampadamidaṃ",
  "atk-abh01a0:1035_3": "veditabbaṃ. Evamesā cittasamuṭṭhānesu rūpesu viññatti kāyakammadvāraṃ nāmāti veditabbā.",
  "atk-abh01a0:1036_0": "Yā pana tasmiṃ dvāre siddhā cetanā yāya pāṇaṃ hanati, adinnaṃ ādiyati, micchācāraṃ",
  "atk-abh01a0:1036_1": "carati, pāṇātipātādīhi viramati, idaṃ kāyakammaṃ nāma. Evaṃ paravādimhi sati kāyo",
  "atk-abh01a0:1036_2": "dvāraṃ, tamhi dvāre siddhā cetanā kāyakammaṃ ‘kusalaṃ vā akusalaṃ vā’ti ṭhapetabbaṃ.",
  "atk-abh01a0:1036_3": "Paravādimhi pana asati ‘abyākataṃ vā’ti tikaṃ pūretvāva ṭhapetabbaṃ. Tattha yathā",
  "atk-abh01a0:1036_4": "nagaradvāraṃ kataṭṭhāneyeva tiṭṭhati, aṅgulamattampi aparāparaṃ na saṅkamati, tena",
  "atk-abh01a0:1036_5": "tena pana dvārena mahājano sañcarati, evameva dvāre dvāraṃ na sañcarati, kammaṃ pana",
  "atk-abh01a0:1036_6": "tasmiṃ tasmiṃ dvāre uppajjanato carati. Tenāhu porāṇā –",
  "atk-abh01a0:1037": "Dvāre caranti kammāni, na dvārā dvāracārino;",
  "atk-abh01a0:1038": "Tasmā dvārehi kammāni, aññamaññaṃ vavatthitāti.",
  "atk-abh01a0:1039_0": "Tattha kammenāpi dvāraṃ nāmaṃ labhati, dvārenāpi kammaṃ. Yathā hi viññāṇādīnaṃ uppajjanaṭṭhānāni",
  "atk-abh01a0:1039_1": "viññāṇadvāraṃ phassadvāraṃ asaṃvaradvāraṃ saṃvaradvāranti nāmaṃ labhanti, evaṃ kāyakammassa",
  "atk-abh01a0:1039_2": "uppajjanaṭṭhānaṃ kāyakammadvāranti nāmaṃ labhati. Vacīmanokammadvāresupi eseva nayo.",
  "atk-abh01a0:1039_3": "Yathā pana tasmiṃ tasmiṃ rukkhe adhivatthā devatā simbalidevatā palāsadevatā pucimandadevatā",
  "atk-abh01a0:1039_4": "phandanadevatāti tena tena rukkhena nāmaṃ labhati, evameva kāyadvārena kataṃ kammampi",
  "atk-abh01a0:1039_5": "kāyakammanti dvārena nāmaṃ labhati. Vacīkammamanokammesupi eseva nayo. Tattha añño",
  "atk-abh01a0:1039_6": "kāyo, aññaṃ kammaṃ, kāyena pana katattā taṃ kāyakammanti vuccati. Tenāhu aṭṭhakathācariyā –",
  "atk-abh01a0:1040": "Kāyena ce kataṃ kammaṃ, kāyakammanti vuccati;",
  "atk-abh01a0:1041": "Kāyo ca kāyakammañca, aññamaññaṃ vavatthitā.",
  "atk-abh01a0:1042": "Sūciyā ce kataṃ kammaṃ, sūcikammanti vuccati;",
  "atk-abh01a0:1043": "Sūci ca sūcikammañca, aññamaññaṃ vavatthitā.",
  "atk-abh01a0:1044": "Vāsiyā ce kataṃ kammaṃ, vāsikammanti vuccati;",
  "atk-abh01a0:1045": "Vāsi ca vāsikammañca, aññamaññaṃ vavatthitā.",
  "atk-abh01a0:1046": "Purisena ce kataṃ kammaṃ, purisakammanti vuccati;",
  "atk-abh01a0:1047": "Puriso ca purisakammañca, aññamaññaṃ vavatthitā.",
  "atk-abh01a0:1048": "Evamevaṃ.",
  "atk-abh01a0:1049": "Kāyena ce kataṃ kammaṃ, kāyakammanti vuccati;",
  "atk-abh01a0:1050": "Kāyo ca kāyakammañca, aññamaññaṃ vavatthitāti.",
  "atk-abh01a0:1051_0": "Evaṃ sante neva dvāravavatthānaṃ yujjati, na kammavavatthānaṃ. Kathaṃ? Kāyaviññattiyañhi",
  "atk-abh01a0:1051_1": "“dvāre caranti kammānī”ti vacanato vacīkammampi pavattati, tenassā kāyakammadvāranti",
  "atk-abh01a0:1051_2": "vavatthānaṃ na yuttaṃ. Kāyakammañca vacīviññattiyampi pavattati, tenassa kāyakammanti",
  "atk-abh01a0:1051_3": "vavatthānaṃ na yujjatī’ti. ‘No na yujjati. Kasmā? Yebhuyyavuttitāya ceva tabbahulavuttitāya",
  "atk-abh01a0:1051_4": "ca. Kāyakammameva hi yebhuyyena kāyaviññattiyaṃ pavattati na itarāni, tasmā kāyakammassa",
  "atk-abh01a0:1051_5": "yebhuyyena pavattito tassā kāyakammadvārabhāvo siddho. Brāhmaṇagāmaambavananāgavanādīnaṃ",
  "atk-abh01a0:1051_6": "brāhmaṇagāmādibhāvo viyāti dvāravavatthānaṃ yujjati. Kāyakammaṃ pana kāyadvāramhiyeva",
  "atk-abh01a0:1051_7": "bahulaṃ pavattati appaṃ vacīdvāre. Tasmā kāyadvāre bahulaṃ pavattito etassa kāyakammabhāvo",
  "atk-abh01a0:1051_8": "siddho, vanacarakathullakumārikādigocarānaṃ vanacarakādibhāvo viyāti. Evaṃ kammavavatthānampi yujjatī’ti.",
  "atk-abh01a0:1052": "Kāyakammadvārakathā niṭṭhitā.",
  "atk-abh01a0:1053": "Vacīkammadvārakathā",
  "atk-abh01a0:1054_0": "Vacīkammadvārakathāyaṃ pana cetanāviratisaddavasena tividhā vācā nāma. Tattha “catūhi,",
  "atk-abh01a0:1054_1": "bhikkhave, aṅgehi samannāgatā vācā subhāsitā hoti no dubbhāsitā, anavajjā ca ananuvajjā",
  "atk-abh01a0:1054_2": "ca viññūna”nti ; ayaṃ cetanāvācā nāma. Yā “catūhi vacīduccaritehi ārati virati…pe…",
  "atk-abh01a0:1054_3": "ayaṃ vuccati sammāvācā”ti, ayaṃ virativācā nāma. “Vācā girā byappatho udīraṇaṃ ghoso",
  "atk-abh01a0:1054_4": "ghosakammaṃ vācā vacībhedo”ti, ayaṃ saddavācā nāma. Tāsu vacīkammadvāranti neva cetanāya",
  "atk-abh01a0:1054_5": "nāmaṃ na viratiyā. Sahasaddā pana ekā viññatti atthi, idaṃ vacīkammadvāraṃ nāma.",
  "atk-abh01a0:1054_6": "Yaṃ sandhāya vuttaṃ – “katamaṃ taṃ rūpaṃ vacīviññatti? Yā kusalacittassa vā akusalacittassa",
  "atk-abh01a0:1054_7": "vā abyākatacittassa vā vācā girā byappatho udīraṇaṃ ghoso ghosakammaṃ vācā vacībhedo,",
  "atk-abh01a0:1054_8": "ayaṃ vuccati vācā. Yā tāya vācāya viññatti viññāpanā viññāpitattaṃ, idaṃ taṃ rūpaṃ vacīviññattī”ti.",
  "atk-abh01a0:1055_0": "‘Idaṃ vakkhāmi etaṃ vakkhāmī’ti hi vitakkayato vitakkavipphārasaddo nāma uppajjati.",
  "atk-abh01a0:1055_1": "Ayaṃ na sotaviññeyyo manoviññeyyoti mahāaṭṭhakathāyaṃ āgato. Āgamaṭṭhakathāsu pana",
  "atk-abh01a0:1055_2": "‘vitakkavipphārasadda’nti vitakkavipphāravasena uppannaṃ vippalapantānaṃ suttappamattādīnaṃ",
  "atk-abh01a0:1055_3": "saddaṃ; ‘sutvā’ti taṃ sutvā, yaṃ vitakkayato tassa so saddo uppanno; tassa vasena",
  "atk-abh01a0:1055_4": "‘evampi te mano, itthampi te mano’ti ādisatīti vatvā vatthūnipi kathitāni. Paṭṭhānepi",
  "atk-abh01a0:1055_5": "“cittasamuṭṭhānaṃ saddāyatanaṃ sotaviññāṇassa ārammaṇapaccayena paccayo”ti āgataṃ.",
  "atk-abh01a0:1055_6": "Tasmā vinā viññattighaṭṭanāya uppajjamāno asotaviññeyyo vitakkavipphārasaddo nāma",
  "atk-abh01a0:1055_7": "natthi. ‘Idaṃ vakkhāmi etaṃ vakkhāmī’ti uppajjamānaṃ pana cittaṃ pathavīdhātu āpodhātu",
  "atk-abh01a0:1055_8": "tejodhātu vāyodhātu vaṇṇo gandho raso ojāti aṭṭha rūpāni samuṭṭhāpeti. Tesaṃ abbhantare",
  "atk-abh01a0:1055_9": "cittasamuṭṭhānā pathavīdhātu upādinnakaṃ ghaṭṭayamānāva uppajjati. Tena dhātusaṅghaṭṭanena",
  "atk-abh01a0:1055_10": "saheva saddo uppajjatīti. Ayaṃ cittasamuṭṭhānasaddo nāma. Ayaṃ na viññatti. Tassā",
  "atk-abh01a0:1055_11": "pana cittasamuṭṭhānāya pathavīdhātuyā upādinnakaghaṭṭanassa paccayabhūto eko ākāravikāro",
  "atk-abh01a0:1055_12": "atthi, ayaṃ vacīviññatti nāma. Ito paraṃ sā aṭṭha rūpāni viya na cittasamuṭṭhānātiādi",
  "atk-abh01a0:1055_13": "sabbaṃ heṭṭhā vuttanayeneva veditabbaṃ.",
  "atk-abh01a0:1056_0": "Idhāpi hi ‘tissa, datta, mittā’ti pakkosantassa saddaṃ sutvā viññattiṃ manodvārikacittena",
  "atk-abh01a0:1056_1": "cintetvā ‘idañcidañca esa kāreti maññe’ti jānāti. Kāyaviññatti viya ca ayampi tiracchānagatānampi",
  "atk-abh01a0:1056_2": "pākaṭā hoti. ‘Ehi, yāhī’ti hi saddaṃ sutvā tiracchānagatāpi ‘idaṃ nāmesa kāreti maññe’ti",
  "atk-abh01a0:1056_3": "ñatvā āgacchanti ceva gacchanti ca. Tisamuṭṭhānikakāyaṃ cāleti na cāletīti, ayaṃ",
  "atk-abh01a0:1056_4": "pana vāro idha na labbhati. Purimacittasamuṭṭhānāya upatthambhanakiccampi natthi.",
  "atk-abh01a0:1056_5": "Yā pana tasmiṃ vacīdvāre siddhā cetanā, yāya musā katheti, pesuññaṃ katheti, pharusaṃ",
  "atk-abh01a0:1056_6": "katheti, samphaṃ palapati, musāvādādīhi viramati, idaṃ vacīkammaṃ nāma. Ito paraṃ",
  "atk-abh01a0:1056_7": "sabbaṃ kammavavatthānañca dvāravavatthānañca heṭṭhā vuttanayeneva veditabbanti.",
  "atk-abh01a0:1057": "Vacīkammadvārakathā niṭṭhitā.",
  "atk-abh01a0:1058": "Manokammadvārakathā",
  "atk-abh01a0:1059_0": "Manokammadvārakathāyaṃ pana kāmāvacarādivasena catubbidho mano mano nāma. Tattha",
  "atk-abh01a0:1059_1": "kāmāvacaro catupaññāsavidho hoti, rūpāvacaro pannarasavidho, arūpāvacaro dvādasavidho,",
  "atk-abh01a0:1059_2": "lokuttaro aṭṭhavidhoti sabbopi ekūnanavutividho hoti. Tattha ayaṃ nāma mano manodvāraṃ",
  "atk-abh01a0:1059_3": "na hotīti na vattabbo. Yathā hi ayaṃ nāma cetanā kammaṃ na hotīti na vattabbā, antamaso",
  "atk-abh01a0:1059_4": "pañcaviññāṇasampayuttāpi hi cetanā mahāpakaraṇe kammantveva niddiṭṭhā, evameva ayaṃ",
  "atk-abh01a0:1059_5": "nāma mano manodvāraṃ na hotīti na vattabbo.",
  "atk-abh01a0:1060_0": "Etthāha – kammaṃ nāmetaṃ kiṃ karotīti? Āyūhati, abhisaṅkharoti, piṇḍaṃ karoti, ceteti,",
  "atk-abh01a0:1060_1": "kappeti, pakappetīti. Evaṃ sante pañcaviññāṇacetanā kiṃ āyūhati, abhisaṅkharoti,",
  "atk-abh01a0:1060_2": "piṇḍaṃ karoti, ceteti, kappeti, pakappetīti?. Sahajātadhamme. Sāpi hi sahajāte sampayuttakkhandhe",
  "atk-abh01a0:1060_3": "āyūhati abhisaṅkharoti piṇḍaṃ karoti ceteti kappeti pakappetīti. Kiṃ vā iminā vādena?",
  "atk-abh01a0:1060_4": "Sabbasaṅgāhikavasena hetaṃ vuttaṃ. Idaṃ panettha sanniṭṭhānaṃ – tebhūmakakusalākusalo",
  "atk-abh01a0:1060_5": "ekūnatiṃsavidho mano manokammadvāraṃ nāma. Yā pana tasmiṃ manodvāre siddhā cetanā",
  "atk-abh01a0:1060_6": "yāya abhijjhābyāpādamicchādassanāni ceva anabhijjhāabyāpādasammādassanāni ca gaṇhāti,",
  "atk-abh01a0:1060_7": "idaṃ manokammaṃ nāma. Ito paraṃ sabbaṃ kammavavatthānañca dvāravavatthānañca heṭṭhā",
  "atk-abh01a0:1060_8": "vuttanayeneva veditabbanti. Imāni tīṇi kammadvārāni nāma.",
  "atk-abh01a0:1061": "Manokammadvārakathā niṭṭhitā.",
  "atk-abh01a0:1062": "Kammakathā",
  "atk-abh01a0:1063_0": "Idāni yāni tīṇi kammāni ṭhapetvā imāni kammadvārāni dassitāni, tāni ādiṃ katvā avasesassa",
  "atk-abh01a0:1063_1": "dvārakathāya mātikāṭhapanassa vitthārakathā hoti. Tīṇi hi kammāni – kāyakammaṃ vacīkammaṃ",
  "atk-abh01a0:1063_2": "manokammanti. Kiṃ panetaṃ kammaṃ nāmāti? Cetanā ceva, ekacce ca cetanāsampayuttakā",
  "atk-abh01a0:1063_3": "dhammā. Tattha cetanāya kammabhāve imāni suttāni –",
  "atk-abh01a0:1064_0": "“Cetanāhaṃ, bhikkhave, kammaṃ vadāmi, cetayitvā kammaṃ karoti kāyena vācāya manasā”.",
  "atk-abh01a0:1064_1": "“Kāye vā hi, ānanda, sati kāyasañcetanāhetu uppajjati ajjhattaṃ sukhadukkhaṃ, vācāya",
  "atk-abh01a0:1064_2": "vā, ānanda, sati vacīsañcetanāhetu uppajjati ajjhattaṃ sukhadukkhaṃ; mane vā, ānanda,",
  "atk-abh01a0:1064_3": "sati manosañcetanāhetu uppajjati ajjhattaṃ sukhadukkhaṃ”. “Tividhā, bhikkhave, kāyasañcetanā",
  "atk-abh01a0:1064_4": "akusalaṃ kāyakammaṃ dukkhudrayaṃ, dukkhavipākaṃ; catubbidhā, bhikkhave, vacīsañcetanā…pe…",
  "atk-abh01a0:1064_5": "tividhā, bhikkhave, manosañcetanā akusalaṃ manokammaṃ dukkhudrayaṃ dukkhavipākaṃ",
  "atk-abh01a0:1064_6": "tividhā, bhikkhave, kāyasañcetanā kusalaṃ kāyakammaṃ sukhudrayaṃ sukhavipākaṃ catubbidhā,",
  "atk-abh01a0:1064_7": "bhikkhave, vacīsañcetanā…pe… tividhā, bhikkhave, manosañcetanā, kusalaṃ manokammaṃ",
  "atk-abh01a0:1064_8": "sukhudrayaṃ sukhavipākaṃ”. “Sacāyaṃ, ānanda, samiddhi moghapuriso pāṭaliputtassa",
  "atk-abh01a0:1064_9": "paribbājakassa evaṃ puṭṭho evaṃ byākareyya – sañcetaniyaṃ, āvuso pāṭaliputta, kammaṃ",
  "atk-abh01a0:1064_10": "katvā kāyena vācāya manasā, sukhavedanīyaṃ sukhaṃ so vedayati…pe… adukkhamasukhavedanīyaṃ",
  "atk-abh01a0:1064_11": "adukkhamasukhaṃ so vedayatīti; evaṃ byākaramāno kho, ānanda, samiddhi moghapuriso",
  "atk-abh01a0:1064_12": "pāṭaliputtassa paribbājakassa sammā byākaramāno byākareyyā”ti.",
  "atk-abh01a0:1065": "Imāni tāva cetanāya kammabhāve suttāni. Cetanāsampayuttadhammānaṃ pana kammabhāvo kammacatukkena dīpito. Vuttañhetaṃ –",
  "atk-abh01a0:1066_0": "“Cattārimāni, bhikkhave, kammāni mayā sayaṃ abhiññā sacchikatvā paveditāni. Katamāni",
  "atk-abh01a0:1066_1": "cattāri? Atthi, bhikkhave, kammaṃ kaṇhaṃ kaṇhavipākaṃ, atthi, bhikkhave, kammaṃ sukkaṃ",
  "atk-abh01a0:1066_2": "sukkavipākaṃ, atthi, bhikkhave, kammaṃ kaṇhasukkaṃ kaṇhasukkavipākaṃ, atthi, bhikkhave,",
  "atk-abh01a0:1066_3": "kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattati.… Katamañca,",
  "atk-abh01a0:1066_4": "bhikkhave, kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattati? Yadidaṃ",
  "atk-abh01a0:1066_5": "satta bojjhaṅgā – satisambojjhaṅgo…pe… upekkhāsambojjhaṅgo, idaṃ vuccati, bhikkhave,",
  "atk-abh01a0:1066_6": "kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattati.… Katamañca,",
  "atk-abh01a0:1066_7": "bhikkhave, kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattati? Ayameva",
  "atk-abh01a0:1066_8": "ariyo aṭṭhaṅgiko maggo – seyyathidaṃ, sammādiṭṭhi …pe… sammāsamādhi. Idaṃ vuccati,",
  "atk-abh01a0:1066_9": "bhikkhave, kammaṃ akaṇhaṃ asukkaṃ akaṇhaasukkavipākaṃ kammakkhayāya saṃvattatī”ti.",
  "atk-abh01a0:1067_0": "Evaṃ ime bojjhaṅgamaggaṅgappabhedato pannarasa dhammā kammacatukkena dīpitā. Abhijjhā,",
  "atk-abh01a0:1067_1": "byāpādo, micchādiṭṭhi, anabhijjhā, abyāpādo, sammādiṭṭhīti imehi pana chahi saddhiṃ",
  "atk-abh01a0:1067_2": "ekavīsati cetanāsampayuttakā dhammā veditabbā.",
  "atk-abh01a0:1068_0": "Tattha lokuttaramaggo bhajāpiyamāno kāyakammādīni tīṇi kammāni bhajati. Yañhi kāyena",
  "atk-abh01a0:1068_1": "dussīlyaṃ ajjhācarati, tamhā saṃvaro kāyikoti veditabbo. Yaṃ vācāya dussīlyaṃ ajjhācarati,",
  "atk-abh01a0:1068_2": "tamhā saṃvaro vācasikoti veditabbo. Iti sammākammanto kāyakammaṃ, sammāvācā vacīkammaṃ.",
  "atk-abh01a0:1068_3": "Etasmiṃ dvaye gahite sammāājīvo tappakkhikattā gahitova hoti. Yaṃ pana manena dussīlyaṃ",
  "atk-abh01a0:1068_4": "ajjhācarati, tamhā saṃvaro mānasikoti veditabbo. So diṭṭhisaṅkappavāyāmasatisamādhivasena",
  "atk-abh01a0:1068_5": "pañcavidho hoti. Ayaṃ pañcavidhopi manokammaṃ nāma. Evaṃ lokuttaramaggo bhajāpiyamāno",
  "atk-abh01a0:1068_6": "tīṇi kammāni bhajati.",
  "atk-abh01a0:1069_0": "Imasmiṃ ṭhāne dvārasaṃsandanaṃ nāma hoti. Kāyavacīdvāresu hi copanaṃ patvā kammapathaṃ",
  "atk-abh01a0:1069_1": "appattampi atthi, manodvāre ca samudācāraṃ patvā kammapathaṃ appattampi atthi; taṃ",
  "atk-abh01a0:1069_2": "gahetvā taṃtaṃdvārapakkhikameva akaṃsu.",
  "atk-abh01a0:1070_0": "Tatrāyaṃ nayo – yo ‘migavaṃ gamissāmī’ti dhanuṃ sajjeti, jiyaṃ vaṭṭeti, sattiṃ niseti,",
  "atk-abh01a0:1070_1": "bhattaṃ bhuñjati, vatthaṃ paridahati, ettāvatā kāyadvāre copanaṃ pattaṃ hoti. So",
  "atk-abh01a0:1070_2": "araññe divasaṃ caritvā antamaso sasabiḷāramattampi na labhati, idaṃ akusalaṃ kāyakammaṃ",
  "atk-abh01a0:1070_3": "nāma hoti na hotīti? Na hoti. Kasmā? Kammapathaṃ appattatāya. Kevalaṃ pana kāyaduccaritaṃ",
  "atk-abh01a0:1070_4": "nāma hotīti veditabbaṃ. Macchaggahaṇādī supayogesupi eseva nayo.",
  "atk-abh01a0:1071_0": "Vacīdvārepi ‘migavaṃ gamissāmi’ ‘vegena dhanuādīni sajjethā’ti āṇāpetvā purimanayeneva",
  "atk-abh01a0:1071_1": "araññe kiñci alabhantassa kiñcāpi vacīdvāre copanaṃ pattaṃ, kammapathaṃ appattatāya",
  "atk-abh01a0:1071_2": "pana kāyakammaṃ na hoti. Kevalaṃ vacīduccaritaṃ nāma hotīti veditabbaṃ.",
  "atk-abh01a0:1072_0": "Manodvāre pana vadhakacetanāya uppannamattāya eva kammapathabhedova hoti. So ca kho",
  "atk-abh01a0:1072_1": "byāpādavasena na pāṇātipātavasena. Akusalañhi kāyakammaṃ kāyavacīdvāresu samuṭṭhāti,",
  "atk-abh01a0:1072_2": "na manodvāre; tathā akusalaṃ vacīkammaṃ. Akusalaṃ manokammaṃ pana tīsupi dvāresu",
  "atk-abh01a0:1072_3": "samuṭṭhāti; tathā kusalāni kāyavacīmanokammāni.",
  "atk-abh01a0:1073_0": "Kathaṃ? Sahatthā hi pāṇaṃ hanantassa adinnaṃ ādiyantassa micchācāraṃ carantassa kammaṃ",
  "atk-abh01a0:1073_1": "kāyakammameva hoti. Dvārampi kāyadvārameva hoti. Evaṃ tāva akusalaṃ kāyakammaṃ kāyadvāre",
  "atk-abh01a0:1073_2": "samuṭṭhāti. Tehi pana cittehi sahajātā abhijjhābyāpādamicchādiṭṭhiyo cetanāpakkhikā",
  "atk-abh01a0:1073_3": "vā bhavanti, abbohārikā vā. ‘Gaccha itthannāmaṃ jīvitā voropehi, itthannāmaṃ bhaṇḍaṃ",
  "atk-abh01a0:1073_4": "avaharā’ti āṇāpentassa pana kammaṃ kāyakammaṃ hoti, dvāraṃ pana vacīdvāraṃ. Evaṃ",
  "atk-abh01a0:1073_5": "akusalaṃ kāyakammaṃ vacīdvāre samuṭṭhāti. Tehi pana cittehi sahajātā abhijjhābyāpādamicchādiṭṭhiyo",
  "atk-abh01a0:1073_6": "cetanāpakkhikā vā bhavanti abbohārikā vā. Ettakā ācariyānaṃ samānatthakathā nāma.",
  "atk-abh01a0:1074": "Vitaṇḍavādī panāha – ‘akusalaṃ kāyakammaṃ manodvārepi samuṭṭhātī’ti. So ‘tayo saṅgahe āruḷhaṃ suttaṃ āharāhī’ti vutto idaṃ kulumbasuttaṃ nāma āhari –",
  "atk-abh01a0:1075_0": "“Puna caparaṃ, bhikkhave, idhekacco samaṇo vā brāhmaṇo vā iddhimā cetovasippatto",
  "atk-abh01a0:1075_1": "aññissā kucchigataṃ gabbhaṃ pāpakena manasā anupekkhako hoti – ‘aho vatāyaṃ kucchigato",
  "atk-abh01a0:1075_2": "gabbho na sotthinā abhinikkhameyyā’ti. Evaṃ, bhikkhave, kulumbassa upaghāto hotī”ti.",
  "atk-abh01a0:1076_0": "Idaṃ suttaṃ āharitvā āha – ‘evaṃ cintitamatteyeva manasā kucchigato gabbho pheṇapiṇḍo",
  "atk-abh01a0:1076_1": "viya vilīyati. Ettha kuto kāyaṅgacopanaṃ vā vācaṅgacopanaṃ vā? Manodvārasmiṃyeva",
  "atk-abh01a0:1076_2": "pana idaṃ akusalaṃ kāyakammaṃ samuṭṭhātī’ti.",
  "atk-abh01a0:1077_0": "Tamenaṃ ‘tava suttassa atthaṃ tulayissāmā’ti vatvā evaṃ tulayiṃsu – ‘tvaṃ iddhiyā",
  "atk-abh01a0:1077_1": "parūpaghātaṃ vadesi. Iddhi nāma cesā – adhiṭṭhāniddhi, vikubbaniddhi, manomayiddhi,",
  "atk-abh01a0:1077_2": "ñāṇavipphāriddhi, samādhivipphāriddhi, ariyiddhi, kammavipākajiddhi, puññavato iddhi,",
  "atk-abh01a0:1077_3": "vijjāmayiddhi, tattha tattha sammāpayogapaccayā ijjhanaṭṭhena iddhīti dasavidhā.",
  "atk-abh01a0:1077_4": "Tattha kataraṃ iddhiṃ vadesī’ti? ‘Bhāvanāmaya’nti. ‘Kiṃ pana bhāvanāmayiddhiyā parūpaghātakammaṃ",
  "atk-abh01a0:1077_5": "hotī’ti? ‘Āma, ekacce ācariyā ekavāraṃ hotī’ti; vadanti yathā hi paraṃ paharitukāmena",
  "atk-abh01a0:1077_6": "udakabharite ghaṭe khitte ghaṭopi bhijjati, udakampi nassati, evameva bhāvanāmayiddhiyā",
  "atk-abh01a0:1077_7": "ekavāraṃ parūpaghātakammaṃ hoti. Tato paṭṭhāya pana sā nassatīti. Atha naṃ ‘bhāvanāmayiddhiyā",
  "atk-abh01a0:1077_8": "neva ekavāraṃ na dve vāre parūpaghātakammaṃ hotī’ti vatvā taṃ saññattiṃ āgacchantaṃ",
  "atk-abh01a0:1077_9": "pucchiṃsu – ‘bhāvanāmayiddhi kiṃ kusalā, akusalā, abyākatā? Sukhāya vedanāya sampayuttā,",
  "atk-abh01a0:1077_10": "dukkhāya vedanāya sampayuttā, adukkhamasukhāya vedanāya sampayuttā? Savitakkasavicārā,",
  "atk-abh01a0:1077_11": "avitakkavicāramattā, avitakkaavicārā? Kāmāvacarā, rūpāvacarā, arūpāvacarā’ti?",
  "atk-abh01a0:1078_0": "Imaṃ pana pañhaṃ yo jānāti so evaṃ vakkhati – ‘bhāvanāmayiddhi kusalā vā hoti, abyākatā",
  "atk-abh01a0:1078_1": "vā; adukkhamasukhavedanīyā eva, avitakkaavicārā eva, rūpāvacarā evā’ti. So vattabbo",
  "atk-abh01a0:1078_2": "– ‘pāṇātipātacetanā kusalādīsu kataraṃ koṭṭhāsaṃ bhajatī’ti? Jānanto vakkhati – ‘pāṇātipātacetanā",
  "atk-abh01a0:1078_3": "akusalā eva, dukkhavedanīyā eva, savitakkasavicārā eva kāmāvacarā evā’ti. ‘Evaṃ sante",
  "atk-abh01a0:1078_4": "tava pañho neva kusalattikena sameti, na vedanāttikena, na vitakkattikena, na bhūmantarenā’ti.",
  "atk-abh01a0:1079_0": "‘Kiṃ pana evaṃ mahantaṃ suttaṃ niratthaka’nti? ‘No niratthakaṃ; tvaṃ panassa atthaṃ",
  "atk-abh01a0:1079_1": "na jānāsi. “Iddhimā cetovasippatto”ti ettha hi neva bhāvanāmayiddhi adhippetā, āthabbaṇiddhi",
  "atk-abh01a0:1079_2": "pana adhippetā. Sā hi ettha labbhamānā labbhati. Sā pana kāyavacīdvārāni muñcitvā",
  "atk-abh01a0:1079_3": "kātuṃ na sakkā. Āthabbaṇiddhikā hi sattāhaṃ aloṇakaṃ bhuñjitvā dabbe attharitvā pathaviyaṃ",
  "atk-abh01a0:1079_4": "sayamānā tapaṃ caritvā sattame divase susānabhūmiṃ sajjetvā sattame pade ṭhatvā hatthaṃ",
  "atk-abh01a0:1079_5": "vaṭṭetvā vaṭṭetvā mukhena vijjaṃ parijappanti. Atha nesaṃ kammaṃ samijjhati. Evaṃ",
  "atk-abh01a0:1079_6": "ayampi iddhi kāyavacīdvārāni muñcitvā kātuṃ na sakkāti. ‘Na kāyakammaṃ manodvāre",
  "atk-abh01a0:1079_7": "samuṭṭhātī’ti niṭṭhamettha gantabbaṃ.",
  "atk-abh01a0:1080_0": "Hatthamuddāya pana musāvādādīni kathentassa kammaṃ vacīkammaṃ, dvāraṃ pana kāyadvāraṃ",
  "atk-abh01a0:1080_1": "hoti. Evaṃ akusalaṃ vacīkammampi kāyadvāre samuṭṭhāti. Tehi pana cittehi sahajātā",
  "atk-abh01a0:1080_2": "abhijjhābyāpādamicchādiṭṭhiyo cetanāpakkhikā vā bhavanti, abbohārikā vā. Vacībhedaṃ",
  "atk-abh01a0:1080_3": "pana katvā musāvādādīni kathentassa kammampi vacīkammaṃ dvārampi vacīdvārameva. Evaṃ",
  "atk-abh01a0:1080_4": "akusalaṃ vacīkammaṃ vacīdvāre samuṭṭhāti. Tehi pana cittehi sahajātā abhijjhābyāpādamicchādiṭṭhiyo",
  "atk-abh01a0:1080_5": "cetanāpakkhikā vā bhavanti abbohārikā vā. Ettakā ācariyānaṃ samānatthakathā nāma.",
  "atk-abh01a0:1081": "Vitaṇḍavādī panāha – ‘akusalaṃ vacīkammaṃ manodvārepi samuṭṭhātī’ti. So ‘tayo saṅgahe āruḷhaṃ suttaṃ āharāhī’ti vutto idaṃ uposathakkhandhakato suttaṃ āhari –",
  "atk-abh01a0:1082": "“Yo pana bhikkhu yāvatatiyaṃ anussāviyamāne saramāno santiṃ āpattiṃ nāvikareyya sampajānamusāvādassa hotī”ti.",
  "atk-abh01a0:1083_0": "Idaṃ suttaṃ āharitvā āha – ‘evaṃ āpattiṃ anāvikaronto tuṇhībhūtova aññaṃ āpattiṃ",
  "atk-abh01a0:1083_1": "āpajjati, ettha kuto kāyaṅgacopanaṃ vā vācaṅgacopanaṃ vā? Manodvārasmiṃyeva pana",
  "atk-abh01a0:1083_2": "idaṃ akusalaṃ vacīkammaṃ samuṭṭhātī’ti.",
  "atk-abh01a0:1084_0": "So vattabbo – ‘kiṃ panetaṃ suttaṃ neyyatthaṃ udāhu nītattha’nti? ‘Nītatthameva mayhaṃ",
  "atk-abh01a0:1084_1": "sutta’nti. So ‘mā evaṃ avaca, tulayissāmassa attha’nti vatvā evaṃ pucchitabbo – ‘sampajānamusāvāde",
  "atk-abh01a0:1084_2": "kiṃ hotī’ti? Jānanto ‘sampajānamusāvāde dukkaṭaṃ hotī’ti vakkhati. Tato vattabbo",
  "atk-abh01a0:1084_3": "‘vinayassa dve mūlāni – kāyo ca vācā ca; sammāsambuddhena hi sabbāpattiyo imesuyeva",
  "atk-abh01a0:1084_4": "dvīsu dvāresu paññattā, manodvāre āpattipaññapanaṃ nāma natthi. Tvaṃ ativiya vinaye",
  "atk-abh01a0:1084_5": "pakataññū, yo satthārā apaññatte ṭhāne āpattiṃ paññapesi, sammāsambuddhaṃ abbhācikkhasi,",
  "atk-abh01a0:1084_6": "jinacakkaṃ paharasī’tiādivacanehi niggaṇhitvā uttari pañhaṃ pucchitabbo – ‘sampajānamusāvādo",
  "atk-abh01a0:1084_7": "kiriyato samuṭṭhāti udāhu akiriyato’ti? Jānanto ‘kiriyato’ti vakkhati. Tato vattabbo",
  "atk-abh01a0:1084_8": "– ‘anāvikaronto kataraṃ kiriyaṃ karotī’ti? Addhā hi kiriyaṃ apassanto vighātaṃ āpajjissati.",
  "atk-abh01a0:1084_9": "Tato imassa suttassa atthena saññāpetabbo. Ayañhettha attho – yvāyaṃ ‘sampajānamusāvādo",
  "atk-abh01a0:1084_10": "hotī’ti vutto, so āpattito kiṃ hoti? ‘Katarāpatti hotī’ti attho. ‘Dukkaṭāpatti hoti’.",
  "atk-abh01a0:1084_11": "Sā ca kho na musāvādalakkhaṇena, bhagavato pana vacanena vacīdvāre akiriyasamuṭṭhānā",
  "atk-abh01a0:1084_12": "āpatti hotīti veditabbā. Vuttampi cetaṃ –",
  "atk-abh01a0:1085": "“Anālapanto manujena kenaci,",
  "atk-abh01a0:1086": "Vācāgiraṃ no ca pare bhaṇeyya;",
  "atk-abh01a0:1087": "Āpajjeyya vācasikaṃ na kāyikaṃ,",
  "atk-abh01a0:1088": "Pañhā mesā kusalehi cintitā”ti. ;",
  "atk-abh01a0:1089": "Evaṃ akusalaṃ vacīkammaṃ na manodvāre samuṭṭhātīti niṭṭhamettha gantabbaṃ.",
  "atk-abh01a0:1090_0": "Yadā pana abhijjhāsahagatena cetasā kāyaṅgaṃ copento hatthaggāhādīni karoti, byāpādasahagatena",
  "atk-abh01a0:1090_1": "cetasā daṇḍaparāmāsādīni, micchādiṭṭhisahagatena cetasā ‘khandasivādayo seṭṭhā’ti",
  "atk-abh01a0:1090_2": "tesaṃ abhivādanaañjalikammabhūtapīṭhakaparibhaṇḍādīni karoti, tadā kammaṃ manokammaṃ",
  "atk-abh01a0:1090_3": "hoti, dvāraṃ pana kāyadvāraṃ. Evaṃ akusalaṃ manokammaṃ kāyadvāre samuṭṭhāti. Cetanā",
  "atk-abh01a0:1090_4": "panettha abbohārikā.",
  "atk-abh01a0:1091_0": "Yadā pana abhijjhāsahagatena cetasā vācaṅgaṃ copento ‘aho vata yaṃ parassa, taṃ mamassā’ti",
  "atk-abh01a0:1091_1": "paravittūpakaraṇaṃ abhijjhāyati, byāpādasahagatena cetasā ‘ime sattā haññantu vā,",
  "atk-abh01a0:1091_2": "bajjhantu vā, ucchijjantu vā, mā vā ahesu’nti vadati, micchādiṭṭhisahagatena cetasā",
  "atk-abh01a0:1091_3": "‘natthi dinnaṃ, natthi yiṭṭha’ntiādīni vadati, tadā kammaṃ manokammaṃ hoti, dvāraṃ",
  "atk-abh01a0:1091_4": "pana vacīdvāraṃ. Evaṃ akusalaṃ manokammaṃ vacīdvāre samuṭṭhāti. Cetanā panettha abbohārikā.",
  "atk-abh01a0:1092_0": "Yadā pana kāyaṅgavācaṅgāni acopetvā raho nisinno abhijjhābyāpādamicchādiṭṭhisahagatāni",
  "atk-abh01a0:1092_1": "cittāni uppādeti, tadā kammaṃ manokammaṃ, dvārampi manodvārameva. Evaṃ akusalaṃ manokammaṃ",
  "atk-abh01a0:1092_2": "manodvāre samuṭṭhāti. Imasmiṃ pana ṭhāne cetanāpi cetanāsampayuttakā dhammāpi manodvāreyeva",
  "atk-abh01a0:1092_3": "samuṭṭhahanti. Evaṃ akusalaṃ manokammaṃ tīsupi dvāresu samuṭṭhātīti veditabbaṃ.",
  "atk-abh01a0:1093_0": "Yaṃ pana vuttaṃ ‘tathā kusalāni kāyavacīmanokammānī’ti, tatrāyaṃ nayo – yadā hi kenaci",
  "atk-abh01a0:1093_1": "kāraṇena vattuṃ asakkonto ‘pāṇātipātā adinnādānā kāmesumicchācārā paṭiviramāmī’ti",
  "atk-abh01a0:1093_2": "imāni sikkhāpadāni hatthamuddāya gaṇhāti, tadā kammaṃ kāyakammaṃ dvārampi kāyadvārameva.",
  "atk-abh01a0:1093_3": "Evaṃ kusalaṃ kāyakammaṃ kāyadvāre samuṭṭhāti. Tehi cittehi sahagatā anabhijjhādayo",
  "atk-abh01a0:1093_4": "cetanāpakkhikā vā honti, abbohārikā vā.",
  "atk-abh01a0:1094_0": "Yadā pana tāneva sikkhāpadāni vacībhedaṃ katvā gaṇhāti, tadā kammaṃ kāyakammaṃ, dvāraṃ",
  "atk-abh01a0:1094_1": "pana vacīdvāraṃ hoti. Evaṃ kusalaṃ kāyakammaṃ vacīdvāre samuṭṭhāti. Tehi cittehi",
  "atk-abh01a0:1094_2": "sahagatā anabhijjhādayo cetanāpakkhikā vā honti, abbohārikā vā.",
  "atk-abh01a0:1095_0": "Yadā pana tesu sikkhāpadesu diyyamānesu kāyaṅgavācaṅgāni acopetvā manasāva ‘pāṇātipātā",
  "atk-abh01a0:1095_1": "adinnādānā kāmesumicchācārā paṭiviramāmī’ti gaṇhāti, tadā kammaṃ kāyakammaṃ, dvāraṃ",
  "atk-abh01a0:1095_2": "pana manodvāraṃ hoti. Evaṃ kusalaṃ kāyakammaṃ manodvāre samuṭṭhāti. Tehi cittehi",
  "atk-abh01a0:1095_3": "sahagatā anabhijjhādayo cetanāpakkhikā vā honti, abbohārikā vā.",
  "atk-abh01a0:1096_0": "‘Musāvādā veramaṇī’ādīni pana cattāri sikkhāpadāni vuttanayeneva kāyādīhi gaṇhantassa",
  "atk-abh01a0:1096_1": "kusalaṃ vacīkammaṃ tīsu dvāresu samuṭṭhātīti veditabbaṃ. Idhāpi anabhijjhādayo cetanāpakkhikā",
  "atk-abh01a0:1096_2": "vā honti, abbohārikā vā.",
  "atk-abh01a0:1097_0": "Anabhijjhādisahagatehi pana cittehi kāyaṅgaṃ copetvā cetiyaṅgaṇasammajjanagandhamālādipūjanacetiyavandanādīni",
  "atk-abh01a0:1097_1": "karontassa kammaṃ manokammaṃ hoti, dvāraṃ pana kāyadvāraṃ. Evaṃ kusalaṃ manokammaṃ",
  "atk-abh01a0:1097_2": "kāyadvāre samuṭṭhāti. Cetanā panettha abbohārikā. Anabhijjhāsahagatena cittena vācaṅgaṃ",
  "atk-abh01a0:1097_3": "copetvā ‘aho vata yaṃ parassa vittūpakaraṇaṃ na taṃ mamassā’ti anabhijjhāyato abyāpādasahagatena",
  "atk-abh01a0:1097_4": "cittena ‘sabbe sattā averā abyābajjhā anīghā sukhī attānaṃ pariharantū’ti vadantassa",
  "atk-abh01a0:1097_5": "sammādiṭṭhisahagatena cittena ‘atthi dinna’ntiādīni udāharantassa kammaṃ manokammaṃ",
  "atk-abh01a0:1097_6": "hoti, dvāraṃ pana vacīdvāraṃ. Evaṃ kusalaṃ manokammaṃ vacīdvāre samuṭṭhāti. Cetanā",
  "atk-abh01a0:1097_7": "panettha abbohārikā. Kāyaṅgavācaṅgāni pana acopetvā raho nisinnassa manasāva anabhijjhādisahagatāni",
  "atk-abh01a0:1097_8": "cittāni uppādentassa kammaṃ manokammaṃ, dvārampi manodvārameva. Evaṃ kusalaṃ manokammaṃ",
  "atk-abh01a0:1097_9": "manodvāre samuṭṭhāti. Imasmiṃ pana ṭhāne cetanāpi cetanāsampayuttakā dhammāpi manodvāreyeva samuṭṭhahanti.",
  "atk-abh01a0:1098_0": "Tattha āṇattisamuṭṭhitesu pāṇātipātaadinnādānesu kammampi kāyakammaṃ dvārampi kammavaseneva",
  "atk-abh01a0:1098_1": "kāyadvāranti vadanto kammaṃ rakkhati, dvāraṃ bhindati nāma. Hatthamuddāya samuṭṭhitesu",
  "atk-abh01a0:1098_2": "musāvādādīsu dvārampi kāyadvāraṃ, kammampi dvāravaseneva kāyakammanti vadanto dvāraṃ",
  "atk-abh01a0:1098_3": "rakkhati kammaṃ bhindati nāma. Tasmā ‘kammaṃ rakkhāmī’ti dvāraṃ na bhinditabbaṃ,",
  "atk-abh01a0:1098_4": "‘dvāraṃ rakkhāmī’ti kammaṃ na bhinditabbaṃ. Yathāvutteneva pana nayena kammañca dvārañca",
  "atk-abh01a0:1098_5": "veditabbaṃ. Evaṃ kathento hi neva kammaṃ na dvāraṃ bhindatīti.",
  "atk-abh01a0:1099": "Kammakathā niṭṭhitā.",
  "atk-abh01a0:1100_0": "Idāni ‘pañca viññāṇāni pañcaviññāṇadvārānī’tiādīsu cakkhuviññāṇaṃ sotaviññāṇaṃ ghānaviññāṇaṃ",
  "atk-abh01a0:1100_1": "jivhāviññāṇaṃ kāyaviññāṇanti imāni pañca viññāṇāni nāma. Cakkhuviññāṇadvāraṃ sota…",
  "atk-abh01a0:1100_2": "ghāna… jivhā… kāyaviññāṇadvāranti imāni pañca viññāṇadvārāni nāma. Imesaṃ pañcannaṃ",
  "atk-abh01a0:1100_3": "dvārānaṃ vasena uppannā cetanā neva kāyakammaṃ hoti, na vacīkammaṃ, manokammameva",
  "atk-abh01a0:1100_4": "hotīti veditabbā. Cakkhusamphasso sota… ghāna… jivhā… kāya… manosamphassoti ime pana",
  "atk-abh01a0:1100_5": "cha samphassā nāma. Cakkhusamphassadvāraṃ sota… ghāna… jivhā… kāya… manosamphassadvāranti",
  "atk-abh01a0:1100_6": "imāni cha samphassadvārāni nāma.",
  "atk-abh01a0:1101_0": "Cakkhuasaṃvaro sota… ghāna… jivhā… pasādakāya… copanakāyaasaṃvaro vācāasaṃvaro manoasaṃvaroti",
  "atk-abh01a0:1101_1": "– ime aṭṭha asaṃvarā nāma. Te atthato ‘dussīlyaṃ muṭṭhassaccaṃ aññāṇaṃ akkhanti kosajja’nti",
  "atk-abh01a0:1101_2": "ime pañca dhammā honti. Tesu ekadhammopi pañcadvāre voṭṭhabbanapariyosānesu cittesu",
  "atk-abh01a0:1101_3": "nuppajjati, javanakkhaṇeyeva uppajjati. Javane uppannopi pañcadvāre asaṃvaroti vuccati.",
  "atk-abh01a0:1102_0": "Cakkhuviññāṇasahajāto hi phasso cakkhusamphasso nāma, cetanā manokammaṃ nāma, taṃ",
  "atk-abh01a0:1102_1": "cittaṃ manokammadvāraṃ nāma. Ettha pañcavidho asaṃvaro natthi. Sampaṭicchanasahajāto",
  "atk-abh01a0:1102_2": "phasso manosamphasso nāma, cetanā manokammaṃ nāma, taṃ cittaṃ manokammadvāraṃ nāma.",
  "atk-abh01a0:1102_3": "Etthāpi asaṃvaro natthi. Santīraṇavoṭṭhabbanesupi eseva nayo. Javanasahajāto pana",
  "atk-abh01a0:1102_4": "phasso manosamphasso nāma, cetanā manokammaṃ nāma, taṃ cittaṃ manokammadvāraṃ nāma.",
  "atk-abh01a0:1102_5": "Ettha asaṃvaro cakkhuasaṃvaro nāma hoti. Sotaghānajivhāpasādakāyadvāresupi eseva",
  "atk-abh01a0:1102_6": "nayo. Yadā pana rūpādīsu aññatarārammaṇaṃ manodvārikajavanaṃ vinā vacīdvārena suddhaṃ",
  "atk-abh01a0:1102_7": "kāyadvārasaṅkhātaṃ copanaṃ pāpayamānaṃ uppajjati, tadā tena cittena sahajāto phasso",
  "atk-abh01a0:1102_8": "manosamphasso nāma, cetanā kāyakammaṃ nāma, taṃ pana cittaṃ abbohārikaṃ, copanassa",
  "atk-abh01a0:1102_9": "uppannattā manodvāranti saṅkhyaṃ na gacchati. Ettha asaṃvaro copanakāyaasaṃvaro nāma.",
  "atk-abh01a0:1102_10": "Yadā tādisaṃyeva javanaṃ vinā kāyadvārena suddhaṃ vacīdvārasaṅkhātaṃ copanaṃ pāpayamānaṃ",
  "atk-abh01a0:1102_11": "uppajjati, tadā tena cittena sahajāto phasso manosamphasso nāma, cetanā vacīkammaṃ",
  "atk-abh01a0:1102_12": "nāma, taṃ pana cittaṃ abbohārikaṃ, copanassa uppannattā manodvāranti saṅkhyaṃ na",
  "atk-abh01a0:1102_13": "gacchati. Ettha asaṃvaro vācāasaṃvaro nāma. Yadā pana tādisaṃ javanacittaṃ vinā kāyavacīdvārehi",
  "atk-abh01a0:1102_14": "suddhaṃ manodvārameva hutvā uppajjati, tadā tena cittena sahajāto phasso manosamphasso",
  "atk-abh01a0:1102_15": "nāma, cetanā manokammaṃ nāma, taṃ pana cittaṃ manokammadvāraṃ nāma. Ettha asaṃvaro",
  "atk-abh01a0:1102_16": "manoasaṃvaro nāma. Iti imesaṃ aṭṭhannaṃ asaṃvarānaṃ vasena cakkhuasaṃvaradvāraṃ,",
  "atk-abh01a0:1102_17": "sota… ghāna… jivhā… pasādakāya… copanakāya… vācā… manoasaṃvaradvāranti imāni aṭṭha",
  "atk-abh01a0:1102_18": "asaṃvaradvārāni veditabbāni.",
  "atk-abh01a0:1103_0": "Cakkhusaṃvaro sota… ghāna… jivhā… pasādakāya… copanakāya… vācā… manosaṃvaroti ime",
  "atk-abh01a0:1103_1": "pana aṭṭha saṃvarā nāma. Te atthato ‘sīlaṃ sati ñāṇaṃ khanti vīriya’nti ime pañca",
  "atk-abh01a0:1103_2": "dhammā honti. Tesupi ekadhammopi pañcadvāre voṭṭhabbanapariyosānesu cittesu nuppajjati.",
  "atk-abh01a0:1103_3": "Javanakkhaṇeyeva uppajjati. Javane uppannopi pañcadvāre saṃvaroti vuccati. Tassa",
  "atk-abh01a0:1103_4": "sabbassāpi cakkhuviññāṇasahajāto hi phasso cakkhusamphassotiādinā asaṃvare vuttanayeneva",
  "atk-abh01a0:1103_5": "uppatti veditabbā. Iti imesaṃ aṭṭhannaṃ saṃvarānaṃ vasena cakkhusaṃvaradvāraṃ…pe…",
  "atk-abh01a0:1103_6": "manosaṃvaradvāranti imāni aṭṭha saṃvaradvārāni veditabbāni.",
  "atk-abh01a0:1104": "Akusalakammapathakathā",
  "atk-abh01a0:1105": "Pāṇātipāto, adinnādānaṃ, kāmesumicchācāro, musāvādo, pisuṇavācā, pharusavācā, samphappalāpo, abhijjhā, byāpādo, micchādiṭṭhīti ime pana dasa akusalakammapathā nāma.",
  "atk-abh01a0:1106_0": "Tattha pāṇassa atipāto pāṇātipāto nāma; pāṇavadho, pāṇaghātoti vuttaṃ hoti. Pāṇoti",
  "atk-abh01a0:1106_1": "cettha vohārato satto, paramatthato jīvitindriyaṃ. Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā",
  "atk-abh01a0:1106_2": "kāyavacīdvārānaṃ aññataradvārappavattā vadhakacetanā pāṇātipāto. So guṇavirahitesu",
  "atk-abh01a0:1106_3": "tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā?",
  "atk-abh01a0:1106_4": "Payogamahantatāya. Payogasamattepi vatthumahantatāya. Guṇavantesu manussādīsu appaguṇe",
  "atk-abh01a0:1106_5": "appasāvajjo, mahāguṇe mahāsāvajjo. Sarīraguṇānaṃ pana samabhāve sati kilesānaṃ upakkamānañca",
  "atk-abh01a0:1106_6": "mudutāya appasāvajjo, tibbatāya mahāsāvajjoti veditabbo.",
  "atk-abh01a0:1107_0": "Tassa pañca sambhārā honti – pāṇo, pāṇasaññitā, vadhakacittaṃ, upakkamo, tena maraṇanti.",
  "atk-abh01a0:1107_1": "Cha payogā – sāhatthiko, āṇattiko, nissaggiyo, thāvaro, vijjāmayo, iddhimayoti. Imasmiṃ",
  "atk-abh01a0:1107_2": "panatthe vitthāriyamāne atipapañco hoti. Tasmā taṃ na vitthārayāma. Aññañca evarūpaṃ",
  "atk-abh01a0:1107_3": "atthikehi pana samantapāsādikaṃ vinayaṭṭhakathaṃ oloketvā gahetabbaṃ.",
  "atk-abh01a0:1108_0": "Adinnassa ādānaṃ ‘adinnādānaṃ’; parassaharaṇaṃ, theyyaṃ, corikāti vuttaṃ hoti. Tattha",
  "atk-abh01a0:1108_1": "adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo",
  "atk-abh01a0:1108_2": "ca hoti. Tasmiṃ parapariggahite parapariggahitasaññino tadādāyakaupakkamasamuṭṭhāpikā",
  "atk-abh01a0:1108_3": "theyyacetanā adinnādānaṃ. Taṃ hīne parasantake appasāvajjaṃ, paṇīte mahāsāvajjaṃ.",
  "atk-abh01a0:1108_4": "Kasmā? Vatthupaṇītatāya. Vatthusamatte sati guṇādhikānaṃ santake vatthusmiṃ mahāsāvajjaṃ.",
  "atk-abh01a0:1108_5": "Taṃtaṃguṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-abh01a0:1109_0": "Tassa pañca sambhārā honti – parapariggahitaṃ, parapariggahitasaññitā, theyyacittaṃ,",
  "atk-abh01a0:1109_1": "upakkamo, tena haraṇanti. Cha payogā – sāhatthikādayova. Te ca kho yathānurūpaṃ theyyāvahāro,",
  "atk-abh01a0:1109_2": "pasayhāvahāro, paṭicchannāvahāro, parikappāvahāro, kusāvahāroti imesaṃ pañcannaṃ",
  "atk-abh01a0:1109_3": "avahārānaṃ vasena pavattanti. Ayamettha saṅkhepo. Vitthāro pana samantapāsādikāyaṃ vutto.",
  "atk-abh01a0:1110_0": "‘Kāmesu micchācāro’ti ettha pana ‘kāmesū’ti methunasamācāresu; ‘micchācāro’ti ekantanindito",
  "atk-abh01a0:1110_1": "lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-abh01a0:1111_0": "Tattha agamanīyaṭṭhānaṃ nāma – purisānaṃ tāva māturakkhitā, piturakkhitā, mātāpiturakkhitā,",
  "atk-abh01a0:1111_1": "bhāturakkhitā, bhaginirakkhitā, ñātirakkhitā, gottarakkhitā, dhammarakkhitā, sārakkhā,",
  "atk-abh01a0:1111_2": "saparidaṇḍāti māturakkhitādayo dasa; dhanakkītā, chandavāsinī, bhogavāsinī, paṭavāsinī,",
  "atk-abh01a0:1111_3": "odapattakinī, obhaṭacumbaṭā, dāsī ca bhariyā, kammakārī ca bhariyā, dhajāhaṭā, muhuttikāti",
  "atk-abh01a0:1111_4": "etā dhanakkītādayo dasāti vīsati itthiyo. Itthīsu pana dvinnaṃ sārakkhasaparidaṇḍānaṃ,",
  "atk-abh01a0:1111_5": "dasannañca dhanakkītādīnanti dvādasannaṃ itthīnaṃ aññe purisā idaṃ agamanīyaṭṭhānaṃ nāma.",
  "atk-abh01a0:1112_0": "So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne",
  "atk-abh01a0:1112_1": "mahāsāvajjo. Tassa cattāro sambhārā – agamanīyavatthu, tasmiṃ sevanacittaṃ, sevanappayogo,",
  "atk-abh01a0:1112_2": "maggenamaggappaṭipattiadhivāsananti. Eko payogo sāhatthiko eva.",
  "atk-abh01a0:1113_0": "‘Musā’ti visaṃvādanapurekkhārassa atthabhañjako vacīpayogo, kāyapayogo vā. Visaṃvādanādhippāyena",
  "atk-abh01a0:1113_1": "panassa paravisaṃvādakakāyavacīpayogasamuṭṭhāpikā cetanā musāvādo. Aparo nayo – ‘musā’ti",
  "atk-abh01a0:1113_2": "abhūtaṃ atacchaṃ vatthu. ‘Vādo’ti tassa bhūtato tacchato viññāpanaṃ. Lakkhaṇato pana",
  "atk-abh01a0:1113_3": "atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-abh01a0:1113_4": "So yamatthaṃ bhañjati tassa appatāya appasāvajjo, mahantatāya mahāsāvajjo. Apica",
  "atk-abh01a0:1113_5": "gahaṭṭhānaṃ attano santakaṃ adātukāmatāya ‘natthī’tiādinayappavatto appasāvajjo.",
  "atk-abh01a0:1113_6": "Sakkhinā hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ",
  "atk-abh01a0:1113_7": "vā sappiṃ vā labhitvā hasādhippāyena ‘ajja gāme telaṃ nadī maññe sandatī’ti pūraṇakathānayena",
  "atk-abh01a0:1113_8": "pavatto appasāvajjo. Adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-abh01a0:1114_0": "Tassa cattāro sambhārā honti – atathaṃ vatthu, visaṃvādanacittaṃ, tajjo vāyāmo, parassa",
  "atk-abh01a0:1114_1": "tadatthavijānananti. Eko payogo – sāhatthikova. So ca kāyena vā kāyappaṭibaddhena",
  "atk-abh01a0:1114_2": "vā vācāya vā paravisaṃvādakakiriyākaraṇe daṭṭhabbo. Tāya ce kiriyāya paro tamatthaṃ",
  "atk-abh01a0:1114_3": "jānāti, ayaṃ kiriyasamuṭṭhāpikacetanākkhaṇeyeva musāvādakammunā bajjhati. Yasmā pana",
  "atk-abh01a0:1114_4": "yathā kāyakāyappaṭibaddhavācāhi paraṃ visaṃvādeti, tathā imassa ‘imaṃ bhaṇāhī’ti",
  "atk-abh01a0:1114_5": "āṇāpentopi, paṇṇaṃ likhitvā purato nissajjantopi, ‘ayamattho evaṃ daṭṭhabbo’ti kuṭṭādīsu",
  "atk-abh01a0:1114_6": "likhitvā ṭhapentopi; tasmā ettha āṇattikanissaggiyathāvarāpi payogā yujjanti. Aṭṭhakathāsu",
  "atk-abh01a0:1114_7": "pana anāgatattā vīmaṃsitvā gahetabbā.",
  "atk-abh01a0:1115_0": "‘Pisuṇavācā’tiādīsu yāya vācāya yassa taṃ vācaṃ bhāsati tassa hadaye attano piyabhāvaṃ",
  "atk-abh01a0:1115_1": "parassa ca suññabhāvaṃ karoti, sā pisuṇavācā. Yāya pana attānampi parampi pharusaṃ",
  "atk-abh01a0:1115_2": "karoti, yā vācā sayampi pharusā neva kaṇṇasukhā, na hadayaṅgamā, ayaṃ ‘pharusavācā’.",
  "atk-abh01a0:1115_3": "Yena samphaṃ palapati, niratthakaṃ, so ‘samphappalāpo’. Tesaṃ mūlabhūtā cetanāpi",
  "atk-abh01a0:1115_4": "pisuṇavācādināmameva labhati. Sā eva ca idha adhippetāti.",
  "atk-abh01a0:1116_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā",
  "atk-abh01a0:1116_1": "cetanā pisuṇavācā nāma. Sā yassa bhedaṃ karoti tassa appaguṇatāya appasāvajjā, mahāguṇatāya mahāsāvajjā.",
  "atk-abh01a0:1117_0": "Tassā cattāro sambhārā – ‘bhinditabbo paro’ iti ‘ime nānā bhavissa’nti vinā bhavissantīti",
  "atk-abh01a0:1117_1": "bhedapurekkhāratā vā, ‘iti ahaṃ piyo bhavissāmi vissāsiko’ti piyakamyatā vā, tajjo",
  "atk-abh01a0:1117_2": "vāyāmo, tassa tadatthavijānananti. Pare pana abhinne kammapathabhedo natthi, bhinne eva hoti.",
  "atk-abh01a0:1118_0": "Parassa mammacchedakakāyavacīpayogasamuṭṭhāpikā ekantapharusacetanā ‘pharusavācā’.",
  "atk-abh01a0:1118_1": "Tassā āvibhāvatthamidaṃ vatthu – eko kira dārako mātu vacanaṃ anādiyitvā araññaṃ",
  "atk-abh01a0:1118_2": "gacchati. Taṃ mātā nivattetuṃ asakkontī ‘caṇḍā taṃ mahiṃsī anubandhatū’ti akkosi.",
  "atk-abh01a0:1118_3": "Athassa tatheva araññe mahiṃsī uṭṭhāsi. Dārako ‘yaṃ mama mātā mukhena kathesi taṃ",
  "atk-abh01a0:1118_4": "mā hotu, yaṃ cittena cintesi taṃ hotū’ti saccakiriyaṃ akāsi. Mahiṃsī tattheva baddhā",
  "atk-abh01a0:1118_5": "viya aṭṭhāsi. Evaṃ mammacchedakopi payogo cittasaṇhatāya pharusavācā na hoti. Mātāpitaro",
  "atk-abh01a0:1118_6": "hi kadāci puttake evampi vadanti – ‘corā vo khaṇḍākhaṇḍikaṃ karontū’ti, uppalapattampi",
  "atk-abh01a0:1118_7": "ca nesaṃ upari patantaṃ na icchanti. Ācariyupajjhāyā ca kadāci nissitake evaṃ vadanti",
  "atk-abh01a0:1118_8": "– ‘kiṃ ime ahirikā anottappino caranti, niddhamatha ne’ti; atha ca nesaṃ āgamādhigamasampattiṃ",
  "atk-abh01a0:1118_9": "icchanti. Yathā ca cittasaṇhatāya pharusavācā na hoti, evaṃ vacanasaṇhatāya apharusavācāpi",
  "atk-abh01a0:1118_10": "na hoti. Na hi mārāpetukāmassa ‘imaṃ sukhaṃ sayāpethā’ti vacanaṃ apharusavācā hoti.",
  "atk-abh01a0:1118_11": "Cittapharusatāya panesā pharusavācāva. Sā yaṃ sandhāya pavattitā tassa appaguṇatāya",
  "atk-abh01a0:1118_12": "appasāvajjā, mahāguṇatāya mahāsāvajjā. Tassā tayo sambhārā – akkositabbo paro, kupitacittaṃ, akkosananti.",
  "atk-abh01a0:1119_0": "Anatthaviññāpikā kāyavacīpayogasamuṭṭhāpikā akusalacetanā ‘samphappalāpo’. So āsevanamandatāya",
  "atk-abh01a0:1119_1": "appasāvajjo. Āsevanamahantatāya mahāsāvajjo. Tassa dve sambhārā – bhāratayuddhasītāharaṇādiniratthakakathāpurekkhāratā,",
  "atk-abh01a0:1119_2": "tathārūpīkathākathanañcāti. Pare pana taṃ kathaṃ agaṇhante kammapathabhedo natthi,",
  "atk-abh01a0:1119_3": "parena samphappalāpe gahiteyeva hoti.",
  "atk-abh01a0:1120_0": "Abhijjhāyatīti ‘abhijjhā’. Parabhaṇḍābhimukhī hutvā tanninnatāya pavattatīti attho.",
  "atk-abh01a0:1120_1": "Sā ‘aho tava idaṃ mamassā’ti evaṃ parabhaṇḍābhijjhāyanalakkhaṇā. Adinnādānaṃ viya",
  "atk-abh01a0:1120_2": "appasāvajjā mahāsāvajjā ca. Tassā dve sambhārā – parabhaṇḍaṃ, attano pariṇāmanañcāti.",
  "atk-abh01a0:1120_3": "Parabhaṇḍavatthuke hi lobhe uppannepi na tāva kammapathabhedo hoti yāva na ‘aho vata",
  "atk-abh01a0:1120_4": "idaṃ mamassā’ti attano pariṇāmeti.",
  "atk-abh01a0:1121_0": "Hitasukhaṃ byāpādayatīti ‘byāpādo’. So paravināsāya manopadosalakkhaṇo. Pharusavācā",
  "atk-abh01a0:1121_1": "viya appasāvajjo mahāsāvajjo ca. Tassa dve sambhārā – parasatto ca, tassa ca vināsacintāti.",
  "atk-abh01a0:1121_2": "Parasattavatthuke hi kodhe uppannepi na tāva kammapathabhedo hoti yāva ‘aho vatāyaṃ",
  "atk-abh01a0:1121_3": "ucchijjeyya vinasseyyā’ti tassa vināsanaṃ na cintesi.",
  "atk-abh01a0:1122_0": "Yathābhuccagahaṇābhāvena micchā passatīti ‘micchādiṭṭhi’. Sā ‘natthi dinna’ntiādinā",
  "atk-abh01a0:1122_1": "nayena viparītadassanalakkhaṇā. Samphappalāpo viya appasāvajjā mahāsāvajjā ca. Apica",
  "atk-abh01a0:1122_2": "aniyatā appasāvajjā, niyatā mahāsāvajjā. Tassā dve sambhārā – vatthuno ca gahitākāraviparītatā,",
  "atk-abh01a0:1122_3": "yathā ca taṃ gaṇhāti tathābhāvena tassupaṭṭhānanti. Tattha natthikāhetukaakiriyadiṭṭhīhi",
  "atk-abh01a0:1122_4": "eva kammapathabhedo hoti, na aññadiṭṭhīhi.",
  "atk-abh01a0:1123": "Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto mūlato cāti pañcahākārehi vinicchayo veditabbo –",
  "atk-abh01a0:1124": "Tattha ‘dhammato’ti etesu hi paṭipāṭiyā satta cetanādhammāva honti, abhijjhādayo tayo cetanāsampayuttā.",
  "atk-abh01a0:1125_0": "‘Koṭṭhāsato’ti paṭipāṭiyā satta, micchādiṭṭhi cāti ime aṭṭha kammapathā eva honti;",
  "atk-abh01a0:1125_1": "no mūlāni. Abhijjhābyāpādā kammapathā ceva mūlāni ca. Abhijjhā hi mūlaṃ patvā ‘lobho",
  "atk-abh01a0:1125_2": "akusalamūlaṃ’ hoti, byāpādo ‘doso akusalamūlaṃ’.",
  "atk-abh01a0:1126_0": "‘Ārammaṇato’ti pāṇātipāto jīvitindriyārammaṇato saṅkhārārammaṇo hoti. Adinnādānaṃ",
  "atk-abh01a0:1126_1": "sattārammaṇaṃ vā hoti saṅkhārārammaṇaṃ vā. Micchācāro phoṭṭhabbavasena saṅkhārārammaṇo",
  "atk-abh01a0:1126_2": "hoti; sattārammaṇotipi eke. Musāvādo sattārammaṇo vā, saṅkhārārammaṇo vā. Tathā pisuṇavācā.",
  "atk-abh01a0:1126_3": "Pharusavācā sattārammaṇāva. Samphappalāpo diṭṭhasutamutaviññātavasena sattārammaṇo",
  "atk-abh01a0:1126_4": "vā saṅkhārārammaṇo vā. Tathā abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇāva.",
  "atk-abh01a0:1127_0": "‘Vedanāto’ti pāṇātipāto dukkhavedano hoti. Kiñcāpi hi rājāno coraṃ disvā hasamānāpi",
  "atk-abh01a0:1127_1": "‘gacchatha naṃ ghātethā’ti vadanti, sanniṭṭhāpakacetanā pana nesaṃ dukkhasampayuttāva",
  "atk-abh01a0:1127_2": "hoti. Adinnādānaṃ tivedanaṃ. Tañhi parabhaṇḍaṃ disvā haṭṭhatuṭṭhassa gaṇhato sukhavedanaṃ",
  "atk-abh01a0:1127_3": "hoti, bhītatasitassa gaṇhato dukkhavedanaṃ. Tathā vipākanissandaphalāni paccavekkhantassa.",
  "atk-abh01a0:1127_4": "Gahaṇakāle majjhattabhāve ṭhitassa pana gaṇhato adukkhamasukhavedanaṃ hotīti. Micchācāro",
  "atk-abh01a0:1127_5": "sukhamajjhattavasena dvivedano. Sanniṭṭhāpakacitte pana majjhattavedano na hoti.",
  "atk-abh01a0:1127_6": "Musāvādo adinnādāne vuttanayeneva tivedano; tathā pisuṇavācā. Pharusavācā dukkhavedanā.",
  "atk-abh01a0:1127_7": "Samphappalāpo tivedano. Paresu hi sādhukāraṃ dentesu celukkhepādīni khipantesu haṭṭhatuṭṭhassa",
  "atk-abh01a0:1127_8": "sītāharaṇabhāratayuddhādīni kathanakāle so sukhavedano hoti. Paṭhamaṃ dinnavetanena",
  "atk-abh01a0:1127_9": "ekena pacchā āgantvā ‘ādito paṭṭhāya kathehī’ti vutte ‘ananusandhikaṃ pakiṇṇakakathaṃ",
  "atk-abh01a0:1127_10": "kathessāmi nu kho no’ti domanassitassa kathanakāle dukkhavedano hoti, majjhattassa",
  "atk-abh01a0:1127_11": "kathayato adukkhamasukhavedano hoti. Abhijjhā sukhamajjhattavasena dvivedanā; tathā",
  "atk-abh01a0:1127_12": "micchādiṭṭhi. Byāpādo dukkhavedano.",
  "atk-abh01a0:1128_0": "‘Mūlato’ti pāṇātipāto dosamohavasena dvimūlako hoti. Adinnādānaṃ dosamohavasena vā",
  "atk-abh01a0:1128_1": "lobhamohavasena vā. Micchācāro lobhamohavasena. Musāvādo dosamohavasena vā lobhamohavasena",
  "atk-abh01a0:1128_2": "vā; tathā pisuṇavācā samphappalāpo ca. Pharusavācā dosamohavasena. Abhijjhā mohavasena",
  "atk-abh01a0:1128_3": "ekamūlā; tathā byāpādo. Micchādiṭṭhi lobhamohavasena dvimūlāti.",
  "atk-abh01a0:1129": "Akusalakammapathakathā niṭṭhitā.",
  "atk-abh01a0:1130": "Kusalakammapathakathā",
  "atk-abh01a0:1131_0": "Pāṇātipātādīhi pana viratiyo anabhijjhāabyāpādasammādiṭṭhiyo cāti ime dasa kusalakammapathā",
  "atk-abh01a0:1131_1": "nāma. Tattha pāṇātipātādayo vuttatthā eva. Pāṇātipātādīhi etāya viramanti, sayaṃ",
  "atk-abh01a0:1131_2": "vā viramati, viramaṇamattameva vā etanti virati. Yā pāṇātipātā viramantassa “yā tasmiṃ",
  "atk-abh01a0:1131_3": "samaye pāṇātipātā ārati viratī”ti evaṃ vuttā kusalacittasampayuttā virati, sā pabhedato",
  "atk-abh01a0:1131_4": "tividhā hoti – sampattavirati, samādānavirati, samucchedaviratīti.",
  "atk-abh01a0:1132_0": "Tattha asamādinnasikkhāpadānaṃ attano jātivayabāhusaccādīni paccavekkhitvā ‘ayuttaṃ",
  "atk-abh01a0:1132_1": "amhākaṃ evarūpaṃ pāpaṃ kātu’nti sampattaṃ vatthuṃ avītikkamantānaṃ uppajjamānā virati",
  "atk-abh01a0:1132_2": "‘sampattaviratī’ti veditabbā – sīhaḷadīpe cakkanaupāsakassa viya. Tassa kira daharakāleyeva",
  "atk-abh01a0:1132_3": "mātuyā rogo uppajji. Vejjena ca ‘allasasamaṃsaṃ laddhuṃ vaṭṭatī’ti vuttaṃ. Tato cakkanassa",
  "atk-abh01a0:1132_4": "bhātā ‘gaccha, tāta, khettaṃ āhiṇḍāhī’ti cakkanaṃ pesesi. So tattha gato. Tasmiñca",
  "atk-abh01a0:1132_5": "samaye eko saso taruṇasassaṃ khādituṃ āgato hoti. So taṃ disvāva vegena dhāvanto",
  "atk-abh01a0:1132_6": "valliyā baddho ‘kiri kirī’ti saddamakāsi. Cakkano tena saddena gantvā taṃ gahetvā",
  "atk-abh01a0:1132_7": "cintesi – ‘mātu bhesajjaṃ karomī’ti. Puna cintesi – ‘na metaṃ patirūpaṃ yvāhaṃ mātu",
  "atk-abh01a0:1132_8": "jīvitakāraṇā paraṃ jīvitā voropeyya’nti. Atha naṃ ‘gaccha, araññe sasehi saddhiṃ",
  "atk-abh01a0:1132_9": "tiṇodakaṃ paribhuñjā’ti muñci. Bhātarā ca ‘kiṃ tāta saso laddho’ti pucchito taṃ pavattiṃ",
  "atk-abh01a0:1132_10": "ācikkhi. Tato naṃ bhātā paribhāsi. So mātusantikaṃ gantvā ‘yato ahaṃ jāto nābhijānāmi",
  "atk-abh01a0:1132_11": "sañcicca pāṇaṃ jīvitā voropetā’ti saccaṃ vatvā aṭṭhāsi. Tāvadevassa mātā arogā ahosi.",
  "atk-abh01a0:1133_0": "Samādinnasikkhāpadānaṃ pana sikkhāpadasamādāne ca tatuttariñca attano jīvitampi pariccajitvā",
  "atk-abh01a0:1133_1": "vatthuṃ avītikkamantānaṃ uppajjamānā virati ‘samādānaviratī’ti veditabbā. Uttaravaḍḍhamānapabbatavāsīupāsakassa",
  "atk-abh01a0:1133_2": "viya. So kira ambariyavihāravāsino piṅgalabuddharakkhitattherassa santike sikkhāpadāni",
  "atk-abh01a0:1133_3": "gahetvā khettaṃ kasati. Athassa goṇo naṭṭho. So taṃ gavesanto uttaravaḍḍhamānapabbataṃ",
  "atk-abh01a0:1133_4": "āruhi. Tatra naṃ mahāsappo aggahesi. So cintesi – ‘imāyassa tikhiṇavāsiyā sīsaṃ chindāmī’ti.",
  "atk-abh01a0:1133_5": "Puna cintesi – ‘na metaṃ patirūpaṃ yvāhaṃ bhāvanīyassa garuno santike sikkhāpadāni",
  "atk-abh01a0:1133_6": "gahetvā bhindeyya’nti evaṃ yāvatatiyaṃ cintetvā ‘jīvitaṃ pariccajāmi, na sikkhāpada’nti",
  "atk-abh01a0:1133_7": "aṃse ṭhapitaṃ tikhiṇadaṇḍavāsiṃ araññe chaḍḍesi. Tāvadeva naṃ mahāvāḷo muñcitvā agamāsīti.",
  "atk-abh01a0:1134": "Ariyamaggasampayuttā pana virati ‘samucchedaviratī’ti veditabbā, yassā uppattito pabhuti ‘pāṇaṃ ghātessāmī’ti ariyapuggalānaṃ cittampi nuppajjatīti.",
  "atk-abh01a0:1135": "Idāni yathā akusalānaṃ evaṃ imesampi kusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo –",
  "atk-abh01a0:1136": "Tattha ‘dhammato’ti etesu hi paṭipāṭiyā satta cetanāpi vaṭṭanti, viratiyopi; ante tayo cetanāsampayuttāva.",
  "atk-abh01a0:1137_0": "‘Koṭṭhāsato’ti paṭipāṭiyā satta kammapathā eva, no mūlāni. Ante tayo kammapathā ceva",
  "atk-abh01a0:1137_1": "mūlāni ca. Anabhijjhā hi mūlaṃ patvā ‘alobho kusalamūlaṃ’ hoti. Abyāpādo ‘adoso kusalamūlaṃ’,",
  "atk-abh01a0:1137_2": "sammādiṭṭhi ‘amoho kusalamūlaṃ’.",
  "atk-abh01a0:1138_0": "‘Ārammaṇato’ti pāṇātipātādīnaṃ ārammaṇāneva etesaṃ ārammaṇāni. Vītikkamitabbatoyeva",
  "atk-abh01a0:1138_1": "hi veramaṇī nāma hoti. Yathā pana nibbānārammaṇo ariyamaggo kilese pajahati, evaṃ",
  "atk-abh01a0:1138_2": "jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.",
  "atk-abh01a0:1139": "‘Vedanāto’ti sabbe sukhavedanā vā honti majjhattavedanā vā. Kusalaṃ patvā hi dukkhavedanā nāma natthi.",
  "atk-abh01a0:1140_0": "‘Mūlato’ti paṭipāṭiyā satta kammapathā ñāṇasampayuttacittena viramantassa alobhaadosaamohavasena",
  "atk-abh01a0:1140_1": "timūlā honti; ñāṇavippayuttacittena viramantassa dvimūlā. Anabhijjhā ñāṇasampayuttacittena",
  "atk-abh01a0:1140_2": "viramantassa dvimūlā hoti; ñāṇavippayuttacittena ekamūlā. Alobho pana attanāva attano",
  "atk-abh01a0:1140_3": "mūlaṃ na hoti. Abyāpādepi eseva nayo. Sammādiṭṭhi alobhādosavasena dvimūlāva hoti.",
  "atk-abh01a0:1140_4": "Ime dasa kusalakammapathā nāma.",
  "atk-abh01a0:1141": "Kammapathasaṃsandanakathā",
  "atk-abh01a0:1142_0": "Idāni imasmiṃ ṭhāne kammapathasaṃsandanaṃ nāma veditabbaṃ. Pañcaphassadvāravasena",
  "atk-abh01a0:1142_1": "hi uppanno asaṃvaro akusalaṃ manokammameva hoti. Manophassadvāravasena uppanno tīṇipi",
  "atk-abh01a0:1142_2": "kammāni honti – so hi kāyadvāre copanappatto akusalaṃ kāyakammaṃ hoti, vacīdvāre",
  "atk-abh01a0:1142_3": "akusalaṃ vacīkammaṃ, ubhayattha copanaṃ appatto akusalaṃ manokammaṃ. Pañcaasaṃvaradvāravasena",
  "atk-abh01a0:1142_4": "uppannopi akusalaṃ manokammameva hoti. Copanakāyaasaṃvaradvāravasena uppanno akusalaṃ",
  "atk-abh01a0:1142_5": "kāyakammameva hoti, vācāasaṃvaradvāravasena uppanno akusalaṃ vacīkammameva hoti,",
  "atk-abh01a0:1142_6": "manoasaṃvaradvāravasena uppanno akusalaṃ manokammameva hoti. Tividhaṃ kāyaduccaritaṃ",
  "atk-abh01a0:1142_7": "akusalaṃ kāyakammameva hoti, catubbidhaṃ vacīduccaritaṃ akusalaṃ vacīkammameva hoti,",
  "atk-abh01a0:1142_8": "tividhaṃ manoduccaritaṃ akusalaṃ manokammameva hoti.",
  "atk-abh01a0:1143_0": "Pañcaphassadvāravasena uppanno saṃvaropi kusalaṃ manokammameva hoti. Manophassadvāravasena",
  "atk-abh01a0:1143_1": "uppanno pana ayampi, asaṃvaro viya, tīṇipi kammāni honti. Pañcasaṃvaradvāravasena",
  "atk-abh01a0:1143_2": "uppannopi kusalaṃ manokammameva hoti, copanakāyasaṃvaradvāravasena uppanno kusalaṃ",
  "atk-abh01a0:1143_3": "kāyakammameva hoti, vācāsaṃvaradvāravasena uppanno kusalaṃ vacīkammameva hoti, manosaṃvaradvāravasena",
  "atk-abh01a0:1143_4": "uppanno kusalaṃ manokammameva hoti. Tividhaṃ kāyasucaritaṃ kusalaṃ kāyakammameva",
  "atk-abh01a0:1143_5": "hoti, catubbidhaṃ vacīsucaritaṃ kusalaṃ vacīkammameva hoti, tividhaṃ manosucaritaṃ",
  "atk-abh01a0:1143_6": "kusalaṃ manokammameva hoti.",
  "atk-abh01a0:1144_0": "Akusalaṃ kāyakammaṃ pañcaphassadvāravasena nuppajjati; manophassadvāravaseneva uppajjati.",
  "atk-abh01a0:1144_1": "Tathā akusalaṃ vacīkammaṃ. Akusalaṃ manokammaṃ pana chaphassadvāravasena uppajjati;",
  "atk-abh01a0:1144_2": "taṃ kāyavacīdvāresu copanaṃ pattaṃ akusalaṃ kāyavacīkammaṃ hoti, copanaṃ appattaṃ",
  "atk-abh01a0:1144_3": "akusalaṃ manokammameva. Yathā ca pañcaphassadvāravasena, evaṃ pañcaasaṃvaradvāravasenapi",
  "atk-abh01a0:1144_4": "akusalaṃ kāyakammaṃ nuppajjati, copanakāyaasaṃvaradvāravasena pana vācāasaṃvaradvāravasena",
  "atk-abh01a0:1144_5": "ca uppajjati; manoasaṃvaradvāravasena nuppajjati. Akusalaṃ vacīkammampi pañcaasaṃvaradvāravasena",
  "atk-abh01a0:1144_6": "nuppajjati, copanakāyavācāasaṃvaradvāravasena uppajjati; manoasaṃvaradvāravasena",
  "atk-abh01a0:1144_7": "nuppajjati. Akusalaṃ manokammaṃ aṭṭhaasaṃvaradvāravasenapi uppajjateva. Kusalakāyakammādīsupi eseva nayo.",
  "atk-abh01a0:1145_0": "Ayaṃ pana viseso – yathā akusalakāyakammavacīkammāni manoasaṃvaradvāravasena nuppajjanti,",
  "atk-abh01a0:1145_1": "na tathā etāni. Etāni pana kāyaṅgavācaṅgaṃ acopetvā sikkhāpadāni gaṇhantassa manosaṃvaradvārepi",
  "atk-abh01a0:1145_2": "uppajjanti eva. Tattha kāmāvacaraṃ kusalaṃ cittaṃ tividhakammadvāravasena uppajjati,",
  "atk-abh01a0:1145_3": "pañcaviññāṇadvāravasena nuppajjati; ‘yamidaṃ cakkhusamphassapaccayā uppajjati vedayitaṃ,",
  "atk-abh01a0:1145_4": "sukhaṃ vā dukkhaṃ vā adukkhamasukhaṃ vā’ti iminā pana nayena chaphassadvāravasena",
  "atk-abh01a0:1145_5": "uppajjati; aṭṭhaasaṃvaradvāravasena nuppajjati, aṭṭhasaṃvaradvāravasena uppajjati;",
  "atk-abh01a0:1145_6": "dasaakusalakammapathavasena nuppajjati, dasakusalakammapathavasena uppajjati; tasmā",
  "atk-abh01a0:1145_7": "idampi cittaṃ tividhakammadvāravasena vā uppannaṃ hotu, chaphassadvāravasena vā,",
  "atk-abh01a0:1145_8": "aṭṭhasaṃvaradvāravasena vā dasakusalakammapathavasena vā. “Kāmāvacaraṃ kusalaṃ cittaṃ",
  "atk-abh01a0:1145_9": "uppannaṃ hoti…pe… rūpārammaṇaṃ vā…pe… dhammārammaṇaṃ vā”ti vutte sabbaṃ vuttameva hotīti.",
  "atk-abh01a0:1146": "Dvārakathā niṭṭhitā.",
  "atk-abh01a0:1147_0": "Yaṃ yaṃ vā panārabbhāti ettha ayaṃ yojanā – heṭṭhā vuttesu rūpārammaṇādīsu rūpārammaṇaṃ",
  "atk-abh01a0:1147_1": "vā ārabbha, ārammaṇaṃ katvāti attho. Saddārammaṇaṃ vā…pe… dhammārammaṇaṃ vā ārabbha",
  "atk-abh01a0:1147_2": "uppannaṃ hoti. Ettāvatā etassa cittassa etesu ārammaṇesu yaṃkiñci ekameva ārammaṇaṃ",
  "atk-abh01a0:1147_3": "anuññātasadisaṃ hoti. Idañca ekasmiṃ samaye ekassa vā puggalassa rūpārammaṇaṃ ārabbha",
  "atk-abh01a0:1147_4": "uppannaṃ puna aññasmiṃ samaye aññassa vā puggalassa saddādīsupi aññataraṃ ārammaṇaṃ",
  "atk-abh01a0:1147_5": "ārabbha uppajjati eva. Evaṃ uppajjamānassa cassa ekasmiṃ bhave paṭhamaṃ rūpārammaṇaṃ",
  "atk-abh01a0:1147_6": "ārabbha pavatti hoti, pacchā saddārammaṇanti ayampi kamo natthi. Rūpādīsu cāpi paṭhamaṃ",
  "atk-abh01a0:1147_7": "nīlārammaṇaṃ pacchā pītārammaṇanti ayampi niyamo natthi. Iti imaṃ sabbārammaṇatañceva,",
  "atk-abh01a0:1147_8": "kamābhāvañca, kamābhāvepi ca nīlapītādīsu niyamābhāvaṃ dassetuṃ ‘yaṃ yaṃ vā panārabbhā’ti",
  "atk-abh01a0:1147_9": "āha. Idaṃ vuttaṃ hoti – imesu rūpādīsu na yaṃkiñci ekameva, atha kho yaṃ yaṃ vā panārabbha",
  "atk-abh01a0:1147_10": "uppannaṃ hoti. Evaṃ uppajjamānampi ca ‘paṭhamaṃ rūpārammaṇaṃ pacchā saddārammaṇaṃ",
  "atk-abh01a0:1147_11": "ārabbhā’ti evampi anuppajjitvā yaṃ yaṃ vā panārabbha uppannaṃ hoti; ‘paṭilomato vā",
  "atk-abh01a0:1147_12": "anulomato vā, ekantarikadvantarikādinayena vā, rūpārammaṇādīsu yaṃ vā taṃ vā ārammaṇaṃ",
  "atk-abh01a0:1147_13": "katvā uppannaṃ hotī’ti attho. Rūpārammaṇesupi ca ‘paṭhamaṃ nīlārammaṇaṃ pacchā pītārammaṇa’nti",
  "atk-abh01a0:1147_14": "imināpi niyamena anuppajjitvā, yaṃ yaṃ vā panārabbha ‘nīlapītakādīsu rūpārammaṇesu",
  "atk-abh01a0:1147_15": "yaṃ vā taṃ vā rūpārammaṇaṃ ārabbha uppannaṃ hotī’ti attho. Saddārammaṇādīsupi eseva",
  "atk-abh01a0:1147_16": "nayo. Ayaṃ tāva ekā yojanā.",
  "atk-abh01a0:1148_0": "Ayaṃ pana aparā – rūpaṃ ārammaṇaṃ etassāti rūpārammaṇaṃ…pe… dhammo ārammaṇaṃ etassāti",
  "atk-abh01a0:1148_1": "dhammārammaṇaṃ. Iti rūpārammaṇaṃ vā…pe… dhammārammaṇaṃ vā cittaṃ uppannaṃ hotīti",
  "atk-abh01a0:1148_2": "vatvā puna ‘yaṃ yaṃ vā panārabbhā’ti āha. Tassattho – etesu rūpādīsu heṭṭhā vuttanayeneva",
  "atk-abh01a0:1148_3": "yaṃ vā taṃ vā pana ārabbha uppannaṃ hotīti. Mahāaṭṭhakathāyaṃ pana yevāpanake abhinavaṃ",
  "atk-abh01a0:1148_4": "natthi, heṭṭhā gahitameva gahita’nti vatvā ‘rūpaṃ vā ārabbha…pe… dhammaṃ vā ārabbha,",
  "atk-abh01a0:1148_5": "idaṃ vā idaṃ vā ārabbhāti kathetuṃ idaṃ vutta’nti ettakameva āgataṃ.",
  "atk-abh01a0:1149": "Dhammuddesavāro",
  "atk-abh01a0:1150": "Phassapañcamakarāsivaṇṇanā",
  "atk-abh01a0:1151_0": "Tasmiṃ samayeti idaṃ aniyamaniddiṭṭhassa samayassa niyamato paṭiniddesavacanaṃ. Tasmā",
  "atk-abh01a0:1151_1": "‘yasmiṃ samaye kāmāvacaraṃ kusalaṃ cittaṃ uppannaṃ hoti, tasmiṃyeva samaye phasso",
  "atk-abh01a0:1151_2": "hoti…pe… avikkhepo hotī’ti ayamattho veditabbo. Tattha yatheva cittaṃ evaṃ phassādīsupi",
  "atk-abh01a0:1151_3": "phasso hoti. Kiṃ hoti? ‘Kāmāvacaro hoti, kusalo hoti, uppanno hoti, somanassasahagato",
  "atk-abh01a0:1151_4": "hotī’tiādinā nayena labbhamānapadavasena yojanā kātabbā. Vedanāyañhi ‘somanassasahagatā’ti",
  "atk-abh01a0:1151_5": "paññindriye ca ‘ñāṇasampayutta’nti na labbhati, tasmā ‘labbhamānapadavasenā’ti vuttaṃ.",
  "atk-abh01a0:1151_6": "Idaṃ aṭṭhakathāmuttakaṃ ācariyānaṃ mataṃ; na panetaṃ sārato daṭṭhabbaṃ.",
  "atk-abh01a0:1152_0": "Kasmā panettha phassova paṭhamaṃ vuttoti? Cittassa paṭhamābhinipātattā. Ārammaṇasmiñhi",
  "atk-abh01a0:1152_1": "cittassa paṭhamābhinipāto hutvā phasso ārammaṇaṃ phusamāno uppajjati, tasmā paṭhamaṃ",
  "atk-abh01a0:1152_2": "vutto. Phassena pana phusitvā vedanāya vedayati, saññāya sañjānāti, cetanāya ceteti.",
  "atk-abh01a0:1152_3": "Tena vuttaṃ – “phuṭṭho, bhikkhave, vedeti, phuṭṭho sañjānāti phuṭṭho cetetī”ti.",
  "atk-abh01a0:1153_0": "Apica, ayaṃ phasso nāma yathā pāsādaṃ patvā thambho nāma sesadabbasambhārānaṃ balavapaccayo,",
  "atk-abh01a0:1153_1": "tulāsaṅghāṭabhittipādakūṭagopānasīpakkhapāsakamukhavaṭṭiyo thambhābaddhā thambhe",
  "atk-abh01a0:1153_2": "patiṭṭhitā, evameva sahajātasampayuttadhammānaṃ balavapaccayo hoti. Thambhasadiso",
  "atk-abh01a0:1153_3": "hi esa. Avasesā dabbasambhārasadisāti. Tasmāpi paṭhamaṃ vutto. Idaṃ pana akāraṇaṃ.",
  "atk-abh01a0:1153_4": "Ekacittasmiñhi uppannadhammānaṃ ‘ayaṃ paṭhamaṃ uppanno ayaṃ pacchā’ti idaṃ vattuṃ",
  "atk-abh01a0:1153_5": "na labbhā. Balavapaccayabhāvepi phassassa kāraṇaṃ na dissati. Desanāvāreneva pana",
  "atk-abh01a0:1153_6": "phasso paṭhamaṃ vutto. Vedanā hoti phasso hoti, saññā hoti phasso hoti, cetanā hoti",
  "atk-abh01a0:1153_7": "phasso hoti, cittaṃ hoti phasso hoti, vedanā hoti saññā hoti, cetanā hoti vitakko",
  "atk-abh01a0:1153_8": "hotīti āharitumpi hi vaṭṭeyya. Desanāvārena pana phassova paṭhamaṃ vuttoti veditabbo.",
  "atk-abh01a0:1153_9": "Yathā cettha evaṃ sesadhammesupi pubbāparakkamo nāma na pariyesitabbo. Vacanatthalakkhaṇarasādīhi",
  "atk-abh01a0:1153_10": "pana dhammā eva pariyesitabbā.",
  "atk-abh01a0:1154": "Seyyathidaṃ – phusatīti phasso. Svāyaṃ phusanalakkhaṇo, saṅghaṭṭanaraso, sannipātapaccupaṭṭhāno, āpāthagatavisayapadaṭṭhāno.",
  "atk-abh01a0:1155_0": "Ayañhi arūpadhammopi samāno ārammaṇe phusanākāreneva pavattatīti phusanalakkhaṇo.",
  "atk-abh01a0:1155_1": "Ekadesena ca anallīyamānopi rūpaṃ viya cakkhuṃ, saddo viya ca sotaṃ, cittaṃ ārammaṇañca",
  "atk-abh01a0:1155_2": "saṅghaṭṭetīti saṅghaṭṭanaraso. Vatthārammaṇasaṅghaṭṭanato vā uppannattā sampattiatthenapi",
  "atk-abh01a0:1155_3": "rasena saṅghaṭṭanarasoti veditabbo. Vuttañhetaṃ aṭṭhakathāyaṃ – “catubhūmakaphasso",
  "atk-abh01a0:1155_4": "hi nophusanalakkhaṇo nāma natthi. Saṅghaṭṭanaraso pana pañcadvārikova hoti. Pañcadvārikassa",
  "atk-abh01a0:1155_5": "hi phusanalakkhaṇotipi saṅghaṭṭanarasotipi nāmaṃ; manodvārikassa phusanalakkhaṇotveva",
  "atk-abh01a0:1155_6": "nāmaṃ, na saṅghaṭṭanaraso”ti.",
  "atk-abh01a0:1156_0": "Idañca vatvā idaṃ suttaṃ ābhataṃ – “yathā, mahārāja, dve meṇḍā yujjheyyuṃ, tesu yathā",
  "atk-abh01a0:1156_1": "eko meṇḍo evaṃ cakkhu daṭṭhabbaṃ, yathā dutiyo meṇḍo evaṃ rūpaṃ daṭṭhabbaṃ; yathā",
  "atk-abh01a0:1156_2": "tesaṃ sannipāto evaṃ phasso daṭṭhabbo”. Evaṃ phusanalakkhaṇo ca phasso, saṅghaṭṭanaraso",
  "atk-abh01a0:1156_3": "ca. “Yathā, mahārāja, dve sammā vajjeyyuṃ…pe… dve pāṇī vajjeyyuṃ, yathā eko pāṇi",
  "atk-abh01a0:1156_4": "evaṃ cakkhu daṭṭhabbaṃ, yathā dutiyo pāṇi evaṃ rūpaṃ daṭṭhabbaṃ, yathā tesaṃ sannipāto",
  "atk-abh01a0:1156_5": "evaṃ phasso daṭṭhabbo. Evaṃ phusanalakkhaṇo ca phasso saṅghaṭṭanaraso cā”ti vitthāro.",
  "atk-abh01a0:1157_0": "Yathā vā “cakkhunā rūpaṃ disvā”tiādīsu cakkhuviññāṇādīni cakkhuādināmena vuttāni,",
  "atk-abh01a0:1157_1": "evamidhāpi tāni cakkhuādināmena vuttānīti veditabbāni. Tasmā ‘evaṃ cakkhu daṭṭhabba’ntiādīsu",
  "atk-abh01a0:1157_2": "evaṃ cakkhuviññāṇaṃ daṭṭhabbanti iminā nayena attho veditabbo. Evaṃ sante cittārammaṇasaṅghaṭṭanato",
  "atk-abh01a0:1157_3": "imasmimpi sutte kiccaṭṭheneva rasena saṅghaṭṭanarasoti siddho hoti.",
  "atk-abh01a0:1158_0": "Tikasannipātasaṅkhātassa pana attano kāraṇassa vasena paveditattā sannipātapaccupaṭṭhāno.",
  "atk-abh01a0:1158_1": "Ayañhi tattha tattha “tiṇṇaṃ saṅgati phasso”ti evaṃ kāraṇassa vasena paveditoti.",
  "atk-abh01a0:1158_2": "Imassa ca suttapadassa tiṇṇaṃ saṅgatiyā phassoti ayamattho; na saṅgatimattameva phassoti.",
  "atk-abh01a0:1159_0": "Evaṃ paveditattā pana tenevākārena paccupaṭṭhātīti sannipātapaccupaṭṭhānoti vutto.",
  "atk-abh01a0:1159_1": "Phalaṭṭhena pana paccupaṭṭhānenesa vedanāpaccupaṭṭhāno nāma hoti. Vedanañhesa paccupaṭṭhāpeti",
  "atk-abh01a0:1159_2": "uppādetīti attho. Uppādayamāno ca yathā bahiddhā uṇhapaccayāpi lākhāsaṅkhātadhātunissitā",
  "atk-abh01a0:1159_3": "usmā attano nissaye mudubhāvakārī hoti, na attano paccayabhūtepi bahiddhā vītaccitaṅgārasaṅkhāte",
  "atk-abh01a0:1159_4": "uṇhabhāve, evaṃ vatthārammaṇasaṅkhātaaññapaccayopi samāno, cittanissitattā attano",
  "atk-abh01a0:1159_5": "nissayabhūte citte eva esa vedanuppādako hoti, na attano paccayabhūtepi vatthumhi",
  "atk-abh01a0:1159_6": "ārammaṇe vāti veditabbo. Tajjāsamannāhārena pana indriyena ca parikkhate visaye anantarāyena",
  "atk-abh01a0:1159_7": "uppajjanato esa āpāthagatavisayapadaṭṭhānoti vuccati.",
  "atk-abh01a0:1160": "Vedayatīti vedanā. Sā vedayitalakkhaṇā, anubhavanarasā iṭṭhākārasambhogarasā vā, cetasikaassādapaccupaṭṭhānā, passaddhipadaṭṭhānā.",
  "atk-abh01a0:1161_0": "‘Catubhūmikavedanā hi novedayitalakkhaṇā nāma natthi. Anubhavanarasatā pana sukhavedanāyameva",
  "atk-abh01a0:1161_1": "labbhatī’ti vatvā puna taṃ vādaṃ paṭikkhipitvā ‘sukhavedanā vā hotu, dukkhavedanā",
  "atk-abh01a0:1161_2": "vā, adukkhamasukhavedanā vā, sabbā anubhavanarasā’ti vatvā ayamattho dīpito – ārammaṇarasānubhavanaṭṭhānaṃ",
  "atk-abh01a0:1161_3": "patvā sesasampayuttadhammā ekadesamattakameva anubhavanti. Phassassa hi phusanamattakameva",
  "atk-abh01a0:1161_4": "hoti, saññāya sañjānanamattakameva, cetanāya cetanāmattakameva, viññāṇassa vijānanamattakameva.",
  "atk-abh01a0:1161_5": "Ekaṃsato pana issaravatāya vissavitāya sāmibhāvena vedanāva ārammaṇarasaṃ anubhavati.",
  "atk-abh01a0:1162_0": "Rājā viya hi vedanā, sūdo viya sesadhammā. Yathā sūdo nānārasabhojanaṃ sampādetvā",
  "atk-abh01a0:1162_1": "peḷāya pakkhipitvā lañchanaṃ datvā rañño santike otāretvā lañchanaṃ bhinditvā peḷaṃ",
  "atk-abh01a0:1162_2": "vivaritvā sabbasūpabyañjanehi aggaggaṃ ādāya bhājane pakkhipitvā sadosaniddosabhāvavīmaṃsanatthaṃ",
  "atk-abh01a0:1162_3": "ajjhoharati, tato rañño nānaggarasabhojanaṃ upanāmeti. Rājā issaravatāya vissavitāya",
  "atk-abh01a0:1162_4": "sāmī hutvā icchiticchitaṃ bhuñjati. Tattha hi sūdassa bhattavīmaṃsanamattamiva avasesadhammānaṃ",
  "atk-abh01a0:1162_5": "ārammaṇarasassa ekadesānubhavanaṃ. Yathā hi sūdo bhattekadesamattameva vīmaṃsati",
  "atk-abh01a0:1162_6": "evaṃ sesadhammāpi ārammaṇarasekadesameva anubhavanti. Yathā pana rājā issaravatāya",
  "atk-abh01a0:1162_7": "vissavitāya sāmī hutvā yadicchakaṃ bhuñjati, evaṃ vedanāpi issaravatāya vissavitāya",
  "atk-abh01a0:1162_8": "sāmibhāvena ārammaṇarasaṃ anubhavati. Tasmā anubhavanarasāti vuccati.",
  "atk-abh01a0:1163_0": "Dutiye atthavikappe ayaṃ idha adhippetā vedanā yathā vā tathā vā ārammaṇassa iṭṭhākārameva",
  "atk-abh01a0:1163_1": "sambhuñjatīti iṭṭhākārasambhogarasāti vuttā. Cetasikaassādato panesā attano sabhāveneva",
  "atk-abh01a0:1163_2": "upaṭṭhānaṃ sandhāya cetasikaassādapaccupaṭṭhānāti vuttā. Yasmā pana “passaddhikāyo",
  "atk-abh01a0:1163_3": "sukhaṃ vedeti” tasmā passaddhipadaṭṭhānāti veditabbā.",
  "atk-abh01a0:1164_0": "Nīlādibhedaṃ ārammaṇaṃ sañjānātīti saññā. Sā sañjānanalakkhaṇā paccābhiññāṇarasā.",
  "atk-abh01a0:1164_1": "Catubhūmikasaññā hi nosañjānanalakkhaṇā nāma natthi. Sabbā sañjānanalakkhaṇāva. Yā",
  "atk-abh01a0:1164_2": "panettha abhiññāṇena sañjānāti sā paccābhiññāṇarasā nāma hoti.",
  "atk-abh01a0:1165_0": "Tassā, vaḍḍhakissa dārumhi abhiññāṇaṃ katvā puna tena abhiññāṇena taṃ paccābhijānanakāle,",
  "atk-abh01a0:1165_1": "purisassa kāḷatilakādiabhiññāṇaṃ sallakkhetvā puna tena abhiññāṇena asuko nāma esoti",
  "atk-abh01a0:1165_2": "tassa paccābhijānanakāle, rañño piḷandhanagopakabhaṇḍāgārikassa tasmiṃ tasmiṃ piḷandhane",
  "atk-abh01a0:1165_3": "nāmapaṇṇakaṃ bandhitvā ‘asukaṃ piḷandhanaṃ nāma āharā’ti vutte dīpaṃ jāletvā ratanagabbhaṃ",
  "atk-abh01a0:1165_4": "pavisitvā paṇṇaṃ vācetvā tassa tasseva piḷandhanassa āharaṇakāle ca pavatti veditabbā.",
  "atk-abh01a0:1166_0": "Aparo nayo – sabbasaṅgāhikavasena hi sañjānanalakkhaṇā saññā. Punasañjānanapaccayanimittakaraṇarasā,",
  "atk-abh01a0:1166_1": "dāruādīsu tacchakādayo viya. Yathāgahitanimittavasena abhinivesakaraṇapaccupaṭṭhānā,",
  "atk-abh01a0:1166_2": "hatthidassakaandhā viya. Ārammaṇe anogāḷhavuttitāya aciraṭṭhānapaccupaṭṭhānā vā,",
  "atk-abh01a0:1166_3": "vijju viya. Yathāupaṭṭhitavisayapadaṭṭhānā, tiṇapurisakesu migapotakānaṃ ‘purisā’ti",
  "atk-abh01a0:1166_4": "uppannasaññā viya. Yā panettha ñāṇasampayuttā hoti sā saññā ñāṇameva anuvattati.",
  "atk-abh01a0:1166_5": "Sasambhārapathavīādīsu sesadhammā pathavīādīni viyāti veditabbā.",
  "atk-abh01a0:1167_0": "Cetayatīti cetanā saddhiṃ attanā sampayuttadhamme ārammaṇe abhisandahatīti attho.",
  "atk-abh01a0:1167_1": "Sā cetayitalakkhaṇā, cetanābhāvalakkhaṇāti attho. Āyūhanarasā. Catubhūmikacetanā",
  "atk-abh01a0:1167_2": "hi nocetayitalakkhaṇā nāma natthi. Sabbā cetayitalakkhaṇāva. Āyūhanarasatā pana kusalākusalesu",
  "atk-abh01a0:1167_3": "eva hoti. Kusalākusalakammāyūhanaṭṭhānañhi patvā sesasampayuttadhammānaṃ ekadesamattakameva",
  "atk-abh01a0:1167_4": "kiccaṃ hoti. Cetanā pana atirekaussāhā atirekavāyāmā, diguṇussāhā diguṇavāyāmā. Tenāhu",
  "atk-abh01a0:1167_5": "porāṇā – “thāvariyasabhāvasaṇṭhitā ca panesā cetanā”ti. Thāvariyoti khettasāmī vuccati.",
  "atk-abh01a0:1167_6": "Yathā khettasāmī puriso pañcapaṇṇāsa balipurise gahetvā ‘lāyissāmī’ti ekato khettaṃ",
  "atk-abh01a0:1167_7": "otarati. Tassa atireko ussāho atireko vāyāmo, diguṇo ussāho diguṇo vāyāmo hoti, ‘nirantaraṃ",
  "atk-abh01a0:1167_8": "gaṇhathā’tiādīni vadati, sīmaṃ ācikkhati, tesaṃ surābhattagandhamālādīni jānāti,",
  "atk-abh01a0:1167_9": "maggaṃ samakaṃ harati. Evaṃsampadamidaṃ veditabbaṃ. Khettasāmipuriso viya hi cetanā.",
  "atk-abh01a0:1167_10": "Pañcapaṇṇāsa balipurisā viya cittaṅgavasena uppannā pañcapaṇṇāsa kusalā dhammā. Khettasāmipurisassa",
  "atk-abh01a0:1167_11": "diguṇussāhadiguṇavāyāmakaraṇakālo viya kusalākusalakammāyūhanaṭṭhānaṃ patvā cetanāya",
  "atk-abh01a0:1167_12": "diguṇussāho diguṇavāyāmo hoti. Evamassā āyūhanarasatā veditabbā.",
  "atk-abh01a0:1168_0": "Sā panesā saṃvidahanapaccupaṭṭhānā. Saṃvidahamānā hi ayaṃ upaṭṭhāti, sakiccaparakiccasādhakā,",
  "atk-abh01a0:1168_1": "jeṭṭhasissamahāvaḍḍhakīādayo viya. Yathā hi jeṭṭhasisso upajjhāyaṃ dūratova āgacchantaṃ",
  "atk-abh01a0:1168_2": "disvā sayaṃ adhīyamāno itarepi dārake attano attano ajjhayanakamme pavattayati, tasmiñhi",
  "atk-abh01a0:1168_3": "adhīyituṃ āraddhe tepi adhīyanti, tadanuvattitāya. Yathā ca mahāvaḍḍhakī sayaṃ tacchanto",
  "atk-abh01a0:1168_4": "itarepi tacchake attano attano tacchanakamme pavattayati, tasmiñhi tacchituṃ āraddhe",
  "atk-abh01a0:1168_5": "tepi tacchanti, tadanuvattitāya. Yathā ca yodhanāyako sayaṃ yujjhamāno itarepi yodhe",
  "atk-abh01a0:1168_6": "sampahāravuttiyaṃ pavattayati, tasmiñhi yujjhituṃ āraddhe tepi anivattamānā yujjhanti,",
  "atk-abh01a0:1168_7": "tadanuvattitāya. Evamesāpi attano kiccena ārammaṇe pavattamānā aññepi sampayuttadhamme",
  "atk-abh01a0:1168_8": "attano attano kiriyāya pavatteti. Tassā hi attano kiccaṃ āraddhāya, taṃsampayuttāpi",
  "atk-abh01a0:1168_9": "ārabhanti. Tena vuttaṃ – ‘sakiccaparakiccasādhakā, jeṭṭhasissamahāvaḍḍhakīādayo viyā’ti.",
  "atk-abh01a0:1168_10": "Accāyikakammānussaraṇādīsu ca panāyaṃ sampayuttānaṃ ussāhanabhāvena pavattamānā pākaṭā hotīti veditabbā.",
  "atk-abh01a0:1169_0": "‘Ārammaṇaṃ cintetī’ti cittanti nayena cittassa vacanattho vutto eva. Lakkhaṇādito",
  "atk-abh01a0:1169_1": "pana vijānanalakkhaṇaṃ cittaṃ, pubbaṅgamarasaṃ, sandahanapaccupaṭṭhānaṃ, nāmarūpapadaṭṭhānaṃ.",
  "atk-abh01a0:1169_2": "Catubhūmakacittañhi novijānanalakkhaṇaṃ nāma natthi. Sabbaṃ vijānanalakkhaṇameva.",
  "atk-abh01a0:1169_3": "Dvāraṃ pana patvā ārammaṇavibhāvanaṭṭhāne cittaṃ pubbaṅgamaṃ purecārikaṃ hoti. Cakkhunā",
  "atk-abh01a0:1169_4": "hi diṭṭhaṃ rūpārammaṇaṃ citteneva vijānāti…pe… manena viññātaṃ dhammārammaṇaṃ citteneva",
  "atk-abh01a0:1169_5": "vijānāti. Yathā hi nagaraguttiko nāma nagaramajjhe siṅghāṭake nisīditvā ‘ayaṃ nevāsiko",
  "atk-abh01a0:1169_6": "ayaṃ āgantuko’ti āgatāgataṃ janaṃ upadhāreti vavatthapeti – evaṃsampadamidaṃ daṭṭhabbaṃ.",
  "atk-abh01a0:1169_7": "Vuttampi cetaṃ mahātherena – “yathā, mahārāja, nagaraguttiko nāma majjhe nagarassa",
  "atk-abh01a0:1169_8": "siṅghāṭake nisinno puratthimato disato purisaṃ āgacchantaṃ passeyya… pacchimato…",
  "atk-abh01a0:1169_9": "dakkhiṇato… uttarato disato purisaṃ āgacchantaṃ passeyya, evameva kho, mahārāja,",
  "atk-abh01a0:1169_10": "yaṃ cakkhunā rūpaṃ passati taṃ viññāṇena vijānāti, yaṃ sotena saddaṃ suṇāti, ghānena",
  "atk-abh01a0:1169_11": "gandhaṃ ghāyati, jivhāya rasaṃ sāyati, kāyena phoṭṭhabbaṃ phusati, manasā dhammaṃ",
  "atk-abh01a0:1169_12": "vijānāti, taṃ viññāṇena vijānātī”ti. Evaṃ dvāraṃ patvā ārammaṇavibhāvanaṭṭhāne cittameva",
  "atk-abh01a0:1169_13": "pubbaṅgamaṃ purecārikaṃ. Tasmā pubbaṅgamarasanti vuccati.",
  "atk-abh01a0:1170_0": "Tadetaṃ pacchimaṃ pacchimaṃ uppajjamānaṃ purimaṃ purimaṃ nirantaraṃ katvā sandahanameva",
  "atk-abh01a0:1170_1": "upaṭṭhātīti sandahanapaccupaṭṭhānaṃ. Pañcavokārabhave panassa niyamato nāmarūpaṃ,",
  "atk-abh01a0:1170_2": "catuvokārabhave nāmameva padaṭṭhānaṃ. Tasmā nāmarūpapadaṭṭhānanti vuttaṃ.",
  "atk-abh01a0:1171_0": "Kiṃ panetaṃ cittaṃ purimaniddiṭṭhacittena saddhiṃ ekameva udāhu aññanti? Ekameva.",
  "atk-abh01a0:1171_1": "Atha kasmā purimaniddiṭṭhaṃ puna vuttanti? Avicāritaṃ etaṃ aṭṭhakathāyaṃ. Ayaṃ panettha",
  "atk-abh01a0:1171_2": "yutti – yathā hi rūpādīni upādāya paññattā sūriyādayo na atthato rūpādīhi aññe honti,",
  "atk-abh01a0:1171_3": "teneva yasmiṃ samaye sūriyo udeti tasmiṃ samaye tassa tejasaṅkhātaṃ rūpampīti. Evaṃ",
  "atk-abh01a0:1171_4": "vuccamānepi na rūpādīhi añño sūriyo nāma atthi. Na tathā cittaṃ; phassādayo dhamme",
  "atk-abh01a0:1171_5": "upādāya paññāpiyati; atthato panetaṃ tehi aññameva. Tena ‘yasmiṃ samaye cittaṃ uppannaṃ",
  "atk-abh01a0:1171_6": "hoti ekaṃseneva tasmiṃ samaye phassādīhi atthato aññameva taṃ hotī’ti imassatthassa",
  "atk-abh01a0:1171_7": "dīpanatthāya etaṃ puna vuttanti veditabbaṃ.",
  "atk-abh01a0:1172_0": "Yathā ca “yasmiṃ samaye rūpūpapattiyā maggaṃ bhāveti…pe… pathavīkasiṇaṃ, tasmiṃ samaye",
  "atk-abh01a0:1172_1": "phasso hoti vedanā hotī”tiādīsu pana bhāventena vavatthāpite samaye yo bhāveti na",
  "atk-abh01a0:1172_2": "so atthato uppajjati nāma, teneva tattha yathā “phasso hoti vedanā hotī”ti vuttaṃ,",
  "atk-abh01a0:1172_3": "na evaṃ “yo bhāveti so hotī”ti vuttaṃ. “Yasmiṃ samaye kāmāvacaraṃ kusalaṃ cittaṃ",
  "atk-abh01a0:1172_4": "uppannaṃ hotī”tiādīsu pana cittena vavatthāpite samaye samayavavatthāpitaṃ cittaṃ",
  "atk-abh01a0:1172_5": "na tathā atthato nuppajjati. Yatheva pana tadā ‘phasso hoti vedanā hoti’, tathā ‘cittampi",
  "atk-abh01a0:1172_6": "hotī’ti imassapi atthassa dīpanatthamidaṃ puna vuttanti veditabbaṃ. Idaṃ panettha",
  "atk-abh01a0:1172_7": "sanniṭṭhānaṃ – uddesavāre saṅgaṇhanatthaṃ niddesavāre ca vibhajanatthaṃ purimena",
  "atk-abh01a0:1172_8": "hi ‘citta’-saddena kevalaṃ samayo vavatthāpito. Tasmiṃ pana cittena vavatthāpitasamaye",
  "atk-abh01a0:1172_9": "ye dhammā honti tesaṃ dassanatthaṃ “phasso hotī”tiādi āraddhaṃ. Cittañcāpi tasmiṃ",
  "atk-abh01a0:1172_10": "samaye hotiyeva. Tasmā tassāpi saṅgaṇhanatthametaṃ puna vuttaṃ. Imasmiñca ṭhāne etasmiṃ",
  "atk-abh01a0:1172_11": "avuccamāne “katamaṃ tasmiṃ samaye citta”nti na sakkā bhaveyya niddesavāre vibhajituṃ.",
  "atk-abh01a0:1172_12": "Evamassa vibhajanaṃyeva parihāyetha. Tasmā tassa niddesavāre vibhajanatthampi etañca",
  "atk-abh01a0:1172_13": "vuttanti veditabbaṃ.",
  "atk-abh01a0:1173_0": "Yasmā vā “uppannaṃ hotī”ti ettha cittaṃ uppannanti etaṃ desanāsīsameva, ‘na pana",
  "atk-abh01a0:1173_1": "cittaṃ ekameva uppajjatī’ti aṭṭhakathāyaṃ vicāritaṃ, tasmā cittaṃ “uppanna”nti etthāpi",
  "atk-abh01a0:1173_2": "cittamattameva aggahetvā paropaṇṇāsakusaladhammehi saddhiṃyeva cittaṃ gahitaṃ. Evaṃ",
  "atk-abh01a0:1173_3": "tattha saṅkhepato sabbepi cittacetasikadhamme gahetvā idha sarūpena pabhedato dassetuṃ",
  "atk-abh01a0:1173_4": "“phasso hotī”tiādi āraddhaṃ. Iti phassādayo viya cittampi vuttamevāti veditabbaṃ.",
  "atk-abh01a0:1174": "Dhammuddesavāro",
  "atk-abh01a0:1175": "Jhānaṅgarāsivaṇṇanā",
  "atk-abh01a0:1176_0": "Vitakketīti vitakko; vitakkanaṃ vā vitakko; ūhananti vuttaṃ hoti. Svāyaṃ ārammaṇe",
  "atk-abh01a0:1176_1": "cittassa abhiniropanalakkhaṇo. So hi ārammaṇe cittaṃ āropeti. Yathā hi koci rājavallabhaṃ",
  "atk-abh01a0:1176_2": "ñātiṃ vā mittaṃ vā nissāya rājagehaṃ ārohati, evaṃ vitakkaṃ nissāya cittaṃ ārammaṇaṃ",
  "atk-abh01a0:1176_3": "ārohati. Tasmā so ārammaṇe cittassa abhiniropanalakkhaṇoti vutto. Nāgasenatthero",
  "atk-abh01a0:1176_4": "panāha – ākoṭanalakkhaṇo vitakko. “Yathā, mahārāja, bherī ākoṭitā atha pacchā anuravati",
  "atk-abh01a0:1176_5": "anusaddāyati, evameva kho, mahārāja, yathā ākoṭanā evaṃ vitakko daṭṭhabbo. Yathā",
  "atk-abh01a0:1176_6": "pacchā anuravanā anusaddāyanā evaṃ vicāro daṭṭhabbo”ti. Svāyaṃ āhananapariyāhananaraso.",
  "atk-abh01a0:1176_7": "Tathā hi tena yogāvacaro ārammaṇaṃ vitakkāhataṃ vitakkapariyāhataṃ karotīti vuccati.",
  "atk-abh01a0:1176_8": "Ārammaṇe cittassa ānayanapaccupaṭṭhāno.",
  "atk-abh01a0:1177_0": "Ārammaṇe tena cittaṃ vicaratīti vicāro; vicaraṇaṃ vā vicāro. Anusañcaraṇanti vuttaṃ",
  "atk-abh01a0:1177_1": "hoti. Svāyaṃ ārammaṇānumajjanalakkhaṇo. Tattha sahajātānuyojanaraso. Cittassa anuppabandhapaccupaṭṭhāno.",
  "atk-abh01a0:1177_2": "Santepi ca nesaṃ katthaci aviyoge oḷārikaṭṭhena pubbaṅgamaṭṭhena ca ghaṇṭābhighāto",
  "atk-abh01a0:1177_3": "viya abhiniropanaṭṭhena ca cetaso paṭhamābhinipāto vitakko. Sukhumaṭṭhena anumajjanasabhāvaṭṭhena",
  "atk-abh01a0:1177_4": "ca ghaṇṭānuravo viya anuppabandho vicāro. Vipphāravā cettha vitakko, paṭhamuppattikāle",
  "atk-abh01a0:1177_5": "paripphandabhūto cittassa. Ākāse uppatitukāmassa pakkhino pakkhavikkhepo viya. Padumābhimukhapāto",
  "atk-abh01a0:1177_6": "viya ca gandhānubaddhacetaso bhamarassa. Santavutti vicāro nātiparipphandanabhāvo",
  "atk-abh01a0:1177_7": "cittassa, ākāse uppatitassa pakkhino pakkhappasāraṇaṃ viya, paribbhamanaṃ viya ca",
  "atk-abh01a0:1177_8": "padumābhimukhapatitassa bhamarassa padumassa uparibhāge.",
  "atk-abh01a0:1178_0": "Aṭṭhakathāyaṃ pana “ākāse gacchato mahāsakuṇassa ubhohi pakkhehi vātaṃ gahetvā pakkhe",
  "atk-abh01a0:1178_1": "sannisīdāpetvā gamanaṃ viya ārammaṇe cetaso abhiniropanabhāvena pavatto vitakko.",
  "atk-abh01a0:1178_2": "So hi ekaggo hutvā appeti vātaggahaṇatthaṃ pakkhe phandāpayamānassa gamanaṃ viya.",
  "atk-abh01a0:1178_3": "Anumajjabhāvena pavatto vicāro. So hi ārammaṇaṃ anumajjatīti vuttaṃ, taṃ anuppabandhanena",
  "atk-abh01a0:1178_4": "pavattiyaṃ ativiya yujjati. So pana nesaṃ viseso paṭhamadutiyajjhānesu pākaṭo hoti.",
  "atk-abh01a0:1178_5": "Apica malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelavālaṇḍupakena",
  "atk-abh01a0:1178_6": "parimajjantassa daḷhaggahaṇahattho viya vitakko, parimajjanahattho viya vicāro. Tathā",
  "atk-abh01a0:1178_7": "kumbhakārassa daṇḍappahārena cakkaṃ bhamayitvā bhājanaṃ karontassa uppīḷanahattho",
  "atk-abh01a0:1178_8": "viya vitakko, ito cito ca sañcaraṇahattho viya vicāro. Tathā maṇḍalaṃ karontassa",
  "atk-abh01a0:1178_9": "majjhe sannirumbhitvā ṭhitakaṇṭako viya abhiniropano vitakko, bahiparibbhamanakaṇṭako",
  "atk-abh01a0:1178_10": "viya anumajjamāno vicāro.",
  "atk-abh01a0:1179_0": "Piṇayatīti pīti. Sā sampiyāyanalakkhaṇā. Kāyacittapīṇanarasā, pharaṇarasā vā. Odagyapaccupaṭṭhānā.",
  "atk-abh01a0:1179_1": "Sā panesā khuddikāpīti, khaṇikāpīti, okkantikāpīti, ubbegāpīti, pharaṇāpītīti pañcavidhā hoti.",
  "atk-abh01a0:1180_0": "Tattha khuddikāpīti sarīre lomahaṃsamattameva kātuṃ sakkoti. Khaṇikāpīti khaṇe khaṇe",
  "atk-abh01a0:1180_1": "vijjuppādasadisā hoti. Okkantikāpīti, samuddatīraṃ vīci viya, kāyaṃ okkamitvā okkamitvā",
  "atk-abh01a0:1180_2": "bhijjati. Ubbegāpīti balavatī hoti, kāyaṃ uddhaggaṃ katvā ākāse laṅghāpanappamāṇappattā.",
  "atk-abh01a0:1180_3": "Tathā hi puṇṇavallikavāsī mahātissatthero puṇṇamadivase sāyaṃ cetiyaṅgaṇaṃ gantvā",
  "atk-abh01a0:1180_4": "candālokaṃ disvā mahācetiyābhimukho hutvā ‘imāya vata velāya catasso parisā mahācetiyaṃ",
  "atk-abh01a0:1180_5": "vandantī’ti pakatiyā diṭṭhārammaṇavasena buddhārammaṇaṃ ubbegaṃ pītiṃ uppādetvā sudhātale",
  "atk-abh01a0:1180_6": "pahaṭacitrageṇḍuko viya ākāse uppatitvā mahācetiyaṅgaṇeyeva aṭṭhāsi.",
  "atk-abh01a0:1181_0": "Tathā girikaṇḍakavihārassa upanissaye vattakālakagāme ekā kuladhītāpi balavabuddhārammaṇāya",
  "atk-abh01a0:1181_1": "ubbegāya pītiyā ākāse laṅghesi. Tassā kira mātāpitaro sāyaṃ dhammasavanatthāya vihāraṃ",
  "atk-abh01a0:1181_2": "gacchantā ‘amma, tvaṃ garubhārā, akāle vicarituṃ na sakkosi, mayaṃ tuyhaṃ pattiṃ",
  "atk-abh01a0:1181_3": "katvā dhammaṃ sossāmā’ti agamaṃsu. Sā gantukāmāpi tesaṃ vacanaṃ paṭibāhituṃ asakkontī",
  "atk-abh01a0:1181_4": "ghare ohīyitvā gharadvāre ṭhatvā candālokena girikaṇḍake ākāsacetiyaṅgaṇaṃ olokentī",
  "atk-abh01a0:1181_5": "cetiyassa dīpapūjaṃ addasa. Catasso ca parisā mālāgandhādīhi cetiyapūjaṃ katvā padakkhiṇaṃ",
  "atk-abh01a0:1181_6": "karontiyo bhikkhusaṅghassa ca gaṇasajjhāyasaddaṃ assosi. Athassā ‘dhaññā vatime manussā",
  "atk-abh01a0:1181_7": "ye vihāraṃ gantvā evarūpe cetiyaṅgaṇe anusañcarituṃ evarūpañca madhuraṃ dhammakathaṃ",
  "atk-abh01a0:1181_8": "sotuṃ labhantī’ti muttarāsisadisaṃ cetiyaṃ passantiyā eva ubbegāpīti udapādi. Sā",
  "atk-abh01a0:1181_9": "ākāse laṅghitvā mātāpitūnaṃ purimataraṃyeva ākāsato cetiyaṅgaṇe oruyha cetiyaṃ vanditvā",
  "atk-abh01a0:1181_10": "dhammaṃ suṇamānā aṭṭhāsi. Atha naṃ mātāpitaro āgantvā ‘amma, tvaṃ katarena maggena",
  "atk-abh01a0:1181_11": "āgatāsī’ti pucchiṃsu. Sā ‘ākāsena āgatāmhi, na maggenā’ti vatvā ‘amma, ākāsena nāma",
  "atk-abh01a0:1181_12": "khīṇāsavā sañcaranti, tvaṃ kathaṃ āgatā’ti puṭṭhā āha – ‘mayhaṃ candālokena cetiyaṃ",
  "atk-abh01a0:1181_13": "olokentiyā ṭhitāya buddhārammaṇā balavapīti uppajjati, athāhaṃ neva attano ṭhitabhāvaṃ",
  "atk-abh01a0:1181_14": "na nisinnabhāvaṃ aññāsiṃ, gahitanimitteneva pana ākāsaṃ laṅghitvā cetiyaṅgaṇe patiṭṭhitāmhī’ti.",
  "atk-abh01a0:1181_15": "Evaṃ ubbegāpīti ākāse laṅghāpanappamāṇā hoti.",
  "atk-abh01a0:1182_0": "Pharaṇapītiyā pana uppannāya sakalasarīraṃ dhamitvā pūritavatthi viya, mahatā udakoghena",
  "atk-abh01a0:1182_1": "pakkhandapabbatakucchi viya ca anuparipphuṭaṃ hoti. Sā panesā pañcavidhā pīti gabbhaṃ",
  "atk-abh01a0:1182_2": "gaṇhantī paripākaṃ gacchantī duvidhaṃ passaddhiṃ paripūreti – kāyapassaddhiñca cittapassaddhiñca.",
  "atk-abh01a0:1182_3": "Passaddhi gabbhaṃ gaṇhantī paripākaṃ gacchantī duvidhaṃ sukhaṃ paripūreti – kāyikaṃ",
  "atk-abh01a0:1182_4": "cetasikañca. Sukhaṃ gabbhaṃ gaṇhantaṃ paripākaṃ gacchantaṃ tividhaṃ samādhiṃ paripūreti",
  "atk-abh01a0:1182_5": "– khaṇikasamādhiṃ upacārasamādhiṃ appanāsamādhinti. Tāsu ṭhapetvā appanāsamādhipūrikaṃ",
  "atk-abh01a0:1182_6": "itarā dvepi idha yujjanti.",
  "atk-abh01a0:1183_0": "Sukhayatīti sukhaṃ; yassa uppajjati taṃ sukhitaṃ karotīti attho. Suṭṭhu vā khādati,",
  "atk-abh01a0:1183_1": "khanati ca kāyacittābādhanti sukhaṃ. Somanassavedanāyetaṃ nāmaṃ. Tassa lakkhaṇādīni",
  "atk-abh01a0:1183_2": "vedanāpade vuttanayeneva veditabbāni.",
  "atk-abh01a0:1184_0": "Aparo nayo – sātalakkhaṇaṃ sukhaṃ, sampayuttānaṃ upabrūhanarasaṃ, anuggahaṇapaccupaṭṭhānaṃ.",
  "atk-abh01a0:1184_1": "Satipi ca nesaṃ pītisukhānaṃ katthaci avippayoge, iṭṭhārammaṇapaṭilābhatuṭṭhi pīti;",
  "atk-abh01a0:1184_2": "paṭiladdharasānubhavanaṃ sukhaṃ. Yattha pīti tattha sukhaṃ. Yattha sukhaṃ tattha",
  "atk-abh01a0:1184_3": "na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṃ sukhaṃ.",
  "atk-abh01a0:1184_4": "Kantārakhinnassa vanantodakadassanasavanesu viya pīti. Vanacchāyāpavesanaudakaparibhogesu viya sukhaṃ.",
  "atk-abh01a0:1185_0": "Yathā hi puriso mahākantāramaggaṃ paṭipanno ghammapareto tasito pipāsito paṭipathe",
  "atk-abh01a0:1185_1": "purisaṃ disvā ‘kattha pānīyaṃ atthī’ti puccheyya. So ‘aṭaviṃ uttaritvā jātassaravanasaṇḍo",
  "atk-abh01a0:1185_2": "atthi, tattha gantvā labhissasī’ti vadeyya. So tassa kathaṃ sutvā haṭṭhapahaṭṭho",
  "atk-abh01a0:1185_3": "bhaveyya. Tato gacchanto bhūmiyaṃ patitāni uppaladalanālapattādīni disvā suṭṭhutaraṃ",
  "atk-abh01a0:1185_4": "haṭṭhapahaṭṭho hutvā gacchanto allavatthe allakese purise passeyya, vanakukkuṭamorādīnaṃ",
  "atk-abh01a0:1185_5": "saddaṃ suṇeyya, jātassarapariyante jātaṃ maṇijālasadisaṃ nīlavanasaṇḍaṃ passeyya,",
  "atk-abh01a0:1185_6": "sare jātāni uppalapadumakumudādīni passeyya, acchaṃ vippasannaṃ udakaṃ passeyya.",
  "atk-abh01a0:1185_7": "So bhiyyo bhiyyo haṭṭhapahaṭṭho hutvā jātassaraṃ otaritvā yathāruci nhatvā ca pivitvā",
  "atk-abh01a0:1185_8": "ca paṭippassaddhadaratho bhisamuḷālapokkharādīni khāditvā nīluppalādīni piḷandhitvā",
  "atk-abh01a0:1185_9": "mandālakamūlāni khandhe karitvā uttaritvā sāṭakaṃ nivāsetvā, udakasāṭakaṃ ātape katvā,",
  "atk-abh01a0:1185_10": "sītacchāyāya mandamande vāte paharante nipanno ‘aho sukhaṃ, aho sukha’nti vadeyya.",
  "atk-abh01a0:1185_11": "Evaṃsampadamidaṃ daṭṭhabbaṃ.",
  "atk-abh01a0:1186_0": "Tassa hi purisassa jātassaravanasaṇḍasavanato paṭṭhāya yāva udakadassanā haṭṭhapahaṭṭhakālo",
  "atk-abh01a0:1186_1": "viya pubbabhāgārammaṇe haṭṭhapahaṭṭhākārā pīti. Nhatvā ca pivitvā ca sītacchāyāya",
  "atk-abh01a0:1186_2": "mandamande vāte paharante ‘aho sukhaṃ, aho sukha’nti vadato nipannakālo viya balavappattaṃ",
  "atk-abh01a0:1186_3": "ārammaṇarasānubhavanākārasaṇṭhitaṃ sukhaṃ. Tasmiṃ tasmiṃ samaye pākaṭabhāvato cetaṃ",
  "atk-abh01a0:1186_4": "vuttanti veditabbaṃ. Yattha pana pīti sukhampi tattha atthīti vuttamevetaṃ.",
  "atk-abh01a0:1187_0": "Cittassekaggatāti cittassa ekaggabhāvo; samādhissetaṃ nāmaṃ. Lakkhaṇādīsu panassa",
  "atk-abh01a0:1187_1": "aṭṭhakathāyaṃ tāva vuttaṃ – “pāmokkhalakkhaṇo ca samādhi avikkhepalakkhaṇo ca”. Yathā",
  "atk-abh01a0:1187_2": "hi kūṭāgārakaṇṇikā sesadabbasambhārānaṃ ābandhanato pamukhā hoti evameva sabbakusaladhammānaṃ",
  "atk-abh01a0:1187_3": "samādhicittena ijjhanato sabbesampi tesaṃ dhammānaṃ samādhi pāmokkho hoti. Tena vuttaṃ –",
  "atk-abh01a0:1188_0": "“Yathā, mahārāja, kūṭāgārassa yā kāci gopānasiyo sabbā tā kūṭaṅgamā honti, kūṭaninnā",
  "atk-abh01a0:1188_1": "kūṭasamosaraṇā, kūṭaṃ tāsaṃ aggamakkhāyati, evameva kho, mahārāja, ye keci kusalā",
  "atk-abh01a0:1188_2": "dhammā sabbe te samādhininnā honti, samādhipoṇā, samādhipabbhārā, samādhi tesaṃ aggamakkhāyatī”ti.",
  "atk-abh01a0:1189_0": "Yathā ca senaṅgaṃ patvā rājā nāma yattha yattha senā osīdati taṃ taṃ ṭhānaṃ gacchati,",
  "atk-abh01a0:1189_1": "tassa gatagataṭṭhāne senā paripūrati, parasenā bhijjitvā rājānameva anuvattati, evameva",
  "atk-abh01a0:1189_2": "sahajātadhammānaṃ vikkhipituṃ vippakirituṃ appadānato samādhi avikkhepalakkhaṇo nāma hotīti.",
  "atk-abh01a0:1190_0": "Aparo pana nayo – ayaṃ cittassekaggatāsaṅkhāto samādhi nāma avisāralakkhaṇo vā avikkhepalakkhaṇo",
  "atk-abh01a0:1190_1": "vā, sahajātadhammānaṃ, sampiṇḍanaraso nhāniyacuṇṇānaṃ udakaṃ viya, upasamapaccupaṭṭhāno",
  "atk-abh01a0:1190_2": "ñāṇapaccupaṭṭhāno vā. “Samāhito yathābhūtaṃ jānāti passatī”ti hi vuttaṃ. Visesato",
  "atk-abh01a0:1190_3": "sukhapadaṭṭhāno, nivāte dīpaccīnaṃ ṭhiti viya cetaso ṭhitīti daṭṭhabbo.",
  "atk-abh01a0:1191": "Indriyarāsivaṇṇanā",
  "atk-abh01a0:1192_0": "Saddahanti etāya, sayaṃ vā saddahati, saddahanamattameva vā esāti saddhā. Sāva assaddhiyassa",
  "atk-abh01a0:1192_1": "abhibhavanato adhipatiyaṭṭhena indriyaṃ. Adhimokkhalakkhaṇe vā indaṭṭhaṃ kāretīti",
  "atk-abh01a0:1192_2": "indriyaṃ. Saddhāva indriyaṃ saddhindriyaṃ. Sā panesā sampasādanalakkhaṇā ca saddhā",
  "atk-abh01a0:1192_3": "sampakkhandanalakkhaṇā ca.",
  "atk-abh01a0:1193_0": "Yathā hi rañño cakkavattissa udakappasādako maṇi udake pakkhitto paṅkasevālapaṇakakaddamaṃ",
  "atk-abh01a0:1193_1": "sannisīdāpeti, udakaṃ acchaṃ karoti vippasannaṃ anāvilaṃ, evameva saddhā uppajjamānā",
  "atk-abh01a0:1193_2": "nīvaraṇe vikkhambheti, kilese sannisīdāpeti, cittaṃ pasādeti, anāvilaṃ karoti. Pasannena",
  "atk-abh01a0:1193_3": "cittena yogāvacaro kulaputto dānaṃ deti, sīlaṃ samādiyati, uposathakammaṃ karoti,",
  "atk-abh01a0:1193_4": "bhāvanaṃ ārabhati. Evaṃ tāva saddhā sampasādanalakkhaṇāti veditabbā. Tenāha āyasmā nāgaseno –",
  "atk-abh01a0:1194_0": "“Yathā, mahārāja, rājā cakkavatti caturaṅginiyā senāya saddhiṃ addhānamaggappaṭipanno",
  "atk-abh01a0:1194_1": "parittaṃ udakaṃ tareyya, taṃ udakaṃ hatthīhi ca assehi ca rathehi ca pattīhi ca saṅkhubhitaṃ",
  "atk-abh01a0:1194_2": "bhaveyya āvilaṃ lulitaṃ kalalībhūtaṃ, uttiṇṇo ca rājā cakkavatti manusse āṇāpeyya",
  "atk-abh01a0:1194_3": "‘pānīyaṃ bhaṇe āharatha, taṃ pivissāmī’ti. Rañño ca udakappasādako maṇi bhaveyya.",
  "atk-abh01a0:1194_4": "‘Evaṃ devā’ti kho te manussā rañño cakkavattissa paṭissutvā taṃ udakappasādakaṃ maṇiṃ",
  "atk-abh01a0:1194_5": "udake pakkhipeyyuṃ. Tasmiṃ udake pakkhittamatte paṅkasevālapaṇakaṃ vigaccheyya, kaddamo",
  "atk-abh01a0:1194_6": "ca sannisīdeyya, acchaṃ bhaveyya udakaṃ vippasannaṃ anāvilaṃ, tato rañño cakkavattissa",
  "atk-abh01a0:1194_7": "pānīyaṃ upanāmeyyuṃ – ‘pivatu devo pānīya’nti.",
  "atk-abh01a0:1195_0": "“Yathā, mahārāja, udakaṃ evaṃ cittaṃ daṭṭhabbaṃ. Yathā te manussā evaṃ yogāvacaro",
  "atk-abh01a0:1195_1": "daṭṭhabbo. Yathā paṅkasevālapaṇakaṃ kaddamo ca evaṃ kilesā daṭṭhabbā. Yathā udakappasādako",
  "atk-abh01a0:1195_2": "maṇi evaṃ saddhā daṭṭhabbā. Yathā udakappasādake maṇimhi pakkhittamatte paṅkasevālapaṇakaṃ",
  "atk-abh01a0:1195_3": "vigacchati kaddamo ca sannisīdati, acchaṃ bhavati udakaṃ vippasannaṃ anāvilaṃ, evameva",
  "atk-abh01a0:1195_4": "kho, mahārāja, saddhā uppajjamānā nīvaraṇe vikkhambheti, vinīvaraṇaṃ cittaṃ hoti",
  "atk-abh01a0:1195_5": "acchaṃ vippasannaṃ anāvila”nti.",
  "atk-abh01a0:1196_0": "Yathā pana kumbhilamakaragāharakkhasādikiṇṇaṃ pūraṃ mahānadiṃ āgamma bhīrukajano",
  "atk-abh01a0:1196_1": "ubhosu tīresu tiṭṭhati. Saṅgāmasūro pana mahāyodho āgantvā ‘kasmā ṭhitatthā’ti pucchitvā",
  "atk-abh01a0:1196_2": "‘sappaṭibhayabhāvena otarituṃ na visahāmā’ti vutte sunisitaṃ asiṃ gahetvā ‘mama pacchato",
  "atk-abh01a0:1196_3": "etha, mā bhāyitthā’ti vatvā nadiṃ otaritvā āgatāgate kumbhilādayo paṭibāhitvā orimatīrato",
  "atk-abh01a0:1196_4": "manussānaṃ sotthibhāvaṃ karonto pārimatīraṃ neti. Pārimatīratopi sotthinā orimatīraṃ",
  "atk-abh01a0:1196_5": "āneti. Evameva dānaṃ dadato sīlaṃ rakkhato uposathakammaṃ karoto bhāvanaṃ ārabhato",
  "atk-abh01a0:1196_6": "saddhā pubbaṅgamā purecārikā hoti. Tena vuttaṃ ‘sampakkhandanalakkhaṇā ca saddhā’ti.",
  "atk-abh01a0:1197_0": "Aparo nayo – saddahanalakkhaṇā saddhā, okappanalakkhaṇā vā. Pasādanarasā udakappasādakamaṇi",
  "atk-abh01a0:1197_1": "viya, pakkhandanarasā vā oghuttaraṇo viya. Akālusiyapaccupaṭṭhānā, adhimuttipaccupaṭṭhānā",
  "atk-abh01a0:1197_2": "vā. Saddheyyavatthupadaṭṭhānā sotāpattiyaṅgapadaṭṭhānā vā, sā hatthavittabījāni viya daṭṭhabbā.",
  "atk-abh01a0:1198_0": "Vīrassa bhāvo vīriyaṃ, vīrānaṃ vā kammaṃ vīriyaṃ. Vidhinā vā nayena upāyena īrayitabbaṃ",
  "atk-abh01a0:1198_1": "pavattayitabbanti vīriyaṃ. Tadeva kosajjassa abhibhavanato adhipatiyaṭṭhena indriyaṃ.",
  "atk-abh01a0:1198_2": "Paggahaṇalakkhaṇe vā indaṭṭhaṃ kāretīti indriyaṃ. Vīriyameva indriyaṃ vīriyindriyaṃ.",
  "atk-abh01a0:1198_3": "Taṃ panetaṃ upatthambhanalakkhaṇañca vīriyaṃ paggahaṇalakkhaṇañca. Yathā hi jiṇṇagharaṃ",
  "atk-abh01a0:1198_4": "āgantukena thūṇupatthambhena tiṭṭhati, evameva yogāvacaro vīriyupatthambhena upatthambhito",
  "atk-abh01a0:1198_5": "hutvā sabbakusaladhammehi na hāyati, na parihāyati. Evaṃ tāvassa upatthambhanalakkhaṇatā",
  "atk-abh01a0:1198_6": "veditabbā. Tenāha thero nāgaseno –",
  "atk-abh01a0:1199_0": "“Yathā, mahārāja, puriso gehe patante tamaññena dārunā upatthambheyya, upatthambhitaṃ",
  "atk-abh01a0:1199_1": "santaṃ evaṃ taṃ gehaṃ na pateyya, evameva kho mahārāja upatthambhanalakkhaṇaṃ vīriyaṃ,",
  "atk-abh01a0:1199_2": "vīriyupatthambhitā sabbe kusalā dhammā na hāyanti na parihāyantī”ti.",
  "atk-abh01a0:1200_0": "Yathā vā pana khuddikāya ca mahatikāya ca senāya saṅgāme pavatte khuddikā senā olīyeyya,",
  "atk-abh01a0:1200_1": "tato rañño āroceyya, rājā balavāhanaṃ peseyya, tena paggahitā sakasenā parasenaṃ",
  "atk-abh01a0:1200_2": "parājeyya, evameva vīriyaṃ sahajātasampayuttadhammānaṃ olīyituṃ osakkituṃ na deti,",
  "atk-abh01a0:1200_3": "ukkhipati, paggaṇhāti. Tena vuttaṃ ‘paggahaṇalakkhaṇañca vīriya’nti.",
  "atk-abh01a0:1201_0": "Aparo nayo – ussāhalakkhaṇaṃ vīriyaṃ, sahajātānaṃ upatthambhanarasaṃ, asaṃsīdanabhāvapaccupaṭṭhānaṃ,",
  "atk-abh01a0:1201_1": "“saṃviggo yoniso padahatī”ti vacanato saṃvegapadaṭṭhānaṃ, vīriyārambhavatthupadaṭṭhānaṃ",
  "atk-abh01a0:1201_2": "vā. Sammā āraddhaṃ sabbāsaṃ sampattīnaṃ mūlaṃ hotīti daṭṭhabbaṃ.",
  "atk-abh01a0:1202_0": "Saranti etāya, sayaṃ vā sarati, saraṇamattameva vā esāti sati. Sāva muṭṭhassaccassa",
  "atk-abh01a0:1202_1": "abhibhavanato adhipatiyaṭṭhena indriyaṃ, upaṭṭhānalakkhaṇe vā indaṭṭhaṃ kāretīti",
  "atk-abh01a0:1202_2": "indriyaṃ. Sati eva indriyaṃ satindriyaṃ. Sā panesā apilāpanalakkhaṇā ca sati upaggaṇhanalakkhaṇā",
  "atk-abh01a0:1202_3": "ca. Yathā hi rañño bhaṇḍāgāriko dasavidhaṃ ratanaṃ gopayanto sāyaṃpātaṃ rājānaṃ issariyasampattiṃ",
  "atk-abh01a0:1202_4": "sallakkhāpeti sāreti, evameva sati kusalaṃ dhammaṃ sallakkhāpeti sarāpeti. Tenāha thero –",
  "atk-abh01a0:1203_0": "“Yathā, mahārāja, rañño cakkavattissa bhaṇḍāgāriko rājānaṃ cakkavattiṃ sāyaṃpātaṃ",
  "atk-abh01a0:1203_1": "yasaṃ sarāpeti – ‘ettakā, deva, hatthī, ettakā assā, ettakā rathā, ettakā pattī,",
  "atk-abh01a0:1203_2": "ettakaṃ hiraññaṃ, ettakaṃ suvaṇṇaṃ, ettakaṃ sabbaṃ sāpateyyaṃ, taṃ devo saratū’ti,",
  "atk-abh01a0:1203_3": "evameva kho, mahārāja, sati kusale dhamme apilāpeti – ime cattāro satipaṭṭhānā, ime",
  "atk-abh01a0:1203_4": "cattāro sammappadhānā, ime cattāro iddhipādā, imāni pañcindriyāni, imāni pañca balāni,",
  "atk-abh01a0:1203_5": "ime satta bojjhaṅgā, ayaṃ ariyo aṭṭhaṅgiko maggo, ayaṃ samatho, ayaṃ vipassanā, ayaṃ",
  "atk-abh01a0:1203_6": "vijjā, ayaṃ vimutti, ime lokuttarā dhammāti. Evaṃ kho, mahārāja, apilāpanalakkhaṇā satī”ti.",
  "atk-abh01a0:1204_0": "Yathā pana rañño cakkavattissa pariṇāyakaratanaṃ rañño ahite ca hite ca ñatvā ahite",
  "atk-abh01a0:1204_1": "apayāpeti, hite upayāpeti, evameva sati hitāhitānaṃ dhammānaṃ gatiyo samanvesitvā",
  "atk-abh01a0:1204_2": "‘ime kāyaduccaritādayo dhammā ahitā’ti ahite dhamme apanudeti, ‘ime kāyasucaritādayo",
  "atk-abh01a0:1204_3": "dhammā hitā’ti hite dhamme upaggaṇhāti. Tenāha thero –",
  "atk-abh01a0:1205_0": "“Yathā, mahārāja, rañño cakkavattissa pariṇāyakaratanaṃ rañño hitāhite jānāti ‘ime",
  "atk-abh01a0:1205_1": "rañño hitā ime ahitā, ime upakārā ime anupakārā’ti, tato ahite apanudeti hite upaggaṇhāti,",
  "atk-abh01a0:1205_2": "evameva kho, mahārāja, sati uppajjamānā hitāhitānaṃ dhammānaṃ gatiyo samanvesati",
  "atk-abh01a0:1205_3": "‘ime dhammā hitā ime dhammā ahitā, ime dhammā upakārā ime dhammā anupakārā’ti, tato",
  "atk-abh01a0:1205_4": "ahite dhamme apanudeti hite dhamme upaggaṇhāti. Evaṃ kho, mahārāja, upaggaṇhanalakkhaṇā satī”ti.",
  "atk-abh01a0:1206_0": "Aparo nayo – apilāpanalakkhaṇā sati, asammosanarasā, ārakkhapaccupaṭṭhānā visayābhimukhībhāvapaccupaṭṭhānā",
  "atk-abh01a0:1206_1": "vā, thirasaññāpadaṭṭhānā, kāyādisatipaṭṭhānapadaṭṭhānā vā, ārammaṇe daḷhaṃ patiṭṭhitattā",
  "atk-abh01a0:1206_2": "pana esikā viya, cakkhudvārādirakkhaṇato dovāriko viya ca daṭṭhabbā.",
  "atk-abh01a0:1207_0": "Ārammaṇe cittaṃ sammā adhiyati ṭhapetīti samādhi. Sova vikkhepassa abhibhavanato",
  "atk-abh01a0:1207_1": "adhipatiyaṭṭhena indriyaṃ. Avikkhepalakkhaṇe vā indaṭṭhaṃ kāretīti indriyaṃ. Samādhiyeva",
  "atk-abh01a0:1207_2": "indriyaṃ samādhindriyaṃ. Lakkhaṇādīni panassa heṭṭhā vuttanayeneva veditabbāni.",
  "atk-abh01a0:1208_0": "Pajānātīti paññā. Kiṃ pajānāti? ‘Idaṃ dukkha’ntiādinā nayena ariyasaccāni. Aṭṭhakathāyaṃ",
  "atk-abh01a0:1208_1": "pana ‘paññāpetīti paññā’ti vuttaṃ. Kinti paññāpetīti? Aniccaṃ dukkhaṃ anattāti paññāpeti.",
  "atk-abh01a0:1208_2": "Sāva avijjāya abhibhavanato adhipatiyaṭṭhena indriyaṃ. Dassanalakkhaṇe vā indaṭṭhaṃ",
  "atk-abh01a0:1208_3": "kāretīti indriyaṃ. Paññāva indriyaṃ paññindriyaṃ. Sā panesā obhāsanalakkhaṇā ca paññā",
  "atk-abh01a0:1208_4": "pajānanalakkhaṇā ca. Yathā hi catubhittike gehe rattibhāge dīpe jalite andhakāro",
  "atk-abh01a0:1208_5": "nirujjhati āloko pātubhavati, evameva obhāsanalakkhaṇā paññā. Paññobhāsasamo obhāso",
  "atk-abh01a0:1208_6": "nāma natthi. Paññavato hi ekapallaṅkena nisinnassa dasasahassilokadhātu ekālokā hoti. Tenāha thero –",
  "atk-abh01a0:1209_0": "“Yathā, mahārāja, puriso andhakāre gehe padīpaṃ paveseyya, paviṭṭho padīpo andhakāraṃ",
  "atk-abh01a0:1209_1": "viddhaṃseti, obhāsaṃ janeti, ālokaṃ vidaṃseti, pākaṭāni ca rūpāni karoti, evameva",
  "atk-abh01a0:1209_2": "kho, mahārāja, paññā uppajjamānā avijjandhakāraṃ viddhaṃseti, vijjobhāsaṃ janeti,",
  "atk-abh01a0:1209_3": "ñāṇālokaṃ vidaṃseti, pākaṭāni ca ariyasaccāni karoti. Evaṃ kho, mahārāja, obhāsanalakkhaṇā paññā”ti.",
  "atk-abh01a0:1210_0": "Yathā pana cheko bhisakko āturānaṃ sappāyāsappāyāni bhojanāni jānāti, evaṃ paññā",
  "atk-abh01a0:1210_1": "uppajjamānā kusalākusale sevitabbāsevitabbe hīnappaṇītakaṇhasukkasappaṭibhāgaappaṭibhāge",
  "atk-abh01a0:1210_2": "dhamme pajānāti. Vuttampi cetaṃ dhammasenāpatinā – “pajānāti pajānātīti kho, āvuso,",
  "atk-abh01a0:1210_3": "tasmā paññavāti vuccati. Kiñca pajānāti? Idaṃ dukkhanti pajānātī”ti vitthāretabbaṃ.",
  "atk-abh01a0:1210_4": "Evamassā pajānanalakkhaṇatā veditabbā.",
  "atk-abh01a0:1211_0": "Aparo nayo – yathāsabhāvapaṭivedhalakkhaṇā paññā; akkhalitapaṭivedhalakkhaṇā vā kusalissāsakhittausupaṭivedho",
  "atk-abh01a0:1211_1": "viya. Visayobhāsarasā padīpo viya. Asammohapaccupaṭṭhānā araññagatasudesako viya.",
  "atk-abh01a0:1212_0": "Manatīti mano; vijānātīti attho. Aṭṭhakathācariyā panāhu – nāḷiyā minamāno viya,",
  "atk-abh01a0:1212_1": "mahātulāya dhārayamāno viya ca, ārammaṇaṃ minati pajānātīti manoti. Tadeva mananalakkhaṇe",
  "atk-abh01a0:1212_2": "indaṭṭhaṃ kāretīti indriyaṃ. Manova indriyaṃ manindriyaṃ. Heṭṭhā vuttacittassevetaṃ vevacanaṃ.",
  "atk-abh01a0:1213_0": "Pītisomanassasampayogato sobhanaṃ mano assāti sumano. Sumanassa bhāvo somanassaṃ.",
  "atk-abh01a0:1213_1": "Sātalakkhaṇe indaṭṭhaṃ kāretīti indriyaṃ. Somanassameva indriyaṃ somanassindriyaṃ.",
  "atk-abh01a0:1213_2": "Heṭṭhā vuttavedanāyevetaṃ vevacanaṃ.",
  "atk-abh01a0:1214_0": "Jīvanti tena taṃsampayuttakā dhammāti jīvitaṃ. Anupālanalakkhaṇe indaṭṭhaṃ kāretīti",
  "atk-abh01a0:1214_1": "indriyaṃ. Jīvitameva indriyaṃ jīvitindriyaṃ. Taṃ pavattasantatādhipateyyaṃ hoti.",
  "atk-abh01a0:1214_2": "Lakkhaṇādīhi pana attanā avinibhuttānaṃ dhammānaṃ anupālanalakkhaṇaṃ jīvitindriyaṃ,",
  "atk-abh01a0:1214_3": "tesaṃ pavattanarasaṃ, tesaṃyeva ṭhapanapaccupaṭṭhānaṃ, yāpayitabbadhammapadaṭṭhānaṃ.",
  "atk-abh01a0:1214_4": "Santepi ca anupālanalakkhaṇādimhi vidhāne atthikkhaṇeyeva taṃ te dhamme anupāleti",
  "atk-abh01a0:1214_5": "udakaṃ viya uppalādīni, yathāsakaṃpaccayuppannepi ca dhamme pāleti dhātī viya kumāraṃ,",
  "atk-abh01a0:1214_6": "sayaṃpavattitadhammasambandheneva ca pavattati niyāmako viya, na bhaṅgato uddhaṃ",
  "atk-abh01a0:1214_7": "pavattayati attano ca pavattayitabbānañca abhāvā, na bhaṅgakkhaṇe ṭhapeti sayaṃ bhijjamānattā",
  "atk-abh01a0:1214_8": "khīyamāno viya vaṭṭisineho dīpasikhaṃ. Na ca anupālanapavattanaṭṭhapanānubhāvavirahitaṃ",
  "atk-abh01a0:1214_9": "yathāvuttakkhaṇe tassa tassa sādhanatoti daṭṭhabbaṃ.",
  "atk-abh01a0:1215": "Maggaṅgarāsivaṇṇanā",
  "atk-abh01a0:1216_0": "Sammādiṭṭhiādīsu dassanaṭṭhena sammādiṭṭhi. Abhiniropanaṭṭhena sammāsaṅkappo, paggahanaṭṭhena",
  "atk-abh01a0:1216_1": "sammāvāyāmo, upaṭṭhānaṭṭhena sammāsati, avikkhepanaṭṭhena sammāsamādhīti veditabbo.",
  "atk-abh01a0:1216_2": "Vacanatthato pana sammā passati, sammā vā tāya passantīti sammādiṭṭhi. Sammā saṅkappeti,",
  "atk-abh01a0:1216_3": "sammā vā tena saṅkappentīti sammāsaṅkappo. Sammā vāyāmeti, sammā vā tena vāyamantīti",
  "atk-abh01a0:1216_4": "sammāvāyāmo. Sammā sarati, sammā vā tāya sarantīti sammāsati. Sammā samādhiyati,",
  "atk-abh01a0:1216_5": "sammā vā tena samādhiyantīti sammāsamādhi. Apica, pasatthā sundarā vā diṭṭhi sammādiṭṭhīti.",
  "atk-abh01a0:1216_6": "Imināpi nayena tesaṃ vacanattho veditabbo. Lakkhaṇādīni pana heṭṭhā vuttāneva.",
  "atk-abh01a0:1217": "Balarāsivaṇṇanā",
  "atk-abh01a0:1218_0": "Saddhābalādīsupi saddhādīni vuttatthāneva. Akampiyaṭṭhena pana balanti veditabbaṃ.",
  "atk-abh01a0:1218_1": "Evametesu assaddhiye na kampatīti saddhābalaṃ. Kosajje na kampatīti vīriyabalaṃ.",
  "atk-abh01a0:1218_2": "Muṭṭhassacce na kampatīti satibalaṃ. Uddhacce na kampatīti samādhibalaṃ. Avijjāya",
  "atk-abh01a0:1218_3": "na kampatīti paññābalaṃ. Ahirike na kampatīti hiribalaṃ. Anottappe na kampatīti ottappabalanti.",
  "atk-abh01a0:1218_4": "Ayaṃ ubhayapadavasena atthavaṇṇanā hoti.",
  "atk-abh01a0:1219_0": "Tattha purimāni pañca heṭṭhā lakkhaṇādīhi pakāsitāneva. Pacchimadvaye kāyaduccaritādīhi",
  "atk-abh01a0:1219_1": "hiriyatīti hirī; lajjāyetaṃ adhivacanaṃ. Tehi eva ottappatīti ottappaṃ; pāpato ubbegassetaṃ",
  "atk-abh01a0:1219_2": "adhivacanaṃ. Tesaṃ nānākaraṇadīpanatthaṃ ‘samuṭṭhānaṃ adhipati lajjā bhayalakkhaṇena",
  "atk-abh01a0:1219_3": "cā’ti imaṃ mātikaṃ ṭhapetvā ayaṃ vitthārakathā vuttā.",
  "atk-abh01a0:1220_0": "Ajjhattasamuṭṭhānā hirī nāma; bahiddhāsamuṭṭhānaṃ ottappaṃ nāma. Attādhipati hirī",
  "atk-abh01a0:1220_1": "nāma; lokādhipati ottappaṃ nāma. Lajjāsabhāvasaṇṭhitā hirī nāma; bhayasabhāvasaṇṭhitaṃ",
  "atk-abh01a0:1220_2": "ottappaṃ nāma. Sappatissavalakkhaṇā hirī nāma; vajjabhīrukabhayadassāvilakkhaṇaṃ ottappaṃ nāma.",
  "atk-abh01a0:1221_0": "Tattha ajjhattasamuṭṭhānaṃ hiriṃ catūhi kāraṇehi samuṭṭhāpeti – jātiṃ paccavekkhitvā,",
  "atk-abh01a0:1221_1": "vayaṃ paccavekkhitvā, sūrabhāvaṃ paccavekkhitvā, bāhusaccaṃ paccavekkhitvā. Kathaṃ?",
  "atk-abh01a0:1221_2": "‘Pāpakaraṇaṃ nāmetaṃ na jātisampannānaṃ kammaṃ, hīnajaccānaṃ kevaṭṭādīnaṃ idaṃ kammaṃ.",
  "atk-abh01a0:1221_3": "Mādisassa jātisampannassa idaṃ kammaṃ kātuṃ na yutta’nti, evaṃ tāva jātiṃ paccavekkhitvā",
  "atk-abh01a0:1221_4": "pāṇātipātādipāpaṃ akaronto hiriṃ samuṭṭhāpeti. Tathā ‘pāpakaraṇaṃ nāmetaṃ daharehi",
  "atk-abh01a0:1221_5": "kattabbaṃ kammaṃ, mādisassa vaye ṭhitassa idaṃ kammaṃ kātuṃ na yutta’nti, evaṃ vayaṃ",
  "atk-abh01a0:1221_6": "paccavekkhitvā pāṇātipātādipāpaṃ akaronto hiriṃ samuṭṭhāpeti. Tathā ‘pāpakammaṃ nāmetaṃ",
  "atk-abh01a0:1221_7": "dubbalajātikānaṃ kammaṃ, na sūrabhāvānaṃ. Mādisassa sūrabhāvasampannassa idaṃ kammaṃ",
  "atk-abh01a0:1221_8": "kātuṃ na yutta’nti, evaṃ sūrabhāvaṃ paccavekkhitvā pāṇātipātādipāpaṃ akaronto hiriṃ",
  "atk-abh01a0:1221_9": "samuṭṭhāpeti. Tathā ‘pāpakammaṃ nāmetaṃ andhabālānaṃ kammaṃ, na paṇḍitānaṃ. Mādisassa",
  "atk-abh01a0:1221_10": "paṇḍitassa bahussutassa idaṃ kammaṃ kātuṃ na yutta’nti, evaṃ bāhusaccaṃ paccavekkhitvā",
  "atk-abh01a0:1221_11": "pāṇātipātādipāpaṃ akaronto hiriṃ samuṭṭhāpeti. Evaṃ ajjhattasamuṭṭhānahiriṃ catūhi",
  "atk-abh01a0:1221_12": "kāraṇehi samuṭṭhāpeti. Samuṭṭhāpetvā ca pana attano citte hiriṃ pavesetvā pāpakammaṃ",
  "atk-abh01a0:1221_13": "na karoti. Evaṃ ajjhattasamuṭṭhānā hirī nāma hoti.",
  "atk-abh01a0:1222": "Kathaṃ bahiddhāsamuṭṭhānaṃ ottappaṃ nāma? Sace tvaṃ pāpakammaṃ karissasi catūsu parisāsu garahappatto bhavissasi.",
  "atk-abh01a0:1223": "Garahissanti taṃ viññū, asuciṃ nāgariko yathā;",
  "atk-abh01a0:1224": "Vajjito sīlavantehi, kathaṃ bhikkhu karissasīti.",
  "atk-abh01a0:1225": "Evaṃ paccavekkhanto hi bahiddhāsamuṭṭhitena ottappena pāpakammaṃ na karoti. Evaṃ bahiddhāsamuṭṭhānaṃ ottappaṃ nāma hoti.",
  "atk-abh01a0:1226_0": "Kathaṃ attādhipati hirī nāma? Idhekacco kulaputto attānaṃ adhipatiṃ jeṭṭhakaṃ katvā",
  "atk-abh01a0:1226_1": "‘mādisassa saddhāpabbajitassa bahussutassa dhutaṅgadharassa na yuttaṃ pāpakammaṃ",
  "atk-abh01a0:1226_2": "kātu’nti pāpaṃ na karoti. Evaṃ attādhipati hirī nāma hoti. Tenāha bhagavā – “so attānaṃyeva",
  "atk-abh01a0:1226_3": "adhipatiṃ jeṭṭhakaṃ karitvā akusalaṃ pajahati kusalaṃ bhāveti, sāvajjaṃ pajahati",
  "atk-abh01a0:1226_4": "anavajjaṃ bhāveti, suddhamattānaṃ pariharatī”ti.",
  "atk-abh01a0:1227_0": "Kathaṃ lokādhipati ottappaṃ nāma? Idhekacco kulaputto lokaṃ adhipatiṃ jeṭṭhakaṃ katvā",
  "atk-abh01a0:1227_1": "pāpakammaṃ na karoti. Yathāha – “mahā kho panāyaṃ lokasannivāso. Mahantasmiṃ kho",
  "atk-abh01a0:1227_2": "pana lokasannivāse santi samaṇabrāhmaṇā iddhimanto dibbacakkhukā paracittaviduno,",
  "atk-abh01a0:1227_3": "te dūratopi passanti, āsannāpi na dissanti, cetasāpi cittaṃ pajānanti, tepimaṃ evaṃ",
  "atk-abh01a0:1227_4": "jānissanti ‘passatha bho imaṃ kulaputtaṃ, saddhā agārasmā anagāriyaṃ pabbajito samāno",
  "atk-abh01a0:1227_5": "vokiṇṇo viharati pāpakehi akusalehi dhammehī’ti. Santi devatā iddhimantiniyo dibbacakkhukā",
  "atk-abh01a0:1227_6": "paracittaviduniyo. Tā dūratopi passanti, āsannāpi na dissanti, cetasāpi cittaṃ pajānanti,",
  "atk-abh01a0:1227_7": "tāpi maṃ jānissanti ‘passatha bho imaṃ kulaputtaṃ, saddhā agārasmā anagāriyaṃ pabbajito",
  "atk-abh01a0:1227_8": "samāno vokiṇṇo viharati pāpakehi akusalehi dhammehī’ti… so lokaṃyeva adhipatiṃ jeṭṭhakaṃ",
  "atk-abh01a0:1227_9": "katvā akusalaṃ pajahati kusalaṃ bhāveti, sāvajjaṃ pajahati anavajjaṃ bhāveti, suddhamattānaṃ",
  "atk-abh01a0:1227_10": "pariharatī”ti. Evaṃ lokādhipati ottappaṃ nāma hoti.",
  "atk-abh01a0:1228_0": "Lajjāsabhāvasaṇṭhitā hirī, bhayasabhāvasaṇṭhitaṃ ottappanti. Ettha pana lajjāti lajjanākāro;",
  "atk-abh01a0:1228_1": "tena sabhāvena saṇṭhitā hirī. Bhayanti apāyabhayaṃ; tena sabhāvena saṇṭhitaṃ ottappaṃ.",
  "atk-abh01a0:1228_2": "Tadubhayampi pāpaparivajjane pākaṭaṃ hoti. Ekacco hi, yathā nāma eko kulaputto uccārapassāvādīni",
  "atk-abh01a0:1228_3": "karonto lajjitabbayuttakaṃ ekaṃ disvā lajjanākārappatto bhaveyya hīḷito, evameva",
  "atk-abh01a0:1228_4": "ajjhattaṃ lajjidhammaṃ okkamitvā pāpakammaṃ na karoti. Ekacco apāyabhayabhīto hutvā",
  "atk-abh01a0:1228_5": "pāpakammaṃ na karoti.",
  "atk-abh01a0:1229_0": "Tatridaṃ opammaṃ – yathā hi dvīsu ayoguḷesu eko sītalo bhaveyya gūthamakkhito, eko",
  "atk-abh01a0:1229_1": "uṇho āditto. Tattha paṇḍito sītalaṃ gūthamakkhitattā jigucchanto na gaṇhāti, itaraṃ",
  "atk-abh01a0:1229_2": "ḍāhabhayena. Tattha sītalassa gūthamakkhanajigucchāya agaṇhanaṃ viya ajjhattaṃ lajjidhammaṃ",
  "atk-abh01a0:1229_3": "okkamitvā pāpassa akaraṇaṃ. Uṇhassa ḍāhabhayena agaṇhanaṃ viya apāyabhayena pāpassa",
  "atk-abh01a0:1229_4": "akaraṇaṃ veditabbaṃ.",
  "atk-abh01a0:1230_0": "Sappatissavalakkhaṇā hirī, vajjabhīrukabhayadassāvilakkhaṇaṃ ottappanti. Idampi dvayaṃ",
  "atk-abh01a0:1230_1": "pāpaparivajjane eva pākaṭaṃ hoti. Ekacco hi jātimahattapaccavekkhaṇā satthumahattapaccavekkhaṇā",
  "atk-abh01a0:1230_2": "dāyajjamahattapaccavekkhaṇā sabrahmacārīmahattapaccavekkhaṇāti catūhi kāraṇehi sappatissavalakkhaṇaṃ",
  "atk-abh01a0:1230_3": "hiriṃ samuṭṭhāpetvā pāpaṃ na karoti. Ekacco attānuvādabhayaṃ parānuvādabhayaṃ daṇḍabhayaṃ",
  "atk-abh01a0:1230_4": "duggatibhayanti catūhi kāraṇehi vajjabhīrukabhayadassāvilakkhaṇaṃ ottappaṃ samuṭṭhāpetvā",
  "atk-abh01a0:1230_5": "pāpaṃ na karoti. Tattha jātimahattapaccavekkhaṇādīni ceva attānuvādabhayādīni ca",
  "atk-abh01a0:1230_6": "vitthāretvā kathetabbāni.",
  "atk-abh01a0:1231": "Mūlarāsivaṇṇanā",
  "atk-abh01a0:1232_0": "Na lubbhanti etena, sayaṃ vā na lubbhati, alubbhanamattameva vā tanti alobho. Adosāmohesupi",
  "atk-abh01a0:1232_1": "eseva nayo. Tesu alobho ārammaṇe cittassa agedhalakkhaṇo, alaggabhāvalakkhaṇo vā",
  "atk-abh01a0:1232_2": "kamaladale jalabindu viya. Apariggahaṇaraso muttabhikkhu viya. Anallīnabhāvapaccupaṭṭhāno",
  "atk-abh01a0:1232_3": "asucimhi patitapuriso viya. Adoso acaṇḍikkalakkhaṇo, avirodhalakkhaṇo vā anukūlamitto",
  "atk-abh01a0:1232_4": "viya. Āghātavinayaraso pariḷāhavinayaraso vā candanaṃ viya. Sommabhāvapaccupaṭṭhāno",
  "atk-abh01a0:1232_5": "puṇṇacando viya. Amoho lakkhaṇādīhi heṭṭhā paññindriyapade vibhāvito eva.",
  "atk-abh01a0:1233_0": "Imesu pana tīsu alobho maccheramalassa paṭipakkho, adoso dussīlyamalassa, amoho kusalesu",
  "atk-abh01a0:1233_1": "dhammesu abhāvanāya paṭipakkho. Alobho cettha dānahetu, adoso sīlahetu, amoho bhāvanāhetu.",
  "atk-abh01a0:1233_2": "Tesu ca alobhena anadhikaṃ gaṇhāti, luddhassa adhikaggahaṇato. Adosena anūnaṃ, duṭṭhassa",
  "atk-abh01a0:1233_3": "ūnaggahaṇato. Amohena aviparītaṃ, mūḷhassa viparītaggahaṇato.",
  "atk-abh01a0:1234_0": "Alobhena cettha vijjamānaṃ dosaṃ dosato dhārento dose pavattati; luddho hi dosaṃ",
  "atk-abh01a0:1234_1": "paṭicchādeti. Adosena vijjamānaṃ guṇaṃ guṇato dhārento guṇe pavattati; duṭṭho hi",
  "atk-abh01a0:1234_2": "guṇaṃ makkheti. Amohena yāthāvasabhāvaṃ yāthāvasabhāvato dhārento yāthāvasabhāve",
  "atk-abh01a0:1234_3": "pavattati. Mūḷho hi ‘tacchaṃ atacchanti atacchaṃ ca taccha’nti gaṇhāti. Alobhena",
  "atk-abh01a0:1234_4": "ca piyavippayogadukkhaṃ na hoti, luddhassa piyasabhāvato piyavippayogāsahanato ca.",
  "atk-abh01a0:1234_5": "Adosena appiyasampayogadukkhaṃ na hoti, duṭṭhassa hi appiyasabhāvato appiyasampayogāsahanato",
  "atk-abh01a0:1234_6": "ca. Amohena icchitālābhadukkhaṃ na hoti, amūḷhassa hi ‘taṃ kutettha labbhā’tievamādipaccavekkhaṇasambhavato.",
  "atk-abh01a0:1235_0": "Alobhena cettha jātidukkhaṃ na hoti, alobhassa taṇhāpaṭipakkhato taṇhāmūlakattā ca",
  "atk-abh01a0:1235_1": "jātidukkhassa. Adosena jarādukkhaṃ na hoti, tikkhadosassa khippaṃ jarāsambhavato.",
  "atk-abh01a0:1235_2": "Amohena maraṇadukkhaṃ na hoti, sammohamaraṇañhi dukkhaṃ, na cetaṃ amūḷhassa hoti.",
  "atk-abh01a0:1235_3": "Alobhena ca gahaṭṭhānaṃ, amohena pabbajitānaṃ, adosena pana sabbesampi sukhasaṃvāsatā hoti.",
  "atk-abh01a0:1236_0": "Visesato cettha alobhena pettivisaye upapatti na hoti. Yebhuyyena hi sattā taṇhāya",
  "atk-abh01a0:1236_1": "pettivisayaṃ upapajjanti, taṇhāya ca paṭipakkho alobho. Adosena niraye upapatti na",
  "atk-abh01a0:1236_2": "hoti. Dosena hi caṇḍajātitāya dosasadisaṃ nirayaṃ upapajjanti. Dosassa ca paṭipakkho",
  "atk-abh01a0:1236_3": "adoso. Amohena tiracchānayoniyaṃ nibbatti na hoti. Mohena hi niccasammūḷhaṃ tiracchānayoniṃ",
  "atk-abh01a0:1236_4": "upapajjanti. Mohassa paṭipakkho ca amoho. Etesu ca alobho rāgavasena upagamanassa",
  "atk-abh01a0:1236_5": "abhāvakaro, adoso dosavasena apagamanassa, amoho mohavasena amajjhattabhāvassa.",
  "atk-abh01a0:1237_0": "Tīhipi cetehi yathāpaṭipāṭiyā nekkhammasaññā abyāpādasaññā avihiṃsāsaññāti imā tisso.",
  "atk-abh01a0:1237_1": "Asubhasaññā appamāṇasaññā dhātusaññāti imā ca tisso saññāyo honti. Alobhena pana",
  "atk-abh01a0:1237_2": "kāmasukhallikānuyogaantassa, adosena attakilamathānuyogaantassa parivajjanaṃ hoti;",
  "atk-abh01a0:1237_3": "amohena majjhimāya paṭipattiyā paṭipajjanaṃ. Tathā alobhena abhijjhākāyaganthassa",
  "atk-abh01a0:1237_4": "pabhedanaṃ hoti, adosena byāpādakāyaganthassa, amohena sesaganthadvayassa. Purimāni",
  "atk-abh01a0:1237_5": "ca dve satipaṭṭhānāni purimānaṃ dvinnaṃ ānubhāvena, pacchimāni pacchimasseva ānubhāvena ijjhanti.",
  "atk-abh01a0:1238_0": "Alobho cettha ārogyassa paccayo hoti; aluddho hi lobhanīyampi asappāyaṃ na sevati,",
  "atk-abh01a0:1238_1": "tena kho arogo hoti. Adoso yobbanassa; aduṭṭho hi valipalitāvahena dosagginā aḍayhamāno",
  "atk-abh01a0:1238_2": "dīgharattaṃ yuvā hoti. Amoho dīghāyukatāya; amūḷho hi hitāhitaṃ ñatvā ahitaṃ parivajjanto",
  "atk-abh01a0:1238_3": "hitañca paṭisevamāno dīghāyuko hoti.",
  "atk-abh01a0:1239_0": "Alobho cettha bhogasampattiyā paccayo hoti, aluddhassa hi cāgena bhogapaṭilābho.",
  "atk-abh01a0:1239_1": "Adoso mittasampattiyā, mettāya mittānaṃ paṭilābhato ceva aparihānato ca. Amoho attasampattiyā,",
  "atk-abh01a0:1239_2": "amūḷho hi attano hitameva karonto attānaṃ sampādeti. Alobho ca dibbavihārassa paccayo",
  "atk-abh01a0:1239_3": "hoti, adoso brahmavihārassa, amoho ariyavihārassa.",
  "atk-abh01a0:1240_0": "Alobhena cettha sakapakkhesu sattasaṅkhāresu nibbuto hoti, tesaṃ vināsena abhisaṅgahetukassa",
  "atk-abh01a0:1240_1": "dukkhassa abhāvā; adosena parapakkhesu, aduṭṭhassa hi verīsupi verisaññāya abhāvato;",
  "atk-abh01a0:1240_2": "amohena udāsīnapakkhesu, amūḷhassa sabbābhisaṅgatāya abhāvato.",
  "atk-abh01a0:1241_0": "Alobhena ca aniccadassanaṃ hoti; luddho hi upabhogāsāya aniccepi saṅkhāre aniccato",
  "atk-abh01a0:1241_1": "na passati. Adosena dukkhadassanaṃ; adosajjhāsayo hi pariccattaāghātavatthupariggaho",
  "atk-abh01a0:1241_2": "saṅkhāreyeva dukkhato passati. Amohena anattadassanaṃ; amūḷho hi yāthāvagahaṇakusalo",
  "atk-abh01a0:1241_3": "apariṇāyakaṃ khandhapañcakaṃ apariṇāyakato bujjhati. Yathā ca etehi aniccadassanādīni",
  "atk-abh01a0:1241_4": "evametepi aniccadassanādīhi honti. Aniccadassanena hi alobho hoti, dukkhadassanena",
  "atk-abh01a0:1241_5": "adoso, anattadassanena amoho hoti. Ko hi nāma ‘aniccamida’nti sammā ñatvā tassatthāya",
  "atk-abh01a0:1241_6": "pihaṃ uppādeyya, saṅkhāre vā ‘dukkha’nti jānanto aparampi accantatikhiṇaṃ kodhadukkhaṃ",
  "atk-abh01a0:1241_7": "uppādeyya, attasuññatañca bujjhitvā puna sammohamāpajjeyyāti?",
  "atk-abh01a0:1242": "Kammapatharāsivaṇṇanā",
  "atk-abh01a0:1243_0": "Nābhijjhāyatīti anabhijjhā. Kāyikacetasikasukhaṃ idhalokaparalokahitaṃ guṇānubhāvapaṭiladdhaṃ",
  "atk-abh01a0:1243_1": "kittisaddañca na byāpādetīti abyāpādo. Sammā passati, sobhanā vā diṭṭhīti sammādiṭṭhi.",
  "atk-abh01a0:1243_2": "Alobhādīnaṃyeva tāni nāmāni. Heṭṭhā panete dhammā mūlavasena gahitā, idha kammapathavasenāti veditabbā.",
  "atk-abh01a0:1244": "Lokapāladukavaṇṇanā",
  "atk-abh01a0:1245": "Hirottappānipi heṭṭhā balavasena gahitāni, idha lokapālavasena. Lokañhi ime dve dhammā pālayanti. Yathāha –",
  "atk-abh01a0:1246_0": "“Dveme, bhikkhave, sukkā dhammā lokaṃ pālenti. Katame dve? Hirī ca ottappañca. Ime",
  "atk-abh01a0:1246_1": "kho, bhikkhave, dve sukkā dhammā lokaṃ pālenti. Sace, bhikkhave, dve sukkā dhammā",
  "atk-abh01a0:1246_2": "lokaṃ na pāleyyuṃ, nayidha paññāyetha mātāti vā, mātucchāti vā, mātulānīti vā, ācariyabhariyāti",
  "atk-abh01a0:1246_3": "vā, garūnaṃ dārāti vā. Sambhedaṃ loko agamissa yathā ajeḷakā kukkuṭasūkarā soṇasiṅgālā.",
  "atk-abh01a0:1246_4": "Yasmā ca kho, bhikkhave, ime dve sukkā dhammā lokaṃ pālenti, tasmā paññāyati mātāti",
  "atk-abh01a0:1246_5": "vā mātucchāti vā mātulānīti vā ācariyabhariyāti vā garūnaṃ dārāti vā”ti.",
  "atk-abh01a0:1247": "Passaddhādiyugalavaṇṇanā",
  "atk-abh01a0:1248_0": "Kāyassa passambhanaṃ kāyapassaddhi. Cittassa passambhanaṃ cittapassaddhi. Kāyoti",
  "atk-abh01a0:1248_1": "cettha vedanādayo tayo khandhā. Ubhopi panetā ekato katvā kāyacittadarathavūpasamalakkhaṇā",
  "atk-abh01a0:1248_2": "kāyacittapassaddhiyo, kāyacittadarathanimmaddanarasā, kāyacittānaṃ aparipphandasītibhāvapaccupaṭṭhānā,",
  "atk-abh01a0:1248_3": "kāyacittapadaṭṭhānā. Kāyacittānaṃ avūpasamakarauddhaccādikilesapaṭipakkhabhūtāti daṭṭhabbā.",
  "atk-abh01a0:1249_0": "Kāyassa lahubhāvo kāyalahutā. Cittassa lahubhāvo cittalahutā. Tā kāyacittagarubhāvavūpasamalakkhaṇā,",
  "atk-abh01a0:1249_1": "kāyacittagarubhāvanimmaddanarasā, kāyacittānaṃ adandhatāpaccupaṭṭhānā, kāyacittapadaṭṭhānā.",
  "atk-abh01a0:1249_2": "Kāyacittānaṃ garubhāvakarathinamiddhādikilesapaṭipakkhabhūtāti daṭṭhabbā.",
  "atk-abh01a0:1250_0": "Kāyassa mudubhāvo kāyamudutā. Cittassa mudubhāvo cittamudutā. Tā kāyacittathaddhabhāvavūpasamalakkhaṇā,",
  "atk-abh01a0:1250_1": "kāyacittathaddhabhāvanimmaddanarasā, appaṭighātapaccupaṭṭhānā, kāyacittapadaṭṭhānā.",
  "atk-abh01a0:1250_2": "Kāyacittānaṃ thaddhabhāvakaradiṭṭhimānādikilesapaṭipakkhabhūtāti daṭṭhabbā.",
  "atk-abh01a0:1251_0": "Kāyassa kammaññabhāvo kāyakammaññatā. Cittassa kammaññabhāvo cittakammaññatā. Tā",
  "atk-abh01a0:1251_1": "kāyacittaakammaññabhāvavūpasamalakkhaṇā, kāyacittānaṃ akammaññabhāvanimmaddanarasā,",
  "atk-abh01a0:1251_2": "kāyacittānaṃ ārammaṇakaraṇasampattipaccupaṭṭhānā, kāyacittapadaṭṭhānā. Kāyacittānaṃ",
  "atk-abh01a0:1251_3": "akammaññabhāvakarāvasesanīvaraṇapaṭipakkhabhūtāti daṭṭhabbā. Tā pasādanīyavatthūsu",
  "atk-abh01a0:1251_4": "pasādāvahā, hitakiriyāsu viniyogakkhemabhāvāvahā suvaṇṇavisuddhi viyāti daṭṭhabbā.",
  "atk-abh01a0:1252_0": "Kāyassa pāguññabhāvo kāyapāguññatā. Cittassa pāguññabhāvo cittapāguññatā. Tā kāyacittānaṃ",
  "atk-abh01a0:1252_1": "agelaññabhāvalakkhaṇā, kāyacittagelaññanimmaddanarasā, nirādīnavapaccupaṭṭhānā, kāyacittapadaṭṭhānā.",
  "atk-abh01a0:1252_2": "Kāyacittagelaññakaraassaddhiyādikilesapaṭipakkhabhūtāti daṭṭhabbā.",
  "atk-abh01a0:1253_0": "Kāyassa ujukabhāvo kāyujukatā. Cittassa ujukabhāvo cittujukatā. Tā kāyacittānaṃ ajjavalakkhaṇā,",
  "atk-abh01a0:1253_1": "kāyacittakuṭilabhāvanimmaddanarasā, ajimhatāpaccupaṭṭhānā, kāyacittapadaṭṭhānā. Kāyacittānaṃ",
  "atk-abh01a0:1253_2": "kuṭilabhāvakaramāyāsāṭheyyādikilesapaṭipakkhabhūtāti daṭṭhabbā.",
  "atk-abh01a0:1254_0": "Saratīti sati. Sampajānātīti sampajaññaṃ; samantato pakārehi jānātīti attho. Sātthakasampajaññaṃ",
  "atk-abh01a0:1254_1": "sappāyasampajaññaṃ gocarasampajaññaṃ asammohasampajaññanti imesaṃ catunnaṃ panassa",
  "atk-abh01a0:1254_2": "vasena bhedo veditabbo. Lakkhaṇādīni ca tesaṃ satindriyapaññindriyesu vuttanayeneva",
  "atk-abh01a0:1254_3": "veditabbāni. Iti heṭṭhā vuttamevetaṃ dhammadvayaṃ puna imasmiṃ ṭhāne upakāravasena gahitaṃ.",
  "atk-abh01a0:1255_0": "Kāmacchandādayo paccanīkadhamme sametīti samatho. Aniccādivasena vividhehi ākārehi",
  "atk-abh01a0:1255_1": "dhamme passatīti vipassanā. Paññāvesā atthato. Imesampi dvinnaṃ lakkhaṇādīni heṭṭhā",
  "atk-abh01a0:1255_2": "vuttāneva. Idha panete yuganaddhavasena gahitā.",
  "atk-abh01a0:1256_0": "Sahajātadhamme paggaṇhātīti paggāho. Uddhaccasaṅkhātassa vikkhepassa paṭipakkhabhāvato",
  "atk-abh01a0:1256_1": "na vikkhepoti avikkhepo. Etesampi lakkhaṇādīni heṭṭhā vuttāneva. Idha panetaṃ dvayaṃ",
  "atk-abh01a0:1256_2": "vīriyasamādhiyojanatthāya gahitanti veditabbaṃ.",
  "atk-abh01a0:1257": "Yevāpanakavaṇṇanā",
  "atk-abh01a0:1258_0": "Ye vā pana tasmiṃ samaye aññepi atthi paṭiccasamuppannā arūpino dhammā, ime dhammā",
  "atk-abh01a0:1258_1": "kusalāti ‘phasso hoti…pe… avikkhepo hotī’ti na kevalaṃ padapaṭipāṭiyā uddiṭṭhā ime",
  "atk-abh01a0:1258_2": "paropaṇṇāsadhammā eva, atha kho yasmiṃ samaye kāmāvacaraṃ tihetukaṃ somanassasahagataṃ",
  "atk-abh01a0:1258_3": "paṭhamaṃ asaṅkhārikaṃ mahācittaṃ uppannaṃ hoti, tasmiṃ samaye ye vā pana aññepi tehiyeva",
  "atk-abh01a0:1258_4": "phassādīhi sampayuttā hutvā pavattamānā atthi, attano attano anurūpaṃ paccayaṃ paṭicca",
  "atk-abh01a0:1258_5": "samuppannā rūpābhāvena arūpino, sabhāvato upalabbhamānā dhammā sabbepi ime dhammā kusalā.",
  "atk-abh01a0:1259_0": "Ettāvatā cittaṅgavasena pāḷiyaṃ āruḷhe paropaṇṇāsadhamme dīpetvā yevāpanakavasena",
  "atk-abh01a0:1259_1": "aparepi nava dhamme dhammarājā dīpeti. Tesu tesu hi suttapadesu ‘chando adhimokkho",
  "atk-abh01a0:1259_2": "manasikāro tatramajjhattatā karuṇā muditā kāyaduccaritavirati vacīduccaritavirati",
  "atk-abh01a0:1259_3": "micchājīvaviratī’ti ime nava dhammā paññāyanti. Imasmiñcāpi mahācitte kattukamyatākusaladhammacchando",
  "atk-abh01a0:1259_4": "atthi, cittaṅgavasena pana pāḷiyaṃ na āruḷho. So idha yevāpanakavasena gahito.",
  "atk-abh01a0:1260_0": "Adhimokkho atthi, manasikāro atthi, tatramajjhattatā atthi. Mettāpubbabhāgo atthi;",
  "atk-abh01a0:1260_1": "so adose gahite gahito eva hoti. Karuṇāpubbabhāgo atthi, muditāpubbabhāgo atthi.",
  "atk-abh01a0:1260_2": "Upekkhāpubbabhāgo atthi; so pana tatramajjhattatāya gahitāya gahitova hoti. Sammāvācā",
  "atk-abh01a0:1260_3": "atthi, sammākammanto atthi. Sammāājīvo atthi; cittaṅgavasena pana pāḷiyaṃ na āruḷho.",
  "atk-abh01a0:1260_4": "Sopi idha yevāpanakavasena gahito.",
  "atk-abh01a0:1261_0": "Imesu pana navasu chando adhimokkho manasikāro tatramajjhattatāti ime cattārova ekakkhaṇe",
  "atk-abh01a0:1261_1": "labbhanti, sesā nānākkhaṇe. Yadā hi iminā cittena micchāvācaṃ pajahati, virativasena",
  "atk-abh01a0:1261_2": "sammāvācaṃ pūreti, tadā chandādayo cattāro, sammāvācā cāti ime pañca ekakkhaṇe labbhanti.",
  "atk-abh01a0:1261_3": "Yadā micchākammantaṃ pajahati, virativasena sammākammantaṃ pūreti…pe… micchāājīvaṃ",
  "atk-abh01a0:1261_4": "pajahati, virativasena sammāājīvaṃ pūreti…pe… yadā karuṇāya parikammaṃ karoti…pe…",
  "atk-abh01a0:1261_5": "yadā muditāya parikammaṃ karoti, tadā chandādayo cattāro, muditāpubbabhāgo cāti ime",
  "atk-abh01a0:1261_6": "pañca ekakkhaṇe labbhanti. Ito pana muñcitvā, dānaṃ dentassa sīlaṃ pūrentassa yoge",
  "atk-abh01a0:1261_7": "kammaṃ karontassa cattāri apaṇṇakaṅgāneva labbhanti.",
  "atk-abh01a0:1262_0": "Evametesu navasu yevāpanakadhammesu ‘chando’ti kattukamyatāyetaṃ adhivacanaṃ. Tasmā",
  "atk-abh01a0:1262_1": "so kattukamyatālakkhaṇo chando, ārammaṇapariyesanaraso, ārammaṇena atthikatāpaccupaṭṭhāno.",
  "atk-abh01a0:1262_2": "Tadevassa padaṭṭhānaṃ. Ārammaṇassa gahaṇe cāyaṃ cetaso hatthappasāraṇaṃ viya daṭṭhabbo.",
  "atk-abh01a0:1263": "Adhimuccanaṃ ‘adhimokkho’. So sanniṭṭhānalakkhaṇo, asaṃsappanaraso, nicchayapaccupaṭṭhāno sanniṭṭhātabbadhammapadaṭṭhāno. Ārammaṇe niccalabhāvena indakhīlo viya daṭṭhabbo.",
  "atk-abh01a0:1264_0": "Kiriyā kāro, manasmiṃ kāro ‘manasikāro’. Purimamanato visadisaṃ manaṃ karotītipi",
  "atk-abh01a0:1264_1": "manasikāro. Svāyaṃ ārammaṇapaṭipādako vīthipaṭipādako javanapaṭipādakoti tippakāro.",
  "atk-abh01a0:1264_2": "Tattha ārammaṇapaṭipādako manasmiṃ kāroti manasikāro. So sāraṇalakkhaṇo, sampayuttānaṃ",
  "atk-abh01a0:1264_3": "ārammaṇe sampayojanaraso, ārammaṇābhimukhabhāvapaccupaṭṭhāno, saṅkhārakkhandhapariyāpanno.",
  "atk-abh01a0:1264_4": "Ārammaṇapaṭipādakattena sampayuttānaṃ sārathi viya daṭṭhabbo. Vīthipaṭipādakoti pana",
  "atk-abh01a0:1264_5": "pañcadvārāvajjanassetaṃ adhivacanaṃ. Javanapaṭipādakoti manodvārāvajjanassa. Na te idha adhippetā.",
  "atk-abh01a0:1265_0": "Tesu dhammesu majjhattatā ‘tatramajjhattatā’. Sā cittacetasikānaṃ samavāhitalakkhaṇā,",
  "atk-abh01a0:1265_1": "ūnādhikanivāraṇarasā, pakkhapātupacchedanarasā vā; majjhattabhāvapaccupaṭṭhānā. Cittacetasikānaṃ",
  "atk-abh01a0:1265_2": "ajjhupekkhanavasena samappavattānaṃ ājāneyyānaṃ ajjhupekkhanasārathi viya daṭṭhabbā.",
  "atk-abh01a0:1266": "‘Karuṇāmuditā’ brahmavihāraniddese āvi bhavissanti. Kevalañhi tā appanappattā rūpāvacarā, idha kāmāvacarāti ayameva viseso.",
  "atk-abh01a0:1267_0": "Kāyaduccaritato virati ‘kāyaduccaritavirati’. Sesapadadvayepi eseva nayo. Lakkhaṇādito",
  "atk-abh01a0:1267_1": "panetā tissopi kāyaduccaritādivatthūnaṃ avītikkamalakkhaṇā; amaddanalakkhaṇāti vuttaṃ",
  "atk-abh01a0:1267_2": "hoti. Kāyaduccaritādivatthuto saṅkocanarasā, akiriyapaccupaṭṭhānā, saddhāhirottappaappicchatādiguṇapadaṭṭhānā.",
  "atk-abh01a0:1267_3": "Pāpakiriyato cittassa vimukhībhāvabhūtāti daṭṭhabbā.",
  "atk-abh01a0:1268_0": "Iti phassādīni chappaññāsa yevāpanakavasena vuttāni navāti sabbānipi imasmiṃ dhammuddesavāre",
  "atk-abh01a0:1268_1": "pañcasaṭṭhi dhammapadāni bhavanti. Tesu ekakkhaṇe kadāci ekasaṭṭhi bhavanti, kadāci",
  "atk-abh01a0:1268_2": "samasaṭṭhi. Tāni hi sammāvācāpūraṇādivasena. Uppattiyaṃ pañcasu ṭhānesu ekasaṭṭhi",
  "atk-abh01a0:1268_3": "bhavanti. Tehi mutte ekasmiṃ ṭhāne samasaṭṭhi bhavanti. Ṭhapetvā pana yevāpanake",
  "atk-abh01a0:1268_4": "pāḷiyaṃ yathārutavasena gayhamānāni chappaññāsāva honti. Aggahitaggahaṇena panettha",
  "atk-abh01a0:1268_5": "phassapañcakaṃ, vitakko vicāro pīti cittekaggatā, pañcindriyāni, hiribalaṃ ottappabalanti",
  "atk-abh01a0:1268_6": "dve balāni, alobho adosoti dve mūlāni, kāyapassaddhicittapassaddhiādayo dvādasa dhammāti",
  "atk-abh01a0:1268_7": "samatiṃsa dhammā honti.",
  "atk-abh01a0:1269_0": "Tesu samatiṃsāya dhammesu aṭṭhārasa dhammā avibhattikā honti, dvādasa savibhattikā.",
  "atk-abh01a0:1269_1": "Katame aṭṭhārasa? Phasso saññā cetanā vicāro pīti jīvitindriyaṃ, kāyapassaddhiādayo",
  "atk-abh01a0:1269_2": "dvādasa dhammāti ime aṭṭhārasa avibhattikā. Vedanā cittaṃ vitakko cittekaggatā, saddhindriyaṃ",
  "atk-abh01a0:1269_3": "vīriyindriyaṃ satindriyaṃ paññindriyaṃ, hiribalaṃ ottappabalaṃ, alobho adosoti ime",
  "atk-abh01a0:1269_4": "dvādasa dhammā savibhattikā. Tesu satta dhammā dvīsu ṭhānesu vibhattā, eko tīsu,",
  "atk-abh01a0:1269_5": "dve catūsu, eko chasu, eko sattasu ṭhānesu vibhatto.",
  "atk-abh01a0:1270": "Kathaṃ? Cittaṃ vitakko saddhā hirī ottappaṃ alobho adosoti ime satta dvīsu ṭhānesu vibhattā.",
  "atk-abh01a0:1271_0": "Etesu hi cittaṃ tāva phassapañcakaṃ patvā cittaṃ hotīti vuttaṃ, indriyāni patvā manindriyanti.",
  "atk-abh01a0:1271_1": "Vitakko jhānaṅgāni patvā vitakko hotīti vutto, maggaṅgāni patvā sammāsaṅkappoti.",
  "atk-abh01a0:1271_2": "Saddhā indriyāni patvā saddhindriyaṃ hotīti vuttā, balāni patvā saddhābalanti. Hirī",
  "atk-abh01a0:1271_3": "balāni patvā hiribalaṃ hotīti vuttā, lokapāladukaṃ patvā hirīti. Ottappepi eseva",
  "atk-abh01a0:1271_4": "nayo. Alobho mūlaṃ patvā alobho hotīti vutto, kammapathaṃ patvā anabhijjhāti. Adoso",
  "atk-abh01a0:1271_5": "mūlaṃ patvā adoso hotīti vutto, kammapathaṃ patvā abyāpādoti. Ime satta dvīsu ṭhānesu vibhattā.",
  "atk-abh01a0:1272": "Vedanā pana phassapañcakaṃ patvā vedanā hotīti vuttā, jhānaṅgāni patvā sukhanti, indriyāni patvā somanassindriyanti. Evaṃ eko dhammo tīsu ṭhānesu vibhatto.",
  "atk-abh01a0:1273_0": "Vīriyaṃ pana indriyāni patvā vīriyindriyaṃ hotīti vuttaṃ, maggaṅgāni patvā sammāvāyāmoti,",
  "atk-abh01a0:1273_1": "balāni patvā vīriyabalanti, piṭṭhidukaṃ patvā paggāhoti. Satipi indriyāni patvā satindriyaṃ",
  "atk-abh01a0:1273_2": "hotīti vuttā, maggaṅgāni patvā sammāsatīti, balāni patvā satibalanti, piṭṭhidukaṃ",
  "atk-abh01a0:1273_3": "patvā sati hotīti vuttā. Evaṃ ime dve dhammā catūsu ṭhānesu vibhattā.",
  "atk-abh01a0:1274_0": "Samādhi pana jhānaṅgāni patvā cittassekaggatā hotīti vutto, indriyāni patvā samādhindriyanti,",
  "atk-abh01a0:1274_1": "maggaṅgāni patvā sammāsamādhīti. Balāni patvā samādhibalanti, piṭṭhidukaṃ patvā samatho",
  "atk-abh01a0:1274_2": "avikkhepoti. Evamayaṃ eko dhammo chasu ṭhānesu vibhatto.",
  "atk-abh01a0:1275_0": "Paññā pana indriyāni patvā paññindriyaṃ hotīti vuttā, maggaṅgāni patvā sammādiṭṭhīti,",
  "atk-abh01a0:1275_1": "balāni patvā paññābalanti, mūlāni patvā amohoti, kammapathaṃ patvā sammādiṭṭhīti,",
  "atk-abh01a0:1275_2": "piṭṭhidukaṃ patvā sampajaññaṃ vipassanāti. Evaṃ eko dhammo sattasu ṭhānesu vibhatto.",
  "atk-abh01a0:1276_0": "Sace pana koci vadeyya – ‘ettha apubbaṃ nāma natthi, heṭṭhā gahitameva gaṇhitvā tasmiṃ",
  "atk-abh01a0:1276_1": "tasmiṃ ṭhāne padaṃ pūritaṃ, ananusandhikā kathā uppaṭipāṭiyā corehi ābhatabhaṇḍasadisā,",
  "atk-abh01a0:1276_2": "goyūthena gatamagge ālulitatiṇasadisā ajānitvā kathitā’ti, so ‘māheva’nti paṭisedhetvā",
  "atk-abh01a0:1276_3": "vattabbo – ‘buddhānaṃ desanā ananusandhikā nāma natthi, sānusandhikā va hoti. Ajānitvā",
  "atk-abh01a0:1276_4": "kathitāpi natthi, sabbā jānitvā kathitāyeva. Sammāsambuddho hi tesaṃ tesaṃ dhammānaṃ",
  "atk-abh01a0:1276_5": "kiccaṃ jānāti, taṃ ñatvā kiccavasena vibhattiṃ āropento aṭṭhārasa dhammā ekekakiccāti",
  "atk-abh01a0:1276_6": "ñatvā ekekasmiṃ ṭhāne vibhattiṃ āropesi. Satta dhammā dvedvekiccāti ñatvā dvīsu dvīsu",
  "atk-abh01a0:1276_7": "ṭhānesu vibhattiṃ āropesi. Vedanā tikiccāti ñatvā tīsu ṭhānesu vibhattiṃ āropesi.",
  "atk-abh01a0:1276_8": "Vīriyasatīnaṃ cattāri cattāri kiccānīti ñatvā catūsu catūsu ṭhānesu vibhattiṃ āropesi.",
  "atk-abh01a0:1276_9": "Samādhi chakiccoti ñatvā chasu ṭhānesu vibhattiṃ āropesi. Paññā sattakiccāti ñatvā",
  "atk-abh01a0:1276_10": "sattasu ṭhānesu vibhattiṃ āropesi’.",
  "atk-abh01a0:1277_0": "Tatridaṃ opammaṃ – eko kira paṇḍito rājā rahogato cintesi – ‘imaṃ rājakulasantakaṃ",
  "atk-abh01a0:1277_1": "na yathā vā tathā vā khāditabbaṃ, sippānucchavikaṃ vetanaṃ vaḍḍhessāmī’ti. So sabbe",
  "atk-abh01a0:1277_2": "sippike sannipātāpetvā ‘ekekasippajānanake pakkosathā’ti āha. Evaṃ pakkosiyamānā",
  "atk-abh01a0:1277_3": "aṭṭhārasa janā uṭṭhahiṃsu. Tesaṃ ekekaṃ paṭivīsaṃ dāpetvā vissajjesi. ‘Dve dve sippāni",
  "atk-abh01a0:1277_4": "jānantā āgacchantū’ti vutte pana satta janā āgamaṃsu. Tesaṃ dve dve paṭivīse dāpesi.",
  "atk-abh01a0:1277_5": "‘Tīṇi sippāni jānantā āgacchantū’ti vutte ekova āgacchi. Tassa tayo paṭivīse dāpesi.",
  "atk-abh01a0:1277_6": "‘Cattāri sippāni jānantā āgacchantū’ti vutte dve janā āgamaṃsu. Tesaṃ cattāri cattāri",
  "atk-abh01a0:1277_7": "paṭivīse dāpesi. ‘Pañca sippāni jānantā āgacchantū’ti vutte ekopi nāgacchi. ‘Cha",
  "atk-abh01a0:1277_8": "sippāni jānantā āgacchantū’ti vutte ekova āgacchi. Tassa cha paṭivīse dāpesi. ‘Satta",
  "atk-abh01a0:1277_9": "sippāni jānantā āgacchantū’ti vutte ekova āgacchi. Tassa satta paṭivīse dāpesi.",
  "atk-abh01a0:1278_0": "Tattha paṇḍito rājā viya anuttaro dhammarājā. Sippajānanakā viya cittacittaṅgavasena",
  "atk-abh01a0:1278_1": "uppannā dhammā. Sippānucchavikavetanavaḍḍhanaṃ viya kiccavasena tesaṃ tesaṃ dhammānaṃ vibhattiāropanaṃ.",
  "atk-abh01a0:1279_0": "Sabbepi panete dhammā phassapañcakavasena jhānaṅgavasena indriyavasena maggavasena",
  "atk-abh01a0:1279_1": "balavasena mūlavasena kammapathavasena lokapālavasena passaddhivasena lahutāvasena",
  "atk-abh01a0:1279_2": "mudutāvasena kammaññatāvasena pāguññatāvasena ujukatāvasena satisampajaññavasena",
  "atk-abh01a0:1279_3": "samathavipassanāvasena paggāhāvikkhepavasenāti sattarasa rāsayo hontīti.",
  "atk-abh01a0:1280": "Dhammuddesavārakathā niṭṭhitā.",
  "atk-abh01a0:1281": "Kāmāvacarakusalaṃ niddesavārakathā",
  "atk-abh01a0:1282": "2. Idāni tāneva dhammuddesavāre pāḷiāruḷhāni chappaññāsa padāni vibhajitvā dassetuṃ ‘katamo tasmiṃ samaye phasso hotī’tiādinā nayena niddesavāro āraddho.",
  "atk-abh01a0:1283_0": "Tattha pucchāya tāva ayamattho – yasmiṃ samaye kāmāvacaraṃ kusalaṃ somanassasahagataṃ",
  "atk-abh01a0:1283_1": "tihetukaṃ asaṅkhārikaṃ mahācittaṃ uppajjati, tasmiṃ samaye phasso hotīti vutto, katamo",
  "atk-abh01a0:1283_2": "so phassoti iminā nayena sabbapucchāsu attho veditabbo.",
  "atk-abh01a0:1284_0": "Yo tasmiṃ samaye phassoti tasmiṃ samaye yo phusanakavasena uppanno phasso, so phassoti.",
  "atk-abh01a0:1284_1": "Idaṃ phassassa sabhāvadīpanato sabhāvapadaṃ nāma. Phusanāti phusanākāro. Samphusanāti",
  "atk-abh01a0:1284_2": "phusanākārova upasaggena padaṃ vaḍḍhetvā vutto. Samphusitattanti samphusitabhāvo.",
  "atk-abh01a0:1284_3": "Ayaṃ panettha yojanā – yo tasmiṃ samaye phusanakavasena phasso, yā tasmiṃ samaye",
  "atk-abh01a0:1284_4": "phusanā, yā tasmiṃ samaye samphusanā, yaṃ tasmiṃ samaye samphusitattaṃ; atha vā,",
  "atk-abh01a0:1284_5": "yo tasmiṃ samaye phusanavasena phasso, aññenāpi pariyāyena phusanā samphusanā samphusitattanti",
  "atk-abh01a0:1284_6": "vuccati, ayaṃ tasmiṃ samaye phasso hotīti. Vedanādīnampi niddesesu imināva nayena",
  "atk-abh01a0:1284_7": "padayojanā veditabbā.",
  "atk-abh01a0:1285_0": "Ayaṃ panettha sabbasādhāraṇo vibhattivinicchayo. Yānimāni bhagavatā paṭhamaṃ kāmāvacaraṃ",
  "atk-abh01a0:1285_1": "kusalaṃ mahācittaṃ bhājetvā dassentena atirekapaṇṇāsapadāni mātikāvasena ṭhapetvā",
  "atk-abh01a0:1285_2": "puna ekekapadaṃ gahetvā vibhattiṃ āropitāni, tāni vibhattiṃ gacchantāni tīhi kāraṇehi",
  "atk-abh01a0:1285_3": "vibhattiṃ gacchanti; nānā hontāni catūhi kāraṇehi nānā bhavanti. Aparadīpanā panettha",
  "atk-abh01a0:1285_4": "dve ṭhānāni gacchati. Kathaṃ? Etānihi byañjanavasena upasaggavasena atthavasenāti",
  "atk-abh01a0:1285_5": "imehi tīhi kāraṇehi vibhattiṃ gacchanti. Tattha kodho kujjhanā kujjhitattaṃ, doso",
  "atk-abh01a0:1285_6": "dussanā dussitattanti evaṃ byañjanavasena vibhattigamanaṃ veditabbaṃ. Ettha hi ekova",
  "atk-abh01a0:1285_7": "kodho byañjanavasena evaṃ vibhattiṃ gato. Cāro vicāro anuvicāro upavicāroti evaṃ",
  "atk-abh01a0:1285_8": "pana upasaggavasena vibhattigamanaṃ veditabbaṃ. Paṇḍiccaṃ kosallaṃ nepuññaṃ vebhabyā",
  "atk-abh01a0:1285_9": "cintā upaparikkhāti evaṃ atthavasena vibhattigamanaṃ veditabbaṃ. Tesu phassapadaniddese",
  "atk-abh01a0:1285_10": "tāva imā tissopi vibhattiyo labbhanti. ‘Phasso phusanā’ti hi byañjanavasena vibhattigamanaṃ",
  "atk-abh01a0:1285_11": "hoti. ‘Samphusanā’ti upasaggavasena. ‘Samphusitatta’nti atthavasena. Iminā nayena",
  "atk-abh01a0:1285_12": "sabbapadaniddesesu vibhattigamanaṃ veditabbaṃ.",
  "atk-abh01a0:1286_0": "Nānā hontānipi pana nāmanānattena lakkhaṇanānattena kiccanānattena paṭikkhepanānattenāti",
  "atk-abh01a0:1286_1": "imehi catūhi kāraṇehi nānā honti. Tattha katamo tasmiṃ samaye byāpādo hoti? Yo tasmiṃ",
  "atk-abh01a0:1286_2": "samaye doso dussanāti ettha byāpādoti vā, dosoti vā, dvepi ete kodho eva, nāmena",
  "atk-abh01a0:1286_3": "nānattaṃ gatāti. Evaṃ ‘nāmanānattena’ nānattaṃ veditabbaṃ.",
  "atk-abh01a0:1287_0": "Rāsaṭṭhena ca pañcapi khandhā ekova khandho hoti. Ettha pana rūpaṃ ruppanalakkhaṇaṃ,",
  "atk-abh01a0:1287_1": "vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṃ",
  "atk-abh01a0:1287_2": "vijānanalakkhaṇanti iminā lakkhaṇanānattena pañcakkhandhā honti. Evaṃ ‘lakkhaṇanānattena’",
  "atk-abh01a0:1287_3": "nānattaṃ veditabbaṃ.",
  "atk-abh01a0:1288_0": "Cattāro sammappadhānā – “idha bhikkhu anuppannānaṃ pāpakānaṃ akusalānaṃ dhammānaṃ",
  "atk-abh01a0:1288_1": "anuppādāya…pe… cittaṃ paggaṇhāti padahatī”ti ekameva vīriyaṃ kiccanānattena catūsu",
  "atk-abh01a0:1288_2": "ṭhānesu āgataṃ. Evaṃ ‘kiccanānattena’ nānattaṃ veditabbaṃ.",
  "atk-abh01a0:1289_0": "Cattāro asaddhammā – kodhagarutā na saddhammagarutā, makkhagarutā na saddhammagarutā,",
  "atk-abh01a0:1289_1": "lābhagarutā na saddhammagarutā, sakkāragarutā na saddhammagarutāti, evamādīsu pana",
  "atk-abh01a0:1289_2": "‘paṭikkhepanānattena’ nānattaṃ veditabbaṃ.",
  "atk-abh01a0:1290_0": "Imāni pana cattāri nānattāni na phasseyeva labbhanti, sabbesupi phassapañcakādīsu",
  "atk-abh01a0:1290_1": "labbhanti. Phassassa hi phassoti nāmaṃ…pe… cittassa cittanti. Phasso ca phusanalakkhaṇo,",
  "atk-abh01a0:1290_2": "vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṃ",
  "atk-abh01a0:1290_3": "vijānanalakkhaṇaṃ. Tathā phasso phusanakicco, vedanā anubhavanakiccā, saññā sañjānanakiccā,",
  "atk-abh01a0:1290_4": "cetanā cetayitakiccā, viññāṇaṃ vijānanakiccanti. Evaṃ kiccanānattena nānattaṃ veditabbaṃ.",
  "atk-abh01a0:1291_0": "Paṭikkhepanānattaṃ phassapañcamake natthi. Alobhādiniddese pana alobho alubbhanā",
  "atk-abh01a0:1291_1": "alubbhitattantiādinā nayena labbhatīti evaṃ paṭikkhepanānattena nānattaṃ veditabbaṃ.",
  "atk-abh01a0:1291_2": "Evaṃ sabbapadaniddesesu labbhamānavasena catubbidhampi nānattaṃ veditabbaṃ.",
  "atk-abh01a0:1292_0": "Aparadīpanā pana padatthuti vā hoti daḷhīkammaṃ vāti evaṃ dve ṭhānāni gacchati. Yaṭṭhikoṭiyā",
  "atk-abh01a0:1292_1": "uppīḷentena viya hi sakimeva phassoti vutte etaṃ padaṃ phullitamaṇḍitavibhūsitaṃ",
  "atk-abh01a0:1292_2": "nāma na hoti. Punappunaṃ byañjanavasena upasaggavasena atthavasena ‘phasso phusanā",
  "atk-abh01a0:1292_3": "samphusanā samphusitatta’nti vutte phullitamaṇḍitavibhūsitaṃ nāma hoti. Yathā hi",
  "atk-abh01a0:1292_4": "daharakumāraṃ nhāpetvā, manoramaṃ vatthaṃ paridahāpetvā pupphāni piḷandhāpetvā akkhīni",
  "atk-abh01a0:1292_5": "añjetvā athassa nalāṭe ekameva manosilābinduṃ kareyyuṃ, tassa na ettāvatā cittatilako",
  "atk-abh01a0:1292_6": "nāma hoti. Nānāvaṇṇehi pana parivāretvā bindūsu katesu cittatilako nāma hoti. Evaṃsampadamidaṃ",
  "atk-abh01a0:1292_7": "veditabbaṃ. Ayaṃ ‘padatthuti’ nāma.",
  "atk-abh01a0:1293_0": "Byañjanavasena upasaggavasena atthavasena ca punappunaṃ bhaṇanameva daḷhīkammaṃ nāma.",
  "atk-abh01a0:1293_1": "Yathā hi ‘āvuso’ti vā ‘bhante’ti vā ‘yakkho’ti vā ‘sappo’ti vā vutte daḷhīkammaṃ",
  "atk-abh01a0:1293_2": "nāma na hoti. ‘Āvuso āvuso’‘bhante bhante’‘yakkho yakkho’‘sappo sappo’ti vutte pana",
  "atk-abh01a0:1293_3": "daḷhīkammaṃ nāma hoti. Evameva sakideva yaṭṭhikoṭiyā uppīḷentena viya ‘phasso’ti",
  "atk-abh01a0:1293_4": "vutte padaṃ daḷhīkammaṃ nāma na hoti. Punappunaṃ byañjanavasena upasaggavasena atthavasena",
  "atk-abh01a0:1293_5": "‘phasso phusanā samphusanā samphusitatta’nti vutteyeva ‘daḷhīkammaṃ’ nāma hotīti.",
  "atk-abh01a0:1293_6": "Evaṃ aparadīpanā dve ṭhānāni gacchati. Etassāpi vasena labbhamānakapadaniddesesu",
  "atk-abh01a0:1293_7": "sabbattha attho veditabbo.",
  "atk-abh01a0:1294_0": "Ayaṃ tasmiṃ samaye phasso hotīti yasmiṃ samaye paṭhamaṃ kāmāvacaraṃ mahākusalacittaṃ",
  "atk-abh01a0:1294_1": "uppajjati, tasmiṃ samaye ayaṃ phasso nāma hotīti attho. Ayaṃ tāva phassapadaniddesassa",
  "atk-abh01a0:1294_2": "vaṇṇanā. Ito paresu pana vedanādīnaṃ padānaṃ niddesesu visesamattameva vaṇṇayissāma.",
  "atk-abh01a0:1294_3": "Sesaṃ idha vuttanayeneva veditabbaṃ.",
  "atk-abh01a0:1295_0": "3. Yaṃ tasmiṃ samayeti ettha kiñcāpi katamā tasmiṃ samaye vedanā hotīti āraddhaṃ,",
  "atk-abh01a0:1295_1": "‘sātapadavasena pana ‘ya’nti vuttaṃ. Tajjāmanoviññāṇadhātusamphassajanti ettha ‘tajjā’",
  "atk-abh01a0:1295_2": "vuccati tassa sātasukhassa anucchavikā sāruppā. Anucchavikatthopi hi ayaṃ ‘tajjā’-saddo",
  "atk-abh01a0:1295_3": "hoti. Yathāha – “tajjaṃ tassāruppaṃ kathaṃ mantetī”ti. Tehi vā rūpādīhi ārammaṇehi",
  "atk-abh01a0:1295_4": "imassa ca sukhassa paccayehi jātātipi tajjā. Manoviññāṇameva nissattaṭṭhena dhātūti",
  "atk-abh01a0:1295_5": "manoviññāṇadhātu. Samphassato jātaṃ, samphasse vā jātanti samphassajaṃ. Cittanissitattā",
  "atk-abh01a0:1295_6": "cetasikaṃ. Madhuraṭṭhena sātaṃ. Idaṃ vuttaṃ hoti – yaṃ tasmiṃ samaye yathāvuttena",
  "atk-abh01a0:1295_7": "atthena tajjāya manoviññāṇadhātuyā samphassajaṃ cetasikaṃ sātaṃ, ayaṃ tasmiṃ samaye",
  "atk-abh01a0:1295_8": "vedanā hotīti. Evaṃ sabbapadehi saddhiṃ yojanā veditabbā.",
  "atk-abh01a0:1296_0": "Idāni cetasikaṃ sukhantiādīsu cetasikapadena kāyikasukhaṃ paṭikkhipati, sukhapadena",
  "atk-abh01a0:1296_1": "cetasikaṃ dukkhaṃ. Cetosamphassajanti cittasamphasse jātaṃ. Sātaṃ sukhaṃ vedayitanti",
  "atk-abh01a0:1296_2": "sātaṃ vedayitaṃ, na asātaṃ vedayitaṃ; sukhaṃ vedayitaṃ, na dukkhaṃ vedayitaṃ. Parato",
  "atk-abh01a0:1296_3": "tīṇi padāni itthiliṅgavasena vuttāni. Sātā vedanā, na asātā; sukhā vedanā, na dukkhāti.",
  "atk-abh01a0:1296_4": "Ayameva panettha attho.",
  "atk-abh01a0:1297_0": "4. Saññāniddese tajjāmanoviññāṇadhātusamphassajāti tassākusalasaññāya anucchavikāya",
  "atk-abh01a0:1297_1": "manoviññāṇadhātuyā samphassamhi jātā. Saññāti sabhāvanāmaṃ. Sañjānanāti sañjānanākāro.",
  "atk-abh01a0:1297_2": "Sañjānitattanti sañjānitabhāvo.",
  "atk-abh01a0:1298": "5. Cetanāniddesepi imināva nayena veditabbo.",
  "atk-abh01a0:1299_0": "Cittaniddese cittavicittatāya cittaṃ. Ārammaṇaṃ minamānaṃ jānātīti mano. Mānasanti",
  "atk-abh01a0:1299_1": "mano eva. “Antalikkhacaro pāso yvāyaṃ carati mānaso”ti hi ettha pana sampayuttakadhammo ‘mānaso’ti vutto.",
  "atk-abh01a0:1300": "“Kathañhi bhagavā tuyhaṃ, sāvako sāsane rato;",
  "atk-abh01a0:1301": "Appattamānaso sekkho, kālaṃ kayirā jane sutā”ti. ;",
  "atk-abh01a0:1302": "Ettha arahattaṃ ‘mānasa’nti vuttaṃ. Idha pana ‘manova’ mānasaṃ. Byañjanavasena hetaṃ padaṃ vaḍḍhitaṃ.",
  "atk-abh01a0:1303_0": "Hadayanti cittaṃ. “Cittaṃ vā te khipissāmi, hadayaṃ vā te phālessāmī”ti ettha uro",
  "atk-abh01a0:1303_1": "hadayanti vuttaṃ. “Hadayā hadayaṃ maññe aññāya tacchatī”ti ettha cittaṃ. “Vakkaṃ",
  "atk-abh01a0:1303_2": "hadaya”nti ettha hadayavatthu. Idha pana cittameva abbhantaraṭṭhena ‘hadaya’nti vuttaṃ.",
  "atk-abh01a0:1303_3": "Tameva parisuddhaṭṭhena paṇḍaraṃ. Bhavaṅgaṃ sandhāyetaṃ vuttaṃ. Yathāha – “pabhassaramidaṃ,",
  "atk-abh01a0:1303_4": "bhikkhave, cittaṃ, tañca kho āgantukehi upakkilesehi upakkiliṭṭha”nti. Tato nikkhantattā",
  "atk-abh01a0:1303_5": "pana akusalampi, gaṅgāya nikkhantā nadī gaṅgā viya, godhāvarito nikkhantā godhāvarī",
  "atk-abh01a0:1303_6": "viya ca, paṇḍarantveva vuttaṃ.",
  "atk-abh01a0:1304_0": "Mano manāyatananti idha pana manoggahaṇaṃ manasseva āyatanabhāvadīpanatthaṃ. Tenetaṃ",
  "atk-abh01a0:1304_1": "dīpeti – ‘nayidaṃ devāyatanaṃ viya manassa āyatanattā manāyatanaṃ, atha kho mano",
  "atk-abh01a0:1304_2": "eva āyatanaṃ manāyatana’nti. Tattha nivāsaṭhānaṭṭhena ākaraṭṭhena samosaraṇaṭhānaṭṭhena",
  "atk-abh01a0:1304_3": "sañjātidesaṭṭhena kāraṇaṭṭhena ca āyatanaṃ veditabbaṃ. Tathā hi loke ‘issarāyatanaṃ",
  "atk-abh01a0:1304_4": "vāsudevāyatana’ntiādīsu nivāsaṭṭhānaṃ āyatananti vuccati. ‘Suvaṇṇāyatanaṃ rajatāyatana’ntiādīsu",
  "atk-abh01a0:1304_5": "ākaro. Sāsane pana “manorame āyatane sevanti naṃ vihaṅgamā”tiādīsu samosaraṇaṭṭhānaṃ.",
  "atk-abh01a0:1304_6": "“Dakkhiṇāpatho gunnaṃ āyatana”ntiādīsu sañjātideso. “Tatra tatreva sakkhibhabbataṃ",
  "atk-abh01a0:1304_7": "pāpuṇāti sati satiāyatane”tiādīsu kāraṇaṃ. Idha pana sañjātidesaṭṭhena samosaraṇaṭhānaṭṭhena",
  "atk-abh01a0:1304_8": "kāraṇaṭṭhenāti tidhāpi vaṭṭati.",
  "atk-abh01a0:1305_0": "Phassādayo hi dhammā ettha sañjāyantīti sañjātidesaṭṭhenapi etaṃ āyatanaṃ. Bahiddhā",
  "atk-abh01a0:1305_1": "rūpasaddagandharasaphoṭṭhabbā ārammaṇabhāvenettha osarantīti samosaraṇaṭhānaṭṭhenapi",
  "atk-abh01a0:1305_2": "āyatanaṃ. Phassādīnaṃ pana sahajātādipaccayaṭṭhena kāraṇattā kāraṇaṭṭhenapi āyatananti",
  "atk-abh01a0:1305_3": "veditabbaṃ. Manindriyaṃ vuttatthameva.",
  "atk-abh01a0:1306_0": "Vijānātīti viññāṇaṃ viññāṇameva khandho viññāṇakkhandho. Tassa rāsiādivasena attho",
  "atk-abh01a0:1306_1": "veditabbo. Mahāudakakkhandhotveva saṅkhyaṃ gacchatīti. Ettha hi rāsaṭṭhena khandho",
  "atk-abh01a0:1306_2": "vutto. “Sīlakkhandho samādhikkhandho”tiādīsu guṇaṭṭhena. “Addasā kho bhagavā mahantaṃ",
  "atk-abh01a0:1306_3": "dārukkhandha”nti ettha paṇṇattimattaṭṭhena. Idha pana ruḷhito khandho vutto. Rāsaṭṭhena",
  "atk-abh01a0:1306_4": "hi viññāṇakkhandhassa ekadeso ekaṃ viññāṇaṃ. Tasmā yathā rukkhassa ekadesaṃ chindanto",
  "atk-abh01a0:1306_5": "rukkhaṃ chindatīti vuccati, evameva viññāṇakkhandhassa ekadesabhūtaṃ ekampi viññāṇaṃ",
  "atk-abh01a0:1306_6": "ruḷhito viññāṇakkhandhoti vuttaṃ.",
  "atk-abh01a0:1307_0": "Tajjāmanoviññāṇadhātūti tesaṃ phassādīnaṃ dhammānaṃ anucchavikā manoviññāṇadhātu.",
  "atk-abh01a0:1307_1": "Imasmiñhi pade ekameva cittaṃ minanaṭṭhena mano, vijānanaṭṭhena viññāṇaṃ, sabhāvaṭṭhena",
  "atk-abh01a0:1307_2": "nissattaṭṭhena vā dhātūti tīhi nāmehi vuttaṃ. Iti imasmiṃ phassapañcamake phasso",
  "atk-abh01a0:1307_3": "tāva yasmā phasso eva, na tajjāmanoviññāṇadhātusamphassajo, cittañca yasmā tajjāmanoviññāṇadhātu",
  "atk-abh01a0:1307_4": "eva, tasmā imasmiṃ padadvaye ‘tajjāmanoviññāṇadhātusamphassajā’ti paññatti na āropitā.",
  "atk-abh01a0:1307_5": "Vitakkapadādīsu pana labbhamānāpi idha pacchinnattā na uddhaṭā.",
  "atk-abh01a0:1308_0": "Imesañca pana phassapañcamakānaṃ dhammānaṃ pāṭiyekkaṃ pāṭiyekkaṃ vinibbhogaṃ katvā",
  "atk-abh01a0:1308_1": "paññattiṃ uddharamānena bhagavatā dukkaraṃ kataṃ. Nānāudakānañhi nānātelānaṃ vā ekabhājane",
  "atk-abh01a0:1308_2": "pakkhipitvā divasaṃ nimmathitānaṃ vaṇṇa gandharasānaṃ nānatāya disvā vā ghāyitvā",
  "atk-abh01a0:1308_3": "vā sāyitvā vā nānākaraṇaṃ sakkā bhaveyya ñātuṃ. Evaṃ santepi taṃ dukkaranti vuttaṃ.",
  "atk-abh01a0:1308_4": "Sammāsambuddhena pana imesaṃ arūpīnaṃ cittacetasikānaṃ dhammānaṃ ekārammaṇe pavattamānānaṃ",
  "atk-abh01a0:1308_5": "pāṭiyekkaṃ pāṭiyekkaṃ vinibbhogaṃ katvā paññattiṃ uddharamānena atidukkaraṃ kataṃ.",
  "atk-abh01a0:1308_6": "Tenāha āyasmā nāgasenatthero –",
  "atk-abh01a0:1309_0": "“Dukkaraṃ, mahārāja, bhagavatā katanti. ‘Kiṃ, bhante nāgasena, bhagavatā dukkaraṃ",
  "atk-abh01a0:1309_1": "kata’nti. ‘Dukkaraṃ, mahārāja, bhagavatā kataṃ, yaṃ imesaṃ arūpīnaṃ cittacetasikānaṃ",
  "atk-abh01a0:1309_2": "dhammānaṃ ekārammaṇe pavattamānānaṃ vavatthānaṃ akkhātaṃ – ayaṃ phasso, ayaṃ vedanā,",
  "atk-abh01a0:1309_3": "ayaṃ saññā, ayaṃ cetanā, idaṃ citta’nti. ‘Opammaṃ, bhante, karohī’ti. ‘Yathā, mahārāja,",
  "atk-abh01a0:1309_4": "kocideva puriso nāvāya samuddaṃ ajjhogāhetvā hatthapuṭena udakaṃ gahetvā jivhāya",
  "atk-abh01a0:1309_5": "sāyitvā jāneyya nu kho, mahārāja, so puriso – idaṃ gaṅgāya udakaṃ, idaṃ yamunāya",
  "atk-abh01a0:1309_6": "udakaṃ, idaṃ aciravatiyā udakaṃ, idaṃ sarabhuyā udakaṃ, idaṃ mahiyā udaka’nti? ‘Dukkaraṃ,",
  "atk-abh01a0:1309_7": "bhante, jānitu’nti. ‘Tato dukkarataraṃ kho, mahārāja, bhagavatā kataṃ yaṃ imesaṃ",
  "atk-abh01a0:1309_8": "arūpīnaṃ cittacetasikānaṃ dhammānaṃ…pe… idaṃ citta”’nti.",
  "atk-abh01a0:1310_0": "7. Vitakkaniddese takkanavasena takko. Tassa tittakaṃ takkesi kumbhaṃ takkesi sakaṭaṃ",
  "atk-abh01a0:1310_1": "takkesi yojanaṃ takkesi addhayojanaṃ takkesīti evaṃ takkanavasena pavatti veditabbā.",
  "atk-abh01a0:1310_2": "Idaṃ takkassa sabhāvapadaṃ. Vitakkanavasena vitakko. Balavataratakkassetaṃ nāmaṃ.",
  "atk-abh01a0:1310_3": "Suṭṭhu kappanavasena saṅkappo. Ekaggaṃ cittaṃ ārammaṇe appetīti appanā. Dutiyapadaṃ",
  "atk-abh01a0:1310_4": "upasaggavasena vaḍḍhitaṃ. Balavatarā vā appanā byappanā. Ārammaṇe cittaṃ abhiniropeti",
  "atk-abh01a0:1310_5": "patiṭṭhāpetīti cetaso abhiniropanā. Yāthāvatāya niyyānikatāya ca kusalabhāvappatto",
  "atk-abh01a0:1310_6": "pasattho saṅkappoti sammāsaṅkappo.",
  "atk-abh01a0:1311_0": "8. Vicāraniddese ārammaṇe caraṇakavasena cāro. Idamassa sabhāvapadaṃ. Vicaraṇavasena",
  "atk-abh01a0:1311_1": "vicāro. Anugantvā vicaraṇavasena anuvicāro. Upagantvā vicaraṇavasena upavicāroti.",
  "atk-abh01a0:1311_2": "Upasaggavasena vā padāni vaḍḍhitāni. Ārammaṇe cittaṃ, saraṃ viya jiyāya, anusandahitvā",
  "atk-abh01a0:1311_3": "ṭhapanato cittassa anusandhānatā. Ārammaṇaṃ anupekkhamāno viya tiṭṭhatīti anupekkhanatā.",
  "atk-abh01a0:1311_4": "Vicaraṇavasena vā upekkhanatā anupekkhanatā.",
  "atk-abh01a0:1312_0": "9. Pītiniddese pītīti sabhāvapadaṃ. Pamuditassa bhāvo pāmojjaṃ. Āmodanākāro āmodanā.",
  "atk-abh01a0:1312_1": "Pamodanākāro pamodanā. Yathā vā bhesajjānaṃ vā telānaṃ vā uṇhodakasītodakānaṃ vā",
  "atk-abh01a0:1312_2": "ekatokaraṇaṃ modanāti vuccati, evamayampi pīti dhammānaṃ ekatokaraṇena modanā. Upasaggavasena",
  "atk-abh01a0:1312_3": "pana maṇḍetvā āmodanā pamodanāti vuttā. Hāsetīti hāso. Pahāsetīti pahāso. Haṭṭhapahaṭṭhākārānametaṃ",
  "atk-abh01a0:1312_4": "adhivacanaṃ. Vittīti vittaṃ; dhanassetaṃ nāmaṃ. Ayaṃ pana somanassapaccayattā vittisarikkhatāya",
  "atk-abh01a0:1312_5": "vitti. Yathā hi dhanino dhanaṃ paṭicca somanassaṃ uppajjati, evaṃ pītimatopi pītiṃ",
  "atk-abh01a0:1312_6": "paṭicca somanassaṃ uppajjati, tasmā vittīti vuttā. Tuṭṭhisabhāvasaṇṭhitāya pītiyā",
  "atk-abh01a0:1312_7": "etaṃ nāmaṃ. Pītimā pana puggalo kāyacittānaṃ uggatattā abbhuggatattā udaggoti vuccati.",
  "atk-abh01a0:1312_8": "Udaggassa bhāvo odagyaṃ. Attano manatā attamanatā. Anabhiraddhassa hi mano dukkhapadaṭṭhānattā",
  "atk-abh01a0:1312_9": "attano mano nāma na hoti, abhiraddhassa pana sukhapadaṭṭhānattā attano mano nāma",
  "atk-abh01a0:1312_10": "hoti. Iti attano manatā attamanatā, sakamanatā. Sakamanassa bhāvoti attho. Sā pana",
  "atk-abh01a0:1312_11": "yasmā na aññassa kassaci attano manatā, cittasseva paneso bhāvo, cetasiko dhammo,",
  "atk-abh01a0:1312_12": "tasmā attamanatā cittassāti vuttā.",
  "atk-abh01a0:1313_0": "11. Ekaggatāniddese acalabhāvena ārammaṇe tiṭṭhatīti ṭhiti. Parato padadvayaṃ upasaggavasena",
  "atk-abh01a0:1313_1": "vaḍḍhitaṃ. Apica sampayuttadhamme ārammaṇamhi sampiṇḍetvā tiṭṭhatīti saṇṭhiti. Ārammaṇaṃ",
  "atk-abh01a0:1313_2": "ogāhetvā anupavisitvā tiṭṭhatīti avaṭṭhiti. Kusalapakkhasmiñhi cattāro dhammā ārammaṇaṃ",
  "atk-abh01a0:1313_3": "ogāhanti – saddhā sati samādhi paññāti. Teneva saddhā okappanāti vuttā, sati apilāpanatāti,",
  "atk-abh01a0:1313_4": "samādhi avaṭṭhitīti, paññā pariyogāhanāti. Akusalapakkhe pana tayo dhammā ārammaṇaṃ",
  "atk-abh01a0:1313_5": "ogāhanti – taṇhā diṭṭhi avijjāti. Teneva te oghāti vuttā. Cittekaggatā panettha na",
  "atk-abh01a0:1313_6": "balavatī hoti. Yathā hi rajuṭṭhānaṭṭhāne udakena siñcitvā sammaṭṭhe thokameva kālaṃ",
  "atk-abh01a0:1313_7": "rajo sannisīdati, sukkhante sukkhante puna pakatibhāvena vuṭṭhāti, evameva akusalapakkhe",
  "atk-abh01a0:1313_8": "cittekaggatā na balavatī hoti. Yathā pana tasmiṃ ṭhāne ghaṭehi udakaṃ āsiñcitvā kudālena",
  "atk-abh01a0:1313_9": "khanitvā ākoṭanamaddanaghaṭṭanāni katvā upalitte ādāse viya chāyā paññāyati, vassasatātikkamepi",
  "atk-abh01a0:1313_10": "taṃmuhuttakataṃ viya hoti, evameva kusalapakkhe cittekaggatā balavatī hoti.",
  "atk-abh01a0:1314_0": "Uddhaccavicikicchāvasena pavattassa visāhārassa paṭipakkhato avisāhāro. Uddhaccavicikicchāvaseneva",
  "atk-abh01a0:1314_1": "gacchantaṃ cittaṃ vikkhipati nāma. Ayaṃ pana tathāvidho vikkhepo na hotīti avikkhepo.",
  "atk-abh01a0:1314_2": "Uddhaccavicikicchāvaseneva ca cittaṃ visāhaṭaṃ nāma hoti, ito cito ca harīyati. Ayaṃ",
  "atk-abh01a0:1314_3": "pana evaṃ avisāhaṭassa mānasassa bhāvoti avisāhaṭamānasatā.",
  "atk-abh01a0:1315_0": "Samathoti tividho samatho – cittasamatho, adhikaraṇasamatho, sabbasaṅkhārasamathoti.",
  "atk-abh01a0:1315_1": "Tattha aṭṭhasu samāpattīsu cittekaggatā cittasamatho nāma. Tañhi āgamma cittacalanaṃ",
  "atk-abh01a0:1315_2": "cittavipphanditaṃ sammati vūpasammati, tasmā so cittasamathoti vuccati. Sammukhāvinayādisattavidho",
  "atk-abh01a0:1315_3": "samatho adhikaraṇasamatho nāma. Tañhi āgamma tāni tāni adhikaraṇāni sammanti vūpasammanti,",
  "atk-abh01a0:1315_4": "tasmā so adhikaraṇasamathoti vuccati. Yasmā pana sabbe saṅkhārā nibbānaṃ āgamma sammanti",
  "atk-abh01a0:1315_5": "vūpasammanti, tasmā taṃ sabbasaṅkhārasamathoti vuccati. Imasmiṃ atthe cittasamatho",
  "atk-abh01a0:1315_6": "adhippeto. Samādhilakkhaṇe indaṭṭhaṃ kāretīti samādhindriyaṃ. Uddhacce na kampatīti",
  "atk-abh01a0:1315_7": "samādhibalaṃ. Sammāsamādhīti yāthāvasamādhi niyyānikasamādhi kusalasamādhi.",
  "atk-abh01a0:1316_0": "12. Saddhindriyaniddese buddhādiguṇānaṃ saddahanavasena saddhā. Buddhādīni vā ratanāni",
  "atk-abh01a0:1316_1": "saddahati pattiyāyatīti saddhā. Saddahanāti saddahanākāro. Buddhādīnaṃ guṇe ogāhati,",
  "atk-abh01a0:1316_2": "bhinditvā viya anupavisatīti okappanā. Buddhādīnaṃ guṇesu etāya sattā ativiya pasīdanti,",
  "atk-abh01a0:1316_3": "sayaṃ vā abhippasīdatīti abhippasādo. Idāni yasmā saddhindriyādīnaṃ samāsapadānaṃ",
  "atk-abh01a0:1316_4": "vasena aññasmiṃ pariyāye āraddhe ādipadaṃ gahetvāva padabhājanaṃ karīyati – ayaṃ",
  "atk-abh01a0:1316_5": "abhidhamme dhammatā – tasmā puna saddhāti vuttaṃ. Yathā vā itthiyā indriyaṃ itthindriyaṃ,",
  "atk-abh01a0:1316_6": "na tathā idaṃ. Idaṃ pana saddhāva indriyaṃ saddhindriyanti. Evaṃ samānādhikaraṇabhāvañāpanatthampi",
  "atk-abh01a0:1316_7": "puna saddhāti vuttaṃ. Evaṃ sabbapadaniddesesu ādipadassa puna vacane payojanaṃ veditabbaṃ.",
  "atk-abh01a0:1316_8": "Adhimokkhalakkhaṇe indaṭṭhaṃ kāretīti saddhindriyaṃ. Asaddhiye na kampatīti saddhābalaṃ.",
  "atk-abh01a0:1317_0": "13. Vīriyindriyaniddese cetasikoti idaṃ vīriyassa niyamato cetasikabhāvadīpanatthaṃ",
  "atk-abh01a0:1317_1": "vuttaṃ. Idañhi vīriyaṃ “yadapi, bhikkhave, kāyikaṃ vīriyaṃ tadapi vīriyasambojjhaṅgo,",
  "atk-abh01a0:1317_2": "yadapi cetasikaṃ vīriyaṃ tadapi vīriyasambojjhaṅgoti. Itihidaṃ uddesaṃ gacchatī”ti",
  "atk-abh01a0:1317_3": "evamādīsu suttesu caṅkamādīni karontassa uppannattā ‘kāyika’nti vuccamānampi kāyaviññāṇaṃ",
  "atk-abh01a0:1317_4": "viya kāyikaṃ nāma natthi, cetasikameva panetanti dassetuṃ ‘cetasiko’ti vuttaṃ. Vīriyārambhoti",
  "atk-abh01a0:1317_5": "vīriyasaṅkhāto ārambho. Iminā sesārambhe paṭikkhipati. Ayañhi ‘ārambha’-saddo kamme",
  "atk-abh01a0:1317_6": "āpattiyaṃ kiriyāyaṃ vīriye hiṃsāya vikopaneti anekesu atthesu āgato.",
  "atk-abh01a0:1318": "“Yaṃkiñci dukkhaṃ sambhoti, sabbaṃ ārambhapaccayā;",
  "atk-abh01a0:1319": "Ārambhānaṃ nirodhena, natthi dukkhassa sambhavo”ti. ;",
  "atk-abh01a0:1320_0": "Ettha hi kammaṃ ‘ārambho’ti āgataṃ. “Ārambhati ca vippaṭisārī ca hotī”ti ettha āpatti.",
  "atk-abh01a0:1320_1": "“Mahāyaññā mahārambhā na te honti mahapphalā”ti ettha yūpussāpanādikiriyā. “Ārambhatha",
  "atk-abh01a0:1320_2": "nikkamatha yuñjatha buddhasāsane”ti ettha vīriyaṃ. “Samaṇaṃ gotamaṃ uddissa pāṇaṃ",
  "atk-abh01a0:1320_3": "ārabhantī”ti ettha hiṃsā. “Bījagāmabhūtagāmasamārambhā paṭivirato hotī”ti ettha chedanabhañjanādikaṃ",
  "atk-abh01a0:1320_4": "vikopanaṃ. Idha pana vīriyameva adhippetaṃ. Tenāha – ‘vīriyārambhoti vīriyasaṅkhāto",
  "atk-abh01a0:1320_5": "ārambho’ti. Vīriyañhi ārambhanakavasena ārambhoti vuccati. Idamassa sabhāvapadaṃ.",
  "atk-abh01a0:1320_6": "Kosajjato nikkhamanavasena nikkamo. Paraṃ paraṃ ṭhānaṃ akkamanavasena parakkamo.",
  "atk-abh01a0:1320_7": "Uggantvā yamanavasena uyyāmo. Byāyamanavasena vāyāmo. Ussāhanavasena ussāho. Adhimattussāhanavasena",
  "atk-abh01a0:1320_8": "ussoḷhī. Thirabhāvaṭṭhena thāmo. Cittacetasikānaṃ dhāraṇavasena avicchedato vā pavattanavasena",
  "atk-abh01a0:1320_9": "kusalasantānaṃ dhāretīti dhiti.",
  "atk-abh01a0:1321_0": "Aparo nayo – nikkamo ceso kāmānaṃ panudanāya, parakkamo ceso bandhanacchedāya, uyyāmo",
  "atk-abh01a0:1321_1": "ceso oghanittharaṇāya, vāyāmo ceso pāraṅgamanaṭṭhena, ussāho ceso pubbaṅgamaṭṭhena,",
  "atk-abh01a0:1321_2": "ussoḷhī ceso adhimattaṭṭhena, thāmo ceso palighugghāṭanatāya, dhiti ceso avaṭṭhitikāritāyāti.",
  "atk-abh01a0:1322_0": "“Kāmaṃ taco ca nhāru ca aṭṭhi ca avasissatū”ti evaṃ pavattikāle asithilaparakkamavasena",
  "atk-abh01a0:1322_1": "asithilaparakkamatā; thiraparakkamo, daḷhaparakkamoti attho. Yasmā panetaṃ vīriyaṃ",
  "atk-abh01a0:1322_2": "kusalakammakaraṇaṭṭhāne chandaṃ na nikkhipati, dhuraṃ na nikkhipati, na otāreti,",
  "atk-abh01a0:1322_3": "na vissajjeti, anosakkitamānasataṃ āvahati, tasmā anikkhittachandatā anikkhittadhuratāti",
  "atk-abh01a0:1322_4": "vuttaṃ. Yathā pana tajjātike udakasambhinnaṭṭhāne dhuravāhagoṇaṃ gaṇhathāti vadanti,",
  "atk-abh01a0:1322_5": "so jaṇṇunā bhūmiṃ uppīḷetvāpi dhuraṃ vahati, bhūmiyaṃ patituṃ na deti, evameva vīriyaṃ",
  "atk-abh01a0:1322_6": "kusalakammakaraṇaṭṭhāne dhuraṃ ukkhipati paggaṇhāti, tasmā dhurasampaggāhoti vuttaṃ.",
  "atk-abh01a0:1322_7": "Paggahalakkhaṇe indaṭṭhaṃ kāretīti vīriyindriyaṃ. Kosajje na kampatīti vīriyabalaṃ.",
  "atk-abh01a0:1322_8": "Yāthāvaniyyānikakusalavāyāmatāya sammāvāyāmo.",
  "atk-abh01a0:1323_0": "14. Satindriyaniddese saraṇakavasena sati. Idaṃ satiyā sabhāvapadaṃ. Punappunaṃ saraṇato",
  "atk-abh01a0:1323_1": "anussaraṇavasena anussati. Abhimukhaṃ gantvā viya saraṇato paṭisaraṇavasena paṭissati.",
  "atk-abh01a0:1323_2": "Upasaggavasena vā vaḍḍhitamattametaṃ. Saraṇākāro saraṇatā. Yasmā pana saraṇatāti",
  "atk-abh01a0:1323_3": "tiṇṇaṃ saraṇānampi nāmaṃ, tasmā taṃ paṭisedhetuṃ puna satiggahaṇaṃ kataṃ. Satisaṅkhātā",
  "atk-abh01a0:1323_4": "saraṇatāti ayañhettha attho. Sutapariyattassa dhāraṇabhāvato dhāraṇatā. Anupavisanasaṅkhātena",
  "atk-abh01a0:1323_5": "ogāhanaṭṭhena apilāpanabhāvo apilāpanatā. Yathā hi lābukaṭāhādīni udake plavanti,",
  "atk-abh01a0:1323_6": "na anupavisanti, na tathā ārammaṇe sati. Ārammaṇañhesā anupavisati, tasmā apilāpanatāti",
  "atk-abh01a0:1323_7": "vuttā. Cirakatacirabhāsitānaṃ asammussanabhāvato asammussanatā. Upaṭṭhānalakkhaṇe",
  "atk-abh01a0:1323_8": "jotanalakkhaṇe ca indaṭṭhaṃ kāretīti indriyaṃ. Satisaṅkhātaṃ indriyaṃ satindriyaṃ.",
  "atk-abh01a0:1323_9": "Pamāde na kampatīti satibalaṃ. Yāthāvasati niyyānikasati kusalasatīti sammāsati.",
  "atk-abh01a0:1324_0": "16. Paññindriyaniddese tassa tassa atthassa pākaṭakaraṇasaṅkhātena paññāpanaṭṭhena",
  "atk-abh01a0:1324_1": "paññā. Tena tena vā aniccādinā pakārena dhamme jānātītipi paññā. Idamassā sabhāvapadaṃ.",
  "atk-abh01a0:1324_2": "Pajānanākāro pajānanā. Aniccādīni vicinātīti vicayo. Pavicayoti upasaggena padaṃ",
  "atk-abh01a0:1324_3": "vaḍḍhitaṃ. Catusaccadhamme vicinātīti dhammavicayo. Aniccādīnaṃ sallakkhaṇavasena",
  "atk-abh01a0:1324_4": "sallakkhaṇā. Sāyeva puna upasagganānattena upalakkhaṇā paccupalakkhaṇāti vuttā. Paṇḍitassa",
  "atk-abh01a0:1324_5": "bhāvo paṇḍiccaṃ. Kusalassa bhāvo kosallaṃ. Nipuṇassa bhāvo nepuññaṃ. Aniccādīnaṃ",
  "atk-abh01a0:1324_6": "vibhāvanavasena vebhabyā. Aniccādīnaṃ cintanakavasena cintā. Yassa vā uppajjati taṃ",
  "atk-abh01a0:1324_7": "aniccādīni cintāpetītipi cintā. Aniccādīni upaparikkhatīti upaparikkhā. Bhūrīti pathaviyā",
  "atk-abh01a0:1324_8": "nāmaṃ. Ayampi saṇhaṭṭhena vitthaṭaṭṭhena ca bhūrī viyāti bhūrī. Tena vuttaṃ – “bhūrī",
  "atk-abh01a0:1324_9": "vuccati pathavī. Tāya pathavīsamāya vitthaṭāya vipulāya paññāya samannāgatoti bhūripaññoti.",
  "atk-abh01a0:1324_10": "Apica paññāya etaṃ adhivacanaṃ bhūrī”ti. Bhūte atthe ramatītipi bhūrī. Asani viya",
  "atk-abh01a0:1324_11": "siluccaye kilese medhati hiṃsatīti medhā. Khippaṃ gahaṇadhāraṇaṭṭhena vā medhā. Yassa",
  "atk-abh01a0:1324_12": "uppajjati taṃ attahitapaṭipattiyaṃ sampayuttadhamme ca yāthāvalakkhaṇapaṭivedhe parinetīti",
  "atk-abh01a0:1324_13": "pariṇāyikā. Aniccādivasena dhamme vipassatīti vipassanā. Sammā pakārehi aniccādīni",
  "atk-abh01a0:1324_14": "jānātīti sampajaññaṃ. Uppathapaṭipanne sindhave vīthiāropanatthaṃ patodo viya uppathe",
  "atk-abh01a0:1324_15": "dhāvanakaṃ kūṭacittaṃ vīthiāropanatthaṃ vijjhatīti patodo viya patodo. Dassanalakkhaṇe",
  "atk-abh01a0:1324_16": "indaṭṭhaṃ kāretīti indriyaṃ. Paññāsaṅkhātaṃ indriyaṃ paññindriyaṃ. Avijjāya na kampatīti",
  "atk-abh01a0:1324_17": "paññābalaṃ. Kilesacchedanaṭṭhena paññāva satthaṃ paññāsatthaṃ. Accuggataṭṭhena paññāva pāsādo paññāpāsādo.",
  "atk-abh01a0:1325_0": "Ālokanaṭṭhena paññāva āloko paññāāloko. Obhāsanaṭṭhena paññāva obhāso paññāobhāso.",
  "atk-abh01a0:1325_1": "Pajjotanaṭṭhena paññāva pajjoto paññāpajjoto. Paññavato hi ekapallaṅkena nisinnassa",
  "atk-abh01a0:1325_2": "dasasahassilokadhātu ekālokā ekobhāsā ekapajjotā hoti, tenetaṃ vuttaṃ. Imesu pana",
  "atk-abh01a0:1325_3": "tīsu padesu ekapadenapi etasmiṃ atthe siddhe, yāni panetāni “cattārome, bhikkhave,",
  "atk-abh01a0:1325_4": "ālokā. Katame cattāro? Candāloko sūriyāloko agyāloko paññāloko. Ime kho, bhikkhave,",
  "atk-abh01a0:1325_5": "cattāro ālokā. Etadaggaṃ, bhikkhave, imesaṃ catunnaṃ ālokānaṃ yadidaṃ paññāloko”.",
  "atk-abh01a0:1325_6": "Tathā “cattārome, bhikkhave, obhāsā…pe… cattārome, bhikkhave, pajjotā”ti sattānaṃ",
  "atk-abh01a0:1325_7": "ajjhāsayavasena suttāni desitāni, tadanurūpeneva idhāpi desanā katā. Attho hi anekehi",
  "atk-abh01a0:1325_8": "ākārehi vibhajjamāno suvibhatto hoti. Aññathā ca añño bujjhati, aññathā ca aññoti.",
  "atk-abh01a0:1326_0": "Ratikaraṇaṭṭhena pana ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena",
  "atk-abh01a0:1326_1": "atulaṭṭhena anomasattaparibhogaṭṭhena ca paññāva ratanaṃ paññāratanaṃ. Na tena sattā",
  "atk-abh01a0:1326_2": "muyhanti, sayaṃ vā ārammaṇe na muyhatīti amoho. Dhammavicayapadaṃ vuttatthameva.",
  "atk-abh01a0:1326_3": "Kasmā panetaṃ puna vuttanti? Amohassa mohapaṭipakkhabhāvadīpanatthaṃ. Tenetaṃ dīpeti",
  "atk-abh01a0:1326_4": "– yvāyaṃ amoho so na kevalaṃ mohato añño dhammo, mohassa pana paṭipakkho, dhammavicayasaṅkhāto",
  "atk-abh01a0:1326_5": "amoho nāma idha adhippetoti. Sammādiṭṭhīti yāthāvaniyyānikakusaladiṭṭhi.",
  "atk-abh01a0:1327_0": "19. Jīvitindriyaniddese yo tesaṃ arūpīnaṃ dhammānaṃ āyūti tesaṃ sampayuttakānaṃ arūpadhammānaṃ",
  "atk-abh01a0:1327_1": "yo āyāpanaṭṭhena āyu, tasmiñhi sati arūpadhammā ayanti gacchanti pavattanti, tasmā",
  "atk-abh01a0:1327_2": "āyūti vuccati. Idamassa sabhāvapadaṃ. Yasmā panete dhammā āyusmiṃyeva sati tiṭṭhanti",
  "atk-abh01a0:1327_3": "yapenti yāpenti iriyanti vattanti pālayanti, tasmā ṭhitītiādīni vuttāni. Vacanattho",
  "atk-abh01a0:1327_4": "panettha – etāya tiṭṭhantīti ṭhiti. Yapentīti yapanā. Tathā yāpanā. Evaṃ bujjhantānaṃ",
  "atk-abh01a0:1327_5": "pana vasena purimapade rassattaṃ kataṃ. Etāya iriyantīti iriyanā. Vattantīti vattanā.",
  "atk-abh01a0:1327_6": "Pālayantīti pālanā. Jīvanti etenāti jīvitaṃ. Anupālanalakkhaṇe indaṭṭhaṃ kāretīti jīvitindriyaṃ.",
  "atk-abh01a0:1328_0": "30. Hiribalaniddese yaṃ tasmiṃ samayeti yena dhammena tasmiṃ samaye. Liṅgavipallāsaṃ",
  "atk-abh01a0:1328_1": "vā katvā yo dhammo tasmiṃ samayetipi attho veditabbo. Hiriyitabbenāti upayogatthe",
  "atk-abh01a0:1328_2": "karaṇavacanaṃ. Hiriyitabbayuttakaṃ kāyaduccaritādidhammaṃ hiriyati jigucchatīti attho.",
  "atk-abh01a0:1328_3": "Pāpakānanti lāmakānaṃ. Akusalānaṃ dhammānanti akosallasambhūtānaṃ dhammānaṃ. Samāpattiyāti",
  "atk-abh01a0:1328_4": "idampi upayogatthe karaṇavacanaṃ. Tesaṃ dhammānaṃ samāpattiṃ paṭilābhaṃ samaṅgībhāvaṃ",
  "atk-abh01a0:1328_5": "hiriyati jigucchatīti attho.",
  "atk-abh01a0:1329_0": "31. Ottappabalaniddese ottappitabbenāti hetvatthe karaṇavacanaṃ. Ottappitabbayuttakena",
  "atk-abh01a0:1329_1": "ottappassa hetubhūtena kāyaduccaritādinā vuttappakārāya ca samāpattiyā ottappassa",
  "atk-abh01a0:1329_2": "hetubhūtāya ottappati, bhāyatīti attho.",
  "atk-abh01a0:1330_0": "32. Alobhaniddese alubbhanakavasena alobho. Na lubbhatītipi alobho. Idamassa sabhāvapadaṃ.",
  "atk-abh01a0:1330_1": "Alubbhanāti alubbhanākāro. Lobhasamaṅgī puggalo lubbhito nāma. Na lubbhito alubbhito.",
  "atk-abh01a0:1330_2": "Alubbhitassa bhāvo alubbhitattaṃ. Sārāgapaṭipakkhato na sārāgoti asārāgo. Asārajjanāti",
  "atk-abh01a0:1330_3": "asārajjanākāro. Asārajjitassa bhāvo asārajjitattaṃ. Na abhijjhāyatīti anabhijjhā.",
  "atk-abh01a0:1330_4": "Alobho kusalamūlanti alobhasaṅkhātaṃ kusalamūlaṃ. Alobho hi kusalānaṃ dhammānaṃ mūlaṃ",
  "atk-abh01a0:1330_5": "paccayaṭṭhenāti kusalamūlaṃ. Kusalañca taṃ paccayaṭṭhena mūlañcātipi kusalamūlaṃ.",
  "atk-abh01a0:1331_0": "33. Adosaniddese adussanakavasena adoso. Na dussatītipi adoso. Idamassa sabhāvapadaṃ.",
  "atk-abh01a0:1331_1": "Adussanāti adussanākāro. Adussitassa bhāvo adussitattaṃ. Byāpādapaṭipakkhato na byāpādoti",
  "atk-abh01a0:1331_2": "abyāpādo. Kodhadukkhapaṭipakkhato na byāpajjoti abyāpajjo. Adosasaṅkhātaṃ kusalamūlaṃ",
  "atk-abh01a0:1331_3": "adoso kusalamūlaṃ. Taṃ vuttatthameva.",
  "atk-abh01a0:1332_0": "40-41. Kāyapassaddhiniddesādīsu yasmā kāyoti tayo khandhā adhippetā, tasmā vedanākkhandhassātiādi",
  "atk-abh01a0:1332_1": "vuttaṃ. Passambhanti etāya te dhammā, vigatadarathā bhavanti, samassāsappattāti passaddhi.",
  "atk-abh01a0:1332_2": "Dutiyapadaṃ upasaggavasena vaḍḍhitaṃ. Passambhanāti passambhanākāro. Dutiyapadaṃ",
  "atk-abh01a0:1332_3": "upasaggavasena vaḍḍhitaṃ. Passaddhisamaṅgitāya paṭippassambhitassa khandhattayassa",
  "atk-abh01a0:1332_4": "bhāvo paṭippassambhitattaṃ. Sabbapadehipi tiṇṇaṃ khandhānaṃ kilesadarathapaṭippassaddhi",
  "atk-abh01a0:1332_5": "eva kathitā. Dutiyanayena viññāṇakkhandhassa darathapaṭippassaddhi kathitā.",
  "atk-abh01a0:1333_0": "42-43. Lahutāti lahutākāro. Lahupariṇāmatāti lahupariṇāmo etesaṃ dhammānanti lahupariṇāmā;",
  "atk-abh01a0:1333_1": "tesaṃ bhāvo lahupariṇāmatā; sīghaṃ sīghaṃ parivattanasamatthatāti vuttaṃ hoti. Adandhanatāti",
  "atk-abh01a0:1333_2": "garubhāvapaṭikkhepavacanametaṃ; abhāriyatāti attho. Avitthanatāti mānādikilesabhārassa",
  "atk-abh01a0:1333_3": "abhāvena athaddhatā. Evaṃ paṭhamena tiṇṇaṃ khandhānaṃ lahutākāro kathito. Dutiyena",
  "atk-abh01a0:1333_4": "viññāṇakkhandhassa lahutākāro kathito.",
  "atk-abh01a0:1334_0": "44-45. Mudutāti mudubhāvo. Maddavatāti maddavaṃ vuccati siniddhaṃ, maṭṭhaṃ; maddavassa",
  "atk-abh01a0:1334_1": "bhāvo maddavatā. Akakkhaḷatāti akakkhaḷabhāvo. Akathinatāti akathinabhāvo. Idhāpi",
  "atk-abh01a0:1334_2": "purimanayena tiṇṇaṃ khandhānaṃ, pacchimanayena viññāṇakkhandhassa mudutākārova kathito.",
  "atk-abh01a0:1335_0": "46-47. Kammaññatāti kammani sādhutā; kusalakiriyāya viniyogakkhamatāti attho. Sesapadadvayaṃ",
  "atk-abh01a0:1335_1": "byañjanavasena vaḍḍhitaṃ. Padadvayenāpi hi purimanayena tiṇṇaṃ khandhānaṃ, pacchimanayena",
  "atk-abh01a0:1335_2": "viññāṇakkhandhassa kammaniyākārova kathito.",
  "atk-abh01a0:1336_0": "48-49. Paguṇatāti paguṇabhāvo, anāturatā niggilānatāti attho. Sesapadadvayaṃ byañjanavasena",
  "atk-abh01a0:1336_1": "vaḍḍhitaṃ. Idhāpi purimanayena tiṇṇaṃ khandhānaṃ, pacchimanayena viññāṇakkhandhassa",
  "atk-abh01a0:1336_2": "niggilānākārova kathito.",
  "atk-abh01a0:1337_0": "50-51. Ujukatāti ujukabhāvo, ujukenākārena pavattanatāti attho. Ujukassa khandhattayassa",
  "atk-abh01a0:1337_1": "viññāṇakkhandhassa ca bhāvo ujukatā. Ajimhatāti gomuttavaṅkabhāvapaṭikkhepo. Avaṅkatāti",
  "atk-abh01a0:1337_2": "candalekhāvaṅkabhāvapaṭikkhepo. Akuṭilatāti naṅgalakoṭivaṅkabhāvapaṭikkhepo.",
  "atk-abh01a0:1338_0": "Yo hi pāpaṃ katvāva ‘na karomī’ti bhāsati, so gantvā paccosakkanatāya ‘gomuttavaṅko’",
  "atk-abh01a0:1338_1": "nāma hoti. Yo pāpaṃ karontova ‘bhāyāmahaṃ pāpassā’ti bhāsati, so yebhuyyena kuṭilatāya",
  "atk-abh01a0:1338_2": "‘candalekhāvaṅko’ nāma hoti. Yo pāpaṃ karontova ‘ko pāpassa na bhāyeyyā’ti bhāsati,",
  "atk-abh01a0:1338_3": "so nātikuṭilatāya ‘naṅgalakoṭivaṅko’ nāma hoti. Yassa vā tīṇipi kammadvārāni asuddhāni,",
  "atk-abh01a0:1338_4": "so ‘gomuttavaṅko’ nāma hoti. Yassa yāni kānici dve, so ‘candalekhāvaṅko’ nāma. Yassa",
  "atk-abh01a0:1338_5": "yaṃkiñci ekaṃ, so ‘naṅgalakoṭivaṅko nāma.",
  "atk-abh01a0:1339_0": "Dīghabhāṇakā panāhu – ekacco bhikkhu sabbavaye ekavīsatiyā anesanāsu, chasu ca agocaresu",
  "atk-abh01a0:1339_1": "carati, ayaṃ ‘gomuttavaṅko’ nāma. Eko paṭhamavaye catupārisuddhisīlaṃ paripūreti,",
  "atk-abh01a0:1339_2": "lajjī kukkuccako sikkhākāmo hoti, majjhimavayapacchimavayesu purimasadiso, ayaṃ ‘candalekhāvaṅko’",
  "atk-abh01a0:1339_3": "nāma. Eko paṭhamavaye majjhimavayepi catupārisuddhisīlaṃ pūreti, lajjī kukkuccako",
  "atk-abh01a0:1339_4": "sikkhākāmo hoti, pacchimavaye purimasadiso. Ayaṃ ‘naṅgalakoṭivaṅko’ nāma.",
  "atk-abh01a0:1340_0": "Tassa kilesavasena evaṃ vaṅkassa puggalassa bhāvo jimhatā vaṅkatā kuṭilatāti vuccati.",
  "atk-abh01a0:1340_1": "Tāsaṃ paṭikkhepavasena ajimhatādikā vuttā. Khandhādhiṭṭhānāva desanā katā. Khandhānañhi",
  "atk-abh01a0:1340_2": "etā ajimhatādikā, no puggalassāti. Evaṃ sabbehipi imehi padehi purimanayena tiṇṇaṃ",
  "atk-abh01a0:1340_3": "khandhānaṃ, pacchimanayena viññāṇakkhandhassāti arūpīnaṃ dhammānaṃ nikkilesatāya",
  "atk-abh01a0:1340_4": "ujutākārova kathitoti veditabbo.",
  "atk-abh01a0:1341": "Idāni yvāyaṃ yevāpanāti appanāvāro vutto, tena dhammuddesavāre dassitānaṃ ‘yevāpanakānaṃ’yeva saṅkhepato niddeso kathito hotīti.",
  "atk-abh01a0:1342": "Niddesavārakathā niṭṭhitā.",
  "atk-abh01a0:1343_0": "Ettāvatā pucchā samayaniddeso dhammuddeso appanāti uddesavāre catūhi paricchedehi,",
  "atk-abh01a0:1343_1": "pucchā samayaniddeso dhammuddeso appanāti niddesavāre catūhi paricchedehīti aṭṭhaparicchedapaṭimaṇḍito",
  "atk-abh01a0:1343_2": "dhammavavatthānavāro niṭṭhitova hoti.",
  "atk-abh01a0:1344": "Koṭṭhāsavāro",
  "atk-abh01a0:1345_0": "58-120. Idāni tasmiṃ kho pana samaye cattāro khandhā hontīti saṅgahavāro āraddho.",
  "atk-abh01a0:1345_1": "So uddesaniddesapaṭiniddesānaṃ vasena tividho hoti. Tattha ‘tasmiṃ kho pana samaye",
  "atk-abh01a0:1345_2": "cattāro khandhā’ti evamādiko uddeso. Katame tasmiṃ samaye cattāro khandhā’tiādiko",
  "atk-abh01a0:1345_3": "niddeso. Katamo tasmiṃ samaye vedanākkhandhotiādiko paṭiniddesoti veditabbo.",
  "atk-abh01a0:1346_0": "Tattha uddesavāre cattāro khandhātiādayo tevīsati koṭṭhāsā honti. Tesaṃ evamattho",
  "atk-abh01a0:1346_1": "veditabbo – yasmiṃ samaye kāmāvacaraṃ paṭhamaṃ mahākusalacittaṃ uppajjati, ye tasmiṃ",
  "atk-abh01a0:1346_2": "samaye cittaṅgavasena uppannā, ṭhapetvā yevāpanake, pāḷiāruḷhā atirekapaṇṇāsadhammā,",
  "atk-abh01a0:1346_3": "te sabbepi saṅgayhamānā rāsaṭṭhena cattārova khandhā honti. Heṭṭhā vuttena āyatanaṭṭhena",
  "atk-abh01a0:1346_4": "dve āyatanāni honti. Sabhāvaṭṭhena suññataṭṭhena nissattaṭṭhena dveva dhātuyo honti.",
  "atk-abh01a0:1346_5": "Paccayasaṅkhātena āhāraṭṭhena tayovettha dhammā āhārā honti. Avasesā no āhārā.",
  "atk-abh01a0:1347_0": "‘Kiṃ panete aññamaññaṃ vā taṃsamuṭṭhānarūpassa vā paccayā na hontī’ti? ‘No na honti.",
  "atk-abh01a0:1347_1": "Ime pana tathā ca honti, aññathā cāti samānepi paccayatte atirekapaccayā honti, tasmā",
  "atk-abh01a0:1347_2": "āhārāti vuttā. Kathaṃ? Etesu hi phassāhāro, yesaṃ dhammānaṃ avasesā cittacetasikā",
  "atk-abh01a0:1347_3": "paccayā honti, tesañca paccayo hoti, tisso ca vedanā āharati. Manosañcetanāhāro tesañca",
  "atk-abh01a0:1347_4": "paccayo hoti tayo ca bhave āharati. Viññāṇāhāro tesañca paccayo hoti paṭisandhināmarūpañca",
  "atk-abh01a0:1347_5": "āharatī’ti. ‘Nanu ca so vipākova idaṃ pana kusalaviññāṇa’nti? ‘Kiñcāpi kusalaviññāṇaṃ,",
  "atk-abh01a0:1347_6": "taṃsarikkhatāya pana viññāṇāhāro’tveva vuttaṃ. Upatthambhakaṭṭhena vā ime tayo āhārāti",
  "atk-abh01a0:1347_7": "vuttā. Ime hi sampayuttadhammānaṃ, kabaḷīkārāhāro viya rūpakāyassa, upatthambhakapaccayā",
  "atk-abh01a0:1347_8": "honti. Teneva vuttaṃ – “arūpino āhārā sampayuttakānaṃ dhammānaṃ taṃsamuṭṭhānānañca",
  "atk-abh01a0:1347_9": "rūpānaṃ āhārapaccayena paccayo”ti.",
  "atk-abh01a0:1348_0": "Aparo nayo – ajjhattikasantatiyā visesapaccayattā kabaḷīkārāhāro ca ime ca tayo dhammā",
  "atk-abh01a0:1348_1": "āhārāti vuttā. Visesapaccayo hi kabaḷīkārāhārabhakkhānaṃ sattānaṃ rūpakāyassa kabaḷīkāro",
  "atk-abh01a0:1348_2": "āhāro; nāmakāye vedanāya phasso, viññāṇassa manosañcetanā, nāmarūpassa viññāṇaṃ. Yathāha –",
  "atk-abh01a0:1349": "“Seyyathāpi, bhikkhave, ayaṃ kāyo āhāraṭṭhitiko, āhāraṃ paṭicca tiṭṭhati, anāhāro no tiṭṭhati”. Tathā phassapaccayā vedanā, saṅkhārapaccayā viññāṇaṃ, viññāṇapaccayā nāmarūpanti.",
  "atk-abh01a0:1350_0": "Adhipatiyaṭṭhena pana aṭṭheva dhammā indriyāni honti, na avasesā. Tena vuttaṃ – aṭṭhindriyāni",
  "atk-abh01a0:1350_1": "hontīti. Upanijjhāyanaṭṭhena pañceva dhammā jhānaṅgāni honti. Tena vuttaṃ – pañcaṅgikaṃ jhānaṃ hotīti.",
  "atk-abh01a0:1351_0": "Niyyānaṭṭhena ca hetvaṭṭhena ca pañceva dhammā maggaṅgāni honti. Tena vuttaṃ – pañcaṅgiko",
  "atk-abh01a0:1351_1": "maggo hotīti. Kiñcāpi hi aṭṭhaṅgiko ariyamaggo, lokiyacitte pana ekakkhaṇe tisso",
  "atk-abh01a0:1351_2": "viratiyo na labbhanti, tasmā pañcaṅgikoti vutto. ‘Nanu ca “yathāgatamaggoti kho,",
  "atk-abh01a0:1351_3": "bhikkhu, ariyassetaṃ aṭṭhaṅgikassa maggassa adhivacana”nti imasmiṃ sutte ‘yatheva",
  "atk-abh01a0:1351_4": "lokuttaramaggo aṭṭhaṅgiko, pubbabhāgavipassanāmaggopi tatheva aṭṭhaṅgiko’ti yathāgatavacanena",
  "atk-abh01a0:1351_5": "imassatthassa dīpitattā, lokiyamaggenāpi aṭṭhaṅgikena bhavitabbanti? Na bhavitabbaṃ.",
  "atk-abh01a0:1351_6": "Ayañhi suttantikadesanā nāma pariyāyadesanā. Tenāha – “pubbeva kho panassa kāyakammaṃ",
  "atk-abh01a0:1351_7": "vacīkammaṃ ājīvo suparisuddho hotī”ti. Ayaṃ pana nippariyāyadesanā. Lokiyacittasmiñhi",
  "atk-abh01a0:1351_8": "tisso viratiyo ekakkhaṇe na labbhanti, tasmā ‘pañcaṅgiko’va vuttoti.",
  "atk-abh01a0:1352_0": "Akampiyaṭṭhena pana satteva dhammā balāni honti. Mūlaṭṭhena tayova dhammā hetū. Phusanaṭṭhena",
  "atk-abh01a0:1352_1": "ekova dhammo phasso. Vedayitaṭṭhena ekova dhammo vedanā. Sañjānanaṭṭhena ekova dhammo",
  "atk-abh01a0:1352_2": "saññā. Cetayanaṭṭhena ekova dhammo cetanā. Cittavicittaṭṭhena ekova dhammo cittaṃ.",
  "atk-abh01a0:1352_3": "Rāsaṭṭhena ceva vedayitaṭṭhena ca ekova dhammo vedanākkhandho. Rāsaṭṭhena ca sañjānanaṭṭhena",
  "atk-abh01a0:1352_4": "ca ekova dhammo saññākkhandho. Rāsaṭṭhena ca abhisaṅkharaṇaṭṭhena ca ekova dhammo",
  "atk-abh01a0:1352_5": "saṅkhārakkhandho. Rāsaṭṭhena ca cittavicittaṭṭhena ca ekova dhammo viññāṇakkhandho.",
  "atk-abh01a0:1352_6": "Vijānanaṭṭhena ceva heṭṭhā vuttaāyatanaṭṭhena ca ekameva manāyatanaṃ. Vijānanaṭṭhena",
  "atk-abh01a0:1352_7": "ca adhipatiyaṭṭhena ca ekameva manindriyaṃ. Vijānanaṭṭhena ca sabhāvasuññatanissattaṭṭhena",
  "atk-abh01a0:1352_8": "ca ekova dhammo manoviññāṇadhātu nāma hoti, na avasesā. Ṭhapetvā pana cittaṃ, yathāvuttena",
  "atk-abh01a0:1352_9": "atthena avasesā sabbepi dhammā ekaṃ dhammāyatanameva, ekā ca dhammadhātuyeva hotīti.",
  "atk-abh01a0:1353_0": "Ye vā pana tasmiṃ samayeti iminā pana appanāvārena idhāpi heṭṭhā vuttā yevāpanakāva",
  "atk-abh01a0:1353_1": "saṅgahitā. Yathā ca idha evaṃ sabbattha. Ito parañhi ettakampi na vicārayissāma.",
  "atk-abh01a0:1353_2": "Niddesapaṭiniddesavāresu heṭṭhā vuttanayeneva attho veditabboti.",
  "atk-abh01a0:1354": "Saṅgahavāro niṭṭhito.",
  "atk-abh01a0:1355": "Koṭṭhāsavārotipi etasseva nāmaṃ.",
  "atk-abh01a0:1356": "Suññatavāro",
  "atk-abh01a0:1357_0": "121-145. Idāni tasmiṃ kho pana samaye dhammā hontīti suññatavāro āraddho. So uddesaniddesavasena",
  "atk-abh01a0:1357_1": "dvidhā vavatthito. Tattha uddesavāre ‘dhammā hontī’ti iminā saddhiṃ catuvīsati koṭṭhāsā",
  "atk-abh01a0:1357_2": "honti. Sabbakoṭṭhāsesu ca ‘cattāro dve tayo’ti gaṇanaparicchedo na vutto. Kasmā?",
  "atk-abh01a0:1357_3": "Saṅgahavāre paricchinnattā. Tattha paricchinnadhammāyeva hi idhāpi vuttā. Na hettha",
  "atk-abh01a0:1357_4": "satto vā bhāvo vā attā vā upalabbhati. Dhammāva ete dhammamattā asārā apariṇāyakāti",
  "atk-abh01a0:1357_5": "imissā suññatāya dīpanatthaṃ vuttā. Tasmā evamettha attho veditabbo – yasmiṃ samaye",
  "atk-abh01a0:1357_6": "kāmāvacaraṃ paṭhamaṃ mahākusalacittaṃ uppajjati, tasmiṃ samaye cittaṅgavasena uppannā",
  "atk-abh01a0:1357_7": "atirekapaṇṇāsadhammā sabhāvaṭṭhena dhammā eva honti. Na añño koci satto vā bhāvo",
  "atk-abh01a0:1357_8": "vā poso vā puggalo vā hotīti. Tathā rāsaṭṭhena khandhāva hontīti. Evaṃ purimanayeneva",
  "atk-abh01a0:1357_9": "sabbapadesu atthayojanā veditabbā. Yasmā pana jhānato aññaṃ jhānaṅgaṃ, maggato vā",
  "atk-abh01a0:1357_10": "aññaṃ maggaṅgaṃ natthi, tasmā idha ‘jhānaṃ hoti, maggo hoti’ icceva vuttaṃ. Upanijjhāyanaṭṭhena",
  "atk-abh01a0:1357_11": "hi jhānameva hetvaṭṭhena maggova hoti. Na añño koci satto vā bhāvo vāti. Evaṃ sabbapadesu",
  "atk-abh01a0:1357_12": "atthayojanā kātabbā. Niddesavāro uttānatthoyevāti.",
  "atk-abh01a0:1358": "Suññatavāro niṭṭhito.",
  "atk-abh01a0:1359": "Niṭṭhitā ca tīhi mahāvārehi maṇḍetvā niddiṭṭhassa",
  "atk-abh01a0:1360": "Paṭhamacittassa atthavaṇṇanā.",
  "atk-abh01a0:1361": "Dutiyacittaṃ",
  "atk-abh01a0:1362_0": "146. Idāni dutiyacittādīni dassetuṃ puna “katame dhammā”tiādi āraddhaṃ. Tesu sabbesupi",
  "atk-abh01a0:1362_1": "paṭhamacitte vuttanayeneva tayo tayo mahāvārā veditabbā. Na kevalañca mahāvārā eva,",
  "atk-abh01a0:1362_2": "paṭhamacitte vuttasadisānaṃ sabbapadānaṃ atthopi vuttanayeneva veditabbo. Ito parampi",
  "atk-abh01a0:1362_3": "apubbapadavaṇṇanaṃyeva karissāma. Imasmiṃ tāva dutiyacittaniddese sasaṅkhārenāti",
  "atk-abh01a0:1362_4": "idameva apubbaṃ. Tassattho – saha saṅkhārenāti sasaṅkhāro. Tena sasaṅkhārena sappayogena",
  "atk-abh01a0:1362_5": "saupāyena paccayagaṇenāti attho. Yena hi ārammaṇādinā paccayagaṇena paṭhamaṃ mahācittaṃ",
  "atk-abh01a0:1362_6": "uppajjati, teneva sappayogena saupāyena idaṃ uppajjati.",
  "atk-abh01a0:1363_0": "Tassevaṃ uppatti veditabbā – idhekacco bhikkhu vihārapaccante vasamāno cetiyaṅgaṇasammajjanavelāya",
  "atk-abh01a0:1363_1": "vā therupaṭṭhānavelāya vā sampattāya, dhammasavanadivase vā sampatte ‘mayhaṃ gantvā",
  "atk-abh01a0:1363_2": "paccāgacchato atidūraṃ bhavissati, na gamissāmī’ti cintetvā puna cinteti – ‘bhikkhussa",
  "atk-abh01a0:1363_3": "nāma cetiyaṅgaṇaṃ vā therupaṭṭhānaṃ vā dhammasavanaṃ vā agantuṃ asāruppaṃ, gamissāmī’ti",
  "atk-abh01a0:1363_4": "gacchati. Tassevaṃ attano payogena vā, parena vā vattādīnaṃ akaraṇe ca ādīnavaṃ karaṇe",
  "atk-abh01a0:1363_5": "ca ānisaṃsaṃ dassetvā ovadiyamānassa, niggahavaseneva vā ‘ehi, idaṃ karohī’ti kāriyamānassa",
  "atk-abh01a0:1363_6": "uppannaṃ kusalacittaṃ sasaṅkhārena paccayagaṇena uppannaṃ nāma hotīti.",
  "atk-abh01a0:1364": "Dutiyacittaṃ.",
  "atk-abh01a0:1365": "Tatiyacittaṃ",
  "atk-abh01a0:1366_0": "147-148. Tatiye ñāṇena vippayuttanti ñāṇavippayuttaṃ. Idampi hi ārammaṇe haṭṭhapahaṭṭhaṃ",
  "atk-abh01a0:1366_1": "hoti paricchindakañāṇaṃ panettha na hoti. Tasmā idaṃ daharakumārakānaṃ bhikkhuṃ disvā",
  "atk-abh01a0:1366_2": "‘ayaṃ thero mayha’nti vandanakāle, teneva nayena cetiyavandanadhammasavanakālādīsu",
  "atk-abh01a0:1366_3": "ca uppajjatīti veditabbaṃ. Pāḷiyaṃ panettha sattasu ṭhānesu paññā parihāyati. Sesaṃ pākatikamevāti.",
  "atk-abh01a0:1367": "Tatiyacittaṃ.",
  "atk-abh01a0:1368": "Catutthacittaṃ",
  "atk-abh01a0:1369_0": "149. Catutthacittepi eseva nayo. Idaṃ pana sasaṅkhārenāti vacanato yadā mātāpitaro",
  "atk-abh01a0:1369_1": "daharakumārake sīse gahetvā cetiyādīni vandāpenti te ca anatthikā samānāpi haṭṭhapahaṭṭhāva",
  "atk-abh01a0:1369_2": "vandanti. Evarūpe kāle labbhatīti veditabbaṃ.",
  "atk-abh01a0:1370": "Catutthacittaṃ.",
  "atk-abh01a0:1371": "Pañcamacittaṃ",
  "atk-abh01a0:1372_0": "150. Pañcame upekkhāsahagatanti upekkhāvedanāya sampayuttaṃ. Idañhi ārammaṇe majjhattaṃ",
  "atk-abh01a0:1372_1": "hoti. Paricchindakañāṇaṃ panettha hotiyeva. Pāḷiyaṃ panettha jhānacatukke upekkhā",
  "atk-abh01a0:1372_2": "hotīti indriyaṭṭhake upekkhindriyaṃ hotīti vatvā sabbesampi vedanādipadānaṃ niddese",
  "atk-abh01a0:1372_3": "sātāsātasukhadukkhapaṭikkhepavasena desanaṃ katvā adukkhamasukhavedanā kathitā. Tassā",
  "atk-abh01a0:1372_4": "majjhattalakkhaṇe indattakaraṇavasena upekkhindriyabhāvo veditabbo. Padapaṭipāṭiyā",
  "atk-abh01a0:1372_5": "ca ekasmiṃ ṭhāne pīti parihīnā. Tasmā cittaṅgavasena pāḷiāruḷhā pañcapaṇṇāseva dhammā",
  "atk-abh01a0:1372_6": "honti. Tesaṃ vasena sabbakoṭṭhāsesu sabbavāresu ca vinicchayo veditabbo.",
  "atk-abh01a0:1373": "Pañcamacittaṃ.",
  "atk-abh01a0:1374": "Chaṭṭhacittādi",
  "atk-abh01a0:1375_0": "156-9. Chaṭṭhasattamaaṭṭhamāni dutiyatatiyacatutthesu vuttanayeneva veditabbāni.",
  "atk-abh01a0:1375_1": "Kevalañhi imesu vedanāparivattanañceva pītiparihānañca hoti. Sesaṃ saddhiṃ uppattinayena",
  "atk-abh01a0:1375_2": "tādisameva. Karuṇāmuditā parikammakālepi hi imesaṃ uppatti mahāaṭṭhakathāyaṃ anuññātā",
  "atk-abh01a0:1375_3": "eva. Imāni aṭṭha kāmāvacarakusalacittāni nāma.",
  "atk-abh01a0:1376": "Puññakiriyavatthādikathā",
  "atk-abh01a0:1377_0": "Tāni sabbānipi dasahi puññakiriyavatthūhi dīpetabbāni. Kathaṃ? Dānamayaṃ puññakiriyavatthu,",
  "atk-abh01a0:1377_1": "sīlamayaṃ… bhāvanāmayaṃ… apacitisahagataṃ… veyyāvaccasahagataṃ… pattānuppadānaṃ…",
  "atk-abh01a0:1377_2": "abbhanumodanaṃ… desanāmayaṃ… savanamayaṃ… diṭṭhijukammaṃ puññakiriyavatthūti imāni",
  "atk-abh01a0:1377_3": "dasa puññakiriyavatthūni nāma. Tattha dānameva dānamayaṃ. Puññakiriyā ca sā tesaṃ",
  "atk-abh01a0:1377_4": "tesaṃ ānisaṃsānaṃ vatthu cāti puññakiriyavatthu. Sesesupi eseva nayo.",
  "atk-abh01a0:1378_0": "Tattha cīvarādīsu catūsu paccayesu, rūpādīsu vā chasu ārammaṇesu, annādīsu vā dasasu",
  "atk-abh01a0:1378_1": "dānavatthūsu, taṃ taṃ dentassa tesaṃ tesaṃ uppādanato paṭṭhāya pubbabhāge, pariccāgakāle,",
  "atk-abh01a0:1378_2": "pacchā somanassacittena anussaraṇakāle cāti tīsu kālesu pavattā cetanā ‘dānamayaṃ",
  "atk-abh01a0:1378_3": "puññakiriyavatthu’ nāma.",
  "atk-abh01a0:1379_0": "Pañcasīlaṃ aṭṭhasīlaṃ dasasīlaṃ samādiyantassa, ‘pabbajissāmī’ti vihāraṃ gacchantassa,",
  "atk-abh01a0:1379_1": "pabbajantassa, ‘manorathaṃ matthakaṃ pāpetvā pabbajito vata’mhi, ‘sādhu sādhū’ti",
  "atk-abh01a0:1379_2": "āvajjentassa, pātimokkhaṃ saṃvarantassa, cīvarādayo paccaye paccavekkhantassa, āpāthagatesu",
  "atk-abh01a0:1379_3": "rūpādīsu cakkhudvārādīni saṃvarantassa, ājīvaṃ sodhentassa ca pavattā cetanā ‘sīlamayaṃ",
  "atk-abh01a0:1379_4": "puññakiriyavatthu’ nāma.",
  "atk-abh01a0:1380_0": "Paṭisambhidāyaṃ vuttena vipassanāmaggena cakkhuṃ aniccato dukkhato anattato bhāventassa…pe…",
  "atk-abh01a0:1380_1": "manaṃ… rūpe…pe… dhamme… cakkhuviññāṇaṃ…pe… manoviññāṇaṃ,… cakkhusamphassaṃ…pe… manosamphassaṃ,",
  "atk-abh01a0:1380_2": "cakkhusamphassajaṃ vedanaṃ…pe… manosamphassajaṃ vedanaṃ, …pe… rūpasaññaṃ…pe… jarāmaraṇaṃ",
  "atk-abh01a0:1380_3": "aniccato dukkhato anattato bhāventassa pavattā cetanā, aṭṭhatiṃsāya vā ārammaṇesu",
  "atk-abh01a0:1380_4": "appanaṃ appattā sabbāpi cetanā ‘bhāvanāmayaṃ puññakiriyavatthu’ nāma.",
  "atk-abh01a0:1381": "Mahallakaṃ pana disvā paccuggamanapattacīvarapaṭiggahaṇaabhivādanamaggasampadānādivasena ‘apacitisahagataṃ’ veditabbaṃ.",
  "atk-abh01a0:1382_0": "Vuḍḍhatarānaṃ vattappaṭipattikaraṇavasena gāmaṃ piṇḍāya paviṭṭhaṃ bhikkhuṃ disvā",
  "atk-abh01a0:1382_1": "pattaṃ gahetvā gāme bhikkhaṃ samādapetvā upasaṃharaṇavasena, ‘gaccha bhikkhūnaṃ pattaṃ",
  "atk-abh01a0:1382_2": "āharā’ti sutvā vegena gantvā pattāharaṇādivasena ca kāyaveyyāvaṭikakāle ‘veyyāvaccasahagataṃ’ veditabbaṃ.",
  "atk-abh01a0:1383_0": "Dānaṃ datvā gandhādīhi pūjaṃ katvā ‘asukassa nāma patti hotū’ti vā, ‘sabbasattānaṃ",
  "atk-abh01a0:1383_1": "hotū’ti vā pattiṃ dadato ‘pattānuppadānaṃ’ veditabbaṃ. Kiṃ panevaṃ pattiṃ dadato",
  "atk-abh01a0:1383_2": "puññakkhayo hotīti? Na hoti. Yathā pana ekaṃ dīpaṃ jāletvā tato dīpasahassaṃ jālentassa",
  "atk-abh01a0:1383_3": "paṭhamadīpo khīṇoti na vattabbo; purimālokena pana saddhiṃ pacchimāloko ekato hutvā",
  "atk-abh01a0:1383_4": "atimahā hoti. Evameva pattiṃ dadato parihāni nāma natthi. Vuḍḍhiyeva pana hotīti veditabbo.",
  "atk-abh01a0:1384": "Parehi dinnāya pattiyā vā aññāya vā puññakiriyāya ‘sādhu sādhū’ti anumodanavasena ‘abbhanumodanaṃ’ veditabbaṃ.",
  "atk-abh01a0:1385_0": "Eko ‘evaṃ maṃ dhammakathikoti maṃ jānissantī’ti icchāya ṭhatvā lābhagaruko hutvā",
  "atk-abh01a0:1385_1": "deseti, taṃ na mahapphalaṃ. Eko attano paguṇaṃ dhammaṃ apaccāsīsamāno vimuttāyatanasīsena",
  "atk-abh01a0:1385_2": "paresaṃ deseti, idaṃ ‘desanāmayaṃ puññakiriyavatthu’ nāma.",
  "atk-abh01a0:1386_0": "Eko suṇanto ‘iti maṃ saddhoti jānissantī’ti suṇāti, taṃ na mahapphalaṃ. Eko ‘evaṃ",
  "atk-abh01a0:1386_1": "me mahapphalaṃ bhavissatī’ti hitapharaṇena muducittena dhammaṃ suṇāti, idaṃ ‘savanamayaṃ",
  "atk-abh01a0:1386_2": "puññakiriyavatthu’ nāma.",
  "atk-abh01a0:1387_0": "Diṭṭhiṃ ujuṃ karontassa ‘diṭṭhijukammaṃ puññakiriyavatthu’ nāma. Dīghabhāṇakā panāhu",
  "atk-abh01a0:1387_1": "– ‘diṭṭhijukammaṃ sabbesaṃ niyamalakkhaṇaṃ, yaṃkiñci puññaṃ karontassa hi diṭṭhiyā",
  "atk-abh01a0:1387_2": "ujukabhāveneva mahapphalaṃ hotī’ti.",
  "atk-abh01a0:1388_0": "Etesu pana puññakiriyavatthūsu dānamayaṃ tāva ‘dānaṃ dassāmī’ti cintentassa uppajjati,",
  "atk-abh01a0:1388_1": "dānaṃ dadato uppajjati, ‘dinnaṃ me’ti paccavekkhantassa uppajjati. Evaṃ pubbacetanaṃ",
  "atk-abh01a0:1388_2": "muñcanacetanaṃ aparacetananti tissopi cetanā ekato katvā ‘dānamayaṃ puññakiriyavatthu’",
  "atk-abh01a0:1388_3": "nāma hoti. Sīlamayampi ‘sīlaṃ pūressāmī’ti cintentassa uppajjati, sīlapūraṇakāle",
  "atk-abh01a0:1388_4": "uppajjati, ‘pūritaṃ me’ti paccavekkhantassa uppajjati. Tā sabbāpi ekato katvā ‘sīlamayaṃ",
  "atk-abh01a0:1388_5": "puññakiriyavatthu’ nāma hoti…pe… diṭṭhijukammampi ‘diṭṭhiṃ ujukaṃ karissāmī’ti cintentassa",
  "atk-abh01a0:1388_6": "uppajjati, diṭṭhiṃ ujuṃ karontassa uppajjati, ‘diṭṭhi me ujukā katā’ti paccavekkhantassa",
  "atk-abh01a0:1388_7": "uppajjati. Tā sabbāpi ekato katvā ‘diṭṭhijukammaṃ puññakiriyavatthu’ nāma hoti.",
  "atk-abh01a0:1389_0": "Sutte pana tīṇiyeva puññakiriyavatthūni āgatāni. Tesu itaresampi saṅgaho veditabbo.",
  "atk-abh01a0:1389_1": "Apacitiveyyāvaccāni hi sīlamaye saṅgahaṃ gacchanti. Pattānuppadānaabbhanumodanāni",
  "atk-abh01a0:1389_2": "dānamaye. Desanāsavanadiṭṭhijukammāni bhāvanāmaye. Ye pana ‘diṭṭhijukammaṃ sabbesaṃ",
  "atk-abh01a0:1389_3": "niyamalakkhaṇa’nti vadanti tesaṃ taṃ tīsupi saṅgahaṃ gacchati. Evametāni saṅkhepato",
  "atk-abh01a0:1389_4": "tīṇi hutvā vitthārato dasa honti.",
  "atk-abh01a0:1390_0": "Tesu ‘dānaṃ dassāmī’ti cintento aṭṭhannaṃ kāmāvacarakusalacittānaṃ aññatareneva cinteti;",
  "atk-abh01a0:1390_1": "dadamānopi tesaṃyeva aññatarena deti; ‘dānaṃ me dinna’nti paccavekkhantopi tesaṃyeva",
  "atk-abh01a0:1390_2": "aññatarena paccavekkhati. ‘Sīlaṃ pūressāmī’ti cintentopi tesaṃyeva aññatarena cinteti;",
  "atk-abh01a0:1390_3": "sīlaṃ pūrentopi tesaṃyeva aññatarena pūreti, ‘sīlaṃ me pūrita’nti paccavekkhantopi",
  "atk-abh01a0:1390_4": "tesaṃyeva aññatarena paccavekkhati. ‘Bhāvanaṃ bhāvessāmī’ti cintentopi tesaṃyeva",
  "atk-abh01a0:1390_5": "aññatarena cinteti; bhāventopi tesaṃyeva aññatarena bhāveti; ‘bhāvanā me bhāvitā’ti",
  "atk-abh01a0:1390_6": "paccavekkhantopi tesaṃyeva aññatarena paccavekkhati.",
  "atk-abh01a0:1391_0": "‘Jeṭṭhāpacitikammaṃ karissāmī’ti cintentopi tesaṃyeva aññatarena cinteti, karontopi",
  "atk-abh01a0:1391_1": "tesaṃyeva aññatarena karoti, ‘kataṃ me’ti paccavekkhantopi tesaṃyeva aññatarena paccavekkhati.",
  "atk-abh01a0:1391_2": "‘Kāyaveyyāvaṭikakammaṃ karissāmī’ti cintentopi, karontopi, ‘kataṃ me’ti paccavekkhantopi",
  "atk-abh01a0:1391_3": "tesaṃyeva aññatarena paccavekkhati. ‘Pattiṃ dassāmī’ti cintentopi, dadantopi, ‘dinnaṃ",
  "atk-abh01a0:1391_4": "me’ti paccavekkhantopi, ‘pattiṃ vā sesakusalaṃ vā anumodissāmī’ti cintentopi tesaṃyeva",
  "atk-abh01a0:1391_5": "aññatarena cinteti; anumodantopi tesaṃyeva aññatarena anumodati, ‘anumoditaṃ me’ti",
  "atk-abh01a0:1391_6": "paccavekkhantopi tesaṃyeva aññatarena paccavekkhati. ‘Dhammaṃ desessāmī’ti cintentopi",
  "atk-abh01a0:1391_7": "tesaṃyeva aññatarena cinteti, desentopi tesaṃyeva aññatarena deseti, ‘desito me’ti",
  "atk-abh01a0:1391_8": "paccavekkhantopi tesaṃyeva aññatarena paccavekkhati. ‘Dhammaṃ sossāmī’ti cintentopi",
  "atk-abh01a0:1391_9": "tesaṃyeva aññatarena cinteti, suṇantopi tesaṃyeva aññatarena suṇāti, ‘suto me’ti",
  "atk-abh01a0:1391_10": "paccavekkhantopi tesaṃyeva aññatarena paccavekkhati. ‘Diṭṭhiṃ ujukaṃ karissāmī’ti",
  "atk-abh01a0:1391_11": "cintentopi tesaṃyeva aññatarena cinteti, ujuṃ karonto pana catunnaṃ ñāṇasampayuttānaṃ",
  "atk-abh01a0:1391_12": "aññatarena karoti, ‘diṭṭhi me ujukā katā’ti paccavekkhanto aṭṭhannaṃ aññatarena paccavekkhati.",
  "atk-abh01a0:1392_0": "Imasmiṃ ṭhāne cattāri anantāni nāma gahitāni. Cattāri hi anantāni – ākāso ananto,",
  "atk-abh01a0:1392_1": "cakkavāḷāni anantāni, sattanikāyo ananto, buddhaññāṇaṃ anantaṃ. Ākāsassa hi puratthimāya",
  "atk-abh01a0:1392_2": "disāya vā pacchimuttaradakkhiṇāsu vā ettakāni vā yojanasatāni ettakāni vā yojanasahassānīti",
  "atk-abh01a0:1392_3": "paricchedo natthi. Sinerumattampi ayokūṭaṃ pathaviṃ dvidhā katvā heṭṭhā khittaṃ bhassetheva,",
  "atk-abh01a0:1392_4": "no patiṭṭhaṃ labhetha, evaṃ ākāsaṃ anantaṃ nāma.",
  "atk-abh01a0:1393_0": "Cakkavāḷānampi satehi vā sahassehi vā paricchedo natthi. Sacepi hi akaniṭṭhabhavane",
  "atk-abh01a0:1393_1": "nibbattā, daḷhathāmadhanuggahassa lahukena sarena tiriyaṃ tālacchāyaṃ atikkamanamattena",
  "atk-abh01a0:1393_2": "kālena cakkavāḷasatasahassaṃ atikkamanasamatthena javena samannāgatā cattāro mahābrahmāno",
  "atk-abh01a0:1393_3": "‘cakkavāḷapariyantaṃ passissāmā’ti tena javena dhāveyyuṃ, cakkavāḷapariyantaṃ adisvāva",
  "atk-abh01a0:1393_4": "parinibbāyeyyuṃ, evaṃ cakkavāḷāni anantāni nāma.",
  "atk-abh01a0:1394": "Ettakesu pana cakkavāḷesu udakaṭṭhakathalaṭṭhakasattānaṃ pamāṇaṃ natthi. Evaṃ sattanikāyo ananto nāma. Tatopi buddhañāṇaṃ anantameva.",
  "atk-abh01a0:1395_0": "Evaṃ aparimāṇesu cakkavāḷesu aparimāṇānaṃ sattānaṃ kāmāvacarasomanassasahagatañāṇasampayuttaasaṅkhārikakusalacittāni",
  "atk-abh01a0:1395_1": "ekassa bahūni uppajjanti. Bahūnampi bahūni uppajjanti. Tāni sabbānipi kāmāvacaraṭṭhena",
  "atk-abh01a0:1395_2": "somanassasahagataṭṭhena ñāṇasampayuttaṭṭhena asaṅkhārikaṭṭhena ekattaṃ gacchanti.",
  "atk-abh01a0:1395_3": "Ekameva somanassasahagataṃ tihetukaṃ asaṅkhārikaṃ mahācittaṃ hoti. Tathā sasaṅkhārikaṃ",
  "atk-abh01a0:1395_4": "mahācittaṃ…pe… tathā upekkhāsahagataṃ ñāṇavippayuttaṃ dvihetukaṃ sasaṅkhārikacittanti.",
  "atk-abh01a0:1395_5": "Evaṃ sabbānipi aparimāṇesu cakkavāḷesu aparimāṇānaṃ sattānaṃ uppajjamānāni kāmāvacarakusalacittāni",
  "atk-abh01a0:1395_6": "sammāsambuddho mahātulāya tulayamāno viya, tumbe pakkhipitvā minamāno viya, sabbaññutaññāṇena",
  "atk-abh01a0:1395_7": "paricchinditvā ‘aṭṭhevetānī’ti sarikkhaṭṭhena aṭṭheva koṭṭhāse katvā dassesi.",
  "atk-abh01a0:1396_0": "Puna imasmiṃ ṭhāne chabbidhena puññāyūhanaṃ nāma gahitaṃ. Puññañhi atthi sayaṃkāraṃ",
  "atk-abh01a0:1396_1": "atthi paraṃkāraṃ, atthi sāhatthikaṃ atthi āṇattikaṃ, atthi sampajānakataṃ atthi asampajānakatanti.",
  "atk-abh01a0:1397_0": "Tattha attano dhammatāya kataṃ ‘sayaṃkāraṃ’ nāma. Paraṃ karontaṃ disvā kataṃ ‘paraṃkāraṃ’",
  "atk-abh01a0:1397_1": "nāma. Sahatthena kataṃ ‘sāhatthikaṃ’ nāma. Āṇāpetvā kāritaṃ ‘āṇattikaṃ’ nāma. Kammañca",
  "atk-abh01a0:1397_2": "phalañca saddahitvā kataṃ ‘sampajānakataṃ’ nāma. Kammampi phalampi ajānitvā kataṃ",
  "atk-abh01a0:1397_3": "‘asampajānakataṃ’ nāma. Tesu sayaṃkāraṃ karontopi imesaṃ aṭṭhannaṃ kusalacittānaṃ",
  "atk-abh01a0:1397_4": "aññatareneva karoti. Paraṃkāraṃ karontopi, sahatthena karontopi, āṇāpetvā karontopi",
  "atk-abh01a0:1397_5": "imesaṃ aṭṭhannaṃ kusalacittānaṃ aññatareneva karoti. Sampajānakaraṇaṃ pana catūhi",
  "atk-abh01a0:1397_6": "ñāṇasampayuttehi hoti. Asampajānakaraṇaṃ catūhi ñāṇavippayuttehi.",
  "atk-abh01a0:1398_0": "Aparāpi imasmiṃ ṭhāne catasso dakkhiṇāvisuddhiyo gahitā – paccayānaṃ dhammikatā,",
  "atk-abh01a0:1398_1": "cetanāmahattaṃ, vatthusampatti, guṇātirekatāti. Tattha dhammena samena uppannā paccayā",
  "atk-abh01a0:1398_2": "‘dhammikā’ nāma. Saddahitvā okappetvā dadato pana ‘cetanāmahattaṃ’ nāma hoti. Khīṇāsavabhāvo",
  "atk-abh01a0:1398_3": "‘vatthusampatti’ nāma. Khīṇāsavasseva nirodhā vuṭṭhitabhāvo ‘guṇātirekatā’ nāma.",
  "atk-abh01a0:1398_4": "Imāni cattāri samodhānetvā dātuṃ sakkontassa kāmāvacaraṃ kusalaṃ imasmiṃyeva attabhāve",
  "atk-abh01a0:1398_5": "vipākaṃ deti. Puṇṇakaseṭṭhikākavaliyasumanamālākārādīnaṃ viya.",
  "atk-abh01a0:1399_0": "Saṅkhepato panetaṃ sabbampi kāmāvacarakusalacittaṃ ‘citta’nti karitvā cittavicittaṭṭhena",
  "atk-abh01a0:1399_1": "ekameva hoti. Vedanāvasena somanassasahagataṃ upekkhāsahagatanti duvidhaṃ hoti. Ñāṇavibhattidesanāvasena",
  "atk-abh01a0:1399_2": "catubbidhaṃ hoti. Somanassasahagataṃ ñāṇasampayuttaṃ asaṅkhārikaṃ mahācittañhi upekkhāsahagataṃ",
  "atk-abh01a0:1399_3": "ñāṇasampayuttaṃ asaṅkhārikaṃ mahācittañca ñāṇasampayuttaṭṭhena asaṅkhārikaṭṭhena",
  "atk-abh01a0:1399_4": "ca ekameva hoti. Tathā ñāṇasampayuttaṃ sasaṅkhārikaṃ, ñāṇavippayuttaṃ asaṅkhārikaṃ,",
  "atk-abh01a0:1399_5": "ñāṇavippayuttaṃ sasaṅkhārikañcāti. Evaṃ ñāṇavibhattidesanāvasena catubbidhe panetasmiṃ",
  "atk-abh01a0:1399_6": "asaṅkhārasasaṅkhāravibhattito cattāri asaṅkhārikāni cattāri sasaṅkhārikānīti aṭṭheva",
  "atk-abh01a0:1399_7": "kusalacittāni honti. Tāni yāthāvato ñatvā bhagavā sabbaññū gaṇīvaro muniseṭṭho ācikkhati",
  "atk-abh01a0:1399_8": "deseti paññapeti paṭṭhapeti vivarati vibhajati uttānīkarotīti.",
  "atk-abh01a0:1400": "Aṭṭhasāliniyā dhammasaṅgahaṭṭhakathāya",
  "atk-abh01a0:1401": "Kāmāvacarakusalaniddeso samatto.",
  "atk-abh01a0:1402": "Rūpāvacarakusalavaṇṇanā",
  "atk-abh01a0:1403": "Catukkanayo paṭhamajjhānaṃ",
  "atk-abh01a0:1404_0": "160. Idāni rūpāvacarakusalaṃ dassetuṃ katame dhammā kusalātiādi āraddhaṃ. Tattha",
  "atk-abh01a0:1404_1": "rūpūpapattiyā maggaṃ bhāvetīti rūpaṃ vuccati rūpabhavo. Upapattīti nibbatti jāti",
  "atk-abh01a0:1404_2": "sañjāti. Maggoti upāyo. Vacanattho panettha – taṃ upapattiṃ maggati gavesati janeti",
  "atk-abh01a0:1404_3": "nipphādetīti maggo. Idaṃ vuttaṃ hoti – yena maggena rūpabhave upapatti hoti nibbatti",
  "atk-abh01a0:1404_4": "jāti sañjāti, taṃ maggaṃ bhāvetīti. Kiṃ panetena niyamato rūpabhave upapatti hotīti?",
  "atk-abh01a0:1404_5": "Na hoti. “Samādhiṃ, bhikkhave, bhāvetha, samāhito yathābhūtaṃ pajānāti passatī”ti",
  "atk-abh01a0:1404_6": "evaṃ vuttena hi nibbedhabhāgiyena rūpabhavātikkamopi hoti. Rūpūpapattiyā pana ito",
  "atk-abh01a0:1404_7": "añño maggo nāma natthi, tena vuttaṃ ‘rūpūpapattiyā maggaṃ bhāvetī’ti. Atthato cāyaṃ",
  "atk-abh01a0:1404_8": "maggo nāma cetanāpi hoti, cetanāya sampayuttadhammāpi, tadubhayampi. “Nirayañcāhaṃ,",
  "atk-abh01a0:1404_9": "sāriputta, pajānāmi nirayagāmiñca magga”nti hi ettha cetanā maggo nāma.",
  "atk-abh01a0:1405": "“Saddhā hiriyaṃ kusalañca dānaṃ, dhammā ete sappurisānuyātā;",
  "atk-abh01a0:1406": "Etañhi maggaṃ diviyaṃ vadanti, etena hi gacchati devaloka”nti. ;",
  "atk-abh01a0:1407_0": "Ettha cetanāsampayuttadhammā maggo nāma. “Ayaṃ, bhikkhave, maggo, ayaṃ paṭipadā”ti",
  "atk-abh01a0:1407_1": "saṅkhārupapattisuttādīsu cetanāpi cetanāsampayuttadhammāpi maggo nāma. Imasmiṃ pana",
  "atk-abh01a0:1407_2": "ṭhāne ‘jhāna’nti vacanato cetanāsampayuttā adhippetā. Yasmā pana jhānacetanā paṭisandhiṃ",
  "atk-abh01a0:1407_3": "ākaḍḍhati, tasmā cetanāpi cetanāsampayuttadhammāpi vaṭṭantiyeva.",
  "atk-abh01a0:1408_0": "Bhāvetīti janeti uppādeti vaḍḍheti. Ayaṃ tāva idha bhāvanāya attho. Aññattha pana",
  "atk-abh01a0:1408_1": "upasaggavasena sambhāvanā paribhāvanā vibhāvanāti evaṃ aññathāpi attho hoti. Tattha",
  "atk-abh01a0:1408_2": "“idhudāyi mama sāvakā adhisīle sambhāventi – sīlavā samaṇo gotamo, paramena sīlakkhandhena",
  "atk-abh01a0:1408_3": "samannāgato”ti ayaṃ sambhāvanā nāma; okappanāti attho. “Sīlaparibhāvito samādhi mahapphalo",
  "atk-abh01a0:1408_4": "hoti mahānisaṃso, samādhiparibhāvitā paññā mahapphalā hoti mahānisaṃsā, paññāparibhāvitaṃ",
  "atk-abh01a0:1408_5": "cittaṃ sammadeva āsavehi vimuccatī”ti ayaṃ paribhāvanā nāma; vāsanāti attho. “Iṅgha",
  "atk-abh01a0:1408_6": "rūpaṃ vibhāvehi, vedanaṃ… saññaṃ… saṅkhāre… viññāṇaṃ vibhāvehī”ti ayaṃ vibhāvanā",
  "atk-abh01a0:1408_7": "nāma; antaradhāpanāti attho. “Puna caparaṃ, udāyi, akkhātā mayā sāvakānaṃ paṭipadā,",
  "atk-abh01a0:1408_8": "yathāpaṭipannā me sāvakā cattāro satipaṭṭhāne bhāventī”ti, ayaṃ pana uppādanavaḍḍhanaṭṭhena",
  "atk-abh01a0:1408_9": "bhāvanā nāma. Imasmimpi ṭhāne ayameva adhippetā. Tena vuttaṃ – ‘bhāvetīti janeti",
  "atk-abh01a0:1408_10": "uppādeti vaḍḍhetī’ti.",
  "atk-abh01a0:1409_0": "Kasmā panettha, yathā kāmāvacarakusalaniddese dhammapubbaṅgamā desanā katā tathā",
  "atk-abh01a0:1409_1": "akatvā, puggalapubbaṅgamā katāti? Paṭipadāya sādhetabbato. Idañhi catūsu paṭipadāsu",
  "atk-abh01a0:1409_2": "aññatarāya sādhetabbaṃ; na kāmāvacaraṃ viya vinā paṭipadāya uppajjati. Paṭipadā ca",
  "atk-abh01a0:1409_3": "nāmesā paṭipannake sati hotīti etamatthaṃ dassetuṃ puggalapubbaṅgamaṃ desanaṃ karonto",
  "atk-abh01a0:1409_4": "‘rūpūpapattiyā maggaṃ bhāvetī’ti āha.",
  "atk-abh01a0:1410_0": "Vivicceva kāmehīti kāmehi viviccitvā, vinā hutvā, apakkamitvā. Yo panāyamettha ‘eva’-kāro",
  "atk-abh01a0:1410_1": "so niyamatthoti veditabbo. Yasmā ca niyamattho, tasmā tasmiṃ paṭhamaṃ jhānaṃ upasampajja",
  "atk-abh01a0:1410_2": "viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ, kāmapariccāgeneva",
  "atk-abh01a0:1410_3": "cassa adhigamaṃ dīpeti. Kathaṃ? ‘Vivicceva kāmehī’ti evañhi niyame kariyamāne idaṃ",
  "atk-abh01a0:1410_4": "paññāyati – nūnimassa kāmā paṭipakkhabhūtā yesu sati idaṃ na pavattati, andhakāre",
  "atk-abh01a0:1410_5": "sati padīpobhāso viya? Tesaṃ pariccāgeneva cassa adhigamo hoti orimatīrapariccāgena",
  "atk-abh01a0:1410_6": "pārimatīrasseva. Tasmā niyamaṃ karotīti.",
  "atk-abh01a0:1411_0": "Tattha siyā – ‘kasmā panesa pubbapadeyeva vutto, na uttarapade? Kiṃ akusalehi dhammehi",
  "atk-abh01a0:1411_1": "aviviccāpi jhānaṃ upasampajja vihareyyā’ti? Na kho panetaṃ evaṃ daṭṭhabbaṃ. Taṃnissaraṇato",
  "atk-abh01a0:1411_2": "hi pubbapade esa vutto. Kāmadhātusamatikkamanato hi kāmarāgapaṭipakkhato ca idaṃ",
  "atk-abh01a0:1411_3": "jhānaṃ kāmānameva nissaraṇaṃ. Yathāha – “kāmānametaṃ nissaraṇaṃ yadidaṃ nekkhamma”nti.",
  "atk-abh01a0:1411_4": "Uttarapadepi pana, yathā “idheva, bhikkhave, samaṇo, idha dutiyo samaṇo”ti ettha",
  "atk-abh01a0:1411_5": "‘eva’-kāro ānetvā vuccati, evaṃ vattabbo. Na hi sakkā ito aññehipi nīvaraṇasaṅkhātehi",
  "atk-abh01a0:1411_6": "akusalehi dhammehi avivicca jhānaṃ upasampajja viharituṃ, tasmā ‘vivicceva kāmehi",
  "atk-abh01a0:1411_7": "vivicceva akusalehi dhammehī’ti evaṃ padadvayepi esa daṭṭhabbo. Padadvayepi ca kiñcāpi",
  "atk-abh01a0:1411_8": "viviccāti iminā sādhāraṇavacanena tadaṅgavivekādayo kāyavivekādayo ca sabbepi vivekā",
  "atk-abh01a0:1411_9": "saṅgahaṃ gacchanti, tathāpi kāyaviveko cittaviveko vikkhambhanavivekoti tayo eva idha daṭṭhabbā.",
  "atk-abh01a0:1412_0": "Kāmehīti iminā pana padena ye ca niddese “katame vatthukāmā? Manāpiyā rūpā”tiādinā",
  "atk-abh01a0:1412_1": "nayena vatthukāmā vuttā, ye ca tattheva vibhaṅge ca “chando kāmo, rāgo kāmo, chandarāgo",
  "atk-abh01a0:1412_2": "kāmo; saṅkappo kāmo, rāgo kāmo, saṅkapparāgo kāmo; ime vuccanti kāmā”ti evaṃ kilesakāmā",
  "atk-abh01a0:1412_3": "vuttā, te sabbepi saṅgahitāicceva daṭṭhabbā. Evañhi sati vivicceva kāmehīti vatthukāmehipi",
  "atk-abh01a0:1412_4": "viviccevāti attho yujjati. Tena kāyaviveko vutto hoti.",
  "atk-abh01a0:1413_0": "Vivicca akusalehi dhammehīti kilesakāmehi sabbākusalehi vā viviccāti attho yujjati.",
  "atk-abh01a0:1413_1": "Tena cittaviveko vutto hoti. Purimena cettha vatthukāmehi vivekavacanato eva kāmasukhapariccāgo,",
  "atk-abh01a0:1413_2": "dutiyena kilesakāmehi vivekavacanato nekkhammasukhapariggaho vibhāvito hoti. Evaṃ",
  "atk-abh01a0:1413_3": "vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,",
  "atk-abh01a0:1413_4": "dutiyena saṃkilesappahānaṃ; paṭhamena lolabhāvassa hetupariccāgo, dutiyena bālabhāvassa;",
  "atk-abh01a0:1413_5": "paṭhamena ca payogasuddhi, dutiyena āsayaposanaṃ vibhāvitaṃ hotīti ñātabbaṃ. Esa",
  "atk-abh01a0:1413_6": "tāva nayo ‘kāmehī’ti ettha vuttakāmesu vatthukāmapakkhe.",
  "atk-abh01a0:1414_0": "Kilesakāmapakkhe pana ‘chandoti ca rāgo’ti ca evamādīhi anekabhedo kāmacchandoyeva",
  "atk-abh01a0:1414_1": "kāmoti adhippeto. So ca akusalapariyāpannopi samāno “tattha katamo kāmacchando kāmo”tiādinā",
  "atk-abh01a0:1414_2": "nayena vibhaṅge jhānapaṭipakkhato visuṃ vutto. Kilesakāmattā vā purimapade vutto,",
  "atk-abh01a0:1414_3": "akusalapariyāpannattā dutiyapade. Anekabhedato cassa ‘kāmato’ti avatvā ‘kāmehī’ti",
  "atk-abh01a0:1414_4": "vuttaṃ. Aññesampi ca dhammānaṃ akusalabhāve vijjamāne “tattha katame akusalā dhammā?",
  "atk-abh01a0:1414_5": "Kāmacchando”tiādinā nayena vibhaṅge uparijhānaṅgapaccanīkapaṭipakkhabhāvadassanato",
  "atk-abh01a0:1414_6": "nīvaraṇāneva vuttāni. Nīvaraṇāni hi jhānaṅgapaccanīkāni. Tesaṃ jhānaṅgāneva paṭipakkhāni,",
  "atk-abh01a0:1414_7": "viddhaṃsakāni, vighātakānīti vuttaṃ hoti. Tathā hi “samādhi kāmacchandassa paṭipakkho,",
  "atk-abh01a0:1414_8": "pīti byāpādassa, vitakko thinamiddhassa, sukhaṃ uddhaccakukkuccassa, vicāro vicikicchāyā”ti peṭake vuttaṃ.",
  "atk-abh01a0:1415_0": "Evamettha ‘vivicceva kāmehī’ti iminā kāmacchandassa vikkhambhanaviveko vutto hoti.",
  "atk-abh01a0:1415_1": "‘Vivicca akusalehi dhammehī’ti iminā pañcannampi nīvaraṇānaṃ. Aggahitaggahaṇena pana",
  "atk-abh01a0:1415_2": "paṭhamena kāmacchandassa, dutiyena sesanīvaraṇānaṃ; tathā paṭhamena tīsu akusalamūlesu",
  "atk-abh01a0:1415_3": "pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ.",
  "atk-abh01a0:1415_4": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṃyojanānaṃ,",
  "atk-abh01a0:1415_5": "dutiyena avasesaoghayogāsavaupādānaganthasaṃyojanānaṃ. Paṭhamena ca taṇhāya taṃsampayuttakānañca,",
  "atk-abh01a0:1415_6": "dutiyena avijjāya taṃsampayuttakānañca. Apica paṭhamena lobhasampayuttaaṭṭhacittuppādānaṃ,",
  "atk-abh01a0:1415_7": "dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.",
  "atk-abh01a0:1415_8": "Ayaṃ tāva ‘vivicceva kāmehi vivicca akusalehi dhammehī’ti ettha atthappakāsanā.",
  "atk-abh01a0:1416_0": "Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ",
  "atk-abh01a0:1416_1": "savitakkaṃ savicārantiādi vuttaṃ. Tattha heṭṭhā vuttalakkhaṇādivibhāgena appanāsampayogato",
  "atk-abh01a0:1416_2": "rūpāvacarabhāvappattena vitakkena ceva vicārena ca saha vattati. Rukkho viya pupphena",
  "atk-abh01a0:1416_3": "ca phalena cāti idaṃ jhānaṃ savitakkaṃ savicāranti vuccati. Vibhaṅge pana “iminā",
  "atk-abh01a0:1416_4": "ca vitakkena iminā ca vicārena upeto hoti samupeto”tiādinā nayena puggalādhiṭṭhānā",
  "atk-abh01a0:1416_5": "desanā katā. Attho pana tatrapi evameva daṭṭhabbo.",
  "atk-abh01a0:1417_0": "Vivekajanti – ettha vivitti viveko. Nīvaraṇavigamoti attho. Vivittoti vā viveko,",
  "atk-abh01a0:1417_1": "nīvaraṇavivitto jhānasampayuttadhammarāsīti attho. Tasmā vivekā, tasmiṃ vā viveke,",
  "atk-abh01a0:1417_2": "jātanti vivekajaṃ. Pītisukhanti – ettha pītisukhāni heṭṭhā pakāsitāneva. Tesu pana",
  "atk-abh01a0:1417_3": "vuttappakārāya pañcavidhāya pītiyā yā appanāsamādhissa mūlaṃ hutvā vaḍḍhamānā samādhisampayogaṃ",
  "atk-abh01a0:1417_4": "gatā pharaṇāpīti – ayaṃ imasmiṃ atthe adhippetā pītīti. Ayañca pīti idañca sukhaṃ",
  "atk-abh01a0:1417_5": "assa jhānassa, asmiṃ vā jhāne atthīti idaṃ jhānaṃ pītisukhanti vuccati. Atha vā pīti",
  "atk-abh01a0:1417_6": "ca sukhañca pītisukhaṃ, dhammavinayādayo viya. Vivekajaṃ pītisukhamassa jhānassa,",
  "atk-abh01a0:1417_7": "asmiṃ vā jhāne, atthīti evampi vivekajaṃ pītisukhaṃ. Yatheva hi jhānaṃ evaṃ pītisukhampettha",
  "atk-abh01a0:1417_8": "vivekajameva hoti. Tañcassa atthi. Tasmā ekapadeneva ‘vivekajaṃ pītisukha’nti vattuṃ",
  "atk-abh01a0:1417_9": "yujjati. Vibhaṅge pana “idaṃ sukhaṃ imāya pītiyā sahagata”ntiādinā nayena vuttaṃ.",
  "atk-abh01a0:1417_10": "Attho pana tatthāpi evameva daṭṭhabbo.",
  "atk-abh01a0:1418_0": "Paṭhamaṃ jhānanti – ettha gaṇanānupubbatā paṭhamaṃ. Paṭhamaṃ uppannanti paṭhamaṃ.",
  "atk-abh01a0:1418_1": "Paṭhamaṃ samāpajjitabbantipi paṭhamaṃ. Idaṃ pana na ekantalakkhaṇaṃ. Ciṇṇavasībhāvo",
  "atk-abh01a0:1418_2": "hi aṭṭhasamāpattilābhī ādito paṭṭhāya matthakaṃ pāpentopi samāpajjituṃ sakkoti. Matthakato",
  "atk-abh01a0:1418_3": "paṭṭhāya ādiṃ pāpentopi samāpajjituṃ sakkoti. Antarantarā okkamantopi sakkoti. Evaṃ",
  "atk-abh01a0:1418_4": "pubbuppattiyaṭṭhena pana paṭhamaṃ nāma hoti.",
  "atk-abh01a0:1419_0": "Jhānanti duvidhaṃ jhānaṃ – ārammaṇūpanijjhānaṃ lakkhaṇūpanijjhānanti. Tattha aṭṭha",
  "atk-abh01a0:1419_1": "samāpattiyo pathavikasiṇādiārammaṇaṃ upanijjhāyantīti ārammaṇūpanijjhānanti saṅkhyaṃ",
  "atk-abh01a0:1419_2": "gatā. Vipassanāmaggaphalāni pana lakkhaṇūpanijjhānaṃ nāma. Tattha vipassanā aniccādilakkhaṇassa",
  "atk-abh01a0:1419_3": "upanijjhānato lakkhaṇūpanijjhānaṃ. Vipassanāya katakiccassa maggena ijjhanato maggo",
  "atk-abh01a0:1419_4": "lakkhaṇūpanijjhānaṃ. Phalaṃ pana nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ",
  "atk-abh01a0:1419_5": "nāma. Tesu imasmiṃ atthe ārammaṇūpanijjhānaṃ adhippetaṃ. Tasmā ārammaṇūpanijjhānato",
  "atk-abh01a0:1419_6": "paccanīkajjhāpanato vā jhānanti veditabbaṃ.",
  "atk-abh01a0:1420_0": "Upasampajjāti upagantvā, pāpuṇitvāti vuttaṃ hoti. Upasampādayitvā vā nipphādetvāti",
  "atk-abh01a0:1420_1": "vuttaṃ hoti. Vibhaṅge pana “upasampajjāti paṭhamassa jhānassa lābho paṭilābho patti",
  "atk-abh01a0:1420_2": "sampatti phusanā sacchikiriyā upasampadā”ti vuttaṃ. Tassāpi evamevattho daṭṭhabbo.",
  "atk-abh01a0:1420_3": "Viharatīti tadanurūpena iriyāpathavihārena itivuttappakārajjhānasamaṅgī hutvā attabhāvassa",
  "atk-abh01a0:1420_4": "iriyanaṃ vuttiṃ pālanaṃ yapanaṃ yāpanaṃ cāraṃ vihāraṃ abhinipphādeti. Vuttañhetaṃ",
  "atk-abh01a0:1420_5": "vibhaṅge – “viharatīti iriyati vattati pāleti yapeti yāpeti carati viharati, tena",
  "atk-abh01a0:1420_6": "vuccati viharatī”ti.",
  "atk-abh01a0:1421_0": "Pathavikasiṇanti ettha pathavimaṇḍalampi sakalaṭṭhena pathavikasiṇanti vuccati. Taṃ",
  "atk-abh01a0:1421_1": "nissāya paṭiladdhaṃ nimittampi. Pathavikasiṇanimitte paṭiladdhajjhānampi. Tattha",
  "atk-abh01a0:1421_2": "imasmiṃ atthe jhānaṃ pathavīkasiṇanti veditabbaṃ. Pathavikasiṇasaṅkhātaṃ jhānaṃ upasampajja",
  "atk-abh01a0:1421_3": "viharatīti ayañhettha saṅkhepattho. Imasmiṃ pana pathavikasiṇe parikammaṃ katvā catukkapañcakajjhānāni",
  "atk-abh01a0:1421_4": "nibbattetvā jhānapadaṭṭhānaṃ vipassanaṃ vaḍḍhetvā arahattaṃ pattukāmena kulaputtena",
  "atk-abh01a0:1421_5": "kiṃ kattabbanti? Ādito tāva pātimokkhasaṃvaraindriyasaṃvaraājīvapārisuddhipaccayasannissitasaṅkhātāni",
  "atk-abh01a0:1421_6": "cattāri sīlāni visodhetvā suparisuddhe sīle patiṭṭhitena, yvāssa āvāsādīsu dasasu",
  "atk-abh01a0:1421_7": "palibodhesu palibodho atthi, taṃ upacchinditvā kammaṭṭhānadāyakaṃ kalyāṇamittaṃ upasaṅkamitvā",
  "atk-abh01a0:1421_8": "pāḷiyā āgatesu aṭṭhatiṃsāya kammaṭṭhānesu attano cariyānukūlaṃ kammaṭṭhānaṃ upaparikkhantena",
  "atk-abh01a0:1421_9": "sacassa idaṃ pathavikasiṇaṃ anukūlaṃ hoti, idameva kammaṭṭhānaṃ gahetvā jhānabhāvanāya",
  "atk-abh01a0:1421_10": "ananurūpaṃ vihāraṃ pahāya anurūpe vihāre viharantena khuddakapalibodhupacchedaṃ katvā",
  "atk-abh01a0:1421_11": "kasiṇaparikammanimittānurakkhaṇasattaasappāyaparivajjanasattasappāyasevanadasavidhaappanākosallappabhedaṃ",
  "atk-abh01a0:1421_12": "sabbaṃ bhāvanāvidhānaṃ aparihāpentena jhānādhigamatthāya paṭipajjitabbaṃ. Ayamettha",
  "atk-abh01a0:1421_13": "saṅkhepo. Vitthāro pana visuddhimagge vuttanayeneva veditabbo. Yathā cettha evaṃ",
  "atk-abh01a0:1421_14": "ito paresupi. Sabbakammaṭṭhānānañhi bhāvanāvidhānaṃ sabbaṃ aṭṭhakathānayena gahetvā",
  "atk-abh01a0:1421_15": "visuddhimagge vitthāritaṃ. Kiṃ tena tattha tattha puna vuttenāti na naṃ puna vitthārayāma.",
  "atk-abh01a0:1421_16": "Pāḷiyā pana heṭṭhā anāgataṃ atthaṃ aparihāpentā nirantaraṃ anupadavaṇṇanameva karissāma.",
  "atk-abh01a0:1422_0": "Tasmiṃ samayeti tasmiṃ paṭhamajjhānaṃ upasampajja viharaṇasamaye. Phasso hoti…pe…",
  "atk-abh01a0:1422_1": "avikkhepo hotīti ime kāmāvacarapaṭhamakusalacitte vuttappakārāya padapaṭipāṭiyā chapaṇṇāsa",
  "atk-abh01a0:1422_2": "dhammā honti. Kevalañhi te kāmāvacarā, ime bhūmantaravasena mahaggatā rūpāvacarāti",
  "atk-abh01a0:1422_3": "ayamettha viseso. Sesaṃ tādisameva. Yevāpanakā panettha chandādayo cattārova labbhanti.",
  "atk-abh01a0:1422_4": "Koṭṭhāsavārasuññatavārā pākatikā evāti.",
  "atk-abh01a0:1423": "Paṭhamaṃ.",
  "atk-abh01a0:1424": "Dutiyajjhānaṃ",
  "atk-abh01a0:1425_0": "161-162. Dutiyajjhānaniddese vitakkavicārānaṃ vūpasamāti vitakkassa ca vicārassa",
  "atk-abh01a0:1425_1": "cāti imesaṃ dvinnaṃ vūpasamā, samatikkamā; dutiyajjhānakkhaṇe apātubhāvāti vuttaṃ",
  "atk-abh01a0:1425_2": "hoti. Tattha kiñcāpi dutiyajjhāne sabbepi paṭhamajjhānadhammā na santi, aññeyeva",
  "atk-abh01a0:1425_3": "hi paṭhamajjhāne phassādayo aññe idha, oḷārikassa pana oḷārikassa aṅgassa samatikkamā",
  "atk-abh01a0:1425_4": "paṭhamajjhānato paresaṃ dutiyajjhānādīnaṃ adhigamo hotīti dīpanatthaṃ vitakkavicārānaṃ",
  "atk-abh01a0:1425_5": "vūpasamāti evaṃ vuttanti veditabbaṃ. Ajjhattanti idha – niyakajjhattaṃ adhippetaṃ.",
  "atk-abh01a0:1425_6": "Vibhaṅge pana “ajjhattaṃ paccatta”nti ettakameva vuttaṃ. Yasmā niyakajjhattaṃ adhippetaṃ,",
  "atk-abh01a0:1425_7": "tasmā attani jātaṃ, attano santāne nibbattanti ayamettha attho.",
  "atk-abh01a0:1426_0": "Sampasādananti sampasādanaṃ vuccati saddhā. Sampasādanayogato jhānampi sampasādanaṃ,",
  "atk-abh01a0:1426_1": "nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena",
  "atk-abh01a0:1426_2": "ca ceto sampasādayati, tasmāpi sampasādananti vuttaṃ. Imasmiñca atthavikappe ‘sampasādanaṃ",
  "atk-abh01a0:1426_3": "cetaso’ti evaṃ padasambandho veditabbo. Purimasmiṃ pana atthavikappe ‘cetaso’ti etaṃ",
  "atk-abh01a0:1426_4": "ekodibhāvena saddhiṃ yojetabbaṃ.",
  "atk-abh01a0:1427_0": "Tatrāyaṃ atthayojanā – eko udetīti ekodi, vitakkavicārehi anajjhāruḷhattā aggo seṭṭho",
  "atk-abh01a0:1427_1": "hutvā udetīti attho. Seṭṭhopi hi loke ekoti vuccati. Vitakkavicāravirahato vā eko",
  "atk-abh01a0:1427_2": "asahāyo hutvātipi vattuṃ vaṭṭati. Atha vā sampayuttadhamme udāyatīti udi. Uṭṭhāpetīti",
  "atk-abh01a0:1427_3": "attho. Seṭṭhaṭṭhena eko ca so udi cāti ekodi. Samādhissetaṃ adhivacanaṃ. Iti imaṃ",
  "atk-abh01a0:1427_4": "ekodiṃ bhāveti vaḍḍhetīti idaṃ dutiyajjhānaṃ ekodibhāvaṃ. So panāyaṃ ekodi yasmā",
  "atk-abh01a0:1427_5": "cetaso, na sattassa, na jīvassa, tasmā etaṃ ‘cetaso ekodibhāva’nti vuttaṃ.",
  "atk-abh01a0:1428_0": "‘Nanu cāyaṃ saddhā paṭhamajjhānepi atthi, ayañca ekodināmako samādhi, atha kasmā",
  "atk-abh01a0:1428_1": "idameva sampasādanaṃ cetaso ekodibhāvañcāti vuttanti? Vuccate – ‘aduñhi paṭhamajjhānaṃ",
  "atk-abh01a0:1428_2": "vitakkavicārakkhobhena vīcitaraṅgasamākulamiva jalaṃ na suppasannaṃ hoti, tasmā satiyāpi",
  "atk-abh01a0:1428_3": "saddhāya sampasādana’nti na vuttaṃ. Na suppasannattā eva cettha samādhipi na suṭṭhu",
  "atk-abh01a0:1428_4": "pākaṭo. Tasmā ekodibhāvantipi na vuttaṃ. Imasmiṃ pana jhāne vitakkavicārapalibodhābhāvena",
  "atk-abh01a0:1428_5": "laddhokāsā balavatī saddhā, balavasaddhāsahāyapaṭilābheneva samādhipi pākaṭo. Tasmā",
  "atk-abh01a0:1428_6": "idameva evaṃ vuttanti veditabbaṃ. Vibhaṅge pana “sampasādananti yā saddhā saddahanā",
  "atk-abh01a0:1428_7": "okappanā abhippasādo; cetaso ekodibhāvanti yā cittassa ṭhiti…pe… sammāsamādhī”ti",
  "atk-abh01a0:1428_8": "ettakameva vuttaṃ. Evaṃ vuttena panetena saddhiṃ ayaṃ atthavaṇṇanā yathā na virujjhati",
  "atk-abh01a0:1428_9": "aññadatthu saṃsandati ceva sameti ca, evaṃ veditabbā.",
  "atk-abh01a0:1429_0": "Avitakkaṃ avicāranti bhāvanāya pahīnattā etasmiṃ etassa vā vitakko natthīti avitakkaṃ.",
  "atk-abh01a0:1429_1": "Imināva nayena avicāraṃ. Vibhaṅgepi vuttaṃ – “iti ayañca vitakko ayañca vicāro santā",
  "atk-abh01a0:1429_2": "honti samitā vūpasantā atthaṅgatā abbhatthaṅgatā appitā byappitā sositā visositā",
  "atk-abh01a0:1429_3": "byantīkatā, tena vuccati avitakkaṃ avicāra”nti.",
  "atk-abh01a0:1430_0": "Etthāha – nanu ca vitakkavicārānaṃ vūpasamāti imināpi ayamattho siddho? Atha kasmā",
  "atk-abh01a0:1430_1": "puna ‘vuttaṃ avitakkaṃ avicāra’nti? Vuccate – evametaṃ, siddhovāyamattho, na panetaṃ",
  "atk-abh01a0:1430_2": "tadatthadīpakaṃ. Nanu avocumha – ‘oḷārikassa pana oḷārikassa aṅgassa samatikkamā",
  "atk-abh01a0:1430_3": "paṭhamajjhānato paresaṃ dutiyajjhānādīnaṃ samadhigamo hotīti dīpanatthaṃ vitakkavicārānaṃ",
  "atk-abh01a0:1430_4": "vūpasamāti evaṃ vutta’nti.",
  "atk-abh01a0:1431_0": "Apica vitakkavicārānaṃ vūpasamā idaṃ sampasādanaṃ, na kilesakālusiyassa; vitakkavicārānañca",
  "atk-abh01a0:1431_1": "vūpasamā ekodibhāvaṃ, na upacārajjhānamiva nīvaraṇappahānā; na paṭhamajjhānamiva",
  "atk-abh01a0:1431_2": "ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. Tathā",
  "atk-abh01a0:1431_3": "vitakkavicārānaṃ vūpasamā idaṃ avitakkaṃ avicāraṃ, na tatiyacatutthajjhānāni viya,",
  "atk-abh01a0:1431_4": "cakkhuviññāṇādīni viya ca, abhāvāti evaṃ avitakkaavicārabhāvassa hetuparidīpakañca,",
  "atk-abh01a0:1431_5": "na vitakkavicārābhāvamattaparidīpakaṃ. Vitakkavicārābhāvamattaparidīpakameva pana",
  "atk-abh01a0:1431_6": "avitakkaṃ avicāranti idaṃ vacanaṃ, tasmā purimaṃ vatvāpi puna vattabbamevāti.",
  "atk-abh01a0:1432_0": "Samādhijanti paṭhamajjhānasamādhito sampayuttasamādhito vā jātanti attho. Tattha",
  "atk-abh01a0:1432_1": "kiñcāpi paṭhamampi sampayuttasamādhito jātaṃ, atha kho ayameva samādhi ‘samādhī’ti",
  "atk-abh01a0:1432_2": "vattabbataṃ arahati, vitakkavicārakkhobhavirahena ativiya acalattā suppasannattā",
  "atk-abh01a0:1432_3": "ca. Tasmā imassa vaṇṇabhaṇanatthaṃ idameva samādhijanti vuttaṃ. Pītisukhanti idaṃ vuttanayameva.",
  "atk-abh01a0:1433_0": "Dutiyanti gaṇanānupubbatā dutiyaṃ. Idaṃ dutiyaṃ samāpajjatītipi dutiyaṃ. Tasmiṃ samaye",
  "atk-abh01a0:1433_1": "phasso hotītiādīsu jhānapañcake vitakkavicārapadāni maggapañcake ca sammāsaṅkappapadaṃ",
  "atk-abh01a0:1433_2": "parihīnaṃ. Tesaṃ vasena savibhattikāvibhattikapadavinicchayo veditabbo. Koṭṭhāsavārepi",
  "atk-abh01a0:1433_3": "tivaṅgikaṃ jhānaṃ hoti, caturaṅgiko maggo hotīti āgataṃ. Sesaṃ paṭhamajjhānasadisamevāti.",
  "atk-abh01a0:1434": "Dutiyaṃ.",
  "atk-abh01a0:1435": "Tatiyajjhānaṃ",
  "atk-abh01a0:1436_0": "163. Tatiyajjhānaniddese pītiyā ca virāgāti virāgo nāma vuttappakārāya pītiyā jigucchanaṃ",
  "atk-abh01a0:1436_1": "vā samatikkamo vā. Ubhinnaṃ pana antarā ‘ca’-saddo sampiṇḍanattho. So vūpasamaṃ vā",
  "atk-abh01a0:1436_2": "sampiṇḍeti vitakkavicāravūpasamaṃ vā. Tattha yadā vūpasamameva sampiṇḍeti tadā pītiyā",
  "atk-abh01a0:1436_3": "virāgā ca, kiñca bhiyyo ‘vūpasamā’ cāti evaṃ yojanā veditabbā. Imissā ca yojanāya",
  "atk-abh01a0:1436_4": "virāgo jigucchanattho hoti. Tasmā pītiyā jigucchanā ca vūpasamā cāti ayamattho daṭṭhabbo.",
  "atk-abh01a0:1436_5": "Yadā pana vitakkavicārānaṃ vūpasamaṃ sampiṇḍeti tadā pītiyā ca virāgā kiñca bhiyyo",
  "atk-abh01a0:1436_6": "‘vitakkavicārānañca vūpasamā’ti evaṃ yojanā veditabbā. Imissā ca yojanāya virāgo",
  "atk-abh01a0:1436_7": "samatikkamanattho hoti, tasmā pītiyā ca samatikkamā vitakkavicārānañca vūpasamāti",
  "atk-abh01a0:1436_8": "ayamattho daṭṭhabbo.",
  "atk-abh01a0:1437_0": "Kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṃ",
  "atk-abh01a0:1437_1": "vaṇṇabhaṇanatthañcetaṃ vuttaṃ. Vitakkavicārānañca vūpasamāti hi vutte idaṃ paññāyati",
  "atk-abh01a0:1437_2": "– nūna vitakkavicāravūpasamo maggo imassa jhānassāti? Yathā ca tatiye ariyamagge",
  "atk-abh01a0:1437_3": "appahīnānampi sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti",
  "atk-abh01a0:1437_4": "evaṃ pahānaṃ vuccamānaṃ vaṇṇabhaṇanaṃ hoti, tadadhigamāya ussukkānaṃ ussāhajanakaṃ,",
  "atk-abh01a0:1437_5": "evameva idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti.",
  "atk-abh01a0:1437_6": "Tenāyamattho vutto – ‘pītiyā ca samatikkamā vitakkavicārānañca vūpasamā’ti.",
  "atk-abh01a0:1438_0": "Upekkhako ca viharatīti – ettha upapattito ikkhatīti upekkhā. Samaṃ passati, apakkhapatitā",
  "atk-abh01a0:1438_1": "hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī",
  "atk-abh01a0:1438_2": "upekkhakoti vuccati.",
  "atk-abh01a0:1439_0": "Upekkhā pana dasavidhā hoti – chaḷaṅgupekkhā brahmavihārupekkhā bojjhaṅgupekkhā vīriyupekkhā",
  "atk-abh01a0:1439_1": "saṅkhārupekkhā vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.",
  "atk-abh01a0:1440_0": "Tattha yā “idha, bhikkhave, bhikkhu cakkhunā rūpaṃ disvā neva sumano hoti, na dummano,",
  "atk-abh01a0:1440_1": "upekkhako ca viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "atk-abh01a0:1440_2": "parisuddhapakatibhāvāvijahanākārabhūtā upekkhā, ayaṃ ‘chaḷaṅgupekkhā’ nāma.",
  "atk-abh01a0:1441": "Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā, ayaṃ ‘brahmavihārupekkhā’ nāma.",
  "atk-abh01a0:1442": "Yā “upekkhāsambojjhaṅgaṃ bhāveti vivekanissita”nti evamāgatā sahajātadhammānaṃ majjhattākārabhūtā upekkhā, ayaṃ ‘bojjhaṅgupekkhā’ nāma.",
  "atk-abh01a0:1443": "Yā pana “kālena kālaṃ upekkhānimittaṃ manasi karotī”ti evamāgatā anaccāraddhanātisithilavīriyasaṅkhātā upekkhā, ayaṃ ‘vīriyupekkhā’ nāma.",
  "atk-abh01a0:1444_0": "Yā “kati saṅkhārupekkhā samathavasena uppajjanti, kati saṅkhārupekkhā vipassanāvasena",
  "atk-abh01a0:1444_1": "uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena",
  "atk-abh01a0:1444_2": "uppajjantī”ti evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,",
  "atk-abh01a0:1444_3": "ayaṃ ‘saṅkhārupekkhā’ nāma.",
  "atk-abh01a0:1445": "Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaṅkhātā upekkhā ayaṃ ‘vedanupekkhā’ nāma.",
  "atk-abh01a0:1446": "Yā “yadatthi, yaṃ bhūtaṃ, taṃ pajahati, upekkhaṃ paṭilabhatī”ti evamāgatā vicinane majjhattabhūtā upekkhā, ayaṃ ‘vipassanupekkhā’ nāma.",
  "atk-abh01a0:1447": "Yā pana chandādīsu yevāpanakesu āgatā sahajātānaṃ samavāhitabhūtā upekkhā ayaṃ, ‘tatramajjhattupekkhā’ nāma.",
  "atk-abh01a0:1448": "Yā “upekkhako ca viharatī”ti evamāgatā aggasukhepi tasmiṃ apakkhapātajananī upekkhā, ayaṃ ‘jhānupekkhā’ nāma.",
  "atk-abh01a0:1449": "Yā “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ ‘pārisuddhupekkhā’ nāma.",
  "atk-abh01a0:1450_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā",
  "atk-abh01a0:1450_1": "ca jhānupekkhā ca pārisuddhupekkhā ca atthato ekā tatramajjhattupekkhāva hoti. Tena",
  "atk-abh01a0:1450_2": "tena avatthābhedena panassā ayaṃ bhedo. Ekassāpi sato sattassa kumārayuvathera senāpatirājādivasena",
  "atk-abh01a0:1450_3": "bhedo viya. Tasmā tāsu yattha chaḷaṅgupekkhā na tattha bojjhaṅgupekkhādayo, yattha",
  "atk-abh01a0:1450_4": "vā pana bojjhaṅgupekkhā na tattha chaḷaṅgupekkhādayo hontīti veditabbā.",
  "atk-abh01a0:1451_0": "Yathā cetāsaṃ atthato ekībhāvo, evaṃ saṅkhārupekkhāvipassanupekkhānampi. Paññā eva",
  "atk-abh01a0:1451_1": "hi esā kiccavasena dvidhā bhinnā. Yathā hi purisassa sāyaṃ gehaṃ paviṭṭhaṃ sappaṃ",
  "atk-abh01a0:1451_2": "ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā ‘sappo nu",
  "atk-abh01a0:1451_3": "kho no’ti avalokentassa sovatthikattayaṃ disvā nibbematikassa ‘sappo, na sappo’ti",
  "atk-abh01a0:1451_4": "vicinane majjhattatā hoti; evameva yā āraddhavipassakassa vipassanāñāṇena lakkhaṇattaye",
  "atk-abh01a0:1451_5": "diṭṭhe saṅkhārānaṃ aniccabhāvādivicinane majjhattatā uppajjati, ayaṃ ‘vipassanupekkhā’.",
  "atk-abh01a0:1451_6": "Yathā pana tassa purisassa ajapadadaṇḍakena gāḷhaṃ sappaṃ gahetvā ‘kintāhaṃ imaṃ",
  "atk-abh01a0:1451_7": "sappaṃ aviheṭhento attānañca iminā aḍaṃsāpento muñceyya’nti muñcanākārameva pariyesato",
  "atk-abh01a0:1451_8": "gahaṇe majjhattatā hoti; evameva yā lakkhaṇattayassa diṭṭhattā, āditte viya tayo",
  "atk-abh01a0:1451_9": "bhave passato, saṅkhāraggahaṇe majjhattatā, ayaṃ ‘saṅkhārupekkhā’. Iti vipassanupekkhāya",
  "atk-abh01a0:1451_10": "siddhāya saṅkhārupekkhāpi siddhāva hoti. Iminā panesā vicinanaggahaṇesu majjhattasaṅkhātena",
  "atk-abh01a0:1451_11": "kiccena dvidhā bhinnāti. Viriyupekkhā pana vedanupekkhā ca aññamaññañca avasesāhi",
  "atk-abh01a0:1451_12": "ca atthato bhinnāyevāti.",
  "atk-abh01a0:1452_0": "Imāsu dasasu upekkhāsu ‘jhānupekkhā’ idha adhippetā. Sā majjhattalakkhaṇā anābhogarasā",
  "atk-abh01a0:1452_1": "abyāpārapaccupaṭṭhānā pītivirāgapadaṭṭhānāti. Etthāha – nanu cāyaṃ atthato tatramajjhattupekkhāva",
  "atk-abh01a0:1452_2": "hoti? Sā ca paṭhamadutiyajjhānesupi atthi, tasmā tatrāpi ‘upekkhako ca viharatī’ti",
  "atk-abh01a0:1452_3": "evamayaṃ vattabbā siyā. Sā kasmā na vuttāti? Aparibyattakiccato. Aparibyattañhi tassā",
  "atk-abh01a0:1452_4": "tattha kiccaṃ, vitakkādīhi abhibhūtattā. Idha panāyaṃ vitakkavicārapītīhi anabhibhūtattā",
  "atk-abh01a0:1452_5": "ukkhittasirā viya hutvā paribyattakiccā jātā, tasmā vuttāti.",
  "atk-abh01a0:1453": "Niṭṭhitā upekkhako ca viharatīti etassa",
  "atk-abh01a0:1454": "Sabbaso atthavaṇṇanā.",
  "atk-abh01a0:1455_0": "Idāni sato ca sampajānoti ettha saratīti sato. Sampajānātīti sampajāno. Iti puggalena",
  "atk-abh01a0:1455_1": "sati ca sampajaññañca vuttaṃ. Tattha saraṇalakkhaṇā sati, asammussanarasā, ārakkhapaccupaṭṭhānā.",
  "atk-abh01a0:1455_2": "Asammohalakkhaṇaṃ sampajaññaṃ, tīraṇarasaṃ, pavicayapaccupaṭṭhānaṃ.",
  "atk-abh01a0:1456_0": "Tattha kiñcāpi idaṃ satisampajaññaṃ purimajjhānesupi atthi – muṭṭhassatissa hi asampajānassa",
  "atk-abh01a0:1456_1": "upacāramattampi na sampajjati, pageva appanā – oḷārikattā pana tesaṃ jhānānaṃ, bhūmiyaṃ",
  "atk-abh01a0:1456_2": "viya purisassa, cittassa gati sukhā hoti, abyattaṃ tattha satisampajaññakiccaṃ. Oḷārikaṅgappahānena",
  "atk-abh01a0:1456_3": "pana sukhumattā imassa jhānassa, purisassa khuradhārāyaṃ viya, satisampajaññakiccapariggahitā",
  "atk-abh01a0:1456_4": "eva cittassa gati icchitabbāti idheva vuttaṃ. Kiñca bhiyyo? Yathā dhenupago vaccho",
  "atk-abh01a0:1456_5": "dhenuto apanīto arakkhiyamāno punadeva dhenuṃ upagacchati, evamidaṃ tatiyajjhānasukhaṃ",
  "atk-abh01a0:1456_6": "pītito apanītampi satisampajaññārakkhena arakkhiyamānaṃ punadeva pītiṃ upagaccheyya,",
  "atk-abh01a0:1456_7": "pītisampayuttameva siyā. Sukhe vāpi sattā sārajjanti, idañca atimadhuraṃ sukhaṃ,",
  "atk-abh01a0:1456_8": "tato paraṃ sukhābhāvā. Satisampajaññānubhāvena panettha sukhe asārajjanā hoti, no",
  "atk-abh01a0:1456_9": "aññathāti imampi atthavisesaṃ dassetuṃ idamidheva vuttanti veditabbaṃ.",
  "atk-abh01a0:1457_0": "Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo",
  "atk-abh01a0:1457_1": "natthi, evaṃ santepi yasmā tassa nāmakāyena sampayuttaṃ sukhaṃ, yaṃ vā taṃ nāmakāyasampayuttaṃ",
  "atk-abh01a0:1457_2": "sukhaṃ, taṃsamuṭṭhānenassa yasmā atipaṇītena rūpena rūpakāyo phuṭo, yassa phuṭattā",
  "atk-abh01a0:1457_3": "jhānā vuṭṭhitopi sukhaṃ paṭisaṃvedeyya, tasmā etamatthaṃ dassento ‘sukhañca kāyena",
  "atk-abh01a0:1457_4": "paṭisaṃvedetī’ti āha.",
  "atk-abh01a0:1458_0": "Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu",
  "atk-abh01a0:1458_1": "yaṃjhānakāraṇā taṃ tatiyajjhānasamaṅgīpuggalaṃ buddhādayo ariyā “ācikkhanti desenti",
  "atk-abh01a0:1458_2": "paññāpenti paṭṭhapenti vivaranti vibhajanti uttānīkaronti pakāse”nti pasaṃsantīti",
  "atk-abh01a0:1458_3": "adhippāyo – kinti? ‘Upekkhako satimā sukhavihārī’ti – taṃ tatiyajjhānaṃ upasampajja",
  "atk-abh01a0:1458_4": "viharatīti evamettha yojanā veditabbā.",
  "atk-abh01a0:1459_0": "Kasmā pana taṃ te evaṃ pasaṃsantīti? Pasaṃsārahato. Ayañhi yasmā atimadhurasukhe",
  "atk-abh01a0:1459_1": "sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati,",
  "atk-abh01a0:1459_2": "‘yathā ca pīti na uppajjati’ evaṃ upaṭṭhitasatitāya satimā, yasmā ca ariyakantaṃ",
  "atk-abh01a0:1459_3": "ariyajanasevitameva asaṃkiliṭṭhaṃ sukhaṃ nāmakāyena paṭisaṃvedeti tasmā pasaṃsāraho;",
  "atk-abh01a0:1459_4": "iti pasaṃsārahato naṃ ariyā te evaṃ pasaṃsāhetubhūte guṇe pakāsentā ‘upekkhako satimā",
  "atk-abh01a0:1459_5": "sukhavihārī’ti evaṃ pasaṃsantīti veditabbaṃ.",
  "atk-abh01a0:1460_0": "Tatiyanti gaṇanānupubbatā tatiyaṃ. Idaṃ tatiyaṃ samāpajjatītipi tatiyaṃ. Tasmiṃ samaye",
  "atk-abh01a0:1460_1": "phasso hotītiādīsu jhānapañcake pītipadampi parihīnaṃ. Tassāpi vasena savibhattikāvibhattikapadavinicchayo",
  "atk-abh01a0:1460_2": "veditabbo. Koṭṭhāsavārepi duvaṅgikaṃ jhānaṃ hotīti āgataṃ. Sesaṃ dutiyajjhānasadisamevāti.",
  "atk-abh01a0:1461": "Tatiyaṃ.",
  "atk-abh01a0:1462": "Catutthajjhānaṃ",
  "atk-abh01a0:1463_0": "165. Catutthajjhānaniddese sukhassa ca pahānā dukkhassa ca pahānāti kāyikasukhassa",
  "atk-abh01a0:1463_1": "ca kāyikadukkhassa ca pahānā. Pubbevāti tañca kho pubbeva na catutthajjhānakkhaṇe.",
  "atk-abh01a0:1463_2": "Somanassadomanassānaṃ atthaṅgamāti cetasikasukhassa ca cetasikadukkhassa cāti imesampi",
  "atk-abh01a0:1463_3": "dvinnaṃ pubbeva atthaṅgamā; pahānā icceva vuttaṃ hoti. Kadā pana nesaṃ pahānaṃ hoti?",
  "atk-abh01a0:1463_4": "Catunnaṃ jhānānaṃ upacārakkhaṇe. Somanassañhi catutthajjhānassa upacārakkhaṇeyeva",
  "atk-abh01a0:1463_5": "pahīyati. Dukkhadomanassasukhāni paṭhamadutiyatatiyajjhānānaṃ upacārakkhaṇesu. Evametesaṃ",
  "atk-abh01a0:1463_6": "pahānakkamena avuttānaṃ indriyavibhaṅge pana indriyānaṃ uddesakkameneva idhāpi vuttānaṃ",
  "atk-abh01a0:1463_7": "sukhadukkhasomanassadomanassānaṃ pahānaṃ veditabbaṃ.",
  "atk-abh01a0:1464_0": "Yadi panetāni tassa tassa jhānassa upacārakkhaṇeyeva pahīyanti, atha kasmā “kattha",
  "atk-abh01a0:1464_1": "cuppannaṃ dukkhindriyaṃ aparisesaṃ nirujjhati? Idha, bhikkhave, bhikkhu vivicceva",
  "atk-abh01a0:1464_2": "kāmehi…pe… paṭhamaṃ jhānaṃ upasampajja viharati, etthuppannaṃ dukkhindriyaṃ aparisesaṃ",
  "atk-abh01a0:1464_3": "nirujjhati. Kattha cuppannaṃ domanassindriyaṃ… sukhindriyaṃ… somanassindriyaṃ aparisesaṃ",
  "atk-abh01a0:1464_4": "nirujjhati? Idha, bhikkhave, bhikkhu sukhassa ca pahānā…pe… catutthaṃ jhānaṃ upasampajja",
  "atk-abh01a0:1464_5": "viharati. Etthuppannaṃ somanassindriyaṃ aparisesaṃ nirujjhatī”ti evaṃ jhānesveva",
  "atk-abh01a0:1464_6": "nirodho vuttoti? Atisayanirodhattā. Atisayanirodho hi tesaṃ paṭhamajjhānādīsu, na",
  "atk-abh01a0:1464_7": "nirodhoyeva. Nirodhoyeva pana upacārakkhaṇe, nātisayanirodho. Tathā hi nānāvajjane",
  "atk-abh01a0:1464_8": "paṭhamajjhānupacāre niruddhassāpi dukkhindriyassa ḍaṃsamakasādisamphassena vā, visamāsanupatāpena",
  "atk-abh01a0:1464_9": "vā siyā uppatti, natveva antoappanāyaṃ. Upacāre vā niruddhampetaṃ na suṭṭhu niruddhaṃ",
  "atk-abh01a0:1464_10": "hoti, paṭipakkhena avihatattā. Antoappanāyaṃ pana pītipharaṇena sabbo kāyo sukhokkanto",
  "atk-abh01a0:1464_11": "hoti. Sukhokkantakāyassa ca suṭṭhu niruddhaṃ hoti dukkhindriyaṃ, paṭipakkhena vihatattā.",
  "atk-abh01a0:1464_12": "Nānāvajjaneyeva ca dutiyajjhānupacāre pahīnassa domanassindriyassa yasmā etaṃ vitakkavicārapaccayepi",
  "atk-abh01a0:1464_13": "kāyakilamathe cittupaghāte ca sati uppajjati, vitakkavicārābhāve neva uppajjati;",
  "atk-abh01a0:1464_14": "yattha pana uppajjati tattha vitakkavicārabhāve; appahīnā eva ca dutiyajjhānupacāre",
  "atk-abh01a0:1464_15": "vitakkavicārāti tatthassa siyā uppatti, natveva dutiyajjhāne, pahīnapaccayattā. Tathā",
  "atk-abh01a0:1464_16": "tatiyajjhānupacāre pahīnassāpi sukhindriyassa pītisamuṭṭhānapaṇītarūpaphuṭakāyassa",
  "atk-abh01a0:1464_17": "siyā uppatti, natveva tatiyajjhāne. Tatiyajjhāne hi sukhassa paccayabhūtā pīti sabbaso",
  "atk-abh01a0:1464_18": "niruddhāti. Tathā catutthajjhānupacāre pahīnassāpi somanassindriyassa āsannattā,",
  "atk-abh01a0:1464_19": "appanāppattāya upekkhāya abhāvena sammā anatikkantattā ca, siyā uppatti, natveva",
  "atk-abh01a0:1464_20": "catutthajjhāne. Tasmā eva ca ‘etthuppannaṃ dukkhindriyaṃ aparisesaṃ nirujjhatī’ti",
  "atk-abh01a0:1464_21": "tattha tattha aparisesaggahaṇaṃ katanti.",
  "atk-abh01a0:1465_0": "Etthāha – ‘athevaṃ tassa tassa jhānassupacāre pahīnāpi etā vedanā idha kasmā samāhaṭā’ti?",
  "atk-abh01a0:1465_1": "‘Sukhaggahaṇatthaṃ’. Yā hi ayaṃ ‘adukkhamasukha’nti ettha adukkhamasukhā vedanā vuttā,",
  "atk-abh01a0:1465_2": "sā sukhumā, dubbiññeyyā, na sakkā sukhena gahetuṃ. Tasmā yathā nāma duṭṭhassa yathā",
  "atk-abh01a0:1465_3": "tathā vā upasaṅkamitvā gahetuṃ asakkuṇeyyassa goṇassa gahaṇatthaṃ gopo ekasmiṃ vaje",
  "atk-abh01a0:1465_4": "sabbā gāvo samāharati, athekekaṃ nīharanto paṭipāṭiyā āgataṃ ‘ayaṃ so, gaṇhatha na’nti",
  "atk-abh01a0:1465_5": "tampi gāhāpayati; evameva bhagavā sukhagahaṇatthaṃ sabbāpi etā samāharīti. Evañhi",
  "atk-abh01a0:1465_6": "samāhaṭā etā dassetvā yaṃ neva sukhaṃ na dukkhaṃ, na somanassaṃ na domanassaṃ, ayaṃ",
  "atk-abh01a0:1465_7": "adukkhamasukhāvedanāti sakkā hoti esā gāhayituṃ.",
  "atk-abh01a0:1466_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-abh01a0:1466_1": "Sukhadukkhappahānādayo hi tassā paccayā. Yathāha – “cattāro kho, āvuso, paccayā adukkhamasukhāya",
  "atk-abh01a0:1466_2": "cetovimuttiyā samāpattiyā. Idhāvuso bhikkhu, sukhassa ca pahānā…pe… catutthaṃ jhānaṃ",
  "atk-abh01a0:1466_3": "upasampajja viharati, ime kho, āvuso, cattāro paccayā adukkhamasukhāya cetovimuttiyā",
  "atk-abh01a0:1466_4": "samāpattiyā”ti. Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ",
  "atk-abh01a0:1466_5": "tattha pahīnāti vuttā, evaṃ vaṇṇabhaṇanatthampetassa jhānassetā idha vuttāti veditabbā.",
  "atk-abh01a0:1466_6": "Paccayaghātena vā ettha rāgadosānaṃ atidūrabhāvaṃ dassetumpetā vuttāti veditabbā.",
  "atk-abh01a0:1466_7": "Etāsu hi sukhaṃ somanassassa paccayo, somanassaṃ rāgassa; dukkhaṃ domanassassa, domanassaṃ",
  "atk-abh01a0:1466_8": "dosassa. Sukhādighātena ca sappaccayā rāgadosā hatāti atidūre hontīti.",
  "atk-abh01a0:1467_0": "Adukkhamasukhanti dukkhābhāvena adukkhaṃ, sukhābhāvena asukhaṃ. Etenettha dukkhasukhappaṭipakkhabhūtaṃ",
  "atk-abh01a0:1467_1": "tatiyavedanaṃ dīpeti, na dukkhasukhābhāvamattaṃ. Tatiyavedanā nāma adukkhamasukhā.",
  "atk-abh01a0:1467_2": "Upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā,",
  "atk-abh01a0:1467_3": "sukhanirodhapadaṭṭhānāti veditabbā.",
  "atk-abh01a0:1468_0": "Upekkhāsatipārisuddhinti upekkhāya janitasatipārisuddhiṃ. Imasmiñhi jhāne suparisuddhā",
  "atk-abh01a0:1468_1": "sati. Yā ca tassā satiyā pārisuddhi sā upekkhāya katā, na aññena. Tasmā etaṃ upekkhāsatipārisuddhīti",
  "atk-abh01a0:1468_2": "vuccati. Vibhaṅgepi vuttaṃ – “ayaṃ sati imāya upekkhāya visadā hoti parisuddhā pariyodātā,",
  "atk-abh01a0:1468_3": "tena vuccati upekkhāsatipārisuddhī”ti. Yāya ca upekkhāya ettha sati pārisuddhi hoti",
  "atk-abh01a0:1468_4": "sā atthato tatramajjhattatāti veditabbā. Na kevalañcettha tāya satiyeva parisuddhā",
  "atk-abh01a0:1468_5": "apica kho sabbepi sampayuttadhammā. Satisīsena pana desanā vuttā.",
  "atk-abh01a0:1469_0": "Tattha kiñcāpi ayaṃ upekkhā heṭṭhāpi tīsu jhānesu vijjati – yathā pana divā sūriyappabhābhibhavā",
  "atk-abh01a0:1469_1": "sommabhāvena ca attano upakārakattena vā sabhāgāya rattiyā alābhā divā vijjamānāpi",
  "atk-abh01a0:1469_2": "candalekhā aparisuddhā hoti apariyodātā – evamayampi tatramajjhattupekkhācandalekhā",
  "atk-abh01a0:1469_3": "vitakkādipaccanīkadhammatejābhibhavā sabhāgāya ca upekkhāvedanārattiyā appaṭilābhā",
  "atk-abh01a0:1469_4": "vijjamānāpi paṭhamādijjhānabhedesu aparisuddhā hoti. Tassā ca aparisuddhāya divā",
  "atk-abh01a0:1469_5": "aparisuddhacandalekhāya pabhā viya sahajātāpi satiādayo aparisuddhāva honti. Tasmā",
  "atk-abh01a0:1469_6": "tesu ekampi ‘upekkhāsatipārisuddhī’ti na vuttaṃ. Idha pana vitakkādipaccanīkadhammatejābhibhavābhāvā",
  "atk-abh01a0:1469_7": "sabhāgāya ca upekkhā vedanārattiyā paṭilābhā ayaṃ tatramajjhattupekkhācandalekhā",
  "atk-abh01a0:1469_8": "ativiya parisuddhā. Tassā parisuddhattā parisuddhacandalekhāya pabhā viya sahajātāpi",
  "atk-abh01a0:1469_9": "satiādayo parisuddhā honti pariyodātā. Tasmā idameva upekkhāsatipārisuddhīti vuttanti veditabbaṃ.",
  "atk-abh01a0:1470_0": "Catutthanti gaṇanānupubbatā catutthaṃ. Idaṃ catutthaṃ samāpajjatītipi catutthaṃ.",
  "atk-abh01a0:1470_1": "Phasso hotītiādīsu phassapañcake tāva vedanāti upekkhāvedanā veditabbā. Jhānapañcakaindriyaaṭṭhakesu",
  "atk-abh01a0:1470_2": "pana upekkhā hoti upekkhindriyaṃ hotīti vuttameva. Sesāni tatiye parihīnapadāni idhāpi",
  "atk-abh01a0:1470_3": "parihīnāneva. Koṭṭhāsavārepi duvaṅgikaṃ jhānanti upekkhācittekaggatāvaseneva veditabbaṃ.",
  "atk-abh01a0:1470_4": "Sesaṃ sabbaṃ tatiyasadisamevāti.",
  "atk-abh01a0:1471": "Catukkanayo niṭṭhito.",
  "atk-abh01a0:1472": "Pañcakanayo",
  "atk-abh01a0:1473_0": "167. Idāni katame dhammā kusalāti pañcakanayo āraddho. Kasmāti ce, puggalajjhāsayavasena",
  "atk-abh01a0:1473_1": "ceva desanāvilāsena ca. Sannisinnadevaparisāya kira ekaccānaṃ devānaṃ vitakko eva",
  "atk-abh01a0:1473_2": "oḷārikato upaṭṭhāsi, vicārapītisukhacittekaggatā santato. Tesaṃ sappāyavasena satthā",
  "atk-abh01a0:1473_3": "caturaṅgikaṃ avitakkaṃ vicāramattaṃ dutiyajjhānaṃ nāma bhājesi. Ekaccānaṃ vicāro",
  "atk-abh01a0:1473_4": "oḷārikato upaṭṭhāsi, pītisukhacittekaggatā santato. Tesaṃ sappāyavasena tivaṅgikaṃ",
  "atk-abh01a0:1473_5": "tatiyajjhānaṃ nāma bhājesi. Ekaccānaṃ pīti oḷārikato upaṭṭhāsi, sukhacittekaggatā",
  "atk-abh01a0:1473_6": "santato. Tesaṃ sappāyavasena duvaṅgikaṃ catutthajjhānaṃ nāma bhājesi. Ekaccānaṃ sukhaṃ",
  "atk-abh01a0:1473_7": "oḷārikato upaṭṭhāsi, upekkhācittekaggatā santato. Tesaṃ sappāyavasena duvaṅgikaṃ",
  "atk-abh01a0:1473_8": "pañcamajjhānaṃ nāma bhājesi. Ayaṃ tāva ‘puggalajjhāsayo’.",
  "atk-abh01a0:1474_0": "Yassā pana dhammadhātuyā suppaṭividdhattā desanāvilāsappatto nāma hoti – sā tathāgatassa",
  "atk-abh01a0:1474_1": "suṭṭhu paṭividdhā – tasmā ñāṇamahattatāya desanāvidhānesu kusalo desanāvilāsappatto",
  "atk-abh01a0:1474_2": "satthā yaṃ yaṃ aṅgaṃ labbhati tassa tassa vasena yathā yathā icchati tathā tathā",
  "atk-abh01a0:1474_3": "desanaṃ niyāmetīti so idha pañcaṅgikaṃ paṭhamajjhānaṃ bhājesi, caturaṅgikaṃ avitakkaṃ",
  "atk-abh01a0:1474_4": "vicāramattaṃ dutiyajjhānaṃ, bhājesi tivaṅgikaṃ tatiyajjhānaṃ, bhājesi duvaṅgikaṃ",
  "atk-abh01a0:1474_5": "catutthajjhānaṃ, duvaṅgikameva pañcamajjhānaṃ bhājesi. Ayaṃ ‘desanāvilāso’ nāma.",
  "atk-abh01a0:1475_0": "Apica ye bhagavatā “tayome, bhikkhave, samādhī – savitakkasavicāro samādhi, avitakkavicāramatto",
  "atk-abh01a0:1475_1": "samādhi, avitakkaavicāro samādhī”ti suttante tayo samādhī desitā, tesu heṭṭhā savitakkasavicāro",
  "atk-abh01a0:1475_2": "samādhi avitakkaavicāro samādhi ca bhājetvā dassito, avitakkavicāramatto na dassito.",
  "atk-abh01a0:1475_3": "Taṃ dassetumpi ayaṃ pañcakanayo āraddhoti veditabbo.",
  "atk-abh01a0:1476_0": "Tattha dutiyajjhānaniddese phassādīsu vitakkamattaṃ parihāyati, koṭṭhāsavāre “caturaṅgikaṃ",
  "atk-abh01a0:1476_1": "jhānaṃ hoti caturaṅgiko maggo hotī”ti ayameva viseso. Sesaṃ sabbaṃ paṭhamajjhānasadisameva.",
  "atk-abh01a0:1476_2": "Yāni ca catukkanaye dutiyatatiyacatutthāni tāneva idha tatiyacatutthapañcamāni. Tesaṃ",
  "atk-abh01a0:1476_3": "adhigamapaṭipāṭidīpanatthaṃ ayaṃ nayo veditabbo –",
  "atk-abh01a0:1477_0": "Eko kira amaccaputto rājānaṃ upaṭṭhātuṃ janapadato nagaraṃ āgato. So ekadivasameva",
  "atk-abh01a0:1477_1": "rājānaṃ disvā pānabyasanena sabbaṃ vibhavajātaṃ nāsesi. Taṃ ekadivasaṃ surāmadamattaṃ",
  "atk-abh01a0:1477_2": "niccoḷaṃ katvā jiṇṇakaṭasārakamattena paṭicchādetvā pānāgārato nīhariṃsu. Tamenaṃ",
  "atk-abh01a0:1477_3": "saṅkārakūṭe nipajjitvā niddāyantaṃ eko aṅgavijjāpāṭhako disvā ‘ayaṃ puriso mahājanassa",
  "atk-abh01a0:1477_4": "avassayo bhavissati, paṭijaggitabbo eso’ti sanniṭṭhānaṃ katvā mattikāya nhāpetvā",
  "atk-abh01a0:1477_5": "thūlasāṭakayugaṃ nivāsāpetvā puna gandhodakena nhāpetvā sukhumena dukūlayugaḷena",
  "atk-abh01a0:1477_6": "acchādetvā pāsādaṃ āropetvā subhojanaṃ bhojetvā ‘evaṃ naṃ paricāreyyāthā’ti paricārake",
  "atk-abh01a0:1477_7": "paṭipādetvā pakkāmi. Atha naṃ te sayanaṃ āropesuṃ. Pānāgāragamanapaṭibāhanatthañca",
  "atk-abh01a0:1477_8": "naṃ cattāro tāva janā catūsu hatthapādesu uppīḷetvā aṭṭhaṃsu. Eko pāde parimajji.",
  "atk-abh01a0:1477_9": "Eko tālavaṇṭaṃ gahetvā bīji. Eko vīṇaṃ vādayamāno gāyanto nisīdi.",
  "atk-abh01a0:1478_0": "So sayanupagamanena vigatakilamatho thokaṃ niddāyitvā vuṭṭhito hatthapādanippīḷanaṃ",
  "atk-abh01a0:1478_1": "asahamāno ‘ko me hatthapāde uppīḷeti? Apagacchathā’ti tajjesi. Te ekavacaneneva apagacchiṃsu.",
  "atk-abh01a0:1478_2": "Tato puna thokaṃ niddāyitvā vuṭṭhito pādaparimajjanaṃ asahamāno ‘ko me pāde parimajjati?",
  "atk-abh01a0:1478_3": "Apagacchā’ti āha. Sopi ekavacaneneva apagacchi. Puna thokaṃ niddāyitvā vuṭṭhito vātavuṭṭhi",
  "atk-abh01a0:1478_4": "viya tālavaṇṭavātaṃ asahanto ‘ko esa? Apagacchatū’ti āha. Sopi ekavacaneneva apagacchi.",
  "atk-abh01a0:1478_5": "Puna thokaṃ niddāyitvā vuṭṭhito kaṇṇasūlaṃ viya gītavāditasaddaṃ asahamāno vīṇāvādakaṃ",
  "atk-abh01a0:1478_6": "tajjesi. Sopi ekavacaneneva apagacchi. Athevaṃ anukkamena pahīnakilamathuppīḷanaparimajjanavātappahāragītavāditasaddupaddavo",
  "atk-abh01a0:1478_7": "sukhaṃ sayitvā vuṭṭhāya rañño santikaṃ agamāsi. Rājāpissa mahantaṃ issariyamadāsi.",
  "atk-abh01a0:1478_8": "So mahājanassa avassayo jāto.",
  "atk-abh01a0:1479_0": "Tattha pānabyasanena pārijuññappatto so amaccaputto viya anekabyasanapārijuññappatto",
  "atk-abh01a0:1479_1": "gharāvāsagato kulaputto daṭṭhabbo. Aṅgavijjāpāṭhako puriso viya tathāgato. Tassa",
  "atk-abh01a0:1479_2": "purisassa ‘ayaṃ mahājanassa avassayo bhavissati, paṭijagganaṃ arahatī’ti sanniṭṭhānaṃ",
  "atk-abh01a0:1479_3": "viya tathāgatassa ‘ayaṃ mahājanassa avassayo bhavissati, pabbajjaṃ arahati kulaputto’ti sanniṭṭhānakaraṇaṃ.",
  "atk-abh01a0:1480_0": "Athassa amaccaputtassa mattikāmattena nhāpanaṃ viya kulaputtassāpi pabbajjāpaṭilābho.",
  "atk-abh01a0:1480_1": "Athassa thūlasāṭakanivāsanaṃ viya imassāpi dasasikkhāpadasaṅkhātasīlavatthanivāsanaṃ.",
  "atk-abh01a0:1480_2": "Puna tassa gandhodakanhāpanaṃ viya imassāpi pātimokkhasaṃvarādisīlagandhodakanhāpanaṃ.",
  "atk-abh01a0:1480_3": "Puna tassa sukhumadukūlayugaḷacchādanaṃ viya imassāpi yathāvuttasīlavisuddhisampadāsaṅkhātadukūlacchādanaṃ.",
  "atk-abh01a0:1481_0": "Dukūlacchāditassa panassa pāsādāropanaṃ viya imassāpi sīlavisuddhidukūlacchāditassa",
  "atk-abh01a0:1481_1": "samādhibhāvanāpāsādārohanaṃ. Tato tassa subhojanabhuñjanaṃ viya imassāpi samādhiupakārakasatisampajaññādidhammāmataparibhuñjanaṃ.",
  "atk-abh01a0:1482_0": "Bhuttabhojanassa pana tassa paricārakehi sayanāropanaṃ viya imassāpi vitakkādīhi",
  "atk-abh01a0:1482_1": "upacārajjhānāropanaṃ. Puna tassa pānāgāragamanapaṭibāhanatthaṃ hatthapāduppīḷanakapurisacatukkaṃ",
  "atk-abh01a0:1482_2": "viya imassāpi kāmasaññābhimukhagamanapaṭibāhanatthaṃ ārammaṇe cittuppīḷanako nekkhammavitakko.",
  "atk-abh01a0:1482_3": "Tassa pādaparimajjakapuriso viya imassāpi ārammaṇe cittānumajjanako vicāro. Tassa",
  "atk-abh01a0:1482_4": "tālavaṇṭavātadāyako viya imassāpi cetaso sītalabhāvadāyikā pīti.",
  "atk-abh01a0:1483_0": "Tassa sotānuggahakaro gandhabbapuriso viya imassāpi cittānuggāhakaṃ somanassaṃ. Tassa",
  "atk-abh01a0:1483_1": "sayanupagamanena vigatakilamathassa thokaṃ niddupagamanaṃ viya imassāpi upacārajjhānasannissayena",
  "atk-abh01a0:1483_2": "vigatanīvaraṇakilamathassa paṭhamajjhānupagamanaṃ.",
  "atk-abh01a0:1484_0": "Athassa niddāyitvā vuṭṭhitassa hatthapāduppīḷanāsahanena hatthapāduppīḷakānaṃ santajjanaṃ",
  "atk-abh01a0:1484_1": "tesañca apagamanena puna thokaṃ niddupagamanaṃ viya imassāpi paṭhamajjhānato vuṭṭhitassa",
  "atk-abh01a0:1484_2": "cittuppīḷakavitakkāsahanena vitakkadosadassanaṃ, vitakkappahānā ca puna avitakkavicāramattadutiyajjhānupagamanaṃ.",
  "atk-abh01a0:1485_0": "Tato tassa punappunaṃ niddāyitvā vuṭṭhitassa yathāvuttena kamena pādaparimajjanādīnaṃ",
  "atk-abh01a0:1485_1": "asahanena paṭipāṭiyā pādaparimajjakādīnaṃ santajjanaṃ, tesaṃ tesañca apagamanena",
  "atk-abh01a0:1485_2": "punappunaṃ thokaṃ niddupagamanaṃ viya imassāpi punappunaṃ dutiyādīhi jhānehi vuṭṭhitassa",
  "atk-abh01a0:1485_3": "yathāvuttadosānaṃ vicārādīnaṃ asahanena paṭipāṭiyā vicārādidosadassanaṃ. Tesaṃ tesañca",
  "atk-abh01a0:1485_4": "pahānā punappunaṃ avitakkaavicāranippītika pahīnasomanassajjhānupagamanaṃ.",
  "atk-abh01a0:1486": "Tassa pana sayanā vuṭṭhāya rañño santikaṃ gatassa issariyappatti viya imassāpi pañcamajjhānato vuṭṭhitassa vipassanā maggaṃ upagatassa arahattappatti.",
  "atk-abh01a0:1487": "Tassa pattissariyassa bahūnaṃ janānaṃ avassayabhāvo viya imassāpi arahattappattassa bahūnaṃ avassayabhāvo veditabbo. Ettāvatā hi esa anuttaraṃ puññakkhettaṃ nāma hotīti.",
  "atk-abh01a0:1488": "Pañcakanayo niṭṭhito.",
  "atk-abh01a0:1489": "Ettāvatā catukkapañcakanayadvayabhedo suddhikanavako nāma pakāsito hoti. Atthato panesa pañcakanaye catukkanayassa paviṭṭhattā jhānapañcako evāti veditabbo.",
  "atk-abh01a0:1490": "Paṭipadācatukkaṃ",
  "atk-abh01a0:1491_0": "176-180. Idāni yasmā etaṃ jhānaṃ nāma paṭipadākamena sijjhati, tasmā tassa paṭipadābhedaṃ",
  "atk-abh01a0:1491_1": "dassetuṃ puna katame dhammā kusalātiādi āraddhaṃ. Tattha dukkhā paṭipadā assāti dukkhapaṭipadaṃ.",
  "atk-abh01a0:1491_2": "Dandhā abhiññā assāti dandhābhiññaṃ. Iti dukkhapaṭipadanti vā dandhābhiññanti vā",
  "atk-abh01a0:1491_3": "pathavīkasiṇanti vā tīṇipi jhānasseva nāmāni. Dukkhapaṭipadaṃ khippābhiññantiādīsupi eseva nayo.",
  "atk-abh01a0:1492_0": "Tattha paṭhamasamannāhārato paṭṭhāya yāva tassa tassa jhānassa upacāraṃ uppajjati",
  "atk-abh01a0:1492_1": "tāva pavattā jhānabhāvanā ‘paṭipadā’ti vuccati. Upacārato pana paṭṭhāya yāva appanā",
  "atk-abh01a0:1492_2": "tāva pavattā paññā ‘abhiññā’ti vuccati. Sā panesā paṭipadā ekaccassa dukkhā hoti.",
  "atk-abh01a0:1492_3": "Nīvaraṇādipaccanīkadhammasamudācāragahanatāya kicchā asukhasevanāti attho. Ekaccassa",
  "atk-abh01a0:1492_4": "tadabhāvena sukhā. Abhiññāpi ekaccassa dandhā hoti, mandā, asīghappavatti. Ekaccassa",
  "atk-abh01a0:1492_5": "khippā amandā sīghappavatti. Tasmā yo ādito kilese vikkhambhento dukkhena sasaṅkhārena",
  "atk-abh01a0:1492_6": "sappayogena kilamanto vikkhambheti, tassa dukkhā paṭipadā nāma hoti. Yo pana vikkhambhitakileso",
  "atk-abh01a0:1492_7": "appanāparivāsaṃ vasanto cirena aṅgapātubhāvaṃ pāpuṇāti, tassa dandhābhiññā nāma hoti.",
  "atk-abh01a0:1492_8": "Yo khippaṃ aṅgapātubhāvaṃ pāpuṇāti tassa khippābhiññā nāma hoti. Yo kilese vikkhambhento",
  "atk-abh01a0:1492_9": "sukhena akilamanto vikkhambheti, tassa sukhā paṭipadā nāma hoti.",
  "atk-abh01a0:1493_0": "Tattha yāni sappāyāsappāyāni ca palibodhupacchedādīni pubbakiccāni ca appanākosallāni",
  "atk-abh01a0:1493_1": "ca visuddhimagge cittabhāvanāniddese niddiṭṭhāni, tesu yo asappāyasevī hoti, tassa",
  "atk-abh01a0:1493_2": "dukkhā paṭipadā dandhā ca abhiññā hoti. Sappāyasevino sukhā paṭipadā khippā ca abhiññā.",
  "atk-abh01a0:1493_3": "Yo pana pubbabhāge asappāyaṃ sevitvā aparabhāge sappāyasevī hoti, pubbabhāge vā sappāyaṃ",
  "atk-abh01a0:1493_4": "sevitvā aparabhāge asappāyasevī, tassa vomissakatā veditabbā. Tathā palibodhupacchedādikaṃ",
  "atk-abh01a0:1493_5": "pubbakiccaṃ asampādetvā bhāvanaṃ anuyuttassa dukkhā paṭipadā hoti, vipariyāyena sukhā.",
  "atk-abh01a0:1493_6": "Appanākosallāni pana asampādentassa dandhā abhiññā hoti, sampādentassa khippā.",
  "atk-abh01a0:1494_0": "Apica taṇhāavijjāvasena samathavipassanākatādhikāravasena cāpi etāsaṃ pabhedo veditabbo.",
  "atk-abh01a0:1494_1": "Taṇhābhibhūtassa hi dukkhā paṭipadā hoti, anabhibhūtassa sukhā. Avijjābhibhūtassa",
  "atk-abh01a0:1494_2": "ca dandhā abhiññā hoti, anabhibhūtassa khippā. Yo ca samathe akatādhikāro tassa dukkhā",
  "atk-abh01a0:1494_3": "paṭipadā hoti, katādhikārassa sukhā. Yo pana vipassanāya akatādhikāro hoti, tassa",
  "atk-abh01a0:1494_4": "dandhā abhiññā hoti, katādhikārassa khippā.",
  "atk-abh01a0:1495_0": "Kilesindriyavasena cāpi etāsaṃ pabhedo veditabbo. Tibbakilesassa hi mudindriyassa",
  "atk-abh01a0:1495_1": "dukkhā paṭipadā hoti dandhā ca abhiññā, tikkhindriyassa pana khippā abhiññā. Mandakilesassa",
  "atk-abh01a0:1495_2": "ca mudindriyassa sukhā paṭipadā hoti dandhā ca abhiññā, tikkhindriyassa pana khippā abhiññāti.",
  "atk-abh01a0:1496": "Iti imāsu paṭipadāabhiññāsu yo puggalo dukkhāya paṭipadāya dandhāya abhiññāya jhānaṃ pāpuṇāti, tassa taṃ jhānaṃ dukkhapaṭipadaṃ dandhābhiññanti vuccati. Sesesupi eseva nayo.",
  "atk-abh01a0:1497_0": "Tattha ‘tadanudhammatā sati santiṭṭhati ṭhitibhāginī paññā’ti evaṃ vuttasatiyā vā",
  "atk-abh01a0:1497_1": "taṃtaṃjhānanikantiyā vā vikkhambhane paṭipadā, taṃtaṃjhānupacārappattassa appanāya",
  "atk-abh01a0:1497_2": "parivāse abhiññā ca veditabbā. Āgamanavasenāpi ca paṭipadā abhiññā hontiyeva. Dukkhapaṭipadañhi",
  "atk-abh01a0:1497_3": "dandhābhiññaṃ paṭhamajjhānaṃ patvā pavattaṃ dutiyampi tādisameva hoti. Tatiyacatutthesupi",
  "atk-abh01a0:1497_4": "eseva nayo. Yathā ca catukkanaye evaṃ pañcakanayepi paṭipadāvasena catudhā bhedo",
  "atk-abh01a0:1497_5": "veditabbo. Iti paṭipadāvasenapi cattāro navakā vuttā honti. Tesu pāṭhato chattiṃsa",
  "atk-abh01a0:1497_6": "cittāni, atthato pana pañcakanaye catukkanayassa paviṭṭhattā vīsatimeva bhavantīti.",
  "atk-abh01a0:1498": "Paṭipadācatukkaṃ.",
  "atk-abh01a0:1499": "Ārammaṇacatukkaṃ",
  "atk-abh01a0:1500_0": "181. Idāni yasmā etaṃ jhānaṃ nāma yathā paṭipadābhedena evaṃ ārammaṇabhedenāpi catubbidhaṃ",
  "atk-abh01a0:1500_1": "hoti. Tasmāssa taṃ pabhedaṃ dassetuṃ puna katame dhammā kusalātiādi āraddhaṃ. Tattha",
  "atk-abh01a0:1500_2": "parittaṃ parittārammaṇantiādīsu yaṃ appaguṇaṃ hoti, uparijjhānassa paccayo bhavituṃ",
  "atk-abh01a0:1500_3": "na sakkoti, idaṃ parittaṃ nāma. Yaṃ pana avaḍḍhite suppamatte vā sarāvamatte vā ārammaṇe",
  "atk-abh01a0:1500_4": "pavattaṃ, taṃ parittaṃ ārammaṇaṃ assāti parittārammaṇaṃ. Yaṃ paguṇaṃ subhāvitaṃ uparijjhānassa",
  "atk-abh01a0:1500_5": "paccayo bhavituṃ sakkoti, idaṃ appamāṇaṃ nāma. Yaṃ vipule ārammaṇe pavattaṃ taṃ vuḍḍhippamāṇattā",
  "atk-abh01a0:1500_6": "appamāṇaṃ ārammaṇaṃ assāti appamāṇārammaṇaṃ. Vuttalakkhaṇavomissakatāya pana vomissakanayo",
  "atk-abh01a0:1500_7": "veditabbo. Iti ārammaṇavasenapi cattāro navakā vuttā honti. Cittagaṇanāpettha purimasadisā evāti.",
  "atk-abh01a0:1501": "Ārammaṇacatukkaṃ.",
  "atk-abh01a0:1502": "Ārammaṇapaṭipadāmissakaṃ",
  "atk-abh01a0:1503_0": "186. Idāni ārammaṇapaṭipadāmissakaṃ soḷasakkhattukanayaṃ dassetuṃ puna katame dhammā",
  "atk-abh01a0:1503_1": "kusalātiādi āraddhaṃ. Tattha paṭhamanaye vuttajjhānaṃ dukkhapaṭipadattā dandhābhiññattā",
  "atk-abh01a0:1503_2": "parittattā parittārammaṇattāti catūhi kāraṇehi hīnaṃ, soḷasamanaye vuttajjhānaṃ sukhapaṭipadattā",
  "atk-abh01a0:1503_3": "khippābhiññattā appamāṇattā appamāṇārammaṇattāti catūhi kāraṇehi paṇītaṃ. Sesesu",
  "atk-abh01a0:1503_4": "cuddasasu ekena dvīhi tīhi ca kāraṇehi hīnappaṇītatā veditabbā.",
  "atk-abh01a0:1504_0": "Kasmā panāyaṃ nayo desitoti? Jhānuppattikāraṇattā. Sammāsambuddhena hi pathavīkasiṇe",
  "atk-abh01a0:1504_1": "suddhikajjhānaṃ catukkanayavasena pañcakanayavasena ca dassitaṃ; tathā suddhikapaṭipadā,",
  "atk-abh01a0:1504_2": "tathā suddhikārammaṇaṃ. Tattha yā devatā pathavīkasiṇe suddhikajjhānaṃ catukkanayavasena",
  "atk-abh01a0:1504_3": "desiyamānaṃ bujjhituṃ sakkonti, tāsaṃ sappāyavasena suddhikajjhāne catukkanayo desito.",
  "atk-abh01a0:1504_4": "Yā pañcakanayavasena desiyamānaṃ bujjhituṃ sakkonti, tāsaṃ sappāyavasena pañcakanayo.",
  "atk-abh01a0:1504_5": "Yā suddhikapaṭipadāya, suddhikārammaṇe catukkanayavasena desiyamānaṃ bujjhituṃ sakkonti,",
  "atk-abh01a0:1504_6": "tāsaṃ sappāyavasena suddhikapaṭipadāya suddhikārammaṇe catukkanayo desito. Yā pañcakanayavasena",
  "atk-abh01a0:1504_7": "desiyamānaṃ bujjhituṃ sakkonti tāsaṃ sappāyavasena pañcakanayo. Iti heṭṭhā puggalajjhāsayavasena desanā katā.",
  "atk-abh01a0:1505_0": "Desanāvilāsappatto cesa pabhinnapaṭisambhido dasabalacatuvesārajjavisadañāṇo dhammānaṃ",
  "atk-abh01a0:1505_1": "yāthāvasarasalakkhaṇassa suppaṭividdhattā dhammapaññattikusalatāya yo yo nayo labbhati",
  "atk-abh01a0:1505_2": "tassa tassa vasena desanaṃ niyametuṃ sakkoti, tasmā imāya desanāvilāsappattiyāpi",
  "atk-abh01a0:1505_3": "tena esā pathavīkasiṇe suddhikacatukkanayādivasena desanā katā.",
  "atk-abh01a0:1506": "Yasmā pana ye keci jhānaṃ uppādenti nāma na te ārammaṇapaṭipadāhi vinā uppādetuṃ sakkonti, tasmā niyamato jhānuppattikāraṇattā ayaṃ soḷasakkhattukanayo kathito.",
  "atk-abh01a0:1507_0": "Ettāvatā suddhikanavako, cattāro paṭipadānavakā, cattāro ārammaṇanavakā, ime ca soḷasa",
  "atk-abh01a0:1507_1": "navakāti pañcavīsati navakā kathitā honti. Tattha ekekasmiṃ navake catukkapañcakavasena",
  "atk-abh01a0:1507_2": "dve dve nayāti paññāsa nayā. Tattha “pañcavīsatiyā catukkanayesu sataṃ, pañcakanayesu",
  "atk-abh01a0:1507_3": "pañcavīsasata”nti pāṭhato pañcavīsādhikāni dve jhānacittasatāni honti. Pañcakanaye",
  "atk-abh01a0:1507_4": "pana catukkanayassa paviṭṭhattā atthato pañcavīsādhikameva cittasataṃ hoti. Yāni",
  "atk-abh01a0:1507_5": "cetāni pāṭhe pañcavīsādhikāni dve cittasatāni tesu ekekassa niddese dhammavavatthānādayo",
  "atk-abh01a0:1507_6": "tayo tayo mahāvārā honti. Te pana tattha tattha nayamattameva dassetvā saṃkhittāti.",
  "atk-abh01a0:1508": "Pathavīkasiṇaṃ.",
  "atk-abh01a0:1509_0": "203. Idāni yasmā āpokasiṇādīsupi etāni jhānāni uppajjanti, tasmā tesaṃ dassanatthaṃ",
  "atk-abh01a0:1509_1": "puna katame dhammā kusalātiādi āraddhaṃ. Tesu sabbo pāḷinayo ca atthavibhāvanā ca",
  "atk-abh01a0:1509_2": "cittagaṇanā ca vārasaṅkhepo ca pathavīkasiṇe vuttanayeneva veditabbo. Bhāvanānayo",
  "atk-abh01a0:1509_3": "pana kasiṇaparikammaṃ ādiṃ katvā sabbo visuddhimagge (visuddhi 1.91 ādayo) pakāsitoyeva.",
  "atk-abh01a0:1509_4": "Mahāsakuludāyisutte pana dasakasiṇāni vuttāni. Tesu viññāṇakasiṇaṃ ākāse pavattitamahaggataviññāṇampi",
  "atk-abh01a0:1509_5": "tattha parikammaṃ katvā nibbattā viññāṇañcāyatanasamāpattipi hotīti sabbappakārena",
  "atk-abh01a0:1509_6": "āruppadesanameva bhajati, tasmā imasmiṃ ṭhāne na kathitaṃ.",
  "atk-abh01a0:1510_0": "Ākāsakasiṇanti pana kasiṇugghāṭimamākāsampi, taṃ ārammaṇaṃ katvā pavattakkhandhāpi,",
  "atk-abh01a0:1510_1": "bhitticchiddādīsu aññatarasmiṃ gahetabbanimittaparicchedākāsampi, taṃ ārammaṇaṃ katvā",
  "atk-abh01a0:1510_2": "uppannaṃ catukkapañcakajjhānampi vuccati. Tattha purimanayo āruppadesanaṃ bhajati,",
  "atk-abh01a0:1510_3": "pacchimanayo rūpāvacaradesanaṃ. Iti missakattā imaṃ rūpāvacaradesanaṃ na āruḷhaṃ.",
  "atk-abh01a0:1510_4": "Paricchedākāse nibbattajjhānaṃ pana rūpūpapattiyā maggo hoti tasmā taṃ gahetabbaṃ.",
  "atk-abh01a0:1510_5": "Tasmiṃ pana catukkapañcakajjhānameva uppajjati, arūpajjhānaṃ nuppajjati. Kasmā? Kasiṇugghāṭanassa",
  "atk-abh01a0:1510_6": "alābhato. Tañhi punappunaṃ ugghāṭiyamānampi ākāsameva hotīti na tattha kasiṇugghāṭanaṃ",
  "atk-abh01a0:1510_7": "labbhati, tasmā tatthuppannaṃ jhānaṃ diṭṭhadhammasukhavihārāya saṃvattati, abhiññāpādakaṃ",
  "atk-abh01a0:1510_8": "hoti, vipassanāpādakaṃ hoti, nirodhapādakaṃ na hoti. Anupubbanirodho panettha yāva",
  "atk-abh01a0:1510_9": "pañcamajjhānā labbhati vaṭṭapādakaṃ hotiyeva. Yathā cetaṃ evaṃ purimakasiṇesu uppannaṃ",
  "atk-abh01a0:1510_10": "jhānampi. Nirodhapādakabhāvo panettha viseso. Sesamettha ākāsakasiṇe yaṃ vattabbaṃ",
  "atk-abh01a0:1510_11": "siyā taṃ sabbaṃ visuddhimagge vuttameva.",
  "atk-abh01a0:1511_0": "‘Ekopi hutvā bahudhā hotī’tiādinayaṃ pana vikubbanaṃ icchantena purimesu aṭṭhasu",
  "atk-abh01a0:1511_1": "kasiṇesu aṭṭha samāpattiyo nibbattetvā kasiṇānulomato kasiṇapaṭilomato, kasiṇānulomapaṭilomato;",
  "atk-abh01a0:1511_2": "jhānānulomato, jhānapaṭilomato, jhānānulomapaṭilomato; jhānukkantikato, kasiṇukkantikato,",
  "atk-abh01a0:1511_3": "jhānakasiṇukkantikato; aṅgasaṅkantikato, ārammaṇasaṅkantikato, aṅgārammaṇasaṅkantikato;",
  "atk-abh01a0:1511_4": "aṅgavavatthānato, ārammaṇavavatthānatoti imehi cuddasahākārehi cittaṃ paridametabbaṃ.",
  "atk-abh01a0:1511_5": "Tesaṃ vitthārakathā visuddhimagge vuttāyeva.",
  "atk-abh01a0:1512_0": "Evaṃ pana cuddasahākārehi cittaṃ aparidametvā, pubbe abhāvitabhāvano ādikammiko yogāvacaro",
  "atk-abh01a0:1512_1": "iddhivikubbanaṃ sampādessatīti netaṃ ṭhānaṃ vijjati. Ādikammikassa hi kasiṇaparikammampi",
  "atk-abh01a0:1512_2": "bhāro; satesu sahassesu vā ekova sakkoti. Katakasiṇaparikammassa nimittuppādanaṃ",
  "atk-abh01a0:1512_3": "bhāro; satesu sahassesu vā ekova sakkoti. Uppanne nimitte taṃ vaḍḍhetvā appanādhigamo",
  "atk-abh01a0:1512_4": "bhāro, satesu sahassesu vā ekova sakkoti. Adhigatappanassa cuddasahākārehi cittaparidamanaṃ",
  "atk-abh01a0:1512_5": "bhāro; satesu sahassesu vā ekova sakkoti. Cuddasahākārehi paridamitacittassāpi iddhivikubbanaṃ",
  "atk-abh01a0:1512_6": "nāma bhāro, satesu sahassesu vā ekova sakkoti. Vikubbanappattassāpi khippanisantibhāvo",
  "atk-abh01a0:1512_7": "nāma bhāro; satesu sahassesu vā ekova khippanisanti hoti. Therambatthale mahārohanaguttattherassa",
  "atk-abh01a0:1512_8": "gilānupaṭṭhānaṃ āgatesu tiṃsamattesu iddhimantasahassesu upasampadāya aṭṭhavassiko",
  "atk-abh01a0:1512_9": "rakkhitatthero viya. Sabbaṃ vatthu visuddhimagge vitthāritamevāti.",
  "atk-abh01a0:1513": "Kasiṇakathā.",
  "atk-abh01a0:1514": "Abhibhāyatanakathā",
  "atk-abh01a0:1515_0": "204. Evaṃ aṭṭhasu kasiṇesu rūpāvacarakusalaṃ niddisitvā, idāni yasmā samānepi ārammaṇe",
  "atk-abh01a0:1515_1": "bhāvanāya asamānaṃ imesu aṭṭhasu kasiṇesu aññampi abhibhāyatanasaṅkhātaṃ rūpāvacarakusalaṃ",
  "atk-abh01a0:1515_2": "pavattati, tasmā taṃ dassetuṃ puna katame dhammā kusalātiādi āraddhaṃ. Tattha ajjhattaṃ",
  "atk-abh01a0:1515_3": "arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-abh01a0:1515_4": "Bahiddhā rūpāni passatīti bahiddhā aṭṭhasu kasiṇesu kataparikammatāya parikammavasena",
  "atk-abh01a0:1515_5": "ceva appanāvasena ca tāni bahiddhā aṭṭhasu kasiṇesu rūpāni passati. Parittānīti avaḍḍhitāni.",
  "atk-abh01a0:1515_6": "Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā ‘kiṃ",
  "atk-abh01a0:1515_7": "ettha bhuñjitabbaṃ atthī’ti saṅkaḍḍhitvā ekakabaḷameva karoti, evameva ñāṇuttariko",
  "atk-abh01a0:1515_8": "puggalo visadañāṇo ‘kimettha parittake ārammaṇe samāpajjitabbaṃ atthi, nāyaṃ mama",
  "atk-abh01a0:1515_9": "bhāro’ti tāni rūpāni abhibhavitvā samāpajjati. Saha nimittuppādenevettha appanaṃ",
  "atk-abh01a0:1515_10": "nibbattetīti attho. Jānāmi passāmīti iminā panassa pubbabhāgo kathito. Āgamaṭṭhakathāsu",
  "atk-abh01a0:1515_11": "pana vuttaṃ – imināssa pana ābhogo kathito. So ca kho samāpattito vuṭṭhitassa, na antosamāpattiyanti.",
  "atk-abh01a0:1516_0": "Appamāṇānīti vaḍḍhitappamāṇāni. Abhibhuyyāti ettha pana yathā mahagghaso puriso ekaṃ",
  "atk-abh01a0:1516_1": "bhattavaḍḍhitakaṃ labhitvā ‘aññāpi hotu ‘kimesā mayhaṃ karissatī’ti taṃ na mahantato",
  "atk-abh01a0:1516_2": "passati, evameva ñāṇuttaro puggalo visadaññāṇo ‘kimettha samāpajjitabbaṃ, na idaṃ",
  "atk-abh01a0:1516_3": "appamāṇaṃ, na mayhaṃ cittekaggatākaraṇe bhāro atthī’ti tāni abhibhavitvā samāpajjati.",
  "atk-abh01a0:1516_4": "Saha nimittuppādenevettha appanaṃ nibbattetīti attho.",
  "atk-abh01a0:1517_0": "Parittaṃ parittārammaṇaṃ appamāṇaṃ parittārammaṇanti idha parittānīti āgatattā appamāṇārammaṇatā",
  "atk-abh01a0:1517_1": "na gahitā, parato appamāṇānīti āgatattā parittārammaṇatā. Aṭṭhakathāyaṃ pana vuttaṃ",
  "atk-abh01a0:1517_2": "– ‘imasmiṃ ṭhāne cattāri cattāri ārammaṇāni aggahetvā dve dveva gahitāni. Kiṃ kāraṇā?",
  "atk-abh01a0:1517_3": "Catūsu hi gahitesu desanā soḷasakkhattukā hoti, satthārā ca heṭṭhā soḷasakkhattukā",
  "atk-abh01a0:1517_4": "desanā kilañjamhi tile pattharantena viya vitthārato kathitā. Tassa imasmiṃ ṭhāne",
  "atk-abh01a0:1517_5": "aṭṭhakkhattukaṃ desanaṃ kātuṃ ajjhāsayo. Tasmā dve dveyeva gahitānīti veditabbānīti.",
  "atk-abh01a0:1518_0": "Suvaṇṇadubbaṇṇānīti parisuddhāparisuddhavaṇṇāni. Parisuddhāni hi nīlādīni suvaṇṇāni,",
  "atk-abh01a0:1518_1": "aparisuddhāni ca dubbaṇṇānīti idha adhippetāni. Āgamaṭṭhakathāsu pana ‘suvaṇṇāni",
  "atk-abh01a0:1518_2": "vā hontu dubbaṇṇāni vā, parittaappamāṇavaseneva imāni abhibhāyatanāni desitānī’ti",
  "atk-abh01a0:1518_3": "vuttaṃ. Imesu pana catūsu parittaṃ vitakkacaritavasena āgataṃ, appamāṇaṃ mohacaritavasena,",
  "atk-abh01a0:1518_4": "suvaṇṇaṃ dosacaritavasena, dubbaṇṇaṃ rāgacaritavasena. Etesañhi etāni sappāyāni.",
  "atk-abh01a0:1518_5": "Sā ca tesaṃ sappāyatā vitthārato visuddhimagge cariyaniddese vuttā.",
  "atk-abh01a0:1519_0": "Kasmā pana, yathā suttante “ajjhattaṃ rūpasaññī eko bahiddhā rūpāni passati parittānī”tiādi",
  "atk-abh01a0:1519_1": "vuttaṃ, evaṃ avatvā idha catūsupi abhibhāyatanesu ajjhattaṃ arūpasaññitāva vuttāti?",
  "atk-abh01a0:1519_2": "Ajjhattarūpānaṃ anabhibhavanīyato. Tattha vā hi idha vā bahiddhārūpāneva abhibhavitabbāni,",
  "atk-abh01a0:1519_3": "tasmā tāni niyamato vattabbānīti tatrapi idhapi vuttāni. Ajjhattaṃ arūpasaññīti idaṃ",
  "atk-abh01a0:1519_4": "pana satthu desanāvilāsamattameva. Ayaṃ tāva catūsu abhibhāyatanesu apubbapadavaṇṇanā.",
  "atk-abh01a0:1519_5": "Suddhikanayapaṭipadābhedo panettha pathavīkasiṇe vuttanayeneva ekekasmiṃ abhibhāyatane",
  "atk-abh01a0:1519_6": "veditabbo. Kevalañcettha ārammaṇacatukkaṃ ārammaṇadukaṃ hoti, soḷasakkhattukañca",
  "atk-abh01a0:1519_7": "aṭṭhakkhattukaṃ. Sesaṃ tādisameva. Evamettha ekekasmiṃ abhibhāyatane eko suddhikanavako,",
  "atk-abh01a0:1519_8": "cattāro paṭipadānavakā, dve ārammaṇanavakā, ārammaṇapaṭipadāmissake aṭṭha navakāti",
  "atk-abh01a0:1519_9": "pannarasa navakāti catūsupi abhibhāyatanesu samasaṭṭhi navakā veditabbā.",
  "atk-abh01a0:1520_0": "246. Pañcamaabhibhāyatanādīsu nīlānīti sabbasaṅgāhikavasena vuttaṃ. Nīlavaṇṇānīti",
  "atk-abh01a0:1520_1": "vaṇṇavasena, nīlanidassanānīti nidassanavasena, apaññāyamānavivarāni, asambhinnavaṇṇāni,",
  "atk-abh01a0:1520_2": "ekanīlāneva hutvā dissantīti vuttaṃ hoti. Nīlanibhāsānīti idaṃ pana obhāsanavasena",
  "atk-abh01a0:1520_3": "vuttaṃ; nīlobhāsāni nīlappabhāyuttānīti attho. Etena nesaṃ suvisuddhataṃ dasseti.",
  "atk-abh01a0:1520_4": "Suvisuddhavaṇṇavasena hi imāni cattāri abhibhāyatanāni vuttāni. Pītānītiādīsupi imināva",
  "atk-abh01a0:1520_5": "nayena attho veditabbo. Nīlakasiṇaṃ uggaṇhanto nīlasmiṃ nimittaṃ gaṇhāti. Pupphasmiṃ",
  "atk-abh01a0:1520_6": "vā vatthasmiṃ vā vaṇṇadhātuyā vātiādikaṃ panettha kasiṇakaraṇañca parikammañca appanāvidhānañca",
  "atk-abh01a0:1520_7": "sabbaṃ visuddhimagge vitthārato vuttameva. Yathā ca pathavīkasiṇe evamettha ekekasmiṃ",
  "atk-abh01a0:1520_8": "abhibhāyatane pañcavīsati pañcavīsati navakā veditabbā.",
  "atk-abh01a0:1521": "Abhibhāyatanakathā.",
  "atk-abh01a0:1522": "Vimokkhakathā",
  "atk-abh01a0:1523_0": "248. Idāni yasmā idaṃ rūpāvacarakusalaṃ nāma na kevalaṃ ārammaṇasaṅkhātānaṃ āyatanānaṃ",
  "atk-abh01a0:1523_1": "abhibhavanato abhibhāyatanavaseneva uppajjati, atha kho vimokkhavasenapi uppajjati,",
  "atk-abh01a0:1523_2": "tasmā tampi nayaṃ dassetuṃ puna katame dhammā kusalātiādi āraddhaṃ.",
  "atk-abh01a0:1524_0": "Kenaṭṭhena pana vimokkho veditabboti? Adhimuccanaṭṭhena. Ko ayaṃ adhimuccanaṭṭho",
  "atk-abh01a0:1524_1": "nāma? Paccanīkadhammehi ca suṭṭhu vimuccanaṭṭho, ārammaṇe ca abhirativasena suṭṭhu",
  "atk-abh01a0:1524_2": "vimuccanaṭṭho. Pituaṅke vissaṭṭhaaṅgapaccaṅgassa dārakassa sayanaṃ viya aniggahitabhāvena",
  "atk-abh01a0:1524_3": "nirāsaṅkatāya ārammaṇe pavattīti vuttaṃ hoti. Evaṃlakkhaṇañhi vimokkhabhāvappattaṃ",
  "atk-abh01a0:1524_4": "rūpāvacarakusalaṃ dassetuṃ ayaṃ nayo āraddho.",
  "atk-abh01a0:1525_0": "Tattha rūpīti ajjhattaṃ kesādīsu uppāditaṃ rūpajjhānaṃ rūpaṃ, tadassatthīti rūpī.",
  "atk-abh01a0:1525_1": "Ajjhattañhi nīlaparikammaṃ karonto kese vā pitte vā akkhitārakāya vā karoti. Pītaparikammaṃ",
  "atk-abh01a0:1525_2": "karonto mede vā chaviyā vā akkhīnaṃ pītaṭṭhāne vā karoti. Lohitaparikammaṃ karonto",
  "atk-abh01a0:1525_3": "maṃse vā lohite vā jivhāya vā hatthatalapādatalesu vā akkhīnaṃ rattaṭṭhāne vā karoti.",
  "atk-abh01a0:1525_4": "Odātaparikammaṃ karonto aṭṭhimhi vā dante vā nakhe vā akkhīnaṃ setaṭṭhāne vā karoti.",
  "atk-abh01a0:1525_5": "Evaṃ parikammaṃ katvā uppannajjhānasamaṅginaṃ sandhāyetaṃ vuttaṃ. Rūpāni passatīti",
  "atk-abh01a0:1525_6": "bahiddhāpi nīlakasiṇādirūpāni jhānacakkhunā passati. Iminā ajjhattabahiddhāvatthukesu",
  "atk-abh01a0:1525_7": "kasiṇesu jhānapaṭilābho dassito.",
  "atk-abh01a0:1526": "Ajjhattaṃ arūpasaññīti ajjhattaṃ na rūpasaññī. Attano kesādīsu anuppāditarūpāvacarajjhānoti attho. Iminā bahiddhā parikammaṃ katvā bahiddhāva paṭiladdhajjhānatā dassitā.",
  "atk-abh01a0:1527_0": "Subhanti iminā suvisuddhesu nīlādīsu vaṇṇakasiṇesu jhānāni dassitāni. Tattha kiñcāpi",
  "atk-abh01a0:1527_1": "antoappanāya ‘subha’nti ābhogo natthi, yo pana suvisuddhaṃ subhakasiṇaṃ ārammaṇaṃ",
  "atk-abh01a0:1527_2": "katvā viharati, so yasmā ‘subha’nti…pe… paṭhamaṃ jhānaṃ upasampajja viharati, tathā",
  "atk-abh01a0:1527_3": "dutiyādīni, tasmā evaṃ desanā katā. Paṭisambhidāmagge pana “kathaṃ subhantveva adhimutto",
  "atk-abh01a0:1527_4": "hotīti vimokkho? Idha bhikkhu mettāsahagatena cetasā ekaṃ disaṃ…pe… viharati, mettāya",
  "atk-abh01a0:1527_5": "bhāvitattā sattā appaṭikūlā honti; karuṇā… muditā… upekkhāsahagatena cetasā ekaṃ",
  "atk-abh01a0:1527_6": "disaṃ…pe… viharati, upekkhāya bhāvitattā sattā appaṭikūlā honti, evaṃ subhantveva",
  "atk-abh01a0:1527_7": "adhimutto hotī”ti vimokkhoti vuttaṃ. Idha pana upari pāḷiyaṃyeva brahmavihārānaṃ",
  "atk-abh01a0:1527_8": "āgatattā taṃ nayaṃ paṭikkhipitvā sunīlakasupītakasulohitakasuodātakaparisuddhanīlakaparisuddhapītakaparisuddhalohitakaparisuddhaodātakavaseneva",
  "atk-abh01a0:1527_9": "subhavimokkho anuññāto. Iti kasiṇanti vā abhibhāyatananti vā vimokkhoti vā rūpāvacarajjhānameva.",
  "atk-abh01a0:1527_10": "Tañhi ārammaṇassa sakalaṭṭhena kasiṇaṃ nāma, ārammaṇaṃ abhibhavanaṭṭhena abhibhāyatanaṃ",
  "atk-abh01a0:1527_11": "nāma, ārammaṇe adhimuccanaṭṭhena paccanīkadhammehi ca vimuccanaṭṭhena vimokkho nāmāti",
  "atk-abh01a0:1527_12": "vuttaṃ. Tattha kasiṇadesanā abhidhammavasena, itarā pana suttantadesanāvasena vuttāti",
  "atk-abh01a0:1527_13": "veditabbā. Ayamettha apubbapadavaṇṇanā. Ekekasmiṃ pana vimokkhe pathavīkasiṇe viya",
  "atk-abh01a0:1527_14": "pañcavīsati pañcavīsatīti katvā pañcasattati navakā veditabbā.",
  "atk-abh01a0:1528": "Vimokkhakathā.",
  "atk-abh01a0:1529": "Brahmavihārakathā",
  "atk-abh01a0:1530_0": "251. Idāni mettādibrahmavihāravasena pavattamānaṃ rūpāvacarakusalaṃ dassetuṃ puna",
  "atk-abh01a0:1530_1": "katame dhammā kusalātiādi āraddhaṃ. Tattha mettāsahagatanti mettāya samannāgataṃ.",
  "atk-abh01a0:1530_2": "Parato karuṇāsahagatādīsupi eseva nayo. Yena panesa vidhānena paṭipanno mettādisahagatāni",
  "atk-abh01a0:1530_3": "jhānāni upasampajja viharati, taṃ mettādīnaṃ bhāvanāvidhānaṃ sabbaṃ visuddhimagge",
  "atk-abh01a0:1530_4": "vitthāritameva. Avasesāya pāḷiyā attho pathavīkasiṇe vuttanayeneva veditabbo.",
  "atk-abh01a0:1531_0": "Kevalañhi pathavīkasiṇe pañcavīsati navakā, idha purimāsu tīsu tikacatukkajjhānikavasena",
  "atk-abh01a0:1531_1": "pañcavīsati sattakā, upekkhāya catutthajjhānavasena pañcavīsati ekakā, karuṇāmuditāsu",
  "atk-abh01a0:1531_2": "ca chandādīhi catūhi saddhiṃ karuṇāmuditāti imepi yevāpanakā labbhanti. Dukkhapaṭipadādibhāvo",
  "atk-abh01a0:1531_3": "cettha mettāya tāva byāpādavikkhambhanavasena, karuṇāya vihiṃsāvikkhambhanavasena,",
  "atk-abh01a0:1531_4": "muditāya arativikkhambhanavasena, upekkhāya rāgapaṭighavikkhambhanavasena veditabbo.",
  "atk-abh01a0:1531_5": "Parittārammaṇatā pana nabahusattārammaṇavasena; appamāṇārammaṇatā bahusattārammaṇavasena",
  "atk-abh01a0:1531_6": "hotīti ayaṃ viseso. Sesaṃ tādisameva.",
  "atk-abh01a0:1532": "Evaṃ tāva pāḷivaseneva –",
  "atk-abh01a0:1533": "Brahmuttamena kathite, brahmavihāre ime iti viditvā;",
  "atk-abh01a0:1534": "Bhiyyo etesu ayaṃ, pakiṇṇakakathāpi viññeyyā.",
  "atk-abh01a0:1535_0": "Etāsu hi mettākaruṇāmuditāupekkhāsu atthato tāva mejjatīti mettā, siniyhatīti attho.",
  "atk-abh01a0:1535_1": "Mitte vā bhavā, mittassa vā esā pavattatīpi mettā. Paradukkhe sati sādhūnaṃ hadayakampanaṃ",
  "atk-abh01a0:1535_2": "karotīti karuṇā. Kiṇāti vā paradukkhaṃ hiṃsati vināsetīti karuṇā. Kirīyati vā dukkhitesu",
  "atk-abh01a0:1535_3": "pharaṇavasena pasāriyatīti karuṇā. Modanti tāya taṃsamaṅgino, sayaṃ vā modati, modanamattameva",
  "atk-abh01a0:1535_4": "vā tanti muditā. ‘Averā hontū’tiādibyāpārappahānena majjhattabhāvūpagamanena ca upekkhatīti upekkhā.",
  "atk-abh01a0:1536_0": "Lakkhaṇādito panettha hitākārappavattilakkhaṇā ‘mettā’, hitūpasaṃhārarasā, āghātavinayapaccupaṭṭhānā,",
  "atk-abh01a0:1536_1": "sattānaṃ manāpabhāvadassanapadaṭṭhānā. Byāpādūpasamo etissā sampatti, sinehasambhavo",
  "atk-abh01a0:1536_2": "vipatti. Dukkhāpanayanākārappavattilakkhaṇā ‘karuṇā’, paradukkhāsahanarasā, avihiṃsāpaccupaṭṭhānā,",
  "atk-abh01a0:1536_3": "dukkhābhibhūtānaṃ anāthabhāvadassanapadaṭṭhānā. Vihiṃsūpasamo tassā sampatti, sokasambhavo",
  "atk-abh01a0:1536_4": "vipatti. Sattesu pamodanalakkhaṇā ‘muditā’, anissāyanarasā, arativighātapaccupaṭṭhānā,",
  "atk-abh01a0:1536_5": "sattānaṃ sampattidassanapadaṭṭhānā. Arativūpasamo tassā sampatti, pahāsasambhavo",
  "atk-abh01a0:1536_6": "vipatti. Sattesu majjhattākārappavattilakkhaṇā ‘upekkhā’, sattesu samabhāvadassanarasā,",
  "atk-abh01a0:1536_7": "paṭighānunayavūpasamapaccupaṭṭhānā, “kammassakā sattā, te kassa ruciyā sukhitā vā",
  "atk-abh01a0:1536_8": "bhavissanti, dukkhato vā muccissanti, pattasampattito vā na parihāyissantī”ti? Evaṃ",
  "atk-abh01a0:1536_9": "pavattakammassakatādassanapadaṭṭhānā. Paṭighānunayavūpasamo tassā sampatti, gehassitāya",
  "atk-abh01a0:1536_10": "aññāṇupekkhāya sambhavo vipatti.",
  "atk-abh01a0:1537_0": "Catunnampi panetesaṃ brahmavihārānaṃ vipassanāsukhañceva bhavasampatti ca sādhāraṇappayojanaṃ,",
  "atk-abh01a0:1537_1": "byāpādādipaṭighāto āveṇikaṃ. Byāpādapaṭighātappayojanā hettha mettā, vihiṃsāaratirāgapaṭighātappayojanā",
  "atk-abh01a0:1537_2": "itarā. Vuttampi cetaṃ –",
  "atk-abh01a0:1538_0": "“Nissaraṇañhetaṃ, āvuso, byāpādassa yadidaṃ mettācetovimutti, nissaraṇañhetaṃ, āvuso,",
  "atk-abh01a0:1538_1": "vihesāya yadidaṃ karuṇācetovimutti; nissaraṇañhetaṃ, āvuso, aratiyā yadidaṃ muditācetovimutti,",
  "atk-abh01a0:1538_2": "nissaraṇañhetaṃ, āvuso, rāgassa yadidaṃ upekkhācetovimuttī”ti.",
  "atk-abh01a0:1539_0": "Ekamekassa cettha āsannadūravasena dve dve paccatthikā. Mettābrahmavihārassa hi,",
  "atk-abh01a0:1539_1": "samīpacāro viya purisassa sapatto, guṇadassanasabhāgatāya rāgo āsannapaccatthiko.",
  "atk-abh01a0:1539_2": "So lahuṃ otāraṃ labhati. Tasmā tato suṭṭhu mettā rakkhitabbā. Pabbatādigahananissito",
  "atk-abh01a0:1539_3": "viya purisassa sapatto sabhāvavisabhāgatāya byāpādo dūrapaccatthiko. Tasmā tato nibbhayena",
  "atk-abh01a0:1539_4": "mettāyitabbaṃ. Mettāyissati ca nāma kopañca karissatīti aṭṭhānametaṃ.",
  "atk-abh01a0:1540_0": "Karuṇābrahmavihārassa “cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ",
  "atk-abh01a0:1540_1": "lokāmisapaṭisaṃyuttānaṃ appaṭilābhaṃ vā appaṭilābhato samanupassato pubbe vā paṭiladdhapubbaṃ",
  "atk-abh01a0:1540_2": "atītaṃ niruddhaṃ vipariṇataṃ samanussarato uppajjati domanassaṃ. Yaṃ evarūpaṃ domanassaṃ",
  "atk-abh01a0:1540_3": "idaṃ vuccati gehassitaṃ domanassa”ntiādinā nayena āgataṃ gehassitaṃ domanassaṃ vipattidassanasabhāgatāya",
  "atk-abh01a0:1540_4": "āsannapaccatthikaṃ. Sabhāvavisabhāgatāya vihesā dūrapaccatthikā. Tasmā tato nibbhayena",
  "atk-abh01a0:1540_5": "karuṇāyitabbaṃ. Karuṇañca nāma karissati pāṇiādīhi ca vihesissatīti aṭṭhānametaṃ.",
  "atk-abh01a0:1541_0": "Muditābrahmavihārassa “cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ",
  "atk-abh01a0:1541_1": "lokāmisapaṭisaṃyuttānaṃ paṭilābhaṃ vā paṭilābhato samanupassato pubbe vā paṭiladdhapubbaṃ",
  "atk-abh01a0:1541_2": "atītaṃ niruddhaṃ vipariṇataṃ samanussarato uppajjati somanassaṃ. Yaṃ evarūpaṃ somanassaṃ",
  "atk-abh01a0:1541_3": "idaṃ vuccati gehassitaṃ somanassa”ntiādinā nayena āgataṃ gehassitaṃ somanassaṃ sampattidassanasabhāgatāya",
  "atk-abh01a0:1541_4": "āsannapaccatthikaṃ. Sabhāvavisabhāgatāya arati dūrapaccatthikā. Tasmā tato nibbhayena",
  "atk-abh01a0:1541_5": "muditā bhāvetabbā. Pamudito ca nāma bhavissati pantasenāsanesu ca adhikusaladhammesu",
  "atk-abh01a0:1541_6": "ca ukkaṇṭhissatīti aṭṭhānametaṃ.",
  "atk-abh01a0:1542_0": "Upekkhābrahmavihārassa pana “cakkhunā rūpaṃ disvā uppajjati upekkhā bālassa mūḷhassa",
  "atk-abh01a0:1542_1": "puthujjanassa anodhijinassa avipākajinassa anādīnavadassāvino assutavato puthujjanassa.",
  "atk-abh01a0:1542_2": "Yā evarūpā upekkhā rūpaṃ sā nātivattati. Tasmā sā upekkhā gehassitāti vuccatī”tiādinā",
  "atk-abh01a0:1542_3": "nayena āgatā gehassitā aññāṇupekkhā dosaguṇānaṃ avicāraṇavasena sabhāgattā āsannapaccatthikā.",
  "atk-abh01a0:1542_4": "Sabhāvavisabhāgatāya rāgapaṭighā dūrapaccatthikā. Tasmā tato nibbhayena upekkhitabbaṃ.",
  "atk-abh01a0:1542_5": "Upekkhissati ca nāma rajjissati ca paṭihaññissati cāti aṭṭhānametaṃ.",
  "atk-abh01a0:1543_0": "Sabbesampi ca etesaṃ kattukāmatāchando ādi, nīvaraṇādivikkhambhanaṃ majjhaṃ, appanā",
  "atk-abh01a0:1543_1": "pariyosānaṃ, paññattidhammavasena eko vā satto anekā vā sattā ārammaṇaṃ, upacāre",
  "atk-abh01a0:1543_2": "vā appanāya vā pattāya ārammaṇavaḍḍhanaṃ.",
  "atk-abh01a0:1544_0": "Tatrāyaṃ vaḍḍhanakkamo – yathā hi kusalo kassako kasitabbaṭṭhānaṃ paricchinditvā",
  "atk-abh01a0:1544_1": "kasati, evaṃ paṭhamameva ekaṃ āvāsaṃ paricchinditvā tattha sattesu ‘imasmiṃ āvāse",
  "atk-abh01a0:1544_2": "sattā averā hontū’tiādinā nayena mettā bhāvetabbā. Tattha cittaṃ muduṃ kammaniyaṃ",
  "atk-abh01a0:1544_3": "katvā dve āvāsā paricchinditabbā. Tato anukkamena tayo cattāro pañca cha satta aṭṭha",
  "atk-abh01a0:1544_4": "nava dasa, ekā racchā, upaḍḍhagāmo, gāmo, janapado, rajjaṃ, ekā disāti evaṃ yāva",
  "atk-abh01a0:1544_5": "ekaṃ cakkavāḷaṃ, tato vā pana bhiyyo tattha tattha sattesu mettā bhāvetabbā. Tathā",
  "atk-abh01a0:1544_6": "karuṇādayoti. Ayamettha ārammaṇavaḍḍhanakkamo.",
  "atk-abh01a0:1545_0": "Yathā pana kasiṇānaṃ nissando āruppā, samādhīnaṃ nissando nevasaññānāsaññāyatanaṃ,",
  "atk-abh01a0:1545_1": "vipassanānaṃ nissando phalasamāpatti, samathavipassanānaṃ nissando nirodhasamāpatti,",
  "atk-abh01a0:1545_2": "evaṃ purimabrahmavihārattayassa nissando ettha upekkhābrahmavihāro. Yathā hi thambhe",
  "atk-abh01a0:1545_3": "anussāpetvā tulāsaṅghāṭaṃ anāropetvā na sakkā ākāse kūṭagopānasiyo ṭhapetuṃ, evaṃ",
  "atk-abh01a0:1545_4": "purimesu tatiyajjhānaṃ vinā na sakkā catutthaṃ bhāvetuṃ. Kasiṇesu pana uppannatatiyajjhānassapesā",
  "atk-abh01a0:1545_5": "nuppajjati visabhāgārammaṇattāti.",
  "atk-abh01a0:1546_0": "Ettha siyā – ‘kasmā panetā mettā karuṇā muditā upekkhā brahmavihārāti vuccanti? Kasmā",
  "atk-abh01a0:1546_1": "ca, catassova? Ko ca etāsaṃ kamo? Vibhaṅge ca kasmā appamaññāti vuttā’ti? Vuccate",
  "atk-abh01a0:1546_2": "– seṭṭhaṭṭhena tāva niddosabhāvena cettha brahmavihāratā veditabbā. Sattesu sammāpaṭipattibhāvena",
  "atk-abh01a0:1546_3": "hi seṭṭhā ete vihārā. Yathā ca brahmāno niddosacittā viharanti, evaṃ etehi sampayuttā",
  "atk-abh01a0:1546_4": "yogino brahmasamāva hutvā viharantīti seṭṭhaṭṭhena niddosabhāvena ca brahmavihārāti vuccanti.",
  "atk-abh01a0:1547": "Kasmā ca catassotiādipañhassa pana idaṃ vissajjanaṃ –",
  "atk-abh01a0:1548": "Visuddhimaggādivasā catasso,",
  "atk-abh01a0:1549": "Hitādiākāravasā panāsaṃ;",
  "atk-abh01a0:1550": "Kamo pavattanti ca appamāṇe,",
  "atk-abh01a0:1551": "Tā gocare yena tadappamaññā.",
  "atk-abh01a0:1552_0": "Etāsu hi yasmā mettā byāpādabahulassa, karuṇā vihiṃsābahulassa, muditā aratibahulassa,",
  "atk-abh01a0:1552_1": "upekkhā rāgabahulassa visuddhimaggo; yasmā ca hitūpasaṃhāraahitāpanayanasampattimodanaanābhogavasena",
  "atk-abh01a0:1552_2": "catubbidhoyeva sattesu manasikāro; yasmā ca yathā mātā daharagilānayobbanappattasakiccapasutesu",
  "atk-abh01a0:1552_3": "catūsu puttesu daharassa abhivuḍḍhikāmā hoti, gilānassa gelaññāpanayanakāmā, yobbanappattassa",
  "atk-abh01a0:1552_4": "yobbanasampattiyā ciraṭṭhitikāmā, sakiccapasutassa kismiñcipi pariyāye abyāvaṭā hoti,",
  "atk-abh01a0:1552_5": "tathā appamaññāvihārikenāpi sabbasattesu mettādivasena bhavitabbaṃ, tasmā ito visuddhimaggādivasā",
  "atk-abh01a0:1552_6": "catassova appamaññā.",
  "atk-abh01a0:1553_0": "Yasmā pana catassopetā bhāvetukāmena paṭhamaṃ hitākārappavattivasena sattesu paṭipajjitabbaṃ,",
  "atk-abh01a0:1553_1": "hitākārappavattilakkhaṇā ca mettā; tato evaṃ patthitahitānaṃ sattānaṃ dukkhābhibhavaṃ",
  "atk-abh01a0:1553_2": "disvā vā sutvā vā sambhāvetvā vā dukkhāpanayanākārappavattivasena, dukkhāpanayanākārappavattilakkhaṇā",
  "atk-abh01a0:1553_3": "ca karuṇā; athevaṃ patthitahitānaṃ patthitadukkhāpagamānañca nesaṃ sampattiṃ disvā",
  "atk-abh01a0:1553_4": "sampattippamodanavasena, pamodanalakkhaṇā ca muditā; tato paraṃ pana kattabbābhāvato",
  "atk-abh01a0:1553_5": "ajjhupekkhakatāsaṅkhātena majjhattākārena paṭipajjitabbaṃ, majjhattākārappavattilakkhaṇā",
  "atk-abh01a0:1553_6": "ca upekkhā; tasmā ito hitādiākāravasā panāsaṃ paṭhamaṃ mettā vuttā. Atha karuṇā muditā",
  "atk-abh01a0:1553_7": "upekkhāti ayaṃ kamo veditabbo.",
  "atk-abh01a0:1554_0": "Yasmā pana sabbāpetā appamāṇe gocare pavattanti, tasmā appamaññāti vuccanti. Appamāṇā",
  "atk-abh01a0:1554_1": "hi sattā etāsaṃ gocarabhūtā, ‘ekasattassāpi ca ettake padese mettādayo bhāvetabbā’ti",
  "atk-abh01a0:1554_2": "evaṃ pamāṇaṃ aggahetvā sakalapharaṇavaseneva pavattāti, tena vuttaṃ –",
  "atk-abh01a0:1555": "Visuddhimaggādivasā catasso,",
  "atk-abh01a0:1556": "Hitādiākāravasā panāsaṃ;",
  "atk-abh01a0:1557": "Kamo pavattanti ca appamāṇe,",
  "atk-abh01a0:1558": "Tā gocare yena tadappamaññāti.",
  "atk-abh01a0:1559_0": "Evaṃ appamāṇagocaratāya ekalakkhaṇāsu cāpi etāsu purimā tisso tikacatukkajjhānikāva",
  "atk-abh01a0:1559_1": "honti. Kasmā? Somanassāvippayogato. Kasmā panāsaṃ somanassena avippayogoti? Domanassasamuṭṭhitānaṃ",
  "atk-abh01a0:1559_2": "byāpādādīnaṃ nissaraṇattā. Pacchimā pana avasesekajjhānikāva. Kasmā? Upekkhāvedanāsampayogato.",
  "atk-abh01a0:1559_3": "Na hi sattesu majjhattākārappavattā brahmavihārupekkhā upekkhāvedanaṃ vinā vattatīti.",
  "atk-abh01a0:1560": "Brahmavihārakathā.",
  "atk-abh01a0:1561": "Asubhakathā",
  "atk-abh01a0:1562": "263. Idāni rāgacaritasattānaṃ ekantahitaṃ nānārammaṇesu ekekajjhānavaseneva pavattamānaṃ rūpāvacarakusalaṃ dassetuṃ puna katame dhammā kusalātiādi āraddhaṃ.",
  "atk-abh01a0:1563_0": "Tattha uddhumātakasaññāsahagatantiādīsu, bhastā viya vāyunā, uddhaṃ jīvitapariyādānā",
  "atk-abh01a0:1563_1": "yathānukkamaṃ samuggatena sūnabhāvena dhumātattā uddhumātaṃ. Uddhumātameva uddhumātakaṃ.",
  "atk-abh01a0:1563_2": "Paṭikūlattā vā kucchitaṃ uddhumātanti uddhumātakaṃ. Tathārūpassa chavasarīrassetaṃ",
  "atk-abh01a0:1563_3": "adhivacanaṃ. Vinīlaṃ vuccati viparibhinnanīlavaṇṇaṃ. Vinīlameva vinīlakaṃ. Paṭikūlattā",
  "atk-abh01a0:1563_4": "vā kucchitaṃ vinīlanti vinīlakaṃ. Maṃsussadaṭṭhānesu rattavaṇṇassa, pubbasannicayaṭṭhānesu",
  "atk-abh01a0:1563_5": "setavaṇṇassa, yebhuyyena ca nīlavaṇṇassa, nīlaṭṭhāne nīlasāṭakapārutasseva chavasarīrassetaṃ",
  "atk-abh01a0:1563_6": "adhivacanaṃ. Paribhinnaṭṭhānesu vissandamānaṃ pubbaṃ vipubbaṃ. Vipubbameva vipubbakaṃ.",
  "atk-abh01a0:1563_7": "Paṭikūlattā vā kucchitaṃ vipubbanti vipubbakaṃ. Tathārūpassa chavasarīrassetaṃ adhivacanaṃ.",
  "atk-abh01a0:1563_8": "Vicchiddaṃ vuccati dvidhā chindanena apadhāritaṃ, vicchiddameva vicchiddakaṃ. Paṭikūlattā",
  "atk-abh01a0:1563_9": "vā kucchitaṃ vicchiddanti vicchiddakaṃ. Vemajjhe chinnassa chavasarīrassetaṃ adhivacanaṃ.",
  "atk-abh01a0:1563_10": "Ito ca etto ca vividhākārena soṇasiṅgālādīhi khāyitaṃ vikkhāyitaṃ. Vikkhāyitameva",
  "atk-abh01a0:1563_11": "vikkhāyitakaṃ. Paṭikūlattā vā kucchitaṃ vikkhāyitanti vikkhāyitakaṃ. Tathārūpassa",
  "atk-abh01a0:1563_12": "chavasarīrassetaṃ adhivacanaṃ. Vividhā khittaṃ vikkhittaṃ. Vikkhittameva vikkhittakaṃ.",
  "atk-abh01a0:1563_13": "Paṭikūlattā vā kucchitaṃ vikkhittanti vikkhittakaṃ. ‘Aññena hatthaṃ aññena pādaṃ",
  "atk-abh01a0:1563_14": "aññena sīsa’nti evaṃ tato tato khittassa chavasarīrassetaṃ adhivacanaṃ. Hatañca taṃ",
  "atk-abh01a0:1563_15": "purimanayeneva vikkhittakañcāti hatavikkhittakaṃ. Kākapadākārena aṅgapaccaṅgesu satthena",
  "atk-abh01a0:1563_16": "hanitvā vuttanayena vikkhittakassa chavasarīrassetaṃ adhivacanaṃ. Lohitaṃ kirati,",
  "atk-abh01a0:1563_17": "vikkhipati, ito cito ca paggharatīti lohitakaṃ. Paggharitalohitamakkhitassa chavasarīrassetaṃ",
  "atk-abh01a0:1563_18": "adhivacanaṃ. Puḷavā vuccanti kimayo. Puḷave vikiratīti puḷavakaṃ. Kimiparipuṇṇassa",
  "atk-abh01a0:1563_19": "chavasarīrassetaṃ adhivacanaṃ. Aṭṭhiyeva aṭṭhikaṃ. Paṭikūlattā vā kucchitaṃ aṭṭhīti",
  "atk-abh01a0:1563_20": "aṭṭhikaṃ. Aṭṭhisaṅkhalikāyapi ekaṭṭhikassapi etaṃ adhivacanaṃ. Imāni ca pana uddhumātakādīni",
  "atk-abh01a0:1563_21": "nissāya uppannanimittānampi nimittesu paṭiladdhajjhānānampi etāneva nāmāni.",
  "atk-abh01a0:1564_0": "Tattha uddhumātakanimitte appanāvasena uppannā saññā uddhumātakasaññā. Tāya uddhumātakasaññāya",
  "atk-abh01a0:1564_1": "sampayogaṭṭhena sahagataṃ uddhumātakasaññāsahagataṃ. Vinīlakasaññāsahagatādīsupi",
  "atk-abh01a0:1564_2": "eseva nayo. Yaṃ panettha bhāvanāvidhānaṃ vattabbaṃ bhaveyya, taṃ sabbākārena visuddhimagge",
  "atk-abh01a0:1564_3": "vuttameva. Avasesā pāḷivaṇṇanā heṭṭhā vuttanayeneva veditabbā. Kevalañhi idha, catutthajjhānavasena",
  "atk-abh01a0:1564_4": "upekkhābrahmavihāre viya, paṭhamajjhānavasena ekekasmiṃ pañcavīsati ekakā honti.",
  "atk-abh01a0:1564_5": "Asubhārammaṇassa ca avaḍḍhanīyattā, paritte uddhumātakaṭṭhāne uppannanimittārammaṇaṃ",
  "atk-abh01a0:1564_6": "parittārammaṇaṃ, mahante appamāṇārammaṇaṃ veditabbaṃ. Sesesupi eseva nayoti.",
  "atk-abh01a0:1565": "Iti asubhāni subhaguṇo,",
  "atk-abh01a0:1566": "Dasasatalocanena thutakitti;",
  "atk-abh01a0:1567": "Yāni avoca dasabalo,",
  "atk-abh01a0:1568": "Ekekajjhānahetūni.",
  "atk-abh01a0:1569": "Evaṃ pāḷinayeneva, tāva sabbāni tāni jānitvā;",
  "atk-abh01a0:1570": "Tesveva ayaṃ bhiyyo, pakiṇṇakakathāpi viññeyyā. ;",
  "atk-abh01a0:1571_0": "Etesu hi yattha katthaci adhigatajjhāno suvikkhambhitarāgattā vītarāgo viya nilloluppacāro",
  "atk-abh01a0:1571_1": "hoti. Evaṃ santepi yvāyaṃ asubhabhedo vutto, so sarīrasabhāvappattivasena ca rāgacaritabhedavasena cāti veditabbo.",
  "atk-abh01a0:1572_0": "Chavasarīrañhi paṭikūlabhāvaṃ āpajjamānaṃ uddhumātakasabhāvappattaṃ vā siyā, vinīlakādīnaṃ",
  "atk-abh01a0:1572_1": "vā aññatarasabhāvappattaṃ. Iti yādisaṃ yādisaṃ sakkā hoti laddhuṃ tādise tādise uddhumātakapaṭikūlaṃ",
  "atk-abh01a0:1572_2": "vinīlakapaṭikūlanti evaṃ nimittaṃ gaṇhitabbamevāti sarīrasabhāvappattivasena dasadhā",
  "atk-abh01a0:1572_3": "asubhappabhedo vuttoti veditabbo.",
  "atk-abh01a0:1573_0": "Visesato cettha uddhumātakaṃ sarīrasaṇṭhānavipattippakāsanato sarīrasaṇṭhānarāgino",
  "atk-abh01a0:1573_1": "sappāyaṃ. Vinīlakaṃ chavirāgavipattippakāsanato sarīravaṇṇarāgino sappāyaṃ. Vipubbakaṃ",
  "atk-abh01a0:1573_2": "kāyavaṇapaṭibaddhassa duggandhabhāvassa pakāsanato mālāgandhādivasena samuṭṭhāpitasarīragandharāgino",
  "atk-abh01a0:1573_3": "sappāyaṃ. Vicchiddakaṃ antosusirabhāvappakāsanato sarīre ghanabhāvarāgino sappāyaṃ.",
  "atk-abh01a0:1573_4": "Vikkhāyitakaṃ maṃsūpacayasampattivināsappakāsanato thanādīsu sarīrappadesesu maṃsūpacayarāgino",
  "atk-abh01a0:1573_5": "sappāyaṃ. Vikkhittakaṃ aṅgapaccaṅgānaṃ vikkhepappakāsanato aṅgapaccaṅgalīlārāgino",
  "atk-abh01a0:1573_6": "sappāyaṃ. Hatavikkhittakaṃ sarīrasaṅghāṭabhedavikārappakāsanato sarīrasaṅghāṭasampattirāgino",
  "atk-abh01a0:1573_7": "sappāyaṃ. Lohitakaṃ lohitamakkhitapaṭikūlabhāvappakāsanato alaṅkārajanitasobharāgino",
  "atk-abh01a0:1573_8": "sappāyaṃ. Puḷavakaṃ kāyassa anekakimikulasādhāraṇabhāvappakāsanato kāye mamattarāgino",
  "atk-abh01a0:1573_9": "sappāyaṃ. Aṭṭhikaṃ sarīraṭṭhīnaṃ paṭikūlabhāvappakāsanato dantasampattirāgino sappāyanti.",
  "atk-abh01a0:1573_10": "Evaṃ rāgacaritavasenāpi dasadhā asubhappabhedo vuttoti veditabbo.",
  "atk-abh01a0:1574_0": "Yasmā pana dasavidhepi etasmiṃ asubhe seyyathāpi nāma aparisaṇṭhitajalāya sīghasotāya",
  "atk-abh01a0:1574_1": "nadiyā arittabaleneva nāvā tiṭṭhati, vinā arittena na sakkā ṭhapetuṃ, evameva dubbalattā",
  "atk-abh01a0:1574_2": "ārammaṇassa vitakkabaleneva cittaṃ ekaggaṃ hutvā tiṭṭhati, vinā vitakkena na sakkā",
  "atk-abh01a0:1574_3": "ṭhapetuṃ, tasmā paṭhamajjhānamevettha hoti, na dutiyādīni. Paṭikūlepi cetasmiṃ ārammaṇe",
  "atk-abh01a0:1574_4": "‘addhā imāya paṭipadāya jarāmaraṇamhā parimuccissāmī’ti evaṃ ānisaṃsadassāvitāya",
  "atk-abh01a0:1574_5": "ceva nīvaraṇasantāpappahānena ca pītisomanassaṃ uppajjati, ‘bahuṃ dāni vetanaṃ labhissāmī’ti",
  "atk-abh01a0:1574_6": "ānisaṃsadassāvino pupphachaḍḍakassa gūtharāsimhi viya, ussannabyādhidukkhassa rogino",
  "atk-abh01a0:1574_7": "vamanavirecanappavattiyaṃ viya ca.",
  "atk-abh01a0:1575_0": "Dasavidhampi cetaṃ asubhaṃ lakkhaṇato ekameva hoti. Dasavidhassapi hi etassa asuciduggandhajegucchapaṭikūlabhāvo",
  "atk-abh01a0:1575_1": "eva lakkhaṇaṃ. Tadetaṃ iminā lakkhaṇena na kevalaṃ matasarīreyeva dantaṭṭhikadassāvino",
  "atk-abh01a0:1575_2": "pana cetiyapabbatavāsino mahātissattherassa viya, hatthikkhandhagataṃ rājānaṃ ullokentassa",
  "atk-abh01a0:1575_3": "saṅgharakkhitattherupaṭṭhākasāmaṇerassa viya ca, jīvamānakasarīrepi upaṭṭhāti. Yatheva",
  "atk-abh01a0:1575_4": "hi matasarīraṃ evaṃ jīvamānakampi asubhameva. Asubhalakkhaṇaṃ panettha āgantukena",
  "atk-abh01a0:1575_5": "alaṅkārena paṭicchannattā na paññāyatīti.",
  "atk-abh01a0:1576": "Asubhakathā.",
  "atk-abh01a0:1577_0": "Kiṃ pana pathavīkasiṇaṃ ādiṃ katvā aṭṭhikasaññāpariyosānāvesā rūpāvacarappanā, udāhu",
  "atk-abh01a0:1577_1": "aññāpi atthīti? Atthi; ānāpānajjhānañhi kāyagatāsatibhāvanā ca idha na kathitā. Kiñcāpi",
  "atk-abh01a0:1577_2": "na kathitā vāyokasiṇe pana gahite ānāpānajjhānaṃ gahitameva; vaṇṇakasiṇesu ca gahitesu",
  "atk-abh01a0:1577_3": "kesādīsu catukkapañcakajjhānavasena uppannā kāyagatāsati, dasasu asubhesu gahitesu",
  "atk-abh01a0:1577_4": "dvattiṃsākāre paṭikūlamanasikārajjhānavasena ceva navasivathikāvaṇṇajjhānavasena",
  "atk-abh01a0:1577_5": "ca pavattā kāyagatāsati gahitāvāti. Sabbāpi rūpāvacarappanā idha kathitāva hotīti.",
  "atk-abh01a0:1578": "Rūpāvacarakusalakathā niṭṭhitā.",
  "atk-abh01a0:1579": "Arūpāvacarakusalavaṇṇanā",
  "atk-abh01a0:1580": "Ākāsānañcāyatanaṃ",
  "atk-abh01a0:1581_0": "265. Idāni arūpāvacarakusalaṃ dassetuṃ puna katame dhammā kusalātiādi āraddhaṃ. Tattha",
  "atk-abh01a0:1581_1": "arūpūpapattiyāti arūpabhavo arūpaṃ, arūpe upapatti arūpūpapatti, tassā arūpūpapattiyā.",
  "atk-abh01a0:1581_2": "Maggaṃ bhāvetīti upāyaṃ hetuṃ kāraṇaṃ uppādeti vaḍḍheti. Sabbasoti sabbākārena. Sabbāsaṃ",
  "atk-abh01a0:1581_3": "vā anavasesānanti attho. Rūpasaññānanti saññāsīsena vuttarūpāvacarajjhānānañceva",
  "atk-abh01a0:1581_4": "tadārammaṇānañca. Rūpāvacarajjhānampi hi rūpanti vuccati ‘rūpī rūpāni passatī’tiādīsu.",
  "atk-abh01a0:1581_5": "Tassa ārammaṇampi “bahiddhā rūpāni passati suvaṇṇadubbaṇṇānī”tiādīsu ; tasmā idha",
  "atk-abh01a0:1581_6": "rūpe saññā rūpasaññāti evaṃ saññāsīsena vuttarūpāvacarajjhānassetaṃ adhivacanaṃ.",
  "atk-abh01a0:1581_7": "Rūpaṃ saññā assāti rūpasaññaṃ, rūpamassa nāmanti vuttaṃ hoti. Evaṃ pathavīkasiṇādibhedassa",
  "atk-abh01a0:1581_8": "tadārammaṇassa cetaṃ adhivacananti veditabbaṃ.",
  "atk-abh01a0:1582_0": "Samatikkamāti virāgā nirodhā ca. Kiṃ vuttaṃ hoti? Etāsaṃ kusalavipākakiriyavasena",
  "atk-abh01a0:1582_1": "pañcadasannaṃ jhānasaṅkhātānaṃ rūpasaññānaṃ, etesañca pathavīkasiṇādivasena aṭṭhannaṃ",
  "atk-abh01a0:1582_2": "ārammaṇasaṅkhātānaṃ rūpasaññānaṃ, sabbākārena anavasesānaṃ vā virāgā ca nirodhā ca",
  "atk-abh01a0:1582_3": "virāgahetu ceva nirodhahetu ca ākāsānañcāyatanaṃ upasampajja viharati. Na hi sakkā",
  "atk-abh01a0:1582_4": "sabbaso anatikkantarūpasaññena etaṃ upasampajja viharitunti.",
  "atk-abh01a0:1583_0": "Tattha yasmā ārammaṇe avirattassa saññāsamatikkamo na hoti, samatikkantāsu ca saññāsu",
  "atk-abh01a0:1583_1": "ārammaṇaṃ samatikkantameva hoti, tasmā ārammaṇasamatikkamaṃ avatvā “tattha katamā",
  "atk-abh01a0:1583_2": "rūpasaññā? Rūpāvacarasamāpattiṃ samāpannassa vā upapannassa vā diṭṭhadhammasukhavihārissa",
  "atk-abh01a0:1583_3": "vā saññā sañjānanā sañjānitattaṃ, imā vuccanti rūpasaññāyo. Imā rūpasaññāyo atikkanto",
  "atk-abh01a0:1583_4": "hoti, vītikkanto, samatikkanto, tena vuccati sabbaso rūpasaññānaṃ samatikkamā”ti",
  "atk-abh01a0:1583_5": "evaṃ vibhaṅge saññānaṃyeva samatikkamo vutto. Yasmā pana ārammaṇasamatikkamena pattabbā",
  "atk-abh01a0:1583_6": "etā samāpattiyo, na ekasmiṃyeva ārammaṇe paṭhamajjhānādīni viya, tasmā ayaṃ ārammaṇasamatikkamavasenāpi",
  "atk-abh01a0:1583_7": "atthavaṇṇanā katāti veditabbā.",
  "atk-abh01a0:1584_0": "Paṭighasaññānaṃ atthaṅgamāti cakkhādīnaṃ vatthūnaṃ rūpādīnaṃ ārammaṇānañca paṭighātena",
  "atk-abh01a0:1584_1": "samuppannā saññā paṭighasaññā. Rūpasaññādīnaṃ etaṃ adhivacanaṃ. Yathāha – “tattha",
  "atk-abh01a0:1584_2": "katamā paṭighasaññā? Rūpasaññā saddasaññā gandhasaññā rasasaññā phoṭṭhabbasaññā,",
  "atk-abh01a0:1584_3": "imā vuccanti paṭighasaññāyo”ti. Tāsaṃ kusalavipākānaṃ pañcannaṃ akusalavipākānaṃ",
  "atk-abh01a0:1584_4": "pañcannanti sabbaso dasannampi paṭighasaññānaṃ atthaṅgamā pahānā asamuppādā appavattiṃ",
  "atk-abh01a0:1584_5": "katvāti vuttaṃ hoti.",
  "atk-abh01a0:1585_0": "Kāmañcetā paṭhamajjhānādīni samāpannassāpi na santi – na hi tasmiṃ samaye pañcadvāravasena",
  "atk-abh01a0:1585_1": "cittaṃ pavattati – evaṃ santepi, aññattha pahīnānaṃ sukhadukkhānaṃ catutthajjhāne",
  "atk-abh01a0:1585_2": "viya, sakkāyadiṭṭhādīnaṃ tatiyamagge viya ca, imasmiṃ jhāne ussāhajananatthaṃ imassa",
  "atk-abh01a0:1585_3": "jhānassa pasaṃsāvasena etāsaṃ ettha vacanaṃ veditabbaṃ. Atha vā kiñcāpi tā rūpāvacaraṃ",
  "atk-abh01a0:1585_4": "samāpannassa na santi, atha kho na pahīnattā na santi. Na hi rūpavirāgāya rūpāvacarabhāvanā",
  "atk-abh01a0:1585_5": "saṃvattati, rūpāyattā ca etāsaṃ pavatti. Ayaṃ pana bhāvanā rūpavirāgāya saṃvattati.",
  "atk-abh01a0:1585_6": "Tasmā tā ettha pahīnāti vattuṃ vaṭṭati. Na kevalañca vattuṃ, ekaṃseneva evaṃ dhāretumpi",
  "atk-abh01a0:1585_7": "vaṭṭati. Tāsañhi ito pubbe appahīnattāyeva paṭhamajjhānaṃ samāpannassa “saddo kaṇṭako”ti",
  "atk-abh01a0:1585_8": "vutto bhagavatā. Idha ca pahīnattāyeva arūpasamāpattīnaṃ āneñjatā santavimokkhatā",
  "atk-abh01a0:1585_9": "ca vuttā. Āḷāro ca kāḷāmo āruppasamāpanno pañcamattāni sakaṭasatāni nissāya nissāya",
  "atk-abh01a0:1585_10": "atikkantāni neva addasa, na pana saddaṃ assosīti.",
  "atk-abh01a0:1586_0": "Nānattasaññānaṃ amanasikārāti nānatte gocare pavattānaṃ saññānaṃ nānattānaṃ vā saññānaṃ.",
  "atk-abh01a0:1586_1": "Yasmā hi etā “tattha katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa",
  "atk-abh01a0:1586_2": "vā saññā sañjānanā sañjānitattaṃ, imā vuccanti nānattasaññāyo”ti evaṃ vibhaṅge vibhajitvā",
  "atk-abh01a0:1586_3": "vuttā idha adhippetā; asamāpannassa manodhātumanoviññāṇadhātusaṅgahitā saññā rūpasaddādibhede",
  "atk-abh01a0:1586_4": "nānatte nānāsabhāve gocare pavattanti; yasmā cetā aṭṭha kāmāvacarakusalasaññā, dvādasa",
  "atk-abh01a0:1586_5": "akusalasaññā, ekādasa kāmāvacarakusalavipākasaññā, dve akusalavipākasaññā, ekādasa",
  "atk-abh01a0:1586_6": "kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ",
  "atk-abh01a0:1586_7": "asadisā, tasmā nānattasaññāti vuttā. Tāsaṃ sabbaso nānattasaññānaṃ amanasikārā anāvajjanā",
  "atk-abh01a0:1586_8": "asamannāhārā apaccavekkhaṇā. Yasmā tā nāvajjati, na manasikaroti, na paccavekkhati,",
  "atk-abh01a0:1586_9": "tasmāti vuttaṃ hoti.",
  "atk-abh01a0:1587_0": "Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti,",
  "atk-abh01a0:1587_1": "pageva tasmiṃ bhave imaṃ jhānaṃ upasampajja viharaṇakāle, tasmā tāsaṃ ‘samatikkamā",
  "atk-abh01a0:1587_2": "atthaṅgamā’ti dvedhāpi abhāvoyeva vutto. Nānattasaññāsu pana yasmā aṭṭha kāmāvacarakusalasaññā,",
  "atk-abh01a0:1587_3": "nava kiriyāsaññā, dasa akusalasaññāti imā sattavīsati saññā iminā jhānena nibbatte",
  "atk-abh01a0:1587_4": "bhave vijjanti, tasmā tāsaṃ amanasikārāti vuttanti veditabbaṃ. Tatrāpi hi imaṃ jhānaṃ",
  "atk-abh01a0:1587_5": "upasampajja viharanto tāsaṃ amanasikārāyeva upasampajja viharati. Tā pana manasikaronto",
  "atk-abh01a0:1587_6": "asamāpanno hotīti. Saṅkhepato cettha ‘rūpasaññānaṃ samatikkamā’ti iminā sabbarūpāvacaradhammānaṃ",
  "atk-abh01a0:1587_7": "pahānaṃ vuttaṃ. ‘Paṭighasaññānaṃ atthaṅgamā nānattasaññānaṃ amanasikārā’ti iminā",
  "atk-abh01a0:1587_8": "sabbesaṃ kāmāvacaracittacetasikānañca pahānaṃ amanasikāro ca vuttoti veditabbo.",
  "atk-abh01a0:1588_0": "Iti bhagavā ‘pannarasannaṃ rūpasaññānaṃ samatikkamena, dasannaṃ paṭighasaññānaṃ atthaṅgamena,",
  "atk-abh01a0:1588_1": "catucattālīsāya nānattasaññānaṃ amanasikārenā’ti tīhi padehi ākāsānañcāyatanasamāpattiyā",
  "atk-abh01a0:1588_2": "vaṇṇaṃ kathesi. Kiṃ kāraṇāti ce sotūnaṃ ussāhajananatthañceva palobhanatthañca. Sace",
  "atk-abh01a0:1588_3": "hi keci apaṇḍitā vadeyyuṃ ‘satthā ākāsānañcāyatanasamāpattiṃ nibbattethāti vadati,",
  "atk-abh01a0:1588_4": "ko nu kho etāya nibbattitāya attho? Ko ānisaṃso’ti te evaṃ vattuṃ mā labhantūti imehi",
  "atk-abh01a0:1588_5": "ākārehi samāpattiyā vaṇṇaṃ kathesi. Tañhi nesaṃ sutvā evaṃ bhavissati – ‘evaṃsantā",
  "atk-abh01a0:1588_6": "kira ayaṃ samāpatti, evaṃpaṇītā, nibbattessāma na’nti. Athassa nibbattanatthāya ussāhaṃ karissantīti.",
  "atk-abh01a0:1589_0": "Palobhanatthañcāpi nesaṃ etissā vaṇṇaṃ kathesi, visakaṇṭakavāṇijo viya. Visakaṇṭakavāṇijo",
  "atk-abh01a0:1589_1": "nāma guḷavāṇijo vuccati. So kira guḷaphāṇitakhaṇḍasakkarādīni sakaṭenādāya paccantagāmaṃ",
  "atk-abh01a0:1589_2": "gantvā ‘visakaṇṭakaṃ gaṇhatha visakaṇṭakaṃ gaṇhathā’ti ugghosesi. Taṃ sutvā gāmikā",
  "atk-abh01a0:1589_3": "‘visaṃ nāma kakkhaḷaṃ, yo naṃ khādati so marati, kaṇṭakopi vijjhitvā māreti. Ubhopete",
  "atk-abh01a0:1589_4": "kakkhaḷā, ko ettha ānisaṃso’ti gehadvārāni thakesuṃ, dārake ca palāpesuṃ. Taṃ disvā",
  "atk-abh01a0:1589_5": "vāṇijo ‘avohārakusalā ime gāmikā, handa ne upāyena gaṇhāpemī’ti ‘atimadhuraṃ gaṇhatha",
  "atk-abh01a0:1589_6": "atisāduṃ gaṇhatha, guḷaṃ phāṇitaṃ sakkaraṃ samagghaṃ labbhati, kūṭamāsakakūṭakahāpaṇādīhipi",
  "atk-abh01a0:1589_7": "labbhatī’ti ugghosesi. Taṃ sutvā gāmikā haṭṭhapahaṭṭhā niggantvā bahumpi mūlaṃ datvā gahesuṃ.",
  "atk-abh01a0:1590_0": "Tattha vāṇijassa ‘visakaṇṭakaṃ gaṇhathā’ti ugghosanaṃ viya bhagavato ‘ākāsānañcāyatanasamāpattiṃ",
  "atk-abh01a0:1590_1": "nibbattethā’ti vacanaṃ. ‘Ubhopete kakkhaḷā, ko ettha ānisaṃso’ti? Gāmikānaṃ cintanaṃ",
  "atk-abh01a0:1590_2": "viya ‘bhagavā ākāsānañcāyatanaṃ nibbattethāti āha, ko ettha ānisaṃso? Nāssa guṇaṃ",
  "atk-abh01a0:1590_3": "jānāmā’ti sotūnaṃ cintanaṃ. Athassa vāṇijassa ‘atimadhuraṃ gaṇhathā’tiādivacanaṃ",
  "atk-abh01a0:1590_4": "viya bhagavato rūpasaññāsamatikkamanādikaṃ ānisaṃsappakāsanaṃ. Idañhi sutvā te bahumpi",
  "atk-abh01a0:1590_5": "mūlaṃ datvā, gāmikā viya guḷaṃ, iminā ānisaṃsena palobhitacittā mahantampi ussāhaṃ",
  "atk-abh01a0:1590_6": "katvā imaṃ samāpattiṃ nibbattessantīti ussāhajananatthaṃ palobhanatthañca kathesi.",
  "atk-abh01a0:1591_0": "Ākāsānañcāyatanasaññāsahagatanti ettha nāssa antoti anantaṃ. Ākāsaṃ anantaṃ ākāsānantaṃ.",
  "atk-abh01a0:1591_1": "Ākāsānantameva ākāsānañcaṃ. Taṃ ākāsānañcaṃ adhiṭṭhānaṭṭhena āyatanamassa sasampayuttadhammassa",
  "atk-abh01a0:1591_2": "jhānassa, devānaṃ devāyatanamivāti ākāsānañcāyatanaṃ. Iti ākāsānañcaṃ ca taṃ āyatanañcātipi",
  "atk-abh01a0:1591_3": "ākāsānañcāyatanaṃ. Kasiṇugghāṭimākāsassetaṃ adhivacanaṃ. Tasmiṃ ākāsānañcāyatane",
  "atk-abh01a0:1591_4": "appanāppattāya saññāya sahagataṃ ākāsānañcāyatanasaññāsahagataṃ.",
  "atk-abh01a0:1592_0": "Yathā pana aññattha ‘ananto ākāso’ti vuttaṃ, evamidha anantanti vā parittanti vā",
  "atk-abh01a0:1592_1": "na gahitaṃ. Kasmā? Anante hi gahite parittaṃ na gayhati, paritte gahite anantaṃ na",
  "atk-abh01a0:1592_2": "gayhati. Evaṃ sante ārammaṇacatukkaṃ na pūrati, desanā soḷasakkhattukā na hoti. Sammāsambuddhassa",
  "atk-abh01a0:1592_3": "ca imasmiṃ ṭhāne desanaṃ soḷasakkhattukaṃ kātuṃ ajjhāsayo, tasmā anantanti vā parittanti",
  "atk-abh01a0:1592_4": "vā avatvā ‘ākāsānañcāyatanasaññāsahagata’nti āha. Evañhi sati ubhayampi gahitameva",
  "atk-abh01a0:1592_5": "hoti. Ārammaṇacatukkaṃ pūrati, desanā soḷasakkhattukā sampajjati. Avaseso pāḷiattho",
  "atk-abh01a0:1592_6": "heṭṭhā vuttanayeneva veditabbo. Rūpāvacaracatutthajjhānanikantipariyādānadukkhatāya",
  "atk-abh01a0:1592_7": "cettha dukkhā paṭipadā, pariyādinnanikantikassa appanāparivāsadandhatāya dandhābhiññā",
  "atk-abh01a0:1592_8": "hoti. Vipariyāyena sukhā paṭipadā khippābhiññā ca veditabbā. Parittakasiṇugghāṭimākāse",
  "atk-abh01a0:1592_9": "pana pavattaṃ jhānaṃ parittārammaṇaṃ vipulakasiṇugghāṭimākāse pavattaṃ appamāṇārammaṇanti",
  "atk-abh01a0:1592_10": "veditabbaṃ. Upekkhābrahmavihāre viya ca idhāpi catutthajjhānavasena pañcavīsati ekakā",
  "atk-abh01a0:1592_11": "honti. Yathā cettha evaṃ ito paresupi. Visesamattameva pana tesu vaṇṇayissāma.",
  "atk-abh01a0:1593": "Viññāṇañcāyatanaṃ",
  "atk-abh01a0:1594_0": "266. Ākāsānañcāyatanaṃ samatikkammāti, ettha tāva pubbe vuttanayena ākāsānañcaṃ āyatanamassa",
  "atk-abh01a0:1594_1": "adhiṭṭhānaṭṭhenāti jhānampi ākāsānañcāyatanaṃ. Vuttanayeneva ārammaṇampi. Evametaṃ",
  "atk-abh01a0:1594_2": "jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva",
  "atk-abh01a0:1594_3": "yasmā idaṃ viññāṇañcāyatanaṃ upasampajja vihātabbaṃ, tasmā ubhayampetaṃ ekajjhaṃ",
  "atk-abh01a0:1594_4": "katvā ‘ākāsānañcāyatanaṃ samatikkammā’ti idaṃ vuttanti veditabbaṃ.",
  "atk-abh01a0:1595_0": "Viññāṇañcāyatanasaññāsahagatanti, ettha pana anantanti manasikātabbavasena nāssa",
  "atk-abh01a0:1595_1": "antoti anantaṃ. Anantameva ānañcaṃ. Viññāṇaṃ ānañcaṃ viññāṇānañcanti avatvā viññāṇañcanti",
  "atk-abh01a0:1595_2": "vuttaṃ. Ayañhettha rūḷhīsaddo. Tadeva viññāṇañcaṃ adhiṭṭhānaṭṭhena imāya saññāya",
  "atk-abh01a0:1595_3": "āyatananti viññāṇañcāyatanaṃ. Tasmiṃ viññāṇañcāyatane pavattāya saññāya sahagatanti",
  "atk-abh01a0:1595_4": "viññāṇañcāyatanasaññāsahagataṃ. Ākāse pavattaviññāṇārammaṇassa jhānassetaṃ adhivacanaṃ.",
  "atk-abh01a0:1595_5": "Idha ākāsānañcāyatanasamāpattiyā nikantipariyādānadukkhatāya dukkhā paṭipadā, pariyādinnanikantikassa",
  "atk-abh01a0:1595_6": "appanāparivāsadandhatāya dandhābhiññā. Vipariyāyena sukhā paṭipadā khippābhiññā ca.",
  "atk-abh01a0:1595_7": "Parittakasiṇugghāṭimākāsārammaṇaṃ samāpattiṃ ārabbha pavattiyā parittārammaṇatā,",
  "atk-abh01a0:1595_8": "vipariyāyena appamāṇārammaṇatā veditabbā. Sesaṃ purimasadisameva.",
  "atk-abh01a0:1596": "Ākiñcaññāyatanaṃ",
  "atk-abh01a0:1597_0": "267. Viññāṇañcāyatanaṃ samatikkammāti etthāpi pubbe vuttanayeneva viññāṇañca āyatanamassa",
  "atk-abh01a0:1597_1": "adhiṭṭhānaṭṭhenāti jhānampi viññāṇañcāyatanaṃ. Vuttanayeneva ca ārammaṇampi. Evametaṃ",
  "atk-abh01a0:1597_2": "jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva",
  "atk-abh01a0:1597_3": "yasmā idaṃ ākiñcaññāyatanaṃ upasampajja vihātabbaṃ, tasmā ubhayampetaṃ ekajjhaṃ katvā",
  "atk-abh01a0:1597_4": "‘viññāṇañcāyatanaṃ samatikkammā’ti idaṃ vuttanti veditabbaṃ.",
  "atk-abh01a0:1598_0": "Ākiñcaññāyatanasaññāsahagatanti ettha pana nāssa kiñcananti akiñcanaṃ; antamaso bhaṅgamattampi",
  "atk-abh01a0:1598_1": "assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ. Ākāsānañcāyatanaviññāṇāpagamassetaṃ",
  "atk-abh01a0:1598_2": "adhivacanaṃ. Taṃ ākiñcaññaṃ adhiṭṭhānaṭṭhena imissā saññāya āyatananti ākiñcaññāyatanaṃ.",
  "atk-abh01a0:1598_3": "Tasmiṃ ākiñcaññāyatane pavattāya saññāya sahagatanti ākiñcaññāyatanasaññāsahagataṃ.",
  "atk-abh01a0:1598_4": "Ākāse pavattitaviññāṇāpagamārammaṇassa jhānassetaṃ adhivacanaṃ. Idha viññāṇañcāyatanasamāpattiyā",
  "atk-abh01a0:1598_5": "nikantipariyādānadukkhatāya dukkhā paṭipadā, pariyādinnanikantikassa appanā parivāsadandhatāya",
  "atk-abh01a0:1598_6": "dandhābhiññā. Vipariyāyena sukhā paṭipadā khippābhiññā ca. Parittakasiṇugghāṭimākāse",
  "atk-abh01a0:1598_7": "pavattitaviññāṇāpagamārammaṇatāya parittārammaṇatā, vipariyāyena appamāṇārammaṇatā",
  "atk-abh01a0:1598_8": "veditabbā. Sesaṃ purimasadisameva.",
  "atk-abh01a0:1599": "Nevasaññānāsaññāyatanaṃ",
  "atk-abh01a0:1600_0": "Ākiñcaññāyatanaṃ samatikkammāti etthāpi pubbe vuttanayeneva ākiñcaññaṃ āyatanamassa",
  "atk-abh01a0:1600_1": "adhiṭṭhānaṭṭhenāti jhānampi ākiñcaññāyatanaṃ. Vuttanayeneva ārammaṇampi. Evametaṃ",
  "atk-abh01a0:1600_2": "jhānañca ārammaṇañcāti ubhayampi appavattikaraṇena ca amanasikaraṇe ca samatikkamitvāva",
  "atk-abh01a0:1600_3": "yasmā idaṃ nevasaññānāsaññāyatanaṃ upasampajja vihātabbaṃ, tasmā ubhayampetaṃ ekajjhaṃ",
  "atk-abh01a0:1600_4": "katvā ‘ākiñcaññāyatanaṃ samatikkammā’ti idaṃ vuttanti veditabbaṃ.",
  "atk-abh01a0:1601_0": "Nevasaññānāsaññāyatanasaññāsahagatanti ettha pana yāya saññāya bhāvato taṃ nevasaññānāsaññāyatananti",
  "atk-abh01a0:1601_1": "vuccati, yathā paṭipannassa sā saññā hoti, taṃ tāva dassetuṃ vibhaṅge “nevasaññīnāsaññī”ti",
  "atk-abh01a0:1601_2": "uddharitvā “taññeva ākiñcaññāyatanaṃ santato manasikaroti saṅkhārāvasesasamāpattiṃ",
  "atk-abh01a0:1601_3": "bhāveti, tena vuccati nevasaññīnāsaññī”ti vuttaṃ. Tattha ‘santato manasikarotī’ti",
  "atk-abh01a0:1601_4": "‘santā vatāyaṃ samāpatti, yatra hi nāma natthibhāvampi ārammaṇaṃ karitvā ṭhassatī’ti",
  "atk-abh01a0:1601_5": "evaṃ santārammaṇatāya naṃ ‘santā’ti manasikaroti. Santato ce manasikaroti, kathaṃ",
  "atk-abh01a0:1601_6": "samatikkamo hotīti? Anāvajjitukāmatāya. So hi kiñcāpi naṃ santato manasikaroti, atha",
  "atk-abh01a0:1601_7": "khvassa ‘ahametaṃ āvajjissāmi samāpajjissāmi adhiṭṭhahissāmi vuṭṭhahissāmi paccavekkhissāmī’ti",
  "atk-abh01a0:1601_8": "esa ābhogo samannāhāro manasikāro na hoti. Kasmā? Ākiñcaññāyatanato nevasaññānāsaññāyatanassa",
  "atk-abh01a0:1601_9": "santatarapaṇītataratāya.",
  "atk-abh01a0:1602_0": "Yathā hi rājā mahaccarājānubhāvena hatthikkhandhagato nagaravīthiyaṃ vicaranto dantakārādayo",
  "atk-abh01a0:1602_1": "sippike ekaṃ vatthaṃ daḷhaṃ nivāsetvā ekena sīsaṃ veṭhetvā dantacuṇṇādīhi samokiṇṇagatte",
  "atk-abh01a0:1602_2": "anekāni dantavikatiādīni karonte disvā ‘aho vata re chekā ācariyā, īdisānipi nāma",
  "atk-abh01a0:1602_3": "sippāni karissantī’ti, evaṃ tesaṃ chekatāya tussati, na cassa evaṃ hoti – ‘aho vatāhaṃ",
  "atk-abh01a0:1602_4": "rajjaṃ pahāya evarūpo sippiko bhaveyya’nti. Taṃ kissa hetu? Rajjasiriyā mahānisaṃsatāya.",
  "atk-abh01a0:1602_5": "So sippike samatikkamitvāva gacchati. Evamevesa kiñcāpi taṃ samāpattiṃ santato manasikaroti,",
  "atk-abh01a0:1602_6": "atha khvassa ‘ahametaṃ samāpattiṃ āvajjissāmi samāpajjissāmi adhiṭṭhahissāmi vuṭṭhahissāmi",
  "atk-abh01a0:1602_7": "paccavekkhissāmī’ti neva esa ābhogo samannāhāro manasikāro hoti. So taṃ santato manasi",
  "atk-abh01a0:1602_8": "karonto taṃ paramasukhumaṃ appanāppattaṃ saññaṃ pāpuṇāti, yāya ‘nevasaññīnāsaññī",
  "atk-abh01a0:1602_9": "nāma hoti, saṅkhārāvasesasamāpattiṃ bhāvetī’ti vuccati. ‘Saṅkhārāvasesasamāpatti’nti",
  "atk-abh01a0:1602_10": "accantasukhumabhāvappattasaṅkhāraṃ catutthāruppasamāpattiṃ.",
  "atk-abh01a0:1603_0": "Idāni yaṃ taṃ evaṃ adhigatāya saññāya vasena nevasaññānāsaññāyatananti vuccati, taṃ",
  "atk-abh01a0:1603_1": "atthato dassetuṃ “nevasaññānāsaññāyatananti nevasaññānāsaññāyatanaṃ samāpannassa",
  "atk-abh01a0:1603_2": "vā, upapannassa vā, diṭṭhadhammasukhavihārissa vā cittacetasikā dhammā”ti vuttaṃ.",
  "atk-abh01a0:1603_3": "Tesu idha samāpannassa cittacetasikā dhammā adhippetā.",
  "atk-abh01a0:1604_0": "Vacanattho panettha – oḷārikāya saññāya abhāvato, sukhumāya ca bhāvato, nevassa sasampayuttadhammassa",
  "atk-abh01a0:1604_1": "jhānassa saññā, nāsaññāti nevasaññānāsaññaṃ. Nevasaññānāsaññañca taṃ manāyatanadhammāyatanapariyāpannattā",
  "atk-abh01a0:1604_2": "āyatanañcāti nevasaññānāsaññāyatanaṃ. Atha vā yāyamettha saññā, sā paṭusaññākiccaṃ",
  "atk-abh01a0:1604_3": "kātuṃ asamatthatāya nevasaññā, saṅkhārāvasesasukhumabhāvena vijjamānattā nāsaññāti",
  "atk-abh01a0:1604_4": "nevasaññānāsaññā. Nevasaññānāsaññā ca sā sesadhammānaṃ adhiṭṭhānaṭṭhena āyatanañcāti",
  "atk-abh01a0:1604_5": "nevasaññānāsaññāyatanaṃ.",
  "atk-abh01a0:1605_0": "Na kevalañcettha saññāva edisī, atha kho vedanāpi nevavedanā nāvedanā, cittampi nevacittaṃ",
  "atk-abh01a0:1605_1": "nācittaṃ, phassopi nevaphasso nāphassoti. Esa nayo sesasampayuttadhammesu. Saññāsīsena",
  "atk-abh01a0:1605_2": "panāyaṃ desanā katāti veditabbā. Pattamakkhanatelappabhutīhi ca upamāhi esamattho",
  "atk-abh01a0:1605_3": "vibhāvetabbo – sāmaṇero kira telena pattaṃ makkhetvā ṭhapesi. Taṃ yāgupānakāle thero",
  "atk-abh01a0:1605_4": "‘pattamāharā’ti āha. So ‘patte telamatthi, bhante’ti āha. Tato ‘āhara, sāmaṇera,",
  "atk-abh01a0:1605_5": "telaṃ nāḷiṃ pūressāmī’ti vutte ‘natthi, bhante, tela’nti āha. Tattha yathā antovutthattā",
  "atk-abh01a0:1605_6": "yāguyā saddhiṃ akappiyaṭṭhena telaṃ atthīti hoti, nāḷipūraṇādīnaṃ abhāvavasena natthīti",
  "atk-abh01a0:1605_7": "hoti, evaṃ sāpi saññā paṭusaññākiccaṃ kātuṃ asamatthatāya nevasaññā, saṅkhārāvasesasukhumabhāvena",
  "atk-abh01a0:1605_8": "vijjamānattā nāsaññā hoti.",
  "atk-abh01a0:1606_0": "Kimpanettha saññākiccanti? Ārammaṇasañjānanañceva vipassanāya ca visayabhāvaṃ upagantvā",
  "atk-abh01a0:1606_1": "nibbidājananaṃ. Dahanakiccamiva hi sukhodake tejodhātu, sañjānanakiccampesā paṭuṃ",
  "atk-abh01a0:1606_2": "kātuṃ na sakkoti. Sesasamāpattīsu saññā viya vipassanāya visayabhāvaṃ upagantvā nibbidājananampi",
  "atk-abh01a0:1606_3": "kātuṃ na sakkoti. Aññesu hi khandhesu akatābhiniveso bhikkhu nevasaññānāsaññāyatanakkhandhe",
  "atk-abh01a0:1606_4": "sammasitvā nibbidaṃ pattuṃ samattho nāma natthi. Apica āyasmā sāriputto, pakativipassako",
  "atk-abh01a0:1606_5": "pana mahāpañño sāriputtasadisova sakkuṇeyya. Sopi “evaṃ kirime dhammā ahutvā sambhonti,",
  "atk-abh01a0:1606_6": "hutvā paṭiventī”ti evaṃ kalāpasammasanavaseneva, no anupadadhammavipassanāvasena.",
  "atk-abh01a0:1606_7": "Evaṃ sukhumattaṃ gatā esā samāpatti.",
  "atk-abh01a0:1607_0": "Yathā ca pattamakkhanatelūpamāya evaṃ maggudakūpamāyapi ayamattho vibhāvetabbo. Maggapaṭipannassa",
  "atk-abh01a0:1607_1": "kira therassa purato gacchanto sāmaṇero thokamudakaṃ disvā ‘udakaṃ, bhante, upāhanā",
  "atk-abh01a0:1607_2": "omuñcathā’ti āha. Tato therena ‘sace udakamatthi, āhara nhānasāṭakaṃ, nhāyissāmī’ti",
  "atk-abh01a0:1607_3": "vutte ‘natthi, bhante’ti āha. Tattha yathā upāhanatemanamattaṭṭhena udakaṃ atthīti",
  "atk-abh01a0:1607_4": "hoti, nhānaṭṭhena natthīti hoti, evampi sā paṭusaññākiccaṃ kātuṃ asamatthatāya neva",
  "atk-abh01a0:1607_5": "saññā, saṅkhārāvasesasukhumabhāvena vijjamānattā nāsaññā hoti. Na kevalañca etāheva,",
  "atk-abh01a0:1607_6": "aññāhipi anurūpāhi upamāhi esa attho vibhāvetabbo. Iti imāya nevasaññānāsaññāyatane",
  "atk-abh01a0:1607_7": "pavattāya saññāya nevasaññānāsaññāyatanabhūtāya vā saññāya sahagatanti nevasaññānāsaññāyatanasaññāsahagataṃ.",
  "atk-abh01a0:1607_8": "Ākiñcaññāyatanasamāpattiārammaṇassa jhānassetaṃ adhivacanaṃ.",
  "atk-abh01a0:1608_0": "Idha ākiñcaññāyatanasamāpattiyā nikantipariyādānadukkhatāya dukkhā paṭipadā, pariyādinnanikantikassa",
  "atk-abh01a0:1608_1": "appanāparivāsadandhatāya dandhābhiññā. Vipariyāyena sukhā paṭipadā khippābhiññā ca.",
  "atk-abh01a0:1608_2": "Parittakasiṇugghāṭimākāse pavattitaviññāṇāpagamārammaṇaṃ samāpattiṃ ārabbha pavattitāya",
  "atk-abh01a0:1608_3": "parittārammaṇatā, vipariyāyena appamāṇārammaṇatā veditabbā. Sesaṃ purimasadisameva.",
  "atk-abh01a0:1609": "Asadisarūpo nātho, āruppaṃ yaṃ catubbidhaṃ āha;",
  "atk-abh01a0:1610": "Taṃ iti ñatvā tasmiṃ, pakiṇṇakakathāpi viññeyyā.",
  "atk-abh01a0:1611": "Arūpasamāpattiyo hi –",
  "atk-abh01a0:1612": "Ārammaṇātikkamato, catassopi bhavantimā;",
  "atk-abh01a0:1613": "Aṅgātikkamametāsaṃ, na icchanti vibhāvino.",
  "atk-abh01a0:1614_0": "Etāsu hi rūpanimittātikkamato paṭhamā, ākāsātikkamato dutiyā, ākāse pavattitaviññāṇātikkamato",
  "atk-abh01a0:1614_1": "tatiyā, ākāse pavattitaviññāṇassa apagamātikkamato catutthāti sabbathā ‘ārammaṇātikkamato",
  "atk-abh01a0:1614_2": "catassopi bhavantimā’ arūpasamāpattiyoti veditabbā. Aṅgātikkamaṃ pana etāsaṃ na icchanti",
  "atk-abh01a0:1614_3": "paṇḍitā. Na hi rūpāvacarasamāpattīsu viya etāsu aṅgātikkamo atthi. Sabbāsupi hi etāsu",
  "atk-abh01a0:1614_4": "upekkhā cittekaggatāti dve eva jhānaṅgāni honti. Evaṃ santepi –",
  "atk-abh01a0:1615": "Supaṇītatarā honti, pacchimā pacchimā idha;",
  "atk-abh01a0:1616": "Upamā tattha viññeyyā, pāsādatalasāṭikā.",
  "atk-abh01a0:1617_0": "Yathā hi catubhūmakapāsādassa heṭṭhimatale dibbanaccagītavāditasurabhigandhamālāsādurasapānabhojanasayanacchādanādivasena",
  "atk-abh01a0:1617_1": "paṇītā pañca kāmaguṇā paccupaṭṭhitā assu, dutiye tato paṇītatarā, tatiye tato paṇītatamā,",
  "atk-abh01a0:1617_2": "catutthe sabbapaṇītā; tattha kiñcāpi tāni cattāripi pāsādatalāneva, natthi nesaṃ",
  "atk-abh01a0:1617_3": "pāsādatalabhāvena viseso, pañcakāmaguṇasamiddhivisesena pana heṭṭhimato heṭṭhimato",
  "atk-abh01a0:1617_4": "uparimaṃ uparimaṃ paṇītataraṃ hoti.",
  "atk-abh01a0:1618_0": "Yathā ca ekāya itthiyā kantitathūlasaṇhasaṇhatarasaṇhatamasuttānaṃ catupalatipaladvipalaekapalasāṭikā",
  "atk-abh01a0:1618_1": "assu, āyāmena vitthārena ca samappamāṇā; tattha kiñcāpi tā sāṭikā catassopi āyāmato",
  "atk-abh01a0:1618_2": "ca vitthārato ca samappamāṇā, natthi tāsaṃ pamāṇato viseso, sukhasamphassasukhumabhāvamahagghabhāvehi",
  "atk-abh01a0:1618_3": "pana purimāya purimāya pacchimā pacchimā paṇītatarā honti, evameva kiñcāpi catūsupi",
  "atk-abh01a0:1618_4": "etāsu upekkhā cittekaggatāti etāni dveyeva aṅgāni honti, atha kho bhāvanāvisesena",
  "atk-abh01a0:1618_5": "tesaṃ aṅgānaṃ paṇītapaṇītatarabhāvena supaṇītatarā honti pacchimā pacchimā idhāti",
  "atk-abh01a0:1618_6": "veditabbā. Evaṃ anupubbena paṇītapaṇītā cetā –",
  "atk-abh01a0:1619": "Asucimhi maṇḍape laggo, eko taṃ nissito paro;",
  "atk-abh01a0:1620": "Añño bahi anissāya, taṃ taṃ nissāya cāparo.",
  "atk-abh01a0:1621": "Ṭhito catūhi etehi, purisehi yathākkamaṃ;",
  "atk-abh01a0:1622": "Samānatāya ñātabbā, catassopi vibhāvinā. ;",
  "atk-abh01a0:1623_0": "Tatrāyamatthayojanā – asucimhi kira dese eko maṇḍapo. Atheko puriso āgantvā taṃ asuciṃ",
  "atk-abh01a0:1623_1": "jigucchamāno taṃ maṇḍapaṃ hatthehi ālambitvā tattha laggo, laggito viya aṭṭhāsi.",
  "atk-abh01a0:1623_2": "Athāparo āgantvā taṃ maṇḍapalaggaṃ purisaṃ nissito. Athañño āgantvā cintesi – ‘yo",
  "atk-abh01a0:1623_3": "esa maṇḍape laggo, yo ca taṃ nissito, ubhopete duṭṭhitā; dhuvo ca nesaṃ maṇḍapapapāte",
  "atk-abh01a0:1623_4": "pāto, handāhaṃ bahiyeva tiṭṭhāmī’ti so tannissitaṃ anissāya bahiyeva aṭṭhāsi. Athāparo",
  "atk-abh01a0:1623_5": "āgantvā maṇḍapalaggassa tannissitassa ca akhemabhāvaṃ cintetvā bahiṭhitañca suṭṭhitoti",
  "atk-abh01a0:1623_6": "mantvā taṃ nissāya aṭṭhāsi.",
  "atk-abh01a0:1624_0": "Tattha asucimhi dese maṇḍapo viya kasiṇugghāṭimākāsaṃ daṭṭhabbaṃ. Asucijigucchāya",
  "atk-abh01a0:1624_1": "maṇḍapalaggo puriso viya rūpanimittajigucchāya ākāsārammaṇaṃ ākāsānañcāyatanaṃ. Maṇḍapalaggaṃ",
  "atk-abh01a0:1624_2": "purisaṃ nissito viya ākāsārammaṇaṃ ākāsānañcāyatanaṃ ārabbha pavattaṃ viññāṇañcāyatanaṃ.",
  "atk-abh01a0:1624_3": "Tesaṃ dvinnampi akhemabhāvaṃ cintetvā anissāya taṃ maṇḍapalaggaṃ, bahiṭhito viya,",
  "atk-abh01a0:1624_4": "ākāsānañcāyatanaṃ ārammaṇaṃ akatvā tadabhāvārammaṇaṃ ākiñcaññāyatanaṃ. Maṇḍapalaggassa",
  "atk-abh01a0:1624_5": "tannissitassa ca akhemataṃ cintetvā bahiṭhitañca ‘suṭṭhito’ti mantvā taṃ nissāya",
  "atk-abh01a0:1624_6": "ṭhito viya viññāṇābhāvasaṅkhāte bahipadese ṭhitaṃ ākiñcaññāyatanaṃ ārabbha pavattaṃ",
  "atk-abh01a0:1624_7": "nevasaññānāsaññāyatanaṃ daṭṭhabbaṃ. Evaṃ pavattamānañca –",
  "atk-abh01a0:1625": "Ārammaṇaṃ karoteva, aññābhāvena taṃ idaṃ;",
  "atk-abh01a0:1626": "Diṭṭhadosampi rājānaṃ, vuttihetu yathā jano. ;",
  "atk-abh01a0:1627_0": "Idañhi nevasaññānāsaññāyatanaṃ ‘āsannaviññāṇañcāyatanapaccatthikā ayaṃ samāpattī’ti",
  "atk-abh01a0:1627_1": "evaṃ diṭṭhadosampi taṃ ākiñcaññāyatanaṃ aññassa ārammaṇassa abhāvā ārammaṇaṃ karoteva.",
  "atk-abh01a0:1627_2": "Yathā kiṃ? ‘Diṭṭhadosampi rājānaṃ vuttihetu yathā jano’. Yathā hi asaṃyataṃ pharusakāyavacīmanosamācāraṃ",
  "atk-abh01a0:1627_3": "kañci sabbadisampatiṃ rājānaṃ ‘pharusasamācāro aya’nti evaṃ diṭṭhadosampi aññattha",
  "atk-abh01a0:1627_4": "vuttiṃ alabhamāno jano vuttihetu nissāya vattati, evaṃ diṭṭhadosampi taṃ ākiñcaññāyatanaṃ",
  "atk-abh01a0:1627_5": "aññaṃ ārammaṇaṃ alabhamānamidaṃ nevasaññānāsaññāyatanaṃ ārammaṇaṃ karoteva. Evaṃ kurumānañca –",
  "atk-abh01a0:1628": "Āruḷho dīghanisseṇiṃ, yathā nisseṇibāhukaṃ;",
  "atk-abh01a0:1629": "Pabbataggañca āruḷho, yathā pabbatamatthakaṃ.",
  "atk-abh01a0:1630": "Yathā vā girimāruḷho, attanoyeva jaṇṇukaṃ;",
  "atk-abh01a0:1631": "Olubbhati tathevetaṃ, jhānamolubbha vattatīti. ;",
  "atk-abh01a0:1632": "Arūpāvacarakusalakathā niṭṭhitā.",
  "atk-abh01a0:1633": "Tebhūmakakusalavaṇṇanā",
  "atk-abh01a0:1634_0": "269. Idāni yasmā sabbānipetāni tebhūmakakusalāni hīnādinā pabhedena vattanti, tasmā",
  "atk-abh01a0:1634_1": "tesaṃ taṃ pabhedaṃ dassetuṃ puna katame dhammā kusalātiādi āraddhaṃ. Tattha hīnanti",
  "atk-abh01a0:1634_2": "lāmakaṃ. Taṃ āyūhanavasena veditabbaṃ. Hīnuttamānaṃ majjhe bhavaṃ majjhimaṃ. Padhānabhāvaṃ",
  "atk-abh01a0:1634_3": "nītaṃ paṇītaṃ, uttamanti attho. Tānipi āyūhanavaseneva veditabbāni. Yassa hi āyūhanakkhaṇe",
  "atk-abh01a0:1634_4": "chando vā hīno hoti, vīriyaṃ vā, cittaṃ vā, vīmaṃsā vā, taṃ hīnaṃ nāma. Yassa te",
  "atk-abh01a0:1634_5": "dhammā majjhimā ceva paṇītā, ca taṃ majjhimañceva paṇītañca. Yaṃ pana kattukāmatāsaṅkhātaṃ",
  "atk-abh01a0:1634_6": "chandaṃ dhuraṃ chandaṃ jeṭṭhakaṃ chandaṃ pubbaṅgamaṃ katvā āyūhitaṃ, taṃ chandādhipatito",
  "atk-abh01a0:1634_7": "āgatattā chandādhipateyyaṃ nāma. Vīriyādhipateyyādīsupi eseva nayo.",
  "atk-abh01a0:1635_0": "Imasmiṃ pana ṭhāne ṭhatvā nayā gaṇetabbā. Sabbapaṭhamaṃ vibhatto hi eko nayo, hīnanti",
  "atk-abh01a0:1635_1": "eko, majjhimanti eko, paṇītanti eko, chandādhipateyyanti eko. Ime tāva chandādhipateyye",
  "atk-abh01a0:1635_2": "pañca nayā. Evaṃ vīriyādhipateyyādīsupīti cattāro pañcakā vīsati honti. Purimo vā",
  "atk-abh01a0:1635_3": "eko suddhikanayo, hīnantiādayo tayo, chandādhipateyyantiādayo cattāro, chandādhipateyyaṃ",
  "atk-abh01a0:1635_4": "hīnantiādayo dvādasāti evampi vīsati nayā honti.",
  "atk-abh01a0:1636_0": "Ime vīsati mahānayā kattha vibhattāti? Mahāpakaraṇe hīnattike vibhattā. Imasmiṃ pana",
  "atk-abh01a0:1636_1": "ṭhāne hīnattikato majjhimarāsiṃ gahetvā hīnamajjhimapaṇītavasena tayo koṭṭhāsā kātabbā.",
  "atk-abh01a0:1636_2": "Tatopi majjhimarāsiṃ ṭhapetvā hīnapaṇīte gahetvā nava nava koṭṭhāsā kātabbā. Hīnasmiṃyeva",
  "atk-abh01a0:1636_3": "hi hīnaṃ atthi majjhimaṃ atthi paṇītaṃ atthi. Paṇītasmimpi hīnaṃ atthi majjhimaṃ",
  "atk-abh01a0:1636_4": "atthi paṇītaṃ atthi. Tathā hīnahīnasmiṃ hīnaṃ, hīnahīnasmiṃ majjhimaṃ, hīnahīnasmiṃ",
  "atk-abh01a0:1636_5": "paṇītaṃ. Hīnamajjhimasmiṃ hīnaṃ, hīnamajjhimasmiṃ majjhimaṃ, hīnamajjhimasmiṃ paṇītaṃ.",
  "atk-abh01a0:1636_6": "Hīnapaṇītasmiṃ hīnaṃ, hīnapaṇītasmiṃ majjhimaṃ, hīnapaṇītasmiṃ paṇītanti ayameko",
  "atk-abh01a0:1636_7": "navako. Paṇītahīnasmimpi hīnaṃ nāma atthi, paṇītahīnasmiṃ majjhimaṃ, paṇītahīnasmiṃ",
  "atk-abh01a0:1636_8": "paṇītaṃ. Tathā paṇītamajjhimasmiṃ hīnaṃ, paṇītamajjhimasmiṃ majjhimaṃ, paṇītamajjhimasmiṃ",
  "atk-abh01a0:1636_9": "paṇītaṃ. Paṇītapaṇītasmiṃ hīnaṃ, paṇītapaṇītasmiṃ majjhimaṃ, paṇītapaṇītasmiṃ paṇītanti.",
  "atk-abh01a0:1636_10": "Ayaṃ dutiyo navakoti dve navakā aṭṭhārasa. Imāni aṭṭhārasa kammadvārāni nāma. Imehi",
  "atk-abh01a0:1636_11": "pabhāvitattā, imesaṃ vasena, aṭṭhārasa khattiyā, aṭṭhārasa brāhmaṇā, aṭṭhārasa vessā,",
  "atk-abh01a0:1636_12": "aṭṭhārasa suddā, aṭṭhacattālīsa gottacaraṇāni veditabbāni.",
  "atk-abh01a0:1637_0": "Imesu ca pana tebhūmakesu kusalesu kāmāvacarakusalaṃ tihetukampi duhetukampi hoti",
  "atk-abh01a0:1637_1": "ñāṇasampayuttavippayuttavasena. Rūpāvacarārūpāvacaraṃ pana tihetukameva ñāṇasampayuttameva.",
  "atk-abh01a0:1637_2": "Kāmāvacarampettha adhipatinā sahāpi uppajjati vināpi. Rūpāvacarārūpāvacaraṃ adhipatisampannameva",
  "atk-abh01a0:1637_3": "hoti. Kāmāvacarakusale cettha ārammaṇādhipati sahajātādhipatīti dvepi adhipatayo",
  "atk-abh01a0:1637_4": "labbhanti. Rūpāvacarārūpāvacaresu ārammaṇādhipati na labbhati, sahajātādhipatiyeva",
  "atk-abh01a0:1637_5": "labbhati. Tattha cittassa cittādhipateyyabhāvo sampayuttadhammānaṃ vasena vutto.",
  "atk-abh01a0:1637_6": "Dvinnaṃ pana cittānaṃ ekato abhāvena sampayuttacittassa cittādhipati nāma natthi.",
  "atk-abh01a0:1637_7": "Tathā chandādīnaṃ chandādhipatiādayo. Keci pana ‘sace cittavato kusalaṃ hoti, mayhaṃ",
  "atk-abh01a0:1637_8": "bhavissatīti evaṃ yaṃ cittaṃ dhuraṃ katvā jeṭṭhakaṃ katvā aparaṃ kusalacittaṃ āyūhitaṃ,",
  "atk-abh01a0:1637_9": "tassa taṃ purimacittaṃ cittādhipati nāma hoti, tato āgatattā idaṃ cittādhipateyyaṃ",
  "atk-abh01a0:1637_10": "nāmā’ti evaṃ āgamanavasenāpi adhipatiṃ nāma icchanti. Ayaṃ pana nayo neva pāḷiyaṃ",
  "atk-abh01a0:1637_11": "na aṭṭhakathāyaṃ dissati. Tasmā vuttanayeneva adhipatibhāvo veditabbo. Imesu ca ekūnavīsatiyā",
  "atk-abh01a0:1637_12": "mahānayesu purime suddhikanaye vuttaparimāṇāneva cittāni ca navakā ca pāṭhavārā ca",
  "atk-abh01a0:1637_13": "honti. Tasmā ñāṇasampayuttesu vuttaparimāṇato vīsatiguṇo cittanavakavārabhedo veditabbo,",
  "atk-abh01a0:1637_14": "catūsu ñāṇavippayuttesu soḷasaguṇoti, ayaṃ tebhūmakakusale pakiṇṇakakathā nāmāti.",
  "atk-abh01a0:1638": "Tebhūmakakusalaṃ.",
  "atk-abh01a0:1639": "Lokuttarakusalavaṇṇanā",
  "atk-abh01a0:1640_0": "277. Evaṃ bhavattayasampattinibbattakaṃ kusalaṃ dassetvā idāni sabbabhavasamatikkamanāya",
  "atk-abh01a0:1640_1": "lokuttarakusalaṃ dassetuṃ puna katame dhammā kusalātiādi āraddhaṃ. Tattha lokuttaranti",
  "atk-abh01a0:1640_2": "kenaṭṭhena lokuttaraṃ? Lokaṃ taratīti, lokuttaraṃ lokaṃ uttaratīti lokuttaraṃ; lokaṃ",
  "atk-abh01a0:1640_3": "samatikkamma abhibhuyya tiṭṭhatīti lokuttaraṃ. Jhānaṃ bhāvetīti ekacittakkhaṇikaṃ",
  "atk-abh01a0:1640_4": "appanājhānaṃ bhāveti janeti vaḍḍheti.",
  "atk-abh01a0:1641_0": "Lokato niyyāti vaṭṭato niyyātīti niyyānikaṃ. Niyyāti vā etenāti niyyānikaṃ. Taṃsamaṅgī",
  "atk-abh01a0:1641_1": "hi puggalo dukkhaṃ parijānanto niyyāti, samudayaṃ pajahanto niyyāti, nirodhaṃ sacchikaronto",
  "atk-abh01a0:1641_2": "niyyāti, maggaṃ bhāvento niyyāti. Yathā ca pana tebhūmakakusalaṃ vaṭṭasmiṃ cutipaṭisandhiyo",
  "atk-abh01a0:1641_3": "ācināti vaḍḍhetīti ācayagāmī nāma hoti, na tathā idaṃ. Idaṃ pana yathā ekasmiṃ purise",
  "atk-abh01a0:1641_4": "aṭṭhārasahatthaṃ pākāraṃ cinante aparo mahāmuggaraṃ gahetvā tena citacitaṭṭhānaṃ",
  "atk-abh01a0:1641_5": "apacinanto viddhaṃsento eva gaccheyya, evameva tebhūmakakusalena citā cutipaṭisandhiyo",
  "atk-abh01a0:1641_6": "paccayavekallakaraṇena apacinantaṃ viddhaṃsentaṃ gacchatīti apacayagāmi.",
  "atk-abh01a0:1642_0": "Diṭṭhigatānaṃ pahānāyāti, ettha diṭṭhiyo eva diṭṭhigatāni, gūthagataṃ muttagatantiādīni",
  "atk-abh01a0:1642_1": "viya. Dvāsaṭṭhiyā vā diṭṭhīnaṃ antogadhattā diṭṭhīsu gatānītipi diṭṭhigatāni. Diṭṭhiyā",
  "atk-abh01a0:1642_2": "vā gataṃ etesantipi diṭṭhigatāni. Diṭṭhisadisagamanāni diṭṭhisadisappavattānīti attho.",
  "atk-abh01a0:1642_3": "Kāni pana tānīti? Sasampayuttāni sakkāyadiṭṭhivicikicchāsīlabbataparāmāsaapāyagamanīyarāgadosamohākusalāni.",
  "atk-abh01a0:1642_4": "Tāni hi yāva paṭhamamaggabhāvanā tāva pavattisabbhāvato diṭṭhisadisagamanānīti vuccanti.",
  "atk-abh01a0:1642_5": "Iti diṭṭhiyo ca diṭṭhigatāni ca diṭṭhigatāni. Tesaṃ diṭṭhigatānaṃ. Pahānāyāti samucchedavaseneva",
  "atk-abh01a0:1642_6": "pajahanatthāya. Paṭhamāyāti gaṇanavasenapi paṭhamuppattivasenapi paṭhamāya. Bhūmiyāti",
  "atk-abh01a0:1642_7": "“anantarahitāya bhūmiyā”tiādīsu tāva ayaṃ mahāpathavī bhūmīti vuccati. “Sukhabhūmiyaṃ",
  "atk-abh01a0:1642_8": "kāmāvacare”tiādīsu cittuppādo. Idha pana sāmaññaphalaṃ adhippetaṃ. Tañhi sampayuttānaṃ",
  "atk-abh01a0:1642_9": "nissayabhāvato te dhammā bhavanti etthāti bhūmi. Yasmā vā samānepi lokuttarabhāve",
  "atk-abh01a0:1642_10": "sayampi bhavati uppajjati, na nibbānaṃ viya apātubhāvaṃ, tasmāpi bhūmīti vuccati;",
  "atk-abh01a0:1642_11": "tassā paṭhamāya bhūmiyā. Pattiyāti sotāpattiphalasaṅkhātassa paṭhamassa sāmaññaphalassa",
  "atk-abh01a0:1642_12": "pattatthāya paṭilābhatthāyāti evamettha attho veditabbo. Viviccāti samucchedavivekavasena",
  "atk-abh01a0:1642_13": "viviccitvā, vinā hutvā.",
  "atk-abh01a0:1643_0": "Idāni kiñcāpi lokiyajjhānampi na vinā paṭipadāya ijjhati, evaṃ santepi idha suddhikanayaṃ",
  "atk-abh01a0:1643_1": "pahāya lokuttarajjhānaṃ paṭipadāya saddhiṃyeva garuṃ katvā desetukāmatāya dukkhapaṭipadaṃ",
  "atk-abh01a0:1643_2": "dandhābhiññantiādimāha.",
  "atk-abh01a0:1644_0": "Tattha yo āditova kilese vikkhambhento dukkhena sasaṅkhārena sappayogena kilamanto",
  "atk-abh01a0:1644_1": "vikkhambheti tassa dukkhā paṭipadā hoti; yo pana vikkhambhita kileso vipassanāparivāsaṃ",
  "atk-abh01a0:1644_2": "vasanto cirena maggapātubhāvaṃ pāpuṇāti tassa dandhābhiññā hoti. Iti yo koci vāro",
  "atk-abh01a0:1644_3": "dukkhapaṭipadadandhābhiñño nāma kato.",
  "atk-abh01a0:1645_0": "Katamaṃ pana vāraṃ rocesunti? Yattha sakiṃ vikkhambhitā kilesā samudācaritvā dutiyampi",
  "atk-abh01a0:1645_1": "vikkhambhitā puna samudācaranti, tatiyaṃ vikkhambhite pana tathāvikkhambhiteva katvā",
  "atk-abh01a0:1645_2": "maggena samugghātaṃ pāpeti, imaṃ vāraṃ rocesuṃ. Imassa vārassa dukkhāpaṭipadā dandhābhiññāti",
  "atk-abh01a0:1645_3": "nāmaṃ kataṃ. Ettakena pana na pākaṭaṃ hoti. Tasmā evamettha ādito paṭṭhāya vibhāvanā",
  "atk-abh01a0:1645_4": "veditabbā – yo hi cattāri mahābhūtāni pariggahetvā upādārūpaṃ pariggaṇhāti, arūpaṃ",
  "atk-abh01a0:1645_5": "pariggaṇhāti, ‘rūpārūpaṃ’ pana pariggaṇhanto dukkhena kasirena kilamanto pariggahetuṃ",
  "atk-abh01a0:1645_6": "sakkoti, tassa dukkhā paṭipadā nāma hoti. Pariggahitarūpārūpassa pana vipassanāparivāse",
  "atk-abh01a0:1645_7": "maggapātubhāvadandhatāya dandhābhiññā nāma hoti.",
  "atk-abh01a0:1646_0": "Yopi rūpārūpaṃ pariggahetvā ‘nāmarūpaṃ’ vavatthapento dukkhena kasirena kilamanto",
  "atk-abh01a0:1646_1": "vavatthapeti, vavatthāpite ca nāmarūpe vipassanāparivāsaṃ vasanto cirena maggaṃ uppādetuṃ",
  "atk-abh01a0:1646_2": "sakkoti, tassāpi dukkhā paṭipadā dandhābhiññā nāma hoti.",
  "atk-abh01a0:1647_0": "Aparo nāmarūpampi vavatthapetvā ‘paccaye’ pariggaṇhanto dukkhena kasirena kilamanto",
  "atk-abh01a0:1647_1": "pariggaṇhāti, paccaye ca pariggahetvā vipassanāparivāsaṃ vasanto cirena maggaṃ uppādeti,",
  "atk-abh01a0:1647_2": "evampi dukkhā paṭipadā dandhābhiññā nāma hoti.",
  "atk-abh01a0:1648_0": "Aparo paccayepi pariggahetvā ‘lakkhaṇāni’ paṭivijjhanto dukkhena kasirena kilamanto",
  "atk-abh01a0:1648_1": "paṭivijjhati, paṭividdhalakkhaṇo ca vipassanāparivāsaṃ vasanto cirena maggaṃ uppādeti,",
  "atk-abh01a0:1648_2": "evampi dukkhā paṭipadā dandhābhiññā nāma hoti.",
  "atk-abh01a0:1649_0": "Aparo lakkhaṇānipi paṭivijjhitvā vipassanāñāṇe tikkhe sūre pasanne vahante uppannaṃ",
  "atk-abh01a0:1649_1": "‘vipassanānikantiṃ’ pariyādiyamāno dukkhena kasirena kilamanto pariyādiyati, nikantiñca",
  "atk-abh01a0:1649_2": "pariyādiyitvā vipassanāparivāsaṃ vasanto cirena maggaṃ uppādeti, evampi dukkhā paṭipadā",
  "atk-abh01a0:1649_3": "dandhābhiññā nāma hoti. Imaṃ vāraṃ rocesuṃ. Imassa vārassa etaṃ nāmaṃ kataṃ. Imināva",
  "atk-abh01a0:1649_4": "upāyena parato tisso paṭipadā veditabbā.",
  "atk-abh01a0:1650_0": "Phasso hotītiādīsu anaññātaññassāmītindriyaṃ, sammāvācā, sammākammanto, sammāājīvoti",
  "atk-abh01a0:1650_1": "cattāri padāni adhikāni. Niddesavāre ca vitakkādiniddesesu ‘maggaṅga’ntiādīni padāni",
  "atk-abh01a0:1650_2": "adhikāni. Sesaṃ sabbaṃ heṭṭhā vuttasadisameva. Bhūmantaravasena pana lokuttaratāva idha viseso.",
  "atk-abh01a0:1651_0": "Tattha anaññātaññassāmītindriyanti ‘anamatagge saṃsāravaṭṭe anaññātaṃ amataṃ padaṃ",
  "atk-abh01a0:1651_1": "catusaccadhammameva vā jānissāmī’ti paṭipannassa iminā pubbābhogena uppannaṃ indriyaṃ.",
  "atk-abh01a0:1651_2": "Lakkhaṇādīni panassa heṭṭhā paññindriye vuttanayeneva veditabbāni.",
  "atk-abh01a0:1652_0": "Sundarā pasatthā vā vācā sammāvācā. Vacīduccaritasamugghāṭikāya micchāvācāviratiyā",
  "atk-abh01a0:1652_1": "etaṃ adhivacanaṃ. Sā pariggahalakkhaṇā viramaṇarasā micchāvācappahānapaccupaṭṭhānā.",
  "atk-abh01a0:1652_2": "Sundaro pasattho vā kammanto sammākammanto. Micchākammantasamucchedikāya pāṇātipātādiviratiyā",
  "atk-abh01a0:1652_3": "etaṃ nāmaṃ. So samuṭṭhānalakkhaṇo viramaṇaraso micchākammantappahānapaccupaṭṭhāno.",
  "atk-abh01a0:1652_4": "Sundaro pasattho vā ājīvo sammāājīvo. Micchājīvaviratiyā etaṃ adhivacanaṃ. So vodānalakkhaṇo",
  "atk-abh01a0:1652_5": "ñāyājīvappavattiraso micchājīvappahānapaccupaṭṭhāno.",
  "atk-abh01a0:1653_0": "Apica heṭṭhā viratittaye vuttavasenapettha lakkhaṇādīni veditabbāni. Iti imesaṃ tiṇṇaṃ",
  "atk-abh01a0:1653_1": "dhammānaṃ vasena heṭṭhā vuttaṃ maggapañcakaṃ idha maggaṭṭhakaṃ veditabbaṃ. Yevāpanakesu",
  "atk-abh01a0:1653_2": "ca imesaṃ abhāvo. Tathā karuṇāmuditānaṃ. Ime hi tayo dhammā idha pāḷiyaṃ āgatattāva",
  "atk-abh01a0:1653_3": "yevāpanakesu na gahitā. Karuṇāmuditā pana sattārammaṇā, ime dhammā nibbānārammaṇāti",
  "atk-abh01a0:1653_4": "tāpettha na gahitā. Ayaṃ tāva uddesavāre visesattho.",
  "atk-abh01a0:1654_0": "283. Niddesavāre pana maggaṅgaṃ maggapariyāpannanti ettha tāva maggassa aṅganti maggaṅgaṃ;",
  "atk-abh01a0:1654_1": "maggakoṭṭhāsoti attho. Yathā pana araññe pariyāpannaṃ araññapariyāpannaṃ nāma hoti,",
  "atk-abh01a0:1654_2": "evaṃ magge pariyāpannanti maggapariyāpannaṃ. Maggasannissitanti attho.",
  "atk-abh01a0:1655_0": "285. Pītisambojjhaṅgoti ettha pīti eva sambojjhaṅgoti pītisambojjhaṅgo. Tattha bodhiyā",
  "atk-abh01a0:1655_1": "bodhissa vā aṅgoti bojjhaṅgo. Idaṃ vuttaṃ hoti – yā ayaṃ dhammasāmaggī yāya lokuttaramaggakkhaṇe",
  "atk-abh01a0:1655_2": "uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-abh01a0:1655_3": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-abh01a0:1655_4": "dhammasāmaggiyā ariyasāvako bujjhatīti katvā bodhīti vuccati. Bujjhatīti kilesasantānaniddāya",
  "atk-abh01a0:1655_5": "uṭṭhahati, cattāri vā ariyasaccāni paṭivijjhati, nibbānameva vā sacchikaroti. Tassā",
  "atk-abh01a0:1655_6": "dhammasāmaggīsaṅkhātāya bodhiyā aṅgotipi bojjhaṅgo, jhānaṅgamaggaṅgādīni viya. Yopesa",
  "atk-abh01a0:1655_7": "yathāvuttappakārāya etāya dhammasāmaggiyā bujjhatīti katvā ariyasāvako bodhīti vuccati,",
  "atk-abh01a0:1655_8": "tassa bodhissa aṅgotipi bojjhaṅgo; senaṅgarathaṅgādayo viya. Tenāhu aṭṭhakathācariyā",
  "atk-abh01a0:1655_9": "– “bujjhanakassa puggalassa aṅgāti vā bojjhaṅgā”ti.",
  "atk-abh01a0:1656_0": "Apica “bojjhaṅgāti kenaṭṭhena bojjhaṅgā? Bodhāya saṃvattantīti bojjhaṅgā, bujjhantīti",
  "atk-abh01a0:1656_1": "bojjhaṅgā, anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā”ti",
  "atk-abh01a0:1656_2": "iminā paṭisambhidānayenāpi bojjhaṅgattho veditabbo. Pasattho sundaro vā bojjhaṅgoti",
  "atk-abh01a0:1656_3": "sambojjhaṅgo. Evaṃ pīti eva sambojjhaṅgo pītisambojjhaṅgoti. Cittekaggatāniddesādīsupi",
  "atk-abh01a0:1656_4": "imināva nayena attho veditabbo.",
  "atk-abh01a0:1657_0": "296. Tesaṃ dhammānanti ye tasmiṃ samaye paṭivedhaṃ gacchanti catusaccadhammā, tesaṃ",
  "atk-abh01a0:1657_1": "dhammānaṃ. Anaññātānanti kiñcāpi paṭhamamaggena te dhammā ñātā nāma honti, yathā",
  "atk-abh01a0:1657_2": "pana pakatiyā anāgatapubbaṃ vihāraṃ āgantvā vihāramajjhe ṭhitopi puggalo pakatiyā",
  "atk-abh01a0:1657_3": "anāgatabhāvaṃ upādāya ‘anāgatapubbaṃ ṭhānaṃ āgatomhī’ti vadati, yathā ca pakatiyā",
  "atk-abh01a0:1657_4": "apiḷandhapubbaṃ mālaṃ piḷandhitvā, anivatthapubbaṃ vatthaṃ nivāsetvā, abhuttapubbaṃ",
  "atk-abh01a0:1657_5": "bhojanaṃ bhuñjitvā, pakatiyā abhuttabhāvaṃ upādāya abhuttapubbaṃ bhojanaṃ bhuttomhīti",
  "atk-abh01a0:1657_6": "vadati, evamidhāpi yasmā pakatiyā iminā puggalena ime dhammā na ñātapubbā tasmā anaññātānanti",
  "atk-abh01a0:1657_7": "vuttaṃ. Adiṭṭhādīsupi eseva nayo. Tattha adiṭṭhānanti ito pubbe paññācakkhunā adiṭṭhānaṃ.",
  "atk-abh01a0:1657_8": "Appattānanti adhigamanavasena appattānaṃ. Aviditānanti ñāṇena apākaṭakatānaṃ. Asacchikatānanti",
  "atk-abh01a0:1657_9": "apaccakkhakatānaṃ. Sacchikiriyāyāti paccakkhakaraṇatthaṃ. Yathā ca iminā padena,",
  "atk-abh01a0:1657_10": "evaṃ sesehipi saddhiṃ anaññātānaṃ ñāṇāya, adiṭṭhānaṃ dassanāya, appattānaṃ pattiyā,",
  "atk-abh01a0:1657_11": "aviditānaṃ vedāyāti yojanā kātabbā.",
  "atk-abh01a0:1658_0": "299. Catūhi vacīduccaritehītiādīsu vacīti vacīviññatti veditabbā. Tiṇṇaṃ dosānaṃ",
  "atk-abh01a0:1658_1": "yena kenaci duṭṭhāni caritānīti duccaritāni. Vacīto pavattāni duccaritāni vacīduccaritāni,",
  "atk-abh01a0:1658_2": "vaciyā vā nipphāditāni duccaritāni vacīduccaritāni. Tehi vacīduccaritehi. Ārakā ramatīti",
  "atk-abh01a0:1658_3": "ārati. Vinā tehi ramatīti virati. Tato tato paṭinivattāva hutvā tehi vinā ramatīti",
  "atk-abh01a0:1658_4": "paṭivirati. Upasaggavasena vā padaṃ vaḍḍhitaṃ. Sabbamidaṃ oramaṇabhāvassevādhivacanaṃ.",
  "atk-abh01a0:1658_5": "Veraṃ maṇati, vināsetīti veramaṇī. Idampi oramaṇasseva vevacanaṃ. Yāya pana cetanāya",
  "atk-abh01a0:1658_6": "musāvādādīni bhāsamāno karoti nāma, ayaṃ lokuttaramaggavirati. Uppajjitvā taṃ kiriyaṃ",
  "atk-abh01a0:1658_7": "kātuṃ na deti, kiriyāpathaṃ pacchindatīti akiriyā. Tathā taṃ karaṇaṃ kātuṃ na deti,",
  "atk-abh01a0:1658_8": "karaṇapathaṃ pacchindatīti akaraṇaṃ. Yāya ca cetanāya catubbidhaṃ vacīduccaritaṃ",
  "atk-abh01a0:1658_9": "bhāsamāno ajjhāpajjati nāma, ayaṃ uppajjitvā tathā ajjhāpajjituṃ na detīti anajjhāpatti.",
  "atk-abh01a0:1659_0": "Velāanatikkamoti ettha “tāya velāyā”tiādīsu tāva kālo velāti āgato. “Uruvelāyaṃ viharatī”ti",
  "atk-abh01a0:1659_1": "ettha rāsi. “Ṭhitadhammo velaṃ nātivattatī”ti ettha sīmā. Idhāpi sīmāva. Anatikkamanīyaṭṭhena",
  "atk-abh01a0:1659_2": "hi cattāri vacīsucaritāni velāti adhippetāni. Iti yāya cetanāya cattāri vacīduccaritāni",
  "atk-abh01a0:1659_3": "bhāsamāno velaṃ atikkamati nāma, ayaṃ uppajjitvā taṃ velaṃ atikkamituṃ na detīti",
  "atk-abh01a0:1659_4": "velāanatikkamoti vuttā. Velāyatīti vā velā, calayati viddhaṃsetīti attho. Kiṃ velāyati?",
  "atk-abh01a0:1659_5": "Catubbidhaṃ vacīduccaritaṃ. Iti velāyanato ‘velā’. Purisassa pana hitasukhaṃ anatikkamitvā",
  "atk-abh01a0:1659_6": "vattatīti ‘anatikkamo’. Evamettha padadvayavasenāpi attho veditabbo.",
  "atk-abh01a0:1660_0": "Setuṃ hanatīti setughāto; catunnaṃ vacīduccaritānaṃ padaghāto paccayaghātoti attho.",
  "atk-abh01a0:1660_1": "Paccayo hi idha setūti adhippeto. Tatrāyaṃ vacanattho – rāgādiko catunnaṃ vacīduccaritānaṃ",
  "atk-abh01a0:1660_2": "paccayo vaṭṭasmiṃ puggalaṃ sinoti bandhatīti setu. Setussa ghāto setughāto. Vacīduccaritapaccayasamugghāṭikāya",
  "atk-abh01a0:1660_3": "viratiyā etaṃ adhivacanaṃ. Ayaṃ pana sammāvācāsaṅkhātā virati pubbabhāge nānācittesu",
  "atk-abh01a0:1660_4": "labbhati. Aññeneva hi cittena musāvādā viramati, aññena pesuññādīhi. Lokuttaramaggakkhaṇe",
  "atk-abh01a0:1660_5": "pana ekacittasmiṃyeva labbhati. Catubbidhāya hi vacīduccaritacetanāya padapacchedaṃ",
  "atk-abh01a0:1660_6": "kurumānā maggaṅgaṃ pūrayamānā ekāva virati uppajjati.",
  "atk-abh01a0:1661_0": "300. Kāyaduccaritehīti kāyato pavattehi kāyena vā nipphāditehi pāṇātipātādīhi duccaritehi.",
  "atk-abh01a0:1661_1": "Sesaṃ purimanayeneva veditabbaṃ. Ayampi sammākammantasaṅkhātā virati pubbabhāge nānācittesu",
  "atk-abh01a0:1661_2": "labbhati. Aññeneva hi cittena pāṇātipātā viramati, aññena adinnādānamicchācārehi.",
  "atk-abh01a0:1661_3": "Lokuttaramaggakkhaṇe pana ekacittasmiṃyeva labbhati. Tividhāya hi kāyaduccaritacetanāya",
  "atk-abh01a0:1661_4": "padapacchedaṃ kurumānā maggaṅgaṃ pūrayamānā ekāva virati uppajjati.",
  "atk-abh01a0:1662_0": "301. Sammāājīvaniddese akiriyātiādīsu yāya cetanāya micchājīvaṃ ājīvamāno kiriyaṃ",
  "atk-abh01a0:1662_1": "karoti nāma, ayaṃ uppajjitvā taṃ kiriyaṃ kātuṃ na detīti akiriyāti. Iminā nayena",
  "atk-abh01a0:1662_2": "yojanā veditabbā. Ājīvo ca nāmesa pāṭiyekko natthi, vācākammantesu gahitesu gahitova",
  "atk-abh01a0:1662_3": "hoti, tappakkhikattā. Dhuvapaṭisevanavasena panāyaṃ tato nīharitvā dassitoti. Evaṃ",
  "atk-abh01a0:1662_4": "sante sammāājīvo sakiccako na hoti, aṭṭha maggaṅgāni na paripūrenti, tasmā sammāājīvo",
  "atk-abh01a0:1662_5": "sakiccako kātabbo, aṭṭha maggaṅgāni paripūretabbānīti. Tatrāyaṃ nayo – ājīvo nāma",
  "atk-abh01a0:1662_6": "bhijjamāno kāyavacīdvāresuyeva bhijjati. Manodvāre ājīvabhedo nāma natthi. Pūrayamānopi",
  "atk-abh01a0:1662_7": "tasmiṃyeva dvāradvaye pūrati. Manodvāre ājīvapūraṇaṃ nāma natthi. Kāyadvāre pana",
  "atk-abh01a0:1662_8": "vītikkamo ājīvahetukopi atthi naājīvahetukopi. Tathā vacīdvāre.",
  "atk-abh01a0:1663_0": "Tattha yaṃ rājarājamahāmattā khiḍḍāpasutā sūrabhāvaṃ dassentā migavadhaṃ vā panthaduhanaṃ",
  "atk-abh01a0:1663_1": "vā paradāravītikkamaṃ vā karonti, idaṃ akusalaṃ kāyakammaṃ nāma. Tato viratipi ‘sammākammanto’",
  "atk-abh01a0:1663_2": "nāma. Yaṃ pana naājīvahetukaṃ catubbidhaṃ vacīduccaritaṃ bhāsanti, idaṃ akusalaṃ",
  "atk-abh01a0:1663_3": "vacīkammaṃ nāma. Tato viratipi ‘sammāvācā’ nāma.",
  "atk-abh01a0:1664_0": "Yaṃ pana ājīvahetu nesādamacchabandhādayo pāṇaṃ hananti, adinnaṃ ādiyanti, micchācāraṃ",
  "atk-abh01a0:1664_1": "caranti, ayaṃ micchājīvo nāma. Tato virati ‘sammāājīvo’ nāma. Yampi lañjaṃ gahetvā",
  "atk-abh01a0:1664_2": "musā bhaṇanti, pesuññapharusasamphappalāpe pavattenti, ayampi micchājīvo nāma. Tato",
  "atk-abh01a0:1664_3": "virati sammāājīvo nāma.",
  "atk-abh01a0:1665_0": "Mahāsīvatthero panāha – ‘kāyavacīdvāresupi vītikkamo ājīvahetuko vā hotu no vā ājīvahetuko,",
  "atk-abh01a0:1665_1": "akusalaṃ kāyakammaṃ vacīkammantveva saṅkhyaṃ gacchati. Tato viratipi sammākammanto",
  "atk-abh01a0:1665_2": "sammāvācātveva vuccatī’ti. ‘Ājīvo kuhi’nti vutte pana ‘tīṇi kuhanavatthūni nissāya",
  "atk-abh01a0:1665_3": "cattāro paccaye uppādetvā tesaṃ paribhogo’ti āha. Ayaṃ pana koṭippatto micchājīvo.",
  "atk-abh01a0:1665_4": "Tato virati sammāājīvo nāma.",
  "atk-abh01a0:1666_0": "Ayampi sammāājīvo pubbabhāge nānācittesu labbhati, aññeneva hi cittena kāyadvāravītikkamā",
  "atk-abh01a0:1666_1": "viramati, aññena vacīdvāravītikkamā. Lokuttaramaggakkhaṇe pana ekacittasmiṃyeva labbhati.",
  "atk-abh01a0:1666_2": "Kāyavacīdvāresu hi sattakammapathavasena uppannāya micchājīvasaṅkhātāya dussīlyacetanāya",
  "atk-abh01a0:1666_3": "padapacchedaṃ kurumānā maggaṅgaṃ pūrayamānā ekāva virati uppajjatīti. Ayaṃ niddesavāre viseso.",
  "atk-abh01a0:1667_0": "Yaṃ panetaṃ indriyesu anaññātaññassāmītindriyaṃ vaḍḍhitaṃ, maggaṅgesu ca sammāvācādīni,",
  "atk-abh01a0:1667_1": "tesaṃ vasena saṅgahavāre “navindriyāni, aṭṭhaṅgiko maggo”ti vuttaṃ. Suññatavāro pākatikoyevāti.",
  "atk-abh01a0:1667_2": "Ayaṃ tāva suddhikapaṭipadāya viseso.",
  "atk-abh01a0:1668_0": "343. Ito paraṃ suddhikasuññatā suññatapaṭipadā suddhikaappaṇihitā appaṇihitapaṭipadāti",
  "atk-abh01a0:1668_1": "ayaṃ desanābhedo hoti. Tattha suññatanti lokuttaramaggassa nāmaṃ. So hi āgamanato",
  "atk-abh01a0:1668_2": "saguṇato ārammaṇatoti tīhi kāraṇehi nāmaṃ labhati. Kathaṃ? Idha bhikkhu anattato",
  "atk-abh01a0:1668_3": "abhinivisitvā anattato saṅkhāre passati. Yasmā pana anattato diṭṭhamatteneva maggavuṭṭhānaṃ",
  "atk-abh01a0:1668_4": "nāma na hoti, aniccatopi dukkhatopi daṭṭhumeva vaṭṭati, tasmā ‘aniccaṃ dukkhamanattā’ti",
  "atk-abh01a0:1668_5": "tividhaṃ anupassanaṃ āropetvā sammasanto carati. Vuṭṭhānagāminivipassanā panassa",
  "atk-abh01a0:1668_6": "tebhūmakepi saṅkhāre suññatova passati. Ayaṃ vipassanā suññatā nāma hoti. Sā āgamanīyaṭṭhāne",
  "atk-abh01a0:1668_7": "ṭhatvā attano maggassa ‘suññata’nti nāmaṃ deti. Evaṃ maggo ‘āgamanato’ suññatanāmaṃ",
  "atk-abh01a0:1668_8": "labhati. Yasmā pana so rāgādīhi suñño tasmā ‘saguṇeneva’ suññatanāmaṃ labhati. Nibbānampi",
  "atk-abh01a0:1668_9": "rāgādīhi suññattā suññatanti vuccati. Taṃ ārammaṇaṃ katvā uppannattā maggo ‘ārammaṇato’",
  "atk-abh01a0:1668_10": "suññatanāmaṃ labhati.",
  "atk-abh01a0:1669_0": "Tattha suttantikapariyāyena saguṇatopi ārammaṇatopi nāmaṃ labhati. Pariyāyadesanā",
  "atk-abh01a0:1669_1": "hesā. Abhidhammakathā pana nippariyāyadesanā. Tasmā idha saguṇato vā ārammaṇato vā",
  "atk-abh01a0:1669_2": "nāmaṃ na labhati, āgamanatova labhati. Āgamanameva hi dhuraṃ. Taṃ duvidhaṃ hoti –",
  "atk-abh01a0:1669_3": "vipassanāgamanaṃ maggāgamananti. Tattha maggassa āgataṭṭhāne vipassanāgamanaṃ dhuraṃ,",
  "atk-abh01a0:1669_4": "phalassa āgataṭṭhāne maggāgamanaṃ dhuraṃ. Idha maggassa āgatattā vipassanāgamanameva dhuraṃ jātaṃ.",
  "atk-abh01a0:1670_0": "350. Appaṇihitanti, etthāpi appaṇihitanti maggasseva nāmaṃ. Idampi nāmaṃ maggo tīheva",
  "atk-abh01a0:1670_1": "kāraṇehi labhati. Kathaṃ? Idha bhikkhu āditova dukkhato abhinivisitvā dukkhatova",
  "atk-abh01a0:1670_2": "saṅkhāre passati. Yasmā pana dukkhato diṭṭhamatteneva maggavuṭṭhānaṃ nāma na hoti,",
  "atk-abh01a0:1670_3": "aniccatopi anattatopi daṭṭhumeva vaṭṭati, tasmā aniccaṃ dukkhamanattā’ti tividhaṃ",
  "atk-abh01a0:1670_4": "anupassanaṃ āropetvā sammasanto carati. Vuṭṭhānagāminivipassanā panassa tebhūmakasaṅkhāresu",
  "atk-abh01a0:1670_5": "paṇidhiṃ sosetvā pariyādiyitvā vissajjeti. Ayaṃ vipassanā appaṇihitā nāma hoti. Sā",
  "atk-abh01a0:1670_6": "āgamanīyaṭṭhāne ṭhatvā attano maggassa ‘appaṇihita’nti nāmaṃ deti. Evaṃ maggo ‘āgamanato’",
  "atk-abh01a0:1670_7": "appaṇihitanāmaṃ labhati. Yasmā pana tattha rāgadosamohapaṇidhayo natthi, tasmā ‘saguṇeneva’",
  "atk-abh01a0:1670_8": "appaṇihitanāmaṃ labhati. Nibbānampi tesaṃ paṇidhīnaṃ abhāvā appaṇihitanti vuccati.",
  "atk-abh01a0:1670_9": "Taṃ ārammaṇaṃ katvā uppannattā maggo appaṇihitanāmaṃ labhati.",
  "atk-abh01a0:1671_0": "Tattha suttantikapariyāyena saguṇatopi ārammaṇatopi nāmaṃ labhati. Pariyāyadesanā",
  "atk-abh01a0:1671_1": "hesā. Abhidhammakathā pana nippariyāyadesanā. Tasmā idha saguṇato vā ārammaṇato vā",
  "atk-abh01a0:1671_2": "nāmaṃ na labhati, āgamanatova labhati. Āgamanameva hi dhuraṃ. Taṃ duvidhaṃ hoti –",
  "atk-abh01a0:1671_3": "vipassanāgamanaṃ maggāgamananti. Tattha maggassa āgataṭṭhāne vipassanāgamanaṃ dhuraṃ,",
  "atk-abh01a0:1671_4": "phalassa āgataṭṭhāne maggāgamanaṃ dhuraṃ. Idha maggassa āgatattā vipassanāgamanameva dhuraṃ jātaṃ.",
  "atk-abh01a0:1672_0": "Nanu ca suññato animitto appaṇihitoti tīṇi maggassa nāmāni? Yathāha – “tayome, bhikkhave,",
  "atk-abh01a0:1672_1": "vimokkhā – suññato vimokkho, animitto vimokkho, appaṇihito vimokkho”ti. Tesu idha",
  "atk-abh01a0:1672_2": "dve magge gahetvā animitto kasmā na gahitoti? Āgamanābhāvato. Animittavipassanā hi",
  "atk-abh01a0:1672_3": "sayaṃ āgamanīyaṭṭhāne ṭhatvā attano maggassa nāmaṃ dātuṃ na sakkoti. Sammāsambuddho",
  "atk-abh01a0:1672_4": "pana attano puttassa rāhulattherassa.",
  "atk-abh01a0:1673": "“Animittañca bhāvehi, mānānusayamujjaha;",
  "atk-abh01a0:1674": "Tato mānābhisamayā, upasanto carissasī”ti. ;",
  "atk-abh01a0:1675_0": "Animittavipassanaṃ kathesi. Vipassanā hi niccanimittaṃ dhuvanimittaṃ sukhanimittaṃ",
  "atk-abh01a0:1675_1": "attanimittañca ugghāṭeti. Tasmā animittāti kathitā. Sā ca kiñcāpi taṃ nimittaṃ ugghāṭeti,",
  "atk-abh01a0:1675_2": "sayaṃ pana nimittadhammesu caratīti sanimittāva hoti. Tasmā sayaṃ āgamanīyaṭṭhāne",
  "atk-abh01a0:1675_3": "ṭhatvā attano maggassa nāmaṃ dātuṃ na sakkoti.",
  "atk-abh01a0:1676_0": "Aparo nayo – abhidhammo nāma paramatthadesanā. Animittamaggassa ca paramatthato hetuvekallameva",
  "atk-abh01a0:1676_1": "hoti. Kathaṃ? Aniccānupassanāya hi vasena animittavimokkho kathito. Tena ca vimokkhena",
  "atk-abh01a0:1676_2": "saddhindriyaṃ adhimattaṃ hoti. Taṃ ariyamagge ekaṅgampi na hoti, amaggaṅgattā attano",
  "atk-abh01a0:1676_3": "maggassa paramatthato nāmaṃ dātuṃ na sakkoti. Itaresu pana dvīsu anattānupassanāya",
  "atk-abh01a0:1676_4": "tāva vasena suññatavimokkho, dukkhānupassanāya vasena appaṇihitavimokkho kathito.",
  "atk-abh01a0:1676_5": "Tesu suññatavimokkhena paññindriyaṃ adhimattaṃ hoti, appaṇihitavimokkhena samādhindriyaṃ.",
  "atk-abh01a0:1676_6": "Tāni ariyamaggassa aṅgattā attano maggassa paramatthato nāmaṃ dātuṃ sakkonti. Maggārammaṇattikepi",
  "atk-abh01a0:1676_7": "hi maggādhipatidhammavibhajane chandacittānaṃ adhipatikāle tesaṃ dhammānaṃ amaggaṅgattāva",
  "atk-abh01a0:1676_8": "maggādhipatibhāvo na vutto. Evaṃsampadamidaṃ veditabbanti. Ayamettha aṭṭhakathāmuttako",
  "atk-abh01a0:1676_9": "ekassa ācariyassa mativinicchayo.",
  "atk-abh01a0:1677_0": "Evaṃ sabbathāpi animittavipassanā sayaṃ āgamanīyaṭṭhāne ṭhatvā attano maggassa nāmaṃ",
  "atk-abh01a0:1677_1": "dātuṃ na sakkotīti animittamaggo na gahito. Keci pana ‘animittamaggo āgamanato nāmaṃ",
  "atk-abh01a0:1677_2": "alabhantopi suttantapariyāyena saguṇato ca ārammaṇato ca nāmaṃ labhatī’ti āhaṃsu.",
  "atk-abh01a0:1677_3": "Te idaṃ vatvā paṭikkhittā – animittamagge saguṇato ca ārammaṇato ca nāmaṃ labhante",
  "atk-abh01a0:1677_4": "suññataappaṇihitamaggāpi saguṇatoyeva ārammaṇatoyeva ca idha nāmaṃ labheyyuṃ. Na",
  "atk-abh01a0:1677_5": "pana labhanti. Kiṃ kāraṇā? Ayañhi maggo nāma dvīhi kāraṇehi nāmaṃ labhati – sarasato",
  "atk-abh01a0:1677_6": "ca paccanīkato ca; sabhāvato ca paṭipakkhato cāti attho. Tattha suññataappaṇihitamaggā",
  "atk-abh01a0:1677_7": "sarasatopi paccanīkatopi nāmaṃ labhanti. Suññataappaṇihitamaggā hi rāgādīhi suññā,",
  "atk-abh01a0:1677_8": "rāgapaṇidhiādīhi ca appaṇihitāti evaṃ ‘sarasato’ nāmaṃ labhanti. Suññato ca attābhinivesassa",
  "atk-abh01a0:1677_9": "paṭipakkho, appaṇihito paṇidhissāti evaṃ ‘paccanīkato’ nāmaṃ labhanti. Animittamaggo",
  "atk-abh01a0:1677_10": "pana rāgādinimittānaṃ niccanimittādīnañca abhāvena sarasatova nāmaṃ labhati, no paccanīkato.",
  "atk-abh01a0:1677_11": "Na hi so saṅkhāranimittārammaṇāya aniccānupassanāya paṭipakkho. Aniccānupassanā panassa",
  "atk-abh01a0:1677_12": "anulomabhāve ṭhitāti. Sabbathāpi abhidhammapariyāyena animittamaggo nāma natthīti.",
  "atk-abh01a0:1678_0": "Suttantikapariyāyena panesa evaṃ āharitvā dīpito – yasmiñhi vāre maggavuṭṭhānaṃ hoti,",
  "atk-abh01a0:1678_1": "tīṇi lakkhaṇāni ekāvajjanena viya āpāthamāgacchanti, tiṇṇañca ekato āpāthagamanaṃ",
  "atk-abh01a0:1678_2": "nāma natthi. Kammaṭṭhānassa pana vibhūtabhāvadīpanatthaṃ evaṃ vuttaṃ. Ādito hi yattha",
  "atk-abh01a0:1678_3": "katthaci abhiniveso hotu, vuṭṭhānagāminī pana vipassanā yaṃ yaṃ sammasitvā vuṭṭhāti",
  "atk-abh01a0:1678_4": "tassa tasseva vasena āgamanīyaṭṭhāne ṭhatvā attano maggassa nāmaṃ deti. Kathaṃ? Aniccādīsu",
  "atk-abh01a0:1678_5": "hi yattha katthaci abhinivisitvā itarampi lakkhaṇadvayaṃ daṭṭhuṃ vaṭṭati eva. Ekalakkhaṇadassanamatteneva",
  "atk-abh01a0:1678_6": "hi maggavuṭṭhānaṃ nāma na hoti, tasmā aniccato abhiniviṭṭho bhikkhu na kevalaṃ aniccatova",
  "atk-abh01a0:1678_7": "vuṭṭhāti, dukkhatopi anattatopi vuṭṭhātiyeva. Dukkhato anattato abhiniviṭṭhepi eseva",
  "atk-abh01a0:1678_8": "nayo. Iti ādito yattha katthaci abhiniveso hotu, vuṭṭhānagāminī pana vipassanā yaṃ",
  "atk-abh01a0:1678_9": "yaṃ sammasitvā vuṭṭhāti tassa tasseva vasena āgamanīyaṭṭhāne ṭhatvā attano maggassa",
  "atk-abh01a0:1678_10": "nāmaṃ deti. Tattha aniccato vuṭṭhahantassa maggo animitto nāma hoti, dukkhato vuṭṭhahantassa",
  "atk-abh01a0:1678_11": "appaṇihito, anattato vuṭṭhahantassa suññatoti. Evaṃ suttantapariyāyena āharitvā dīpito.",
  "atk-abh01a0:1679_0": "Vuṭṭhānagāminī pana vipassanā kimārammaṇāti? Lakkhaṇārammaṇāti. Lakkhaṇaṃ nāma paññattigatikaṃ",
  "atk-abh01a0:1679_1": "na vattabbadhammabhūtaṃ. Yo pana aniccaṃ dukkhamanattāti tīṇi lakkhaṇāni sallakkheti,",
  "atk-abh01a0:1679_2": "tassa pañcakkhandhā kaṇṭhe baddhakuṇapaṃ viya honti. Saṅkhārārammaṇameva ñāṇaṃ saṅkhārato",
  "atk-abh01a0:1679_3": "vuṭṭhāti. Yathā hi eko bhikkhu pattaṃ kiṇitukāmo pattavāṇijena pattaṃ ābhataṃ disvā",
  "atk-abh01a0:1679_4": "haṭṭhapahaṭṭho gaṇhissāmīti cintetvā vīmaṃsamāno tīṇi chiddāni passeyya, so na chiddesu",
  "atk-abh01a0:1679_5": "nirālayo hoti, patte pana nirālayo hoti; evameva tīṇi lakkhaṇāni sallakkhetvā saṅkhāresu",
  "atk-abh01a0:1679_6": "nirālayo hoti. Saṅkhārārammaṇeneva ñāṇena saṅkhārato vuṭṭhātīti veditabbaṃ. Dussopamāyapi eseva nayo.",
  "atk-abh01a0:1680_0": "Iti bhagavā lokuttaraṃ jhānaṃ bhājento suddhikapaṭipadāya catukkanayaṃ pañcakanayanti",
  "atk-abh01a0:1680_1": "dvepi naye āhari. Tathā suddhikasuññatāya suññatapaṭipadāya suddhikaappaṇihitāya",
  "atk-abh01a0:1680_2": "appaṇihitapaṭipadāyāti. Kasmā evaṃ āharīti? Puggalajjhāsayena ceva desanāvilāsena",
  "atk-abh01a0:1680_3": "ca. Tadubhayampi heṭṭhā vuttanayeneva veditabbaṃ. Evaṃ lokuttaraṃ jhānaṃ bhāvetīti",
  "atk-abh01a0:1680_4": "ettha suddhikapaṭipadāya catukkapañcakavasena dve nayā, tathā sesesūti sabbesupi",
  "atk-abh01a0:1680_5": "pañcasu koṭṭhāsesu dasa nayā bhājitā.",
  "atk-abh01a0:1681": "Lokuttarakusalaṃ pakiṇṇakakathā",
  "atk-abh01a0:1682": "Tatridaṃ pakiṇṇakaṃ –",
  "atk-abh01a0:1683": "Ajjhattañca bahiddhā ca, rūpārūpesu pañcasu;",
  "atk-abh01a0:1684": "Sattaṭṭhaṅgapariṇāmaṃ, nimittaṃ paṭipadāpatīti.",
  "atk-abh01a0:1685_0": "Lokuttaramaggo hi ajjhattaṃ abhinivisitvā ajjhattaṃ vuṭṭhāti, ajjhattaṃ abhinivisitvā",
  "atk-abh01a0:1685_1": "bahiddhā vuṭṭhāti, bahiddhā abhinivisitvā bahiddhā vuṭṭhāti, bahiddhā abhinivisitvā",
  "atk-abh01a0:1685_2": "ajjhattaṃ vuṭṭhāti. Rūpe abhinivisitvā rūpā vuṭṭhāti, rūpe abhinivisitvā arūpā vuṭṭhāti.",
  "atk-abh01a0:1685_3": "Arūpe abhinivisitvā arūpā vuṭṭhāti, arūpe abhinivisitvā rūpā vuṭṭhāti, ekappahāreneva",
  "atk-abh01a0:1685_4": "pañcahi khandhehi vuṭṭhāti.",
  "atk-abh01a0:1686_0": "‘Sattaṭṭhaṅgapariṇāma’nti so panesa maggo aṭṭhaṅgikopi hoti sattaṅgikopi. Bojjhaṅgāpi",
  "atk-abh01a0:1686_1": "satta vā honti cha vā. Jhānaṃ pana pañcaṅgikaṃ vā hoti caturaṅgikaṃ vā; tivaṅgikaṃ",
  "atk-abh01a0:1686_2": "vā duvaṅgikaṃ vā. Evaṃ sattaaṭṭhādīnaṃ aṅgānaṃ pariṇāmo veditabboti attho.",
  "atk-abh01a0:1687": "‘Nimittaṃ paṭipadāpatī’ti nimittanti yato vuṭṭhānaṃ hoti; ‘paṭipadāpatī’ti paṭipadāya ca adhipatino ca calanācalanaṃ veditabbaṃ.",
  "atk-abh01a0:1688_0": "Tattha ajjhattaṃ abhinivisitvā ajjhattaṃ vuṭṭhātītiādīsu tāva idhekacco āditova ajjhattaṃ",
  "atk-abh01a0:1688_1": "pañcasu khandhesu abhinivisati, abhinivisitvā te aniccādito passati, yasmā pana na",
  "atk-abh01a0:1688_2": "suddhaajjhattadassanamatteneva maggavuṭṭhānaṃ hoti, bahiddhāpi daṭṭhabbameva, tasmā",
  "atk-abh01a0:1688_3": "parassa khandhepi anupādinnasaṅkhārepi aniccaṃ dukkhamanattāti passati. So kālena",
  "atk-abh01a0:1688_4": "ajjhattaṃ sammasati kālena bahiddhāti. Tassevaṃ sammasato ajjhattaṃ sammasanakāle",
  "atk-abh01a0:1688_5": "vipassanā maggena saddhiṃ ghaṭiyati. Evaṃ ajjhattaṃ abhinivisitvā ajjhattaṃ vuṭṭhāti",
  "atk-abh01a0:1688_6": "nāma. Sace panassa bahiddhā sammasanakāle vipassanā maggena saddhiṃ ghaṭiyati, evaṃ",
  "atk-abh01a0:1688_7": "ajjhattaṃ abhinivisitvā bahiddhā vuṭṭhāti nāma. Eseva nayo bahiddhā abhinivisitvā",
  "atk-abh01a0:1688_8": "bahiddhā ca ajjhattañca vuṭṭhānepi.",
  "atk-abh01a0:1689_0": "Aparo āditova rūpe abhinivisati abhinivisitvā bhūtarūpañca upādārūpañca paricchinditvā",
  "atk-abh01a0:1689_1": "aniccādito passati, yasmā pana na suddharūpadassanamatteneva vuṭṭhānaṃ hoti arūpampi",
  "atk-abh01a0:1689_2": "daṭṭhabbameva, tasmā taṃ rūpaṃ ārammaṇaṃ katvā uppannaṃ vedanaṃ saññaṃ saṅkhāre viññāṇañca",
  "atk-abh01a0:1689_3": "idaṃ arūpanti paricchinditvā aniccādito passati. So kālena rūpaṃ sammasati kālena",
  "atk-abh01a0:1689_4": "arūpaṃ. Tassevaṃ sammasato rūpasammasanakāle vipassanā maggena saddhiṃ ghaṭiyati.",
  "atk-abh01a0:1689_5": "Evaṃ rūpe abhinivisitvā rūpā vuṭṭhāti nāma. Sace panassa arūpasammasanakāle vipassanā",
  "atk-abh01a0:1689_6": "maggena saddhiṃ ghaṭiyati, evaṃ rūpe abhinivisitvā arūpā vuṭṭhāti nāma. Esa nayo",
  "atk-abh01a0:1689_7": "arūpe abhinivisitvā arūpā ca rūpā ca vuṭṭhānepi.",
  "atk-abh01a0:1690_0": "“Yaṃkiñci samudayadhammaṃ sabbaṃ taṃ nirodhadhamma”nti evaṃ abhinivisitvā evameva",
  "atk-abh01a0:1690_1": "vuṭṭhānakāle pana ekappahārena pañcahi khandhehi vuṭṭhāti nāmāti. Ayaṃ tikkhavipassakassa",
  "atk-abh01a0:1690_2": "mahāpaññassa bhikkhuno vipassanā.",
  "atk-abh01a0:1691_0": "Yathā hi chātajjhattassa purisassa majjhe gūthapiṇḍaṃ ṭhapetvā nānaggarasabhojanapuṇṇaṃ",
  "atk-abh01a0:1691_1": "pātiṃ upaneyyuṃ, so byañjanaṃ hatthena viyūhanto taṃ gūthapiṇḍaṃ disvā ‘kimida’nti",
  "atk-abh01a0:1691_2": "pucchitvā gūthapiṇḍoti vutte ‘dhi dhi, apanethā’ti bhattepi pātiyampi nirālayo hoti.",
  "atk-abh01a0:1691_3": "Evaṃsampadamidaṃ daṭṭhabbaṃ.",
  "atk-abh01a0:1692_0": "Bhojanapātidassanasmiñhi tassa attamanakālo viya imassa bhikkhuno bālaputhujjanakāle",
  "atk-abh01a0:1692_1": "pañcakkhandhe ‘ahaṃ mamā’ti gahitakālo. Gūthapiṇḍassa diṭṭhakālo viya tiṇṇaṃ lakkhaṇānaṃ",
  "atk-abh01a0:1692_2": "sallakkhitakālo. Bhattepi pātiyampi nirālayakālo viya tikkhavipassakassa mahāpaññassa",
  "atk-abh01a0:1692_3": "bhikkhuno “yaṃkiñci samudayadhammaṃ sabbaṃ taṃ nirodhadhamma”nti pañcahi khandhehi",
  "atk-abh01a0:1692_4": "ekappahārena vuṭṭhitakālo veditabbo.",
  "atk-abh01a0:1693_0": "‘Sattaṭṭhaṅgapariṇāma’nti ettha ayaṃ vuttappabhedo aṅgapariṇāmo yathā hoti tathā",
  "atk-abh01a0:1693_1": "veditabbo. Saṅkhārupekkhāñāṇameva hi ariyamaggassa bojjhaṅgamaggaṅgajhānaṅgavisesaṃ",
  "atk-abh01a0:1693_2": "niyameti. Keci pana therā ‘bojjhaṅgamaggaṅgajhānaṅgavisesaṃ pādakajjhānaṃ niyametī’ti",
  "atk-abh01a0:1693_3": "vadanti. Keci ‘vipassanāya ārammaṇabhūtā khandhā niyamentī’ti vadanti. Keci ‘puggalajjhāsayo",
  "atk-abh01a0:1693_4": "niyametī’ti vadanti. Tesampi vādesu ayaṃ saṅkhārupekkhāsaṅkhātā pubbabhāgā vuṭṭhānagāminivipassanāva",
  "atk-abh01a0:1693_5": "niyametīti veditabbā.",
  "atk-abh01a0:1694_0": "Tatrāyaṃ anupubbīkathā – vipassanāniyamena hi sukkhavipassakassa uppannamaggopi samāpattilābhino",
  "atk-abh01a0:1694_1": "jhānaṃ pādakaṃ akatvā uppannamaggopi paṭhamajjhānaṃ pādakaṃ katvā pakiṇṇakasaṅkhāre",
  "atk-abh01a0:1694_2": "sammasitvā uppāditamaggopi paṭhamajjhānikova hoti. Sabbesu satta bojjhaṅgāni aṭṭha",
  "atk-abh01a0:1694_3": "maggaṅgāni pañca jhānaṅgāni honti. Tesañhi pubbabhāgavipassanā somanassasahagatāpi",
  "atk-abh01a0:1694_4": "upekkhāsahagatāpi hutvā vuṭṭhānakāle saṅkhārupekkhābhāvaṃ pattā somanassasahagatāva hoti.",
  "atk-abh01a0:1695_0": "Pañcakanaye dutiyatatiyacatutthajjhānāni pādakāni katvā uppāditamaggesu yathākkameneva",
  "atk-abh01a0:1695_1": "jhānaṃ caturaṅgikaṃ tivaṅgikaṃ duvaṅgikañca hoti. Sabbesu pana satta maggaṅgāni honti,",
  "atk-abh01a0:1695_2": "catutthe cha bojjhaṅgāni. Ayaṃ viseso pādakajjhānaniyamena ceva vipassanāniyamena",
  "atk-abh01a0:1695_3": "ca hoti. Tesampi hi pubbabhāgavipassanā somanassasahagatāpi upekkhāsahagatāpi hoti.",
  "atk-abh01a0:1695_4": "Vuṭṭhānagāminī somanassasahagatāva.",
  "atk-abh01a0:1696_0": "Pañcamajjhānaṃ pādakaṃ katvā nibbattitamagge pana upekkhācittekaggatāvasena dve jhānaṅgāni",
  "atk-abh01a0:1696_1": "bojjhaṅgamaggaṅgāni cha satta ceva. Ayampi viseso ubhayaniyamavasena hoti. Imasmiñhi",
  "atk-abh01a0:1696_2": "naye pubbabhāgavipassanā somanassasahagatā vā upekkhāsahagatā vā hoti, vuṭṭhānagāminī",
  "atk-abh01a0:1696_3": "upekkhāsahagatāva. Arūpajjhānāni pādakāni katvā uppāditamaggepi eseva nayo. Evaṃ",
  "atk-abh01a0:1696_4": "pādakajjhānato vuṭṭhāya ye keci saṅkhāre sammasitvā nibbattitamaggassa āsannapadese",
  "atk-abh01a0:1696_5": "vuṭṭhitā samāpatti attanā sadisabhāvaṃ karoti, bhūmivaṇṇo viya godhāvaṇṇassa.",
  "atk-abh01a0:1697_0": "Dutiyattheravāde pana yato yato samāpattito vuṭṭhāya ye ye samāpattidhamme sammasitvā",
  "atk-abh01a0:1697_1": "maggo nibbattito hoti taṃtaṃsamāpattisadisova hoti, sammasitasamāpattisadisoti attho.",
  "atk-abh01a0:1697_2": "Sace pana kāmāvacaradhamme sammasati paṭhamajjhānikova hoti. Tatrāpi vipassanāniyamo",
  "atk-abh01a0:1697_3": "vuttanayeneva veditabbo.",
  "atk-abh01a0:1698_0": "Tatiyattheravāde ‘aho vatāhaṃ sattaṅgikaṃ maggaṃ pāpuṇeyyaṃ, aṭṭhaṅgikaṃ maggaṃ pāpuṇeyya’nti",
  "atk-abh01a0:1698_1": "attano ajjhāsayānurūpena yaṃ yaṃ jhānaṃ pādakaṃ katvā ye vā ye vā jhānadhamme sammasitvā",
  "atk-abh01a0:1698_2": "maggo nibbattito taṃtaṃjhānasadisova hoti. Pādakajjhānaṃ pana sammasitajjhānaṃ vā",
  "atk-abh01a0:1698_3": "vinā, ajjhāsayamatteneva taṃ na ijjhati. Svāyamattho nandakovādasuttena dīpetabbo. Vuttañhetaṃ –",
  "atk-abh01a0:1699_0": "“Seyyathāpi, bhikkhave, tadahuposathe pannarase na hoti bahuno janassa kaṅkhā vā",
  "atk-abh01a0:1699_1": "vimati vā ‘ūno nu kho cando puṇṇo nu kho cando’ti, atha kho puṇṇo candotveva hoti,",
  "atk-abh01a0:1699_2": "evameva kho, bhikkhave, tā bhikkhuniyo nandakassa dhammadesanāya attamanā ceva paripuṇṇasaṅkappā",
  "atk-abh01a0:1699_3": "ca. Tāsaṃ, bhikkhave, pañcannaṃ bhikkhunisatānaṃ yā pacchimikā bhikkhunī sā sotāpannā",
  "atk-abh01a0:1699_4": "avinipātadhammā niyatā sambodhiparāyaṇā”ti.",
  "atk-abh01a0:1700_0": "Tāsu hi yassā bhikkhuniyā sotāpattiphalassa upanissayo, sā sotāpattiphaleneva paripuṇṇasaṅkappā",
  "atk-abh01a0:1700_1": "ahosi…pe… yassā arahattassa upanissayo sā arahatteneva. Evameva attano ajjhāsayānurūpena",
  "atk-abh01a0:1700_2": "yaṃ yaṃ jhānaṃ pādakaṃ katvā ye vā ye vā jhānadhamme sammasitvā maggo nibbattito",
  "atk-abh01a0:1700_3": "taṃtaṃjhānasadisova so hoti. Pādakajjhānaṃ pana sammasitajjhānaṃ vā vinā, ajjhāsayamatteneva",
  "atk-abh01a0:1700_4": "taṃ na ijjhatīti. Etthāpi ca vipassanāniyamo vuttanayeneva veditabbo.",
  "atk-abh01a0:1701_0": "Tattha ‘pādakajjhānameva niyametī’ti evaṃvādiṃ tipiṭakacūḷanāgattheraṃ antevāsikā",
  "atk-abh01a0:1701_1": "āhaṃsu – ‘bhante, yattha tāva pādakajjhānaṃ atthi tattha taṃ niyametu; yasmiṃ pana",
  "atk-abh01a0:1701_2": "pādakajjhānaṃ natthi, tasmiṃ arūpabhave kiṃ niyametī’ti? ‘Āvuso, tatthapi pādakajjhānameva",
  "atk-abh01a0:1701_3": "niyameti. Yo hi bhikkhu aṭṭhasamāpattilābhī paṭhamajjhānaṃ pādakaṃ katvā sotāpattimaggaphalāni",
  "atk-abh01a0:1701_4": "nibbattetvā aparihīnajjhāno kālaṃ katvā arūpabhave nibbatto, paṭhamajjhānikāya sotāpattiphalasamāpattiyā",
  "atk-abh01a0:1701_5": "vuṭṭhāya vipassanaṃ paṭṭhapetvā upari tīṇi maggaphalāni nibbatteti, tassa tāni paṭhamajjhānikāneva",
  "atk-abh01a0:1701_6": "honti. Dutiyajjhānikādīsupi eseva nayo. Arūpe tikacatukkajjhānaṃ uppajjati, tañca",
  "atk-abh01a0:1701_7": "kho lokuttaraṃ na lokiyaṃ. Evaṃ tatthāpi pādakajjhānameva niyameti āvuso’ti. ‘Sukathito, bhante, pañho’ti.",
  "atk-abh01a0:1702_0": "‘Vipassanāya ārammaṇabhūtā khandhā niyamenti; yaṃ yaṃ hi pañcakkhandhaṃ sammasitvā",
  "atk-abh01a0:1702_1": "vuṭṭhāti taṃtaṃsadisova maggo hotī’ti vādiṃ moravāpivāsimahādattattherampi antevāsikā",
  "atk-abh01a0:1702_2": "āhaṃsu ‘bhante, tumhākaṃ vāde doso paññāyati – rūpaṃ sammasitvā vuṭṭhitabhikkhuno",
  "atk-abh01a0:1702_3": "hi rūpasadisena abyākatena maggena bhavitabbaṃ, nevasaññānāsaññāyatanaṃ nayato pariggahetvā",
  "atk-abh01a0:1702_4": "vuṭṭhitassa taṃsadiseneva nevasaññānāsaññābhāvappattena maggena bhavitabba’nti. ‘Na,",
  "atk-abh01a0:1702_5": "āvuso, evaṃ hoti. Lokuttaramaggo hi appanaṃ appatto nāma natthi, tasmā rūpaṃ sammasitvā",
  "atk-abh01a0:1702_6": "vuṭṭhitassa aṭṭhaṅgiko somanassasahagatamaggo hoti, nevasaññānāsaññāyatanaṃ sammasitvā",
  "atk-abh01a0:1702_7": "vuṭṭhitassapi na sabbākārena tādiso hoti, sattaṅgiko pana upekkhāsahagatamaggo hotī’ti.",
  "atk-abh01a0:1703_0": "‘Puggalajjhāsayo niyametī’tivādino cūḷābhayattherassāpi vādaṃ āharitvā tipiṭakacūḷanāgattherassa",
  "atk-abh01a0:1703_1": "kathayiṃsu. So āha – ‘yassa tāva pādakajjhānaṃ atthi tassa puggalajjhāsayo niyametu,",
  "atk-abh01a0:1703_2": "yassa taṃ natthi tassa katarajjhāsayo niyamessati niddhanassa vuḍḍhigavesanakālo viya hotī’ti.",
  "atk-abh01a0:1704_0": "Taṃ kathaṃ āharitvā tipiṭakacūḷābhayattherassa puna kathayiṃsu. So ‘pādakajjhānavato",
  "atk-abh01a0:1704_1": "idaṃ kathitaṃ āvuso’ti āha. Yathā pana pādakajjhānavato, sammasitajjhānavatopi tatheva",
  "atk-abh01a0:1704_2": "veditabbaṃ. Pañcamajjhānato vuṭṭhāya hi paṭhamādīni sammasato uppannamaggo paṭhamattheravādena",
  "atk-abh01a0:1704_3": "pañcamajjhāniko. Dutiyavādena paṭhamādijjhāniko āpajjatīti dvepi vādā virujjhanti.",
  "atk-abh01a0:1704_4": "Tatiyavādena panettha ‘yaṃ icchati tajjhāniko hotī’ti te ca vādā na virujjhanti,",
  "atk-abh01a0:1704_5": "ajjhāsayo ca sātthako hotīti. Evaṃ tayopi therā paṇḍitā byattā buddhisampannāva.",
  "atk-abh01a0:1704_6": "Tena tesaṃ vādaṃ tantiṃ katvā ṭhapayiṃsu. Idha pana atthameva uddharitvā tayopete",
  "atk-abh01a0:1704_7": "vāde vipassanāva niyametīti dassitaṃ.",
  "atk-abh01a0:1705_0": "Idāni ‘nimittaṃ paṭipadāpatī’ti ettha evaṃ aṅgapariṇāmavato maggassa uppādakāle gotrabhu",
  "atk-abh01a0:1705_1": "kuto vuṭṭhāti? Maggo kutoti? Gotrabhu tāva nimittato vuṭṭhāti, pavattaṃ chettuṃ na",
  "atk-abh01a0:1705_2": "sakkoti, ekatovuṭṭhāno hesa. Maggo nimittato vuṭṭhāti, pavattampi chindati ubhatovuṭṭhāno",
  "atk-abh01a0:1705_3": "hesa. Tesaṃ ayaṃ uppattinayo – yasmiñhi vāre maggavuṭṭhānaṃ hoti, tasmiṃ anulomaṃ",
  "atk-abh01a0:1705_4": "neva ekaṃ hoti, na pañcamaṃ. Ekañhi āsevanaṃ na labhati, pañcamaṃ bhavaṅgassa āsannattā",
  "atk-abh01a0:1705_5": "pavedhati. Tadā hi javanaṃ patitaṃ nāma hoti. Tasmā neva ekaṃ hoti na pañcamaṃ. Mahāpaññassa",
  "atk-abh01a0:1705_6": "pana dve anulomāni honti, tatiyaṃ gotrabhu, catutthaṃ maggacittaṃ, tīṇi phalāni,",
  "atk-abh01a0:1705_7": "tato bhavaṅgotaraṇaṃ. Majjhimapaññassa tīṇi anulomāni honti, catutthaṃ gotrabhu,",
  "atk-abh01a0:1705_8": "pañcamaṃ maggacittaṃ, dve phalāni, tato bhavaṅgotaraṇaṃ. Mandapaññassa cattāri anulomāni,",
  "atk-abh01a0:1705_9": "honti pañcamaṃ gotrabhu, chaṭṭhaṃ maggacittaṃ, sattamaṃ phalaṃ, tato bhavaṅgotaraṇaṃ.",
  "atk-abh01a0:1705_10": "Tatra mahāpaññamandapaññānaṃ vasena akathetvā majjhimapaññassa vasena kathetabbaṃ.",
  "atk-abh01a0:1706_0": "Yasmiñhi vāre maggavuṭṭhānaṃ hoti, tasmiṃ kiriyāhetukamanoviññāṇadhātu upekkhāsahagatā",
  "atk-abh01a0:1706_1": "manodvārāvajjanaṃ hutvā vipassanāgocare khandhe ārammaṇaṃ katvā bhavaṅgaṃ āvaṭṭeti.",
  "atk-abh01a0:1706_2": "Tadanantaraṃ teneva āvajjanena gahitakkhandhe gahetvā uppajjati paṭhamaṃ javanaṃ",
  "atk-abh01a0:1706_3": "anulomañāṇaṃ. Taṃ tesu khandhesu aniccāti vā dukkhāti vā anattāti vā pavattitvā oḷārikaṃ",
  "atk-abh01a0:1706_4": "oḷārikaṃ saccapaṭicchādakatamaṃ vinodetvā tīṇi lakkhaṇāni bhiyyo bhiyyo pākaṭāni",
  "atk-abh01a0:1706_5": "katvā nirujjhati. Tadanantaraṃ uppajjati dutiyānulomaṃ. Tesu purimaṃ anāsevanaṃ.",
  "atk-abh01a0:1706_6": "Dutiyassa purimaṃ āsevanaṃ hoti. Tampi laddhāsevanattā tikkhaṃ sūraṃ pasannaṃ hutvā",
  "atk-abh01a0:1706_7": "tasmiṃyevārammaṇe tenevākārena pavattitvā majjhimappamāṇaṃ saccapaṭicchādakatamaṃ",
  "atk-abh01a0:1706_8": "vinodetvā tīṇi lakkhaṇāni bhiyyo bhiyyo pākaṭāni katvā nirujjhati. Tadanantaraṃ uppajjati",
  "atk-abh01a0:1706_9": "tatiyānulomaṃ. Tassa dutiyaṃ āsevanaṃ hoti. Tampi laddhāsevanattā tikkhaṃ sūraṃ pasannaṃ",
  "atk-abh01a0:1706_10": "hutvā tasmiṃyevārammaṇe tenevākārena pavattitvā tadavasesaṃ aṇusahagataṃ saccapaṭicchādakatamaṃ",
  "atk-abh01a0:1706_11": "vinodetvā niravasesaṃ katvā tīṇi lakkhaṇāni bhiyyo bhiyyo pākaṭāni katvā nirujjhati.",
  "atk-abh01a0:1706_12": "Evaṃ tīhi anulomehi saccapaṭicchādakatame vinodite tadanantaraṃ uppajjati gotrabhuññāṇaṃ",
  "atk-abh01a0:1706_13": "nibbānaṃ ārammaṇaṃ kurumānaṃ.",
  "atk-abh01a0:1707_0": "Tatrāyaṃ upamā – eko kira cakkhumā puriso nakkhattayogaṃ jānissāmīti rattibhāge nikkhamitvā",
  "atk-abh01a0:1707_1": "candaṃ passituṃ uddhaṃ ullokesi. Tassa valāhakehi paṭicchannattā cando na paññāyittha.",
  "atk-abh01a0:1707_2": "Atheko vāto uṭṭhahitvā thūlathūle valāhake viddhaṃsesi. Aparo majjhime. Aparo sukhume.",
  "atk-abh01a0:1707_3": "Tato so puriso vigatavalāhake nabhe candaṃ disvā nakkhattayogaṃ aññāsi.",
  "atk-abh01a0:1708_0": "Tattha tayo valāhakā viya saccapaṭicchādakathūlamajjhimasukhumakilesandhakārā. Tayo",
  "atk-abh01a0:1708_1": "vātā viya tīṇi anulomacittāni. Cakkhumā puriso viya gotrabhuññāṇaṃ. Cando viya nibbānaṃ.",
  "atk-abh01a0:1708_2": "Ekekassa vātassa yathākkamena valāhakattayaviddhaṃsanaṃ viya ekekassa anulomacittassa",
  "atk-abh01a0:1708_3": "saccapaṭicchādakatamavinodanaṃ. Vigatavalāhake nabhe tassa purisassa visuddhacandadassanaṃ",
  "atk-abh01a0:1708_4": "viya vigate saccapaṭicchādake tame gotrabhuññāṇassa suvisuddhanibbānārammaṇakaraṇaṃ.",
  "atk-abh01a0:1709_0": "Yatheva hi tayo vātā candapaṭicchādake valāhakeyeva viddhaṃsetuṃ sakkonti, na candaṃ",
  "atk-abh01a0:1709_1": "daṭṭhuṃ, evaṃ anulomāni saccapaṭicchādakatameyeva vinodetuṃ sakkonti, na nibbānaṃ",
  "atk-abh01a0:1709_2": "ārammaṇaṃ kātuṃ. Yathā so puriso candameva daṭṭhuṃ sakkoti na valāhake viddhaṃsetuṃ,",
  "atk-abh01a0:1709_3": "evaṃ gotrabhuññāṇaṃ nibbānameva ārammaṇaṃ kātuṃ sakkoti na kilesatamaṃ vinodetuṃ.",
  "atk-abh01a0:1709_4": "Evaṃ anulomaṃ saṅkhārārammaṇaṃ hoti, gotrabhu nibbānārammaṇaṃ.",
  "atk-abh01a0:1710_0": "Yadi hi gotrabhu anulomena gahitārammaṇaṃ gaṇheyya puna anulomaṃ taṃ anubandheyyāti",
  "atk-abh01a0:1710_1": "maggavuṭṭhānameva na bhaveyya. Gotrabhuññāṇaṃ pana anulomassa ārammaṇaṃ aggahetvā",
  "atk-abh01a0:1710_2": "taṃ apacchatopavattikaṃ katvā sayaṃ anāvajjanampi samānaṃ āvajjanaṭṭhāne ṭhatvā evaṃ",
  "atk-abh01a0:1710_3": "nibbattāhīti maggassa saññaṃ datvā viya nirujjhati. Maggopi tena dinnasaññaṃ amuñcitvāva",
  "atk-abh01a0:1710_4": "avīcisantativasena taṃ ñāṇaṃ anubandhamāno anibbiddhapubbaṃ apadālitapubbaṃ lobhakkhandhaṃ",
  "atk-abh01a0:1710_5": "dosakkhandhaṃ mohakkhandhaṃ nibbijjhamānova padālayamānova nibbattati.",
  "atk-abh01a0:1711_0": "Tatrāyaṃ upamā – eko kira issāso dhanusatamatthake phalakasataṃ ṭhapāpetvā vatthena",
  "atk-abh01a0:1711_1": "mukhaṃ veṭhetvā saraṃ sannayhitvā cakkayante aṭṭhāsi. Añño puriso cakkayantaṃ āvañchitvā",
  "atk-abh01a0:1711_2": "yadā issāsassa phalakasataṃ abhimukhaṃ hoti tadā tattha daṇḍakena saññaṃ deti, issāso",
  "atk-abh01a0:1711_3": "daṇḍakasaññaṃ amuñcitvāva saraṃ khipitvā phalakasataṃ nibbijjhati. Tattha daṇḍakasaññā",
  "atk-abh01a0:1711_4": "viya gotrabhuññāṇaṃ. Issāso viya maggañāṇaṃ. Issāsassa daṇḍakasaññaṃ amuñcitvāva",
  "atk-abh01a0:1711_5": "phalakasatanibbijjhanaṃ viya maggañāṇassa gotrabhuññāṇena dinnasaññaṃ amuñcitvāva",
  "atk-abh01a0:1711_6": "nibbānaṃ ārammaṇaṃ katvā anibbiddhapubbaapadālitapubbānaṃ lobhakkhandhādīnaṃ nibbijjhanapadālanaṃ.",
  "atk-abh01a0:1711_7": "Bhūmiladdhavaṭṭasetusamugghātakaraṇantipi etadeva. Maggassa hi ekameva kiccaṃ anusayappajahanaṃ.",
  "atk-abh01a0:1711_8": "Iti so anusaye pajahanto nimittā vuṭṭhāti nāma, pavattaṃ chindati nāma. ‘Nimitta’nti",
  "atk-abh01a0:1711_9": "rūpavedanāsaññāsaṅkhāraviññāṇanimittaṃ. ‘Pavatta’mpi rūpavedanāsaññāsaṅkhāraviññāṇapavattameva.",
  "atk-abh01a0:1711_10": "Taṃ duvidhaṃ hoti – upādinnakaṃ anupādinnakanti. Tesu maggassa anupādinnakato vuṭṭhānacchāyā",
  "atk-abh01a0:1711_11": "dissatīti vatvā anupādinnakato vuṭṭhātīti vadiṃsu.",
  "atk-abh01a0:1712_0": "Sotāpattimaggena hi cattāri diṭṭhigatasampayuttāni vicikicchāsahagatanti pañca cittāni",
  "atk-abh01a0:1712_1": "pahīyanti. Tāni rūpaṃ samuṭṭhāpenti. Taṃ anupādinnakarūpakkhandho. Tāni cittāni viññāṇakkhandho.",
  "atk-abh01a0:1712_2": "Taṃsampayuttā vedanā saññā saṅkhārā tayo arūpakkhandhā. Tattha sace sotāpannassa",
  "atk-abh01a0:1712_3": "sotāpattimaggo abhāvito abhavissa tāni pañca cittāni chasu ārammaṇesu pariyuṭṭhānaṃ",
  "atk-abh01a0:1712_4": "pāpuṇeyyuṃ. Sotāpattimaggo pana tesaṃ pariyuṭṭhānenappattiṃ vārayamāno setusamugghātaṃ",
  "atk-abh01a0:1712_5": "abhabbuppattikabhāvaṃ kurumāno anupādinnakato vuṭṭhāti nāma.",
  "atk-abh01a0:1713_0": "Sakadāgāmimaggena cattāri diṭṭhigatavippayuttāni dve domanassasahagatānīti oḷārikakāmarāgabyāpādavasena",
  "atk-abh01a0:1713_1": "cha cittāni pahīyanti. Anāgāmimaggena aṇusahagatakāmarāgabyāpādavasena tāni eva cha",
  "atk-abh01a0:1713_2": "cittāni pahīyanti. Arahattamaggena cattāri diṭṭhigatavippayuttāni uddhaccasahagatañcāti",
  "atk-abh01a0:1713_3": "pañca akusalacittāni pahīyanti. Tattha sace tesaṃ ariyānaṃ te maggā abhāvitā assu,",
  "atk-abh01a0:1713_4": "tāni cittāni chasu ārammaṇesu pariyuṭṭhānaṃ pāpuṇeyyuṃ. Te pana tesaṃ maggā pariyuṭṭhānappattiṃ",
  "atk-abh01a0:1713_5": "vārayamānā setusamugghātaṃ abhabbuppattikabhāvaṃ kurumānā anupādinnakato vuṭṭhahanti nāma.",
  "atk-abh01a0:1714_0": "Upādinnakato vuṭṭhānacchāyā dissatīti vatvā upādinnakato vuṭṭhātītipi vadiṃsu. Sace",
  "atk-abh01a0:1714_1": "hi sotāpannassa sotāpattimaggo abhāvito abhavissa, ṭhapetvā satta bhave anamatagge",
  "atk-abh01a0:1714_2": "saṃsāravaṭṭe upādinnakappavattaṃ pavatteyya. Kasmā? Tassa pavattiyā hetūnaṃ atthitāya.",
  "atk-abh01a0:1714_3": "Tīṇi saṃyojanāni diṭṭhānusayo vicikicchānusayoti ime pana pañca kilese sotāpattimaggo",
  "atk-abh01a0:1714_4": "uppajjamānova samugghāteti. Idāni kuto sotāpannassa satta bhave ṭhapetvā anamatagge",
  "atk-abh01a0:1714_5": "saṃsāravaṭṭe upādinnakappavattaṃ pavattissati? Evaṃ sotāpattimaggo upādinnakappavattaṃ",
  "atk-abh01a0:1714_6": "appavattaṃ kurumāno upādinnakato vuṭṭhāti nāma.",
  "atk-abh01a0:1715_0": "Sace sakadāgāmissa sakadāgāmimaggo abhāvito abhavissa, ṭhapetvā dve bhave pañcasu",
  "atk-abh01a0:1715_1": "bhavesu upādinnakapavattaṃ pavatteyya. Kasmā? Tassa pavattiyā hetūnaṃ atthitāya.",
  "atk-abh01a0:1715_2": "Oḷārikāni kāmarāgapaṭighasaṃyojanāni oḷāriko kāmarāgānusayo paṭighānusayoti ime pana",
  "atk-abh01a0:1715_3": "cattāro kilese so maggo uppajjamānova samugghāteti. Idāni kuto sakadāgāmissa dve",
  "atk-abh01a0:1715_4": "bhave ṭhapetvā pañcasu bhavesu upādinnakappavattaṃ pavattissati? Evaṃ sakadāgāmimaggo",
  "atk-abh01a0:1715_5": "upādinnakappavattaṃ appavattaṃ kurumāno upādinnakato vuṭṭhāti nāma.",
  "atk-abh01a0:1716_0": "Sace anāgāmissa anāgāmimaggo abhāvito abhavissa, ṭhapetvā ekaṃ bhavaṃ dutiyabhave",
  "atk-abh01a0:1716_1": "upādinnakappavattaṃ pavatteyya. Kasmā? Tassa pavattiyā hetūnaṃ atthitāya. Aṇusahagatāni",
  "atk-abh01a0:1716_2": "kāmarāgapaṭighasaṃyojanāni aṇusahagato kāmarāgānusayo paṭighānusayoti ime pana cattāro",
  "atk-abh01a0:1716_3": "kilese so maggo uppajjamānova samugghāteti. Idāni kuto anāgāmissa ekaṃ bhavaṃ ṭhapetvā",
  "atk-abh01a0:1716_4": "dutiyabhave upādinnakappavattaṃ pavattissati? Evaṃ anāgāmimaggo upādinnakappavattaṃ",
  "atk-abh01a0:1716_5": "appavattaṃ kurumāno upādinnakato vuṭṭhāti nāma.",
  "atk-abh01a0:1717_0": "Sace arahato arahattamaggo abhāvito abhavissa, rūpārūpabhavesu upādinnakappavattaṃ",
  "atk-abh01a0:1717_1": "pavatteyya. Kasmā? Tassa pavattiyā hetūnaṃ atthitāya. Rūparāgo arūparāgo māno uddhaccaṃ",
  "atk-abh01a0:1717_2": "avijjā mānānusayo bhavarāgānusayo avijjānusayoti ime pana aṭṭha kilese so maggo uppajjamānova",
  "atk-abh01a0:1717_3": "samugghāteti. Idāni kuto khīṇāsavassa punabbhave upādinnakappavattaṃ pavattissati?",
  "atk-abh01a0:1717_4": "Evaṃ arahattamaggo upādinnakappavattaṃ appavattaṃ kurumāno upādinnakato vuṭṭhāti nāma.",
  "atk-abh01a0:1718": "Sotāpattimaggo cettha apāyabhavato vuṭṭhāti, sakadāgāmimaggo sugatikāmabhavekadesato, anāgāmimaggo kāmabhavato, arahattamaggo rūpārūpabhavato sabbabhavehipi vuṭṭhāti evāti vadanti.",
  "atk-abh01a0:1719_0": "Imassa panatthassa vibhāvanatthaṃ ayaṃ pāḷi – “sotāpattimaggañāṇena abhisaṅkhāraviññāṇassa",
  "atk-abh01a0:1719_1": "nirodhena satta bhave ṭhapetvā anamatagge saṃsāravaṭṭe ye uppajjeyyuṃ, nāmañca rūpañca",
  "atk-abh01a0:1719_2": "etthete nirujjhanti vūpasamanti atthaṃ gacchanti paṭippassambhanti.",
  "atk-abh01a0:1720_0": "‘Sakadāgāmimaggañāṇena abhisaṅkhāraviññāṇassa nirodhena dve bhave ṭhapetvā pañcasu",
  "atk-abh01a0:1720_1": "bhavesu ye uppajjeyyuṃ, nāmañca rūpañca etthete nirujjhanti vūpasamanti atthaṃ gacchanti paṭippassambhanti.",
  "atk-abh01a0:1721_0": "‘Anāgāmimaggañāṇena abhisaṅkhāraviññāṇassa nirodhena ekaṃ bhavaṃ ṭhapetvā kāmadhātuyā",
  "atk-abh01a0:1721_1": "dvīsu bhavesu ye uppajjeyyuṃ, nāmañca rūpañca etthete nirujjhanti vūpasamanti atthaṃ",
  "atk-abh01a0:1721_2": "gacchanti paṭippassambhanti.",
  "atk-abh01a0:1722_0": "‘Arahattamaggañāṇena abhisaṅkhāraviññāṇassa nirodhena rūpadhātuyā vā arūpadhātuyā",
  "atk-abh01a0:1722_1": "vā ye uppajjeyyuṃ, nāmañca rūpañca etthete nirujjhanti vūpasamanti atthaṃ gacchanti",
  "atk-abh01a0:1722_2": "paṭippassambhanti. Arahato anupādisesāya nibbānadhātuyā parinibbāyantassa carimaviññāṇassa",
  "atk-abh01a0:1722_3": "nirodhena paññā ca sati ca nāmañca rūpañca etthete nirujjhanti vūpasamanti atthaṃ",
  "atk-abh01a0:1722_4": "gacchanti paṭippassambhantī”ti. Ayaṃ tāva nimitte vinicchayo.",
  "atk-abh01a0:1723_0": "‘Paṭipadāpatī’ti – ettha pana paṭipadā calati na calatīti? Calati. Tathāgatassa hi",
  "atk-abh01a0:1723_1": "sāriputtattherassa ca cattāropi maggā sukhapaṭipadā khippābhiññā ahesuṃ. Mahāmoggallānattherassa",
  "atk-abh01a0:1723_2": "paṭhamamaggo sukhapaṭipado khippābhiñño, upari tayo maggā dukkhapaṭipadā khippābhiññā.",
  "atk-abh01a0:1723_3": "Kasmā? Niddābhibhūtattā. Sammāsambuddho kira sattāhaṃ daharakumārakaṃ viya theraṃ",
  "atk-abh01a0:1723_4": "parihari. Theropi ekadivasaṃ niddāyamāno nisīdi. Atha naṃ satthā āha – “pacalāyasi",
  "atk-abh01a0:1723_5": "no tvaṃ, moggallāna, pacalāyasi no tvaṃ moggallānā”ti. Evarūpassapi mahābhiññappattassa",
  "atk-abh01a0:1723_6": "sāvakassa paṭipadā calati, sesānaṃ kiṃ na calissati? Ekaccassa hi bhikkhuno cattāropi",
  "atk-abh01a0:1723_7": "maggā dukkhapaṭipadā dandhābhiññā honti, ekaccassa dukkhapaṭipadā khippābhiññā, ekaccassa",
  "atk-abh01a0:1723_8": "sukhapaṭipadā dandhābhiññā, ekaccassa sukhapaṭipadā khippābhiññā. Ekaccassa paṭhamamaggo",
  "atk-abh01a0:1723_9": "dukkhapaṭipado dandhābhiñño hoti, dutiyamaggo dukkhapaṭipado khippābhiñño, tatiyamaggo",
  "atk-abh01a0:1723_10": "sukhapaṭipado dandhābhiñño, catutthamaggo sukhapaṭipado khippābhiññoti.",
  "atk-abh01a0:1724_0": "Yathā ca paṭipadā evaṃ adhipatipi calati eva. Ekaccassa hi bhikkhuno cattāropi maggā",
  "atk-abh01a0:1724_1": "chandādhipateyyā honti, ekaccassa vīriyādhipateyyā, ekaccassa cittādhipateyyā, ekaccassa",
  "atk-abh01a0:1724_2": "vīmaṃsādhipateyyā. Ekaccassa pana paṭhamamaggo chandādhipateyyo hoti, dutiyo vīriyādhipateyyo,",
  "atk-abh01a0:1724_3": "tatiyo cittādhipateyyo, catuttho vīmaṃsādhipateyyoti.",
  "atk-abh01a0:1725": "Pakiṇṇakakathā niṭṭhitā.",
  "atk-abh01a0:1726": "Paṭhamamaggavīsatimahānayo",
  "atk-abh01a0:1727_0": "357. Idāni yasmā lokuttarakusalaṃ bhāvento na kevalaṃ upanijjhāyanaṭṭhena jhānaṃyeva",
  "atk-abh01a0:1727_1": "bhāveti, niyyānaṭṭhena pana maggampi bhāveti, upaṭṭhānaṭṭhena satipaṭṭhānampi, padahanaṭṭhena",
  "atk-abh01a0:1727_2": "sammappadhānampi, ijjhanaṭṭhena iddhipādampi, adhipatiyaṭṭhena indriyampi, akampiyaṭṭhena",
  "atk-abh01a0:1727_3": "balampi, bujjhanaṭṭhena bojjhaṅgampi, tathaṭṭhena saccampi, avikkhepaṭṭhena samathampi,",
  "atk-abh01a0:1727_4": "suññataṭṭhena dhammampi, rāsaṭṭhena khandhampi, āyatanaṭṭhena āyatanampi, suññasabhāvanissattaṭṭhena",
  "atk-abh01a0:1727_5": "dhātumpi, paccayaṭṭhena āhārampi, phusanaṭṭhena phassampi, vedayitaṭṭhena vedanampi,",
  "atk-abh01a0:1727_6": "sañjānanaṭṭhena saññampi, cetayitaṭṭhena cetanampi, vijānanaṭṭhena cittampi bhāveti,",
  "atk-abh01a0:1727_7": "tasmā etesaṃ ekūnavīsatiyā padānaṃ dassanatthaṃ puna katame dhammā kusalātiādi vuttaṃ.",
  "atk-abh01a0:1727_8": "Evaṃ ‘idampi bhāveti, idampi bhāvetī’ti puggalajjhāsayena ceva desanāvilāsena ca",
  "atk-abh01a0:1727_9": "vīsati nayā desitā honti. Dhammaṃ sotuṃ nisinnadevaparisāya hi ye upanijjhāyanaṭṭhena",
  "atk-abh01a0:1727_10": "lokuttaraṃ ‘jhāna’nti kathite bujjhanti, tesaṃ sappāyavasena jhānanti kathitaṃ…pe…",
  "atk-abh01a0:1727_11": "ye vijānanaṭṭhena ‘citta’nti vutte bujjhanti, tesaṃ sappāyavasena cittanti kathitaṃ.",
  "atk-abh01a0:1727_12": "Ayamettha ‘puggalajjhāsayo’.",
  "atk-abh01a0:1728_0": "Sammāsambuddho pana attano buddhasubodhitāya dasabalacatuvesārajjacatupaṭisambhidatāya",
  "atk-abh01a0:1728_1": "chaasādhāraṇañāṇayogena ca desanaṃ yadicchakaṃ niyametvā dasseti. Icchanto upanijjhāyanaṭṭhena",
  "atk-abh01a0:1728_2": "lokuttaraṃ jhānanti dasseti, icchanto niyyānaṭṭhena…pe… vijānanaṭṭhena lokuttaraṃ",
  "atk-abh01a0:1728_3": "cittanti. Ayaṃ ‘desanāvilāso’ nāma. Tattha yatheva lokuttaraṃ jhānanti vuttaṭṭhāne",
  "atk-abh01a0:1728_4": "dasa nayā vibhattā, evaṃ maggādīsupi teyeva veditabbā. Iti vīsatiyā ṭhānesu dasa",
  "atk-abh01a0:1728_5": "dasa katvā dve nayasatāni vibhattāni honti.",
  "atk-abh01a0:1729_0": "358. Idāni adhipatibhedaṃ dassetuṃ puna katame dhammā kusalātiādi āraddhaṃ. Tattha",
  "atk-abh01a0:1729_1": "chandaṃ dhuraṃ jeṭṭhakaṃ pubbaṅgamaṃ katvā nibbattitaṃ lokuttaraṃ jhānaṃ chandādhipateyyaṃ",
  "atk-abh01a0:1729_2": "nāma. Sesesupi eseva nayo. Iti purimasmiṃ suddhike dvenayasatāni chandādhipateyyādīsupi",
  "atk-abh01a0:1729_3": "dve dveti nayasahassena bhājetvā paṭhamamaggaṃ dassesi dhammarājā.",
  "atk-abh01a0:1730": "Paṭhamamaggo niṭṭhito.",
  "atk-abh01a0:1731": "Dutiyamaggo",
  "atk-abh01a0:1732_0": "361. Idāni dutiyamaggādīnaṃ dassanatthaṃ puna katame dhammā kusalātiādi āraddhaṃ.",
  "atk-abh01a0:1732_1": "Tattha kāmarāgabyāpādānaṃ tanubhāvāyāti etesaṃ kilesānaṃ tanubhāvatthāya. Tattha",
  "atk-abh01a0:1732_2": "dvīhi kāraṇehi tanubhāvo veditabbo – adhiccuppattiyā ca pariyuṭṭhānamandatāya ca.",
  "atk-abh01a0:1732_3": "Sakadāgāmissa hi, vaṭṭānusārimahājanasseva, kilesā abhiṇhaṃ nuppajjanti, kadāci kadāci",
  "atk-abh01a0:1732_4": "uppajjanti; uppajjantāpi viraḷākārā hutvā uppajjanti, viraḷavāpitakhette aṅkurā viya.",
  "atk-abh01a0:1732_5": "Uppajjamānāpi, ca vaṭṭānusārimahājanasseva, maddantā pharantā chādentā andhakāraṃ",
  "atk-abh01a0:1732_6": "karontā nuppajjanti. Dvīhi pana maggehi pahīnattā mandā mandā uppajjanti. Tanukākārā",
  "atk-abh01a0:1732_7": "hutvā uppajjanti, abbhapaṭalaṃ viya makkhikāpattaṃ viya ca.",
  "atk-abh01a0:1733_0": "Tattha keci therā vadanti – ‘sakadāgāmissa kilesā kiñcāpi cirena uppajjanti, bahalāva",
  "atk-abh01a0:1733_1": "pana hutvā uppajjanti, tathā hissa puttā ca dhītaro ca dissantī’ti. Etaṃ pana appamāṇaṃ.",
  "atk-abh01a0:1733_2": "Puttadhītaro hi aṅgapaccaṅgaparāmasanamattenapi honti. Dvīhi pana maggehi pahīnattā",
  "atk-abh01a0:1733_3": "natthi kilesānaṃ bahalatāti. Dvīhi eva kāraṇehissa kilesānaṃ tanubhāvo veditabbo",
  "atk-abh01a0:1733_4": "– adhiccuppattiyā ca pariyuṭṭhānamandatāya cāti.",
  "atk-abh01a0:1734": "Dutiyāyāti gaṇanavasenāpi dutiyuppattivasenāpi dutiyāya. Bhūmiyā pattiyāti sāmaññaphalassa paṭilābhatthāya. Tatiyacatutthesupi eseva nayo. Visesamattaṃyeva pana vakkhāma.",
  "atk-abh01a0:1735_0": "Aññindriyanti ājānanakaṃ indriyaṃ. Paṭhamamaggena ñātamariyādaṃ anatikkamitvā tesaṃyeva",
  "atk-abh01a0:1735_1": "tena maggena ñātānaṃ catusaccadhammānaṃ jānanakaṃ indriyanti vuttaṃ hoti. Niddesavārepissa",
  "atk-abh01a0:1735_2": "imināva nayena attho veditabbo. Koṭṭhāsavārepi imināva saddhiṃ navindriyāni honti.",
  "atk-abh01a0:1735_3": "Sesaṃ purimanayeneva veditabbaṃ.",
  "atk-abh01a0:1736": "Dutiyamaggo niṭṭhito.",
  "atk-abh01a0:1737": "Tatiyacatutthamaggā",
  "atk-abh01a0:1738": "362. Tatiye anavasesappahānāyāti tesaṃyeva sakadāgāmimaggena tanubhūtānaṃ saṃyojanānaṃ nissesapajahanatthāya.",
  "atk-abh01a0:1739_0": "Catutthe rūparāgaarūparāgamānauddhaccaavijjāya anavasesappahānāyāti etesaṃ pañcannaṃ",
  "atk-abh01a0:1739_1": "uddhambhāgiyasaṃyojanānaṃ nissesapajahanatthāya. Tattha rūparāgoti rūpabhave chandarāgo.",
  "atk-abh01a0:1739_2": "Arūparāgoti arūpabhave chandarāgo. Mānoti arahattamaggavajjhako māno eva. Tathā uddhaccāvijjā.",
  "atk-abh01a0:1739_3": "Imesupi dvīsu maggesu navamaṃ aññindriyameva hoti.",
  "atk-abh01a0:1740": "Catumagganayasahassaṃ",
  "atk-abh01a0:1741_0": "Sabbamaggesu padapaṭipāṭiyā samasaṭṭhipadāni, catūhi apaṇṇakaṅgehi saddhiṃ catusaṭṭhi",
  "atk-abh01a0:1741_1": "honti. Asambhinnato pana tettiṃsa. Koṭṭhāsavārasuññatavārā pākatikā eva. Yathā ca",
  "atk-abh01a0:1741_2": "pana paṭhamamagge evaṃ dutiyādīsupi nayasahassamevāti cattāro magge catūhi nayasahassehi",
  "atk-abh01a0:1741_3": "bhājetvā dassesi dhammarājā.",
  "atk-abh01a0:1742_0": "Saccavibhaṅge pana saṭṭhi nayasahassāni lokuttarāni imesaṃ eva vasena nikkhittāni.",
  "atk-abh01a0:1742_1": "Satipaṭṭhānavibhaṅge vīsati nayasahassāni lokuttarāni, sammappadhānavibhaṅge vīsati,",
  "atk-abh01a0:1742_2": "iddhipādavibhaṅge dvattiṃsa, bojjhaṅgavibhaṅge dvattiṃsa, maggaṅgavibhaṅge aṭṭhavīsati",
  "atk-abh01a0:1742_3": "nayasahassāni lokuttarāni imesaṃ eva vasena nikkhittāni.",
  "atk-abh01a0:1743_0": "Idha pana catūsu maggesu cattāriyeva nayasahassāni. Tesu paṭhamajjhānike paṭhamamagge",
  "atk-abh01a0:1743_1": "aṭṭhaṅgāni bhājitāni; tathā dutiyādīsu. Tattha paṭhamamagge sammādiṭṭhi micchādiṭṭhiṃ",
  "atk-abh01a0:1743_2": "pajahatīti sammādiṭṭhi. Sammāsaṅkappādayopi micchāsaṅkappādīnaṃ pajahanaṭṭheneva",
  "atk-abh01a0:1743_3": "veditabbā. Evaṃ sante ‘paṭhamamaggeneva dvāsaṭṭhiyā diṭṭhigatānaṃ pahīnattā uparimaggattayena",
  "atk-abh01a0:1743_4": "pahātabbā diṭṭhi nāma natthi. Tattha sammādiṭṭhīti nāmaṃ kathaṃ hotī’ti? ‘Yathā visaṃ",
  "atk-abh01a0:1743_5": "atthi vā, hotu mā vā, agado agado tveva vuccati, evaṃ micchādiṭṭhi atthi vā, hotu",
  "atk-abh01a0:1743_6": "mā vā, ayaṃ sammādiṭṭhi eva nāma’.",
  "atk-abh01a0:1744_0": "‘Yadi evaṃ nāmamattamevetaṃ hoti, uparimaggattaye pana sammādiṭṭhiyā kiccābhāvo āpajjati,",
  "atk-abh01a0:1744_1": "maggaṅgāni na paripūrenti, tasmā sammādiṭṭhi sakiccakā kātabbā maggaṅgāni pūretabbānī’ti.",
  "atk-abh01a0:1744_2": "Sakiccakā cettha sammādiṭṭhi yathālābhaniyamena dīpetabbā. Uparimaggattayavajjho",
  "atk-abh01a0:1744_3": "hi eko māno atthi, so diṭṭhiṭṭhāne tiṭṭhati. Sā taṃ mānaṃ pajahatīti sammādiṭṭhi.",
  "atk-abh01a0:1744_4": "Sotāpattimaggasmiñhi sammādiṭṭhi micchādiṭṭhiṃ pajahati. Sotāpannassa pana sakadāgāmimaggavajjho",
  "atk-abh01a0:1744_5": "māno atthi, so diṭṭhiṭṭhāne tiṭṭhati sā taṃ mānaṃ pajahatīti sammādiṭṭhi. Tasseva",
  "atk-abh01a0:1744_6": "sattaakusalacittasahajāto saṅkappo atthi. Teheva cittehi vācaṅgacopanaṃ atthi, kāyaṅgacopanaṃ",
  "atk-abh01a0:1744_7": "atthi, paccayaparibhogo atthi, sahajātavāyāmo atthi, asatibhāvo atthi, sahajātacittekaggatā",
  "atk-abh01a0:1744_8": "atthi. Ete micchāsaṅkappādayo nāma sakadāgāmimagge sammāsaṅkappādayo. Tesaṃ pahānena",
  "atk-abh01a0:1744_9": "sammāsaṅkappādayoti veditabbā. Evaṃ sakadāgāmimagge aṭṭhaṅgāni sakiccakāni katvā",
  "atk-abh01a0:1744_10": "āgatāni. Sakadāgāmissa anāgāmimaggavajjho māno atthi. So diṭṭhiṭṭhāne tiṭṭhati. Tasseva",
  "atk-abh01a0:1744_11": "sattahi cittehi sahajātā saṅkappādayo. Tesaṃ pahānena anāgāmimagge aṭṭhannaṃ aṅgānaṃ",
  "atk-abh01a0:1744_12": "sakiccakatā veditabbā. Anāgāmissa arahattamaggavajjho māno atthi. So diṭṭhiṭṭhāne",
  "atk-abh01a0:1744_13": "tiṭṭhati. Yāni panassa pañca akusalacittāni, tehi sahajātā saṅkappādayo. Tesaṃ pahānena",
  "atk-abh01a0:1744_14": "arahattamagge aṭṭhannaṃ aṅgānaṃ sakiccakatā veditabbā.",
  "atk-abh01a0:1745_0": "Imesu catūsu maggesu paṭhamamaggena cattāri saccāni diṭṭhāni. ‘Uparimaggattayaṃ diṭṭhakameva",
  "atk-abh01a0:1745_1": "passati, adiṭṭhakaṃ passatī’ti diṭṭhakameva passatīti ayaṃ ācariyānaṃ samānatthakathā.",
  "atk-abh01a0:1745_2": "Vitaṇḍavādī panāha ‘adiṭṭhaṃ passatī’ti. So vattabbo – ‘paṭhamamagge katamaṃ indriyaṃ",
  "atk-abh01a0:1745_3": "bhājesī’ti? Jānamāno ‘anaññātaññassāmītindriya’nti vakkhati. ‘Uparimaggesu katara’nti?",
  "atk-abh01a0:1745_4": "Vuttepi ‘aññindriya’nti vakkhati. So vattabbo – ‘adiṭṭhasaccadassane sati uparimaggesupi",
  "atk-abh01a0:1745_5": "anaññātaññassāmītindriyameva bhājehi. Evaṃ te pañho samessatī’ti. ‘Kilese pana aññe",
  "atk-abh01a0:1745_6": "añño pajahati; pahīne eva pajahatī’ti? ‘Aññe añño pajahatī’ti. ‘Yadi aññe añño, appahīne",
  "atk-abh01a0:1745_7": "kilese pajahati. Saccānipi adiṭṭhāneva passatī’ti evaṃvādī puggalo pucchitabbo –",
  "atk-abh01a0:1745_8": "‘saccāni nāma katī’ti? Jānanto ‘cattārī’ti vakkhati. So vattabbo – ‘tava vāde soḷasa",
  "atk-abh01a0:1745_9": "saccāni āpajjanti. Tvaṃ buddhehipi adiṭṭhaṃ passasi. Bahusaccako nāma tvaṃ. Evaṃ",
  "atk-abh01a0:1745_10": "mā gaṇha. Saccadassanaṃ nāma apubbaṃ natthi, kilese pana appahīne pajahatī’ti.",
  "atk-abh01a0:1746_0": "Tattha saccadassanassa apubbābhāve peḷopamaṃ nāma gahitaṃ – ekassa kira cattāro ratanapeḷā",
  "atk-abh01a0:1746_1": "sāragabbhe ṭhapitā. So rattibhāge peḷāsu uppannakicco dvāraṃ vivaritvā, dīpaṃ jāletvā,",
  "atk-abh01a0:1746_2": "dīpena vihate andhakāre, peḷāsu pākaṭabhāvaṃ gatāsu, tāsu kiccaṃ katvā dvāraṃ pidahitvā",
  "atk-abh01a0:1746_3": "gato. Puna andhakāraṃ avatthari. Dutiyavārepi tatiyavārepi tatheva akāsi. Catutthavāre",
  "atk-abh01a0:1746_4": "dvāre vivaṭe andhakāre peḷā na paññāyantīti vīmaṃsantasseva sūriyo uggañchi, sūriyobhāsena",
  "atk-abh01a0:1746_5": "vihate andhakāre peḷāsu kiccaṃ katvā pakkāmi.",
  "atk-abh01a0:1747_0": "Tattha cattāro peḷā viya cattāri saccāni. Tāsu kicce uppanne dvāravivaraṇakālo viya",
  "atk-abh01a0:1747_1": "sotāpattimaggassa vipassanābhinīharaṇakālo. Andhakāraṃ viya saccapaṭicchādakatamaṃ.",
  "atk-abh01a0:1747_2": "Dīpo bhāso viya sotāpattimaggobhāso. Vihate andhakāre tassa purisassa peḷānaṃ pākaṭabhāvo",
  "atk-abh01a0:1747_3": "viya maggañāṇassa saccānaṃ pākaṭabhāvo. Maggañāṇassa pākaṭāni pana maggasamaṅgissa",
  "atk-abh01a0:1747_4": "puggalassa pākaṭāneva honti. Peḷāsu kiccaṃ katvā gatakālo viya sotāpattimaggassa",
  "atk-abh01a0:1747_5": "attanā pahātabbakilese pajahitvā niruddhakālo. Puna andhakārāvattharaṇaṃ viya uparimaggattayavajjhasaccapaṭicchādakatamaṃ.",
  "atk-abh01a0:1748_0": "Dutiyavāre dvāravivaraṇakālo viya sakadāgāmimaggassa vipassanābhinīharaṇakālo. Dīpobhāso",
  "atk-abh01a0:1748_1": "viya sakadāgāmimaggobhāso. Peḷāsu kiccaṃ katvā gatakālo viya sakadāgāmimaggassa attanā",
  "atk-abh01a0:1748_2": "pahātabbakilese pajahitvā niruddhakālo. Puna andhakārāvattharaṇaṃ viya uparimaggadvayavajjhasaccapaṭicchādakatamaṃ.",
  "atk-abh01a0:1749_0": "Tatiyavāre dvāravivaraṇakālo viya anāgāmimaggassa vipassanābhinīharaṇakālo. Dīpobhāso",
  "atk-abh01a0:1749_1": "viya anāgāmimaggobhāso. Peḷāsu kiccaṃ katvā gatakālo viya anāgāmimaggassa attanā",
  "atk-abh01a0:1749_2": "pahātabbakilese pajahitvā niruddhakālo. Puna andhakārāvattharaṇaṃ viya upariarahattamaggavajjhasaccapaṭicchādakatamaṃ.",
  "atk-abh01a0:1750_0": "Catutthavāre dvāravivaraṇakālo viya arahattamaggassa vipassanābhinīharaṇakālo. Sūriyuggamanaṃ",
  "atk-abh01a0:1750_1": "viya arahattamagguppādo. Andhakāravidhamanaṃ viya arahattamaggassa saccapaṭicchādakatamavinodanaṃ.",
  "atk-abh01a0:1750_2": "Vihate andhakāre tassa peḷānaṃ pākaṭabhāvo viya arahattamaggañāṇassa catunnaṃ saccānaṃ",
  "atk-abh01a0:1750_3": "pākaṭabhāvo. Ñāṇassa pākaṭāni pana puggalassa pākaṭāneva honti. Peḷāsu kiccaṃ katvā",
  "atk-abh01a0:1750_4": "gatakālo viya arahattamaggassa sabbakilesakhepanaṃ. Sūriyuggamanato paṭṭhāya ālokasseva",
  "atk-abh01a0:1750_5": "pavattikālo viya arahattamaggassa uppannakālato paṭṭhāya puna saccapaṭicchādakatamābhāvo.",
  "atk-abh01a0:1750_6": "Idaṃ tāva saccadassanassa apubbābhāve opammaṃ.",
  "atk-abh01a0:1751_0": "Diṭṭhakameva hi passati. ‘Kilese pana aññe añño pajahatī’ti ettha khāropamaṃ nāma",
  "atk-abh01a0:1751_1": "gahitaṃ. Eko puriso kiliṭṭhaṃ vatthaṃ rajakassa adāsi. Rajako ūsakhāraṃ chārikakhāraṃ",
  "atk-abh01a0:1751_2": "gomayakhāranti tayo khāre datvā khārehi khāditabhāvaṃ ñatvā udake vikkhāletvā oḷārikoḷārikaṃ",
  "atk-abh01a0:1751_3": "malaṃ pavāhesi. Tato na tāva parisuddhanti dutiyampi tatheva khāre datvā, udake vikkhāletvā,",
  "atk-abh01a0:1751_4": "tato nātisaṇhataraṃ malaṃ pavāhesi. Tato na tāva parisuddhanti tatiyampi te khāre",
  "atk-abh01a0:1751_5": "datvā udake vikkhāletvā tato saṇhataraṃ malaṃ pavāhesi. Tato na tāva parisuddhanti",
  "atk-abh01a0:1751_6": "catutthampi te khāre datvā, udake vikkhāletvā aṃsuabbhantaragatampi nissesaṃ malaṃ",
  "atk-abh01a0:1751_7": "pavāhetvā sāmikassa adāsi. So gandhakaraṇḍake pakkhipitvā icchiticchitakāle paridahati.",
  "atk-abh01a0:1752_0": "Tattha kiliṭṭhavatthaṃ viya kilesānugataṃ cittaṃ. Tividhakhāradānakālo viya tīsu",
  "atk-abh01a0:1752_1": "anupassanāsu kammassa pavattanakālo. Udake vikkhāletvā oḷārikoḷārikamalappavāhanaṃ",
  "atk-abh01a0:1752_2": "viya sotāpattimaggena pañcakilesakhepanaṃ. Dutiyampi tesaṃ khārānaṃ anuppadānaṃ viya",
  "atk-abh01a0:1752_3": "‘na tāva parisuddhaṃ idaṃ citta’nti tāsuyeva tīsu anupassanāsu kammappavattanaṃ.",
  "atk-abh01a0:1752_4": "Tato nātisaṇhataramalappavāhanaṃ viya sakadāgāmimaggena oḷārikasaṃyojanadvayakhepanaṃ.",
  "atk-abh01a0:1752_5": "Tato ‘na tāva parisuddhaṃ vattha’nti puna khārattayadānaṃ viya ‘na tāva parisuddhaṃ",
  "atk-abh01a0:1752_6": "idaṃ citta’nti tāsuyeva tīsu anupassanāsu kammappavattanaṃ. Tato saṇhataramalappavāhanaṃ",
  "atk-abh01a0:1752_7": "viya anāgāmimaggena aṇusahagatasaṃyojanadvayakhepanaṃ. ‘Na tāva parisuddhaṃ vattha’nti",
  "atk-abh01a0:1752_8": "puna khārattayadānaṃ viya ‘na tāva parisuddhaṃ idaṃ citta’nti tāsuyeva tīsu anupassanāsu",
  "atk-abh01a0:1752_9": "kammappavattanaṃ. Tato vikkhālanena aṃsuabbhantaragate male pavāhetvā parisuddhassa",
  "atk-abh01a0:1752_10": "rajatapaṭṭasadisassa gandhakaraṇḍake nikkhittassa vatthassa icchiticchitakkhaṇe paridahanaṃ",
  "atk-abh01a0:1752_11": "viya arahattamaggena aṭṭhannaṃ kilesānaṃ khepitattā parisuddhassa khīṇāsavacittassa",
  "atk-abh01a0:1752_12": "icchiticchitakkhaṇe phalasamāpattivihārena vītināmanaṃ. Idaṃ ‘aññe añño kilese pajahatī’ti",
  "atk-abh01a0:1752_13": "ettha opammaṃ. Vuttampi cetaṃ –",
  "atk-abh01a0:1753_0": "“Seyyathāpi, āvuso, vatthaṃ saṃkiliṭṭhaṃ malaggahitaṃ, tamenaṃ sāmikā rajakassa anupadajjeyyuṃ.",
  "atk-abh01a0:1753_1": "Tamenaṃ rajako ūse vā khāre vā gomaye vā sammadditvā acche udake vikkhāleti. Kiñcāpi",
  "atk-abh01a0:1753_2": "taṃ hoti vatthaṃ parisuddhaṃ pariyodātaṃ, atha khvassa hotiyeva ‘aṇusahagato ūsagandho",
  "atk-abh01a0:1753_3": "vā khāragandho vā gomayagandho vā asamūhato’. Tamenaṃ rajako sāmikānaṃ deti. Tamenaṃ",
  "atk-abh01a0:1753_4": "sāmikā gandhaparibhāvite karaṇḍake nikkhipanti. Yopissa hoti aṇusahagato ūsagandho",
  "atk-abh01a0:1753_5": "vā khāragandho vā gomayagandho vā asamūhato, sopi samugghātaṃ gacchati. Evameva kho,",
  "atk-abh01a0:1753_6": "āvuso, kiñcāpi ariyasāvakassa pañcorambhāgiyāni saṃyojanāni pahīnāni bhavanti, atha",
  "atk-abh01a0:1753_7": "khvassa hotiyeva pañcasu upādānakkhandhesu aṇusahagato ‘asmī’ti māno, ‘asmī’ti chando,",
  "atk-abh01a0:1753_8": "‘asmī’ti anusayo asamūhato, so aparena samayena pañcasu upādānakkhandhesu udayabbayānupassī",
  "atk-abh01a0:1753_9": "viharati – ‘iti rūpaṃ, iti rūpassa samudayo, iti rūpassa atthaṅgamo; iti vedanā iti",
  "atk-abh01a0:1753_10": "saññā iti saṅkhārā iti viññāṇaṃ, iti viññāṇassa samudayo, iti viññāṇassa atthaṅgamo’ti.",
  "atk-abh01a0:1753_11": "Tassimesu pañcasu upādānakkhandhesu udayabbayānupassino viharato yopissa hoti pañcasu",
  "atk-abh01a0:1753_12": "upādānakkhandhesu aṇusahagato ‘asmī’ti māno, ‘asmī’ti chando, ‘asmī’ti anusayo asamūhato,",
  "atk-abh01a0:1753_13": "sopi samugghātaṃ gacchatī”ti.",
  "atk-abh01a0:1754_0": "Tattha sotāpattimaggena pañca akusalacittāni pahīyanti saddhiṃ cittaṅgavasena uppajjanakapāpadhammehi.",
  "atk-abh01a0:1754_1": "Sakadāgāmimaggena dve domanassasahagatacittāni tanukāni bhavanti saddhiṃ cittaṅgavasena",
  "atk-abh01a0:1754_2": "uppajjanakapāpadhammehi. Anāgāmimaggena tāniyeva pahīyanti saddhiṃ sampayuttadhammehi.",
  "atk-abh01a0:1754_3": "Arahattamaggena pañca akusalacittāni pahīyanti saddhiṃ cittaṅgavasena uppajjanakapāpadhammehi.",
  "atk-abh01a0:1754_4": "Imesaṃ dvādasannaṃ akusalacittānaṃ pahīnakālato paṭṭhāya khīṇāsavassa cittaṅgavasena",
  "atk-abh01a0:1754_5": "puna pacchatopavattanakakileso nāma na hoti.",
  "atk-abh01a0:1755_0": "Tatridaṃ opammaṃ – eko kira mahārājā paccante ārakkhaṃ datvā mahānagare issariyaṃ",
  "atk-abh01a0:1755_1": "anubhavanto vasati. Athassa paccanto kuppi. Tasmiṃ samaye dvādasa corajeṭṭhakā anekehi",
  "atk-abh01a0:1755_2": "purisasahassehi saddhiṃ raṭṭhaṃ vilumpanti. Paccantavāsino mahāmattā ‘paccanto kupito’ti",
  "atk-abh01a0:1755_3": "rañño pahiṇiṃsu. Rājā ‘vissaṭṭhā gaṇhatha, ahaṃ tumhākaṃ kattabbaṃ karissāmī’ti sāsanaṃ",
  "atk-abh01a0:1755_4": "pahiṇi. Te paṭhamasampahāreneva anekehi purisasahassehi saddhiṃ pañca corajeṭṭhake",
  "atk-abh01a0:1755_5": "ghātayiṃsu. Sesā satta janā attano attano parivāre gahetvā pabbataṃ pavisiṃsu. Amaccā",
  "atk-abh01a0:1755_6": "taṃ pavattiṃ rañño pesayiṃsu.",
  "atk-abh01a0:1756_0": "Rājā ‘tumhākaṃ kattabbayuttaṃ ahaṃ jānissāmi, tepi gaṇhathā’ti dhanaṃ pahiṇi. Te",
  "atk-abh01a0:1756_1": "dutiyasampahārena dve corajeṭṭhake pahariṃsu, parivārepi tesaṃ dubbale akaṃsu. Te",
  "atk-abh01a0:1756_2": "sabbepi palāyitvā pabbataṃ pavisiṃsu. Tampi pavattiṃ amaccā rañño pesayiṃsu.",
  "atk-abh01a0:1757": "Puna rājā ‘vissaṭṭhā gaṇhantū’ti dhanaṃ pahiṇi. Te tatiyasampahārena saddhiṃ sahāyapurisehi dve corajeṭṭhake ghātayitvā taṃ pavattiṃ rañño pesayiṃsu.",
  "atk-abh01a0:1758_0": "Puna rājā ‘avasese vissaṭṭhā gaṇhantū’ti dhanaṃ pahiṇi. Te catutthasampahārena saparivāre",
  "atk-abh01a0:1758_1": "pañca corajeṭṭhake ghātayiṃsu. Dvādasannaṃ corajeṭṭhakānaṃ ghātitakālato paṭṭhāya",
  "atk-abh01a0:1758_2": "koci coro nāma natthi. Khemā janapadā ure putte naccentā maññe viharanti. Rājā vijitasaṅgāmehi",
  "atk-abh01a0:1758_3": "yodhehi parivuto varapāsādagato mahāsampattiṃ anubhavi.",
  "atk-abh01a0:1759_0": "Tattha mahanto rājā viya dhammarājā. Paccantavāsino amaccā viya yogāvacarā kulaputtā.",
  "atk-abh01a0:1759_1": "Dvādasa corajeṭṭhakā viya dvādasa akusalacittāni. Tesaṃ sahāyā anekasahassapurisā",
  "atk-abh01a0:1759_2": "viya cittaṅgavasena uppajjanakapāpadhammā. Rañño paccanto kupitoti pahitakālo viya",
  "atk-abh01a0:1759_3": "ārammaṇe kilesesu uppannesu ‘bhante, kileso me uppanno’ti satthu ārocanakālo. ‘Vissaṭṭhā",
  "atk-abh01a0:1759_4": "gaṇhantū’ti dhanadānaṃ viya ‘kilese niggaṇha bhikkhū’ti dhammarañño kammaṭṭhānācikkhanaṃ.",
  "atk-abh01a0:1759_5": "Saparivārānaṃ pañcannaṃ corajeṭṭhakānaṃ ghātitakālo viya sotāpattimaggena sampayuttānaṃ",
  "atk-abh01a0:1759_6": "pañcannaṃ akusalacittānaṃ pahānaṃ.",
  "atk-abh01a0:1760_0": "Puna rañño pavattipesanaṃ viya sammāsambuddhassa paṭiladdhaguṇārocanaṃ. ‘Sesake ca",
  "atk-abh01a0:1760_1": "gaṇhantū’ti puna dhanadānaṃ viya bhagavato sakadāgāmimaggassa vipassanācikkhanaṃ.",
  "atk-abh01a0:1760_2": "Dutiyasampahārena saparivārānaṃ dvinnaṃ corajeṭṭhakānaṃ dubbalīkaraṇaṃ viya sakadāgāmimaggena",
  "atk-abh01a0:1760_3": "sasampayuttānaṃ dvinnaṃ domanassacittānaṃ tanubhāvakaraṇaṃ.",
  "atk-abh01a0:1761_0": "Puna rañño pavattipesanaṃ viya satthu paṭiladdhaguṇārocanaṃ. ‘Vissaṭṭhā gaṇhantū’ti",
  "atk-abh01a0:1761_1": "puna dhanadānaṃ viya bhagavato anāgāmimaggassa vipassanācikkhanaṃ. Tatiyasampahārena",
  "atk-abh01a0:1761_2": "saparivārānaṃ dvinnaṃ corajeṭṭhakānaṃ ghātanaṃ viya anāgāmimaggena sasampayuttānaṃ",
  "atk-abh01a0:1761_3": "dvinnaṃ domanassacittānaṃ pahānaṃ.",
  "atk-abh01a0:1762_0": "Puna rañño pavattipesanaṃ viya tathāgatassa paṭiladdhaguṇārocanaṃ. ‘Vissaṭṭhā gaṇhantū’ti",
  "atk-abh01a0:1762_1": "puna dhanadānaṃ viya bhagavato arahattamaggassa vipassanācikkhanaṃ. Catutthasampahārena",
  "atk-abh01a0:1762_2": "saparivārānaṃ pañcannaṃ corajeṭṭhakānaṃ ghātitakālato paṭṭhāya janapadassa khemakālo",
  "atk-abh01a0:1762_3": "viya arahattamaggena sasampayuttesu pañcasu akusalacittesu pahīnesu dvādasannaṃ akusalacittānaṃ",
  "atk-abh01a0:1762_4": "pahīnakālato paṭṭhāya puna cittaṅgavasena uppajjanakassa akusaladhammassa abhāvo.",
  "atk-abh01a0:1762_5": "Rañño vijitasaṅgāmassa amaccagaṇaparivutassa varapāsāde mahāsampattianubhavanaṃ viya",
  "atk-abh01a0:1762_6": "khīṇāsavaparivutassa dhammarañño suññataanimittaappaṇihitabhedesu samāpattisukhesu",
  "atk-abh01a0:1762_7": "icchiticchitaphalasamāpattisukhānubhavanaṃ veditabbanti.",
  "atk-abh01a0:1763": "Kusalā dhammātipadassa vaṇṇanā niṭṭhitā.",
  "atk-abh01a0:1764": "Akusalapadaṃ",
  "atk-abh01a0:1765": "Dhammuddesavārakathā",
  "atk-abh01a0:1766": "Paṭhamacittaṃ",
  "atk-abh01a0:1767_0": "365. Idāni akusaladhammapadaṃ bhājetvā dassetuṃ katame dhammā akusalātiādi āraddhaṃ.",
  "atk-abh01a0:1767_1": "Tattha dhammavavatthānādivārappabhedo ca heṭṭhā āgatānaṃ padānaṃ atthavinicchayo",
  "atk-abh01a0:1767_2": "ca heṭṭhā vuttanayeneva veditabbo. Tattha tattha pana visesamattameva vaṇṇayissāma.",
  "atk-abh01a0:1767_3": "Tattha samayavavatthāne tāva yasmā, kusalassa viya, akusalassa bhūmibhedo natthi,",
  "atk-abh01a0:1767_4": "tasmā ekantaṃ kāmāvacarampi samānaṃ etaṃ ‘kāmāvacara’nti na vuttaṃ. Diṭṭhigatasampayuttanti",
  "atk-abh01a0:1767_5": "ettha diṭṭhi eva diṭṭhigataṃ ‘gūthagataṃ muttagata’ntiādīni viya. Gantabbābhāvato",
  "atk-abh01a0:1767_6": "vā diṭṭhiyā gatamattamevetantipi diṭṭhigataṃ. Tena sampayuttaṃ diṭṭhigatasampayuttaṃ.",
  "atk-abh01a0:1768_0": "Tattha asaddhammasavanaṃ, akalyāṇamittatā, ariyānaṃ adassanakāmatādīni ayoniso manasikāroti",
  "atk-abh01a0:1768_1": "evamādīhi kāraṇehi imassa diṭṭhigatasaṅkhātassa micchādassanassa uppatti veditabbā.",
  "atk-abh01a0:1768_2": "Ye hi ete diṭṭhivādapaṭisaṃyuttā asaddhammā tesaṃ bahumānapubbaṅgamena atikkantamajjhattena",
  "atk-abh01a0:1768_3": "upaparikkhārahitena savanena, ye ca diṭṭhivipannā akalyāṇamittā taṃsampavaṅkatāsaṅkhātāya",
  "atk-abh01a0:1768_4": "akalyāṇamittatāya, buddhādīnaṃ ariyānañceva sappurisānañca adassanakāmatāya catusatipaṭṭhānādibhede",
  "atk-abh01a0:1768_5": "ariyadhamme akovidattena pātimokkhasaṃvaraindriyasaṃvarasatisaṃvarañāṇasaṃvarapahānasaṃvarappabhede",
  "atk-abh01a0:1768_6": "ariyadhamme ceva sappurisadhamme ca saṃvarabhedasaṅkhātena avinayena teheva kāraṇehi",
  "atk-abh01a0:1768_7": "paribhāvitena ayoniso manasikārena kotūhalamaṅgalādipasutatāya ca etaṃ uppajjatīti",
  "atk-abh01a0:1768_8": "veditabbaṃ. Asaṅkhārabhāvo panassa cittassa heṭṭhā vuttanayeneva veditabbo.",
  "atk-abh01a0:1769": "Dhammuddesavāre phassoti akusalacittasahajāto phasso. Vedanādīsupi eseva nayo. Iti akusalamattameva etesaṃ purimehi viseso.",
  "atk-abh01a0:1770_0": "Cittassekaggatā hotīti pāṇātipātādīsupi avikkhittabhāvena cittassa ekaggatā hoti.",
  "atk-abh01a0:1770_1": "Manussā hi cittaṃ samādahitvā avikkhittā hutvā avirajjhamānāni satthāni pāṇasarīresu",
  "atk-abh01a0:1770_2": "nipātenti, susamāhitā paresaṃ santakaṃ haranti, ekarasena cittena micchācāraṃ āpajjanti.",
  "atk-abh01a0:1770_3": "Evaṃ akusalappavattiyampi cittassa ekaggatā hoti.",
  "atk-abh01a0:1771_0": "Micchādiṭṭhīti ayāthāvadiṭṭhi, virajjhitvā gahaṇato vā vitathā diṭṭhi micchādiṭṭhi.",
  "atk-abh01a0:1771_1": "Anatthāvahattā paṇḍitehi jigucchitā diṭṭhītipi micchādiṭṭhi. Micchāsaṅkappādīsupi",
  "atk-abh01a0:1771_2": "eseva nayo. Apica micchā passanti tāya, sayaṃ vā micchā passati, micchādassanamattameva",
  "atk-abh01a0:1771_3": "vā esāti micchādiṭṭhi. Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,",
  "atk-abh01a0:1771_4": "ariyānaṃ adassanakāmatādipadaṭṭhānā; paramaṃ vajjanti daṭṭhabbā. Micchāsaṅkappādīsu",
  "atk-abh01a0:1771_5": "‘micchā’ti padamattameva viseso. Sesaṃ kusalādhikāre vuttanayeneva veditabbaṃ.",
  "atk-abh01a0:1772_0": "Ahirikabalaṃ anottappabalanti ettha balattho niddesavāre āvi bhavissati. Itaresu",
  "atk-abh01a0:1772_1": "pana – na hiriyatīti ahiriko. Ahirikassa bhāvo ahirikaṃ. Na ottappaṃ anottappaṃ.",
  "atk-abh01a0:1772_2": "Tesu ahirikaṃ kāyaduccaritādīhi ajigucchanalakkhaṇaṃ, alajjālakkhaṇaṃ vā. Anottappaṃ",
  "atk-abh01a0:1772_3": "teheva asārajjanalakkhaṇaṃ anuttāsanalakkhaṇaṃ vā. Ahirikameva balaṃ ahirikabalaṃ.",
  "atk-abh01a0:1772_4": "Anottappameva balaṃ anottappabalaṃ. Ayamettha saṅkhepattho. Vitthāro pana heṭṭhā",
  "atk-abh01a0:1772_5": "vuttapaṭipakkhavasena veditabbo.",
  "atk-abh01a0:1773_0": "Lubbhanti tena, sayaṃ vā lubbhati, lubbhanamattameva vā tanti lobho. Muyhanti tena,",
  "atk-abh01a0:1773_1": "sayaṃ vā muyhati, muyhanamattameva vā tanti moho. Tesu lobho ārammaṇaggahaṇalakkhaṇo",
  "atk-abh01a0:1773_2": "makkaṭālepo viya, abhisaṅgaraso tattakapāle khittamaṃsapesi viya, apariccāgapaccupaṭṭhāno",
  "atk-abh01a0:1773_3": "telañjanarāgo viya, saṃyojaniyadhammesu assādadassanapadaṭṭhāno. So taṇhānadībhāvena",
  "atk-abh01a0:1773_4": "vaḍḍhamāno, sīghasotā nadī viya mahāsamuddaṃ, apāyameva gahetvā gacchatīti daṭṭhabbo.",
  "atk-abh01a0:1774_0": "Moho cittassa andhabhāvalakkhaṇo aññāṇalakkhaṇo vā, asampaṭivedharaso ārammaṇasabhāvacchādanaraso",
  "atk-abh01a0:1774_1": "vā, asammāpaṭipattipaccupaṭṭhāno andhakārapaccupaṭṭhāno vā, ayonisomanasikārapadaṭṭhāno.",
  "atk-abh01a0:1774_2": "Sabbākusalānaṃ mūlanti daṭṭhabbo.",
  "atk-abh01a0:1775_0": "Abhijjhāyanti tāya, sayaṃ vā abhijjhāyati, abhijjhāyanamattameva vā esāti abhijjhā.",
  "atk-abh01a0:1775_1": "Sā parasampattīnaṃ sakakaraṇaicchālakkhaṇā, tenākārena esanabhāvarasā, parasampatti-abhimukhabhāvapaccupaṭṭhānā,",
  "atk-abh01a0:1775_2": "parasampattīsu abhiratipadaṭṭhānā. Parasampattiabhimukhā eva hi sā upaṭṭhahati. Tāsu",
  "atk-abh01a0:1775_3": "ca abhiratiyā sati pavattati, parasampattīsu cetaso hatthappasāroviyāti daṭṭhabbā.",
  "atk-abh01a0:1776": "Samatho hotītiādīsu aññesu kiccesu vikkhepasamanato samatho. Akusalappavattiyaṃ cittaṃ paggaṇhātīti paggāho. Na vikkhipatīti avikkhepo.",
  "atk-abh01a0:1777_0": "Imasmiṃ citte saddhā, sati, paññā, cha yugaḷakānīti ime dhammā na gahitā. Kasmā?",
  "atk-abh01a0:1777_1": "Assaddhiyacitte pasādo nāma natthi. Tasmā tāva saddhā na gahitā. Kiṃ pana diṭṭhigatikā",
  "atk-abh01a0:1777_2": "attano attano satthārānaṃ na saddahantīti? Saddahanti. Sā pana saddhā nāma na hoti,",
  "atk-abh01a0:1777_3": "vacanasampaṭicchanamattamevetaṃ. Atthato anupaparikkhā vā hoti, diṭṭhi vā. Asatiyacitte",
  "atk-abh01a0:1777_4": "pana sati natthīti na gahitā. Kiṃ diṭṭhigatikā attanā katakammaṃ na sarantīti? Saranti.",
  "atk-abh01a0:1777_5": "Sā pana sati nāma na hoti. Kevalaṃ tenākārena akusalacittappavatti. Tasmā sati na",
  "atk-abh01a0:1777_6": "gahitā. Atha kasmā “micchāsatī”ti suttante vuttā? Sā pana akusalakkhandhānaṃ sativirahitattā",
  "atk-abh01a0:1777_7": "satipaṭipakkhattā ca micchāmaggamicchattānaṃ pūraṇatthaṃ tattha pariyāyena desanā",
  "atk-abh01a0:1777_8": "katā. Nippariyāyena panesā natthi. Tasmā na gahitā. Andhabālacitte pana paññā natthīti",
  "atk-abh01a0:1777_9": "na gahitā. Kiṃ diṭṭhigatikānaṃ vañcanāpaññā natthīti? Atthi. Na panesā paññā, māyā",
  "atk-abh01a0:1777_10": "nāmesā hoti. Sā atthato taṇhāva. Idaṃ pana cittaṃ sadarathaṃ garukaṃ bhāriyaṃ kakkhaḷaṃ",
  "atk-abh01a0:1777_11": "thaddhaṃ akammaññaṃ gilānaṃ vaṅkaṃ kuṭilaṃ. Tasmā passaddhādīni cha yugaḷakāni na gahitāni.",
  "atk-abh01a0:1778_0": "Ettāvatā padapaṭipāṭiyā cittaṅgavasena pāḷiāruḷhāni dvattiṃsa padāni dassetvā idāni",
  "atk-abh01a0:1778_1": "yevāpanakadhamme dassetuṃ ye vā pana tasmiṃ samayetiādimāha. Tattha sabbesupi akusalacittesu",
  "atk-abh01a0:1778_2": "chando adhimokkho manasikāro māno issā macchariyaṃ thinaṃ middhaṃ uddhaccaṃ kukkuccanti",
  "atk-abh01a0:1778_3": "ime daseva yevāpanakā honti dhammā, suttāgatā, suttapadesu dissareti vuttā. Imasmiṃ",
  "atk-abh01a0:1778_4": "pana citte chando adhimokkho manasikāro uddhaccanti ime apaṇṇakaṅgasaṅkhātā cattārova yevāpanakā honti.",
  "atk-abh01a0:1779_0": "Tattha chandādayo heṭṭhā vuttanayeneva veditabbā. Kevalañhi te kusalā, ime akusalā.",
  "atk-abh01a0:1779_1": "Itaraṃ pana uddhatassa bhāvo ‘uddhaccaṃ’. Taṃ cetaso avūpasamalakkhaṇaṃ vātābhighātacalajalaṃ",
  "atk-abh01a0:1779_2": "viya, anavaṭṭhānarasaṃ vātābhighātacaladhajapaṭākā viya, bhantattapaccupaṭṭhānaṃ",
  "atk-abh01a0:1779_3": "pāsāṇābhighātasamuddhatabhasmā viya, cetaso avūpasame ayonisomanasikārapadaṭṭhānaṃ.",
  "atk-abh01a0:1779_4": "Cittavikkhepoti daṭṭhabbaṃ.",
  "atk-abh01a0:1780_0": "Iti phassādīni dvattiṃsa, yevāpanakavasena vuttāni cattārīti sabbānipi imasmiṃ dhammuddesavāre",
  "atk-abh01a0:1780_1": "chattiṃsa dhammapadāni bhavanti. Cattāri apaṇṇakaṅgāni hāpetvā pāḷiyaṃ āgatāni dvattiṃsameva.",
  "atk-abh01a0:1780_2": "Aggahitaggahaṇena panettha phassapañcakaṃ, vitakko vicāro pīti cittassekaggatā vīriyindriyaṃ",
  "atk-abh01a0:1780_3": "jīvitindriyaṃ micchādiṭṭhi ahirikaṃ anottappaṃ lobho mohoti soḷasa dhammā honti.",
  "atk-abh01a0:1781_0": "Tesu soḷasasu satta dhammā avibhattikā nava savibhattikā honti. Katame satta? Phasso",
  "atk-abh01a0:1781_1": "saññā cetanā vicāro pīti jīvitindriyaṃ mohoti ime satta avibhattikā. Vedanā cittaṃ",
  "atk-abh01a0:1781_2": "vitakko cittassekaggatā vīriyindriyaṃ micchādiṭṭhi ahirikaṃ anottappaṃ lobhoti ime nava savibhattikā.",
  "atk-abh01a0:1782_0": "Tesu cha dhammā dvīsu ṭhānesu vibhattā, eko tīsu, eko catūsu, eko chasu. Kathaṃ?",
  "atk-abh01a0:1782_1": "Cittaṃ vitakko micchādiṭṭhi ahirikaṃ anottappaṃ lobhoti ime cha dvīsu ṭhānesu vibhattā.",
  "atk-abh01a0:1782_2": "Tesu hi cittaṃ tāva phassapañcakaṃ patvā cittaṃ hotīti vuttaṃ, indriyāni patvā manindriyanti.",
  "atk-abh01a0:1782_3": "Vitakko jhānaṅgāni patvā vitakko hotīti vutto, maggaṅgāni patvā micchāsaṅkappoti.",
  "atk-abh01a0:1782_4": "Micchādiṭṭhi maggaṅgesupi kammapathesupi micchādiṭṭhiyeva. Ahirikaṃ balāni patvā",
  "atk-abh01a0:1782_5": "ahirikabalaṃ hotīti vuttaṃ, lokanāsakadukaṃ patvā ahirikanti. Anottappepi eseva nayo.",
  "atk-abh01a0:1782_6": "Lobho mūlaṃ patvā lobho hotīti vutto. Kammapathaṃ patvā abhijjhāti. Ime cha dvīsu ṭhānesu vibhattā.",
  "atk-abh01a0:1783": "Vedanā pana phassapañcakaṃ patvā vedanā hotīti vuttā, jhānaṅgāni patvā sukhanti, indriyāni patvā somanassindriyanti. Evaṃ ekova dhammo tīsu ṭhānesu vibhatto.",
  "atk-abh01a0:1784_0": "Vīriyaṃ pana indriyāni patvā vīriyindriyaṃ hotīti vuttaṃ, maggaṅgāni patvā micchāvāyāmo",
  "atk-abh01a0:1784_1": "hotīti, balāni patvā vīriyabalanti, piṭṭhidukaṃ patvā paggāho hotīti. Evaṃ ayaṃ eko",
  "atk-abh01a0:1784_2": "dhammo catūsu ṭhānesu vibhatto.",
  "atk-abh01a0:1785_0": "Samādhi pana jhānaṅgāni patvā cittassekaggatā hotīti vutto, indriyāni patvā samādhindriyanti,",
  "atk-abh01a0:1785_1": "maggaṅgāni patvā micchāsamādhīti, balāni patvā samādhibalanti, piṭṭhidukaṃ patvā",
  "atk-abh01a0:1785_2": "dutiyaduke ekakavaseneva samathoti, tatiye avikkhepoti. Evamayaṃ eko dhammo chasu ṭhānesu vibhatto.",
  "atk-abh01a0:1786_0": "Sabbepi panete dhammā phassapañcakavasena jhānaṅgavasena indriyavasena maggaṅgavasena",
  "atk-abh01a0:1786_1": "balavasena mūlavasena kammapathavasena lokanāsakavasena piṭṭhidukavasenāti nava rāsayo",
  "atk-abh01a0:1786_2": "honti. Tattha yaṃ vattabbaṃ taṃ paṭhamakusalacittaniddese vuttamevāti.",
  "atk-abh01a0:1787": "Dhammuddesavārakathā niṭṭhitā.",
  "atk-abh01a0:1788": "Niddesavārakathā",
  "atk-abh01a0:1789_0": "375. Niddesavāre cittassekaggatāniddese tāva saṇṭhiti avaṭṭhitīti. Idaṃ dvayaṃ ṭhitivevacanameva.",
  "atk-abh01a0:1789_1": "Yaṃ pana kusalaniddese ‘ārammaṇaṃ ogāhetvā anupavisitvā tiṭṭhatīti avaṭṭhitī’ti vuttaṃ,",
  "atk-abh01a0:1789_2": "taṃ idha na labbhati. Akusalasmiñhi dubbalā cittassekaggatāti heṭṭhā dīpitameva.",
  "atk-abh01a0:1790_0": "384. Uddhaccavicikicchāvasena pavattassa visāhārassa paṭipakkhato avisāhāroti evarūpopi",
  "atk-abh01a0:1790_1": "attho idha na labbhati. Sahajātadhamme pana na visāharatīti avisāhāro. Na vikkhipatīti",
  "atk-abh01a0:1790_2": "avikkhepo. Akusalacittekaggatāvasena avisāhaṭassa mānasassa bhāvo avisāhaṭamānasatā.",
  "atk-abh01a0:1790_3": "Sahajātadhammesu na kampatīti samādhibalaṃ. Ayāthāvasamādhānato micchāsamādhīti evamidha attho daṭṭhabbo.",
  "atk-abh01a0:1791": "385. Vīriyindriyaniddese yo heṭṭhā ‘nikkamo ceso kāmānaṃ panudanāyā’tiādi nayo vutto, so idha na labbhati. Sahajātadhammesu akampanaṭṭheneva vīriyabalaṃ veditabbaṃ.",
  "atk-abh01a0:1792_0": "386. Micchādiṭṭhiniddese ayāthāvadassanaṭṭhena micchādiṭṭhi. Diṭṭhīsu gataṃ idaṃ",
  "atk-abh01a0:1792_1": "dassanaṃ, dvāsaṭṭhidiṭṭhiantogatattāti diṭṭhigataṃ. Heṭṭhāpissa attho vuttoyeva.",
  "atk-abh01a0:1792_2": "Diṭṭhiyeva duratikkamanaṭṭhena diṭṭhigahanaṃ, tiṇagahanavanagahanapabbatagahanāni",
  "atk-abh01a0:1792_3": "viya. Diṭṭhiyeva sāsaṅkasappaṭibhayaṭṭhena diṭṭhikantāro, corakantāravāḷakantāramarukantāranirudakakantāradubbhikkhakantārā",
  "atk-abh01a0:1792_4": "viya. Sammādiṭṭhiyā vinivijjhanaṭṭhena vilomanaṭṭhena ca diṭṭhivisūkāyikaṃ. Micchādassanañhi",
  "atk-abh01a0:1792_5": "uppajjamānaṃ sammādassanaṃ vinivijjhati ceva vilometi ca. Kadāci sassatassa kadāci",
  "atk-abh01a0:1792_6": "ucchedassa gahaṇato diṭṭhiyā virūpaṃ phanditanti diṭṭhivipphanditaṃ. Diṭṭhigatiko",
  "atk-abh01a0:1792_7": "hi ekasmiṃ patiṭṭhātuṃ na sakkoti, kadāci sassataṃ anupatati kadāci ucchedaṃ. Diṭṭhiyeva",
  "atk-abh01a0:1792_8": "bandhanaṭṭhena saṃyojananti diṭṭhisaṃyojanaṃ.",
  "atk-abh01a0:1793_0": "Susumārādayo viya purisaṃ, ārammaṇaṃ daḷhaṃ gaṇhātīti gāho. Patiṭṭhahanato patiṭṭhāho.",
  "atk-abh01a0:1793_1": "Ayañhi balavappavattibhāvena patiṭṭhahitvā gaṇhāti. Niccādivasena abhinivisatīti",
  "atk-abh01a0:1793_2": "abhiniveso. Dhammasabhāvaṃ atikkamitvā niccādivasena parato āmasatīti parāmāso. Anatthāvahattā",
  "atk-abh01a0:1793_3": "kucchito maggo, kucchitānaṃ vā apāyānaṃ maggoti kummaggo. Ayāthāvapathato micchāpatho.",
  "atk-abh01a0:1793_4": "Yathā hi disāmūḷhena ayaṃ asukagāmassa nāma pathoti gahitopi taṃ gāmaṃ na sampāpeti,",
  "atk-abh01a0:1793_5": "evaṃ diṭṭhigatikena sugatipathoti gahitāpi diṭṭhi sugatiṃ na pāpetīti ayāthāvapathato,",
  "atk-abh01a0:1793_6": "micchāpatho. Micchāsabhāvato micchattaṃ. Tattheva paribbhamanato taranti ettha bālāti",
  "atk-abh01a0:1793_7": "titthaṃ. Titthañca taṃ anatthānañca āyatananti titthāyatanaṃ. Titthiyānaṃ vā sañjātidesaṭṭhena",
  "atk-abh01a0:1793_8": "nivāsaṭhānaṭṭhena ca āyatanantipi titthāyatanaṃ. Vipariyesabhūto gāho, vipariyesato",
  "atk-abh01a0:1793_9": "vā gāhoti vipariyesaggāho; vipallattha gāhoti attho.",
  "atk-abh01a0:1794": "387-388. Ahirikānottappaniddesesu hirottappaniddesavipariyāyena attho veditabbo. Sahajātadhammesu pana akampanaṭṭheneva ahirikabalaṃ anottappabalañca veditabbaṃ.",
  "atk-abh01a0:1795_0": "389. Lobhamohaniddesesu lubbhatīti lobho. Lubbhanāti lubbhanākāro. Lobhasampayuttacittaṃ,",
  "atk-abh01a0:1795_1": "puggalo vā lubbhito; lubbhitassa bhāvo lubbhitattaṃ. Sārajjatīti sārāgo. Sārajjanākāro",
  "atk-abh01a0:1795_2": "sārajjanā. Sārajjitassa bhāvo sārajjitattaṃ. Abhijjhāyanaṭṭhena abhijjhā. Puna ‘lobha’-vacane",
  "atk-abh01a0:1795_3": "kāraṇaṃ vuttameva. Akusalañca taṃ mūlañca akusalānaṃ vā mūlanti akusalamūlaṃ.",
  "atk-abh01a0:1796_0": "390. Ñāṇadassanapaṭipakkhato aññāṇaṃ adassanaṃ. Abhimukho hutvā dhammena na sameti,",
  "atk-abh01a0:1796_1": "na samāgacchatīti anabhisamayo. Anurūpato dhamme bujjhatīti anubodho. Tappaṭipakkhatāya",
  "atk-abh01a0:1796_2": "ananubodho. Aniccādīhi saddhiṃ yojetvā na bujjhatīti asambodho. Asantaṃ asamañca",
  "atk-abh01a0:1796_3": "bujjhatītipi asambodho. Catusaccadhammaṃ nappaṭivijjhatīti appaṭivedho. Rūpādīsu",
  "atk-abh01a0:1796_4": "ekadhammampi aniccādisāmaññato na saṅgaṇhātīti asaṃgāhanā. Tameva dhammaṃ na pariyogāhatīti",
  "atk-abh01a0:1796_5": "apariyogāhanā. Na samaṃ pekkhatīti asamapekkhaṇā. Dhammānaṃ sabhāvaṃ pati na apekkhatīti apaccavekkhaṇā.",
  "atk-abh01a0:1797_0": "Kusalākusalakammesu viparītavuttiyā sabhāvaggahaṇābhāvena vā ekampi kammaṃ etassa",
  "atk-abh01a0:1797_1": "paccakkhaṃ natthi, sayaṃ vā kassaci kammassa paccakkhakaraṇaṃ nāma na hotīti appaccakkhakammaṃ.",
  "atk-abh01a0:1797_2": "Yaṃ etasmiṃ anuppajjamāne cittasantānaṃ mejjhaṃ bhaveyya, suci, vodānaṃ, taṃ duṭṭhaṃ",
  "atk-abh01a0:1797_3": "mejjhaṃ imināti dummejjhaṃ. Bālānaṃ bhāvoti bālyaṃ. Muyhatīti moho. Balavataro moho",
  "atk-abh01a0:1797_4": "pamoho. Samantato muyhatīti sammoho. Vijjāya paṭipakkhabhāvato na vijjāti avijjā.",
  "atk-abh01a0:1797_5": "Oghayogattho vuttoyeva. Thāmagataṭṭhena anusetīti anusayo. Cittaṃ pariyuṭṭhāti, abhibhavatīti",
  "atk-abh01a0:1797_6": "pariyuṭṭhānaṃ. Hitaggahaṇābhāvena hitābhimukhaṃ gantuṃ na sakkoti, aññadatthu laṅgatiyevāti",
  "atk-abh01a0:1797_7": "laṅgī; khañjatīti attho. Durugghāṭanaṭṭhena vā laṅgī. Yathā hi mahāpalighasaṅkhātā",
  "atk-abh01a0:1797_8": "laṅgī durugghāṭā hoti, evamayampi laṅgī viyāti laṅgī. Sesaṃ uttānatthameva. Saṅgahavārasuññatavārāpi",
  "atk-abh01a0:1797_9": "heṭṭhā vuttanayeneva atthato veditabbāti.",
  "atk-abh01a0:1798": "Dutiyacittaṃ",
  "atk-abh01a0:1799_0": "399. Dutiyacitte sasaṅkhārenāti padaṃ visesaṃ. Tampi heṭṭhā vuttatthameva. Idaṃ pana",
  "atk-abh01a0:1799_1": "cittaṃ kiñcāpi chasu ārammaṇesu somanassitassa lobhaṃ uppādetvā ‘satto satto’tiādinā",
  "atk-abh01a0:1799_2": "nayena parāmasantassa uppajjati, tathāpi sasaṅkhārikattā sappayogena saupāyena uppajjanato",
  "atk-abh01a0:1799_3": "– yadā kulaputto micchādiṭṭhikassa kulassa kumārikaṃ pattheti. Te ca ‘aññadiṭṭhikā",
  "atk-abh01a0:1799_4": "tumhe’ti kumārikaṃ na denti. Athaññe ñātakā ‘yaṃ tumhe karotha tamevāyaṃ karissatī’ti",
  "atk-abh01a0:1799_5": "dāpenti. So tehi saddhiṃ titthiye upasaṅkamati. Āditova vematiko hoti. Gacchante",
  "atk-abh01a0:1799_6": "gacchante kāle etesaṃ kiriyā manāpāti laddhiṃ roceti, diṭṭhiṃ gaṇhāti – evarūpe kāle",
  "atk-abh01a0:1799_7": "idaṃ labbhatīti veditabbaṃ.",
  "atk-abh01a0:1800_0": "Yevāpanakesu panettha thinamiddhaṃ adhikaṃ. Tattha thinanatā ‘thinaṃ’. Middhanatā",
  "atk-abh01a0:1800_1": "‘middhaṃ’; anussāhasaṃhananatā asattivighāto cāti attho. Thinañca middhañca thinamiddhaṃ.",
  "atk-abh01a0:1800_2": "Tattha thinaṃ anussāhalakkhaṇaṃ, vīriyavinodanarasaṃ, saṃsīdanapaccupaṭṭhānaṃ. Middhaṃ",
  "atk-abh01a0:1800_3": "akammaññatālakkhaṇaṃ, onahanarasaṃ, līnabhāvapaccupaṭṭhānaṃ pacalāyikāniddāpaccupaṭṭhānaṃ",
  "atk-abh01a0:1800_4": "vā. Ubhayampi aratitandīvijambhitādīsu ayonisomanasikārapadaṭṭhānanti.",
  "atk-abh01a0:1801": "Tatiyacittaṃ",
  "atk-abh01a0:1802_0": "400. Tatiyaṃ chasu ārammaṇesu somanassitassa lobhaṃ uppādetvā ‘satto satto’tiādinā",
  "atk-abh01a0:1802_1": "nayena aparāmasantassa nārāyaṇavirājanamallayuddhanaṭasamajjādīni passato manāpiyasaddasavanādipasutassa",
  "atk-abh01a0:1802_2": "vā uppajjati. Idha mānena saddhiṃ pañca apaṇṇakaṅgāni honti. Tattha maññatīti ‘māno’.",
  "atk-abh01a0:1802_3": "So unnatilakkhaṇo, sampaggaharaso, ketukamyatāpaccupaṭṭhāno, diṭṭhivippayuttalobhapadaṭṭhāno,",
  "atk-abh01a0:1802_4": "ummādo viya daṭṭhabboti.",
  "atk-abh01a0:1803": "Catutthacittaṃ",
  "atk-abh01a0:1804_0": "402. Catutthaṃ vuttappakāresu eva ṭhānesu yadā sīse kheḷaṃ khipanti, pādapaṃsuṃ okiranti,",
  "atk-abh01a0:1804_1": "tadā tassa pariharaṇatthaṃ saussāhena antarantarā olokentānaṃ rājanāṭakesu nikkhantesu",
  "atk-abh01a0:1804_2": "ussāraṇāya vattamānāya tena tena chiddena olokentānañcāti evamādīsu ṭhānesu uppajjati.",
  "atk-abh01a0:1804_3": "Idha pana thinamiddhehi saddhiṃ satta yevāpanakā honti. Ubhayatthāpi micchādiṭṭhi",
  "atk-abh01a0:1804_4": "parihāyati. Taṃ ṭhapetvā sesānaṃ vasena dhammagaṇanā veditabbāti.",
  "atk-abh01a0:1805": "Pañcamacittaṃ",
  "atk-abh01a0:1806_0": "403. Pañcamaṃ chasu ārammaṇesu vedanāvasena majjhattassa lobhaṃ uppādetvā ‘satto",
  "atk-abh01a0:1806_1": "satto’tiādinā nayena parāmasantassa uppajjati. Somanassaṭṭhāne panettha upekkhāvedanā",
  "atk-abh01a0:1806_2": "hoti, pītipadaṃ parihāyati. Sesaṃ sabbaṃ paṭhamacittasadisameva.",
  "atk-abh01a0:1807": "Chaṭṭhacittādi",
  "atk-abh01a0:1808_0": "409-412. Chaṭṭhasattamaṭṭhamānipi vedanaṃ parivattetvā pītipadañca hāpetvā dutiyatatiyacatutthesu",
  "atk-abh01a0:1808_1": "vuttanayeneva veditabbāni. Imesu aṭṭhasu lobhasahagatacittesu sahajātādhipati ārammaṇādhipatīti",
  "atk-abh01a0:1808_2": "dvepi adhipatayo labbhanti.",
  "atk-abh01a0:1809": "Navamacittaṃ",
  "atk-abh01a0:1810_0": "413. Navamaṃ chasu ārammaṇesu domanassitassa paṭighaṃ uppādayato uppajjati. Tassa",
  "atk-abh01a0:1810_1": "samayavavatthānavāre tāva duṭṭhu mano, hīnavedanattā vā kucchitaṃ manoti dummano;",
  "atk-abh01a0:1810_2": "dummanassa bhāvo domanassaṃ. Tena sahagatanti domanassasahagataṃ. Asampiyāyanabhāvena",
  "atk-abh01a0:1810_3": "ārammaṇasmiṃ paṭihaññatīti paṭighaṃ. Tena sampayuttanti paṭighasampayuttaṃ.",
  "atk-abh01a0:1811_0": "Dhammuddese tīsupi ṭhānesu domanassavedanāva āgatā. Tattha vedanāpadaṃ vuttameva.",
  "atk-abh01a0:1811_1": "Tathā dukkhadomanassapadāni lakkhaṇādito pana aniṭṭhārammaṇānubhavanalakkhaṇaṃ domanassaṃ,",
  "atk-abh01a0:1811_2": "yathātathā vā aniṭṭhākārasambhogarasaṃ, cetasikābādhapaccupaṭṭhānaṃ, ekanteneva hadayavatthupadaṭṭhānaṃ.",
  "atk-abh01a0:1812_0": "Mūlakammapathesu yathā purimacittesu lobho hoti, abhijjhā hotīti āgataṃ, evaṃ doso",
  "atk-abh01a0:1812_1": "hoti, byāpādo hotīti vuttaṃ. Tattha dussanti tena, sayaṃ vā dussati, dussanamattameva",
  "atk-abh01a0:1812_2": "vā tanti doso so caṇḍikkalakkhaṇo pahaṭāsiviso viya, visappanaraso visanipāto viya,",
  "atk-abh01a0:1812_3": "attano nissayadahanaraso vā dāvaggi viya, dussanapaccupaṭṭhāno laddhokāso viya sapatto,",
  "atk-abh01a0:1812_4": "āghātavatthupadaṭṭhāno visasaṃsaṭṭhapūtimuttaṃ viya daṭṭhabbo.",
  "atk-abh01a0:1813_0": "Byāpajjati tena cittaṃ, pūtibhāvaṃ upagacchati, byāpādayati vā vinayācārarūpasampattihitasukhādīnīti",
  "atk-abh01a0:1813_1": "byāpādo. Atthato panesa dosoyeva. Idha padapaṭipāṭiyā ekūnatiṃsa padāni honti. Aggahitaggahaṇena",
  "atk-abh01a0:1813_2": "cuddasa. Tesaṃ vasena savibhattikāvibhattikarāsibhedo veditabbo.",
  "atk-abh01a0:1814_0": "Yevāpanakesu chandādhimokkhamanasikārauddhaccāni niyatāni. Issāmacchariyakukkuccesu",
  "atk-abh01a0:1814_1": "pana aññatarena saddhiṃ pañca pañca hutvāpi uppajjanti. Evamepi tayo dhammā aniyatayevāpanakā",
  "atk-abh01a0:1814_2": "nāma. Tesu issatīti ‘issā’. Sā parasampattīnaṃ usūyanalakkhaṇā, tattheva anabhiratirasā,",
  "atk-abh01a0:1814_3": "tato vimukhabhāvapaccupaṭṭhānā, parasampattipadaṭṭhānā. Saṃyojananti daṭṭhabbā. Maccherabhāvo",
  "atk-abh01a0:1814_4": "‘macchariyaṃ’. Taṃ laddhānaṃ vā labhitabbānaṃ vā attano sampattīnaṃ nigūhanalakkhaṇaṃ,",
  "atk-abh01a0:1814_5": "tāsaṃyeva parehi sādhāraṇabhāvaakkhamanarasaṃ, saṅkocanapaccupaṭṭhānaṃ kaṭukañcukatāpaccupaṭṭhānaṃ",
  "atk-abh01a0:1814_6": "vā, attasampattipadaṭṭhānaṃ. Cetaso virūpabhāvoti daṭṭhabbaṃ. Kucchitaṃ kataṃ kukataṃ.",
  "atk-abh01a0:1814_7": "Tassa bhāvo ‘kukkuccaṃ’. Taṃ pacchānutāpalakkhaṇaṃ, katākatānusocanarasaṃ, vippaṭisārapaccupaṭṭhānaṃ,",
  "atk-abh01a0:1814_8": "katākatapadaṭṭhānaṃ. Dāsabyaṃ viya daṭṭhabbaṃ. Ayaṃ tāva uddesavāre viseso.",
  "atk-abh01a0:1815": "415. Niddesavāre vedanāniddese asātaṃ sātapaṭipakkhavasena veditabbaṃ.",
  "atk-abh01a0:1816_0": "418. Dosaniddese dussatīti doso. Dussanāti dussanākāro. Dussitattanti dussitabhāvo.",
  "atk-abh01a0:1816_1": "Pakatibhāvavijahanaṭṭhena byāpajjanaṃ byāpatti. Byāpajjanāti byāpajjanākāro. Virujjhatīti",
  "atk-abh01a0:1816_2": "virodho. Punappunaṃ virujjhatīti paṭivirodho. Viruddhākārapaṭiviruddhākāravasena",
  "atk-abh01a0:1816_3": "vā idaṃ vuttaṃ. Caṇḍiko vuccati caṇḍo, thaddhapuggalo; tassa bhāvo caṇḍikkaṃ. Na",
  "atk-abh01a0:1816_4": "etena suropitaṃ vacanaṃ hoti, duruttaṃ aparipuṇṇameva hotīti asuropo. Kuddhakāle",
  "atk-abh01a0:1816_5": "hi paripuṇṇavacanaṃ nāma natthi. Sacepi kassaci hoti taṃ appamāṇaṃ. Apare pana assujananaṭṭhena",
  "atk-abh01a0:1816_6": "assuropanato assuropoti vadanti. Taṃ akāraṇaṃ, somanassassāpi assujananato. Heṭṭhā",
  "atk-abh01a0:1816_7": "vuttaattamanatāpaṭipakkhato na attamanatāti anattamanatā. Sā pana yasmā cittasseva,",
  "atk-abh01a0:1816_8": "na sattassa, tasmā cittassāti vuttaṃ. Sesamettha saṅgahasuññatavāresu ca heṭṭhā vuttanayeneva veditabbanti.",
  "atk-abh01a0:1817": "Dasamacittaṃ",
  "atk-abh01a0:1818": "421. Dasamaṃ sasaṅkhārattā parehi ussāhitassa vā, paresaṃ vā aparādhaṃ sāritassa, sayameva vā paresaṃ aparādhaṃ anussaritvā kujjhamānassa uppajjati.",
  "atk-abh01a0:1819_0": "Idhāpi padapaṭipāṭiyā ekūnatiṃsa, aggahitaggahaṇena ca cuddaseva padāni honti. Yevāpanakesu",
  "atk-abh01a0:1819_1": "pana thinamiddhampi labbhati. Tasmā ettha vinā issāmacchariyakukkuccehi cattāri apaṇṇakaṅgāni",
  "atk-abh01a0:1819_2": "thinamiddhanti ime cha issādīnaṃ uppattikāle tesu aññatarena saddhiṃ satta yevāpanakā",
  "atk-abh01a0:1819_3": "ekakkhaṇe uppajjanti. Sesaṃ sabbaṃ sabbavāresu navamasadisameva. Imesu pana dvīsu",
  "atk-abh01a0:1819_4": "domanassacittesu sahajātādhipatiyeva labbhati, na ārammaṇādhipati. Na hi kuddho kiñci garuṃ karotīti.",
  "atk-abh01a0:1820": "Ekādasamacittaṃ",
  "atk-abh01a0:1821_0": "422. Ekādasamaṃ chasu ārammaṇesu vedanāvasena majjhattassa kaṅkhāpavattikāle uppajjati.",
  "atk-abh01a0:1821_1": "Tassa samayavavatthāne vicikicchāsampayuttanti padaṃ apubbaṃ. Tassattho – vicikicchāya",
  "atk-abh01a0:1821_2": "sampayuttanti vicikicchāsampayuttaṃ. Dhammuddese ‘vicikicchā hotī’ti padameva viseso.",
  "atk-abh01a0:1821_3": "Tattha vigatā cikicchāti vicikicchā. Sabhāvaṃ vā vicinanto etāya kicchati kilamatīti",
  "atk-abh01a0:1821_4": "vicikicchā. Sā saṃsayalakkhaṇā, kampanarasā, anicchayapaccupaṭṭhānā anekaṃsagāhapaccupaṭṭhānā",
  "atk-abh01a0:1821_5": "vā, ayonisomanasikārapadaṭṭhānā. Paṭipattiantarāyakarāti daṭṭhabbā.",
  "atk-abh01a0:1822": "Idha padapaṭipāṭiyā tevīsati padāni honti. Aggahitaggahaṇena cuddasa. Tesaṃ vasena savibhattikāvibhattikarāsivinicchayo veditabbo. Manasikāro uddhaccanti dveyeva yevāpanakā.",
  "atk-abh01a0:1823_0": "424. Niddesavārassa cittassekaggatāniddese yasmā idaṃ dubbalaṃ cittaṃ pavattiṭṭhitimattakamevettha",
  "atk-abh01a0:1823_1": "hoti, tasmā ‘saṇṭhitī’tiādīni avatvā cittassa ‘ṭhitī’ti ekameva padaṃ vuttaṃ. Teneva",
  "atk-abh01a0:1823_2": "ca kāraṇena uddesavārepi ‘samādhindriya’ntiādi na vuttaṃ.",
  "atk-abh01a0:1824_0": "425. Vicikicchāniddese kaṅkhanavasena kaṅkhā. Kaṅkhāya āyanāti kaṅkhāyanā. Purimakaṅkhā",
  "atk-abh01a0:1824_1": "hi uttarakaṅkhaṃ āneti nāma. Ākāravasena vā etaṃ vuttaṃ. Kaṅkhāsamaṅgicittaṃ kaṅkhāya",
  "atk-abh01a0:1824_2": "āyitattā kaṅkhāyitaṃ nāma. Tassa bhāvo kaṅkhāyitattaṃ. Vimatīti namati. Vicikicchā",
  "atk-abh01a0:1824_3": "vuttatthā eva. Kampanaṭṭhena dvidhā eḷayatīti dveḷhakaṃ. Paṭipattinivāraṇena dvidhāpatho",
  "atk-abh01a0:1824_4": "viyāti dvedhāpatho. ‘Niccaṃ nu kho idaṃ, aniccaṃ nu kho’tiādipavattiyā ekasmiṃ ākāre",
  "atk-abh01a0:1824_5": "saṇṭhātuṃ asamatthatāya samantato setīti saṃsayo. Ekaṃsaṃ gahetuṃ asamatthatāya na",
  "atk-abh01a0:1824_6": "ekaṃsaggāhoti anekaṃsaggāho. Nicchetuṃ asakkontī ārammaṇato osakkatīti āsappanā.",
  "atk-abh01a0:1824_7": "Ogāhituṃ asakkontī parisamantato sappatīti parisappanā. Pariyogāhituṃ asamatthatāya",
  "atk-abh01a0:1824_8": "apariyogāhanā. Nicchayavasena ārammaṇe pavattituṃ asamatthatāya thambhitattaṃ; cittassa",
  "atk-abh01a0:1824_9": "thaddhabhāvoti attho. Vicikicchā hi uppajjitvā cittaṃ thaddhaṃ karoti. Yasmā panesā",
  "atk-abh01a0:1824_10": "uppajjamānā ārammaṇaṃ gahetvā manaṃ vilikhantī viya, tasmā manovilekhoti vuttā. Sesaṃ",
  "atk-abh01a0:1824_11": "sabbattha uttānatthameva.",
  "atk-abh01a0:1825": "Dvādasamacittaṃ",
  "atk-abh01a0:1826_0": "427. Dvādasamassa samayavavatthāne uddhaccena sampayuttanti uddhaccasampayuttaṃ.",
  "atk-abh01a0:1826_1": "Idañhi cittaṃ chasu ārammaṇesu vedanāvasena majjhattaṃ hutvā uddhataṃ hoti. Idha",
  "atk-abh01a0:1826_2": "dhammuddese ‘vicikicchā’-ṭhāne ‘uddhaccaṃ hotī’ti āgataṃ. Padapaṭipāṭiyā aṭṭhavīsati",
  "atk-abh01a0:1826_3": "padāni honti. Aggahitaggahaṇena cuddasa. Tesaṃ vasena savibhattikāvibhattikarāsividhānaṃ",
  "atk-abh01a0:1826_4": "veditabbaṃ. Adhimokkho manasikāroti dveyeva yevāpanakā.",
  "atk-abh01a0:1827_0": "429. Niddesavārassa uddhaccaniddese cittassāti na sattassa, na posassa. Uddhaccanti",
  "atk-abh01a0:1827_1": "uddhatākāro. Na vūpasamoti avūpasamo. Ceto vikkhipatīti cetasovikkhepo. Bhantattaṃ",
  "atk-abh01a0:1827_2": "cittassāti cittassa bhantabhāvo, bhantayānabhantagoṇādīni viya. Iminā ekārammaṇasmiṃyeva",
  "atk-abh01a0:1827_3": "vipphandanaṃ kathitaṃ. Uddhaccañhi ekārammaṇe vipphandati, vicikicchā nānārammaṇe.",
  "atk-abh01a0:1827_4": "Sesaṃ sabbavāresu heṭṭhā vuttanayeneva veditabbaṃ.",
  "atk-abh01a0:1828_0": "Idāni imasmiṃ cittadvaye pakiṇṇakavinicchayo hoti. ‘Ārammaṇe pavaṭṭanakacittāni nāma",
  "atk-abh01a0:1828_1": "katī’ti? Hi vutte ‘imāneva dve’ti vattabbaṃ. Tattha vicikicchāsahagataṃ ekantena",
  "atk-abh01a0:1828_2": "pavaṭṭati, uddhaccasahagataṃ pana laddhādhimokkhattā laddhapatiṭṭhaṃ pavaṭṭati. Yathā",
  "atk-abh01a0:1828_3": "hi vaṭṭacaturassesu dvīsu maṇīsu pabbhāraṭṭhāne pavaṭṭetvā vissaṭṭhesu vaṭṭamaṇi",
  "atk-abh01a0:1828_4": "ekanteneva pavaṭṭati, caturasso patiṭṭhāya patiṭṭhāya pavaṭṭati, evaṃsampadamidaṃ",
  "atk-abh01a0:1828_5": "veditabbaṃ. Sabbesupi hīnādibhedo na uddhaṭo, sabbesaṃ ekantahīnattā. Sahajātādhipati",
  "atk-abh01a0:1828_6": "labbhamānopi na uddhaṭo, heṭṭhā dassitanayattā. Ñāṇābhāvato panettha vīmaṃsādhipati",
  "atk-abh01a0:1828_7": "nāma natthi. Pacchimadvaye sesopi natthi eva. Kasmā? Kañci dhammaṃ dhuraṃ katvā anuppajjanato,",
  "atk-abh01a0:1828_8": "paṭṭhāne ca paṭisiddhato.",
  "atk-abh01a0:1829_0": "Imehi pana dvādasahipi akusalacittehi kamme āyūhite, ṭhapetvā uddhaccasahagataṃ,",
  "atk-abh01a0:1829_1": "sesāni ekādaseva paṭisandhiṃ ākaḍḍhanti. Vicikicchāsahagate aladdhādhimokkhe dubbalepi",
  "atk-abh01a0:1829_2": "paṭisandhiṃ ākaḍḍhamāne uddhaccasahagataṃ laddhādhimokkhaṃ balavaṃ kasmā nākaḍḍhatīti?",
  "atk-abh01a0:1829_3": "Dassanena pahātabbābhāvato. Yadi hi ākaḍḍheyya ‘dassanenapahātabba’-padavibhaṅge",
  "atk-abh01a0:1829_4": "āgaccheyya, tasmā, ṭhapetvā taṃ, sesāni ekādasa ākaḍḍhanti. Tesu hi yena kenaci kamme",
  "atk-abh01a0:1829_5": "āyūhite tāya cetanāya catūsu apāyesu paṭisandhi hoti. Akusalavipākesu ahetukamanoviññāṇadhātuupekkhāsahagatāya",
  "atk-abh01a0:1829_6": "paṭisandhiṃ gaṇhāti. Itarassāpi ettheva paṭisandhidānaṃ bhaveyya. Yasmā panetaṃ natthi,",
  "atk-abh01a0:1829_7": "tasmā ‘dassanenapahātabba’-padavibhaṅge nāgatanti.",
  "atk-abh01a0:1830": "Akusalā dhammātipadassa vaṇṇanā niṭṭhitā.",
  "atk-abh01a0:1831": "Abyākatapadaṃ",
  "atk-abh01a0:1832": "Ahetukakusalavipāko",
  "atk-abh01a0:1833_0": "431. Idāni abyākatapadaṃ bhājetvā dassetuṃ katame dhammā abyākatātiādi āraddhaṃ.",
  "atk-abh01a0:1833_1": "Tattha catubbidhaṃ abyākataṃ – vipākaṃ kiriyaṃ rūpaṃ nibbānanti. Tesu vipākābyākataṃ.",
  "atk-abh01a0:1833_2": "Vipākābyākatepi kusalavipākaṃ. Tasmimpi parittavipākaṃ. Tasmimpi ahetukaṃ. Tasmimpi",
  "atk-abh01a0:1833_3": "pañcaviññāṇaṃ. Tasmimpi dvārapaṭipāṭiyā cakkhuviññāṇaṃ. Tassāpi, ṭhapetvā dvārārammaṇādisādhāraṇapaccayaṃ,",
  "atk-abh01a0:1833_4": "asādhāraṇakammapaccayavaseneva uppattiṃ dīpetuṃ kāmāvacarassa kusalassa kammassa",
  "atk-abh01a0:1833_5": "katattātiādi vuttaṃ. Tattha katattāti katakāraṇā. Upacitattāti ācitattā, vaḍḍhitakāraṇā.",
  "atk-abh01a0:1833_6": "Cakkhuviññāṇanti kāraṇabhūtassa cakkhussa viññāṇaṃ, cakkhuto vā pavattaṃ, cakkhusmiṃ",
  "atk-abh01a0:1833_7": "vā nissitaṃ viññāṇanti cakkhuviññāṇaṃ. Parato sotaviññāṇādīsupi eseva nayo.",
  "atk-abh01a0:1834_0": "Tattha cakkhusannissitarūpavijānanalakkhaṇaṃ cakkhuviññāṇaṃ, rūpamattārammaṇarasaṃ,",
  "atk-abh01a0:1834_1": "rūpābhimukhabhāvapaccupaṭṭhānaṃ, rūpārammaṇāya kiriyamanodhātuyā apagamapadaṭṭhānaṃ.",
  "atk-abh01a0:1834_2": "Parato āgatāni sotādisannissitasaddādivijānanalakkhaṇāni sotaghānajivhākāyaviññāṇāni",
  "atk-abh01a0:1834_3": "saddādimattārammaṇarasāni, saddādiabhimukhabhāvapaccupaṭṭhānāni, saddādiārammaṇānaṃ",
  "atk-abh01a0:1834_4": "kiriyamanodhātūnaṃ apagamapadaṭṭhānāni.",
  "atk-abh01a0:1835_0": "Idha padapaṭipāṭiyā dasa padāni honti. Aggahitaggahaṇena satta. Tesu pañca avibhattikāni,",
  "atk-abh01a0:1835_1": "dve savibhattikāni. Tesu cittaṃ phassapañcakavasena ceva indriyavasena ca dvīsu ṭhānesu",
  "atk-abh01a0:1835_2": "vibhattiṃ gacchati, vedanā phassapañcakajhānaṅgaindriyavasena tīsuyeva. Rāsayopi",
  "atk-abh01a0:1835_3": "imeva tayo honti. Yevāpanako eko manasikāro eva.",
  "atk-abh01a0:1836": "436. Niddesavāre cakkhuviññāṇaṃ paṇḍaranti vatthuto vuttaṃ. Kusalañhi attano parisuddhatāya paṇḍaraṃ nāma, akusalaṃ bhavaṅganissandena, vipākaṃ vatthupaṇḍarattā.",
  "atk-abh01a0:1837_0": "439. Cittassekaggatāniddese cittassa ṭhitīti ekameva padaṃ vuttaṃ. Idampi hi dubbalaṃ",
  "atk-abh01a0:1837_1": "cittaṃ pavattiṭṭhitimattamevettha labbhati, ‘saṇṭhitiavaṭṭhiti’-bhāvaṃ pāpuṇituṃ",
  "atk-abh01a0:1837_2": "na sakkoti. Saṅgahavāre jhānaṅgamaggaṅgāni na uddhaṭāni. Kasmā? Vitakkapacchimakañhi",
  "atk-abh01a0:1837_3": "jhānaṃ nāma, hetupacchimako maggo nāma. Pakatiyā avitakkacitte jhānaṅgaṃ na labbhati,",
  "atk-abh01a0:1837_4": "ahetukacitte ca maggaṅgāni. Tasmā idha ubhayampi na uddhaṭaṃ. Saṅkhārakkhandhopettha",
  "atk-abh01a0:1837_5": "caturaṅgikoyeva bhājito. Suññatavāro pākatikoyeva. Sotaviññāṇādiniddesāpi imināva nayena veditabbā.",
  "atk-abh01a0:1838_0": "Kevalañhi cakkhuviññāṇādīsu ‘upekkhā’ bhājitā, kāyaviññāṇe ‘sukha’nti, ayamettha",
  "atk-abh01a0:1838_1": "viseso. Sopi ca ghaṭṭanavasena hotīti veditabbo. Cakkhudvārādīsu hi catūsu upādārūpameva",
  "atk-abh01a0:1838_2": "upādārūpaṃ ghaṭṭeti, upādārūpeyeva upādārūpaṃ ghaṭṭente paṭighaṭṭanānighaṃso balavā",
  "atk-abh01a0:1838_3": "na hoti. Catunnaṃ adhikaraṇīnaṃ upari cattāro kappāsapicupiṇḍe ṭhapetvā picupiṇḍeheva",
  "atk-abh01a0:1838_4": "pahatakālo viya phuṭṭhamattameva hoti. Vedanā majjhattaṭṭhāne tiṭṭhati. Kāyadvāre",
  "atk-abh01a0:1838_5": "pana bahiddhā mahābhūtārammaṇaṃ ajjhattikakāyapasādaṃ ghaṭṭetvā pasādapaccayesu mahābhūtesu",
  "atk-abh01a0:1838_6": "paṭihaññati. Yathā adhikaraṇīmatthake kappāsapicupiṇḍaṃ ṭhapetvā kūṭena paharantassa",
  "atk-abh01a0:1838_7": "kappāsapicupiṇḍaṃ chinditvā kūṭaṃ adhikaraṇiṃ gaṇhatīti, nighaṃso balavā hoti, evameva",
  "atk-abh01a0:1838_8": "paṭighaṭṭanānighaṃso balavā hoti. Iṭṭhe ārammaṇe sukhasahagataṃ kāyaviññāṇaṃ uppajjati,",
  "atk-abh01a0:1838_9": "aniṭṭhe dukkhasahagataṃ.",
  "atk-abh01a0:1839_0": "Imesaṃ pana pañcannaṃ cittānaṃ vatthudvārārammaṇāni nibaddhāneva honti, vatthādisaṅkamanaṃ",
  "atk-abh01a0:1839_1": "nāmettha natthi. Kusalavipākacakkhuviññāṇañhi cakkhupasādaṃ vatthuṃ katvā iṭṭhe ca",
  "atk-abh01a0:1839_2": "iṭṭhamajjhatte ca catusamuṭṭhānikarūpārammaṇe dassanakiccaṃ sādhayamānaṃ cakkhudvāre",
  "atk-abh01a0:1839_3": "ṭhatvā vipaccati. Sotaviññāṇādīni sotapasādādīni vatthuṃ katvā iṭṭhaiṭṭhamajjhattesu",
  "atk-abh01a0:1839_4": "saddādīsu savanaghāyanasāyanaphusanakiccāni sādhayamānāni sotadvārādīsu ṭhatvā vipaccanti.",
  "atk-abh01a0:1839_5": "Saddo panettha dvisamuṭṭhānikoyeva hoti.",
  "atk-abh01a0:1840_0": "455. Manodhātuniddese sabhāvasuññatanissattaṭṭhena manoyeva dhātu manodhātu. Sā cakkhuviññāṇādīnaṃ",
  "atk-abh01a0:1840_1": "anantaraṃ rūpādivijānanalakkhaṇā, rūpādīnaṃ sampaṭicchanarasā, tathābhāvapaccupaṭṭhānā,",
  "atk-abh01a0:1840_2": "cakkhuviññāṇādiapagamapadaṭṭhānā. Idha dhammuddese dvādasa padāni honti. Aggahitaggahaṇena",
  "atk-abh01a0:1840_3": "nava. Tesu satta avibhattikāni dve savibhattikāni. Adhimokkho manasikāroti dve yevāpanakā.",
  "atk-abh01a0:1840_4": "Vitakkaniddeso abhiniropanaṃ pāpetvā ṭhapito. Yasmā panetaṃ cittaṃ neva kusalaṃ nākusalaṃ,",
  "atk-abh01a0:1840_5": "tasmā sammāsaṅkappoti vā micchāsaṅkappoti vā na vuttaṃ. Saṅgahavāre labbhamānampi",
  "atk-abh01a0:1840_6": "jhānaṅgaṃ pañcaviññāṇasote patitvā gatanti. Maggaṅgaṃ pana na labbhatiyevāti na uddhaṭaṃ.",
  "atk-abh01a0:1840_7": "Suññatavāro pākatikoyeva. Imassa cittassa vatthu nibaddhaṃ hadayavatthumeva hoti.",
  "atk-abh01a0:1840_8": "Dvārārammaṇāni anibaddhāni. Tattha kiñcāpi dvārārammaṇāni saṅkamanti, ṭhānaṃ pana",
  "atk-abh01a0:1840_9": "ekaṃ. Sampaṭicchanakiccameva hetaṃ hoti. Idañhi pañcadvāre pañcasu ārammaṇesu sampaṭicchanaṃ",
  "atk-abh01a0:1840_10": "hutvā vipaccati. Kusalavipākesu cakkhuviññāṇādīsu niruddhesu taṃsamanantarā tāneva",
  "atk-abh01a0:1840_11": "ṭhānappattāni rūpārammaṇādīni sampaṭicchati.",
  "atk-abh01a0:1841_0": "469. Manoviññāṇadhātuniddesesu paṭhamamanoviññāṇadhātuyaṃ ‘pīti’padaṃ adhikaṃ. Vedanāpi",
  "atk-abh01a0:1841_1": "‘somanassa’-vedanā hoti. Ayañhi iṭṭhārammaṇasmiṃyeva pavattati. Dutiyamanoviññāṇadhātu",
  "atk-abh01a0:1841_2": "iṭṭhamajjhattārammaṇe. Tasmā tattha ‘upekkhā’ vedanā hotīti. Padāni manodhātuniddesasadisāneva.",
  "atk-abh01a0:1841_3": "Ubhayatthāpi pañcaviññāṇasote patitvā gatattāyeva jhānaṅgāni na uddhaṭāni. Maggaṅgāni",
  "atk-abh01a0:1841_4": "alābhatoyeva. Sesaṃ sabbattha vuttanayeneva veditabbaṃ. Lakkhaṇādito panesā duvidhāpi",
  "atk-abh01a0:1841_5": "manoviññāṇadhātu ahetukavipākā, chaḷārammaṇavijānanalakkhaṇā, santīraṇādirasā, tathābhāvapaccupaṭṭhānā,",
  "atk-abh01a0:1841_6": "hadayavatthupadaṭṭhānāti veditabbā.",
  "atk-abh01a0:1842_0": "Tattha paṭhamā dvīsu ṭhānesu vipaccati. Sā hi pañcadvāre kusalavipākacakkhuviññāṇādianantaraṃ,",
  "atk-abh01a0:1842_1": "vipākamanodhātuyā taṃ ārammaṇaṃ sampaṭicchitvā niruddhāya, tasmiṃ yevārammaṇe santīraṇakiccaṃ",
  "atk-abh01a0:1842_2": "sādhayamānā pañcasu dvāresu ṭhatvā vipaccati. Chasu dvāresu pana balavārammaṇe tadārammaṇā",
  "atk-abh01a0:1842_3": "hutvā vipaccati. Kathaṃ? Yathā hi caṇḍasote, tiriyaṃ nāvāya gacchantiyā, udakaṃ chijjitvā",
  "atk-abh01a0:1842_4": "thokaṃ ṭhānaṃ nāvaṃ anubandhitvā yathāsotameva gacchati, evameva chasu dvāresu balavārammaṇe",
  "atk-abh01a0:1842_5": "palobhayamāne āpāthagate javanaṃ javati. Tasmiṃ javite bhavaṅgassa vāro. Idaṃ pana",
  "atk-abh01a0:1842_6": "cittaṃ bhavaṅgassa vāraṃ adatvā javanena gahitārammaṇaṃ gahetvā ekaṃ dve cittavāre",
  "atk-abh01a0:1842_7": "pavattitvā bhavaṅgameva otarati. Gavakkhandhe nadiṃ tarantepi evameva upamā vitthāretabbā.",
  "atk-abh01a0:1842_8": "Evamesā yaṃ javanena gahitārammaṇaṃ tasseva gahitattā tadārammaṇaṃ nāma hutvā vipaccati.",
  "atk-abh01a0:1843_0": "Dutiyā pana pañcasu ṭhānesu vipaccati. Kathaṃ? Manussaloke tāva jaccandhajaccabadhirajaccaeḷajaccummattakaubhatobyañjanakanapuṃsakānaṃ",
  "atk-abh01a0:1843_1": "paṭisandhiggahaṇakāle paṭisandhi hutvā vipaccati. Paṭisandhiyā vītivattāya yāvatāyukaṃ",
  "atk-abh01a0:1843_2": "bhavaṅgaṃ hutvā vipaccati. Iṭṭhamajjhatte pañcārammaṇavīthiyā santīraṇaṃ hutvā, balavārammaṇe",
  "atk-abh01a0:1843_3": "chasu dvāresu tadārammaṇaṃ hutvā, maraṇakāle cuti hutvāti imesu pañcasu ṭhānesu vipaccatīti.",
  "atk-abh01a0:1844": "Manoviññāṇadhātudvayaṃ niṭṭhitaṃ.",
  "atk-abh01a0:1845": "Aṭṭhamahāvipākacittavaṇṇanā",
  "atk-abh01a0:1846_0": "498. Idāni aṭṭhamahāvipākacittāni dassetuṃ puna katame dhammā abyākatātiādi āraddhaṃ.",
  "atk-abh01a0:1846_1": "Tattha pāḷiyaṃ nayamattaṃ dassetvā sabbavārā saṃkhittā. Tesaṃ attho heṭṭhā vuttanayeneva",
  "atk-abh01a0:1846_2": "veditabbo. Yo panettha viseso taṃ dassetuṃ alobho abyākatamūlantiādi vuttaṃ. Yampi",
  "atk-abh01a0:1846_3": "na vuttaṃ taṃ evaṃ veditabbaṃ – yo hi kāmāvacarakusalesu kammadvārakammapathapuññakiriyavatthubhedo",
  "atk-abh01a0:1846_4": "vutto so idha natthi. Kasmā? Aviññattijanakato avipākadhammato tathā appavattito",
  "atk-abh01a0:1846_5": "ca. Yāpi tā yevāpanakesu karuṇāmuditā vuttā, tā sattārammaṇattā vipākesu na santi.",
  "atk-abh01a0:1846_6": "Ekantaparittārammaṇāni hi kāmāvacaravipākāni. Na kevalañca karuṇāmuditā, viratiyopettha",
  "atk-abh01a0:1846_7": "na santi. ‘Pañca sikkhāpadāni kusalānevā’ti hi vuttaṃ.",
  "atk-abh01a0:1847_0": "Asaṅkhārasasaṅkhāravidhānañcettha kusalato ceva paccayabhedato ca veditabbaṃ. Asaṅkhārikassa",
  "atk-abh01a0:1847_1": "hi kusalassa asaṅkhārikameva vipākaṃ, sasaṅkhārikassa sasaṅkhārikaṃ. Balavapaccayehi",
  "atk-abh01a0:1847_2": "ca uppannaṃ asaṅkhārikaṃ, itarehi itaraṃ. Hīnādibhedepi imāni hīnamajjhimapaṇītehi",
  "atk-abh01a0:1847_3": "chandādīhi anipphāditattā hīnamajjhimapaṇītāni nāma na honti. Hīnassa pana kusalassa",
  "atk-abh01a0:1847_4": "vipākaṃ hīnaṃ, majjhimassa majjhimaṃ, paṇītassa paṇītaṃ. Adhipatino pettha na santi.",
  "atk-abh01a0:1847_5": "Kasmā? Chandādīni dhuraṃ katvā anuppādetabbato. Sesaṃ sabbaṃ aṭṭhasu kusalesu vuttasadisameva.",
  "atk-abh01a0:1848_0": "Idāni imesaṃ aṭṭhannaṃ mahāvipākacittānaṃ vipaccanaṭṭhānaṃ veditabbaṃ. Etāni hi catūsu",
  "atk-abh01a0:1848_1": "ṭhānesu vipaccanti – paṭisandhiyaṃ, bhavaṅge, cutiyaṃ, tadārammaṇeti. Kathaṃ? Manussesu",
  "atk-abh01a0:1848_2": "tāva kāmāvacaradevesu ca puññavantānaṃ duhetukatihetukānaṃ paṭisandhiggahaṇakāle",
  "atk-abh01a0:1848_3": "paṭisandhi hutvā vipaccanti. Paṭisandhiyā vītivattāya pavatte saṭṭhipi asītipi vassāni",
  "atk-abh01a0:1848_4": "asaṅkhyeyyampi āyukālaṃ bhavaṅgaṃ hutvā, balavārammaṇe chasu dvāresu tadārammaṇaṃ",
  "atk-abh01a0:1848_5": "hutvā, maraṇakāle cuti hutvāti. Evaṃ catūsu ṭhānesu vipaccanti.",
  "atk-abh01a0:1849_0": "Tattha sabbepi sabbaññubodhisattā pacchimapaṭisandhiggahaṇe paṭhamena somanassasahagatatihetukaasaṅkhārikamahāvipākacittena",
  "atk-abh01a0:1849_1": "paṭisandhiṃ gaṇhanti. Taṃ pana mettāpubbabhāgacittassa vipākaṃ hoti. Tena dinnāya",
  "atk-abh01a0:1849_2": "paṭisandhiyā asaṅkhyeyyaṃ āyu. Kālavasena pana pariṇamati. Mahāsīvatthero panāha",
  "atk-abh01a0:1849_3": "– ‘somanassasahagatato upekkhāsahagataṃ balavataraṃ. Tena paṭisandhiṃ gaṇhanti. Tena",
  "atk-abh01a0:1849_4": "gahitapaṭisandhikā hi mahajjhāsayā honti. Dibbesupi ārammaṇesu uppilāvino na honti,",
  "atk-abh01a0:1849_5": "tipiṭakacūḷanāgattherādayo viyā’ti. Aṭṭhakathāyaṃ pana – ‘ayaṃ therassa manoratho,’‘natthi",
  "atk-abh01a0:1849_6": "eta’nti paṭikkhipitvā ‘sabbaññubodhisattānaṃ hitūpacāro balavā hoti, tasmā mettāpubbabhāgakāmāvacarakusalavipākasomanassasahagatatihetukaasaṅkhārikacittena",
  "atk-abh01a0:1849_7": "paṭisandhiṃ gaṇhantī’ti vuttaṃ.",
  "atk-abh01a0:1850": "Vipākuddhārakathā",
  "atk-abh01a0:1851_0": "Idāni vipākuddhārakathāya mātikā ṭhapetabbā – tipiṭakacūḷanāgatthero tāva āha – ekāya",
  "atk-abh01a0:1851_1": "kusalacetanāya soḷasa vipākacittāni uppajjanti. Ettheva dvādasakamaggopi ahetukaṭṭhakampīti.",
  "atk-abh01a0:1851_2": "Moravāpivāsī mahādattatthero panāha – ekāya kusalacetanāya dvādasa vipākacittāni",
  "atk-abh01a0:1851_3": "uppajjanti. Ettheva dasakamaggopi ahetukaṭṭhakampīti. Tipiṭakamahādhammarakkhitatthero",
  "atk-abh01a0:1851_4": "āha – ekāya kusalacetanāya dasa vipākacittāni uppajjanti, ettheva ahetukaṭṭhakanti.",
  "atk-abh01a0:1852_0": "Imasmiṃ ṭhāne sāketapañhaṃ nāma gaṇhiṃsu. Sākete kira upāsakā sālāyaṃ nisīditvā ‘kiṃ",
  "atk-abh01a0:1852_1": "nu kho ekāya cetanāya kamme āyūhite ekā paṭisandhi hoti udāhu nānā’ti? Pañhaṃ nāma",
  "atk-abh01a0:1852_2": "samuṭṭhāpetvā nicchetuṃ asakkontā ābhidhammikatthere upasaṅkamitvā pucchiṃsu. Therā",
  "atk-abh01a0:1852_3": "‘yathā ekasmā ambabījā ekova aṅkuro nikkhamati, evaṃ ekāva paṭisandhi hotī’ti saññāpesuṃ.",
  "atk-abh01a0:1852_4": "Athekadivasaṃ ‘kiṃ nu kho nānācetanāhi kamme āyūhite paṭisandhiyo nānā honti udāhu",
  "atk-abh01a0:1852_5": "ekā’ti? Pañhaṃ samuṭṭhāpetvā nicchetuṃ asakkontā there pucchiṃsu. Therā ‘yathā bahūsu",
  "atk-abh01a0:1852_6": "ambabījesu ropitesu bahū aṅkurā nikkhamanti, evaṃ bahukāva paṭisandhiyo hontī’ti saññāpesuṃ.",
  "atk-abh01a0:1853_0": "Aparampi imasmiṃ ṭhāne ussadakittanaṃ nāma gahitaṃ. Imesañhi sattānaṃ lobhopi ussanno",
  "atk-abh01a0:1853_1": "hoti, dosopi mohopi; alobhopi adosopi amohopi. Taṃ nesaṃ ussannabhāvaṃ ko niyāmetīti?",
  "atk-abh01a0:1853_2": "Pubbahetu niyāmeti. Kammāyūhanakkhaṇeyeva nānattaṃ hoti. Kathaṃ? “Yassa hi kammāyūhanakkhaṇe",
  "atk-abh01a0:1853_3": "lobho balavā hoti alobho mando, adosāmohā balavanto dosamohā mandā, tassa mando alobho",
  "atk-abh01a0:1853_4": "lobhaṃ pariyādātuṃ na sakkoti, adosāmohā pana balavanto dosamohe pariyādātuṃ sakkonti.",
  "atk-abh01a0:1853_5": "Tasmā so tena kammena dinnapaṭisandhivasena nibbatto luddho hoti, sukhasīlo akkodhano,",
  "atk-abh01a0:1853_6": "paññavā pana hoti vajirūpamañāṇo”ti.",
  "atk-abh01a0:1854_0": "‘Yassa pana kammāyūhanakkhaṇe lobhadosā balavanto honti alobhādosā mandā, amoho balavā",
  "atk-abh01a0:1854_1": "moho mando, so purimanayeneva luddho ceva hoti duṭṭho ca, paññavā pana hoti vajirūpamañāṇo",
  "atk-abh01a0:1854_2": "dattābhayatthero viya.",
  "atk-abh01a0:1855": "‘Yassa pana kammāyūhanakkhaṇe lobhādosamohā balavanto honti itare mandā, so purimanayeneva luddho ceva hoti dandho ca, sukhasīlako pana hoti akkodhano.",
  "atk-abh01a0:1856": "‘Tathā yassa kammāyūhanakkhaṇe tayopi lobhadosamohā balavanto honti alobhādayo mandā, so purimanayeneva luddho ceva hoti duṭṭho ca mūḷho ca.",
  "atk-abh01a0:1857": "‘Yassa pana kammāyūhanakkhaṇe alobhadosamohā balavanto honti itare mandā, so purimanayeneva appakileso hoti, dibbārammaṇampi disvā niccalo, duṭṭho pana hoti dandhapañño cāti.",
  "atk-abh01a0:1858": "‘Yassa pana kammāyūhanakkhaṇe alobhādosamohā balavanto honti itare mandā, so purimanayeneva aluddho ceva hoti, sukhasīlako ca, dandho pana hoti.",
  "atk-abh01a0:1859": "‘Tathā yassa kammāyūhanakkhaṇe alobhadosāmohā balavanto honti itare mandā, so purimanayeneva aluddho ceva hoti paññavā ca, duṭṭho ca pana hoti kodhano.",
  "atk-abh01a0:1860": "‘Yassa pana kammāyūhanakkhaṇe tayopi alobhādayo balavanto honti lobhādayo mandā, so mahāsaṅgharakkhitatthero viya aluddho aduṭṭho paññavā ca hotī’ti.",
  "atk-abh01a0:1861_0": "Aparampi imasmiṃ ṭhāne hetukittanaṃ nāma gahitaṃ. Tihetukakammañhi tihetukampi duhetukampi",
  "atk-abh01a0:1861_1": "ahetukampi vipākaṃ deti. Duhetukakammaṃ tihetukavipākaṃ na deti, itaraṃ deti. Tihetukakammena",
  "atk-abh01a0:1861_2": "paṭisandhi tihetukāpi hoti, duhetukāpi; ahetukā na hoti. Duhetukena duhetukāpi hoti",
  "atk-abh01a0:1861_3": "ahetukāpi; tihetukā na hoti. Asaṅkhārikaṃ kusalaṃ asaṅkhārikampi sasaṅkhārikampi",
  "atk-abh01a0:1861_4": "vipākaṃ deti. Sasaṅkhārikaṃ sasaṅkhārikampi asaṅkhārikampi vipākaṃ deti. Ārammaṇena",
  "atk-abh01a0:1861_5": "vedanā parivattetabbā. Javanena tadārammaṇaṃ niyāmetabbaṃ.",
  "atk-abh01a0:1862_0": "Idāni tassa tassa therassa vāde soḷasamaggādayo veditabbā. Paṭhamakāmāvacarakusalasadisena",
  "atk-abh01a0:1862_1": "hi paṭhamamahāvipākacittena gahitapaṭisandhikassa gabbhāvāsato nikkhamitvā saṃvarāsaṃvare",
  "atk-abh01a0:1862_2": "paṭṭhapetuṃ samatthabhāvaṃ upagatassa cakkhudvārasmiṃ ‘iṭṭhārammaṇe’ āpāthamāgate",
  "atk-abh01a0:1862_3": "kiriyamanodhātuyā bhavaṅge anāvaṭṭiteyeva atikkamanaārammaṇānaṃ pamāṇaṃ natthi. Kasmā",
  "atk-abh01a0:1862_4": "evaṃ hoti? Ārammaṇadubbalatāya. Ayaṃ tāva eko moghavāro.",
  "atk-abh01a0:1863_0": "Sace pana bhavaṅgaṃ āvaṭṭeti, kiriyamanodhātuyā bhavaṅge āvaṭṭite, voṭṭhabbanaṃ apāpetvāva",
  "atk-abh01a0:1863_1": "antarā, cakkhuviññāṇe vā sampaṭicchane vā santīraṇe vā ṭhatvā nivattissatīti netaṃ",
  "atk-abh01a0:1863_2": "ṭhānaṃ vijjati. Voṭṭhabbanavasena pana ṭhatvā ekaṃ vā dve vā cittāni pavattanti.",
  "atk-abh01a0:1863_3": "Tato āsevanaṃ labhitvā javanaṭṭhāne ṭhatvā puna bhavaṅgaṃ otarati idampi ārammaṇadubbalatāya",
  "atk-abh01a0:1863_4": "eva hoti. Ayaṃ pana vāro ‘diṭṭhaṃ viya me, sutaṃ viya me’tiādīni vadanakāle labbhati.",
  "atk-abh01a0:1863_5": "Ayampi dutiyo moghavāro.",
  "atk-abh01a0:1864_0": "Aparassa kiriyamanodhātuyā bhavaṅge āvaṭṭite vīthicittāni uppajjanti, javanaṃ javati.",
  "atk-abh01a0:1864_1": "Javanapariyosāne pana tadārammaṇassa vāro. Tasmiṃ anuppanneyeva bhavaṅgaṃ otarati.",
  "atk-abh01a0:1864_2": "Tatrāyaṃ upamā – yathā hi nadiyā āvaraṇaṃ bandhitvā mahāmātikābhimukhe udake kate",
  "atk-abh01a0:1864_3": "udakaṃ gantvā ubhosu tīresu kedāre pūretvā atirekaṃ kakkaṭakamaggādīhi palāyitvā",
  "atk-abh01a0:1864_4": "puna nadiṃyeva otarati, evametaṃ daṭṭhabbaṃ. Ettha hi nadiyaṃ udakappavattanakālo",
  "atk-abh01a0:1864_5": "viya bhavaṅgavīthippavattanakālo. Āvaraṇabandhanakālo viya kiriyamanodhātuyā bhavaṅgassa",
  "atk-abh01a0:1864_6": "āvaṭṭanakālo. Mahāmātikāya udakappavattanakālo viya vīthicittappavatti. Ubhosu tīresu",
  "atk-abh01a0:1864_7": "kedārapūraṇaṃ viya javanaṃ. Kakkaṭakamaggādīhi palāyitvā puna udakassa nadīotaraṇaṃ",
  "atk-abh01a0:1864_8": "viya javanaṃ javitvā tadārammaṇe anuppanneyeva puna bhavaṅgotaraṇaṃ. Evaṃ bhavaṅgaṃ",
  "atk-abh01a0:1864_9": "otaraṇacittānampi gaṇanapatho natthi. Idañcāpi ārammaṇadubbalatāya eva hoti. Ayaṃ tatiyo moghavāro.",
  "atk-abh01a0:1865_0": "Sace pana balavārammaṇaṃ āpāthagataṃ hoti kiriyamanodhātuyā bhavaṅge āvaṭṭite cakkhuviññāṇādīni",
  "atk-abh01a0:1865_1": "uppajjanti. Javanaṭṭhāne pana paṭhamakāmāvacarakusalacittaṃ javanaṃ hutvā chasattavāre",
  "atk-abh01a0:1865_2": "javitvā tadārammaṇassa vāraṃ deti. Tadārammaṇaṃ patiṭṭhahamānaṃ taṃsadisameva mahāvipākacittaṃ",
  "atk-abh01a0:1865_3": "patiṭṭhāti. Idaṃ dve nāmāni labhati – paṭisandhicittasadisattā ‘mūlabhavaṅga’nti",
  "atk-abh01a0:1865_4": "ca, yaṃ javanena gahitaṃ ārammaṇaṃ tassa gahitattā ‘tadārammaṇa’nti ca. Imasmiṃ ṭhāne",
  "atk-abh01a0:1865_5": "cakkhuviññāṇaṃ sampaṭicchanaṃ santīraṇaṃ tadārammaṇanti cattāri vipākacittāni gaṇanūpagāni honti.",
  "atk-abh01a0:1866_0": "Yadā pana dutiyakusalacittaṃ javanaṃ hoti, tadā taṃsadisaṃ dutiyavipākacittameva",
  "atk-abh01a0:1866_1": "tadārammaṇaṃ hutvā patiṭṭhāti. Idañca dve nāmāni labhati. Paṭisandhicittena asadisattā",
  "atk-abh01a0:1866_2": "‘āgantukabhavaṅga’nti ca purimanayeneva ‘tadārammaṇa’nti ca. Iminā saddhiṃ purimāni",
  "atk-abh01a0:1866_3": "cattāri pañca honti.",
  "atk-abh01a0:1867_0": "Yadā pana tatiyakusalacittaṃ javanaṃ hoti, tadā taṃsadisaṃ tatiyavipākacittaṃ tadārammaṇaṃ",
  "atk-abh01a0:1867_1": "hutvā patiṭṭhāti. Idampi vuttanayeneva ‘āgantukabhavaṅgaṃ’‘tadārammaṇa’nti ca dve",
  "atk-abh01a0:1867_2": "nāmāni labhati. Iminā saddhiṃ purimāni pañca cha honti.",
  "atk-abh01a0:1868_0": "Yadā pana catutthakusalacittaṃ javanaṃ hoti, tadā taṃsadisaṃ catutthavipākacittaṃ",
  "atk-abh01a0:1868_1": "tadārammaṇaṃ hutvā patiṭṭhāti. Idampi vuttanayeneva ‘āgantukabhavaṅgaṃ’‘tadārammaṇa’nti",
  "atk-abh01a0:1868_2": "ca dve nāmāni labhati. Iminā saddhiṃ purimāni cha satta honti.",
  "atk-abh01a0:1869_0": "Yadā pana tasmiṃ dvāre ‘iṭṭhamajjhattārammaṇaṃ’ āpāthamāgacchati, tatrāpi vuttanayeneva",
  "atk-abh01a0:1869_1": "tayo moghavārā labbhanti. Yasmā pana ārammaṇena vedanā parivattati tasmā tattha upekkhāsahagatasantīraṇaṃ.",
  "atk-abh01a0:1869_2": "Catunnañca upekkhāsahagatamahākusalajavanānaṃ pariyosāne cattāri upekkhāsahagatamahāvipākacittāneva",
  "atk-abh01a0:1869_3": "tadārammaṇabhāvena patiṭṭhahanti. Tānipi vuttanayeneva ‘āgantukabhavaṅgaṃ’‘tadārammaṇa’nti",
  "atk-abh01a0:1869_4": "ca dve nāmāni labhanti. ‘Piṭṭhibhavaṅgānī’tipi vuccanti eva. Iti imāni pañca purimehi",
  "atk-abh01a0:1869_5": "sattahi saddhiṃ dvādasa honti. Evaṃ cakkhudvāre dvādasa, sotadvārādīsu dvādasa dvādasāti,",
  "atk-abh01a0:1869_6": "samasaṭṭhi honti. Evaṃ ekāya cetanāya kamme āyūhite samasaṭṭhi vipākacittāni uppajjanti.",
  "atk-abh01a0:1869_7": "Aggahitaggahaṇena pana cakkhudvāre dvādasa, sotaghānajivhākāyaviññāṇāni cattārīti soḷasa honti.",
  "atk-abh01a0:1870_0": "Imasmiṃ ṭhāne ambopamaṃ nāma gaṇhiṃsu – eko kira puriso phalitambarukkhamūle sasīsaṃ",
  "atk-abh01a0:1870_1": "pārupitvā nipanno niddāyati. Athekaṃ ambapakkaṃ vaṇṭato muccitvā tassa kaṇṇasakkhaliṃ",
  "atk-abh01a0:1870_2": "puñchamānaṃ viya ‘tha’nti bhūmiyaṃ pati. So tassa saddena pabujjhitvā ummīletvā olokesi.",
  "atk-abh01a0:1870_3": "Tato hatthaṃ pasāretvā phalaṃ gahetvā madditvā upasiṅghitvā paribhuñji.",
  "atk-abh01a0:1871_0": "Tattha, tassa purisassa ambarukkhamūle niddāyanakālo viya bhavaṅgasamaṅgikālo. Ambapakkassa",
  "atk-abh01a0:1871_1": "vaṇṭato muccitvā kaṇṇasakkhaliṃ puñchamānassa patanakālo viya ārammaṇassa pasādaghaṭṭanakālo.",
  "atk-abh01a0:1871_2": "Tena saddena pabuddhakālo viya kiriyamanodhātuyā bhavaṅgassa āvaṭṭitakālo. Ummīletvā",
  "atk-abh01a0:1871_3": "olokitakālo viya cakkhuviññāṇassa dassanakiccasādhanakālo. Hatthaṃ pasāretvā gahitakālo",
  "atk-abh01a0:1871_4": "viya vipākamanodhātuyā ārammaṇassa sampaṭicchitakālo. Gahetvā madditakālo viya vipākamanoviññāṇadhātuyā",
  "atk-abh01a0:1871_5": "ārammaṇassa santīraṇakālo. Upasiṅghitakālo viya kiriyamanoviññāṇadhātuyā ārammaṇassa",
  "atk-abh01a0:1871_6": "vavatthāpitakālo. Paribhuttakālo viya javanassa ārammaṇarasaṃ anubhavitakālo. Ayaṃ",
  "atk-abh01a0:1871_7": "upamā kiṃ dīpeti? Ārammaṇassa pasādaghaṭṭanameva kiccaṃ. Tena pasāde ghaṭṭite kiriyamanodhātuyā",
  "atk-abh01a0:1871_8": "bhavaṅgāvaṭṭanameva, cakkhuviññāṇassa dassanamattakameva, vipākamanodhātuyā ārammaṇasampaṭicchanamattakameva,",
  "atk-abh01a0:1871_9": "vipākamanoviññāṇadhātuyā ārammaṇasantīraṇamattakameva, kiriyamanoviññāṇadhātuyā ārammaṇavavatthāpanamattakameva",
  "atk-abh01a0:1871_10": "kiccaṃ. Ekantena pana ārammaṇarasaṃ javanameva anubhavatīti dīpeti.",
  "atk-abh01a0:1872_0": "Ettha ca ‘tvaṃ bhavaṅgaṃ nāma hohi, tvaṃ āvajjanaṃ nāma, tvaṃ dassanaṃ nāma, tvaṃ",
  "atk-abh01a0:1872_1": "sampaṭicchanaṃ nāma, tvaṃ santīraṇaṃ nāma, tvaṃ voṭṭhabbanaṃ nāma, tvaṃ javanaṃ nāma,",
  "atk-abh01a0:1872_2": "hohī’ti koci kattā vā kāretā vā natthi.",
  "atk-abh01a0:1873_0": "Imasmiṃ pana ṭhāne pañcavidhaṃ niyāmaṃ nāma gaṇhiṃsu – bījaniyāmaṃ utuniyāmaṃ kammaniyāmaṃ",
  "atk-abh01a0:1873_1": "dhammaniyāmaṃ cittaniyāmanti. Tattha kulatthagacchassa uttaraggabhāvo, dakkhiṇavalliyā",
  "atk-abh01a0:1873_2": "dakkhiṇato rukkhapariharaṇaṃ, sūriyāvaṭṭapupphānaṃ sūriyābhimukhabhāvo, māluvalatāya",
  "atk-abh01a0:1873_3": "rukkhābhimukhagamanameva, nāḷikerassa matthake chiddasabbhāvoti tesaṃ tesaṃ bījānaṃ",
  "atk-abh01a0:1873_4": "taṃtaṃsadisaphaladānaṃ bījaniyāmo nāma. Tasmiṃ tasmiṃ samaye tesaṃ tesaṃ rukkhānaṃ",
  "atk-abh01a0:1873_5": "ekappahāreneva pupphaphalapallavaggahaṇaṃ utuniyāmo nāma. Tihetukakammaṃ tihetukaduhetukāhetukavipākaṃ",
  "atk-abh01a0:1873_6": "deti. Duhetukakammaṃ duhetukāhetukavipākaṃ deti, tihetukaṃ na detīti, evaṃ tassa",
  "atk-abh01a0:1873_7": "tassa kammassa taṃtaṃsadisavipākadānameva kammaniyāmo nāma.",
  "atk-abh01a0:1874_0": "Aparopi kammasarikkhakavipākavaseneva kammaniyāmo hoti. Tassa dīpanatthamidaṃ vatthuṃ",
  "atk-abh01a0:1874_1": "kathenti – sammāsambuddhakāle sāvatthiyā dvāragāmo jhāyi. Tato pajjalitaṃ tiṇakaraḷaṃ",
  "atk-abh01a0:1874_2": "uṭṭhahitvā ākāsena gacchato kākassa gīvāya paṭimuñci. So viravanto bhūmiyaṃ patitvā",
  "atk-abh01a0:1874_3": "kālamakāsi. Mahāsamuddepi ekā nāvā niccalā aṭṭhāsi. Heṭṭhā kenaci niruddhabhāvaṃ",
  "atk-abh01a0:1874_4": "apassantā kāḷakaṇṇisalākaṃ vicāresuṃ. Sā nāvikasseva upāsikāya hatthe pati. Tato",
  "atk-abh01a0:1874_5": "ekissā kāraṇā mā sabbe nassantu, udake naṃ khipāmāti āhaṃsu. Nāviko ‘na sakkhissāmi",
  "atk-abh01a0:1874_6": "etaṃ udake uppilavamānaṃ passitu’nti vālikāghaṭaṃ gīvāyaṃ bandhāpetvā khipāpesi.",
  "atk-abh01a0:1874_7": "Taṅkhaṇaññeva nāvā khittasaro viya pakkhandi. Eko bhikkhu leṇe vasati. Mahantaṃ pabbatakūṭaṃ",
  "atk-abh01a0:1874_8": "patitvā dvāraṃ pidahi. Taṃ sattame divase sayameva apagataṃ. Sammāsambuddhassa jetavane",
  "atk-abh01a0:1874_9": "nisīditvā dhammaṃ kathentassa imāni tīṇi vatthūni ekappahāreneva ārocesuṃ. Satthā",
  "atk-abh01a0:1874_10": "‘na etaṃ aññehi kataṃ, tehi katakammameva ta’nti atītaṃ āharitvā dassento āha –",
  "atk-abh01a0:1875_0": "Kāko purimattabhāve manusso hutvā ekaṃ duṭṭhagoṇaṃ dametuṃ asakkonto gīvāya palālaveṇiṃ",
  "atk-abh01a0:1875_1": "bandhitvā aggiṃ adāsi. Goṇo teneva mato. Idāni taṃ kammaṃ etassa ākāsena gacchatopi",
  "atk-abh01a0:1875_2": "na muccituṃ adāsi. Sāpi itthī purimattabhāve ekā itthīyeva. Eko kukkuro tāya paricito",
  "atk-abh01a0:1875_3": "hutvā araññaṃ gacchantiyā saddhiṃ gacchati, saddhimevāgacchati. Manussā ‘nikkhanto",
  "atk-abh01a0:1875_4": "idāni amhākaṃ sunakhaluddako’ti uppaṇḍenti. Sā tena aṭṭīyamānā kukkuraṃ nivāretuṃ",
  "atk-abh01a0:1875_5": "asakkontī vālikāghaṭaṃ gīvāya bandhitvā udake khipi. Taṃ kammaṃ tassā samuddamajjhe",
  "atk-abh01a0:1875_6": "muccituṃ nādāsi. Sopi bhikkhu purimattabhāve gopālako hutvā bilaṃ paviṭṭhāya godhāya",
  "atk-abh01a0:1875_7": "sākhābhaṅgamuṭṭhiyā dvāraṃ thakesi. Tato sattame divase sayaṃ āgantvā vivari. Godhā",
  "atk-abh01a0:1875_8": "kampamānā nikkhami. Karuṇāya taṃ na māresi. Taṃ kammaṃ tassa pabbatantaraṃ pavisitvā",
  "atk-abh01a0:1875_9": "nisinnassa muccituṃ nādāsīti. Imāni tīṇi vatthūni samodhānetvā imaṃ gāthamāha –",
  "atk-abh01a0:1876": "“Na antalikkhe na samuddamajjhe,",
  "atk-abh01a0:1877": "Na pabbatānaṃ vivaraṃ pavissa;",
  "atk-abh01a0:1878": "Na vijjate so jagatippadeso,",
  "atk-abh01a0:1879": "Yatthaṭṭhito mucceyya pāpakammā”ti. ;",
  "atk-abh01a0:1880": "Ayampi kammaniyāmoyeva nāma. Aññānipi evarūpāni vatthūni kathetabbāni.",
  "atk-abh01a0:1881_0": "Bodhisattānaṃ pana paṭisandhiggahaṇe, mātukucchito nikkhamane, abhisambodhiyaṃ tathāgatassa",
  "atk-abh01a0:1881_1": "dhammacakkappavattane, āyusaṅkhārassa ossajjane, parinibbāne ca dasasahassacakkavāḷakampanaṃ dhammaniyāmo nāma.",
  "atk-abh01a0:1882_0": "Ārammaṇena pana pasāde ghaṭṭite ‘tvaṃ āvajjanaṃ nāma hohi…pe… tvaṃ javanaṃ nāma hohī’ti",
  "atk-abh01a0:1882_1": "koci kattā vā kāretā vā natthi, attano attano pana dhammatāya eva ārammaṇena pasādassa",
  "atk-abh01a0:1882_2": "ghaṭṭitakālato paṭṭhāya kiriyamanodhātucittaṃ bhavaṅgaṃ āvaṭṭeti, cakkhuviññāṇaṃ",
  "atk-abh01a0:1882_3": "dassanakiccaṃ sādheti, vipākamanodhātu sampaṭicchanakiccaṃ sādheti, vipākamanoviññāṇadhātu",
  "atk-abh01a0:1882_4": "santīraṇakiccaṃ sādheti, kiriyamanoviññāṇadhātu voṭṭhabbanakiccaṃ sādheti, javanaṃ",
  "atk-abh01a0:1882_5": "ārammaṇarasaṃ anubhavatīti ayaṃ cittaniyāmo nāma. Ayaṃ idha adhippeto.",
  "atk-abh01a0:1883_0": "Sasaṅkhārikatihetukakusalenāpi upekkhāsahagatehi asaṅkhārikasasaṅkhārikakusalacittehipi",
  "atk-abh01a0:1883_1": "kamme āyūhite taṃsadisavipākacittehi ādinnāya paṭisandhiyā eseva nayo. Upekkhāsahagatadvaye",
  "atk-abh01a0:1883_2": "pana paṭhamaṃ ‘iṭṭhamajjhattārammaṇavasena’ pavattiṃ dassetvā pacchā ‘iṭṭhārammaṇavasena’ dassetabbā.",
  "atk-abh01a0:1884": "Evampi ekekasmiṃ dvāre dvādasa dvādasa hutvā samasaṭṭhi honti. Aggahitaggahaṇena soḷasa vipākacittāni uppajjanti.",
  "atk-abh01a0:1885_0": "Imasmiṃ ṭhāne pañcaucchunāḷiyantopamaṃ nāma gaṇhiṃsu. Ucchupīḷanasamaye kira ekasmā",
  "atk-abh01a0:1885_1": "gāmā ekādasa yantavāhā nikkhamitvā ekaṃ ucchuvāṭaṃ disvā tassa paripakkabhāvaṃ ñatvā",
  "atk-abh01a0:1885_2": "ucchusāmikaṃ upasaṅkamitvā ‘yantavāhā maya’nti ārocesuṃ. So ‘ahaṃ tumheyeva pariyesāmī’ti",
  "atk-abh01a0:1885_3": "ucchusālaṃ te gahetvā agamāsi. Te tattha nāḷiyantaṃ sajjetvā ‘mayaṃ ekādasa janā,",
  "atk-abh01a0:1885_4": "aparampi ekaṃ laddhuṃ vaṭṭati, vetanena gaṇhathā’ti āhaṃsu. Ucchusāmiko ‘ahameva",
  "atk-abh01a0:1885_5": "sahāyo bhavissāmī’ti ucchūnaṃ sālaṃ pūrāpetvā tesaṃ sahāyo ahosi. Te attano attano",
  "atk-abh01a0:1885_6": "kiccāni katvā, phāṇitapācakena ucchurase pakke, guḷabandhakena baddhe, ucchusāmikena",
  "atk-abh01a0:1885_7": "tulayitvā bhāgesu dinnesu, attano attano bhāgaṃ ādāya ucchusālaṃ sāmikassa paṭicchāpetvā,",
  "atk-abh01a0:1885_8": "eteneva upāyena aparāsupi catūsu sālāsu kammaṃ katvā pakkamiṃsu.",
  "atk-abh01a0:1886_0": "Tattha pañca yantasālā viya pañca pasādā daṭṭhabbā. Pañca ucchuvāṭā viya pañca ārammaṇāni.",
  "atk-abh01a0:1886_1": "Ekādasa vicaraṇakayantavāhā viya ekādasa vipākacittāni. Pañca ucchusālāsāmino viya",
  "atk-abh01a0:1886_2": "pañcaviññāṇāni. Paṭhamakasālāyaṃ sāmikena saddhiṃ dvādasannaṃ janānaṃ ekatova hutvā",
  "atk-abh01a0:1886_3": "katakammānaṃ bhāgaggahaṇakālo viya ekādasannaṃ vipākacittānaṃ cakkhuviññāṇena saddhiṃ",
  "atk-abh01a0:1886_4": "ekato hutvā cakkhudvāre rūpārammaṇe sakasakakiccakaraṇakālo. Sālāsāmikassa sālāya",
  "atk-abh01a0:1886_5": "sampaṭicchanakālo viya cakkhuviññāṇassa dvārasaṅkantiakaraṇaṃ. Dutiya tatiya catuttha",
  "atk-abh01a0:1886_6": "pañcamasālāya dvādasannaṃ ekato hutvā katakammānaṃ bhāgaggahaṇakālo viya ekādasannaṃ",
  "atk-abh01a0:1886_7": "vipākacittānaṃ kāyaviññāṇena saddhiṃ ekato hutvā kāyadvāre phoṭṭhabbārammaṇe sakasakakiccakaraṇakālo.",
  "atk-abh01a0:1886_8": "Sālāsāmikassa sālāya sampaṭicchanakālo viya kāyaviññāṇassa dvārasaṅkantiakaraṇaṃ",
  "atk-abh01a0:1886_9": "veditabbaṃ. Ettāvatā tihetukakammena paṭisandhi tihetukā hotīti vāro kathito. Yā",
  "atk-abh01a0:1886_10": "pana tena duhetukapaṭisandhi hoti, sā paṭicchannāva hutvā gatā.",
  "atk-abh01a0:1887_0": "Idāni duhetukakammena duhetukā paṭisandhi hotīti vāro kathetabbo. Duhetukena hi somanassasahagataasaṅkhārikacittena",
  "atk-abh01a0:1887_1": "kamme āyūhite taṃsadiseneva duhetukavipākacittena gahitapaṭisandhikassa vuttanayeneva",
  "atk-abh01a0:1887_2": "cakkhudvāre ‘iṭṭhārammaṇe’ āpāthamāgate tayo moghavārā. Duhetukasomanassasahagataasaṅkhārikajavanāvasāne",
  "atk-abh01a0:1887_3": "taṃsadisameva mūlabhavaṅgasaṅkhātaṃ tadārammaṇaṃ. Sasaṅkhārikajavanāvasāne taṃsadisameva",
  "atk-abh01a0:1887_4": "āgantukabhavaṅgasaṅkhātaṃ tadārammaṇaṃ. ‘Iṭṭhamajjhattārammaṇe’ dvinnaṃ upekkhāsahagatajavanānaṃ",
  "atk-abh01a0:1887_5": "avasāne tādisāneva dve tadārammaṇāni uppajjanti. Idha ekekasmiṃ dvāre aṭṭha aṭṭha",
  "atk-abh01a0:1887_6": "katvā samacattālīsa cittāni. Aggahitaggahaṇena pana cakkhudvāre aṭṭha, sotaghānajivhākāyaviññāṇāni",
  "atk-abh01a0:1887_7": "cattārīti dvādasa honti. Evaṃ ekāya cetanāya kamme āyūhite dvādasa vipākacittāni",
  "atk-abh01a0:1887_8": "uppajjanti. Ambopamapañcaniyāmakathā pākatikā eva. Duhetukasesacittattayasadisavipākena",
  "atk-abh01a0:1887_9": "gahitapaṭisandhikepi eseva nayo. Yantavāhopamāya panettha satta yantavāhā. Tehi tattha",
  "atk-abh01a0:1887_10": "yante nāma sajjite sālāsāmikaṃ aṭṭhamaṃ katvā vuttanayānusārena yojanā veditabbā.",
  "atk-abh01a0:1887_11": "Ettāvatā duhetukakammena duhetukapaṭisandhi hotīti vāro kathito.",
  "atk-abh01a0:1888_0": "Idāni ahetukapaṭisandhikathā hoti – catunnañhi duhetukakusalacittānaṃ aññatarena",
  "atk-abh01a0:1888_1": "kamme āyūhite kusalavipākaupekkhāsahagatāhetukamanoviññāṇadhātucittena gahitapaṭisandhikassa",
  "atk-abh01a0:1888_2": "paṭisandhi kammasadisāti na vattabbā. Kammañhi duhetukaṃ paṭisandhi ahetukā. Tassa",
  "atk-abh01a0:1888_3": "vuḍḍhippattassa cakkhudvāre ‘iṭṭhamajjhattārammaṇe’ āpāthamāgate purimanayeneva tayo",
  "atk-abh01a0:1888_4": "moghavārā veditabbā. Catunnaṃ pana duhetukakusalacittānaṃ aññatarajavanassa pariyosāne",
  "atk-abh01a0:1888_5": "ahetukacittaṃ tadārammaṇabhāvena patiṭṭhāti. Taṃ ‘mūlabhavaṅgaṃ’‘tadārammaṇa’nti",
  "atk-abh01a0:1888_6": "dve nāmāni labhati. Evamettha cakkhuviññāṇaṃ sampaṭicchanaṃ upekkhāsahagatasantīraṇaṃ",
  "atk-abh01a0:1888_7": "tadārammaṇampi upekkhāsahagatamevāti tesu ekaṃ gahetvā gaṇanūpagāni tīṇeva honti.",
  "atk-abh01a0:1889_0": "‘Iṭṭhārammaṇe’ pana santīraṇampi tadārammaṇampi somanassasahagatameva. Tesu ekaṃ",
  "atk-abh01a0:1889_1": "gahetvā purimāni tīṇi cattāri honti. Evaṃ pañcasu dvāresu cattāri cattāri katvā ekāya",
  "atk-abh01a0:1889_2": "cetanāya kamme āyūhite vīsati vipākacittāni uppajjantīti veditabbāni. Aggahitaggahaṇena",
  "atk-abh01a0:1889_3": "pana cakkhudvāre cattāri sotaghānajivhākāyaviññāṇāni cattārīti aṭṭha honti. Idaṃ",
  "atk-abh01a0:1889_4": "‘ahetukaṭṭhakaṃ’ nāma. Idaṃ manussalokena gahitaṃ.",
  "atk-abh01a0:1890_0": "Catūsu pana apāyesu pavatte labbhati. Yadā hi mahāmoggallānatthero niraye padumaṃ",
  "atk-abh01a0:1890_1": "māpetvā padumakaṇṇikāya nisinno nerayikānaṃ dhammakathaṃ kathesi, tadā tesaṃ theraṃ",
  "atk-abh01a0:1890_2": "passantānaṃ kusalavipākaṃ cakkhuviññāṇaṃ uppajjati. Saddaṃ suṇantānaṃ sotaviññāṇaṃ,",
  "atk-abh01a0:1890_3": "candanavane divāvihāraṃ nisīditvā gatassa cīvaragandhaghāyanakāle ghānaviññāṇaṃ,",
  "atk-abh01a0:1890_4": "nirayaggiṃ nibbāpetuṃ devaṃ vassāpetvā pānīyadānakāle jivhāviññāṇaṃ, mandamandavātasamuṭṭhāpanakāle",
  "atk-abh01a0:1890_5": "kāyaviññāṇanti evaṃ cakkhuviññāṇādīni pañca, ekaṃ sampaṭicchanaṃ, dve santīraṇānīti",
  "atk-abh01a0:1890_6": "ahetukaṭṭhakaṃ labbhati. Nāgasupaṇṇavemānikapetānampi akusalena paṭisandhi hoti.",
  "atk-abh01a0:1890_7": "Pavatte kusalaṃ vipaccati. Tathā cakkavattino maṅgalahatthiassādīnaṃ. Ayaṃ tāva ‘iṭṭhaiṭṭhamajjhattārammaṇesu’",
  "atk-abh01a0:1890_8": "kusalajavanavasena kathāmaggo.",
  "atk-abh01a0:1891_0": "‘Iṭṭhārammaṇe’ pana catūsu somanassasahagatākusalacittesu javitesu kusalavipākaṃ",
  "atk-abh01a0:1891_1": "somanassasahagatāhetukacittaṃ tadārammaṇaṃ hoti. ‘Iṭṭhamajjhattārammaṇe’ catūsu upekkhāsahagatalobhasampayuttesu",
  "atk-abh01a0:1891_2": "javitesu kusalavipākaṃ upekkhāsahagatāhetukacittaṃ tadārammaṇaṃ hoti. Yaṃ pana ‘javanena",
  "atk-abh01a0:1891_3": "tadārammaṇaṃ niyametabba’nti vuttaṃ taṃ kusalaṃ sandhāya vuttanti veditabbaṃ. Domanassasahagatajavanānantaraṃ",
  "atk-abh01a0:1891_4": "tadārammaṇaṃ uppajjamānaṃ kiṃ uppajjatīti? Akusalavipākāhetukamanoviññāṇadhātucittaṃ uppajjati.",
  "atk-abh01a0:1892_0": "Idaṃ pana javanaṃ kusalatthāya vā akusalatthāya vā ko niyāmetīti? Āvajjanañceva voṭṭhabbanañca.",
  "atk-abh01a0:1892_1": "Āvajjanena hi yoniso āvaṭṭite voṭṭhabbanena yoniso vavatthāpite javanaṃ akusalaṃ",
  "atk-abh01a0:1892_2": "bhavissatīti aṭṭhānametaṃ. Āvajjanena ayoniso āvaṭṭite voṭṭhabbanena ayoniso vavatthāpite",
  "atk-abh01a0:1892_3": "javanaṃ kusalaṃ bhavissatītipi aṭṭhānametaṃ. Ubhayena pana yoniso āvaṭṭite vavatthāpite",
  "atk-abh01a0:1892_4": "ca javanaṃ kusalaṃ hoti, ayoniso akusalanti veditabbaṃ.",
  "atk-abh01a0:1893_0": "‘Iṭṭhārammaṇe’ pana kaṅkhato uddhatassa ca tadārammaṇaṃ kiṃ hotīti? Iṭṭhārammaṇasmiṃ",
  "atk-abh01a0:1893_1": "kaṅkhatu vā mā vā, uddhato vā hotu mā vā, kusalavipākāhetukasomanassacittameva tadārammaṇaṃ",
  "atk-abh01a0:1893_2": "hoti, ‘iṭṭhamajjhattārammaṇe’ ‘kusalavipākāhetukaupekkhāsahagata’nti, ayaṃ panettha",
  "atk-abh01a0:1893_3": "saṅkhepato atthadīpano mahādhammarakkhitattheravādo nāma. Somanassasahagatasmiñhi",
  "atk-abh01a0:1893_4": "javane javite pañca tadārammaṇāni gavesitabbānīti. Upekkhāsahagatasmiṃ javane javite",
  "atk-abh01a0:1893_5": "cha gavesitabbānīti.",
  "atk-abh01a0:1894_0": "Atha yadā somanassasahagatapaṭisandhikassa pavatte jhānaṃ nibbattetvā pamādena parihīnajjhānassa",
  "atk-abh01a0:1894_1": "‘paṇītadhammo me naṭṭho’ti paccavekkhato vippaṭisāravasena domanassaṃ uppajjati,",
  "atk-abh01a0:1894_2": "tadā kiṃ uppajjati? ‘Somanassānantarañhi domanassaṃ domanassānantarañca somanassaṃ’",
  "atk-abh01a0:1894_3": "paṭṭhāne paṭisiddhaṃ. Mahaggatadhammaṃ ārabbha javane javite tadārammaṇampi tattheva",
  "atk-abh01a0:1894_4": "paṭisiddhanti? Kusalavipākā vā akusalavipākā vā upekkhāsahagatāhetukamanoviññāṇadhātu",
  "atk-abh01a0:1894_5": "uppajjati, kimassā āvajjananti? ‘Bhavaṅgāvajjanānaṃ viya natthassā āvajjanakicca’nti.",
  "atk-abh01a0:1894_6": "‘Etāni tāva attano ninnattā ca ciṇṇattā ca samudācārattā ca uppajjantu, ayaṃ kathaṃ",
  "atk-abh01a0:1894_7": "uppajjatī’ti? ‘Yathā nirodhassa anantarapaccayaṃ nevasaññānāsaññāyatanaṃ, nirodhā",
  "atk-abh01a0:1894_8": "vuṭṭhahantassa phalasamāpatticittaṃ, ariyamaggacittaṃ, maggānantarāni phalacittāni,",
  "atk-abh01a0:1894_9": "evaṃ asantepi āvajjane, ninnaciṇṇasamudācārabhāvena uppajjati. Vinā hi āvajjanena",
  "atk-abh01a0:1894_10": "cittaṃ uppajjati, ārammaṇena pana vinā nuppajjatī’ti. ‘Atha kimassārammaṇa’nti? ‘Rūpādīsu",
  "atk-abh01a0:1894_11": "parittadhammesu aññataraṃ. Etesu hi yadeva tasmiṃ samaye āpāthamāgataṃ hoti, taṃ",
  "atk-abh01a0:1894_12": "ārabbha etaṃ cittaṃ uppajjatī’ti veditabbaṃ.",
  "atk-abh01a0:1895": "Idāni sabbesampi etesaṃ cittānaṃ pākaṭabhāvatthaṃ ayaṃ pakiṇṇakanayo vutto –",
  "atk-abh01a0:1896": "Suttaṃ dovāriko ca, gāmillo ambo koliyakena ca;",
  "atk-abh01a0:1897": "Jaccandho pīṭhasappī ca, visayaggāho ca upanissayamatthasoti.",
  "atk-abh01a0:1898_0": "Tattha ‘sutta’nti, eko panthamakkaṭako pañcasu disāsu suttaṃ pasāretvā jālaṃ katvā",
  "atk-abh01a0:1898_1": "majjhe nipajjati. Paṭhamadisāya pasāritasutte pāṇakena vā paṭaṅgena vā makkhikāya",
  "atk-abh01a0:1898_2": "vā pahaṭe nipannaṭṭhānato calitvā nikkhamitvā suttānusārena gantvā tassa yūsaṃ pivitvā",
  "atk-abh01a0:1898_3": "punaāgantvā tattheva nipajjati. Dutiyadisādīsu pahaṭakālepi evameva karoti.",
  "atk-abh01a0:1899_0": "Tattha pañcasu disāsu pasāritasuttaṃ viya pañcapasādā. Majjhe nipannamakkaṭako viya",
  "atk-abh01a0:1899_1": "cittaṃ. Pāṇakādīhi suttaghaṭṭanakālo viya ārammaṇena pasādassa ghaṭṭitakālo. Majjhe",
  "atk-abh01a0:1899_2": "nipannamakkaṭakassa calanaṃ viya pasādaghaṭṭanakaṃ ārammaṇaṃ gahetvā kiriyamanodhātuyā",
  "atk-abh01a0:1899_3": "bhavaṅgassa āvaṭṭitakālo. Suttānusārena gamanakālo viya vīthicittappavatti. Sīse",
  "atk-abh01a0:1899_4": "vijjhitvā yūsapivanaṃ viya javanassa ārammaṇe javitakālo. Punaāgantvā majjhe nipajjanaṃ",
  "atk-abh01a0:1899_5": "viya cittassa hadayavatthumeva nissāya pavattanaṃ.",
  "atk-abh01a0:1900_0": "Idaṃ opammaṃ kiṃ dīpeti? Ārammaṇena pasāde ghaṭṭite pasādavatthukacittato hadayarūpavatthukacittaṃ",
  "atk-abh01a0:1900_1": "paṭhamataraṃ uppajjatīti dīpeti. Ekekaṃ ārammaṇaṃ dvīsu dvīsu dvāresu āpāthamāgacchatītipi.",
  "atk-abh01a0:1901_0": "‘Dovāriko’ti, eko rājā sayanagato niddāyati. Tassa paricārako pāde parimajjanto nisīdi.",
  "atk-abh01a0:1901_1": "Badhiradovāriko dvāre ṭhito. Tayo paṭihārā paṭipāṭiyā ṭhitā. Atheko paccantavāsī",
  "atk-abh01a0:1901_2": "manusso paṇṇākāraṃ ādāya āgantvā dvāraṃ ākoṭesi. Badhiradovāriko saddaṃ na suṇāti.",
  "atk-abh01a0:1901_3": "Pādaparimajjako saññaṃ adāsi. Tāya saññāya dvāraṃ vivaritvā passi. Paṭhamapaṭihāro",
  "atk-abh01a0:1901_4": "paṇṇākāraṃ gahetvā dutiyassa adāsi, dutiyo tatiyassa, tatiyo rañño. Rājā paribhuñji.",
  "atk-abh01a0:1902_0": "Tattha so rājā viya javanaṃ daṭṭhabbaṃ. Pādaparimajjako viya āvajjanaṃ. Badhiradovāriko",
  "atk-abh01a0:1902_1": "viya cakkhuviññāṇaṃ. Tayo paṭihārā viya sampaṭicchanādīni tīṇi vīthicittāni. Paccantavāsino",
  "atk-abh01a0:1902_2": "paṇṇākāraṃ ādāya āgantvā dvārākoṭanaṃ viya ārammaṇassa pasādaghaṭṭanaṃ. Pādaparimajjakena",
  "atk-abh01a0:1902_3": "saññāya dinnakālo viya kiriyamanodhātuyā bhavaṅgassa āvaṭṭitakālo. Tena dinnasaññāya",
  "atk-abh01a0:1902_4": "badhiradovārikassa dvāravivaraṇakālo viya cakkhuviññāṇassa ārammaṇe dassanakiccasādhanakālo.",
  "atk-abh01a0:1902_5": "Paṭhamapaṭihārena paṇṇākārassa gahitakālo viya vipākamanodhātuyā ārammaṇassa sampaṭicchitakālo.",
  "atk-abh01a0:1902_6": "Paṭhamena dutiyassa dinnakālo viya vipākamanoviññāṇadhātuyā ārammaṇassa santīraṇakālo.",
  "atk-abh01a0:1902_7": "Dutiyena tatiyassa dinnakālo viya kiriyamanoviññāṇadhātuyā ārammaṇassa vavatthāpitakālo.",
  "atk-abh01a0:1902_8": "Tatiyena rañño dinnakālo viya voṭṭhabbanena javanassa niyyāditakālo. Rañño paribhogakālo",
  "atk-abh01a0:1902_9": "viya javanassa ārammaṇarasānubhavanakālo.",
  "atk-abh01a0:1903_0": "Idaṃ opammaṃ kiṃ dīpeti? Ārammaṇassa pasādaghaṭṭamattanameva kiccaṃ, kiriyamanodhātuyā",
  "atk-abh01a0:1903_1": "bhavaṅgāvaṭṭanamattameva, cakkhuviññāṇādīnaṃ dassanasampaṭicchanasantīraṇavavatthāpanamattāneva",
  "atk-abh01a0:1903_2": "kiccāni. Ekantena pana javanameva ārammaṇarasaṃ anubhotīti dīpeti.",
  "atk-abh01a0:1904_0": "‘Gāmillo’ti, sambahulā gāmadārakā antaravīthiyaṃ paṃsukīḷaṃ kīḷanti. Tatthekassa",
  "atk-abh01a0:1904_1": "hatthe kahāpaṇo paṭihaññi. So ‘mayhaṃ hatthe paṭihataṃ, kiṃ nu kho eta’nti āha. Atheko",
  "atk-abh01a0:1904_2": "‘paṇḍaraṃ eta’nti āha. Aparo saha paṃsunā gāḷhaṃ gaṇhi. Añño ‘puthulaṃ caturassaṃ",
  "atk-abh01a0:1904_3": "eta’nti āha. Aparo ‘kahāpaṇo eso’ti āha. Atha naṃ āharitvā mātu adāsi. Sā kamme upanesi.",
  "atk-abh01a0:1905_0": "Tattha sambahulānaṃ dārakānaṃ antaravīthiyaṃ kīḷantānaṃ nisinnakālo viya bhavaṅgacittappavatti",
  "atk-abh01a0:1905_1": "daṭṭhabbā. Kahāpaṇassa hatthe paṭihatakālo viya ārammaṇena pasādassa ghaṭṭitakālo.",
  "atk-abh01a0:1905_2": "‘Kiṃ nu kho eta’nti vuttakālo viya taṃ ārammaṇaṃ gahetvā kiriyamanodhātuyā bhavaṅgassa",
  "atk-abh01a0:1905_3": "āvaṭṭitakālo. ‘Paṇḍaraṃ eta’nti vuttakālo viya cakkhuviññāṇena dassanakiccassa sādhitakālo.",
  "atk-abh01a0:1905_4": "Saha paṃsunā gāḷhaṃ gahitakālo viya vipākamanodhātuyā ārammaṇassa sampaṭicchitakālo.",
  "atk-abh01a0:1905_5": "‘Puthulaṃ caturassaṃ eta’nti vuttakālo viya vipākamanoviññāṇadhātuyā ārammaṇassa",
  "atk-abh01a0:1905_6": "santīraṇakālo. ‘Eso kahāpaṇo’ti vuttakālo viya kiriyamanoviññāṇadhātuyā ārammaṇassa",
  "atk-abh01a0:1905_7": "vavatthāpitakālo. Mātarā kamme upanītakālo viya javanassa ārammaṇarasānubhavanaṃ veditabbaṃ.",
  "atk-abh01a0:1906_0": "Idaṃ opammaṃ kiṃ dīpeti? Kiriyamanodhātu adisvāva bhavaṅgaṃ āvaṭṭeti, vipākamanodhātu",
  "atk-abh01a0:1906_1": "adisvāva sampaṭicchati, vipākamanoviññāṇadhātu adisvāva santīreti, kiriyamanoviññāṇadhātu",
  "atk-abh01a0:1906_2": "adisvāva vavatthāpeti, javanaṃ adisvāva ārammaṇarasaṃ anubhoti. Ekantena pana cakkhuviññāṇameva",
  "atk-abh01a0:1906_3": "dassanakiccaṃ sādhetīti dīpeti.",
  "atk-abh01a0:1907": "‘Ambo koliyakena cā’ti, idaṃ heṭṭhā vuttaṃ ambopamañca ucchusālāsāmikopamañca sandhāya vuttaṃ.",
  "atk-abh01a0:1908_0": "‘Jaccandho pīṭhasappī cā’ti, ubhopi kira te nagaradvāre sālāyaṃ nisīdiṃsu. Tattha",
  "atk-abh01a0:1908_1": "pīṭhasappī āha – ‘bho andhaka, kasmā tvaṃ idha sussamāno vicarasi, asuko padeso subhikkho",
  "atk-abh01a0:1908_2": "bahvannapāno, kiṃ tattha gantvā sukhena jīvituṃ na vaṭṭatī’ti? ‘Mayhaṃ tāva tayā",
  "atk-abh01a0:1908_3": "ācikkhitaṃ, tuyhaṃ pana tattha gantvā sukhena jīvituṃ kiṃ na vaṭṭatī’ti? ‘Mayhaṃ",
  "atk-abh01a0:1908_4": "gantuṃ pādā natthī’ti. ‘Mayhampi passituṃ cakkhūni natthī’ti. ‘Yadi evaṃ, tava pādā",
  "atk-abh01a0:1908_5": "hontu, mama cakkhūnī’ti ubhopi ‘sādhū’ti sampaṭicchitvā jaccandho pīṭhasappiṃ khandhaṃ",
  "atk-abh01a0:1908_6": "āropesi. So tassa khandhe nisīditvā vāmahatthenassa sīsaṃ parikkhipitvā dakkhiṇahatthena",
  "atk-abh01a0:1908_7": "‘imasmiṃ ṭhāne mūlaṃ āvaritvā ṭhitaṃ, imasmiṃ pāsāṇo, vāmaṃ muñca dakkhiṇaṃ gaṇha,",
  "atk-abh01a0:1908_8": "dakkhiṇaṃ muñca vāmaṃ gaṇhā’ti maggaṃ niyametvā ācikkhati. Evaṃ jaccandhassa pādā",
  "atk-abh01a0:1908_9": "pīṭhasappissa cakkhūnīti ubhopi sampayogena icchitaṭṭhānaṃ gantvā sukhena jīviṃsu.",
  "atk-abh01a0:1909_0": "Tattha jaccandho viya rūpakāyo, pīṭhasappī viya arūpakāyo. Pīṭhasappinā vinā jaccandhassa",
  "atk-abh01a0:1909_1": "disaṃ gantuṃ gamanābhisaṅkhārassa anibbattitakālo viya rūpassa arūpena vinā ādānagahaṇacopanaṃ",
  "atk-abh01a0:1909_2": "pāpetuṃ asamatthatā. Jaccandhena vinā pīṭhasappissa disaṃ gantuṃ gamanābhisaṅkhārassa",
  "atk-abh01a0:1909_3": "appavattanaṃ viya pañcavokāre rūpaṃ, vinā arūpassa appavatti. Dvinnampi sampayogena",
  "atk-abh01a0:1909_4": "icchitaṭṭhānaṃ gantvā sukhena jīvitakālo viya rūpārūpadhammānaṃ aññamaññayogena sabbakiccesu",
  "atk-abh01a0:1909_5": "pavattisambhāvoti. Ayaṃ pañho pañcavokārabhavavasena kathito.",
  "atk-abh01a0:1910": "‘Visayaggāho’ cāti, cakkhu rūpavisayaṃ gaṇhāti. Sotādīni saddādivisaye.",
  "atk-abh01a0:1911_0": "‘Upanissayamatthaso’ti, ‘upanissayato’ ca ‘atthato’ ca. Tattha asambhinnattā cakkhussa,",
  "atk-abh01a0:1911_1": "āpāthagatattā rūpānaṃ, ālokasannissitaṃ, manasikārahetukaṃ catūhi paccayehi uppajjati",
  "atk-abh01a0:1911_2": "cakkhuviññāṇaṃ, saddhiṃ sampayuttadhammehi. Tattha matassāpi cakkhu sambhinnaṃ hoti.",
  "atk-abh01a0:1911_3": "Jīvato niruddhampi, pittena vā semhena vā ruhirena vā palibuddhampi, cakkhuviññāṇassa",
  "atk-abh01a0:1911_4": "paccayo bhavituṃ asakkontaṃ ‘sambhinnaṃ’ nāma hoti. Sakkontaṃ asambhinnaṃ nāma. Sotādīsupi",
  "atk-abh01a0:1911_5": "eseva nayo. Cakkhusmiṃ pana asambhinnepi bahiddhā rūpārammaṇe āpāthaṃ anāgacchante",
  "atk-abh01a0:1911_6": "cakkhuviññāṇaṃ nuppajjati. Tasmiṃ pana āpāthaṃ āgacchantepi ālokasannissaye asati",
  "atk-abh01a0:1911_7": "nuppajjati. Tasmiṃ santepi kiriyamanodhātuyā bhavaṅge anāvaṭṭite nuppajjati. Āvaṭṭiteyeva",
  "atk-abh01a0:1911_8": "uppajjati. Evaṃ uppajjamānaṃ sampayuttadhammehi saddhiṃyeva uppajjati. Iti ime cattāro",
  "atk-abh01a0:1911_9": "paccaye labhitvā uppajjati cakkhuviññāṇaṃ.",
  "atk-abh01a0:1912_0": "Asambhinnattā sotassa, āpāthagatattā saddānaṃ, ākāsasannissitaṃ, manasikārahetukaṃ",
  "atk-abh01a0:1912_1": "catūhi paccayehi uppajjati sotaviññāṇaṃ, saddhiṃ sampayuttadhammehi. Tattha ‘ākāsasannissita’nti",
  "atk-abh01a0:1912_2": "ākāsasannissayaṃ laddhāva uppajjati, na vinā tena. Na hi pihitakaṇṇacchiddassa sotaviññāṇaṃ",
  "atk-abh01a0:1912_3": "pavattati. Sesaṃ purimanayeneva veditabbaṃ. Yathā cettha evaṃ ito paresupi. Visesamattaṃ pana vakkhāma.",
  "atk-abh01a0:1913_0": "Asambhinnattā ghānassa, āpāthagatattā gandhānaṃ, vāyosannissitaṃ, manasikārahetukaṃ",
  "atk-abh01a0:1913_1": "catūhi paccayehi uppajjati ghānaviññāṇaṃ, saddhiṃ sampayuttadhammehi. Tattha ‘vāyosannissita’nti",
  "atk-abh01a0:1913_2": "ghānabilaṃ vāyumhi pavisanteyeva uppajjati, tasmiṃ asati nuppajjatīti attho.",
  "atk-abh01a0:1914_0": "Asambhinnattā jivhāya, āpāthagatattā rasānaṃ, āposannissitaṃ, manasikārahetukaṃ catūhi",
  "atk-abh01a0:1914_1": "paccayehi uppajjati jivhāviññāṇaṃ, saddhiṃ sampayuttadhammehi. Tattha ‘āposannissita’nti",
  "atk-abh01a0:1914_2": "jivhātemanaṃ āpaṃ laddhāva uppajjati, na vinā tena. Sukkhajivhānañhi sukkhakhādanīye",
  "atk-abh01a0:1914_3": "jivhāya ṭhapitepi jivhāviññāṇaṃ nuppajjateva.",
  "atk-abh01a0:1915_0": "Asambhinnattā kāyassa, āpāthagatattā phoṭṭhabbānaṃ, pathavisannissitaṃ, manasikārahetukaṃ",
  "atk-abh01a0:1915_1": "catūhi paccayehi uppajjati kāyaviññāṇaṃ, saddhiṃ sampayuttadhammehi. Tattha ‘pathavisannissita’nti",
  "atk-abh01a0:1915_2": "kāyapasādapaccayaṃ pathavisannissayaṃ laddhāva uppajjati, na tena vinā. Kāyadvārasmiñhi",
  "atk-abh01a0:1915_3": "bahiddhāmahābhūtārammaṇaṃ ajjhattikaṃ kāyapasādaṃ ghaṭṭetvā pasādapaccayesu mahābhūtesu paṭihaññati.",
  "atk-abh01a0:1916_0": "Asambhinnattā manassa, āpāthagatattā dhammānaṃ, vatthusannissitaṃ, manasikārahetukaṃ",
  "atk-abh01a0:1916_1": "catūhi paccayehi uppajjati manoviññāṇaṃ, saddhiṃ sampayuttadhammehi. Tattha ‘mano’ti",
  "atk-abh01a0:1916_2": "bhavaṅgacittaṃ. Taṃ niruddhampi, āvajjanacittassa paccayo bhavituṃ asamatthaṃ mandathāmagatameva",
  "atk-abh01a0:1916_3": "pavattamānampi, sambhinnaṃ nāma hoti. Āvajjanassa pana paccayo bhavituṃ samatthaṃ",
  "atk-abh01a0:1916_4": "asambhinnaṃ nāma. ‘Āpāthagatattā dhammāna’nti dhammārammaṇe āpāthagate. ‘Vatthusannissita’nti",
  "atk-abh01a0:1916_5": "hadayavatthusannissayaṃ laddhāva uppajjati, na tena vinā. Ayampi pañho pañcavokārabhavaṃ",
  "atk-abh01a0:1916_6": "sandhāya kathito. ‘Manasikārahetuka’nti kiriyamanoviññāṇadhātuyā bhavaṅge āvaṭṭiteyeva",
  "atk-abh01a0:1916_7": "uppajjatīti attho. Ayaṃ tāva ‘upanissayamatthaso’ti ettha upanissayavaṇṇanā.",
  "atk-abh01a0:1917_0": "‘Atthato’ pana cakkhu dassanatthaṃ, sotaṃ savanatthaṃ, ghānaṃ ghāyanatthaṃ, jivhā",
  "atk-abh01a0:1917_1": "sāyanatthā, kāyo phusanattho, mano vijānanattho. Tattha dassanaṃ attho assa. Tañhi",
  "atk-abh01a0:1917_2": "tena nipphādetabbanti dassanatthaṃ. Sesesupi eseva nayo. Ettāvatā tipiṭakacūḷanāgattheravāde",
  "atk-abh01a0:1917_3": "soḷasakamaggo niṭṭhito, saddhiṃ dvādasakamaggena ceva ahetukaṭṭhakena cāti.",
  "atk-abh01a0:1918_0": "Idāni moravāpīvāsīmahādattattheravāde dvādasakamaggakathā hoti. Tattha sāketapañhaussadakittanahetukittanāni",
  "atk-abh01a0:1918_1": "pākatikāneva. Ayaṃ pana thero asaṅkhārikasasaṅkhārikesu dosaṃ disvā ‘asaṅkhārikaṃ",
  "atk-abh01a0:1918_2": "asaṅkhārikameva vipākaṃ deti, no sasaṅkhārikaṃ; sasaṅkhārikampi sasaṅkhārikameva",
  "atk-abh01a0:1918_3": "no asaṅkhārika’nti āha. Javanena cesa cittaniyāmaṃ na katheti. Ārammaṇena pana vedanāniyāmaṃ",
  "atk-abh01a0:1918_4": "katheti. Tenassa vipākuddhāre dvādasakamaggo nāma jāto. Dasakamaggopi, ahetukaṭṭhakampi ettheva paviṭṭhaṃ.",
  "atk-abh01a0:1919_0": "Tatrāyaṃ nayo – somanassasahagatatihetukaasaṅkhārikacittena hi kamme āyūhite tādiseneva",
  "atk-abh01a0:1919_1": "vipākacittena gahitapaṭisandhikassa vuḍḍhippattassa cakkhudvāre ‘iṭṭhārammaṇe’ āpāthagate",
  "atk-abh01a0:1919_2": "heṭṭhā vuttanayeneva tayo moghavārā honti. Tassa kusalato cattāri somanassasahagatāni,",
  "atk-abh01a0:1919_3": "akusalato cattāri, kiriyato pañcāti imesaṃ terasannaṃ cittānaṃ aññatarena javitapariyosāne",
  "atk-abh01a0:1919_4": "tadārammaṇaṃ patiṭṭhahamānaṃ somanassasahagataasaṅkhārikatihetukacittampi duhetukacittampi",
  "atk-abh01a0:1919_5": "patiṭṭhāti. Evamassa cakkhudvāre cakkhuviññāṇādīni tīṇi, tadārammaṇāni dveti, pañca",
  "atk-abh01a0:1919_6": "gaṇanūpagacittāni honti.",
  "atk-abh01a0:1920_0": "Ārammaṇena pana vedanaṃ parivattetvā kusalato catunnaṃ, akusalato catunnaṃ, kiriyato",
  "atk-abh01a0:1920_1": "catunnanti, dvādasannaṃ upekkhāsahagatacittānaṃ aññatarena javitāvasāne upekkhāsahagatatihetukaasaṅkhārikavipākampi",
  "atk-abh01a0:1920_2": "duhetukaasaṅkhārikavipākampi tadārammaṇaṃ hutvā uppajjati. Evamassa cakkhudvāre upekkhāsahagatasantīraṇaṃ,",
  "atk-abh01a0:1920_3": "imāni dve tadārammaṇānīti, tīṇi gaṇanūpagacittāni honti. Tāni purimehi pañcahi saddhiṃ",
  "atk-abh01a0:1920_4": "aṭṭha. Sotadvārādīsupi aṭṭha aṭṭhāti ekāya cetanāya kamme āyūhite samacattālīsa cittāni",
  "atk-abh01a0:1920_5": "uppajjanti. Aggahitaggahaṇena pana cakkhudvāre aṭṭha, sotaviññāṇādīni cattārīti,",
  "atk-abh01a0:1920_6": "dvādasa honti. Tattha ‘mūlabhavaṅgatā’‘āgantukabhavaṅgatā’‘ambopamaniyāmakathā’ ca",
  "atk-abh01a0:1920_7": "vuttanayeneva veditabbā.",
  "atk-abh01a0:1921_0": "Somanassasahagatatihetukasasaṅkhārikakusalacittena kamme āyūhitepi upekkhāsahagatatihetukaasaṅkhārikasasaṅkhārikehi",
  "atk-abh01a0:1921_1": "kamme āyūhitepi eseva nayo. Tattha yantopamāpi ettha pākatikā eva. Ettāvatā tihetukakammena",
  "atk-abh01a0:1921_2": "tihetukapaṭisandhi hotīti vāro kathito. Tihetukakammena duhetukapaṭisandhi hotīti",
  "atk-abh01a0:1921_3": "vāro pana paṭicchanno hutvā gato.",
  "atk-abh01a0:1922_0": "Idāni duhetukakammena duhetukapaṭisandhikathā hoti. Somanassasahagataduhetukaasaṅkhārikacittena",
  "atk-abh01a0:1922_1": "hi kamme āyūhite tādiseneva vipākacittena gahitapaṭisandhikassa vuḍḍhippattassa cakkhudvāre",
  "atk-abh01a0:1922_2": "iṭṭhārammaṇe āpāthagate heṭṭhā vuttanayeneva tayo moghavārā honti. Duhetukassa pana",
  "atk-abh01a0:1922_3": "javanakiriyā natthi. Tasmā kusalato cattāri somanassasahagatāni, akusalato cattārīti",
  "atk-abh01a0:1922_4": "imesaṃ aṭṭhannaṃ aññatarena javitapariyosāne duhetukameva somanassasahagataasaṅkhārikaṃ",
  "atk-abh01a0:1922_5": "tadārammaṇaṃ hoti. Evamassa cakkhuviññāṇādīni tīṇi, idañca tadārammaṇanti, cattāri",
  "atk-abh01a0:1922_6": "gaṇanūpagacittāni honti. ‘Iṭṭhamajjhattārammaṇe’ pana kusalato upekkhāsahagatānaṃ",
  "atk-abh01a0:1922_7": "catunnaṃ, akusalato catunnanti, aṭṭhannaṃ aññatarena javitapariyosāne duhetukameva",
  "atk-abh01a0:1922_8": "upekkhāsahagataṃ asaṅkhārikaṃ tadārammaṇaṃ hoti. Evamassa upekkhāsahagatasantīraṇaṃ,",
  "atk-abh01a0:1922_9": "idañca tadārammaṇanti, dve gaṇanūpagacittāni honti. Tāni purimehi catūhi saddhiṃ",
  "atk-abh01a0:1922_10": "cha. Sotadvārādīsupi cha chāti ekāya cetanāya kamme āyūhite samatiṃsa cittāni uppajjanti.",
  "atk-abh01a0:1922_11": "Aggahitaggahaṇena pana cakkhudvāre cha, sotaviññāṇādīni cattārīti dasa honti. Ambopamaniyāmakathā",
  "atk-abh01a0:1922_12": "pākatikā eva. Yantopamā idha na labbhatīti vuttaṃ.",
  "atk-abh01a0:1923_0": "Somanassasahagataduhetukasasaṅkhārikakusalacittena kamme āyūhitepi upekkhāsahagataduhetukaasaṅkhārikasasaṅkhārikehi",
  "atk-abh01a0:1923_1": "kamme āyūhitepi eseva nayo. Ettāvatā duhetukakammena duhetukapaṭisandhi hotīti vāro kathito.",
  "atk-abh01a0:1924_0": "Ahetukapaṭisandhi hotīti vāro pana evaṃ veditabbo – kusalato catūhi ñāṇavippayuttehi",
  "atk-abh01a0:1924_1": "kamme āyūhite, kusalavipākāhetukamanoviññāṇadhātuyā upekkhāsahagatāya paṭisandhiyā",
  "atk-abh01a0:1924_2": "gahitāya, kammasadisā paṭisandhīti na vattabbā. Ito paṭṭhāya heṭṭhā vuttanayeneva",
  "atk-abh01a0:1924_3": "kathetvā iṭṭhepi iṭṭhamajjhattepi cittappavatti veditabbā. Imassa hi therassa vāde",
  "atk-abh01a0:1924_4": "piṇḍajavanaṃ javati. Sesā idaṃ pana javanaṃ kusalatthāya vā akusalatthāya vā ko niyāmetītiādikathā",
  "atk-abh01a0:1924_5": "sabbā heṭṭhā vuttanayeneva veditabbāti. Ettāvatā moravāpīvāsīmahādattattheravāde",
  "atk-abh01a0:1924_6": "dvādasakamaggo niṭṭhito saddhiṃ dasakamaggena ceva ahetukaṭṭhakena ca.",
  "atk-abh01a0:1925_0": "Idāni mahādhammarakkhitattheravāde dasakamaggakathā hoti. Tattha sāketapañhaussadakittanāni",
  "atk-abh01a0:1925_1": "pākatikāneva. Hetukittane pana ayaṃ viseso. Tihetukakammaṃ tihetukavipākampi duhetukavipākampi",
  "atk-abh01a0:1925_2": "ahetukavipākampi deti. Duhetukakammaṃ tihetukameva na deti, itaraṃ deti. Tihetukakammena",
  "atk-abh01a0:1925_3": "paṭisandhi tihetukāva hoti; duhetukāhetukā na hoti. Duhetukakammena duhetukāhetukā",
  "atk-abh01a0:1925_4": "hoti, tihetukā na hoti. Asaṅkhārikakammaṃ vipākaṃ asaṅkhārikameva deti, no sasaṅkhārikaṃ.",
  "atk-abh01a0:1925_5": "Sasaṅkhārikampi sasaṅkhārikameva deti, no asaṅkhārikaṃ. Ārammaṇena vedanā parivattetabbā.",
  "atk-abh01a0:1925_6": "Javanaṃ piṇḍajavanameva javati. Ādito paṭṭhāya cittāni kathetabbāni.",
  "atk-abh01a0:1926_0": "Tatrāyaṃ kathā – eko paṭhamakusalacittena kammaṃ āyūhati, paṭhamavipākacitteneva",
  "atk-abh01a0:1926_1": "paṭisandhiṃ gaṇhāti. Ayaṃ kammasadisā paṭisandhi. Tassa vuḍḍhippattassa cakkhudvāre",
  "atk-abh01a0:1926_2": "‘iṭṭhārammaṇe’ āpāthagate vuttanayeneva tayo moghavārā honti. Athassa heṭṭhā vuttānaṃ",
  "atk-abh01a0:1926_3": "terasannaṃ somanassasahagatajavanānaṃ aññatarena javitapariyosāne paṭhamavipākacittameva",
  "atk-abh01a0:1926_4": "tadārammaṇaṃ hoti. Taṃ ‘mūlabhavaṅgaṃ’ ‘tadārammaṇa’nti dve nāmāni labhati. Evamassa",
  "atk-abh01a0:1926_5": "cakkhuviññāṇādīni tīṇi, idañca tadārammaṇanti, cattāri gaṇanūpagacittāni honti. ‘Iṭṭhamajjhattārammaṇe’",
  "atk-abh01a0:1926_6": "heṭṭhā vuttānaṃyeva dvādasannaṃ upekkhāsahagatajavanānaṃ aññatarena javitapariyosāne",
  "atk-abh01a0:1926_7": "upekkhāsahagataṃ tihetukaṃ asaṅkhārikacittaṃ tadārammaṇatāya pavattati. Taṃ ‘āgantukabhavaṅgaṃ’‘tadārammaṇa’nti",
  "atk-abh01a0:1926_8": "dve nāmāni labhati. Evamassa upekkhāsahagatasantīraṇaṃ idañca tadārammaṇanti dve",
  "atk-abh01a0:1926_9": "gaṇanūpagacittāni. Tāni purimehi catūhi saddhiṃ cha honti. Evaṃ ekāya cetanāya kamme",
  "atk-abh01a0:1926_10": "āyūhite pañcasu dvāresu samatiṃsa cittāni uppajjanti. Aggahitaggahaṇena pana cakkhudvāre",
  "atk-abh01a0:1926_11": "cha, sotaviññāṇādīni cattārīti dasa honti. Ambopamaniyāmakathā pākatikāyeva.",
  "atk-abh01a0:1927_0": "Dutiyatatiyacatutthakusalacittehi kamme āyūhitepi ettakāneva vipākacittāni honti.",
  "atk-abh01a0:1927_1": "Catūhi upekkhāsahagatacittehi āyūhitepi eseva nayo. Idha pana paṭhamaṃ iṭṭhamajjhattārammaṇaṃ",
  "atk-abh01a0:1927_2": "dassetabbaṃ. Pacchā iṭṭhārammaṇena vedanā parivattetabbā. Ambopamaniyāmakathā pākatikā",
  "atk-abh01a0:1927_3": "eva. Yantopamā na labbhati. ‘Kusalato pana catunnaṃ ñāṇavippayuttānaṃ aññatarena",
  "atk-abh01a0:1927_4": "kamme āyūhite’ti ito paṭṭhāya sabbaṃ vitthāretvā ahetukaṭṭhakaṃ kathetabbaṃ. Ettāvatā",
  "atk-abh01a0:1927_5": "mahādhammarakkhitattheravāde dasakamaggo niṭṭhito hoti, saddhiṃ ahetukaṭṭhakenāti.",
  "atk-abh01a0:1928_0": "Imesaṃ pana tiṇṇaṃ therānaṃ katarassa vādo gahetabboti? Na kassaci ekaṃsena. Sabbesaṃ",
  "atk-abh01a0:1928_1": "pana vādesu yuttaṃ gahetabbaṃ. Paṭhamavādasmiñhi sasaṅkhārāsaṅkhāravidhānaṃ paccayabhedato",
  "atk-abh01a0:1928_2": "adhippetaṃ. Tenettha, asaṅkhārikakusalassa dubbalapaccayehi uppannaṃ sasaṅkhārikavipākaṃ,",
  "atk-abh01a0:1928_3": "sasaṅkhārikakusalassa balavapaccayehi uppannaṃ asaṅkhārikavipākañca gahetvā, labbhamānānipi",
  "atk-abh01a0:1928_4": "kiriyajavanāni pahāya, kusalajavanena tadārammaṇaṃ ārammaṇena ca vedanaṃ niyāmetvā,",
  "atk-abh01a0:1928_5": "sekkhaputhujjanavasena soḷasakamaggo kathito. Yaṃ panettha akusalajavanāvasāne ahetukavipākameva",
  "atk-abh01a0:1928_6": "tadārammaṇaṃ dassitaṃ, taṃ itaresu na dassitameva. Tasmā taṃ tattha tesu vuttaṃ sahetukavipākañca,",
  "atk-abh01a0:1928_7": "etthāpi sabbamidaṃ labbhateva. Tatrāyaṃ nayo – yadā hi kusalajavanānaṃ antarantarā",
  "atk-abh01a0:1928_8": "akusalaṃ javati, tadā kusalāvasāne āciṇṇasadisameva, akusalāvasāne sahetukaṃ tadārammaṇaṃ",
  "atk-abh01a0:1928_9": "yuttaṃ. Yadā nirantaraṃ akusalameva tadā ahetukaṃ. Evaṃ tāva paṭhamavāde yuttaṃ gahetabbaṃ.",
  "atk-abh01a0:1929_0": "Dutiyavāde pana kusalato sasaṅkhārāsaṅkhāravidhānaṃ adhippetaṃ. Tenettha asaṅkhārikakusalassa",
  "atk-abh01a0:1929_1": "asaṅkhārikameva vipākaṃ, sasaṅkhārikakusalassa ca sasaṅkhārikameva gahetvā, javanena",
  "atk-abh01a0:1929_2": "tadārammaṇaniyāmaṃ akatvā, sabbesampi sekkhāsekkhaputhujjanānaṃ uppattiraho piṇḍajavanavaseneva",
  "atk-abh01a0:1929_3": "dvādasakamaggo kathito. Tihetukajavanāvasāne panettha tihetukaṃ tadārammaṇaṃ yuttaṃ.",
  "atk-abh01a0:1929_4": "Duhetukajavanāvasāne duhetukaṃ, ahetukajavanāvasāne ahetukaṃ bhājetvā pana na vuttaṃ.",
  "atk-abh01a0:1929_5": "Evaṃ dutiyavāde yuttaṃ gahetabbaṃ.",
  "atk-abh01a0:1930_0": "Tatiyavādepi kusalatova asaṅkhārasasaṅkhāravidhānaṃ adhippetaṃ. ‘Tihetukakammaṃ tihetukavipākampi",
  "atk-abh01a0:1930_1": "duhetukavipākampi ahetukavipākampi detī’ti pana vacanato asaṅkhārikatihetukapaṭisandhikassa",
  "atk-abh01a0:1930_2": "asaṅkhārikaduhetukenapi tadārammaṇena bhavitabbaṃ. Taṃ adassetvā hetusadisameva tadārammaṇaṃ",
  "atk-abh01a0:1930_3": "dassitaṃ. Taṃ purimāya hetukittanaladdhiyā na yujjati. Kevalaṃ dasakamaggavibhāvanatthameva",
  "atk-abh01a0:1930_4": "vuttaṃ. Itarampi pana labbhateva. Evaṃ tatiyavādepi yuttaṃ gahetabbaṃ. Ayañca sabbāpi",
  "atk-abh01a0:1930_5": "paṭisandhijanakasseva kammassa vipākaṃ sandhāya tadārammaṇakathā. ‘Sahetukaṃ bhavaṅgaṃ",
  "atk-abh01a0:1930_6": "ahetukassa bhavaṅgassa anantarapaccayena paccayo’ti vacanato pana nānākammena ahetukapaṭisandhikassāpi",
  "atk-abh01a0:1930_7": "sahetukavipākaṃ tadārammaṇaṃ uppajjati. Tassa uppattividhānaṃ mahāpakaraṇe āvi bhavissatīti.",
  "atk-abh01a0:1931": "Kāmāvacarakusalavipākakathā niṭṭhitā.",
  "atk-abh01a0:1932": "Rūpāvacarārūpāvacaravipākakathā",
  "atk-abh01a0:1933_0": "499. Idāni rūpāvacarādivipākaṃ dassetuṃ puna katame dhammā abyākatātiādi āraddhaṃ.",
  "atk-abh01a0:1933_1": "Tattha yasmā kāmāvacaravipākaṃ attano kusalena sadisampi hoti, asadisampi, tasmā",
  "atk-abh01a0:1933_2": "na taṃ kusalānugatikaṃ katvā bhājitaṃ. Rūpāvacarārūpāvacaravipākaṃ pana yathā hatthiassapabbatādīnaṃ",
  "atk-abh01a0:1933_3": "chāyā hatthiādisadisāva honti, tathā attano kusalasadisameva hotīti kusalānugatikaṃ",
  "atk-abh01a0:1933_4": "katvā bhājitaṃ. Kāmāvacarakammañca yadā kadāci vipākaṃ deti, rūpāvacarārūpāvacaraṃ",
  "atk-abh01a0:1933_5": "pana anantarāyena, dutiyasmiṃyeva attabhāve, vipākaṃ detītipi kusalānugatikameva",
  "atk-abh01a0:1933_6": "katvā bhājitaṃ. Sesaṃ kusale vuttanayeneva veditabbaṃ. Ayaṃ pana viseso – paṭipadādibhedo",
  "atk-abh01a0:1933_7": "ca hīnapaṇītamajjhimabhāvo ca etesu jhānāgamanato veditabbo. Chandādīnaṃ pana aññataraṃ",
  "atk-abh01a0:1933_8": "dhuraṃ katvā anuppādanīyattā niradhipatikāneva etānīti.",
  "atk-abh01a0:1934": "Rūpāvacarārūpāvacaravipākakathā niṭṭhitā.",
  "atk-abh01a0:1935": "Lokuttaravipākakathā",
  "atk-abh01a0:1936_0": "505. Lokuttaravipākampi kusalasadisattā kusalānugatikameva katvā bhājitaṃ. Yasmā",
  "atk-abh01a0:1936_1": "pana tebhūmakakusalaṃ cutipaṭisandhivasena vaṭṭaṃ ācināti vaḍḍheti, tasmā tattha",
  "atk-abh01a0:1936_2": "katattā upacitattāti vuttaṃ. Lokuttaraṃ pana tena ācitampi apacināti, sayampi cutipaṭisandhivasena",
  "atk-abh01a0:1936_3": "na ācināti, tenettha ‘katattā upacitattā’ti avatvā katattā bhāvitattāti vuttaṃ.",
  "atk-abh01a0:1937_0": "Suññatantiādīsu ‘maggo’ tāva ‘āgamanato saguṇato ārammaṇatoti tīhi kāraṇehi nāmaṃ",
  "atk-abh01a0:1937_1": "labhatī’ti, idaṃ heṭṭhā kusalādhikāre vitthāritaṃ. Tattha suttantikapariyāyena saguṇatopi",
  "atk-abh01a0:1937_2": "ārammaṇatopi nāmaṃ labhati. Pariyāyadesanā hesā. Abhidhammakathā pana nippariyāyadesanā.",
  "atk-abh01a0:1937_3": "Tasmā idha saguṇato vā ārammaṇato vā nāmaṃ na labhati, āgamanatova labhati. Āgamanameva",
  "atk-abh01a0:1937_4": "hi dhuraṃ. Taṃ duvidhaṃ hoti – vipassanāgamanaṃ maggāgamananti.",
  "atk-abh01a0:1938_0": "Tattha maggassa āgataṭṭhāne vipassanāgamanaṃ dhuraṃ, phalassa āgataṭṭhāne maggāgamanaṃ",
  "atk-abh01a0:1938_1": "dhuranti, idampi heṭṭhā vuttameva. Tesu idaṃ phalassa āgataṭṭhānaṃ, tasmā idha maggāgamanaṃ",
  "atk-abh01a0:1938_2": "dhuranti veditabbaṃ. So panesa maggo āgamanato ‘suññata’nti nāmaṃ labhitvā saguṇato",
  "atk-abh01a0:1938_3": "ca ārammaṇato ca ‘animitto’‘appaṇihito’tipi vuccati. Tasmā sayaṃ āgamanīyaṭṭhāne",
  "atk-abh01a0:1938_4": "ṭhatvā attano phalassa tīṇi nāmāni deti. Kathaṃ? Ayañhi suddhāgamanavaseneva laddhanāmo",
  "atk-abh01a0:1938_5": "‘suññatamaggo’ sayaṃ āgamanīyaṭṭhāne ṭhatvā attano phalassa nāmaṃ dadamāno ‘suññata’nti",
  "atk-abh01a0:1938_6": "nāmaṃ akāsi. ‘Suññataanimittamaggo’ sayaṃ āgamanīyaṭṭhāne ṭhatvā attano phalassa",
  "atk-abh01a0:1938_7": "nāmaṃ dadamāno ‘animitta’nti nāmaṃ akāsi. ‘Suññataappaṇihitamaggo’ sayaṃ āgamanīyaṭṭhāne",
  "atk-abh01a0:1938_8": "ṭhatvā attano phalassa nāmaṃ dadamāno ‘appaṇihita’nti nāmaṃ akāsi. Imāni pana tīṇi",
  "atk-abh01a0:1938_9": "nāmāni maggānantare phalacittasmiṃyeva iminā nayena labbhanti, no aparabhāge vaḷañjanakaphalasamāpattiyā.",
  "atk-abh01a0:1938_10": "Aparabhāge pana aniccatādīhi tīhi vipassanāhi vipassituṃ sakkoti. Athassa vuṭṭhitavuṭṭhitavipassanāvasena",
  "atk-abh01a0:1938_11": "animittaappaṇihitasuññatasaṅkhātāni tīṇi phalāni uppajjanti. Tesaṃ tāneva saṅkhārārammaṇāni.",
  "atk-abh01a0:1938_12": "Aniccānupassanādīni ñāṇāni anulomañāṇāni nāma honti.",
  "atk-abh01a0:1939_0": "Yo cāyaṃ suññatamagge vutto. Appaṇihitamaggepi eseva nayo. Ayampi hi suddhāgamanavasena",
  "atk-abh01a0:1939_1": "laddhanāmo ‘appaṇihitamaggo’ sayaṃ āgamanīyaṭṭhāne ṭhatvā attano phalassa nāmaṃ dadamāno",
  "atk-abh01a0:1939_2": "‘appaṇihita’nti nāmaṃ akāsi. ‘Appaṇihitaanimittamaggo’ sayaṃ āgamanīyaṭṭhāne ṭhatvā",
  "atk-abh01a0:1939_3": "attano phalassa nāmaṃ dadamāno ‘animitta’nti nāmaṃ akāsi. ‘Appaṇihitasuññatamaggo’",
  "atk-abh01a0:1939_4": "sayaṃ āgamanīyaṭṭhāne ṭhatvā attano phalassa nāmaṃ dadamāno ‘suññata’nti nāmaṃ akāsi.",
  "atk-abh01a0:1939_5": "Imānipi tīṇi nāmāni maggānantare phalacittasmiṃyeva iminā nayena labbhanti, na aparabhāge",
  "atk-abh01a0:1939_6": "vaḷañjanakaphalasamāpattiyāti. Evaṃ imasmiṃ vipākaniddese kusalacittehi tiguṇāni",
  "atk-abh01a0:1939_7": "vipākacittāni veditabbāni.",
  "atk-abh01a0:1940_0": "Yathā pana tebhūmakakusalāni attano vipākaṃ adhipatiṃ labhāpetuṃ na sakkonti, na",
  "atk-abh01a0:1940_1": "evaṃ lokuttarakusalāni. Kasmā? Tebhūmakakusalānañhi añño āyūhanakālo añño vipaccanakālo.",
  "atk-abh01a0:1940_2": "Tena tāni attano vipākaṃ adhipatiṃ labhāpetuṃ na sakkonti. Lokuttarāni pana tāya",
  "atk-abh01a0:1940_3": "saddhāya, tasmiṃ vīriye, tāya satiyā, tasmiṃ samādhimhi, tāya paññāya avūpasantāya,",
  "atk-abh01a0:1940_4": "apaṇṇakaṃ aviraddhaṃ maggānantarameva vipākaṃ paṭilabhanti, tena attano vipākaṃ adhipatiṃ",
  "atk-abh01a0:1940_5": "labhāpetuṃ sakkonti.",
  "atk-abh01a0:1941_0": "Yathā hi parittakassa aggino gataṭṭhāne aggismiṃ nibbutamatteyeva uṇhākāro nibbāyitvā",
  "atk-abh01a0:1941_1": "kiñci na hoti, mahantaṃ pana ādittaṃ aggikkhandhaṃ nibbāpetvā gomayaparibhaṇḍe katepi",
  "atk-abh01a0:1941_2": "uṇhākāro avūpasantova hoti, evameva tebhūmakakusale añño kammakkhaṇo añño vipākakkhaṇo",
  "atk-abh01a0:1941_3": "parittaaggiṭṭhāne uṇhabhāvanibbutakālo viya hoti. Tasmā taṃ attano vipākaṃ adhipatiṃ",
  "atk-abh01a0:1941_4": "labhāpetuṃ na sakkoti. Lokuttare pana tāya saddhāya…pe… tāya paññāya avūpasantāya,",
  "atk-abh01a0:1941_5": "maggānantarameva phalaṃ uppajjati, tasmā taṃ attano vipākaṃ adhipatiṃ labhāpetīti",
  "atk-abh01a0:1941_6": "veditabbaṃ. Tenāhu porāṇā – ‘vipāke adhipati natthi ṭhapetvā lokuttara’nti.",
  "atk-abh01a0:1942_0": "555. Catutthaphalaniddese aññātāvindriyanti aññātāvino catūsu saccesu niṭṭhitañāṇakiccassa",
  "atk-abh01a0:1942_1": "indriyaṃ, aññātāvīnaṃ vā catūsu saccesu niṭṭhitakiccānaṃ cattāri saccāni ñatvā paṭivijjhitvā",
  "atk-abh01a0:1942_2": "ṭhitānaṃ dhammānaṃ abbhantare indaṭṭhasādhanena indriyaṃ. Niddesavārepissa aññātāvīnanti",
  "atk-abh01a0:1942_3": "ājānitvā ṭhitānaṃ. Dhammānanti sampayuttadhammānaṃ abbhantare. Aññāti ājānanā, paññā",
  "atk-abh01a0:1942_4": "pajānanātiādīni vuttatthāneva. Maggaṅgaṃ maggapariyāpannanti phalamaggassa aṅgaṃ,",
  "atk-abh01a0:1942_5": "phalamagge ca pariyāpannanti attho.",
  "atk-abh01a0:1943_0": "Apicettha idaṃ pakiṇṇakaṃ – ekaṃ indriyaṃ ekaṃ ṭhānaṃ gacchati, ekaṃ cha ṭhānāni",
  "atk-abh01a0:1943_1": "gacchati, ekaṃ ekaṃ ṭhānaṃ gacchati. Ekañhi ‘anaññātaññassāmītindriyaṃ’ ekaṃ ṭhānaṃ",
  "atk-abh01a0:1943_2": "gacchati sotāpattimaggaṃ. Ekaṃ ‘aññindriyaṃ’ heṭṭhā tīṇi phalāni, upari tayo maggeti",
  "atk-abh01a0:1943_3": "cha ṭhānāni gacchati. Ekaṃ ‘aññātāvindriyaṃ’ ekaṃ ṭhānaṃ gacchati arahattaphalaṃ.",
  "atk-abh01a0:1943_4": "Sabbesupi maggaphalesu atthato aṭṭha aṭṭha indriyānīti catusaṭṭhi lokuttarindriyāni",
  "atk-abh01a0:1943_5": "kathitāni. Pāḷito pana nava nava katvā dvāsattati honti. Magge maggaṅganti vuttaṃ.",
  "atk-abh01a0:1943_6": "Phalepi maggaṅgaṃ. Magge bojjhaṅgoti vutto phalepi bojjhaṅgo. Maggakkhaṇe ārati viratīti",
  "atk-abh01a0:1943_7": "vuttā phalakkhaṇepi ārati viratīti. Tattha maggo maggabhāveneva maggo, phalaṃ pana",
  "atk-abh01a0:1943_8": "maggaṃ upādāya maggo nāma; phalaṅgaṃ phalapariyāpannanti vattumpi vaṭṭati. Magge",
  "atk-abh01a0:1943_9": "bujjhanakassa aṅgoti sambojjhaṅgo, phale buddhassa aṅgoti sambojjhaṅgo. Magge āramaṇaviramaṇavaseneva",
  "atk-abh01a0:1943_10": "ārati virati. Phale pana ārativirativasenāti.",
  "atk-abh01a0:1944": "Lokuttaravipākakathā niṭṭhitā.",
  "atk-abh01a0:1945": "Akusalavipākakathā",
  "atk-abh01a0:1946_0": "556. Ito parāni akusalavipākāni – pañca cakkhusotaghānajivhākāyaviññāṇāni, ekā manodhātu,",
  "atk-abh01a0:1946_1": "ekā manoviññāṇadhātūti imāni satta cittāni – pāḷito ca atthato ca heṭṭhā vuttehi",
  "atk-abh01a0:1946_2": "tādiseheva kusalavipākacittehi sadisāni.",
  "atk-abh01a0:1947_0": "Kevalañhi tāni kusalakammapaccayāni imāni akusalakammapaccayāni. Tāni ca iṭṭhaiṭṭhamajjhattesu",
  "atk-abh01a0:1947_1": "ārammaṇesu vattanti, imāni aniṭṭhaaniṭṭhamajjhattesu. Tattha ca sukhasahagataṃ kāyaviññāṇaṃ,",
  "atk-abh01a0:1947_2": "idha dukkhasahagataṃ. Tattha ca upekkhāsahagatā manoviññāṇadhātu manussesu jaccandhādīnaṃ",
  "atk-abh01a0:1947_3": "paṭisandhiṃ ādiṃ katvā pañcasu ṭhānesu vipaccati. Idha pana ekādasavidhenāpi akusalacittena",
  "atk-abh01a0:1947_4": "kamme āyūhite kammakammanimittagatinimittesu aññataraṃ ārammaṇaṃ katvā catūsu apāyesu",
  "atk-abh01a0:1947_5": "paṭisandhi hutvā vipaccati; dutiyavārato paṭṭhāya yāvatāyukaṃ bhavaṅgaṃ hutvā, aniṭṭhaaniṭṭhamajjhattārammaṇāya",
  "atk-abh01a0:1947_6": "pañcaviññāṇavīthiyā santīraṇaṃ hutvā, balavārammaṇe chasu dvāresu tadārammaṇaṃ hutvā,",
  "atk-abh01a0:1947_7": "maraṇakāle cuti hutvāti, evaṃ pañcasu eva ṭhānesu vipaccatīti.",
  "atk-abh01a0:1948": "Akusalavipākakathā niṭṭhitā.",
  "atk-abh01a0:1949": "Kiriyābyākatavaṇṇanā",
  "atk-abh01a0:1950": "Manodhātucittaṃ",
  "atk-abh01a0:1951_0": "566. Idāni kiriyābyākataṃ bhājetvā dassetuṃ puna katame dhammā abyākatātiādi āraddhaṃ.",
  "atk-abh01a0:1951_1": "Tattha kiriyāti karaṇamattaṃ. Sabbesuyeva hi kiriyacittesu yaṃ javanabhāvaṃ appattaṃ",
  "atk-abh01a0:1951_2": "taṃ vātapupphaṃ viya. Yaṃ javanabhāvappattaṃ taṃ chinnamūlakarukkhapupphaṃ viya aphalaṃ",
  "atk-abh01a0:1951_3": "hoti, taṃtaṃ kiccasādhanavasena pavattattā pana karaṇamattameva hoti. Tasmā kiriyāti",
  "atk-abh01a0:1951_4": "vuttaṃ. Nevakusalānākusalātiādīsu kusalamūlasaṅkhātassa kusalahetuno abhāvā ‘nevakusalā’;",
  "atk-abh01a0:1951_5": "akusalamūlasaṅkhātassa akusalahetuno abhāvā ‘nevaakusalā’; yonisomanasikāraayonisomanasikārasaṅkhātānampi",
  "atk-abh01a0:1951_6": "kusalākusalapaccayānaṃ abhāvā ‘nevakusalānākusalā’. Kusalākusalasaṅkhātassa janakahetuno",
  "atk-abh01a0:1951_7": "abhāvā nevakammavipākā.",
  "atk-abh01a0:1952_0": "Idhāpi cittassekaggatāniddese pavattiṭṭhitimattameva labbhati. Dve pañcaviññāṇāni,",
  "atk-abh01a0:1952_1": "tisso manodhātuyo, tisso manoviññāṇadhātuyo, vicikicchāsahagatanti imesu sattarasasu",
  "atk-abh01a0:1952_2": "cittesu dubbalattā saṇṭhiti avaṭṭhitiādīni na labbhanti. Sesaṃ sabbaṃ vipākamanodhātuniddese",
  "atk-abh01a0:1952_3": "vuttanayeneva veditabbaṃ, aññatra uppattiṭṭhānā. Tañhi cittaṃ pañcaviññāṇānantaraṃ",
  "atk-abh01a0:1952_4": "uppajjati. Idaṃ pana pañcadvāre vaḷañjanakappavattikāle sabbesaṃ pure uppajjati.",
  "atk-abh01a0:1952_5": "Kathaṃ? Cakkhudvāre tāva iṭṭhaiṭṭhamajjhattaaniṭṭhaaniṭṭhamajjhattesu rūpārammaṇesu",
  "atk-abh01a0:1952_6": "yena kenaci pasāde ghaṭṭite taṃ ārammaṇaṃ gahetvā āvajjanavasena purecārikaṃ hutvā",
  "atk-abh01a0:1952_7": "bhavaṅgaṃ āvaṭṭayamānaṃ uppajjati. Sotadvārādīsupi eseva nayoti.",
  "atk-abh01a0:1953": "Kiriyamanodhātucittaṃ niṭṭhitaṃ.",
  "atk-abh01a0:1954": "Kiriyamanoviññāṇadhātucittāni",
  "atk-abh01a0:1955_0": "568. Manoviññāṇadhātu uppannā hoti…pe… somanassasahagatāti, idaṃ cittaṃ aññesaṃ asādhāraṇaṃ.",
  "atk-abh01a0:1955_1": "Khīṇāsavasseva pāṭipuggalikaṃ. Chasu dvāresu labbhati. Cakkhudvāre hi padhānasāruppaṃ",
  "atk-abh01a0:1955_2": "ṭhānaṃ disvā khīṇāsavo iminā cittena somanassito hoti. Sotadvāre bhaṇḍabhājanīyaṭṭhānaṃ",
  "atk-abh01a0:1955_3": "patvā mahāsaddaṃ katvā luddhaluddhesu gaṇhantesu ‘evarūpā nāma me loluppataṇhā pahīnā’ti",
  "atk-abh01a0:1955_4": "iminā cittena somanassito hoti. Ghānadvāre gandhehi vā pupphehi vā cetiyaṃ pūjento",
  "atk-abh01a0:1955_5": "iminā cittena somanassito hoti. Jivhādvāre rasasampannaṃ piṇḍapātaṃ laddhā bhājetvā",
  "atk-abh01a0:1955_6": "paribhuñjanto ‘sāraṇīyadhammo vata me pūrito’ti iminā cittena somanassito hoti. Kāyadvāre",
  "atk-abh01a0:1955_7": "abhisamācārikavattaṃ karonto ‘kāyadvāre me vattaṃ pūrita’nti iminā cittena somanassito",
  "atk-abh01a0:1955_8": "hoti. Evaṃ tāva pañcadvāre labbhati.",
  "atk-abh01a0:1956_0": "Manodvāre pana atītānāgatamārabbha uppajjati. Jotipālamāṇava magghadevarāja kaṇhatāpasādikālasmiñhi",
  "atk-abh01a0:1956_1": "kataṃ kāraṇaṃ āvajjetvā tathāgato sitaṃ pātvākāsi. Taṃ pana pubbenivāsañāṇasabbaññutaññāṇānaṃ",
  "atk-abh01a0:1956_2": "kiccaṃ. Tesaṃ pana dvinnaṃ ñāṇānaṃ ciṇṇapariyante idaṃ cittaṃ hāsayamānaṃ uppajjati.",
  "atk-abh01a0:1956_3": "Anāgate ‘tantissaro mudiṅgassaro paccekabuddho bhavissatī’ti sitaṃ pātvākāsi. Tampi",
  "atk-abh01a0:1956_4": "anāgataṃsañāṇasabbaññutaññāṇānaṃ kiccaṃ. Tesaṃ pana dvinna ñāṇānaṃ ciṇṇapariyante",
  "atk-abh01a0:1956_5": "idaṃ cittaṃ hāsayamānaṃ uppajjati.",
  "atk-abh01a0:1957_0": "Niddesavāre panassa sesaahetukacittehi balavataratāya cittekaggatā samādhibalaṃ pāpetvā",
  "atk-abh01a0:1957_1": "ṭhapitā. Vīriyampi vīriyabalaṃ pāpetvā. Uddesavāre pana ‘samādhibalaṃ hoti vīriyabalaṃ",
  "atk-abh01a0:1957_2": "hotī’ti anāgatattā paripuṇṇena balaṭṭhenetaṃ dvayaṃ balaṃ nāma na hoti. Yasmā pana",
  "atk-abh01a0:1957_3": "‘neva kusalaṃ nākusalaṃ’ tasmā balanti vatvāna ṭhapitaṃ. Yasmā ca na nippariyāyena",
  "atk-abh01a0:1957_4": "balaṃ, tasmā saṅgahavārepi ‘dve balāni hontī’ti na vuttaṃ. Sesaṃ sabbaṃ somanassasahagatāhetukamanoviññāṇadhātuniddese",
  "atk-abh01a0:1957_5": "vuttanayeneva veditabbaṃ.",
  "atk-abh01a0:1958_0": "574. Upekkhāsahagatāti idaṃ cittaṃ tīsu bhavesu sabbesaṃ sacittakasattānaṃ sādhāraṇaṃ,",
  "atk-abh01a0:1958_1": "na kassaci sacittakassa nuppajjati nāma. Uppajjamānaṃ pana pañcadvāre voṭṭhabbanaṃ",
  "atk-abh01a0:1958_2": "hoti, manodvāre āvajjanaṃ. Cha asādhāraṇañāṇānipi iminā gahitārammaṇameva gaṇhanti.",
  "atk-abh01a0:1958_3": "Mahāgajaṃ nāmetaṃ cittaṃ; imassa anārammaṇaṃ nāma natthi. ‘Asabbaññutaññāṇaṃ sabbaññutaññāṇagatikaṃ",
  "atk-abh01a0:1958_4": "nāma katama’nti vutte ‘ida’nti vattabbaṃ. Sesamettha purimacitte vuttanayeneva veditabbaṃ.",
  "atk-abh01a0:1958_5": "Kevalañhi tattha sappītikattā navaṅgiko saṅkhārakkhandho vibhatto. Idha nippītikattā aṭṭhaṅgiko.",
  "atk-abh01a0:1959": "Idāni yāni kusalato aṭṭha mahācittāneva khīṇāsavassa uppajjanatāya kiriyāni jātāni, tasmā tāni kusalaniddese vuttanayeneva veditabbāni.",
  "atk-abh01a0:1960_0": "Idha ṭhatvā hasanakacittāni samodhānetabbāni. Kati panetāni hontīti? Vuccate terasa.",
  "atk-abh01a0:1960_1": "Puthujjanā hi kusalato catūhi somanassasahagatehi, akusalato catūhīti, aṭṭhahi cittehi",
  "atk-abh01a0:1960_2": "hasanti. Sekkhā kusalato catūhi somanassasahagatehi, akusalato dvīhi diṭṭhigatavippayuttehi",
  "atk-abh01a0:1960_3": "somanassasahagatehīti, chahi cittehi hasanti. Khīṇāsavā kiriyato pañcahi somanassasahagatehi hasantīti.",
  "atk-abh01a0:1961": "Rūpāvacarārūpāvacarakiriyaṃ",
  "atk-abh01a0:1962_0": "577. Rūpāvacarārūpāvacarakiriyaniddesesu diṭṭhadhammasukhavihāranti diṭṭhadhamme,",
  "atk-abh01a0:1962_1": "imasmiṃyeva attabhāve, sukhavihāramattaṃ. Tattha khīṇāsavassa puthujjanakāle nibbattitā",
  "atk-abh01a0:1962_2": "samāpatti yāva na naṃ samāpajjati tāva kusalāva samāpannakāle kiriyā hoti. Khīṇāsavakāle",
  "atk-abh01a0:1962_3": "panassa nibbattitā samāpatti kiriyāva hoti. Sesaṃ sabbaṃ taṃsadisattā kusalaniddese",
  "atk-abh01a0:1962_4": "vuttanayeneva veditabbanti.",
  "atk-abh01a0:1963": "Aṭṭhasāliniyā dhammasaṅgahaaṭṭhakathāya",
  "atk-abh01a0:1964": "Cittuppādakaṇḍakathā niṭṭhitā.",
  "atk-abh01a0:1965": "Abyākatapadaṃ pana neva tāva niṭṭhitanti.",
  "atk-abh01a0:1966": "Cittuppādakaṇḍavaṇṇanā niṭṭhitā.",
  "atk-abh01a0:1967": "2. Rūpakaṇḍo",
  "atk-abh01a0:1968": "Uddesavaṇṇanā",
  "atk-abh01a0:1969_0": "Idāni rūpakaṇḍaṃ bhājetvā dassetuṃ puna katame dhammā abyākatātiādi āraddhaṃ. Tattha",
  "atk-abh01a0:1969_1": "kiñcāpi heṭṭhā cittuppādakaṇḍe vipākābyākatañceva kiriyābyākatañca nissesaṃ katvā",
  "atk-abh01a0:1969_2": "bhājitaṃ, rūpābyākatanibbānābyākatāni pana akathitāni, tāni kathetuṃ catubbidhampi",
  "atk-abh01a0:1969_3": "abyākataṃ samodhānetvā dassento kusalākusalānaṃ dhammānaṃ vipākātiādimāha. Tattha",
  "atk-abh01a0:1969_4": "kusalākusalānanti catubhūmakakusalānañceva akusalānañca. Evaṃ tāva vipākābyākataṃ",
  "atk-abh01a0:1969_5": "kusalavipākākusalavipākavasena dvīhi padehi pariyādiyitvā dassitaṃ. Yasmā pana taṃ",
  "atk-abh01a0:1969_6": "sabbampi kāmāvacaraṃ vā hoti, rūpāvacarādīsu vā aññataraṃ, tasmā ‘kāmāvacarā’tiādinā",
  "atk-abh01a0:1969_7": "nayena tadeva vipākābyākataṃ bhūmantaravasena pariyādiyitvā dassitaṃ. Yasmā pana",
  "atk-abh01a0:1969_8": "taṃ vedanākkhandhopi hoti…pe… viññāṇakkhandhopi, tasmā puna sampayuttacatukkhandhavasena",
  "atk-abh01a0:1969_9": "pariyādiyitvā dassitaṃ.",
  "atk-abh01a0:1970_0": "Evaṃ vipākābyākataṃ kusalākusalavasena bhūmantaravasena sampayuttakkhandhavasenāti",
  "atk-abh01a0:1970_1": "tīhi nayehi pariyādāya dassetvā, puna kiriyābyākataṃ dassento ye ca dhammā kiriyātiādimāha.",
  "atk-abh01a0:1970_2": "Tattha ‘kāmāvacarā rūpāvacarā arūpāvacarā vedanākkhandho…pe… viññāṇakkhandho’ti vattabbaṃ",
  "atk-abh01a0:1970_3": "bhaveyya. Heṭṭhā pana gahitamevāti nayaṃ dassetvā nissajjitaṃ. Idāni avibhattaṃ dassento",
  "atk-abh01a0:1970_4": "sabbañca rūpaṃ asaṅkhatā ca dhātūti āha. Tattha ‘sabbañca rūpa’nti padena pañcavīsati",
  "atk-abh01a0:1970_5": "rūpāni channavutirūpakoṭṭhāsā nippadesato gahitāti veditabbā. ‘Asaṅkhatā ca dhātū’ti",
  "atk-abh01a0:1970_6": "padena nibbānaṃ nippadesato gahitanti. Ettāvatā ‘abyākatā dhammā’ti padaṃ niṭṭhitaṃ hoti.",
  "atk-abh01a0:1971_0": "584. Tattha katamaṃ sabbaṃ rūpanti idaṃ kasmā gahitaṃ? Heṭṭhā rūpābyākataṃ saṅkhepena",
  "atk-abh01a0:1971_1": "kathitaṃ. Idāni taṃ ekakadukatikacatukka…pe… ekādasakavasena vitthārato bhājetvā",
  "atk-abh01a0:1971_2": "dassetuṃ idaṃ gahitaṃ. Tassattho – yaṃ vuttaṃ ‘sabbañca rūpaṃ, asaṅkhatā ca dhātū’ti,",
  "atk-abh01a0:1971_3": "tasmiṃ padadvaye ‘katamaṃ sabbaṃ rūpaṃ nāma’? Idāni taṃ dassento cattāro ca mahābhūtātiādimāha.",
  "atk-abh01a0:1971_4": "Tattha cattāroti gaṇanaparicchedo. Tena tesaṃ ūnādhikabhāvaṃ nivāreti. ‘Ca’-saddo",
  "atk-abh01a0:1971_5": "sampiṇḍanattho. Tena na kevalaṃ ‘cattāro mahābhūtāva’ rūpaṃ, aññampi atthīti ‘upādārūpaṃ’ sampiṇḍeti.",
  "atk-abh01a0:1972_0": "Mahābhūtāti ettha mahantapātubhāvādīhi kāraṇehi mahābhūtatā veditabbā. Etāni hi mahantapātubhāvato,",
  "atk-abh01a0:1972_1": "mahābhūtasāmaññato, mahāparihārato, mahāvikārato, mahantabhūtattā cāti imehi kāraṇehi",
  "atk-abh01a0:1972_2": "mahābhūtānīti vuccanti. Tattha ‘mahantapātubhāvato’ti, etāni hi anupādinnakasantānepi",
  "atk-abh01a0:1972_3": "upādinnakasantānepi mahantāni pātubhūtāni. Tesaṃ anupādinnakasantāne evaṃ mahantapātubhāvatā",
  "atk-abh01a0:1972_4": "veditabbā – ekañhi cakkavāḷaṃ āyāmato ca vitthārato ca yojanānaṃ dvādasa satasahassāni",
  "atk-abh01a0:1972_5": "tīṇi sahassāni cattāri satāni paññāsañca yojanāni. Parikkhepato –",
  "atk-abh01a0:1973": "Sabbaṃ satasahassāni, chattiṃsa parimaṇḍalaṃ;",
  "atk-abh01a0:1974": "Dasa ceva sahassāni, aḍḍhuḍḍhāni satāni ca. ;",
  "atk-abh01a0:1975": "Tattha –",
  "atk-abh01a0:1976": "Duve satasahassāni, cattāri nahutāni ca;",
  "atk-abh01a0:1977": "Ettakaṃ bahalattena, saṅkhātāyaṃ vasundharā. ;",
  "atk-abh01a0:1978": "Tassāyeva sandhārakaṃ –",
  "atk-abh01a0:1979": "Cattāri satasahassāni, aṭṭheva nahutāni ca;",
  "atk-abh01a0:1980": "Ettakaṃ bahalattena, jalaṃ vāte patiṭṭhitaṃ.",
  "atk-abh01a0:1981": "Tassāpi sandhārako –",
  "atk-abh01a0:1982": "Navasatasahassāni, māluto nabhamuggato;",
  "atk-abh01a0:1983": "Saṭṭhi ceva sahassāni, esā lokassa saṇṭhiti.",
  "atk-abh01a0:1984": "Evaṃ saṇṭhite cettha yojanānaṃ –",
  "atk-abh01a0:1985": "Caturāsītisahassāni, ajjhogāḷho mahaṇṇave;",
  "atk-abh01a0:1986": "Accuggato tāvadeva, sineru pabbatuttamo.",
  "atk-abh01a0:1987": "Tato upaḍḍhupaḍḍhena, pamāṇena yathākkamaṃ;",
  "atk-abh01a0:1988": "Ajjhogāḷhuggatā dibbā, nānāratanacittitā.",
  "atk-abh01a0:1989": "Yugandharo īsadharo, karavīko sudassano;",
  "atk-abh01a0:1990": "Nemindharo vinatako, assakaṇṇo giri brahā.",
  "atk-abh01a0:1991": "Ete satta mahāselā, sinerussa samantato;",
  "atk-abh01a0:1992": "Mahārājānamāvāsā devayakkhanisevitā.",
  "atk-abh01a0:1993": "Yojanānaṃ satānucco, himavā pañca pabbato;",
  "atk-abh01a0:1994": "Yojanānaṃ sahassāni, tīṇi āyatavitthato;",
  "atk-abh01a0:1995": "Caturāsītisahassehi, kūṭehi paṭimaṇḍito.",
  "atk-abh01a0:1996": "Tipañcayojanakkhandhaparikkhepā nagavhayā;",
  "atk-abh01a0:1997": "Paññāsayojanakkhandhasākhāyāmā samantato.",
  "atk-abh01a0:1998": "Satayojanavitthiṇṇā, tāvadeva ca uggatā;",
  "atk-abh01a0:1999": "Jambū yassānubhāvena, jambudīpo pakāsito. ;",
  "atk-abh01a0:2000_0": "Yañcetaṃ jambuyā pamāṇaṃ tadeva asurānaṃ cittapāṭaliyā, garuḷānaṃ simbalirukkhassa,",
  "atk-abh01a0:2000_1": "aparagoyāne kadambarukkhassa, uttarakurumhi kapparukkhassa, pubbavidehe sirīsassa,",
  "atk-abh01a0:2000_2": "tāvatiṃsesu pāricchattakassāti. Tenāhu porāṇā –",
  "atk-abh01a0:2001": "Pāṭalī simbalī jambū, devānaṃ pāricchattako;",
  "atk-abh01a0:2002": "Kadambo kapparukkho ca, sirīsena bhavati sattamanti.",
  "atk-abh01a0:2003": "Dveasītisahassāni, ajjhogāḷho mahaṇṇave;",
  "atk-abh01a0:2004": "Accuggato tāvadeva, cakkavāḷasiluccayo;",
  "atk-abh01a0:2005": "Parikkhipitvā taṃ sabbaṃ, lokadhātumayaṃ ṭhitoti.",
  "atk-abh01a0:2006": "Upādinnakasantānepi macchakacchapadevadānavādisarīravasena mahantāneva pātubhūtāni. Vuttañhetaṃ bhagavatā – “santi, bhikkhave, mahāsamudde yojanasatikāpi attabhāvāti”ādi.",
  "atk-abh01a0:2007_0": "‘Mahābhūtasāmaññato’ti etāni hi yathā māyākāro amaṇiṃyeva udakaṃ maṇiṃ katvā dasseti,",
  "atk-abh01a0:2007_1": "asuvaṇṇaṃyeva leḍḍuṃ suvaṇṇaṃ katvā dasseti, yathā ca sayaṃ neva yakkho na pakkhī",
  "atk-abh01a0:2007_2": "samāno yakkhabhāvampi pakkhibhāvampi dasseti, evameva sayaṃ anīlāneva hutvā nīlaṃ",
  "atk-abh01a0:2007_3": "upādārūpaṃ dassenti, apītāni… alohitāni… anodātāneva hutvā odātaṃ upādārūpaṃ dassentīti",
  "atk-abh01a0:2007_4": "māyākāramahābhūtasāmaññato mahābhūtāni. Yathā ca yakkhādīni mahābhūtāni yaṃ gaṇhanti",
  "atk-abh01a0:2007_5": "neva tesaṃ tassa anto na bahiṭhānaṃ upalabbhati, na ca taṃ nissāya na tiṭṭhanti,",
  "atk-abh01a0:2007_6": "evameva etānipi neva aññamaññassa anto na bahi ṭhitāni hutvā upalabbhanti, na ca",
  "atk-abh01a0:2007_7": "aññamaññaṃ nissāya na tiṭṭhantīti. Acinteyyaṭṭhānatāya yakkhādimahābhūtasāmaññatopi mahābhūtāni.",
  "atk-abh01a0:2008_0": "Yathā ca yakkhinīsaṅkhātāni mahābhūtāni manāpehi vaṇṇasaṇṭhānavikkhepehi attano bhayānakabhāvaṃ",
  "atk-abh01a0:2008_1": "paṭicchādetvā satte vañcenti, evameva etānipi itthipurisasarīrādīsu manāpena chavivaṇṇena,",
  "atk-abh01a0:2008_2": "manāpena aṅgapaccaṅgasaṇṭhānena, manāpena ca hatthapādaṅgulibhamukavikkhepena attano",
  "atk-abh01a0:2008_3": "kakkhaḷatādibhedaṃ sarasalakkhaṇaṃ paṭicchādetvā bālajanaṃ vañcenti, attano sabhāvaṃ",
  "atk-abh01a0:2008_4": "daṭṭhuṃ na denti. Iti vañcakaṭṭhena yakkhinīmahābhūtasāmaññatopi mahābhūtāni.",
  "atk-abh01a0:2009_0": "‘Mahāparihārato’ti mahantehi paccayehi pariharitabbato. Etāni hi divase divase upanetabbattā",
  "atk-abh01a0:2009_1": "mahantehi ghāsacchādanādīhi bhūtāni pavattānīti mahābhūtāni. Mahāparihārāni vā bhūtānīti mahābhūtāni.",
  "atk-abh01a0:2010_0": "‘Mahāvikārato’ti bhūtānaṃ mahāvikārato. Etāni hi upādiṇṇānipi anupādiṇṇānipi mahāvikārāni",
  "atk-abh01a0:2010_1": "honti. Tattha anupādiṇṇānaṃ kappavuṭṭhāne vikāramahattaṃ pākaṭaṃ hoti, upādiṇṇānaṃ",
  "atk-abh01a0:2010_2": "dhātukkhobhakāle. Tathā hi –",
  "atk-abh01a0:2011": "Bhūmito vuṭṭhitā yāva, brahmalokā vidhāvati;",
  "atk-abh01a0:2012": "Acci accimato loke, dayhamānamhi tejasā.",
  "atk-abh01a0:2013": "Koṭisatasahassekaṃ, cakkavāḷaṃ vilīyati;",
  "atk-abh01a0:2014": "Kupitena yadā loko, salilena vinassati.",
  "atk-abh01a0:2015": "Koṭisatasahassekaṃ, cakkavāḷaṃ vikīrati;",
  "atk-abh01a0:2016": "Vāyodhātuppakopena, yadā loko vinassati.",
  "atk-abh01a0:2017": "Patthaddho bhavati kāyo, daṭṭho kaṭṭhamukhena vā;",
  "atk-abh01a0:2018": "Pathavīdhātuppakopena, hoti kaṭṭhamukheva so.",
  "atk-abh01a0:2019": "Pūtiyo bhavati kāyo, daṭṭho pūtimukhena vā;",
  "atk-abh01a0:2020": "Āpodhātuppakopena, hoti pūtimukheva so.",
  "atk-abh01a0:2021": "Santatto bhavati kāyo, daṭṭho aggimukhena vā;",
  "atk-abh01a0:2022": "Tejodhātuppakopena, hoti aggimukheva so.",
  "atk-abh01a0:2023": "Sañchinno bhavati kāyo, daṭṭho satthamukhena vā;",
  "atk-abh01a0:2024": "Vāyodhātuppakopena, hoti satthamukheva so. ;",
  "atk-abh01a0:2025": "Iti mahāvikārāni bhūtānīti mahābhūtāni.",
  "atk-abh01a0:2026": "‘Mahantabhūtattā cā’ti etāni hi mahantāni mahatā vāyāmena pariggahetabbattā, bhūtāni vijjamānattāti, mahantabhūtattā ca mahābhūtāni. Evaṃ mahantapātubhāvādīhi kāraṇehi mahābhūtāni.",
  "atk-abh01a0:2027_0": "Catunnañca mahābhūtānaṃ upādāya rūpanti upayogatthe sāmivacanaṃ. Cattāri mahābhūtāni",
  "atk-abh01a0:2027_1": "upādāya, nissāya, amuñcitvā pavattarūpanti attho. Idaṃ vuccati sabbaṃ rūpanti idaṃ",
  "atk-abh01a0:2027_2": "cattāri mahābhūtāni, padapaṭipāṭiyā niddiṭṭhāni tevīsati upādārūpānīti, sattavīsatippabhedaṃ sabbaṃ rūpaṃ nāma.",
  "atk-abh01a0:2028": "Ekavidharūpasaṅgaho",
  "atk-abh01a0:2029": "Idāni taṃ vitthārato dassetuṃ ekavidhādīhi ekādasahi saṅgahehi mātikaṃ ṭhapento sabbaṃ rūpaṃ na hetūtiādimāha.",
  "atk-abh01a0:2030_0": "Tattha ‘sabbaṃ rūpa’nti idaṃ padaṃ ‘sabbaṃ rūpaṃ na hetu’ ‘sabbaṃ rūpaṃ ahetuka’nti",
  "atk-abh01a0:2030_1": "evaṃ sabbapadehi saddhiṃ yojetabbaṃ. Sabbāneva cetāni ‘na hetū’tiādīni tecattālīsapadāni",
  "atk-abh01a0:2030_2": "uddiṭṭhāni. Tesu paṭipāṭiyā cattālīsapadāni mātikato gahetvā ṭhapitāni, avasāne tīṇi",
  "atk-abh01a0:2030_3": "mātikāmuttakānīti. Evaṃ tāva paṭhame saṅgahe pāḷivavatthānameva veditabbaṃ. Tathā dutiyasaṅgahādīsu.",
  "atk-abh01a0:2031": "Duvidharūpasaṅgaho",
  "atk-abh01a0:2032_0": "Tatrāyaṃ nayo – dutiyasaṅgahe tāva sataṃ cattāro ca dukā. Tattha atthi rūpaṃ upādā,",
  "atk-abh01a0:2032_1": "atthi rūpaṃ noupādātiādayo ādimhi cuddasa dukā aññamaññasambandhābhāvato pakiṇṇakadukā",
  "atk-abh01a0:2032_2": "nāma. Tato atthi rūpaṃ cakkhusamphassassa vatthūtiādayo pañcavīsati dukā vatthuavatthuupaparikkhaṇavasena",
  "atk-abh01a0:2032_3": "pavattattā vatthudukā nāma. Tato atthi rūpaṃ cakkhusamphassassa ārammaṇantiādayo",
  "atk-abh01a0:2032_4": "pañcavīsati ārammaṇānārammaṇaupaparikkhaṇavasena pavattattā ārammaṇadukā nāma. Tato",
  "atk-abh01a0:2032_5": "atthi rūpaṃ cakkhāyatananti ādayo dasa āyatanānāyatanaupaparikkhaṇavasena pavattattā",
  "atk-abh01a0:2032_6": "āyatanadukā nāma. Tato atthi rūpaṃ cakkhudhātūtiādayo dasa dhātuadhātuupaparikkhaṇavasena",
  "atk-abh01a0:2032_7": "pavattattā dhātudukā nāma. Tato atthi rūpaṃ cakkhundriyantiādayo aṭṭha indriyānindriyaupaparikkhaṇavasena",
  "atk-abh01a0:2032_8": "pavattattā indriyadukā nāma. Tato atthi rūpaṃ kāyaviññattītiādayo dvādasa sukhumāsukhumarūpaupaparikkhaṇavasena",
  "atk-abh01a0:2032_9": "pavattattā sukhumarūpadukā nāmāti. Idaṃ dutiyasaṅgahe pāḷivavatthānaṃ.",
  "atk-abh01a0:2033": "Tividharūpasaṅgaho",
  "atk-abh01a0:2034_0": "585. Tatiyasaṅgahe sataṃ tīṇi ca tikāni. Tattha dutiyasaṅgahe vuttesu cuddasasu pakiṇṇakadukesu",
  "atk-abh01a0:2034_1": "ekaṃ ajjhattikadukaṃ sesehi terasahi yojetvā yaṃ taṃ rūpaṃ ajjhattikaṃ taṃ upādā;",
  "atk-abh01a0:2034_2": "yaṃ taṃ rūpaṃ bāhiraṃ taṃ atthi upādā, atthi noupādātiādinā nayena ṭhapitā terasa",
  "atk-abh01a0:2034_3": "pakiṇṇakatikā nāma. Tato tameva dukaṃ sesadukehi saddhiṃ yojetvā yaṃ taṃ rūpaṃ bāhiraṃ",
  "atk-abh01a0:2034_4": "taṃ cakkhusamphassassa na vatthu, yaṃ taṃ rūpaṃ ajjhattikaṃ taṃ atthi cakkhusamphassassa",
  "atk-abh01a0:2034_5": "vatthu, atthi cakkhusamphassassa na vatthūtiādinā nayena sesatikā ṭhapitā. Tesaṃ",
  "atk-abh01a0:2034_6": "nāmañca gaṇanā ca tesaṃyeva vatthudukādīnaṃ vasena veditabbāti. Idaṃ tatiyasaṅgahe pāḷivavatthānaṃ.",
  "atk-abh01a0:2035": "Catubbidhādirūpasaṅgahā",
  "atk-abh01a0:2036_0": "586. Catutthasaṅgahe dvāvīsati catukkā. Tattha sabbapacchimo atthi rūpaṃ upādā atthi",
  "atk-abh01a0:2036_1": "rūpaṃ noupādāti evaṃ idha vuttaṃ mātikaṃ anāmasitvā ṭhapito. Itare pana āmasitvā",
  "atk-abh01a0:2036_2": "ṭhapitā. Kathaṃ? Ye tāva idha duvidhasaṅgahe pakiṇṇakesu ādito tayo dukā, tesu ekekaṃ",
  "atk-abh01a0:2036_3": "gahetvā yaṃ taṃ rūpaṃ upādā taṃ atthi upādiṇṇaṃ, atthi anupādiṇṇantiādinā nayena",
  "atk-abh01a0:2036_4": "pañcahi pañcahi dukehi saddhiṃ yojetvā dukattayamūlakā ādimhi pañcadasa catukkā ṭhapitā.",
  "atk-abh01a0:2037_0": "Idāni yo yaṃ catukko sanidassanaduko so yasmā yaṃ taṃ rūpaṃ sanidassanaṃ taṃ atthi",
  "atk-abh01a0:2037_1": "sappaṭighaṃ, atthi appaṭighantiādinā nayena parehi vā, atthi upādā atthi noupādātiādinā",
  "atk-abh01a0:2037_2": "nayena purimehi vā, dukehi saddhiṃ atthābhāvato kamābhāvato visesābhāvato ca yogaṃ",
  "atk-abh01a0:2037_3": "na gacchati. Sanidassanañhi ‘appaṭighaṃ’ nāma, ‘no upādā’ vā natthīti atthābhāvato",
  "atk-abh01a0:2037_4": "yogaṃ na gacchati. ‘Upādiṇṇaṃ pana anupādiṇṇañca atthi taṃ kamābhāvā yogaṃ na gacchati.",
  "atk-abh01a0:2037_5": "Sabbadukā hi pacchimapacchimeheva saddhiṃ yojitā. Ayamettha kamo. Purimehi pana saddhiṃ",
  "atk-abh01a0:2037_6": "kamābhāvoti. ‘Sati atthe kamābhāvo akāraṇaṃ. Tasmā upādiṇṇapadādīhi saddhiṃ yojetabbo’ti",
  "atk-abh01a0:2037_7": "ce – na, visesābhāvā; upādiṇṇapadādīni hi iminā saddhiṃ yojitāni. Tattha ‘upādiṇṇaṃ",
  "atk-abh01a0:2037_8": "vā sanidassanaṃ, sanidassanaṃ vā upādiṇṇa’nti vutte viseso natthīti visesābhāvāpi",
  "atk-abh01a0:2037_9": "yogaṃ na gacchati. Tasmā taṃ catutthadukaṃ anāmasitvā, tato parehi atthi rūpaṃ sappaṭighantiādīhi",
  "atk-abh01a0:2037_10": "tīhi dukehi saddhiṃ ‘yaṃ taṃ rūpaṃ sappaṭighaṃ taṃ atthi indriyaṃ, atthi na indriyaṃ,",
  "atk-abh01a0:2037_11": "yaṃ taṃ rūpaṃ appaṭighaṃ taṃ atthi indriyaṃ, atthi na indriya’ntiādinā nayena yujjamāne",
  "atk-abh01a0:2037_12": "dve dve duke yojetvā cha catukkā ṭhapitā.",
  "atk-abh01a0:2038_0": "Yathā cāyaṃ catutthaduko yogaṃ na gacchati, tathā tena saddhiṃ ādidukopi. Kasmā?",
  "atk-abh01a0:2038_1": "Anupādārūpassa ekantena anidassanattā. So hi yaṃ taṃ rūpaṃ noupādā taṃ atthi sanidassanaṃ,",
  "atk-abh01a0:2038_2": "atthi anidassananti – evaṃ catutthena dukena saddhiṃ yojiyamāno yogaṃ na gacchati.",
  "atk-abh01a0:2038_3": "Tasmā taṃ atikkamitvā pañcamena saha yojito. Evaṃ yo yena saddhiṃ yogaṃ gacchati,",
  "atk-abh01a0:2038_4": "yo ca na gacchati so veditabboti. Idaṃ catutthasaṅgahe pāḷivavatthānaṃ. Ito pare",
  "atk-abh01a0:2038_5": "pana pañcavidhasaṅgahādayo satta saṅgahā asammissā eva. Evaṃ sakalāyapi mātikāya",
  "atk-abh01a0:2038_6": "pāḷivavatthānaṃ veditabbaṃ.",
  "atk-abh01a0:2039": "Rūpavibhattiekakaniddesavaṇṇanā",
  "atk-abh01a0:2040_0": "594. Idāni tassā atthaṃ bhājetvā dassetuṃ sabbaṃ rūpaṃ na hetumevātiādi āraddhaṃ.",
  "atk-abh01a0:2040_1": "Kasmā panettha ‘katamaṃ taṃ sabbaṃ rūpaṃ na hetū’ti pucchā na katāti? Bhedābhāvato.",
  "atk-abh01a0:2040_2": "Yathā hi dukādīsu ‘upādārūpa’mpi atthi ‘noupādārūpa’mpi, evamidha hetu na hetūtipi",
  "atk-abh01a0:2040_3": "sahetukamahetukantipi bhedo natthi, tasmā pucchaṃ akatvāva vibhattaṃ. Tattha ‘sabba’nti",
  "atk-abh01a0:2040_4": "sakalaṃ, niravasesaṃ. ‘Rūpa’nti ayamassa sītādīhi ruppanabhāvadīpano sāmaññalakkhaṇaniddeso.",
  "atk-abh01a0:2040_5": "Na hetumevāti sādhāraṇahetupaṭikkhepaniddeso.",
  "atk-abh01a0:2041_0": "Tattha hetuhetu paccayahetu uttamahetu sādhāraṇahetūti catubbidho hetu. Tesu ‘tayo",
  "atk-abh01a0:2041_1": "kusalahetū, tayo akusalahetū, tayo abyākatahetū’ti ayaṃ ‘hetuhetu’ nāma. “Cattāro",
  "atk-abh01a0:2041_2": "kho, bhikkhu, mahābhūtā hetu, cattāro mahābhūtā paccayo rūpakkhandhassa paññāpanāyā”ti",
  "atk-abh01a0:2041_3": "ayaṃ ‘paccayahetu’ nāma. “Kusalākusalaṃ attano vipākaṭṭhāne, uttamaṃ iṭṭhārammaṇaṃ",
  "atk-abh01a0:2041_4": "kusalavipākaṭṭhāne, uttamaṃ aniṭṭhārammaṇaṃ akusalavipākaṭṭhāne”ti ayaṃ ‘uttamahetu’",
  "atk-abh01a0:2041_5": "nāma. Yathāha – ‘atītānāgatapaccuppannānaṃ kammasamādānānaṃ ṭhānaso hetuso vipākaṃ",
  "atk-abh01a0:2041_6": "yathābhūtaṃ pajānātī’ti, “eseva hetu esa paccayo saṅkhārānaṃ yadidaṃ avijjā”ti avijjā",
  "atk-abh01a0:2041_7": "saṅkhārānaṃ sādhāraṇahetu hutvā paccayaṭṭhaṃ pharatīti ayaṃ ‘sādhāraṇahetu’ nāma.",
  "atk-abh01a0:2041_8": "Yathā hi pathavīraso āporaso ca madhurassāpi amadhurassāpi paccayo, evaṃ avijjā kusalasaṅkhārānampi",
  "atk-abh01a0:2041_9": "akusalasaṅkhārānampi sādhāraṇapaccayo hoti. Imasmiṃ panatthe ‘hetuhetu’ adhippeto.",
  "atk-abh01a0:2041_10": "Iti ‘hetū dhammā na hetū dhammā’ti mātikāya āgataṃ hetubhāvaṃ rūpassa niyametvā paṭikkhipanto",
  "atk-abh01a0:2041_11": "‘na hetumevā’ti āha. Iminā nayena sabbapadesu paṭikkhepaniddeso ca appaṭikkhepaniddeso",
  "atk-abh01a0:2041_12": "ca veditabbo. Vacanattho pana sabbapadānaṃ mātikāvaṇṇanāyaṃ vuttoyeva.",
  "atk-abh01a0:2042_0": "Sappaccayamevāti ettha pana kammasamuṭṭhānaṃ kammapaccayameva hoti, āhārasamuṭṭhānādīni",
  "atk-abh01a0:2042_1": "āhārādipaccayānevāti evaṃ rūpasseva vuttacatupaccayavasena attho veditabbo. Rūpamevāti",
  "atk-abh01a0:2042_2": "‘rūpino dhammā arūpino dhammā’ti mātikāya vuttaṃ arūpībhāvaṃ paṭikkhipati. Uppannaṃ",
  "atk-abh01a0:2042_3": "chahi viññāṇehīti paccuppannarūpameva cakkhuviññāṇādīhi chahi veditabbaṃ. Niyāmo",
  "atk-abh01a0:2042_4": "pana cakkhuviññāṇādīni sandhāya gahito. Na hi tāni atītānāgataṃ vijānanti. Manoviññāṇaṃ",
  "atk-abh01a0:2042_5": "pana atītampi anāgatampi vijānāti. Taṃ imasmiṃ pañcaviññāṇasote patitattā sotapatitameva",
  "atk-abh01a0:2042_6": "hutvā gataṃ. Hutvā abhāvaṭṭhena pana aniccameva. Jarāya abhibhavitabbadhammakattā",
  "atk-abh01a0:2042_7": "jarābhibhūtameva. Yasmā vā rūpakāye jarā pākaṭā hoti, tasmāpi ‘jarābhibhūtamevā’ti vuttaṃ.",
  "atk-abh01a0:2043_0": "Evaṃ ekavidhena rūpasaṅgahoti ettha ‘vidhā’-saddo mānasaṇṭhānakoṭṭhāsesu dissati.",
  "atk-abh01a0:2043_1": "“Seyyohamasmīti vidhā, sadisohamasmīti vidhā”tiādīsu hi māno vidhā nāma. “Kathaṃvidhaṃ",
  "atk-abh01a0:2043_2": "sīlavantaṃ vadanti, kathaṃvidhaṃ paññavantaṃ vadantī”tiādīsu saṇṭhānaṃ. ‘Kathaṃvidha’nti",
  "atk-abh01a0:2043_3": "hi padassa kathaṃsaṇṭhānanti attho. “Ekavidhena ñāṇavatthuṃ duvidhena ñāṇavatthū”tiādīsu",
  "atk-abh01a0:2043_4": "koṭṭhāso vidhā nāma. Idhāpi koṭṭhāsova adhippeto.",
  "atk-abh01a0:2044_0": "Saṅgahasaddopi sajātisañjātikiriyāgaṇanavasena catubbidho. Tattha “sabbe khattiyā",
  "atk-abh01a0:2044_1": "āgacchantu, sabbe brāhmaṇā sabbe vessā sabbe suddā āgacchantu”, “yā cāvuso visākha,",
  "atk-abh01a0:2044_2": "sammāvācā, yo ca sammākammanto, yo ca sammāājīvo – ime dhammā sīlakkhandhe saṅgahitā”ti",
  "atk-abh01a0:2044_3": "ayaṃ ‘sajātisaṅgaho’ nāma. ‘Ekajātikā āgacchantū’ti vuttaṭṭhāne viya hi idha sabbe",
  "atk-abh01a0:2044_4": "jātiyā ekasaṅgahaṃ gatā. “Sabbe kosalakā āgacchantu, sabbe māgadhakā, sabbe bhārukacchakā",
  "atk-abh01a0:2044_5": "āgacchantu”, “yo cāvuso visākha, sammāvāyāmo, yā ca sammāsati, yo ca sammāsamādhi",
  "atk-abh01a0:2044_6": "– ime dhammā samādhikkhandhe saṅgahitā”ti ayaṃ ‘sañjātisaṅgaho’ nāma. Ekaṭṭhāne jātā",
  "atk-abh01a0:2044_7": "saṃvuddhā āgacchantūti vuttaṭṭhāne viya hi idha sabbe sañjātiṭṭhānena nivutthokāsena",
  "atk-abh01a0:2044_8": "ekasaṅgahaṃ gatā. “Sabbe hatthārohā āgacchantu, sabbe assārohā, sabbe rathikā āgacchantu”,",
  "atk-abh01a0:2044_9": "“yā cāvuso visākha, sammādiṭṭhi, yo ca sammāsaṅkappo – ime dhammā paññākkhandhe saṅgahitā”ti",
  "atk-abh01a0:2044_10": "ayaṃ ‘kiriyāsaṅgaho’ nāma. Sabbeva hete attano kiriyākaraṇena ekasaṅgahaṃ gatā. “Cakkhāyatanaṃ",
  "atk-abh01a0:2044_11": "katamakkhandhagaṇanaṃ gacchati? Cakkhāyatanaṃ rūpakkhandhagaṇanaṃ gacchati. Hañci",
  "atk-abh01a0:2044_12": "cakkhāyatanaṃ rūpakkhandhagaṇanaṃ gacchati, tena vata re vattabbe – cakkhāyatanaṃ",
  "atk-abh01a0:2044_13": "rūpakkhandhena saṅgahita”nti, ayaṃ ‘gaṇanasaṅgaho’ nāma. Ayamidha adhippeto. Ekakoṭṭhāsena",
  "atk-abh01a0:2044_14": "rūpagaṇanāti ayañhettha attho. Esa nayo sabbattha.",
  "atk-abh01a0:2045": "Dukaniddesavaṇṇanā",
  "atk-abh01a0:2046": "Upādābhājanīyakathā",
  "atk-abh01a0:2047_0": "595. Idāni duvidhasaṅgahādīsu ‘atthi rūpaṃ upādā, atthi rūpaṃ noupādā’ti evaṃ bhedasabbhāvato",
  "atk-abh01a0:2047_1": "pucchāpubbaṅgamaṃ padabhājanaṃ dassento katamaṃ taṃ rūpaṃ upādātiādimāha. Tattha",
  "atk-abh01a0:2047_2": "upādiyatīti ‘upādā’; mahābhūtāni gahetvā, amuñcitvā, tāni nissāya pavattatīti attho.",
  "atk-abh01a0:2047_3": "Idāni taṃ pabhedato dassento cakkhāyatanantiādimāha.",
  "atk-abh01a0:2048_0": "596. Evaṃ tevīsatividhaṃ upādārūpaṃ saṅkhepato uddisitvā puna tadeva vitthārato niddisanto",
  "atk-abh01a0:2048_1": "katamaṃ taṃ rūpaṃ cakkhāyatanantiādimāha. Tattha duvidhaṃ cakkhu – maṃsacakkhu paññācakkhu",
  "atk-abh01a0:2048_2": "ca. Etesu ‘buddhacakkhu samantacakkhu ñāṇacakkhu dibbacakkhu dhammacakkhū’ti pañcavidhaṃ",
  "atk-abh01a0:2048_3": "paññācakkhu. Tattha “addasaṃ kho ahaṃ, bhikkhave, buddhacakkhunā lokaṃ volokento",
  "atk-abh01a0:2048_4": "satte apparajakkhe…pe… duviññāpaye”ti idaṃ buddhacakkhu nāma. “Samantacakkhu vuccati",
  "atk-abh01a0:2048_5": "sabbaññutaññāṇa”nti idaṃ samantacakkhu nāma. “Cakkhuṃ udapādi ñāṇaṃ udapādī”ti idaṃ",
  "atk-abh01a0:2048_6": "ñāṇacakkhu nāma. “Addasaṃ kho ahaṃ, bhikkhave, dibbena cakkhunā visuddhenā”ti idaṃ",
  "atk-abh01a0:2048_7": "dibbacakkhu nāma. “Tasmiṃ yevāsane virajaṃ vītamalaṃ dhammacakkhuṃ udapādī”ti idaṃ",
  "atk-abh01a0:2048_8": "heṭṭhimamaggattayasaṅkhātaṃ ñāṇaṃ dhammacakkhu nāma.",
  "atk-abh01a0:2049_0": "Maṃsacakkhupi pasādacakkhu sasambhāracakkhūti duvidhaṃ hoti. Tattha yoyaṃ akkhikūpake",
  "atk-abh01a0:2049_1": "patiṭṭhito heṭṭhā akkhikūpakaṭṭhikena, upari bhamukaṭṭhikena, ubhato akkhikūṭehi,",
  "atk-abh01a0:2049_2": "anto matthaluṅgena, bahiddhā akkhilomehi paricchinno maṃsapiṇḍo. Saṅkhepato ‘catasso",
  "atk-abh01a0:2049_3": "dhātuyo, vaṇṇo gandho raso ojā, sambhavo saṇṭhānaṃ, jīvitaṃ bhāvo kāyapasādo cakkhupasādo’ti",
  "atk-abh01a0:2049_4": "cuddasasambhāro. Vitthārato ‘catasso dhātuyo, taṃsannissitavaṇṇagandharasaojāsaṇṭhānasambhavā",
  "atk-abh01a0:2049_5": "cā’ti imāni dasa catusamuṭṭhānikattā cattālīsaṃ honti. Jīvitaṃ bhāvo kāyapasādo cakkhupasādoti",
  "atk-abh01a0:2049_6": "cattāri ekantakammasamuṭṭhānānevāti imesaṃ catucattālīsāya rūpānaṃ vasena catucattālīsasambhāro.",
  "atk-abh01a0:2049_7": "Yaṃ loko setaṃ cakkhuṃ puthulaṃ visaṭaṃ vitthiṇṇaṃ ‘cakkhu’nti sañjānanto na cakkhuṃ",
  "atk-abh01a0:2049_8": "sañjānāti, vatthuṃ cakkhuto sañjānāti, so maṃsapiṇḍo akkhikūpe patiṭṭhito, nhārusuttakena",
  "atk-abh01a0:2049_9": "matthaluṅge ābaddho, yattha setampi atthi, kaṇhampi lohitakampi, pathavīpi āpopi",
  "atk-abh01a0:2049_10": "tejopi vāyopi, yaṃ semhūssadattā setaṃ, pittussadattā kaṇhaṃ, ruhirussadattā lohitakaṃ,",
  "atk-abh01a0:2049_11": "pathavussadattā patthiṇṇaṃ hoti, āpussadattā paggharati, tejussadattā paridayhati,",
  "atk-abh01a0:2049_12": "vāyussadattā sambhamati, idaṃ sasambhāracakkhu nāma.",
  "atk-abh01a0:2050_0": "Yo panettha sito ettha paṭibaddho catunnaṃ mahābhūtānaṃ upādāya pasādo, idaṃ pasādacakkhu",
  "atk-abh01a0:2050_1": "nāma. Tadetaṃ tassa sasambhāracakkhuno setamaṇḍalaparikkhittassa kaṇhamaṇḍalassa",
  "atk-abh01a0:2050_2": "majjhe, abhimukhe ṭhitānaṃ sarīrasaṇṭhānuppattidesabhūte diṭṭhimaṇḍale, sattasu picupaṭalesu",
  "atk-abh01a0:2050_3": "āsittatelaṃ picupaṭalāni viya, sattakkhipaṭalāni byāpetvā, dhāraṇanhāpanamaṇḍanabījanakiccāhi",
  "atk-abh01a0:2050_4": "catūhi dhātīhi khattiyakumāro viya, sandhāraṇaābandhanaparipācanasamudīraṇakiccāhi",
  "atk-abh01a0:2050_5": "catūhi dhātūhi katūpakāraṃ, utucittāhārehi upatthambhiyamānaṃ, āyunā anupāliyamānaṃ,",
  "atk-abh01a0:2050_6": "vaṇṇagandharasādīhi parivutaṃ, pamāṇato ūkāsiramattaṃ, cakkhuviññāṇādīnaṃ yathārahaṃ",
  "atk-abh01a0:2050_7": "vatthudvārabhāvaṃ sādhayamānaṃ tiṭṭhati. Vuttampi cetaṃ dhammasenāpatinā –",
  "atk-abh01a0:2051": "“Yena cakkhuppasādena, rūpāni manupassati;",
  "atk-abh01a0:2052": "Parittaṃ sukhumaṃ etaṃ, ūkāsirasamūpama”nti.",
  "atk-abh01a0:2053_0": "Cakkhu ca taṃ āyatanañcāti cakkhāyatanaṃ. Yaṃ cakkhu catunnaṃ mahābhūtānaṃ upādāya",
  "atk-abh01a0:2053_1": "pasādoti idhāpi upayogattheyeva sāmivacanaṃ; cattāri mahābhūtāni upādiyitvā pavattappasādoti",
  "atk-abh01a0:2053_2": "attho. Iminā pasādacakkhumeva gaṇhāti, sesacakkhuṃ paṭikkhipati. Yaṃ pana indriyagocarasutte",
  "atk-abh01a0:2053_3": "“ekaṃ mahābhūtaṃ upādāya pasādo pathavīdhātuyā tīhi mahābhūtehi saṅgahito āpodhātuyā",
  "atk-abh01a0:2053_4": "ca tejodhātuyā ca vāyodhātuyā ca,” catuparivattasutte “dvinnaṃ mahābhūtānaṃ upādāya",
  "atk-abh01a0:2053_5": "pasādo pathavīdhātuyā ca āpodhātuyā ca dvīhi mahābhūtehi saṅgahito tejodhātuyā ca",
  "atk-abh01a0:2053_6": "vāyodhātuyā cā”ti vuttaṃ, taṃ pariyāyena vuttaṃ. Ayañhi suttantikakathā nāma pariyāyadesanā.",
  "atk-abh01a0:2053_7": "Yo ca catunnaṃ mahābhūtānaṃ upādāya pasādo so tesu ekekassāpi dinnaṃ dvinnampi pasādoyevāti",
  "atk-abh01a0:2053_8": "iminā pariyāyena tattha desanā āgatā. Abhidhammo pana nippariyāyadesanā nāma. Tasmā",
  "atk-abh01a0:2053_9": "idha ‘catunnaṃ mahābhūtānaṃ upādāya pasādo’ti vuttaṃ.",
  "atk-abh01a0:2054_0": "‘Ayaṃ me attā’ti bālajanena pariggahitattā attabhāvo vuccati sarīrampi khandhapañcakampi.",
  "atk-abh01a0:2054_1": "Tasmiṃ pariyāpanno tannissitoti attabhāvapariyāpanno cakkhuviññāṇena passituṃ na",
  "atk-abh01a0:2054_2": "sakkāti anidassano. Paṭighaṭṭanānighaṃso ettha jāyatīti sappaṭigho.",
  "atk-abh01a0:2055_0": "Yenātiādīsu ayaṃ saṅkhepattho – yena karaṇabhūtena cakkhunā ayaṃ satto idaṃ vuttappakāraṃ",
  "atk-abh01a0:2055_1": "rūpaṃ atīte passi vā, vattamāne passati vā, anāgate passissati vā, sacassa aparibhinnaṃ",
  "atk-abh01a0:2055_2": "cakkhu bhaveyya, athānena āpāthagataṃ rūpaṃ passe vā, atītaṃ vā rūpaṃ atītena cakkhunā",
  "atk-abh01a0:2055_3": "passi, paccuppannaṃ paccuppannena passati, anāgataṃ anāgatena passissati, sace taṃ",
  "atk-abh01a0:2055_4": "rūpaṃ cakkhussa āpāthaṃ āgaccheyya cakkhunā taṃ rūpaṃ passeyyāti idamettha parikappavacanaṃ.",
  "atk-abh01a0:2055_5": "Dassanapariṇāyakaṭṭhena cakkhuṃpetaṃ, sañjātisamosaraṇaṭṭhena cakkhāyatanaṃpetaṃ,",
  "atk-abh01a0:2055_6": "suññatabhāvanissattaṭṭhena cakkhudhātupesā. Dassanalakkhaṇe indaṭṭhaṃ kāretīti cakkhundriyaṃpetaṃ.",
  "atk-abh01a0:2055_7": "Lujjanapalujjanaṭṭhena lokopeso. Vaḷañjanaṭṭhena dvārāpesā. Apūraṇīyaṭṭhena samuddopeso.",
  "atk-abh01a0:2055_8": "Parisuddhaṭṭhena paṇḍaraṃpetaṃ. Phassādīnaṃ abhijāyanaṭṭhena khettaṃpetaṃ. Tesaṃyeva",
  "atk-abh01a0:2055_9": "patiṭṭhānaṭṭhena vatthuṃpetaṃ. Samavisamaṃ dassentaṃ attabhāvaṃ netīti nettaṃpetaṃ.",
  "atk-abh01a0:2055_10": "Tenevaṭṭhena nayanaṃpetaṃ. Sakkāyapariyāpannaṭṭhena orimaṃ tīraṃpetaṃ. Bahusādhāraṇaṭṭhena",
  "atk-abh01a0:2055_11": "assāmikaṭṭhena ca suñño gāmopesoti.",
  "atk-abh01a0:2056_0": "Ettāvatā ‘passi vā’tiādīhi catūhi padehi cakkhuṃpetantiādīni cuddasa nāmāni yojetvā",
  "atk-abh01a0:2056_1": "cakkhāyatanassa cattāro vavatthāpananayā vuttāti veditabbā. Kathaṃ? Ettha hi yena",
  "atk-abh01a0:2056_2": "cakkhunā anidassanena sappaṭighena rūpaṃ sanidassanaṃ sappaṭighaṃ passi vā cakkhuṃpetaṃ…pe…",
  "atk-abh01a0:2056_3": "suñño gāmopeso, idaṃ taṃ rūpaṃ cakkhāyatananti ayameko nayo. Evaṃ sesāpi veditabbā.",
  "atk-abh01a0:2057_0": "597. Idāni yasmā vijjuniccharaṇādikālesu anoloketukāmassāpi rūpaṃ cakkhupasādaṃ ghaṭṭeti,",
  "atk-abh01a0:2057_1": "tasmā taṃ ākāraṃ dassetuṃ dutiyo niddesavāro āraddho. Tattha yamhi cakkhumhīti yamhi",
  "atk-abh01a0:2057_2": "adhikaraṇabhūte cakkhumhi. Rūpanti paccattavacanametaṃ. Tattha paṭihaññi vāti atītattho.",
  "atk-abh01a0:2057_3": "Paṭihaññati vāti paccuppannattho. Paṭihaññissati vāti anāgatattho. Paṭihaññe vāti",
  "atk-abh01a0:2057_4": "vikappanattho. Atītañhi rūpaṃ atīte cakkhusmiṃ paṭihaññi nāma. Paccuppannaṃ paccuppanne",
  "atk-abh01a0:2057_5": "paṭihaññati nāma. Anāgataṃ anāgate paṭihaññissati nāma. Sace taṃ rūpaṃ cakkhussa",
  "atk-abh01a0:2057_6": "āpāthaṃ āgaccheyya, cakkhumhi paṭihaññeyya taṃ rūpanti ayamettha parikappo. Atthato",
  "atk-abh01a0:2057_7": "pana pasādaṃ ghaṭṭayamānameva rūpaṃ paṭihaññati nāma. Idhāpi purimanayeneva cattāro",
  "atk-abh01a0:2057_8": "vavatthāpananayā veditabbā.",
  "atk-abh01a0:2058_0": "598. Idāni yasmā attano icchāya oloketukāmassa rūpe cakkhuṃ upasaṃharato cakkhu rūpasmiṃ",
  "atk-abh01a0:2058_1": "paṭihaññati, tasmā taṃ ākāraṃ dassetuṃ tatiyo niddesavāro āraddho. So atthato pākaṭoyeva.",
  "atk-abh01a0:2058_2": "Ettha pana cakkhu ārammaṇaṃ sampaṭicchamānameva rūpamhi paṭihaññati nāma. Idhāpi",
  "atk-abh01a0:2058_3": "purimanayeneva cattāro vavatthāpananayā veditabbā.",
  "atk-abh01a0:2059_0": "599. Ito paraṃ phassapañcamakānaṃ uppattidassanavasena pañca, tesaṃyeva ārammaṇapaṭibaddhauppattidassanavasena",
  "atk-abh01a0:2059_1": "pañcāti, dasa vārā dassitā. Tattha cakkhuṃ nissāyāti cakkhuṃ nissāya, paccayaṃ katvā.",
  "atk-abh01a0:2059_2": "Rūpaṃ ārabbhāti rūpārammaṇaṃ āgamma, sandhāya, paṭicca. Iminā cakkhupasādavatthukānaṃ",
  "atk-abh01a0:2059_3": "phassādīnaṃ purejātapaccayena cakkhudvārajavanavīthipariyāpannānaṃ ārammaṇādhipatiārammaṇūpanissayapaccayehi",
  "atk-abh01a0:2059_4": "rūpassa paccayabhāvo dassito. Itaresu pañcasu vāresu rūpaṃ ārammaṇamassāti rūpārammaṇoti",
  "atk-abh01a0:2059_5": "evaṃ ārammaṇapaccayamatteneva paccayabhāvo dassito. Yathā pana purimesu tīsu, evaṃ",
  "atk-abh01a0:2059_6": "imesupi dasasu vāresu cattāro cattāro vavatthāpananayā veditabbā. Evaṃ katamaṃ taṃ",
  "atk-abh01a0:2059_7": "rūpaṃ cakkhāyatananti pucchāya uddhaṭaṃ cakkhuṃ ‘idaṃ ta’nti nānappakārato dassetuṃ,",
  "atk-abh01a0:2059_8": "purimā tayo, ime dasāti, terasa niddesavārā dassitā. Ekekasmiñcettha catunnaṃ catunnaṃ",
  "atk-abh01a0:2059_9": "vavatthāpananayānaṃ āgatattā dvipaññāsāya nayehi paṭimaṇḍetvāva dassitāti veditabbā.",
  "atk-abh01a0:2060_0": "600. Ito paresu sotāyatanādiniddesesupi eseva nayo. Visesamattaṃ panettha evaṃ veditabbaṃ",
  "atk-abh01a0:2060_1": "– suṇātīti sotaṃ. Taṃ sasambhārasotabilassa anto tanutambalomācite aṅgulivedhakasaṇṭhāne",
  "atk-abh01a0:2060_2": "padese vuttappakārāhi dhātūhi katūpakāraṃ, utucittāhārehi upatthambhiyamānaṃ, āyunā",
  "atk-abh01a0:2060_3": "anupāliyamānaṃ, vaṇṇādīhi parivutaṃ sotaviññāṇādīnaṃ yathārahaṃ vatthudvārabhāvaṃ",
  "atk-abh01a0:2060_4": "sādhayamānaṃ tiṭṭhati.",
  "atk-abh01a0:2061_0": "Ghāyatīti ghānaṃ. Taṃ sasambhāraghānabilassa anto ajappadasaṇṭhāne padese yathāvuttappakāraupakārupatthambhanānupālanaparivāraṃ",
  "atk-abh01a0:2061_1": "hutvā ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-abh01a0:2062_0": "Sāyanaṭṭhena jivhā. Sā sasambhārajivhāmajjhassa upari uppaladalaggasaṇṭhāne padese",
  "atk-abh01a0:2062_1": "yathāvuttappakāraupakārupatthambhanānupālanaparivārā hutvā jivhāviññāṇādīnaṃ yathārahaṃ",
  "atk-abh01a0:2062_2": "vatthudvārabhāvaṃ sādhayamānā tiṭṭhati.",
  "atk-abh01a0:2063_0": "Yāvatā pana imasmiṃ kāye upādiṇṇakarūpaṃ nāma atthi, sabbattha kāyāyatanaṃ, kappāsapaṭale",
  "atk-abh01a0:2063_1": "sneho viya, yathāvuttappakāraupakārupatthambhanānupālanaparivārameva hutvā kāyaviññāṇādīnaṃ",
  "atk-abh01a0:2063_2": "yathārahaṃ vatthudvārabhāvaṃ sādhayamānaṃ tiṭṭhati. Ayamettha viseso. Seso pāḷippabhedo",
  "atk-abh01a0:2063_3": "ca attho ca cakkhuniddese vuttanayeneva veditabbo. Kevalañhi idha cakkhupadassa ṭhāne",
  "atk-abh01a0:2063_4": "sotapadādīni, rūpapadassa ṭhāne saddapadādīni, passīti ādīnaṃ ṭhāne suṇītiādipadāni",
  "atk-abh01a0:2063_5": "ca āgatāni. ‘Nettaṃpetaṃ, nayanaṃpeta’nti imassa ca padadvayassa abhāvā dvādasa dvādasa",
  "atk-abh01a0:2063_6": "nāmāni honti. Sesaṃ sabbattha vuttasadisameva.",
  "atk-abh01a0:2064_0": "Tattha siyā – yadi yāvatā imasmiṃ kāye upādiṇṇakarūpaṃ nāma atthi, sabbattha kāyāyatanaṃ,",
  "atk-abh01a0:2064_1": "kappāsapaṭale sneho viya. ‘Evaṃ sante lakkhaṇasammissatā āpajjatī’ti. ‘Nāpajjatī’ti.",
  "atk-abh01a0:2064_2": "‘Kasmā’? ‘Aññassa aññattha abhāvato’. ‘Yadi evaṃ, na sabbattha kāyāyatana’nti? ‘Neva",
  "atk-abh01a0:2064_3": "paramatthato sabbattha. Vinibbhujitvā panassa nānākaraṇaṃ paññāpetuṃ na sakkā, tasmā",
  "atk-abh01a0:2064_4": "evaṃ vuttaṃ. Yathā hi rūparasādayo, vālikācuṇṇāni viya, vivecetuṃ asakkuṇeyyatāya",
  "atk-abh01a0:2064_5": "aññamaññabyāpinoti vuccanti, na ca paramatthato rūpe raso atthi. Yadi siyā rūpaggahaṇeneva",
  "atk-abh01a0:2064_6": "rasaggahaṇaṃ gaccheyya. Evaṃ kāyāyatanampi paramatthato neva sabbattha atthi, na",
  "atk-abh01a0:2064_7": "ca sabbattha natthi, vivecetuṃ asakkuṇeyyatāyāti. Evamettha na lakkhaṇasammissatā",
  "atk-abh01a0:2064_8": "āpajjatīti veditabbā’.",
  "atk-abh01a0:2065_0": "Apica lakkhaṇādivavatthāpanatopetesaṃ asammissatā veditabbā – etesu hi rūpābhighātārahabhūtappasādalakkhaṇaṃ",
  "atk-abh01a0:2065_1": "daṭṭhukāmatānidānakammasamuṭṭhānabhūtappasādalakkhaṇaṃ vā cakkhu, rūpesu āviñchanarasaṃ,",
  "atk-abh01a0:2065_2": "cakkhuviññāṇassa ādhārabhāvapaccupaṭṭhānaṃ, daṭṭhukāmatānidānakammajabhūtapadaṭṭhānaṃ.",
  "atk-abh01a0:2066_0": "Saddābhighātārahabhūtappasādalakkhaṇaṃ sotukāmatānidānakammasamuṭṭhānabhūtappasādalakkhaṇaṃ",
  "atk-abh01a0:2066_1": "vā sotaṃ, saddesu āviñchanarasaṃ, sotaviññāṇassa ādhārabhāvapaccupaṭṭhānaṃ, sotukāmatānidānakammajabhūtapadaṭṭhānaṃ.",
  "atk-abh01a0:2067_0": "Gandhābhighātārahabhūtappasādalakkhaṇaṃ ghāyitukāmatānidānakammasamuṭṭhānabhūtappasādalakkhaṇaṃ",
  "atk-abh01a0:2067_1": "vā ghānaṃ, gandhesu āviñchanarasaṃ, ghānaviññāṇassa ādhārabhāvapaccupaṭṭhānaṃ ghāyitukāmatānidānakammajabhūtapadaṭṭhānaṃ.",
  "atk-abh01a0:2068_0": "Rasābhighātārahabhūtappasādalakkhaṇā sāyitukāmatānidānakammasamuṭṭhānabhūtappasādalakkhaṇā",
  "atk-abh01a0:2068_1": "vā jivhā, rasesu āviñchanarasā, jivhāviññāṇassa ādhārabhāvapaccupaṭṭhānā, sāyitukāmatānidānakammajabhūtapadaṭṭhānā.",
  "atk-abh01a0:2069_0": "Phoṭṭhabbābhighātārahabhūtappasādalakkhaṇo phusitukāmatānidānakammasamuṭṭhānabhūtappasādalakkhaṇo",
  "atk-abh01a0:2069_1": "vā kāyo, phoṭṭhabbesu āviñchanaraso, kāyaviññāṇassa ādhārabhāvapaccupaṭṭhāno, phusitukāmatānidānakammajabhūtapadaṭṭhāno.",
  "atk-abh01a0:2070_0": "Keci pana ‘tejādhikānaṃ bhūtānaṃ pasādo cakkhu, vāyupathavīāpādhikānaṃ bhūtānaṃ pasādā",
  "atk-abh01a0:2070_1": "sotaghānajivhā, kāyo sabbesa’nti vadanti. Apare ‘tejādhikānaṃ pasādo cakkhu, vivaravāyuāpapathavādhikānaṃ",
  "atk-abh01a0:2070_2": "pasādā sotaghānajivhākāyā’ti vadanti. Te vattabbā – ‘suttaṃ āharathā’ti. Addhā suttameva",
  "atk-abh01a0:2070_3": "na dakkhissanti. Keci panettha ‘tejādīnaṃ guṇehi rūpādīhi anuggayhabhāvato’ti kāraṇaṃ",
  "atk-abh01a0:2070_4": "vadanti. Te ca vattabbā – ‘ko panevamāha – rūpādayo tejādīnaṃ guṇā’ti? Avinibbhogesu",
  "atk-abh01a0:2070_5": "hi rūpesu ‘ayaṃ imassa guṇo, ayaṃ imassa guṇo’ti na labbhā vattuṃ. Athāpi vadeyyuṃ",
  "atk-abh01a0:2070_6": "– ‘yathā tesu tesu sambhāresu tassa tassa bhūtassa adhikatāya pathavīādīnaṃ sandhāraṇādīni",
  "atk-abh01a0:2070_7": "kiccāni icchatha, evaṃ tejādiadhikesu sambhāresu rūpādīnaṃ adhikabhāvadassanato icchitabbametaṃ",
  "atk-abh01a0:2070_8": "rūpādayo tesaṃ guṇā’ti. Te vattabbā – iccheyyāma, yadi āpādhikassa āsavassa gandhato",
  "atk-abh01a0:2070_9": "pathavīadhike kappāse gandho adhikataro siyā, tejādhikassa ca uṇhodakassa vaṇṇatopi",
  "atk-abh01a0:2070_10": "sītūdakassa vaṇṇo parihāyetha. Yasmā panetaṃ ubhayampi natthi, tasmā pahāyethetaṃ",
  "atk-abh01a0:2070_11": "etesaṃ nissayabhūtānaṃ visesakappanaṃ, yathā avisesepi ekakalāpe bhūtānaṃ rūparasādayo",
  "atk-abh01a0:2070_12": "aññamaññaṃ visadisā honti, evaṃ cakkhupasādādayo, avijjamānepi aññasmiṃ visesakāraṇeti gahetabbametaṃ.",
  "atk-abh01a0:2071_0": "Kiṃ pana taṃ yaṃ aññamaññassa asādhāraṇaṃ? Kammameva nesaṃ visesakāraṇaṃ. Tasmā kammavisesato",
  "atk-abh01a0:2071_1": "etesaṃ viseso, na bhūtavisesato. Bhūtavisese hi sati pasādova nuppajjati. Samānānañhi",
  "atk-abh01a0:2071_2": "pasādo, na visamānānanti porāṇā. Evaṃ kammevisasato visesavantesu ca etesu cakkhusotāni",
  "atk-abh01a0:2071_3": "asampattavisayaggāhakāni attano nissayaṃ anallīnanissaye eva visaye viññāṇahetuttā.",
  "atk-abh01a0:2071_4": "Ghānajivhākāyā sampattavisayaggāhakā, nissayavasena ceva sayañca attano nissayaṃ",
  "atk-abh01a0:2071_5": "allīneyeva visaye viññāṇahetuttā.",
  "atk-abh01a0:2072_0": "Aṭṭhakathāyaṃ pana “āpāthagatattāva ārammaṇaṃ sampattaṃ nāma. Candamaṇḍalasūriyamaṇḍalānañhi",
  "atk-abh01a0:2072_1": "dvācattālīsayojanasahassamatthake ṭhitānaṃ vaṇṇo cakkhupasādaṃ ghaṭṭeti. So dūre",
  "atk-abh01a0:2072_2": "ṭhatvā paññāyamānopi sampattoyeva nāma. Taṃgocarattā cakkhu sampattagocarameva nāma.",
  "atk-abh01a0:2072_3": "Dūre rukkhaṃ chindantānampi, rajakānañca vatthaṃ dhovantānaṃ dūratova kāyavikāro",
  "atk-abh01a0:2072_4": "paññāyati. Saddo pana dhātuparamparāya āgantvā sotaṃ ghaṭṭetvā saṇikaṃ vavatthānaṃ gacchatī”ti vuttaṃ.",
  "atk-abh01a0:2073_0": "Tattha kiñcāpi āpāthagatattā ārammaṇaṃ sampattanti vuttaṃ, candamaṇḍalādivaṇṇo pana",
  "atk-abh01a0:2073_1": "cakkhuṃ asampatto dūre ṭhitova paññāyati. Saddopi sace saṇikaṃ āgaccheyya, dūre uppanno",
  "atk-abh01a0:2073_2": "cirena suyyeyya, paramparaghaṭṭanāya ca āgantvā sotaṃ ghaṭṭento asukadisāya nāmāti",
  "atk-abh01a0:2073_3": "na paññāyeyya. Tasmā asampattagocarāneva tāni.",
  "atk-abh01a0:2074_0": "Ahiādisamānāni cetāni. Yathā hi ahi nāma bahi sittasammaṭṭhaṭṭhāne nābhiramati, saṅkāraṭṭhānatiṇapaṇṇagahanavammikāniyeva",
  "atk-abh01a0:2074_1": "pana pavisitvā nipannakāle abhiramati, ekaggataṃ āpajjati, evameva cakkhupetaṃ visamajjhāsayaṃ",
  "atk-abh01a0:2074_2": "maṭṭhesu suvaṇṇabhittiādīsu nābhiramati, oloketumpi na icchati, rūpacittapupphalatādicittesuyeva",
  "atk-abh01a0:2074_3": "pana abhiramati. Tādisesu hi ṭhānesu cakkhumhi appahonte mukhampi vivaritvā oloketukāmā honti.",
  "atk-abh01a0:2075_0": "Susumāropi bahi nikkhanto gahetabbaṃ na passati, akkhīni nimmīletvāva carati. Yadā",
  "atk-abh01a0:2075_1": "pana byāmasatamattaṃ udakaṃ ogāhitvā bilaṃ pavisitvā nipanno hoti, tadā tassa cittaṃ",
  "atk-abh01a0:2075_2": "ekaggaṃ hoti sukhaṃ supati, evameva sotaṃ tampe bilajjhāsayaṃ ākāsasannissitaṃ kaṇṇacchiddakūpakeyeva",
  "atk-abh01a0:2075_3": "ajjhāsayaṃ karoti. Kaṇṇacchiddākāsoyeva tassa saddasavane paccayo hoti. Ajaṭākāsopi",
  "atk-abh01a0:2075_4": "vaṭṭatiyeva. Antoleṇasmiñhi sajjhāye kariyamāne na leṇacchadanaṃ bhinditvā saddo",
  "atk-abh01a0:2075_5": "bahi nikkhamati, dvāravātapānacchiddehi pana nikkhamitvā dhātuparamparāyeva ghaṭṭento",
  "atk-abh01a0:2075_6": "gantvā sotapasādaṃ ghaṭṭeti. Atha tasmiṃ kāle ‘asuko nāma sajjhāyatī’ti leṇapiṭṭhe nisinnā jānanti.",
  "atk-abh01a0:2076_0": "Evaṃ sante sampattagocaratā hoti. ‘Kiṃ panetaṃ sampattagocara’nti? ‘Āma, sampattagocaraṃ’.",
  "atk-abh01a0:2076_1": "‘Yadi evaṃ, dūre bherīādīsu vajjamānesu dūre saddoti jānanaṃ na bhaveyyā’ti? ‘No",
  "atk-abh01a0:2076_2": "na bhavati. Sotapasādasmiñhi ghaṭṭite dūre saddo āsanne saddo, paratīre orimatīreti",
  "atk-abh01a0:2076_3": "tathā tathā jānanākāro hoti. Dhammatā esā’ti. ‘Kiṃ etāya dhammatāya? Yato yato chiddaṃ",
  "atk-abh01a0:2076_4": "tato tato savanaṃ hoti, candimasūriyādīnaṃ dassanaṃ viyāti asampattagocaramevetaṃ’.",
  "atk-abh01a0:2077_0": "Pakkhīpi rukkhe vā bhūmiyaṃ vā na ramati. Yadā pana ekaṃ vā dve vā leḍḍupāte atikkamma",
  "atk-abh01a0:2077_1": "ajaṭākāsaṃ pakkhando hoti, tadā ekaggacittataṃ āpajjati, evameva ghānampi ākāsajjhāsayaṃ",
  "atk-abh01a0:2077_2": "vātūpanissayagandhagocaraṃ. Tathā hi gāvo navavuṭṭhe deve bhūmiyaṃ ghāyitvā ghāyitvā",
  "atk-abh01a0:2077_3": "ākāsābhimukhā hutvā vātaṃ ākaḍḍhanti. Aṅgulīhi gandhapiṇḍaṃ gahetvāpi ca upasiṅghanakāle",
  "atk-abh01a0:2077_4": "vātaṃ anākaḍḍhanto neva tassa gandhaṃ jānāti.",
  "atk-abh01a0:2078_0": "Kukkuropi bahi vicaranto khemaṭṭhānaṃ na passati leḍḍupahārādīhi upadduto hoti. Antogāmaṃ",
  "atk-abh01a0:2078_1": "pavisitvā uddhanaṭṭhāne chārikaṃ byūhitvā nipannassa pana phāsukaṃ hoti, evameva",
  "atk-abh01a0:2078_2": "jivhāpi gāmajjhāsayā āposannissitarasārammaṇā. Tathā hi tiyāmarattiṃ samaṇadhammaṃ",
  "atk-abh01a0:2078_3": "katvāpi pātova pattacīvaramādāya gāmo pavisitabbo hoti. Sukkhakhādanīyassa ca na",
  "atk-abh01a0:2078_4": "sakkā kheḷena atemitassa rasaṃ jānituṃ.",
  "atk-abh01a0:2079_0": "Siṅgālopi bahi caranto ratiṃ na vindati, āmakasusāne manussamaṃsaṃ khāditvā nipannasseva",
  "atk-abh01a0:2079_1": "panassa phāsukaṃ hoti, evameva kāyopi upādiṇṇakajjhāsayo pathavīnissitaphoṭṭhabbārammaṇo.",
  "atk-abh01a0:2079_2": "Tathā hi aññaṃ upādiṇṇakaṃ alabhamānā sattā attanova hatthatale sīsaṃ katvā nipajjanti.",
  "atk-abh01a0:2079_3": "Ajjhattikabāhirā cassa pathavī ārammaṇaggahaṇe paccayo hoti. Susanthatassapi hi sayanassa,",
  "atk-abh01a0:2079_4": "hatthe ṭhapitānampi vā phalānaṃ, na sakkā anisīdantena vā anippīḷentena vā thaddhamudubhāvo",
  "atk-abh01a0:2079_5": "jānitunti. Ajjhattikabāhirāpathavī etassa kāyapasādassa phoṭṭhabbajānane paccayo",
  "atk-abh01a0:2079_6": "hoti. Evaṃ lakkhaṇādivavatthānatopetesaṃ asammissatā veditabbā. Aññeyeva hi cakkhupasādassa",
  "atk-abh01a0:2079_7": "lakkhaṇarasapaccupaṭṭhānapadaṭṭhānagocarajjhāsayanissayā aññe sotapasādādīnanti asammissāneva cakkhāyatanādīni.",
  "atk-abh01a0:2080_0": "Apica nesaṃ asammissatāya ayaṃ upamāpi veditabbā – yathā hi pañcavaṇṇānaṃ dhajānaṃ",
  "atk-abh01a0:2080_1": "ussāpitānaṃ kiñcāpi chāyā ekābaddhā viya hoti, tassa tassa pana aññamaññaṃ asammissāva",
  "atk-abh01a0:2080_2": "yathā ca pañcavaṇṇena kappāsena vaṭṭiṃ katvā dīpe jālite kiñcāpi jālā ekābaddhā viya",
  "atk-abh01a0:2080_3": "hoti, tassa tassa pana aṃsuno pāṭiyekkā pāṭiyekkā jālā asammissā eva, evameva kiñcāpi",
  "atk-abh01a0:2080_4": "imāni pañcāyatanāni ekasmiṃ attabhāve samosaṭāni aññamaññaṃ pana asammissāneva. Na",
  "atk-abh01a0:2080_5": "kevalañca imāneva pañca, sesarūpānipi asammissāneva. Imasmiñhi sarīre heṭṭhimakāyo",
  "atk-abh01a0:2080_6": "majjhimakāyo uparimakāyoti tayo koṭṭhāsā. Tattha nābhito paṭṭhāya heṭṭhā heṭṭhimakāyo",
  "atk-abh01a0:2080_7": "nāma. Tasmiṃ kāyadasakaṃ, bhāvadasakaṃ, āhārasamuṭṭhānāni aṭṭha, utusamuṭṭhānāni",
  "atk-abh01a0:2080_8": "aṭṭha, cittasamuṭṭhānāni aṭṭhāti catucattālīsa rūpāni. Nābhito uddhaṃ yāva galavāṭakā",
  "atk-abh01a0:2080_9": "majjhimakāyo nāma. Tattha ca kāyadasakaṃ, bhāvadasakaṃ, vatthudasakaṃ, āhārasamuṭṭhānādīni",
  "atk-abh01a0:2080_10": "tīṇi aṭṭhakānīti catupaññāsa rūpāni. Galavāṭakato uddhaṃ uparimakāyo nāma. Tattha",
  "atk-abh01a0:2080_11": "cakkhudasakaṃ, sotadasakaṃ, ghānadasakaṃ, jivhādasakaṃ, kāyadasakaṃ, bhāvadasakaṃ,",
  "atk-abh01a0:2080_12": "āhārasamuṭṭhānādīni tīṇi aṭṭhakānīti caturāsīti rūpāni.",
  "atk-abh01a0:2081_0": "Tattha cakkhupasādassa paccayāni cattāri mahābhūtāni, vaṇṇo gandho raso ojā, jīvitindriyaṃ",
  "atk-abh01a0:2081_1": "cakkhupasādoti idaṃ ekantato avinibhuttānaṃ dasannaṃ nipphannarūpānaṃ vasena cakkhudasakaṃ",
  "atk-abh01a0:2081_2": "nāma. Iminā nayena sesānipi veditabbāni. Tesu heṭṭhimakāye rūpaṃ majjhimakāyauparimakāyarūpehi",
  "atk-abh01a0:2081_3": "saddhiṃ asammissaṃ. Sesakāyadvayepi rūpaṃ itarehi saddhiṃ asammissameva. Yathā hi",
  "atk-abh01a0:2081_4": "sāyanhasamaye pabbatacchāyā ca rukkhacchāyā ca kiñcāpi ekābaddhā viya honti aññamaññaṃ",
  "atk-abh01a0:2081_5": "pana asammissāva evaṃ imesupi kāyesu catucattālīsa catupaññāsa caturāsīti rūpāni",
  "atk-abh01a0:2081_6": "ca kiñcāpi ekābaddhāni viya honti, aññamaññaṃ pana asammissānevāti.",
  "atk-abh01a0:2082_0": "616. Rūpāyatananiddese vaṇṇova vaṇṇanibhā; nibhātīti vā nibhā. Cakkhuviññāṇassa pākaṭā",
  "atk-abh01a0:2082_1": "hotīti attho. Vaṇṇova nibhā vaṇṇanibhā. Saddhiṃ nidassanena sanidassanaṃ, cakkhuviññāṇena",
  "atk-abh01a0:2082_2": "passitabbanti attho. Saddhiṃ paṭighena sappaṭighaṃ, paṭighaṭṭananighaṃsajanakanti",
  "atk-abh01a0:2082_3": "attho. Nīlādīsu umāpupphasamānaṃ nīlaṃ, kaṇikārapupphasamānaṃ pītakaṃ, bandhujīvakapupphasamānaṃ",
  "atk-abh01a0:2082_4": "lohitakaṃ, osadhitārakasamānaṃ odātaṃ. Jhāmaṅgārasamānaṃ kāḷakaṃ, mandarattaṃ sinduvārakaravīramakuḷasamānaṃ",
  "atk-abh01a0:2082_5": "mañjiṭṭhakaṃ. “Harittacahemavaṇṇakāmaṃsumukhapakkamā”ti ettha pana kiñcāpi ‘harī’ti",
  "atk-abh01a0:2082_6": "suvaṇṇaṃ vuttaṃ, parato panassa jātarūpaggahaṇena gahitattā idha sāmaṃ hari nāma.",
  "atk-abh01a0:2082_7": "Imāni satta vatthuṃ anāmasitvā sabhāveneva dassitāni.",
  "atk-abh01a0:2083_0": "Harivaṇṇanti haritasaddalavaṇṇaṃ. Ambaṅkuravaṇṇanti ambaṅkurena samānavaṇṇaṃ. Imāni",
  "atk-abh01a0:2083_1": "dve vatthuṃ āmasitvā dassitāni. Dīghādīni dvādasa vohārato dassitāni. So ca nesaṃ",
  "atk-abh01a0:2083_2": "vohāro upanidhāyasiddho ceva sannivesasiddho ca. Dīghādīni hi aññamaññaṃ upanidhāyasiddhāni,",
  "atk-abh01a0:2083_3": "vaṭṭādīni sannivesavisesena. Tattha rassaṃ upanidhāya tato uccataraṃ dīghaṃ, taṃ",
  "atk-abh01a0:2083_4": "upanidhāya tato nīcataraṃ rassaṃ. Thūlaṃ upanidhāya tato khuddakataraṃ aṇuṃ, taṃ",
  "atk-abh01a0:2083_5": "upanidhāya tato mahantataraṃ thūlaṃ. Cakkasaṇṭhānaṃ vaṭṭaṃ, kukkuṭaṇḍasaṇṭhānaṃ parimaṇḍalaṃ.",
  "atk-abh01a0:2083_6": "Catūhi aṃsehi yuttaṃ caturaṃsaṃ. Chaḷaṃsādīsupi eseva nayo. Ninnanti onataṃ, thalanti unnataṃ.",
  "atk-abh01a0:2084_0": "Tattha yasmā dīghādīni phusitvā sakkā jānituṃ, nīlādīni panevaṃ na sakkā, tasmā na",
  "atk-abh01a0:2084_1": "nippariyāyena dīghaṃ rūpāyatanaṃ; tathā rassādīni. Taṃ taṃ nissāya pana tathā tathā",
  "atk-abh01a0:2084_2": "ṭhitaṃ dīghaṃ rassanti tena tena vohārena rūpāyatanamevettha bhāsitanti veditabbaṃ.",
  "atk-abh01a0:2084_3": "Chāyā ātapoti idaṃ aññamaññaparicchinnaṃ; tathā āloko andhakāro ca. Abbhā mahikātiādīni",
  "atk-abh01a0:2084_4": "cattāri vatthunāva dassitāni. Tattha ‘abbhā’ti valāhako. ‘Mahikā’ti himaṃ. Imehi",
  "atk-abh01a0:2084_5": "catūhi abbhādīnaṃ vaṇṇā dassitā. Candamaṇḍalassa vaṇṇanibhātiādīhi tesaṃ tesaṃ pabhāvaṇṇā dassitā.",
  "atk-abh01a0:2085_0": "Tattha candamaṇḍalādīnaṃ vatthūnaṃ evaṃ viseso veditabbo – maṇimayaṃ rajatapaṭicchannaṃ",
  "atk-abh01a0:2085_1": "ekūnapaññāsayojanāyāmavitthāraṃ candassa devaputtassa vimānaṃ candamaṇḍalaṃ nāma.",
  "atk-abh01a0:2085_2": "Sovaṇṇamayaṃ phalikapaṭicchannaṃ samapaṇṇāsayojanāyāmavitthāraṃ sūriyassa devaputtassa",
  "atk-abh01a0:2085_3": "vimānaṃ sūriyamaṇḍalaṃ nāma. Sattaratanamayāni sattaṭṭhadasadvādasayojanāyāmavitthārāni",
  "atk-abh01a0:2085_4": "tesaṃ tesaṃ devaputtānaṃ vimānāni tārakarūpāni nāma.",
  "atk-abh01a0:2086_0": "Tattha heṭṭhā cando, sūriyo upari, ubhinnamantaraṃ yojanaṃ hoti. Candassa heṭṭhimantato",
  "atk-abh01a0:2086_1": "sūriyassa uparimanto yojanasataṃ hoti. Dvīsu passesu nakkhattatārakā gacchanti. Etesu",
  "atk-abh01a0:2086_2": "pana tīsu cando dandhagamano, sūriyo sīghagamano, nakkhattatārakā sabbasīghagamanā.",
  "atk-abh01a0:2086_3": "Kālena candimasūriyānaṃ purato honti kālena pacchā.",
  "atk-abh01a0:2087_0": "Ādāsamaṇḍalanti kaṃsamayaṃ. Maṇīti ṭhapetvā veḷuriyaṃ seso jotirasādianekappabhedo.",
  "atk-abh01a0:2087_1": "Saṅkhoti sāmuddiko; muttā sāmuddikāpi, sesāpi. Veḷuriyoti veḷuvaṇṇamaṇi. Jātarūpaṃ",
  "atk-abh01a0:2087_2": "vuccati satthuvaṇṇo. Satthā hi suvaṇṇavaṇṇo, suvaṇṇampi satthuvaṇṇaṃ. Rajataṃ vuccati",
  "atk-abh01a0:2087_3": "kahāpaṇo – lohamāsako dārumāsako jatumāsako, ye ‘vohāraṃ gacchantī’ti vuttaṃ taṃ",
  "atk-abh01a0:2087_4": "sabbampi idha gahitaṃ.",
  "atk-abh01a0:2088": "Yaṃ vā panaññampīti iminā pāḷiāgataṃ ṭhapetvā sesaṃ taṭṭikapilotikakaṇṇikavaṇṇādibhedaṃ rūpaṃ gahitaṃ. Tañhi sabbaṃ yevāpanakesu paviṭṭhaṃ.",
  "atk-abh01a0:2089_0": "Evametaṃ nīlādinā bhedena bhinnampi rūpaṃ sabbaṃ lakkhaṇādīhi abhinnameva. Sabbañhetaṃ",
  "atk-abh01a0:2089_1": "cakkhupaṭihananalakkhaṇaṃ rūpaṃ, cakkhuviññāṇassa visayabhāvarasaṃ, tasseva gocarapaccupaṭṭhānaṃ,",
  "atk-abh01a0:2089_2": "catumahābhūtapadaṭṭhānaṃ. Yathā cetaṃ tathā sabbānipi upādārūpāni. Yattha pana viseso",
  "atk-abh01a0:2089_3": "atthi tattha vakkhāma. Sesamettha cakkhāyatananiddese vuttanayeneva veditabbaṃ. Kevalañhi",
  "atk-abh01a0:2089_4": "tattha cakkhupubbaṅgamo niddeso idha rūpapubbaṅgamo. Tattha ‘cakkhuṃ peta’ntiādīni",
  "atk-abh01a0:2089_5": "cuddasa nāmāni, idha ‘rūpaṃpeta’ntiādīni tīṇi. Sesaṃ tādisameva. Yathā hi catūhi",
  "atk-abh01a0:2089_6": "catūhi nayehi paṭimaṇḍetvā cakkhuṃ vavatthāpetuṃ terasa vārā vuttā, idhāpi te tatheva vuttāti.",
  "atk-abh01a0:2090_0": "620. Saddāyatananiddese bherisaddoti mahābherīpahaṭabherīnaṃ saddo. Mudiṅgasaṅkhapaṇavasaddāpi",
  "atk-abh01a0:2090_1": "mudiṅgādipaccayā saddā. Gītasaṅkhāto saddo gītasaddo. Vuttāvasesānaṃ vīṇādīnaṃ tantibaddhānaṃ",
  "atk-abh01a0:2090_2": "saddo vāditasaddo. Sammasaddoti kaṃsatālakaṭṭhatālasaddo. Pāṇisaddoti pāṇippahārasaddo.",
  "atk-abh01a0:2090_3": "Sattānaṃ nigghosasaddoti bahūnaṃ sannipatitānaṃ apaññāyamānapadabyañjananigghosasaddo.",
  "atk-abh01a0:2090_4": "Dhātūnaṃ sannighātasaddoti rukkhānaṃ aññamaññanighaṃsanaghaṇṭikākoṭanādisaddo. Vātassa",
  "atk-abh01a0:2090_5": "vāyato saddo vātasaddo. Udakassa sandamānassa vā paṭihatassa vā saddo udakasaddo.",
  "atk-abh01a0:2090_6": "Manussānaṃ sallāpādisaddo manussasaddo. Taṃ ṭhapetvā seso sabbopi amanussasaddo.",
  "atk-abh01a0:2090_7": "Iminā padadvayena sabbopi saddo pariyādinno. Evaṃ santepi vaṃsaphālanapilotikaphālanādīsu",
  "atk-abh01a0:2090_8": "pavatto pāḷiyaṃ anāgatasaddo yevāpanakaṭṭhānaṃ paviṭṭhoti veditabbo.",
  "atk-abh01a0:2091_0": "Evamayaṃ bherīsaddādinā bhedena bhinnopi saddo lakkhaṇādīhi abhinnoyeva. Sabbopi",
  "atk-abh01a0:2091_1": "hesa sotapaṭihananalakkhaṇo saddo sotaviññāṇassa visayabhāvaraso, tasseva gocarapaccupaṭṭhāno.",
  "atk-abh01a0:2091_2": "Sesaṃ cakkhāyatananiddese vuttanayeneva veditabbaṃ. Idhāpi hi catūhi catūhi nayehi",
  "atk-abh01a0:2091_3": "paṭimaṇḍitā terasa vārā vuttā. Tesaṃ attho sakkā vuttanayeneva jānitunti na vitthārito.",
  "atk-abh01a0:2092_0": "624. Gandhāyatananiddese mūlagandhoti yaṃ kiñci mūlaṃ paṭicca nibbatto gandho. Sāragandhādīsupi",
  "atk-abh01a0:2092_1": "eseva nayo. Asiddhadusiddhānaṃ ḍākādīnaṃ gandho āmakagandho. Macchasakalikāpūtimaṃsasaṃkiliṭṭhasappiādīnaṃ",
  "atk-abh01a0:2092_2": "gandho vissagandho. Sugandhoti iṭṭhagandho. Duggandhoti aniṭṭhagandho. Iminā padadvayena",
  "atk-abh01a0:2092_3": "sabbopi gandho pariyādinno. Evaṃ santepi kaṇṇakagandhapilotikagandhādayo pāḷiyaṃ",
  "atk-abh01a0:2092_4": "anāgatā sabbepi gandhā yevāpanakaṭṭhānaṃ paviṭṭhāti veditabbā.",
  "atk-abh01a0:2093_0": "Evamayaṃ mūlagandhādinā bhedena bhinnopi gandho lakkhaṇādīhi abhinnoyeva. Sabbopi",
  "atk-abh01a0:2093_1": "hesa ghānapaṭihananalakkhaṇo gandho, ghānaviññāṇassa visayabhāvaraso, tasseva gocarapaccupaṭṭhāno.",
  "atk-abh01a0:2093_2": "Sesaṃ cakkhāyatananiddese vuttanayeneva veditabbaṃ. Idhāpi hi tatheva dvipaññāsanayapaṭimaṇḍitā",
  "atk-abh01a0:2093_3": "terasa vārā vuttā. Te atthato pākaṭāyeva.",
  "atk-abh01a0:2094_0": "628. Rasāyatananiddese mūlarasoti yaṃkiñci mūlaṃ paṭicca nibbattaraso. Khandharasādīsupi",
  "atk-abh01a0:2094_1": "eseva nayo. Ambilanti takkambilādi. Madhuranti ekantato gosappiādi. Madhu pana kasāvayuttaṃ",
  "atk-abh01a0:2094_2": "ciranikkhittaṃ kasāvaṃ hoti. Phāṇitaṃ khāriyuttaṃ ciranikkhittaṃ khāriyaṃ hoti. Sappi",
  "atk-abh01a0:2094_3": "pana ciranikkhittaṃ vaṇṇagandhe jahantampi rasaṃ na jahatīti tadeva ekantamadhuraṃ.",
  "atk-abh01a0:2094_4": "Tittakanti nimbapaṇṇādi. Kaṭukanti siṅgiveramaricādi. Loṇikanti sāmuddikaloṇādi.",
  "atk-abh01a0:2094_5": "Khārikanti vātiṅgaṇakaḷīrādi. Lambilanti badarāmalakakapiṭṭhasālavādi. Kasāvanti",
  "atk-abh01a0:2094_6": "haritakādi. Ime sabbepi rasā vatthuvasena vuttā. Taṃtaṃvatthuto panettha rasova ambilādīhi",
  "atk-abh01a0:2094_7": "nāmehi vuttoti veditabbo. Sādūti iṭṭharaso, asādūti aniṭṭharaso. Iminā padadvayena",
  "atk-abh01a0:2094_8": "sabbopi raso pariyādinno. Evaṃ santepi leḍḍurasabhittirasapilotikarasādayo pāḷiyaṃ",
  "atk-abh01a0:2094_9": "anāgatā sabbepi rasā yevāpanakaṭṭhānaṃ paviṭṭhāti veditabbā.",
  "atk-abh01a0:2095_0": "Evamayaṃ mūlarasādinābhedena bhinnopi raso lakkhaṇādīhi abhinnoyeva. Sabbopi hesa",
  "atk-abh01a0:2095_1": "jivhāpaṭihananalakkhaṇo raso, jivhāviññāṇassa visayabhāvaraso, tasseva gocarapaccupaṭṭhāno.",
  "atk-abh01a0:2095_2": "Sesaṃ cakkhāyatananiddese vuttanayeneva veditabbaṃ. Idhāpi hi tatheva dvipaññāsanayapaṭimaṇḍitā terasa vārā vuttā.",
  "atk-abh01a0:2096_0": "632. Itthindriyaniddese yanti karaṇavacanaṃ. Yena kāraṇena itthiyā itthiliṅgādīni",
  "atk-abh01a0:2096_1": "hontīti ayamettha attho. Tattha ‘liṅga’nti saṇṭhānaṃ. Itthiyā hi hatthapādagīvāurādīnaṃ",
  "atk-abh01a0:2096_2": "saṇṭhānaṃ na purisassa viya hoti. Itthīnañhi heṭṭhimakāyo visado hoti, uparimakāyo",
  "atk-abh01a0:2096_3": "avisado. Hatthapādā khuddakā, mukhaṃ khuddakaṃ. Nimittanti sañjānanaṃ. Itthīnañhi",
  "atk-abh01a0:2096_4": "uramaṃsaṃ avisadaṃ hoti, mukhaṃ nimmassudāṭhikaṃ. Kesabandhavatthaggahaṇampi na purisānaṃ",
  "atk-abh01a0:2096_5": "viya hoti. Kuttanti kiriyā. Itthiyo hi daharakāle suppakamusalakehi kīḷanti, cittadhītalikāya",
  "atk-abh01a0:2096_6": "kīḷanti, mattikavākena suttakaṃ nāma kantanti. Ākappoti gamanādiākāro. Itthiyo hi",
  "atk-abh01a0:2096_7": "gacchamānā avisadā gacchanti, tiṭṭhamānā nipajjamānā nisīdamānā khādamānā bhuñjamānā",
  "atk-abh01a0:2096_8": "avisadā bhuñjanti. Purisampi hi avisadaṃ disvā mātugāmo viya gacchati tiṭṭhati nipajjati",
  "atk-abh01a0:2096_9": "nisīdati khādati bhuñjatīti vadanti.",
  "atk-abh01a0:2097_0": "Itthattaṃ itthibhāvoti ubhayampi ekatthaṃ; itthisabhāvoti attho. Ayaṃ kammajo paṭisandhisamuṭṭhito.",
  "atk-abh01a0:2097_1": "Itthiliṅgādīni pana itthindriyaṃ paṭicca pavatte samuṭṭhitāni. Yathā hi bīje sati,",
  "atk-abh01a0:2097_2": "bījaṃ paṭicca, bījapaccayā rukkho vaḍḍhitvā sākhāviṭapasampanno hutvā ākāsaṃ pūretvā",
  "atk-abh01a0:2097_3": "tiṭṭhati, evameva itthibhāvasaṅkhāte itthindriye sati itthiliṅgādīni honti. Bījaṃ",
  "atk-abh01a0:2097_4": "viya hi itthindriyaṃ, bījaṃ paṭicca vaḍḍhitvā ākāsaṃ pūretvā ṭhitarukkho viya itthindriyaṃ",
  "atk-abh01a0:2097_5": "paṭicca itthiliṅgādīni pavatte samuṭṭhahanti. Tattha itthindriyaṃ na cakkhuviññeyyaṃ,",
  "atk-abh01a0:2097_6": "manoviññeyyameva. Itthiliṅgādīni cakkhuviññeyyānipi manoviññeyyānipi.",
  "atk-abh01a0:2098": "Idaṃ taṃ rūpaṃ itthindriyanti idaṃ taṃ rūpaṃ, yathā cakkhundriyādīni purisassāpi honti, na evaṃ; niyamato pana itthiyā eva indriyaṃ ‘itthindriyaṃ’.",
  "atk-abh01a0:2099_0": "633. Purisindriyepi eseva nayo. Purisaliṅgādīni pana itthiliṅgādīnaṃ paṭipakkhato",
  "atk-abh01a0:2099_1": "veditabbāni. Purisassa hi hatthapādagīvāurādīnaṃ saṇṭhānaṃ na itthiyā viya hoti.",
  "atk-abh01a0:2099_2": "Purisānañhi uparimakāyo visado hoti heṭṭhimakāyo avisado, hatthapādā mahantā, mukhaṃ",
  "atk-abh01a0:2099_3": "mahantaṃ, uramaṃsaṃ visadaṃ, massudāṭhikā uppajjanti. Kesabandhanavatthaggahaṇaṃ",
  "atk-abh01a0:2099_4": "na itthīnaṃ viya hoti. Daharakāle rathanaṅgalādīhi kīḷanti, vālikapāḷiṃ katvā vāpiṃ",
  "atk-abh01a0:2099_5": "nāma khananti, gamanādīni visadāni honti. Itthimpi gamanādīni visadāni kurumānaṃ",
  "atk-abh01a0:2099_6": "disvā ‘puriso viya gacchatī’tiādīni vadanti. Sesaṃ itthindriye vuttasadisameva.",
  "atk-abh01a0:2100_0": "Tattha itthibhāvalakkhaṇaṃ itthindriyaṃ, itthīti pakāsanarasaṃ, itthiliṅganimittakuttākappānaṃ",
  "atk-abh01a0:2100_1": "kāraṇabhāvapaccupaṭṭhānaṃ. Purisabhāvalakkhaṇaṃ purisindriyaṃ, purisoti pakāsanarasaṃ,",
  "atk-abh01a0:2100_2": "purisaliṅganimittakuttākappānaṃ kāraṇabhāvapaccupaṭṭhānaṃ. Ubhayampetaṃ paṭhamakappikānaṃ",
  "atk-abh01a0:2100_3": "pavatte samuṭṭhāti. Aparabhāge paṭisandhiyaṃ. Paṭisandhisamuṭṭhitampi pavatte calati parivattati.",
  "atk-abh01a0:2101": "Yathāha –",
  "atk-abh01a0:2102": "“Tena kho pana samayena aññatarassa bhikkhuno itthiliṅgaṃ pātubhūtaṃ hoti. Tena kho pana samayena aññatarissā bhikkhuniyā purisaliṅgaṃ pātubhūtaṃ hotī”ti.",
  "atk-abh01a0:2103_0": "Imesu pana dvīsu purisaliṅgaṃ uttamaṃ, itthiliṅgaṃ hīnaṃ. Tasmā purisaliṅgaṃ balavaakusalena",
  "atk-abh01a0:2103_1": "antaradhāyati, itthiliṅgaṃ dubbalakusalena patiṭṭhāti. Itthiliṅgaṃ pana antaradhāyantaṃ",
  "atk-abh01a0:2103_2": "dubbalaakusalena antaradhāyati, purisaliṅgaṃ balavakusalena patiṭṭhāti. Evaṃ ubhayampi",
  "atk-abh01a0:2103_3": "akusalena antaradhāyati, kusalena patiṭṭhātīti veditabbaṃ.",
  "atk-abh01a0:2104_0": "Ubhatobyañjanakassa pana kiṃ ekaṃ indriyaṃ udāhu dveti? Ekaṃ. Tañca kho itthiubhatobyañjanakassa",
  "atk-abh01a0:2104_1": "itthindriyaṃ, purisaubhatobyañjanakassa purisindriyaṃ. ‘Evaṃ sante dutiyabyañjanakassa",
  "atk-abh01a0:2104_2": "abhāvo āpajjati. Indriyañhi byañjanakāraṇaṃ vuttaṃ. Tañcassa natthī’ti? ‘Na tassa",
  "atk-abh01a0:2104_3": "indriyaṃ byañjanakāraṇaṃ’. ‘Kasmā’? ‘Sadā abhāvato. Itthiubhatobyañjanakassa hi yadā",
  "atk-abh01a0:2104_4": "itthiyā rāgacittaṃ uppajjati, tadāva purisabyañjanaṃ pākaṭaṃ hoti, itthibyañjanaṃ",
  "atk-abh01a0:2104_5": "paṭicchannaṃ guḷhaṃ hoti. Tathā itarassa itaraṃ.",
  "atk-abh01a0:2105_0": "Yadi ca tesaṃ indriyaṃ dutiyabyañjanakāraṇaṃ bhaveyya, sadāpi byañjanadvayaṃ tiṭṭheyya.",
  "atk-abh01a0:2105_1": "Na pana tiṭṭhati. Tasmā veditabbametaṃ na tassa taṃ byañjanakāraṇaṃ. Kammasahāyaṃ",
  "atk-abh01a0:2105_2": "pana rāgacittamevettha kāraṇaṃ. Yasmā cassa ekameva indriyaṃ hoti, tasmā itthiubhatobyañjanako",
  "atk-abh01a0:2105_3": "sayampi gabbhaṃ gaṇhāti, parampi gaṇhāpeti. Purisaubhatobyañjanako paraṃ gabbhaṃ",
  "atk-abh01a0:2105_4": "gaṇhāpeti, sayaṃ pana na gaṇhātīti.",
  "atk-abh01a0:2106_0": "634. Jīvitindriyaniddese yaṃ vattabbaṃ taṃ heṭṭhā arūpajīvitindriye vuttameva. Kevalañhi",
  "atk-abh01a0:2106_1": "tattha yo tesaṃ arūpīnaṃ dhammānanti vuttaṃ, idha rūpajīvitindriyattā yo tesaṃ rūpīnaṃ",
  "atk-abh01a0:2106_2": "dhammānanti ayameva viseso. Lakkhaṇādīni panassa evaṃ veditabbāni – sahajātarūpānupālanalakkhaṇaṃ",
  "atk-abh01a0:2106_3": "jīvitindriyaṃ, tesaṃ pavattanarasaṃ, tesaṃ yeva ṭhapanapaccupaṭṭhānaṃ, yāpayitabbabhūtapadaṭṭhānanti.",
  "atk-abh01a0:2107_0": "635. Kāyaviññattiniddese kāyaviññattīti ettha tāva kāyena attano bhāvaṃ viññāpentānaṃ",
  "atk-abh01a0:2107_1": "tiracchānehipi purisānaṃ, purisehi vā tiracchānānampi kāyagahaṇānusārena gahitāya",
  "atk-abh01a0:2107_2": "etāya bhāvo viññāyatīti ‘viññatti’. Sayaṃ kāyagahaṇānusārena viññāyatītipi ‘viññatti’.",
  "atk-abh01a0:2107_3": "“Kāyena saṃvaro sādhū”tiādīsu āgato copanasaṅkhāto kāyova viññatti ‘kāyaviññatti’.",
  "atk-abh01a0:2107_4": "Kāyavipphandanena adhippāyaviññāpanahetuttā, sayañca tathā viññeyyattā kāyena viññattītipi ‘kāyaviññatti’.",
  "atk-abh01a0:2108_0": "Kusalacittassa vātiādīsu aṭṭhahi kāmāvacarehi abhiññācittena cāti navahi kusalacittehi",
  "atk-abh01a0:2108_1": "kusalacittassa vā, dvādasahipi akusalacittehi akusalacittassa vā, aṭṭhahi mahākiriyehi",
  "atk-abh01a0:2108_2": "dvīhi ahetukakiriyehi abhiññāppattena ekena rūpāvacarakiriyenāti ekādasahi kiriyacittehi",
  "atk-abh01a0:2108_3": "abyākatacittassa vā. Ito aññāni hi cittāni viññattiṃ na janenti. Sekkhāsekkhaputhujjanānaṃ",
  "atk-abh01a0:2108_4": "pana ettakeheva cittehi viññatti hotīti etesaṃ kusalādīnaṃ vasena tīhi padehi ‘hetuto’ dassitā.",
  "atk-abh01a0:2109_0": "Idāni chahi padehi ‘phalato’ dassetuṃ abhikkamantassa vātiādi vuttaṃ. Abhikkamādayo",
  "atk-abh01a0:2109_1": "hi viññattivasena pavattattā viññattiphalaṃ nāma. Tattha ‘abhikkamantassā’ti purato",
  "atk-abh01a0:2109_2": "kāyaṃ abhiharantassa. Paṭikkamantassāti pacchato paccāharantassa. Ālokentassāti ujukaṃ",
  "atk-abh01a0:2109_3": "pekkhantassa. Vilokentassāti ito cito ca pekkhantassa. Samiñjentassāti sandhayo saṅkocentassa.",
  "atk-abh01a0:2109_4": "Pasārentassāti sandhayo paṭipaṇāmentassa.",
  "atk-abh01a0:2110_0": "Idāni chahi padehi ‘sabhāvato’ dassetuṃ kāyassa thambhanāti ādi vuttaṃ. Tattha ‘kāyassā’ti",
  "atk-abh01a0:2110_1": "sarīrassa. Kāyaṃ thambhetvā thaddhaṃ karotīti thambhanā. Tameva upasaggena vaḍḍhetvā",
  "atk-abh01a0:2110_2": "santhambhanāti āha. Balavatarā vā thambhanā ‘santhambhanā’. Santhambhitattanti santhambhitabhāvo.",
  "atk-abh01a0:2110_3": "Viññāpanavasena viññatti. Viññāpanāti viññāpanākāro. Viññāpitabhāvo viññāpitattaṃ.",
  "atk-abh01a0:2110_4": "Sesamettha yaṃ vattabbaṃ taṃ heṭṭhā dvārakathāyaṃ vuttameva. Tathā vacīviññattiyaṃ.",
  "atk-abh01a0:2111_0": "636. Vacīviññattītipadassa pana niddesapadānañca attho tattha na vutto, so evaṃ veditabbo",
  "atk-abh01a0:2111_1": "– vācāya attano bhāvaṃ viññāpentānaṃ tiracchānehipi purisānaṃ, purisehi vā tiracchānānampi,",
  "atk-abh01a0:2111_2": "vacīgahaṇānusārena gahitāya etāya bhāvo viññāyatīti viññatti. Sayañca vacīgahaṇānusārena",
  "atk-abh01a0:2111_3": "viññāyatītipi viññatti. “Sādhu vācāya saṃvaro”tiādīsu āgatā copanasaṅkhātā vacī eva",
  "atk-abh01a0:2111_4": "viññatti ‘vacīviññatti’. Vacīghosena adhippāyaviññāpanahetuttā sayañca tathāviññeyyattā",
  "atk-abh01a0:2111_5": "vācāya viññattītipi ‘vacīviññatti’. Vācā girātiādīsu vuccatīti ‘vācā’. Giriyatīti",
  "atk-abh01a0:2111_6": "‘girā’. Byappathoti vākyabhedo. Vākyañca taṃ patho ca atthaṃ ñātukāmānaṃ ñāpetukāmānañcātipi",
  "atk-abh01a0:2111_7": "‘byappatho’. Udīriyatīti udīraṇaṃ. Ghussatīti ghoso. Kariyatīti kammaṃ. Ghosova kammaṃ",
  "atk-abh01a0:2111_8": "ghosakammaṃ. Nānappakārehi kato ghosoti attho. Vaciyā bhedo vacībhedo. So pana ‘na",
  "atk-abh01a0:2111_9": "bhaṅgo, pabhedagatā vācā evā’ti ñāpanatthaṃ vācā vacībhedoti vuttaṃ. Imehi sabbehipi",
  "atk-abh01a0:2111_10": "padehi ‘saddavācāva’ dassitā. Idāni tāya vācāya saddhiṃ yojetvā heṭṭhā vuttatthānaṃ",
  "atk-abh01a0:2111_11": "viññattiādīnaṃ padānaṃ vasena tīhākārehi sabhāvato taṃ dassetuṃ yā tāya vācāya viññattītiādi",
  "atk-abh01a0:2111_12": "vuttaṃ. Taṃ heṭṭhā vuttanayattā uttānatthameva.",
  "atk-abh01a0:2112_0": "Idāni viññattisamuṭṭhāpakacittesu asammohatthaṃ dvattiṃsa chabbīsa ekūnavīsati soḷasa",
  "atk-abh01a0:2112_1": "pacchimānīti idaṃ pakiṇṇakaṃ veditabbaṃ – dvattiṃsa cittāni hi rūpaṃ samuṭṭhāpenti,",
  "atk-abh01a0:2112_2": "iriyāpathampi upatthambhenti, duvidhampi viññattiṃ janenti. Chabbīsati viññattimeva",
  "atk-abh01a0:2112_3": "na janenti, itaradvayaṃ karonti. Ekūnavīsati rūpameva samuṭṭhāpenti, itaradvayaṃ",
  "atk-abh01a0:2112_4": "na karonti. Soḷasa imesu tīsu ekampi na karonti.",
  "atk-abh01a0:2113_0": "Tattha dvattiṃsāti heṭṭhā vuttāneva kāmāvacarato aṭṭha kusalāni, dvādasa akusalāni,",
  "atk-abh01a0:2113_1": "kiriyato dasa cittāni, sekkhaputhujjanānaṃ abhiññācittaṃ, khīṇāsavānaṃ abhiññācittanti.",
  "atk-abh01a0:2113_2": "Chabbīsāti rūpāvacarato pañca kusalāni, pañca kiriyāni, arūpāvacarato cattāri kusalāni,",
  "atk-abh01a0:2113_3": "cattāri kiriyāni, cattāri maggacittāni, cattāri phalacittānīti. Ekūnavīsatīti kāmāvacarakusalavipākato",
  "atk-abh01a0:2113_4": "ekādasa, akusalavipākato dve, kiriyato kiriyamanodhātu, rūpāvacarato pañca vipākacittānīti.",
  "atk-abh01a0:2113_5": "Soḷasāti dve pañcaviññāṇāni, sabbasattānaṃ paṭisandhicittaṃ, khīṇāsavānaṃ cuticittaṃ,",
  "atk-abh01a0:2113_6": "arūpe cattāri vipākacittānīti. Imāni soḷasa rūpiriyāpathaviññattīsu ekampi na karonti.",
  "atk-abh01a0:2113_7": "Aññānipi bahūni arūpe uppannāni anokāsagatattā rūpaṃ na samuṭṭhāpenti. Na tāneva,",
  "atk-abh01a0:2113_8": "kāyavacīviññattiyopi.",
  "atk-abh01a0:2114_0": "637. Ākāsadhātuniddese na kassati, na nikassati, kasituṃ vā chindituṃ vā bhindituṃ",
  "atk-abh01a0:2114_1": "vā na sakkāti ākāso. Ākāsova ākāsagataṃ, kheḷagatādi viya. Ākāsoti vā gatanti ‘ākāsagataṃ’.",
  "atk-abh01a0:2114_2": "Na haññatīti aghaṃ, aghaṭṭanīyanti attho. Aghameva aghagataṃ. Chiddaṭṭhena vivaro.",
  "atk-abh01a0:2114_3": "Vivarova vivaragataṃ. Asamphuṭṭhaṃ catūhi mahābhūtehīti etehi asamphuṭṭhaṃ nijjaṭākāsaṃva",
  "atk-abh01a0:2114_4": "kathitaṃ. Lakkhaṇādito pana rūpaparicchedalakkhaṇā ākāsadhātu, rūpapariyantappakāsanarasā,",
  "atk-abh01a0:2114_5": "rūpamariyādapaccupaṭṭhānā asamphuṭṭhabhāvachiddavivarabhāvapaccupaṭṭhānā vā, paricchinnarūpapadaṭṭhānā,",
  "atk-abh01a0:2114_6": "yāya paricchinnesu rūpesu ‘idamito uddhaṃ adho tiriya’nti ca hoti.",
  "atk-abh01a0:2115_0": "638. Ito pare rūpassalahutādīnaṃ niddesā cittassalahutādīsu vuttanayeneva veditabbā.",
  "atk-abh01a0:2115_1": "Lakkhaṇādito panettha adandhatālakkhaṇā rūpassa lahutā, rūpānaṃ garubhāvavinodanarasā,",
  "atk-abh01a0:2115_2": "lahuparivattitāpaccupaṭṭhānā, lahurūpapadaṭṭhānā. Athaddhatālakkhaṇā rūpassa mudutā,",
  "atk-abh01a0:2115_3": "rūpānaṃ thaddhabhāvavinodanarasā, sabbakiriyāsu avirodhitāpaccupaṭṭhānā, mudurūpapadaṭṭhānā.",
  "atk-abh01a0:2115_4": "Sarīrakiriyānukūlakammaññabhāvalakkhaṇā rūpassa kammaññatā, akammaññatāvinodanarasā,",
  "atk-abh01a0:2115_5": "adubbalabhāvapaccupaṭṭhānā, kammaññarūpapadaṭṭhānā.",
  "atk-abh01a0:2116_0": "Etā pana tisso na aññamaññaṃ vijahanti. Evaṃ santepi yo arogino viya rūpānaṃ lahubhāvo,",
  "atk-abh01a0:2116_1": "adandhatālahuparivattippakāro, rūpadandhattakaradhātukkhobhapaṭipakkhapaccayasamuṭṭhāno,",
  "atk-abh01a0:2116_2": "so rūpavikāro ‘rūpassalahutā’. Yo suparimadditacammasseva rūpānaṃ mudubhāvo sabbakiriyāvisesesu",
  "atk-abh01a0:2116_3": "sarasavattanabhāvo vasavattanabhāvamaddavappakāro rūpathaddhattakaradhātukkhobhapaṭipakkhapaccayasamuṭṭhāno,",
  "atk-abh01a0:2116_4": "so rūpavikāro ‘rūpassa mudutā’. Yo pana sudhantasuvaṇṇasseva rūpānaṃ kammaññabhāvo",
  "atk-abh01a0:2116_5": "sarīrakiriyānukūlabhāvappakāro sarīrakiriyānaṃ ananukūlakaradhātukkhobhapaṭipakkhapaccayasamuṭṭhāno,",
  "atk-abh01a0:2116_6": "so rūpavikāro ‘rūpassa kammaññatā’ti. Evametāsaṃ viseso veditabbo.",
  "atk-abh01a0:2117_0": "Etā pana tissopi kammaṃ kātuṃ na sakkoti, āhārādayova karonti. Tathā hi yogino ‘ajja",
  "atk-abh01a0:2117_1": "amhehi bhojanasappāyaṃ laddhaṃ, kāyo no lahu mudu kammañño’ti vadanti. ‘Ajja utusappāyaṃ",
  "atk-abh01a0:2117_2": "laddhaṃ, ajja amhākaṃ cittaṃ ekaggaṃ, kāyo no lahu mudu kammañño’ti vadantīti.",
  "atk-abh01a0:2118_0": "641. Upacayasantatiniddesesu āyatanānanti aḍḍhekādasannaṃ rūpāyatanānaṃ. Ācayoti",
  "atk-abh01a0:2118_1": "nibbatti. So rūpassa upacayoti yo āyatanānaṃ ācayo punappunaṃ nibbattamānānaṃ, sova",
  "atk-abh01a0:2118_2": "rūpassa upacayo nāma hoti; vaḍḍhīti attho. Yo rūpassa upacayo sā rūpassa santatīti",
  "atk-abh01a0:2118_3": "yā evaṃ upacitānaṃ rūpānaṃ vaḍḍhi, tato uttaritaraṃ pavattikāle sā rūpassa santati",
  "atk-abh01a0:2118_4": "nāma hoti; pavattīti attho. Naditīre khatakūpasmiñhi udakuggamanakālo viya ācayo,",
  "atk-abh01a0:2118_5": "nibbatti; paripuṇṇakālo viya upacayo, vaḍḍhi; ajjhottharitvā gamanakālo viya santati,",
  "atk-abh01a0:2118_6": "pavattīti veditabbā.",
  "atk-abh01a0:2119_0": "Evaṃ kiṃ kathitaṃ hotīti? Āyatanena hi ācayo kathito, ācayena āyatanaṃ kathitaṃ.",
  "atk-abh01a0:2119_1": "Ācayova kathito āyatanameva kathitaṃ. Evampi kiṃ kathitaṃ hotīti? Catusantatirūpānaṃ",
  "atk-abh01a0:2119_2": "ācayo upacayo nibbatti vaḍḍhi kathitā. Atthato hi ubhayampetaṃ jātirūpasseva adhivacanaṃ.",
  "atk-abh01a0:2119_3": "Ākāranānattena pana veneyyavasena ca upacayo santatīti uddesadesanaṃ katvā yasmā",
  "atk-abh01a0:2119_4": "ettha atthato nānattaṃ natthi, tasmā niddese “yo āyatanānaṃ ācayo so rūpassa upacayo,",
  "atk-abh01a0:2119_5": "yo rūpassa upacayo sā rūpassa santatī”ti vuttaṃ.",
  "atk-abh01a0:2120_0": "Yasmā ca ubhayampetaṃ jātirūpasseva adhivacanaṃ tasmā ettha ācayalakkhaṇo rūpassa",
  "atk-abh01a0:2120_1": "upacayo, pubbantato rūpānaṃ ummujjāpanaraso, niyyātanapaccupaṭṭhāno paripuṇṇabhāvapaccupaṭṭhāno",
  "atk-abh01a0:2120_2": "vā, upacitarūpapadaṭṭhāno. Pavattilakkhaṇā rūpassa santati, anuppabandharasā, anupacchedapaccupaṭṭhānā,",
  "atk-abh01a0:2120_3": "anuppabandharūpapadaṭṭhānāti veditabbā.",
  "atk-abh01a0:2121_0": "643. Jaratāniddese jīraṇakavasena jarā; ayamettha sabhāvaniddeso. Jīraṇākāro jīraṇatā.",
  "atk-abh01a0:2121_1": "Khaṇḍiccanti ādayo tayo kālātikkame kiccaniddesā. Pacchimā dve pakatiniddesā. Ayañhi",
  "atk-abh01a0:2121_2": "‘jarā’ti iminā padena sabhāvato dīpitā; tenassāyaṃ sabhāvaniddeso. ‘Jīraṇatā’ti iminā",
  "atk-abh01a0:2121_3": "ākārato; tenassāyaṃ ākāraniddeso. Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-abh01a0:2121_4": "Pāliccanti iminā kesalomānaṃ palitabhāvakaraṇakiccato. Valittacatāti iminā maṃsaṃ",
  "atk-abh01a0:2121_5": "milāpetvā tace valibhāvakaraṇakiccato dīpitā. Tenassā ime ‘khaṇḍicca’ntiādayo tayo",
  "atk-abh01a0:2121_6": "kālātikkame kiccaniddesā. Tehi imesaṃ vikārānaṃ dassanavasena pākaṭībhūtā pākaṭajarā",
  "atk-abh01a0:2121_7": "dassitā. Yatheva hi udakassa vā aggino vā tiṇarukkhādīnaṃ saṃbhaggapalibhaggatāya",
  "atk-abh01a0:2121_8": "vā jhāmatāya vā gatamaggo pākaṭo hoti, na ca so gatamaggo tāneva udakādīni, evameva",
  "atk-abh01a0:2121_9": "jarāya dantādīsu khaṇḍiccādivasena gatamaggo pākaṭo, cakkhuṃ ummīletvāpi gayhati,",
  "atk-abh01a0:2121_10": "na ca khaṇḍiccādīneva jarā. Na hi jarā cakkhuviññeyyā hoti.",
  "atk-abh01a0:2122_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattāya",
  "atk-abh01a0:2122_1": "āyukkhayacakkhādiindriyaparipākasaññitāya pakatiyā dīpitā. Tenassime pacchimā dve",
  "atk-abh01a0:2122_2": "pakatiniddesāti veditabbā. Tattha yasmā jaraṃ pattassa āyu hāyati, tasmā jarā ‘āyuno",
  "atk-abh01a0:2122_3": "saṃhānī’ti phalūpacārena vuttā. Yasmā ca daharakāle suppasannāni, sukhumampi attano",
  "atk-abh01a0:2122_4": "visayaṃ sukheneva gaṇhanasamatthāni cakkhādīni indriyāni jaraṃ pattassa paripakkāni",
  "atk-abh01a0:2122_5": "āluḷitāni avisadāni, oḷārikampi attano visayaṃ gahetuṃ asamatthāni honti, tasmā ‘indriyānaṃ",
  "atk-abh01a0:2122_6": "paripāko’tipi phalūpacāreneva vuttā.",
  "atk-abh01a0:2123_0": "Sā panāyaṃ evaṃ niddiṭṭhā sabbāpi jarā pākaṭā paṭicchannāti duvidhā hoti. Tattha",
  "atk-abh01a0:2123_1": "dantādīsu khaṇḍabhāvādidassanato rūpadhammesu jarā pākaṭajarā nāma. Arūpadhammesu",
  "atk-abh01a0:2123_2": "pana jarā tādisassa vikārassa adassanato paṭicchannajarā nāma. Puna avīci savīcīti",
  "atk-abh01a0:2123_3": "evampi duvidhā hoti. Tattha maṇikanakarajatapavāḷacandimasūriyādīnaṃ viya, mandadasakādīsu",
  "atk-abh01a0:2123_4": "pāṇīnaṃ viya ca, pupphaphalapallavādīsu ca apāṇīnaṃ viya, antarantarā vaṇṇavisesādīnaṃ",
  "atk-abh01a0:2123_5": "duviññeyyattā jarā avīcijarā nāma; nirantarajarāti attho. Tato aññesu pana yathāvuttesu",
  "atk-abh01a0:2123_6": "antarantarā vaṇṇavisesādīnaṃ suviññeyyattā jarā savīcijarā nāmāti veditabbā.",
  "atk-abh01a0:2124": "Lakkhaṇāditopi rūpaparipākalakkhaṇā rūpassa jaratā, upanayanarasā, sabhāvānapagamepi navabhāvāpagamapaccupaṭṭhānā, vīhipurāṇabhāvo viya paripaccamānarūpapadaṭṭhānāti veditabbā.",
  "atk-abh01a0:2125_0": "644. Aniccatāniddese khayagamanavasena khayo, vayagamanavasena vayo, bhijjanavasena",
  "atk-abh01a0:2125_1": "bhedo. Atha vā, yasmā taṃ patvā rūpaṃ khīyati, veti, bhijjati ca, tasmā khīyati etasminti",
  "atk-abh01a0:2125_2": "‘khayo’, veti etasminti ‘vayo’, bhijjati etasminti ‘bhedo’. Upasaggavasena padaṃ",
  "atk-abh01a0:2125_3": "vaḍḍhetvā bhedova paribhedo. Hutvā abhāvaṭṭhena, na niccanti aniccaṃ. Tassa bhāvo",
  "atk-abh01a0:2125_4": "aniccatā. Antaradhāyati etthāti antaradhānaṃ. Maraṇañhi patvā rūpaṃ antaradhāyati,",
  "atk-abh01a0:2125_5": "adassanaṃ gacchati. Na kevalañca rūpameva, sabbepi pañcakkhandhā. Tasmā pañcannampi",
  "atk-abh01a0:2125_6": "khandhānaṃ aniccatāya idameva lakkhaṇanti veditabbaṃ. Lakkhaṇādito pana paribhedalakkhaṇā",
  "atk-abh01a0:2125_7": "rūpassa aniccatā, saṃsīdanarasā, khayavayapaccupaṭṭhānā, paribhijjamānarūpapadaṭṭhānāti veditabbā.",
  "atk-abh01a0:2126_0": "Heṭṭhā jāti gahitā jarā gahitā, imasmiṃ ṭhāne maraṇaṃ gahitaṃ. Ime tayo dhammā imesaṃ",
  "atk-abh01a0:2126_1": "sattānaṃ ukkhittāsikapaccāmittasadisā. Yathā hi purisassa tayo paccāmittā otāraṃ",
  "atk-abh01a0:2126_2": "gavesamānā vicareyyuṃ. Tesu eko evaṃ vadeyya – ‘etaṃ nīharitvā aṭavipavesanaṃ mayhaṃ",
  "atk-abh01a0:2126_3": "bhāro hotū’ti. Dutiyo ‘aṭavigatakāle pothetvā pathaviyaṃ pātanaṃ mayhaṃ bhāro’ti.",
  "atk-abh01a0:2126_4": "Tatiyo ‘pathavigatakālato paṭṭhāya asinā sīsacchedanaṃ mayhaṃ bhāro’ti. Evarūpā ime",
  "atk-abh01a0:2126_5": "jāti ādayo. Nīharitvā aṭavipavesanapaccāmittasadisā hettha jāti, tasmiṃ tasmiṃ ṭhāne",
  "atk-abh01a0:2126_6": "nibbattāpanato. Aṭavigataṃ pothetvā pathaviyaṃ pātanapaccāmittasadisā jarā, nibbattakkhandhānaṃ",
  "atk-abh01a0:2126_7": "dubbalaparādhīnamañcaparāyaṇabhāvakaraṇato. Pathavigatassa asinā sīsacchedakapaccāmittasadisaṃ",
  "atk-abh01a0:2126_8": "maraṇaṃ, jarāppattānaṃ khandhānaṃ jīvitakkhayapāpanatoti.",
  "atk-abh01a0:2127_0": "645. Kabaḷīkārāhāraniddese kabaḷaṃ karīyatīti kabaḷīkāro. Āharīyatīti āhāro. Kabaḷaṃ",
  "atk-abh01a0:2127_1": "katvā ajjhoharīyatīti attho. Rūpaṃ vā āharatītipi ‘āhāro’. Evaṃ vatthuvasena nāmaṃ",
  "atk-abh01a0:2127_2": "uddharitvā puna vatthuvasenevetaṃ pabhedato dassetuṃ odano kummāsotiādi vuttaṃ. Odanādīni",
  "atk-abh01a0:2127_3": "hi phāṇitapariyantāni dvādasa idhādhippetassa āhārassa vatthūni. Pāḷiyaṃ anāgatāni",
  "atk-abh01a0:2127_4": "mūlaphalādīni yevāpanakaṃ paviṭṭhāni.",
  "atk-abh01a0:2128_0": "Idāni tāni mūlaphalādīni kattabbato dassetuṃ yamhi yamhi janapadetiādimāha. Tattha",
  "atk-abh01a0:2128_1": "mukhena asitabbaṃ bhuñjitabbanti mukhāsiyaṃ. Dantehi vikhāditabbanti dantavikhādanaṃ.",
  "atk-abh01a0:2128_2": "Galena ajjhoharitabbanti galajjhoharaṇīyaṃ. Idāni taṃ kiccavasena dassetuṃ kucchivitthambhananti",
  "atk-abh01a0:2128_3": "āha. Tañhi mūlaphalādi odanakummāsādi vā ajjhohaṭaṃ kucchiṃ vitthambheti. Idamassa",
  "atk-abh01a0:2128_4": "kiccaṃ. Yāya ojāya sattā yāpentīti heṭṭhā sabbapadehi savatthukaṃ āhāraṃ dassetvā",
  "atk-abh01a0:2128_5": "idāni nibbaṭṭitaojameva dassetuṃ idaṃ vuttaṃ.",
  "atk-abh01a0:2129_0": "Kiṃ panettha vatthussa kiccaṃ? Kiṃ ojāya? Parissayaharaṇapālanāni. Vatthuhi parissayaṃ",
  "atk-abh01a0:2129_1": "harati pāletuṃ na sakkoti, ojā pāleti parissayaṃ harituṃ na sakkoti. Dvepi ekato",
  "atk-abh01a0:2129_2": "hutvā pāletumpi sakkonti parissayampi harituṃ. Ko panesa parissayo nāma? Kammajatejo.",
  "atk-abh01a0:2129_3": "Antokucchiyañhi odanādivatthusmiṃ asati, kammajatejo uṭṭhahitvā udarapaṭalaṃ gaṇhāti,",
  "atk-abh01a0:2129_4": "‘chātomhi, āhāraṃ me dethā’ti vadāpeti. Bhuttakāle udarapaṭalaṃ muñcitvā vatthuṃ",
  "atk-abh01a0:2129_5": "gaṇhāti. Atha satto ekaggo hoti.",
  "atk-abh01a0:2130_0": "Yathā hi chāyārakkhaso chāyaṃ paviṭṭhaṃ gahetvā devasaṅkhalikāya bandhitvā attano",
  "atk-abh01a0:2130_1": "bhavane modanto chātakāle āgantvā sīse ḍaṃsati. So ḍaṭṭhattā viravati. Taṃ viravaṃ",
  "atk-abh01a0:2130_2": "sutvā ‘dukkhappatto ettha atthī’ti tato tato manussā āgacchanti. So āgatāgate gahetvā",
  "atk-abh01a0:2130_3": "khāditvā bhavane modati. Evaṃsampadamidaṃ veditabbaṃ. Chāyārakkhaso viya hi kammajatejo,",
  "atk-abh01a0:2130_4": "devasaṅkhalikāya bandhitvā ṭhapitasatto viya udarapaṭalaṃ, puna āgatamanussā viya",
  "atk-abh01a0:2130_5": "odanādivatthu, otaritvā sīse ḍaṃsanaṃ viya kammajatejassa vatthuto muttassa udarapaṭalaggahaṇaṃ,",
  "atk-abh01a0:2130_6": "ḍaṭṭhassa viravanakālo viya ‘āhāraṃ dethā’ti vacanakālo, tāya saññāya āgatāgate gahetvā",
  "atk-abh01a0:2130_7": "khāditvā bhavane modanakālo viya kammajatejena udarapaṭalaṃ muñcitvā vatthusmiṃ gahite ekaggacittatā.",
  "atk-abh01a0:2131_0": "Tattha oḷārike vatthusmiṃ ojā mandā hoti. Sukhume balavatī. Kudrūsakabhattādīni hi",
  "atk-abh01a0:2131_1": "bhuñjitvā muhutteneva chāto hoti. Sappiādīni pivitvā ṭhitassa divasampi bhattaṃ na",
  "atk-abh01a0:2131_2": "ruccati. Ettha ca upādāyupādāya oḷārikasukhumatā veditabbā. Kumbhīlānañhi āhāraṃ",
  "atk-abh01a0:2131_3": "upādāya morānaṃ āhāro sukhumo. Kumbhīlā kira pāsāṇe gilanti. Te ca nesaṃ kucchippattā",
  "atk-abh01a0:2131_4": "vilīyanti. Morā sappavicchikādipāṇe khādanti. Morānaṃ pana āhāraṃ upādāya taracchānaṃ",
  "atk-abh01a0:2131_5": "āhāro sukhumo. Te kira tivassachaḍḍitāni visāṇāni ceva aṭṭhīni ca khādanti. Tāni",
  "atk-abh01a0:2131_6": "ca nesaṃ kheḷena temitamattāneva kandamūlaṃ viya mudukāni honti. Taracchānampi āhāramupādāya",
  "atk-abh01a0:2131_7": "hatthīnaṃ āhāro sukhumo. Te hi nānārukkhasākhādayo khādanti. Hatthīnaṃ āhārato gavayagokaṇṇamigādīnaṃ",
  "atk-abh01a0:2131_8": "āhāro sukhumo. Te kira nissārāni nānārukkhapaṇṇādīni khādanti. Tesampi āhārato gunnaṃ",
  "atk-abh01a0:2131_9": "āhāro sukhumo. Te allasukkhatiṇāni khādanti. Tesampi āhārato sasānaṃ āhāro sukhumo.",
  "atk-abh01a0:2131_10": "Sasānaṃ āhārato sakuṇānaṃ āhāro sukhumo. Sakuṇānaṃ āhārato paccantavāsīnaṃ āhāro",
  "atk-abh01a0:2131_11": "sukhumo. Paccantavāsīnaṃ āhārato gāmabhojakānaṃ āhāro sukhumo. Gāmabhojakānaṃ āhārato",
  "atk-abh01a0:2131_12": "rājarājamahāmattānaṃ āhāro sukhumo. Tesampi āhārato cakkavattino āhāro sukhumo. Cakkavattino",
  "atk-abh01a0:2131_13": "āhārato bhummadevānaṃ āhāro sukhumo. Bhummadevānaṃ āhārato cātumahārājikānaṃ āhāro",
  "atk-abh01a0:2131_14": "sukhumo. Evaṃ yāva paranimmitavasavattīnaṃ āhāro vitthāretabbo. Tesaṃ panāhāro sukhumotveva niṭṭhaṃ patto.",
  "atk-abh01a0:2132": "Lakkhaṇāditopi ojālakkhaṇo kabaḷīkāro āhāro, rūpāharaṇaraso, upatthambhanapaccupaṭṭhāno, kabaḷaṃ katvā āharitabbavatthupadaṭṭhānoti veditabbo.",
  "atk-abh01a0:2133": "646. Noupādāniddese yathā upādārūpaṃ upādiyateva, na aññena upādiyati, evametaṃ na upādiyatevāti noupādā.",
  "atk-abh01a0:2134_0": "647. Phusitabbanti phoṭṭhabbaṃ. Phusitvā jānitabbanti attho. Phoṭṭhabbañca taṃ āyatanañcāti",
  "atk-abh01a0:2134_1": "phoṭṭhabbāyatanaṃ. Āpo ca taṃ nissattasuññatasabhāvaṭṭhena dhātu cāti āpodhātu. Idāni",
  "atk-abh01a0:2134_2": "yasmā tīṇi rūpāni phusitvā jānitabbāni tasmā tāni bhājetvā dassetuṃ katamaṃ taṃ rūpaṃ",
  "atk-abh01a0:2134_3": "phoṭṭhabbāyatanaṃ? Pathavīdhātūtiādimāha. Tattha kakkhaḷattalakkhaṇā pathavīdhātu,",
  "atk-abh01a0:2134_4": "patiṭṭhānarasā, sampaṭicchanapaccupaṭṭhānā. Tejodhātu uṇhattalakkhaṇā, paripācanarasā,",
  "atk-abh01a0:2134_5": "maddavānuppadānapaccupaṭṭhānā. Vāyodhātu vitthambhanalakkhaṇā, samudīraṇarasā, abhinīhārapaccupaṭṭhānā.",
  "atk-abh01a0:2134_6": "Purimā pana ‘āpodhātu’ paggharaṇalakkhaṇā, brūhanarasā, saṅgahapaccupaṭṭhānā. Ekekā",
  "atk-abh01a0:2134_7": "cettha sesattayapadaṭṭhānāti veditabbā.",
  "atk-abh01a0:2135_0": "Kakkhaḷanti thaddhaṃ. Mudukanti athaddhaṃ. Saṇhanti maṭṭhaṃ. Pharusanti kharaṃ. Sukhasamphassanti",
  "atk-abh01a0:2135_1": "sukhavedanāpaccayaṃ iṭṭhaphoṭṭhabbaṃ. Dukkhasamphassanti dukkhavedanāpaccayaṃ aniṭṭhaphoṭṭhabbaṃ.",
  "atk-abh01a0:2135_2": "Garukanti bhāriyaṃ. Lahukanti abhāriyaṃ, sallahukanti attho. Ettha ca ‘kakkhaḷaṃ",
  "atk-abh01a0:2135_3": "mudukaṃ saṇhaṃ pharusaṃ garukaṃ lahuka’nti padehi pathavīdhātu eva bhājitā. “Yadāyaṃ",
  "atk-abh01a0:2135_4": "kāyo āyusahagato ca hoti usmāsahagato ca viññāṇasahagato ca tadā lahutaro ca hoti",
  "atk-abh01a0:2135_5": "mudutaro ca kammaññataro cā”ti suttepi lahumudubhūtaṃ pathavīdhātumeva sandhāya vuttaṃ.",
  "atk-abh01a0:2136_0": "‘Sukhasamphassaṃ dukkhasamphassa’nti padadvayena pana tīṇipi mahābhūtāni bhājitāni.",
  "atk-abh01a0:2136_1": "Pathavīdhātu hi sukhasamphassāpi atthi dukkhasamphassāpi. Tathā tejodhātuvāyodhātuyo.",
  "atk-abh01a0:2136_2": "Tattha sukhasamphassā pathavīdhātu mudutaluṇahatthe dahare pāde sambāhante assādetvā",
  "atk-abh01a0:2136_3": "assādetvā ‘sambāha tāta, sambāha tātā’ti vadāpanākāraṃ karoti. Sukhasamphassā tejodhātu",
  "atk-abh01a0:2136_4": "sītasamaye aṅgārakapallaṃ āharitvā gattaṃ sedente assādetvā assādetvā ‘sedehi tāta,",
  "atk-abh01a0:2136_5": "sedehi tātā’ti vadāpanākāraṃ karoti. Sukhasamphassā vāyodhātu uṇhasamaye vattasampanne",
  "atk-abh01a0:2136_6": "dahare bījanena bījante assādetvā assādetvā ‘bīja tāta, bīja tātā’ti vadāpanākāraṃ",
  "atk-abh01a0:2136_7": "karoti. Thaddhahatthe pana dahare pāde sambāhante aṭṭhīnaṃ bhijjanakālo viya hoti.",
  "atk-abh01a0:2136_8": "Sopi ‘apehī’ti vattabbataṃ āpajjati. Uṇhasamaye aṅgārakapalle ābhate ‘apanehi na’nti",
  "atk-abh01a0:2136_9": "vattabbaṃ hoti. Sītasamaye bījanena bījante ‘apehi, mā bījā’ti vattabbaṃ hoti. Evametāsaṃ",
  "atk-abh01a0:2136_10": "sukhasamphassatā dukkhasamphassatā ca veditabbā.",
  "atk-abh01a0:2137": "Yaṃ phoṭṭhabbaṃ anidassanaṃ sappaṭighantiādinā nayena vuttā pana catūhi catūhi nayehi paṭimaṇḍitā terasa vārā heṭṭhā rūpāyatanādīsu vuttanayeneva veditabbā.",
  "atk-abh01a0:2138_0": "Kiṃ panetāni tīṇi mahābhūtāni ekappahāreneva āpāthaṃ āgacchanti udāhu noti? Āgacchanti.",
  "atk-abh01a0:2138_1": "Evaṃ āgatāni kāyapasādaṃ ghaṭṭenti na ghaṭṭentīti? Ghaṭṭenti. Ekappahāreneva tāni",
  "atk-abh01a0:2138_2": "ārammaṇaṃ katvā kāyaviññāṇaṃ uppajjati nuppajjatīti? Nuppajjati. Ābhujitavasena vā",
  "atk-abh01a0:2138_3": "hi ussadavasena vā ārammaṇakaraṇaṃ hoti.",
  "atk-abh01a0:2139_0": "Tattha ābhujitavasena tāva, pattasmiñhi odanena pūretvā ābhate ekaṃ sitthaṃ gahetvā",
  "atk-abh01a0:2139_1": "thaddhaṃ vā mudukaṃ vāti vīmaṃsanto kiñcāpi tattha tejopi atthi vāyopi atthi, pathavīdhātumeva",
  "atk-abh01a0:2139_2": "pana ābhujati. Uṇhodake hatthaṃ otāretvā vīmaṃsanto kiñcāpi tattha pathavīpi atthi",
  "atk-abh01a0:2139_3": "vāyopi atthi, tejodhātumeva pana ābhujati. Uṇhasamaye vātapānaṃ vivaritvā vātena",
  "atk-abh01a0:2139_4": "sarīraṃ paharāpento ṭhito mandamande vāte paharante kiñcāpi tattha pathavīpi atthi",
  "atk-abh01a0:2139_5": "tejopi atthi, vāyodhātumeva pana ābhujati. Evaṃ ābhujitavasena ārammaṇaṃ karoti nāma.",
  "atk-abh01a0:2140_0": "Yo pana upakkhalati vā sīsena vā rukkhaṃ paharati bhuñjanto vā sakkharaṃ ḍaṃsati,",
  "atk-abh01a0:2140_1": "so kiñcāpi tattha tejopi atthi vāyopi atthi, ussadavasena pana pathavīdhātumeva ārammaṇaṃ",
  "atk-abh01a0:2140_2": "karoti. Aggiṃ akkamantopi kiñcāpi tattha pathavīpi atthi vāyopi atthi, ussadavasena",
  "atk-abh01a0:2140_3": "pana tejodhātumeva ārammaṇaṃ karoti. Balavavāte kaṇṇasakkhaliṃ paharitvā badhirabhāvaṃ",
  "atk-abh01a0:2140_4": "karonte. Kiñcāpi tattha pathavīpi atthi tejopi atthi, ussadavasena pana vāyodhātumeva ārammaṇaṃ karoti.",
  "atk-abh01a0:2141_0": "Yaṃkiñci dhātuṃ ārammaṇaṃ karontassa kāyaviññāṇampi ekappahārena nuppajjati. Sūcikalāpena",
  "atk-abh01a0:2141_1": "viddhassa ekappahārena kāyo ghaṭṭiyati. Yasmiṃ yasmiṃ pana ṭhāne kāyapasādo ussanno",
  "atk-abh01a0:2141_2": "hoti, tattha tattha kāyaviññāṇaṃ uppajjati. Yattha yatthāpi paṭighaṭṭananighaṃso",
  "atk-abh01a0:2141_3": "balavā hoti tattha tattha paṭhamaṃ uppajjati. Kukkuṭapattena vaṇe dhoviyamāne aṃsuaṃsu",
  "atk-abh01a0:2141_4": "kāyapasādaṃ ghaṭṭeti. Yattha yattha pana pasādo ussanno hoti, tattha tattheva kāyaviññāṇaṃ",
  "atk-abh01a0:2141_5": "uppajjati. Evaṃ ussadavasena ārammaṇaṃ karoti. Ussadavaseneva ca kāyaviññāṇaṃ uppajjati nāma.",
  "atk-abh01a0:2142_0": "Kathaṃ pana cittassa ārammaṇato saṅkanti hotīti? Dvīhākārehi hoti – ajjhāsayato vā",
  "atk-abh01a0:2142_1": "visayādhimattato vā. Vihārapūjādīsu hi ‘tāni tāni cetiyāni ceva paṭimāyo ca vandissāmi,",
  "atk-abh01a0:2142_2": "potthakammacittakammāni ca olokessāmī’ti ajjhāsayena gato ekaṃ vanditvā vā passitvā",
  "atk-abh01a0:2142_3": "vā itarassa vandanatthāya vā dassanatthāya vā manaṃ katvā vanditumpi passitumpi gacchatiyeva,",
  "atk-abh01a0:2142_4": "evaṃ ajjhāsayato saṅkamati nāma.",
  "atk-abh01a0:2143_0": "Kelāsakūṭapaṭibhāgaṃ pana mahācetiyaṃ olokento ṭhitopi aparabhāge sabbatūriyesu paggahitesu",
  "atk-abh01a0:2143_1": "rūpārammaṇaṃ vissajjetvā saddārammaṇaṃ saṅkamati. Manuññagandhesu pupphesu vā gandhesu",
  "atk-abh01a0:2143_2": "vā ābhatesu saddārammaṇaṃ vissajjetvā gandhārammaṇaṃ saṅkamati. Evaṃ visayādhimattato saṅkamati nāma.",
  "atk-abh01a0:2144_0": "651. Āpodhātuniddese āpoti sabhāvaniddeso. Āpova āpogataṃ. Sinehavasena sineho, sinehova",
  "atk-abh01a0:2144_1": "sinehagataṃ. Bandhanattaṃ rūpassāti pathavīdhātuādikassa bhūtarūpassa bandhanabhāvo.",
  "atk-abh01a0:2144_2": "Ayopiṇḍiādīni hi āpodhātu ābandhitvā baddhāni karoti. Tāya ābaddhattā tāni baddhāni",
  "atk-abh01a0:2144_3": "nāma honti. Pāsāṇapabbatatālaṭṭhihatthidantagosiṅgādīsupi eseva nayo. Sabbāni hetāni",
  "atk-abh01a0:2144_4": "āpodhātu eva ābandhitvā baddhāni karoti. Āpodhātuyā ābaddhattāva baddhāni honti.",
  "atk-abh01a0:2145_0": "Kiṃ pana pathavīdhātu sesadhātūnaṃ patiṭṭhā hoti na hotīti hoti phusitvā hoti udāhu",
  "atk-abh01a0:2145_1": "aphusitvā? Āpodhātu vā sesā ābandhamānā phusitvā ābandhati udāhu aphusitvāti? Pathavīdhātu",
  "atk-abh01a0:2145_2": "tāva āpodhātuyā aphusitvāva patiṭṭhā hoti, tejodhātuyā ca vāyodhātuyā ca phusitvā.",
  "atk-abh01a0:2145_3": "Āpodhātu pana pathavīdhātumpi tejovāyodhātuyopi aphusitvāva ābandhati. Yadi phusitvā",
  "atk-abh01a0:2145_4": "ābandheyya phoṭṭhabbāyatanaṃ nāma bhaveyya.",
  "atk-abh01a0:2146_0": "Tejodhātuvāyodhātūnampi sesadhātūsu sakasakakiccakaraṇe eseva nayo. Tejodhātu hi",
  "atk-abh01a0:2146_1": "pathavīdhātuṃ phusitvā jhāpeti. Sā pana na uṇhā hutvā jhāyati. Yadi uṇhā hutvā jhāyeyya",
  "atk-abh01a0:2146_2": "uṇhattalakkhaṇā nāma bhaveyya. Āpodhātuṃ pana aphusitvāva tāpeti. Sāpi tapamānā na",
  "atk-abh01a0:2146_3": "uṇhā hutvā tapati. Yadi uṇhā hutvā tapeyya uṇhattalakkhaṇā nāma bhaveyya. Vāyodhātuṃ",
  "atk-abh01a0:2146_4": "pana phusitvāva tāpeti. Sāpi tapamānā na uṇhā hutvā tapati. Yadi uṇhā hutvā tapeyya",
  "atk-abh01a0:2146_5": "uṇhattalakkhaṇā nāma bhaveyya. Vāyodhātu pathavīdhātuṃ phusitvā vitthambheti, tathā",
  "atk-abh01a0:2146_6": "tejodhātuṃ āpodhātuṃ pana aphusitvāva vitthambheti.",
  "atk-abh01a0:2147_0": "Ucchurasaṃ pacitvā phāṇitapiṇḍe kariyamāne āpodhātu thaddhā hoti na hotīti? Na hoti.",
  "atk-abh01a0:2147_1": "Sā hi paggharaṇalakkhaṇā. Pathavīdhātu kakkhaḷalakkhaṇā. Omattaṃ pana āpo adhimattapathavīgatikaṃ",
  "atk-abh01a0:2147_2": "jātaṃ. Sā hi rasākārena ṭhitabhāvaṃ vijahati, lakkhaṇaṃ na vijahati. Phāṇitapiṇḍe",
  "atk-abh01a0:2147_3": "vilīyamānepi pathavīdhātu na vilīyati. Kakkhaḷalakkhaṇā hi pathavīdhātu paggharaṇalakkhaṇā",
  "atk-abh01a0:2147_4": "āpodhātu. Omattā pana pathavī adhimattaāpagatikā hoti. Sā piṇḍākārena ṭhitabhāvaṃ",
  "atk-abh01a0:2147_5": "vijahati, lakkhaṇaṃ na vijahati. Catunnañhi mahābhūtānaṃ bhāvaññathattameva hoti,",
  "atk-abh01a0:2147_6": "lakkhaṇaññathattaṃ nāma natthi. Tassa abhāvo aṭṭhānaparikappasuttena dīpito. Vuttañhetaṃ –",
  "atk-abh01a0:2148": "“Siyā, ānanda, catunnaṃ mahābhūtānaṃ aññathattaṃ, pathavīdhātuyā…pe… vāyodhātuyā; na tveva buddhe aveccappasādena samannāgatassa ariyasāvakassa siyā aññathatta”nti.",
  "atk-abh01a0:2149_0": "Ayañhettha attho – ānanda, kakkhaḷattalakkhaṇā pathavīdhātu parivattitvā paggharaṇalakkhaṇā",
  "atk-abh01a0:2149_1": "āpodhātu nāma bhaveyya, ariyasāvakassa pana aññathattaṃ nāma natthīti. Evamettha",
  "atk-abh01a0:2149_2": "aṭṭhānaparikappo āgato.",
  "atk-abh01a0:2150_0": "652. Ito paresu upādiṇṇarūpādiniddesesu upādiṇṇapadādīnaṃ attho mātikākathāyaṃ vuttanayeneva",
  "atk-abh01a0:2150_1": "veditabbo. Cakkhāyatanādīni heṭṭhā vitthāritāneva. Tattha tattha pana visesamattameva vakkhāma.",
  "atk-abh01a0:2151_0": "Upādiṇṇaniddese tāva cakkhāyatanādīni ekantaupādiṇṇattā vuttāni. Yasmā pana rūpāyatanādīni",
  "atk-abh01a0:2151_1": "upādiṇṇānipi atthi anupādiṇṇānipi, tasmā tāni yaṃ vā panāti saṅkhepato dassetvā puna",
  "atk-abh01a0:2151_2": "kammassa katattā rūpāyatanantiādinā nayena vitthāritāni. Iminā upāyena sabbayevāpanakesu attho veditabbo.",
  "atk-abh01a0:2152_0": "Kasmā pana ‘kammassa katattā’ti ca ‘na kammassa katattā’ti ca ubhinnampi niddese",
  "atk-abh01a0:2152_1": "‘jaratā ca aniccatā ca’ na gahitā, anupādiṇṇādīnaṃyeva niddesesu gahitāti? Na kammassa",
  "atk-abh01a0:2152_2": "katattāti ettha tāva kammato aññapaccayasamuṭṭhānaṃ saṅgahitaṃ. ‘Kammassa katattā’ti",
  "atk-abh01a0:2152_3": "ettha kammasamuṭṭhānameva. Imāni ca dve rūpāni neva kammato na aññasmā rūpajanakapaccayā",
  "atk-abh01a0:2152_4": "uppajjanti, tasmā na gahitāni. Sā ca nesaṃ anuppatti parato āvi bhavissati. Anupādiṇṇantiādīsu",
  "atk-abh01a0:2152_5": "pana kevalaṃ anupādiṇṇādiggahaṇena kammādisamuṭṭhānatā paṭikkhittā, naaññapaccayasamuṭṭhānatā",
  "atk-abh01a0:2152_6": "anuññātā. Tasmā tattha gahitānīti veditabbāni.",
  "atk-abh01a0:2153_0": "666. Cittasamuṭṭhānaniddese kāyaviññatti vacīviññattīti idaṃ dvayaṃ yasmā ekantacittasamuṭṭhānāni",
  "atk-abh01a0:2153_1": "bhūtāni upādāya paññāyati, tasmā vuttaṃ. Paramatthato pana tassa nissayabhūtāni bhūtāneva",
  "atk-abh01a0:2153_2": "cittasamuṭṭhānāni, taṃnissitattā. Yathā aniccassa rūpassa jarāmaraṇaṃ aniccaṃ nāma",
  "atk-abh01a0:2153_3": "hoti, evamidampi cittasamuṭṭhānaṃ nāma jātaṃ.",
  "atk-abh01a0:2154": "668. Cittasahabhuniddesepi eseva nayo. Yāva cittaṃ tāva paññāyanato idameva dvayaṃ vuttaṃ. Na panetaṃ cittena saha bhūtāni viya, cetanādayo viya ca uppajjati.",
  "atk-abh01a0:2155": "670. Cittānuparivattitāyapi eseva nayo. Yāva cittaṃ tāva paññāyanato eva hetaṃ dvayaṃ cittānuparivattīti vuttaṃ.",
  "atk-abh01a0:2156": "674. Oḷārikanti vatthārammaṇabhūtattā saṃṅghaṭṭanavasena gahetabbato thūlaṃ. Vuttavipallāsato sukhumaṃ veditabbaṃ.",
  "atk-abh01a0:2157_0": "676. Dūreti ghaṭṭanavasena aggahetabbattā dubbiññeyyabhāvena samīpe ṭhitampi dūre.",
  "atk-abh01a0:2157_1": "Itaraṃ pana ghaṭṭanavasena gahetabbattā suviññeyyabhāvena dūre ṭhitampi santike.",
  "atk-abh01a0:2157_2": "Cakkhāyatanādiniddesā heṭṭhā vuttanayeneva vitthārato veditabbā. Idaṃ tāva duvidhena",
  "atk-abh01a0:2157_3": "rūpasaṅgahe visesamattaṃ. Tividhasaṅgaho uttānatthova.",
  "atk-abh01a0:2158": "Catukkaniddesavaṇṇanā",
  "atk-abh01a0:2159_0": "966. Catubbidhasaṅgahāvasāne diṭṭhādīnaṃ pacchimapadassa bhedābhāvena ādito paṭṭhāya",
  "atk-abh01a0:2159_1": "pucchaṃ akatvāva rūpāyatanaṃ diṭṭhaṃ saddāyatanaṃ sutantiādi vuttaṃ. Tattha rūpāyatanaṃ",
  "atk-abh01a0:2159_2": "cakkhunā oloketvā dakkhituṃ sakkāti ‘diṭṭhaṃ’ nāma jātaṃ. Saddāyatanaṃ sotena sutvā",
  "atk-abh01a0:2159_3": "jānituṃ sakkāti ‘sutaṃ’ nāma jātaṃ. Gandhāyatanādittayaṃ ghānajivhākāyehi patvā gahetabbato",
  "atk-abh01a0:2159_4": "munitvā jānitabbaṭṭhena mutaṃ nāma jātaṃ. Phusitvā viññāṇuppattikāraṇato ‘mutaṃ’",
  "atk-abh01a0:2159_5": "nāmātipi vuttaṃ. Sabbameva pana rūpaṃ manoviññāṇena jānitabbanti manasā viññātaṃ nāma jātaṃ.",
  "atk-abh01a0:2160": "Pañcakaniddesavaṇṇanā",
  "atk-abh01a0:2161_0": "967. Pañcavidhasaṅgahaniddese kakkhaḷanti thaddhaṃ. Kharameva kharagataṃ, pharusanti",
  "atk-abh01a0:2161_1": "attho. Itare dvepi sabhāvaniddesā eva. Ajjhattanti niyakajjhattaṃ. Bahiddhāti bāhiraṃ.",
  "atk-abh01a0:2161_2": "Upādiṇṇanti na kammasamuṭṭhānameva. Avisesena pana sarīraṭṭhakassetaṃ gahaṇaṃ. Sarīraṭṭhakañhi",
  "atk-abh01a0:2161_3": "upādiṇṇaṃ vā hotu anupādiṇṇaṃ vā, ādinnagahitaparāmaṭṭhavasena sabbaṃ upādiṇṇameva nāma.",
  "atk-abh01a0:2162_0": "969. Tejogatanti sabbatejesu gataṃ uṇhattalakkhaṇaṃ, tejo eva vā tejobhāvaṃ gatanti",
  "atk-abh01a0:2162_1": "‘tejogataṃ’. Usmāti usmākāro. Usmāgatanti usmābhāvaṃ gataṃ. Usmākārassevetaṃ nāmaṃ.",
  "atk-abh01a0:2162_2": "Usumanti balavausmā. Usumameva usumabhāvaṃ gatanti usumagataṃ.",
  "atk-abh01a0:2163": "970. Vāyanakavasena vāyo. Vāyova vāyobhāvaṃ gatattā vāyogataṃ. Thambhitattanti uppalanāḷatacādīnaṃ viya vātapuṇṇānaṃ thambhitabhāvo rūpassa.",
  "atk-abh01a0:2164": "Chakkādiniddesavaṇṇanā",
  "atk-abh01a0:2165_0": "972-4. Chabbidhādisaṅgahānaṃ tiṇṇaṃ osānapadassa bhedābhāvato ādito paṭṭhāya apucchitvāva",
  "atk-abh01a0:2165_1": "niddeso kato. Tattha cakkhuviññāṇena jānituṃ sakkāti cakkhuviññeyyaṃ…pe… manoviññāṇena",
  "atk-abh01a0:2165_2": "jānituṃ sakkāti manoviññeyyaṃ. Tividhāya manodhātuyā jānituṃ sakkāti manodhātuviññeyyaṃ",
  "atk-abh01a0:2165_3": "sabbaṃ rūpanti ettha yasmā ekaṃ rūpampi manoviññāṇadhātuyā ajānitabbaṃ nāma natthi,",
  "atk-abh01a0:2165_4": "tasmā ‘sabbaṃ rūpa’nti vuttaṃ. Sammāsambuddhena hi abhidhammaṃ patvā nayaṃ kātuṃ",
  "atk-abh01a0:2165_5": "yuttaṭṭhāne nayo akato nāma natthi. Idañca ekarūpassāpi manoviññāṇadhātuyā ajānitabbassa",
  "atk-abh01a0:2165_6": "abhāvena nayaṃ kātuṃ yuttaṭṭhānaṃ nāma, tasmā nayaṃ karonto ‘sabbaṃ rūpa’nti āha.",
  "atk-abh01a0:2166": "974. Sukhasamphassoti sukhavedanāpaṭilābhapaccayo. Dukkhasamphassoti dukkhavedanāpaṭilābhapaccayo. Idhāpi phoṭṭhabbārammaṇassa sukhadukkhassa sabbhāvato ayaṃ nayo dinno.",
  "atk-abh01a0:2167": "Navakādiniddesavaṇṇanā",
  "atk-abh01a0:2168_0": "975. Navake pana indriyarūpassa nāma atthitāya nayo dinno. Tasseva sappaṭighaappaṭighatāya",
  "atk-abh01a0:2168_1": "dasake nayo dinno. Ekādasake aḍḍhekādasa āyatanāni vibhattāni. Tesaṃ niddesavārā",
  "atk-abh01a0:2168_2": "heṭṭhā vuttanayena vitthārato veditabbā. Sesaṃ sabbattha uttānatthameva.",
  "atk-abh01a0:2169": "Pakiṇṇakakathā",
  "atk-abh01a0:2170": "Imesu pana rūpesu asammohatthaṃ samodhānaṃ samuṭṭhānaṃ parinipphannañca saṅkhatanti idaṃ ‘pakiṇṇakaṃ’ veditabbaṃ.",
  "atk-abh01a0:2171_0": "Tattha ‘samodhāna’nti sabbameva hidaṃ rūpaṃ samodhānato cakkhāyatanaṃ…pe… kabaḷīkāro",
  "atk-abh01a0:2171_1": "āhāro, phoṭṭhabbāyatanaṃ āpodhātūti pañcavīsatisaṅkhyaṃ hoti. Taṃ vatthurūpena saddhiṃ",
  "atk-abh01a0:2171_2": "chabbīsatisaṅkhyaṃ veditabbaṃ. Ito aññaṃ rūpaṃ nāma natthi. Keci pana ‘middharūpaṃ",
  "atk-abh01a0:2171_3": "nāma atthī’ti vadanti. Te “addhā munīsi sambuddho, natthi nīvaraṇā tavā”tiādīni vatvā",
  "atk-abh01a0:2171_4": "middharūpaṃ nāma natthīti paṭisedhetabbā. Apare balarūpena saddhiṃ sattavīsati, sambhavarūpena",
  "atk-abh01a0:2171_5": "saddhiṃ aṭṭhavīsati, jātirūpena saddhiṃ ekūnatiṃsati, rogarūpena saddhiṃ samatiṃsati",
  "atk-abh01a0:2171_6": "rūpānīti vadanti. Tepi tesaṃ visuṃ abhāvaṃ dassetvā paṭikkhipitabbā. Vāyodhātuyā",
  "atk-abh01a0:2171_7": "hi gahitāya balarūpaṃ gahitameva, aññaṃ balarūpaṃ nāma natthi. Āpodhātuyā sambhavarūpaṃ,",
  "atk-abh01a0:2171_8": "upacayasantatīhi jātirūpaṃ, jaratāaniccatāhi gahitāhi rogarūpaṃ gahitameva. Aññaṃ",
  "atk-abh01a0:2171_9": "rogarūpaṃ nāma natthi. Yopi kaṇṇarogādi ābādho so visamapaccayasamuṭṭhitadhātumattameva.",
  "atk-abh01a0:2171_10": "Na añño tattha rogo nāma atthīti samodhānato chabbīsatimeva rūpāni.",
  "atk-abh01a0:2172": "‘Samuṭṭhāna’nti kati rūpāni katisamuṭṭhānāni? Dasa ekasamuṭṭhānāni, ekaṃ dvisamuṭṭhānaṃ, tīṇi tisamuṭṭhānāni, nava catusamuṭṭhānāni, dve na kenaci samuṭṭhahanti.",
  "atk-abh01a0:2173_0": "Tattha cakkhupasādo…pe… jīvitindriyanti imāni aṭṭha ekantaṃ kammatova samuṭṭhahanti.",
  "atk-abh01a0:2173_1": "Kāyaviññattivacīviññattidvayaṃ ekantena cittato samuṭṭhātīti dasa ‘ekasamuṭṭhānāni’",
  "atk-abh01a0:2173_2": "nāma. Saddo ututo ca cittato ca samuṭṭhātīti eko ‘dvisamuṭṭhāno’ nāma. Tattha aviññāṇakasaddo",
  "atk-abh01a0:2173_3": "ututo samuṭṭhāti, saviññāṇakasaddo cittato. Lahutādittayaṃ pana utucittāhārehi samuṭṭhātīti",
  "atk-abh01a0:2173_4": "tīṇi ‘tisamuṭṭhānāni’ nāma. Avasesāni nava rūpāni tehi kammena cāti catūhi samuṭṭhahantīti",
  "atk-abh01a0:2173_5": "nava ‘catusamuṭṭhānāni’ nāma. Jaratā aniccatā pana etesu ekatopi na samuṭṭhahantīti",
  "atk-abh01a0:2173_6": "dve ‘na kenaci samuṭṭhahanti’ nāma. Kasmā? Ajāyanato. Na hi etāni jāyanti. Kasmā?",
  "atk-abh01a0:2173_7": "Jātassa pākabhedattā. Uppannañhi rūpaṃ jīrati bhijjatīti avassaṃ panetaṃ sampaṭicchitabbaṃ.",
  "atk-abh01a0:2173_8": "Na hi uppannaṃ rūpaṃ arūpaṃ vā akkhayaṃ nāma dissati. Yāva pana na bhijjati tāvassa",
  "atk-abh01a0:2173_9": "paripākoti siddhametaṃ. ‘Jātassa pākabhedattā’ti yadi ca tāni jāyeyyuṃ tesampi pākabhedā",
  "atk-abh01a0:2173_10": "bhaveyyuṃ. Na ca pāko paccati, bhedo vā bhijjatīti jātassa pākabhedattā netaṃ dvayaṃ jāyati.",
  "atk-abh01a0:2174_0": "Tattha siyā – yathā ‘kammassa katattā’ti ādiniddesesu ‘rūpassa upacayo rūpassa santatī’ti",
  "atk-abh01a0:2174_1": "vacanena ‘jāti’ jāyatīti sampaṭicchitaṃ hoti, evaṃ ‘pāko’pi paccatu ‘bhedo’pi bhijjatūti.",
  "atk-abh01a0:2174_2": "“Na tattha ‘jāti jāyatī’ti sampaṭicchitaṃ. Ye pana dhammā kammādīhi nibbattanti tesaṃ",
  "atk-abh01a0:2174_3": "abhinibbattibhāvato jātiyā tappaccayabhāvavohāro anumato. Na pana paramatthato jāti",
  "atk-abh01a0:2174_4": "jāyati. Jāyamānassa hi abhinibbattimattaṃ jātī”ti.",
  "atk-abh01a0:2175_0": "Tattha siyā – ‘yatheva jāti yesaṃ dhammānaṃ abhinibbatti tappaccayabhāvavohāraṃ abhinibbattivohārañca",
  "atk-abh01a0:2175_1": "labhati, tathā pākabhedāpi yesaṃ dhammānaṃ pākabhedā tappaccayabhāvavohāraṃ abhinibbattivohārañca",
  "atk-abh01a0:2175_2": "labhantu. Evaṃ idampi dvayaṃ kammādisamuṭṭhānamevāti vattabbaṃ bhavissatī’ti. ‘Na",
  "atk-abh01a0:2175_3": "pākabhedā taṃ vohāraṃ labhanti. Kasmā? Janakapaccayānubhāvakkhaṇe abhāvato. Janakapaccayānañhi",
  "atk-abh01a0:2175_4": "uppādetabbadhammassa uppādakkhaṇeyeva ānubhāvo, na tato uttari. Tehi abhinibbattitadhammakkhaṇasmiñca",
  "atk-abh01a0:2175_5": "jāti paññāyamānā tappaccayabhāvavohāraṃ abhinibbattivohārañca labhati, tasmiṃ khaṇe",
  "atk-abh01a0:2175_6": "sabbhāvato; na itaradvayaṃ, tasmiṃ khaṇe abhāvatoti nevetaṃ jāyatī’ti vattabbaṃ.",
  "atk-abh01a0:2175_7": "“Jarāmaraṇaṃ, bhikkhave, aniccaṃ saṅkhataṃ paṭiccasamuppanna”nti āgatattā idampi",
  "atk-abh01a0:2175_8": "dvayaṃ jāyatīti ce – ‘na, pariyāyadesitattā. Tattha hi paṭiccasamuppannānaṃ dhammānaṃ",
  "atk-abh01a0:2175_9": "jarāmaraṇattā pariyāyena taṃ paṭiccasamuppanna’nti vuttaṃ.",
  "atk-abh01a0:2176_0": "‘Yadi evaṃ, tayampetaṃ ajātattā sasavisāṇaṃ viya natthi; nibbānaṃ viya vā nicca’nti",
  "atk-abh01a0:2176_1": "ce – na, nissayapaṭibaddhavuttito; pathavīādīnañhi nissayānaṃ bhāve jātiādittayaṃ",
  "atk-abh01a0:2176_2": "paññāyati, tasmā na natthi. Tesañca abhāve na paññāyati, tasmā na niccaṃ. Etampi",
  "atk-abh01a0:2176_3": "ca abhinivesaṃ paṭisedhetuṃ eva idaṃ vuttaṃ – “jarāmaraṇaṃ, bhikkhave, aniccaṃ saṅkhataṃ",
  "atk-abh01a0:2176_4": "paṭiccasamuppanna”nti. Evamādīhi nayehi tāni dve rūpāni na kehici samuṭṭhahantīti veditabbaṃ.",
  "atk-abh01a0:2177_0": "Apica ‘samuṭṭhāna’nti ettha ayamaññopi attho. Tassāyaṃ mātikā – ‘kammajaṃ kammapaccayaṃ",
  "atk-abh01a0:2177_1": "kammapaccayautusamuṭṭhānaṃ, āhārasamuṭṭhānaṃ āhārapaccayaṃ āhārapaccayautusamuṭṭhānaṃ,",
  "atk-abh01a0:2177_2": "utusamuṭṭhānaṃ utupaccayaṃ utupaccayautusamuṭṭhānaṃ, cittasamuṭṭhānaṃ cittapaccayaṃ",
  "atk-abh01a0:2177_3": "cittapaccayautusamuṭṭhāna’nti.",
  "atk-abh01a0:2178_0": "Tattha cakkhupasādādi aṭṭhavidhaṃ rūpaṃ saddhiṃ hadayavatthunā ‘kammajaṃ’ nāma. Kesamassu",
  "atk-abh01a0:2178_1": "hatthidantā assavālā camaravālāti evamādi ‘kammapaccayaṃ’ nāma. Cakkaratanaṃ devatānaṃ",
  "atk-abh01a0:2178_2": "uyyānavimānādīnīti evamādi ‘kammapaccayautusamuṭṭhānaṃ’ nāma.",
  "atk-abh01a0:2179_0": "Āhārato samuṭṭhitaṃ suddhaṭṭhakaṃ ‘āhārasamuṭṭhānaṃ’ nāma. Kabaḷīkāro āhāro dvinnampi",
  "atk-abh01a0:2179_1": "rūpasantatīnaṃ paccayo hoti āhārasamuṭṭhānassa ca upādinnassa ca. Āhārasamuṭṭhānassa",
  "atk-abh01a0:2179_2": "janako hutvā paccayo hoti, kammajassa anupālako hutvāti idaṃ āhārānupālitaṃ kammajarūpaṃ",
  "atk-abh01a0:2179_3": "‘āhārapaccayaṃ’ nāma. Visabhāgāhāraṃ sevitvā ātape gacchantassa tilakakāḷakuṭṭhādīni",
  "atk-abh01a0:2179_4": "uppajjanti, idaṃ ‘āhārapaccayautusamuṭṭhānaṃ’ nāma.",
  "atk-abh01a0:2180_0": "Ututo samuṭṭhitaṃ suddhaṭṭhakaṃ ‘utusamuṭṭhānaṃ’ nāma. Tasmiṃ utu aññaṃ aṭṭhakaṃ",
  "atk-abh01a0:2180_1": "samuṭṭhāpeti, idaṃ ‘utupaccayaṃ’ nāma. Tasmimpi utu aññaṃ aṭṭhakaṃ samuṭṭhāpeti,",
  "atk-abh01a0:2180_2": "idaṃ ‘utupaccayautusamuṭṭhānaṃ’ nāma. Evaṃ tissoyeva santatiyo ghaṭṭetuṃ sakkoti.",
  "atk-abh01a0:2180_3": "Na tato paraṃ. Imamatthaṃ anupādinnakenāpi dīpetuṃ vaṭṭati. Utusamuṭṭhāno nāma valāhako.",
  "atk-abh01a0:2180_4": "Utupaccayā nāma vuṭṭhidhārā. Deve pana vuṭṭhe bījāni virūhanti, pathavī gandhaṃ muñcati,",
  "atk-abh01a0:2180_5": "pabbatā nīlā khāyanti, samuddo vaḍḍhati, etaṃ utupaccayautusamuṭṭhānaṃ nāma.",
  "atk-abh01a0:2181_0": "Cittato samuṭṭhitaṃ suddhaṭṭhakaṃ ‘cittasamuṭṭhānaṃ’ nāma. “Pacchājātā cittacetasikā",
  "atk-abh01a0:2181_1": "dhammā purejātassa imassa kāyassa pacchājātapaccayena paccayo”ti idaṃ ‘cittapaccayaṃ’",
  "atk-abh01a0:2181_2": "nāma. Ākāse antalikkhe hatthimpi dasseti, assampi dasseti, rathampi dasseti, vividhampi",
  "atk-abh01a0:2181_3": "senābyūhaṃ dassetitī idaṃ ‘cittapaccayautusamuṭṭhānaṃ’ nāma.",
  "atk-abh01a0:2182_0": "‘Parinipphanna’nti pannarasa rūpāni parinipphannāni nāma, dasa aparinipphannāni nāma.",
  "atk-abh01a0:2182_1": "‘Yadi aparinipphannā, asaṅkhatā nāma bhaveyyuṃ’. “Tesaṃyeva pana rūpānaṃ kāyavikāro",
  "atk-abh01a0:2182_2": "‘kāyaviññatti’ nāma, vacīvikāro ‘vacīviññatti’ nāma, chiddaṃ vivaraṃ ‘ākāsadhātu’",
  "atk-abh01a0:2182_3": "nāma, lahubhāvo ‘lahutā’ nāma, mudubhāvo ‘mudutā’ nāma, kammaññabhāvo ‘kammaññatā’",
  "atk-abh01a0:2182_4": "nāma, nibbatti ‘upacayo’ nāma, pavatti ‘santati’ nāma, jīraṇākāro ‘jaratā’ nāma,",
  "atk-abh01a0:2182_5": "hutvā abhāvākāro ‘aniccatā’ nāmāti. Sabbaṃ parinipphannaṃ saṅkhatameva hotī”ti.",
  "atk-abh01a0:2183": "Aṭṭhasāliniyā dhammasaṅgahaaṭṭhakathāya",
  "atk-abh01a0:2184": "Rūpakaṇḍavaṇṇanā niṭṭhitā.",
  "atk-abh01a0:2185": "3. Nikkhepakaṇḍo",
  "atk-abh01a0:2186": "Tikanikkhepakathā",
  "atk-abh01a0:2187_0": "985. Ettāvatā kusalattiko sabbesaṃ kusalādidhammānaṃ padabhājananayena vitthārito",
  "atk-abh01a0:2187_1": "hoti. Yasmā pana yvāyaṃ kusalattikassa vibhajananayo vutto, sesatikadukānampi eseva",
  "atk-abh01a0:2187_2": "vibhajananayo hoti – yathā hi ettha, evaṃ ‘katame dhammā sukhāya vedanāya sampayuttā?",
  "atk-abh01a0:2187_3": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ",
  "atk-abh01a0:2187_4": "rūpārammaṇaṃ vā…pe… ye vā pana tasmiṃ samaye aññepi atthi paṭiccasamuppannā arūpino",
  "atk-abh01a0:2187_5": "dhammā ṭhapetvā vedanākhandhaṃ, ime dhammā sukhāya vedanāya sampayuttā’tiādinā anukkamena",
  "atk-abh01a0:2187_6": "sabbatikadukesu sakkā paṇḍitehi vibhājananayaṃ sallakkhetuṃ – tasmā taṃ vitthāradesanaṃ",
  "atk-abh01a0:2187_7": "nikkhipitvā, aññena nātisaṅkhepanātivitthāranayena sabbatikadukadhammavibhāgaṃ dassetuṃ",
  "atk-abh01a0:2187_8": "katame dhammā kusalāti nikkhepakaṇḍaṃ āraddhaṃ. Cittuppādakaṇḍañhi vitthāradesanā,",
  "atk-abh01a0:2187_9": "aṭṭhakathākaṇḍaṃ saṅkhepadesanā. Idaṃ pana nikkhepakaṇḍaṃ cittuppādakaṇḍaṃ upādāya",
  "atk-abh01a0:2187_10": "saṅkhepo, aṭṭhakathākaṇḍaṃ upādāya vitthāroti saṅkhittavitthāradhātukaṃ hoti. Tayidaṃ,",
  "atk-abh01a0:2187_11": "vitthāradesanaṃ nikkhipitvā desitattāpi, heṭṭhā vuttakāraṇavasenāpi, nikkhepakaṇḍaṃ",
  "atk-abh01a0:2187_12": "nāmāti veditabbaṃ. Vuttañhetaṃ –",
  "atk-abh01a0:2188": "Mūlato khandhato cāpi, dvārato cāpi bhūmito;",
  "atk-abh01a0:2189": "Atthato dhammato cāpi, nāmato cāpi liṅgato;",
  "atk-abh01a0:2190": "Nikkhipitvā desitattā, nikkhepoti pavuccatīti.",
  "atk-abh01a0:2191_0": "Idañhi tīṇi kusalamūlānītiādinā nayena mūlato nikkhipitvā desitaṃ. Taṃsampayutto",
  "atk-abh01a0:2191_1": "vedanākkhandhoti khandhato. Taṃsamuṭṭhānaṃ kāyakammanti dvārato. Kāyadvārappavattañhi",
  "atk-abh01a0:2191_2": "kammaṃ kāyakammanti vuccati. Sukhabhūmiyaṃ, kāmāvacareti bhūmito nikkhipitvā desitaṃ.",
  "atk-abh01a0:2191_3": "Tattha tattha atthadhammanāmaliṅgānaṃ vasena desitattā atthādīhi nikkhipitvā desitaṃ nāmāti veditabbaṃ.",
  "atk-abh01a0:2192_0": "Tattha kusalapadaniddese tāva tīṇīti gaṇanaparicchedo. Kusalāni ca tāni mūlāni ca,",
  "atk-abh01a0:2192_1": "kusalānaṃ vā dhammānaṃ hetupaccayapabhavajanakasamuṭṭhānanibbattakaṭṭhena mūlānīti",
  "atk-abh01a0:2192_2": "kusalamūlāni. Evaṃ atthavasena dassetvā idāni nāmavasena dassetuṃ alobho adoso amohoti",
  "atk-abh01a0:2192_3": "āha. Ettāvatā yasmā mūlena muttaṃ kusalaṃ nāma natthi, tasmā catubhūmakakusalaṃ tīhi",
  "atk-abh01a0:2192_4": "mūlehi pariyādiyitvā dassesi dhammarājā. Taṃsampayuttoti tehi alobhādīhi sampayutto.",
  "atk-abh01a0:2192_5": "Tattha alobhena sampayutte saṅkhārakkhandhe, adosāmohāpi alobhena sampayuttasaṅkhārakkhandhagaṇanaṃyeva",
  "atk-abh01a0:2192_6": "gacchanti. Sesadvayavasena sampayogepi eseva nayo. Iti catubhūmakakusalaṃ puna taṃsampayuttakacatukkhandhavasena",
  "atk-abh01a0:2192_7": "pariyādiyitvā dassesi dhammarājā. Taṃsamuṭṭhānanti tehi alobhādīhi samuṭṭhitaṃ. Imināpi",
  "atk-abh01a0:2192_8": "nayena tadeva catubhūmikakusalaṃ tiṇṇaṃ kammadvārānaṃ vasena pariyādiyitvā dassesi",
  "atk-abh01a0:2192_9": "dhammarājā. Evaṃ tāva kusalaṃ tīsu ṭhānesu pariyādiyitvā dassitaṃ.",
  "atk-abh01a0:2193_0": "986. Akusalepi eseva nayo. Dvādasannañhi akusalacittānaṃ ekampi mūlena muttaṃ nāma",
  "atk-abh01a0:2193_1": "natthīti mūlena pariyādiyitvā dassesi dhammarājā. Taṃsampayuttacatukkhandhato ca",
  "atk-abh01a0:2193_2": "uddhaṃ akusalaṃ nāma natthīti tāneva dvādasa akusalacittāni catukkhandhavasena pariyādiyitvā",
  "atk-abh01a0:2193_3": "dassesi. Dhammarājā kāyakammādivasena pana nesaṃ pavattisabbhāvato kammadvāravasena",
  "atk-abh01a0:2193_4": "pariyādiyitvā dassesi dhammarājā. Yaṃ panettha tadekaṭṭhā ca kilesātiādi vuttaṃ,",
  "atk-abh01a0:2193_5": "tattha ekasmiṃ citte puggale vā ṭhitanti ‘ekaṭṭhaṃ’. Tattha ekasmiṃ citte ṭhitaṃ",
  "atk-abh01a0:2193_6": "sahajekaṭṭhaṃ nāma hoti. Ekasmiṃ puggale ṭhitaṃ pahānekaṭṭhaṃ nāma. Tena lobhādinā",
  "atk-abh01a0:2193_7": "aññena vā tattha tattha niddiṭṭhena saha ekasmiṃ ṭhitanti tadekaṭṭhaṃ. Tattha ‘katame",
  "atk-abh01a0:2193_8": "dhammā saṃkiliṭṭhasaṃkilesikā? Tīṇi akusalamūlāni – lobho doso moho, tadekaṭṭhā ca",
  "atk-abh01a0:2193_9": "kilesā’ti saṃkiliṭṭhattike; ‘katame dhammā hīnā? Tīṇi akusalamūlāni – lobho doso",
  "atk-abh01a0:2193_10": "moho, tadekaṭṭhā ca kilesā’ti hīnattike ‘katame dhammā akusalā? Tīṇi akusalamūlāni",
  "atk-abh01a0:2193_11": "– lobho doso moho, tadekaṭṭhā ca kilesā’ti imasmiṃ kusalattike; ‘katame dhammā saṃkiliṭṭhā?",
  "atk-abh01a0:2193_12": "Tīṇi akusalamūlāni – lobho doso moho, tadekaṭṭhā ca kilesā’ti kilesagocchake ‘katame",
  "atk-abh01a0:2193_13": "dhammā saraṇā? Tīṇi akusalamūlāni – lobho doso moho, tadekaṭṭhā ca kilesāti saraṇaduke’ti",
  "atk-abh01a0:2193_14": "– imesu ettakesu ṭhānesu ‘sahajekaṭṭhaṃ’ āgataṃ.",
  "atk-abh01a0:2194_0": "Dassanenapahātabbattike pana ‘imāni tīṇi saṃyojanāni, tadekaṭṭhā ca kilesā’ti, dassanenapahātabbahetukattikepi",
  "atk-abh01a0:2194_1": "‘imāni tīṇi saṃyojanāni, tadekaṭṭhā ca kilesā’ti, puna tattheva tīṇi saṃyojanāni",
  "atk-abh01a0:2194_2": "– sakkāyadiṭṭhi vicikicchā sīlabbataparāmāso, ime dhammā dassanenapahātabbā; tadekaṭṭho",
  "atk-abh01a0:2194_3": "lobho doso moho, ime dhammā dassanenapahātabbahetū; tadekaṭṭhā ca kilesā taṃsampayutto",
  "atk-abh01a0:2194_4": "vedanākhandho…pe… viññāṇakkhandho, taṃsamuṭṭhānaṃ kāyakammaṃ vacīkammaṃ manokammaṃ,",
  "atk-abh01a0:2194_5": "ime dhammā dassanenapahātabbahetukāti; sammappadhānavibhaṅge “tattha katame pāpakā",
  "atk-abh01a0:2194_6": "akusalā dhammā? Tīṇi akusalamūlāni – lobho doso moho, tadekaṭṭhā ca kilesā”ti – imesu",
  "atk-abh01a0:2194_7": "pana ettakesu ṭhānesu ‘pahānekaṭṭhaṃ’ āgatanti veditabbaṃ.",
  "atk-abh01a0:2195_0": "987. Abyākatapadaniddeso uttānatthoyevāti. Imasmiṃ tike tīṇi lakkhaṇāni tisso paññattiyo",
  "atk-abh01a0:2195_1": "kasiṇugghāṭimākāsaṃ ajaṭākāsaṃ ākiñcaññāyatanassa ārammaṇaṃ nirodhasamāpatti ca na labbhatīti vuttaṃ.",
  "atk-abh01a0:2196_0": "988. Vedanāttikaniddese sukhabhūmiyanti ettha yathā tambabhūmi kaṇhabhūmīti tambakaṇhabhūmiyova",
  "atk-abh01a0:2196_1": "vuccanti, evaṃ sukhampi sukhabhūmi nāma. Yathā ucchubhūmi sālibhūmīti ucchusālīnaṃ",
  "atk-abh01a0:2196_2": "uppajjanaṭṭhānāni vuccanti, evaṃ sukhassa uppajjanaṭṭhānaṃ cittampi sukhabhūmi nāma.",
  "atk-abh01a0:2196_3": "Taṃ idha adhippetaṃ. Yasmā pana sā kāmāvacare vā hoti, rūpāvacarādīsu vā, tasmāssā",
  "atk-abh01a0:2196_4": "taṃ pabhedaṃ dassetuṃ kāmāvacaretiādi vuttaṃ. Sukhavedanaṃ ṭhapetvāti yā sā sukhabhūmiyaṃ",
  "atk-abh01a0:2196_5": "sukhavedanā, taṃ ṭhapetvā. Taṃsampayuttoti tāya ṭhapitāya sukhavedanāya sampayutto.",
  "atk-abh01a0:2196_6": "Sesapadadvayepi imināva nayena attho veditabboti.",
  "atk-abh01a0:2197_0": "Imasmiṃ tike tisso vedanā, sabbaṃ rūpaṃ, nibbānanti idampi na labbhati. Ayañhi tiko",
  "atk-abh01a0:2197_1": "kusalattike ca alabbhamānehi imehi ca tīhi koṭṭhāsehi muttako nāma. Ito paresu pana",
  "atk-abh01a0:2197_2": "tikadukesu pāḷito ca atthato ca yaṃ vattabbaṃ siyā taṃ sabbaṃ padānukkamena mātikākathāyañceva",
  "atk-abh01a0:2197_3": "kusalādīnaṃ niddese ca vuttameva. Yaṃ pana yattha visesamattaṃ tadeva vakkhāma.",
  "atk-abh01a0:2198_0": "991. Tattha vipākattike tāva kiñcāpi arūpadhammā viya rūpadhammāpi kammasamuṭṭhānā",
  "atk-abh01a0:2198_1": "atthi, anārammaṇattā pana te kammasarikkhakā na hontīti sārammaṇā arūpadhammāva kammasarikkhakattā",
  "atk-abh01a0:2198_2": "vipākāti vuttā, bījasarikkhakaṃ phalaṃ viya. Sālibījasmiñhi vapite aṅkurapattādīsu",
  "atk-abh01a0:2198_3": "nikkhantesupi sāliphalanti na vuccati. Yadā pana sālisīsaṃ pakkaṃ hoti pariṇataṃ,",
  "atk-abh01a0:2198_4": "tadā bījasarikkhako sāli eva sāliphalanti vuccati. Aṅkurapattādīni pana bījajātāni",
  "atk-abh01a0:2198_5": "bījato nibbattānīti vuccanti, evameva rūpampi kammajanti vā upādiṇṇanti vā vattuṃ vaṭṭati.",
  "atk-abh01a0:2199_0": "994. Upādiṇṇattike kiñcāpi khīṇāsavassa khandhā ‘amhākaṃ mātulatthero amhākaṃ cūḷapitutthero’ti",
  "atk-abh01a0:2199_1": "vadantānaṃ paresaṃ upādānassa paccayā honti, maggaphalanibbānāni pana aggahitāni",
  "atk-abh01a0:2199_2": "aparāmaṭṭhāni anupādiṇṇāneva. Tāni hi, yathā divasaṃ santatto ayoguḷo makkhikānaṃ",
  "atk-abh01a0:2199_3": "abhinisīdanassa paccayo na hoti, evameva tejussadattā taṇhāmānadiṭṭhivasena gahaṇassa",
  "atk-abh01a0:2199_4": "paccayā na honti. Tena vuttaṃ – ime dhammā anupādiṇṇaanupādāniyāti.",
  "atk-abh01a0:2200": "998. Asaṃkiliṭṭhaasaṃkilesikesupi eseva nayo.",
  "atk-abh01a0:2201": "1000. Vitakkattike vitakkasahajātena vicārena saddhiṃ kusalattike alabbhamānāva na labbhanti.",
  "atk-abh01a0:2202_0": "1003. Pītisahagatattike pītiādayo attanā sahajātadhammānaṃ pītisahagatādibhāvaṃ datvā",
  "atk-abh01a0:2202_1": "sayaṃ piṭṭhivaṭṭakā jātā. Imasmiñhi tike dve domanassasahagatacittuppādā dukkhasahagataṃ",
  "atk-abh01a0:2202_2": "kāyaviññāṇaṃ upekkhāvedanā rūpaṃ nibbānanti – idampi na labbhati. Ayañhi tiko kusalattike",
  "atk-abh01a0:2202_3": "ca alabbhamānehi imehi ca pañcahi koṭṭhāsehi muttako nāma.",
  "atk-abh01a0:2203_0": "1006. Dassanenapahātabbattike saññojanānīti bandhanāni. Sakkāyadiṭṭhīti vijjamānaṭṭhena",
  "atk-abh01a0:2203_1": "sati khandhapañcakasaṅkhāte kāye; sayaṃ vā satī tasmiṃ kāye diṭṭhīti ‘sakkāyadiṭṭhi’.",
  "atk-abh01a0:2203_2": "Sīlena sujjhituṃ sakkā, vatena sujjhituṃ sakkā, sīlavatehi sujjhituṃ sakkāti gahitasamādānaṃ",
  "atk-abh01a0:2203_3": "pana sīlabbataparāmāso nāma.",
  "atk-abh01a0:2204_0": "1007. Idhāti desāpadese nipāto. Svāyaṃ katthaci lokaṃ upādāya vuccati. Yathāha –",
  "atk-abh01a0:2204_1": "“idha tathāgato loke uppajjatī”ti. Katthaci sāsanaṃ. Yathāha – “idheva, bhikkhave,",
  "atk-abh01a0:2204_2": "samaṇo idha dutiyo samaṇo”ti. Katthaci okāsaṃ. Yathāha –",
  "atk-abh01a0:2205": "“Idheva tiṭṭhamānassa, devabhūtassa me sato;",
  "atk-abh01a0:2206": "Punarāyu ca me laddho, evaṃ jānāhi mārisā”ti. ;",
  "atk-abh01a0:2207": "Katthaci padapūraṇamattameva. Yathāha – “idhāhaṃ, bhikkhave, bhuttāvī assaṃ pavārito”ti. Idha pana lokaṃ upādāya vuttoti veditabbo.",
  "atk-abh01a0:2208_0": "Assutavā puthujjanoti ettha pana ‘āgamādhigamābhāvā ñeyyo assutavā iti’. Yassa hi",
  "atk-abh01a0:2208_1": "khandhadhātuāyatanapaccayākārasatipaṭṭhānādīsu uggahaparipucchāvinicchayarahitattā",
  "atk-abh01a0:2208_2": "diṭṭhipaṭisedhako neva ‘āgamo’, paṭipattiyā adhigantabbassa anadhigatattā neva ‘adhigamo’",
  "atk-abh01a0:2208_3": "atthi, so ‘āgamādhigamābhāvā ñeyyo assutavā iti’. Svāyaṃ –",
  "atk-abh01a0:2209": "Puthūnaṃ jananādīhi, kāraṇehi puthujjano;",
  "atk-abh01a0:2210": "Puthujjanantogadhattā, puthuvāyaṃ jano iti. ;",
  "atk-abh01a0:2211_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha",
  "atk-abh01a0:2211_1": "– “puthu kilese janentīti puthujjanā. Puthu avihatasakkāyadiṭṭhikāti puthujjanā.",
  "atk-abh01a0:2211_2": "Puthu satthārānaṃ mukhullokikāti puthujjanā. Puthu sabbagatīhi avuṭṭhitāti puthujjanā.",
  "atk-abh01a0:2211_3": "Puthu nānābhisaṅkhāre abhisaṅkharontīti puthujjanā. Puthu nānāoghehi vuyhantīti puthujjanā.",
  "atk-abh01a0:2211_4": "Puthu nānāsantāpehi santappantīti puthujjanā. Puthu nānāpariḷāhehi pariḍayhantīti",
  "atk-abh01a0:2211_5": "puthujjanā. Puthu pañcasu kāmaguṇesu rattā giddhā gadhitā mucchitā ajjhosannā laggā",
  "atk-abh01a0:2211_6": "laggitā palibuddhāti puthujjanā. Puthu pañcahi nīvaraṇehi āvutā nivutā ovutā pihitā",
  "atk-abh01a0:2211_7": "paṭicchannā paṭikujjitāti puthujjanā”ti. Puthūnaṃ vā gaṇanapathamatītānaṃ ariyadhammaparammukhānaṃ",
  "atk-abh01a0:2211_8": "nīcadhammasamācārānaṃ janānaṃ antogadhattāpi puthujjanā. Puthu vā ayaṃ – visuṃyeva",
  "atk-abh01a0:2211_9": "saṅkhyaṃ gato, visaṃsaṭṭho sīlasutādiguṇayuttehi ariyehi – janotipi puthujjano. Evametehi",
  "atk-abh01a0:2211_10": "‘assutavā puthujjano’ti dvīhi padehi ye te –",
  "atk-abh01a0:2212": "“Duve puthujjanā vuttā, buddhenādiccabandhunā;",
  "atk-abh01a0:2213": "Andho puthujjano eko, kalyāṇeko puthujjano”ti. ;",
  "atk-abh01a0:2214": "Dve puthujjanā vuttā, tesu andhaputhujjano vutto hotīti veditabbo.",
  "atk-abh01a0:2215_0": "Ariyānaṃ adassāvītiādīsu ariyāti ārakattā kilesehi, anaye na iriyanato, aye iriyanato,",
  "atk-abh01a0:2215_1": "sadevakena lokena ca araṇīyato buddhā ca paccekabuddhā ca buddhasāvakā ca vuccanti.",
  "atk-abh01a0:2215_2": "Buddhā eva vā idha ariyā. Yathāha – “sadevake, bhikkhave, loke…pe… tathāgato ariyoti vuccatī”ti.",
  "atk-abh01a0:2216_0": "Sappurisāti ettha pana paccekabuddhā tathāgatasāvakā ca sappurisāti veditabbā. Te",
  "atk-abh01a0:2216_1": "hi lokuttaraguṇayogena sobhanā purisāti sappurisā. Sabbeva vā ete dvedhāpi vuttā.",
  "atk-abh01a0:2216_2": "Buddhāpi hi ariyā ca sappurisā ca paccekabuddhā buddhasāvakāpi. Yathāha –",
  "atk-abh01a0:2217": "“Yo ve kataññū katavedi dhīro,",
  "atk-abh01a0:2218": "Kalyāṇamitto daḷhabhatti ca hoti;",
  "atk-abh01a0:2219": "Dukhitassa sakkacca karoti kiccaṃ,",
  "atk-abh01a0:2220": "Tathāvidhaṃ sappurisaṃ vadantī”ti. ;",
  "atk-abh01a0:2221_0": "‘Kalyāṇamitto daḷhabhatti ca hotī’ti ettāvatā hi buddhasāvako vutto. Kataññutādīhi",
  "atk-abh01a0:2221_1": "paccekabuddhā buddhāti. Idāni yo tesaṃ ariyānaṃ adassanasīlo, na ca dassane sādhukārī,",
  "atk-abh01a0:2221_2": "so ariyānaṃ adassāvīti veditabbo. So cakkhunā adassāvī ñāṇena adassāvīti duvidho.",
  "atk-abh01a0:2221_3": "Tesu ñāṇena adassāvī idha adhippeto. Maṃsacakkhunā hi dibbacakkhunā vā ariyā diṭṭhāpi",
  "atk-abh01a0:2221_4": "adiṭṭhāva honti, tesaṃ cakkhūnaṃ vaṇṇamattaggahaṇato, na ariyabhāvagocarato. Soṇasiṅgālādayopi",
  "atk-abh01a0:2221_5": "cakkhunā ariye passanti, na ca te ariyānaṃ dassāvino.",
  "atk-abh01a0:2222_0": "Tatridaṃ vatthu – cittalapabbatavāsino kira khīṇāsavattherassa upaṭṭhāko vuḍḍhapabbajito",
  "atk-abh01a0:2222_1": "ekadivasaṃ therena saddhiṃ piṇḍāya caritvā therassa pattacīvaraṃ gahetvā piṭṭhito",
  "atk-abh01a0:2222_2": "āgacchanto theraṃ pucchi – ‘ariyā nāma bhante kīdisā’ti? Thero āha – ‘idhekacco mahallako",
  "atk-abh01a0:2222_3": "ariyānaṃ pattacīvaraṃ gahetvā vattapaṭipattiṃ katvā saha carantopi neva ariye jānāti,",
  "atk-abh01a0:2222_4": "evaṃdujjānāvuso, ariyā’ti. Evaṃ vuttepi so neva aññāsi. Tasmā na cakkhunā dassanaṃ",
  "atk-abh01a0:2222_5": "‘dassanaṃ’, ñāṇadassanameva ‘dassanaṃ’. Yathāha – “kiṃ te vakkali iminā pūtikāyena",
  "atk-abh01a0:2222_6": "diṭṭhena? Yo kho, vakkali, dhammaṃ passati, so maṃ passatī”ti. Tasmā cakkhunā passantopi,",
  "atk-abh01a0:2222_7": "ñāṇena ariyehi diṭṭhaṃ aniccādilakkhaṇaṃ apassanto, ariyādhigatañca dhammaṃ anadhigacchanto,",
  "atk-abh01a0:2222_8": "ariyakaradhammānaṃ ariyabhāvassa ca adiṭṭhattā, ‘ariyānaṃ adassāvī’ti veditabbo.",
  "atk-abh01a0:2223": "Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti, ettha pana",
  "atk-abh01a0:2224": "Duvidho vinayo nāma, ekamekettha pañcadhā;",
  "atk-abh01a0:2225": "Abhāvato tassa ayaṃ, avinītoti vuccati.",
  "atk-abh01a0:2226_0": "Ayañhi saṃvaravinayo pahānavinayoti duvidho vinayo. Ettha ca duvidhepi vinaye ekameko",
  "atk-abh01a0:2226_1": "vinayo pañcadhā bhijjati. Saṃvaravinayopi hi sīlasaṃvaro satisaṃvaro ñāṇasaṃvaro",
  "atk-abh01a0:2226_2": "khantisaṃvaro vīriyasaṃvaroti pañcavidho. Pahānavinayopi tadaṅgapahānaṃ vikkhambhanapahānaṃ",
  "atk-abh01a0:2226_3": "samucchedapahānaṃ paṭippassaddhipahānaṃ nissaraṇapahānanti pañcavidho.",
  "atk-abh01a0:2227": "Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro. “Rakkhati cakkhundriyaṃ, cakkhundriye saṃvaraṃ āpajjatī”ti ayaṃ satisaṃvaro.",
  "atk-abh01a0:2228": "“Yāni sotāni lokasmiṃ, (ajitāti bhagavā)",
  "atk-abh01a0:2229": "Sati tesaṃ nivāraṇaṃ;",
  "atk-abh01a0:2230": "Sotānaṃ saṃvaraṃ brūmi,",
  "atk-abh01a0:2231": "Paññāyete pidhīyare”ti. –",
  "atk-abh01a0:2232_0": "Ayaṃ ñāṇasaṃvaro nāma. “Khamo hoti sītassa uṇhassā”ti ayaṃ khantisaṃvaro. “Uppannaṃ",
  "atk-abh01a0:2232_1": "kāmavitakkaṃ nādhivāsetī”ti ayaṃ vīriyasaṃvaro. Sabbopi cāyaṃ saṃvaro yathāsakaṃ",
  "atk-abh01a0:2232_2": "saṃvaritabbānaṃ vinetabbānañca kāyaduccaritādīnaṃ saṃvaraṇato saṃvaro, vinayanato",
  "atk-abh01a0:2232_3": "vinayoti vuccati. Evaṃ tāva ‘saṃvaravinayo’ pañcadhā bhijjatīti veditabbo.",
  "atk-abh01a0:2233_0": "Tathā yaṃ nāmarūpaparicchedādīsu vipassanāñāṇesu paṭipakkhabhāvato, dīpālokeneva",
  "atk-abh01a0:2233_1": "tamassa, tena tena vipassanāñāṇena tassa tassa anatthassa pahānaṃ, seyyathidaṃ –",
  "atk-abh01a0:2233_2": "nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṃ,",
  "atk-abh01a0:2233_3": "tasseva aparabhāgena kaṅkhāvitaraṇena kathaṃkathibhāvassa, kalāpasammasanena ‘ahaṃ",
  "atk-abh01a0:2233_4": "mamā’ti gāhassa, maggāmaggavavatthānena amagge maggasaññāya, udayadassanena ucchedadiṭṭhiyā,",
  "atk-abh01a0:2233_5": "vayadassanena sassatadiṭṭhiyā, bhayadassanena sabhaye abhayasaññāya, ādīnavadassanena",
  "atk-abh01a0:2233_6": "assādasaññāya, nibbidānupassanāya abhiratisaññāya, muccitukamyatāñāṇena amuccitukāmatāya,",
  "atk-abh01a0:2233_7": "upekkhāñāṇena anupekkhāya, anulomena dhammaṭṭhitiyaṃ nibbāne ca paṭilomabhāvassa,",
  "atk-abh01a0:2233_8": "gotrabhunā saṅkhāranimittaggāhassa pahānaṃ, etaṃ ‘tadaṅgapahānaṃ’ nāma.",
  "atk-abh01a0:2234_0": "Yaṃ pana upacārappanābhedena samādhinā pavattibhāvanivāraṇato, ghaṭappahāreneva udakapiṭṭhe",
  "atk-abh01a0:2234_1": "sevālassa, tesaṃ tesaṃ nīvaraṇādidhammānaṃ pahānaṃ, etaṃ ‘vikkhambhanapahānaṃ’ nāma.",
  "atk-abh01a0:2234_2": "“Yaṃ catunnaṃ ariyamaggānaṃ bhāvitattā taṃtaṃmaggavato attano attano santāne diṭṭhigatānaṃ",
  "atk-abh01a0:2234_3": "pahānāyā”tiādinā nayena vuttassa samudayapakkhikassa kilesagaṇassa accantaṃ appavattibhāvena",
  "atk-abh01a0:2234_4": "pahānaṃ, idaṃ ‘samucchedapahānaṃ’ nāma. Yaṃ pana phalakkhaṇe paṭippassaddhattaṃ kilesānaṃ,",
  "atk-abh01a0:2234_5": "etaṃ ‘paṭippassaddhipahānaṃ’ nāma. Yaṃ sabbasaṅkhatanissaṭattā pahīnasabbasaṅkhataṃ",
  "atk-abh01a0:2234_6": "nibbānaṃ, etaṃ ‘nissaraṇapahānaṃ’ nāma. Sabbampi cetaṃ pahānaṃ yasmā cāgaṭṭhena pahānaṃ,",
  "atk-abh01a0:2234_7": "vinayanaṭṭhena vinayo, tasmā ‘pahānavinayo’ti vuccati. Taṃtaṃpahānavato vā tassa",
  "atk-abh01a0:2234_8": "tassa vinayassa sambhavatopetaṃ pahānavinayoti vuccati. Evaṃ pahānavinayopi pañcadhā",
  "atk-abh01a0:2234_9": "bhijjatīti veditabbo.",
  "atk-abh01a0:2235_0": "Evamayaṃ saṅkhepato duvidho, bhedato ca dasavidho vinayo, bhinnasaṃvarattā, pahātabbassa",
  "atk-abh01a0:2235_1": "ca appahīnattā, yasmā etassa assutavato puthujjanassa natthi, tasmā abhāvato tassa,",
  "atk-abh01a0:2235_2": "ayaṃ ‘avinīto’ti vuccatīti. Esa nayo sappurisānaṃ adassāvī sappurisadhammassa akovido",
  "atk-abh01a0:2235_3": "sappurisadhamme avinītoti etthāpi. Ninnānākaraṇañhetaṃ atthato. Yathāha – “yeva te",
  "atk-abh01a0:2235_4": "ariyā teva te sappurisā, yeva te sappurisā teva te ariyā. Yo eva so ariyānaṃ dhammo",
  "atk-abh01a0:2235_5": "so eva so sappurisānaṃ dhammo, yo eva so sappurisānaṃ dhammo so eva so ariyānaṃ dhammo.",
  "atk-abh01a0:2235_6": "Yeva te ariyavinayā teva te sappurisavinayā, yeva te sappurisavinayā teva te ariyavinayā.",
  "atk-abh01a0:2235_7": "Ariyeti vā sappuriseti vā, ariyadhammeti vā sappurisadhammeti vā, ariyavinayeti vā",
  "atk-abh01a0:2235_8": "sappurisavinayeti vā, esese eke ekaṭṭhe same samabhāge tajjāte taññevā”ti.",
  "atk-abh01a0:2236_0": "Rūpaṃ attato samanupassatīti idhekacco rūpaṃ attato samanupassati – ‘yaṃ rūpaṃ so",
  "atk-abh01a0:2236_1": "ahaṃ, yo ahaṃ taṃ rūpa’nti rūpañca attānañca advayaṃ samanupassati. “Seyyathāpi nāma",
  "atk-abh01a0:2236_2": "telappadīpassa jhāyato yā acci so vaṇṇo, yo vaṇṇo sā accīti acciñca vaṇṇañca advayaṃ",
  "atk-abh01a0:2236_3": "samanupassati,” evameva idhekacco rūpaṃ attato samanupassatīti evaṃ rūpaṃ attāti",
  "atk-abh01a0:2236_4": "diṭṭhipassanāya passati. Rūpavantaṃ vā attānanti ‘arūpaṃ attā’ti gahetvā, chāyāvantaṃ",
  "atk-abh01a0:2236_5": "rukkhaṃ viya, taṃ rūpavantaṃ samanupassati. Attani vā rūpanti ‘arūpameva attā’ti",
  "atk-abh01a0:2236_6": "gahetvā, pupphamhi gandhaṃ viya, attani rūpaṃ samanupassati. Rūpasmiṃ vā attānanti",
  "atk-abh01a0:2236_7": "‘arūpameva attā’ti gahetvā, karaṇḍake maṇiṃ viya, attānaṃ rūpasmiṃ samanupassati.",
  "atk-abh01a0:2236_8": "Vedanādīsupi eseva nayo.",
  "atk-abh01a0:2237_0": "Tattha ‘rūpaṃ attato samanupassatī’ti suddharūpameva attāti kathitaṃ. ‘Rūpavantaṃ",
  "atk-abh01a0:2237_1": "vā attānaṃ, attani vā rūpaṃ, rūpasmiṃ vā attānaṃ; vedanaṃ attato samanupassati… saññaṃ…",
  "atk-abh01a0:2237_2": "saṅkhāre… viññāṇaṃ attato samanupassatī’ti imesu sattasu ṭhānesu ‘arūpaṃ attā’ti",
  "atk-abh01a0:2237_3": "kathitaṃ. Vedanāvantaṃ vā attānaṃ, attani vā vedanaṃ, vedanāya vā attānanti evaṃ",
  "atk-abh01a0:2237_4": "catūsu khandhesu tiṇṇaṃ tiṇṇaṃ vasena dvādasasu ṭhānesu ‘rūpārūpamissako attā’ kathito.",
  "atk-abh01a0:2237_5": "Tattha ‘rūpaṃ attato samanupassati vedanaṃ… saññaṃ… saṅkhāre… viññāṇaṃ attato samanupassatī’ti",
  "atk-abh01a0:2237_6": "imesu pañcasu ṭhānesu ucchedadiṭṭhi kathitā. Avasesesu sassatadiṭṭhi. Evamettha pannarasa",
  "atk-abh01a0:2237_7": "bhavadiṭṭhiyo pañca vibhavadiṭṭhiyo honti. Tā sabbāpi maggāvaraṇā, na saggāvaraṇā,",
  "atk-abh01a0:2237_8": "paṭhamamaggavajjhāti veditabbā.",
  "atk-abh01a0:2238_0": "1008. Satthari kaṅkhatīti satthu sarīre vā guṇe vā ubhayattha vā kaṅkhati. Sarīre",
  "atk-abh01a0:2238_1": "kaṅkhamāno ‘dvattiṃsavaralakkhaṇapaṭimaṇḍitaṃ nāma sarīraṃ atthi nu kho natthī’ti",
  "atk-abh01a0:2238_2": "kaṅkhati. Guṇe kaṅkhamāno ‘atītānāgatapaccuppannajānanasamatthaṃ sabbaññutañāṇaṃ",
  "atk-abh01a0:2238_3": "atthi nu kho natthī’ti kaṅkhati. Ubhayattha kaṅkhamāno ‘asītianubyañjanabyāmappabhānurañjitāya",
  "atk-abh01a0:2238_4": "sarīranipphattiyā samannāgato sabbañeyyajānanasamatthaṃ sabbaññutaññāṇaṃ paṭivijjhitvā",
  "atk-abh01a0:2238_5": "ṭhito lokatārako buddho nāma atthi nu kho natthī’ti kaṅkhati. Ayañhissa attabhāve",
  "atk-abh01a0:2238_6": "guṇe vā kaṅkhanato ubhayattha kaṅkhati nāma. Vicikicchatīti ārammaṇaṃ nicchetuṃ asakkonto",
  "atk-abh01a0:2238_7": "kicchati kilamati. Nādhimuccatīti tattheva adhimokkhaṃ na labhati. Na sampasīdatīti",
  "atk-abh01a0:2238_8": "cittaṃ anāvilaṃ katvā pasīdituṃ na sakkoti, guṇesu nappasīdati.",
  "atk-abh01a0:2239_0": "Dhamme kaṅkhatītiādīsu pana ‘kilese pajahantā cattāro ariyamaggā, paṭippassaddhakilesāni",
  "atk-abh01a0:2239_1": "cattāri sāmaññaphalāni, maggaphalānaṃ ārammaṇapaccayabhūtaṃ amataṃ mahānibbānaṃ nāma",
  "atk-abh01a0:2239_2": "atthi nu kho natthī’ti kaṅkhantopi ‘ayaṃ dhammo niyyāniko nu kho aniyyāniko’ti kaṅkhantopi",
  "atk-abh01a0:2239_3": "dhamme kaṅkhati nāma. ‘Cattāro maggaṭṭhakā cattāro phalaṭṭhakāti idaṃ saṅgharatanaṃ",
  "atk-abh01a0:2239_4": "atthi nu kho natthī’ti kaṅkhantopi, ‘ayaṃ saṅgho suppaṭipanno nu kho duppaṭipanno’ti",
  "atk-abh01a0:2239_5": "kaṅkhantopi, ‘etasmiṃ saṅgharatane dinnassa vipākaphalaṃ atthi nu kho natthī’ti kaṅkhantopi",
  "atk-abh01a0:2239_6": "saṅghe kaṅkhati nāma. ‘Tisso pana sikkhā atthi nu kho natthī’ti kaṅkhantopi, ‘tisso",
  "atk-abh01a0:2239_7": "sikkhā sikkhitapaccayena ānisaṃso atthi nu kho natthī’ti kaṅkhantopi sikkhāya kaṅkhati nāma.",
  "atk-abh01a0:2240_0": "Pubbanto vuccati atītāni khandhadhātāyatanāni. Aparanto anāgatāni. Tattha atītesu",
  "atk-abh01a0:2240_1": "khandhādīsu ‘atītāni nu kho, na nu kho’ti kaṅkhanto pubbante kaṅkhati nāma. Anāgatesu",
  "atk-abh01a0:2240_2": "‘anāgatāni nu kho, na nu kho’ti kaṅkhanto aparante kaṅkhati nāma. Ubhayattha kaṅkhanto",
  "atk-abh01a0:2240_3": "pubbantāparante kaṅkhati nāma. ‘Dvādasapadikaṃ paccayavaṭṭaṃ atthi nu kho natthī’ti",
  "atk-abh01a0:2240_4": "kaṅkhanto idappaccayatāpaṭiccasamuppannesu dhammesu kaṅkhati nāma. Tatrāyaṃ vacanattho",
  "atk-abh01a0:2240_5": "– imesaṃ jarāmaraṇādīnaṃ paccayā ‘idappaccayā’. Idappaccayānaṃ bhāvo ‘idappaccayatā’.",
  "atk-abh01a0:2240_6": "Idappaccayā eva vā ‘idappaccayatā’; jātiādīnametaṃ adhivacanaṃ. Jātiādīsu taṃ taṃ",
  "atk-abh01a0:2240_7": "paṭicca āgamma samuppannāti ‘paṭiccasamuppannā’. Idaṃ vuttaṃ hoti – idappaccayatāya",
  "atk-abh01a0:2240_8": "ca paṭiccasamuppannesu ca dhammesu kaṅkhatīti.",
  "atk-abh01a0:2241_0": "1009. Sīlenāti gosīlādinā. Vatenāti govatādināva. Sīlabbatenāti tadubhayena. Suddhīti",
  "atk-abh01a0:2241_1": "kilesasuddhi; paramatthasuddhibhūtaṃ vā nibbānameva. Tadekaṭṭhāti idha pahānekaṭṭhaṃ",
  "atk-abh01a0:2241_2": "dhuraṃ. Imissā ca pāḷiyā diṭṭhikileso vicikicchākilesoti dveyeva āgatā. Lobho doso",
  "atk-abh01a0:2241_3": "moho māno thinaṃ uddhaccaṃ ahirikaṃ anottappanti ime pana aṭṭha anāgatā. Āharitvā",
  "atk-abh01a0:2241_4": "pana dīpetabbā. Ettha hi diṭṭhivicikicchāsu pahīyamānāsu apāyagamanīyo lobho doso",
  "atk-abh01a0:2241_5": "moho māno thinaṃ uddhaccaṃ ahirikaṃ anottappanti sabbepime pahānekaṭṭhā hutvā pahīyanti.",
  "atk-abh01a0:2241_6": "Sahajekaṭṭhaṃ pana āharitvā dīpetabbaṃ. Sotāpattimaggena hi cattāri diṭṭhisahagatāni",
  "atk-abh01a0:2241_7": "vicikicchāsahagatañcāti pañca cittāni pahīyanti. Tattha dvīsu asaṅkhārikadiṭṭhicittesu",
  "atk-abh01a0:2241_8": "pahīyantesu tehi sahajāto lobho moho uddhaccaṃ ahirikaṃ anottappanti ime kilesā sahajekaṭṭhavasena",
  "atk-abh01a0:2241_9": "pahīyanti. Sesadiṭṭhikileso ca vicikicchākileso ca pahānekaṭṭhavasena pahīyanti.",
  "atk-abh01a0:2241_10": "Diṭṭhigatasampayuttasasaṅkhārikacittesupi pahīyantesu tehi sahajāto lobho moho thinaṃ",
  "atk-abh01a0:2241_11": "uddhaccaṃ ahirikaṃ anottappanti ime kilesā sahajekaṭṭhavasena pahīyanti. Sesadiṭṭhikileso",
  "atk-abh01a0:2241_12": "ca vicikicchākileso ca pahānekaṭṭhavasena pahīyanti. Evaṃ pahānekaṭṭhasmiṃyeva sahajekaṭṭhaṃ",
  "atk-abh01a0:2241_13": "labbhatīti idaṃ sahajekaṭṭhaṃ āharitvā dīpayiṃsu.",
  "atk-abh01a0:2242_0": "Taṃsampayuttoti tehi tadekaṭṭhehi aṭṭhahi kilesehi sampayutto. Vinibbhogaṃ vā katvā",
  "atk-abh01a0:2242_1": "tena lobhena tena dosenāti evaṃ ekekena sampayuttatā dīpetabbā. Tattha lobhe gahite,",
  "atk-abh01a0:2242_2": "moho māno thinaṃ uddhaccaṃ ahirikaṃ anottappanti ayaṃ saṅkhārakkhandhe kilesagaṇo",
  "atk-abh01a0:2242_3": "lobhasampayutto nāma. Dose gahite, moho thinaṃ uddhaccaṃ ahirikaṃ anottappanti ayaṃ",
  "atk-abh01a0:2242_4": "kilesagaṇo dosasampayutto nāma. Mohe gahite, lobho doso māno thinaṃ uddhaccaṃ ahirikaṃ",
  "atk-abh01a0:2242_5": "anottappanti ayaṃ kilesagaṇo mohasampayutto nāma. Māne gahite, tena sahuppanno lobho",
  "atk-abh01a0:2242_6": "moho thinaṃ uddhaccaṃ ahirikaṃ anottappanti ayaṃ kilesagaṇo mānasampayutto nāma.",
  "atk-abh01a0:2242_7": "Iminā upāyena tena thinena tena uddhaccena tena ahirikena tena anottappena sampayutto",
  "atk-abh01a0:2242_8": "taṃsampayuttoti yojanā kātabbā. Taṃsamuṭṭhānanti tena lobhena…pe… tena anottappena",
  "atk-abh01a0:2242_9": "samuṭṭhitanti attho.",
  "atk-abh01a0:2243_0": "Ime dhammā dassanena pahātabbāti ettha dassanaṃ nāma sotāpattimaggo; tena pahātabbāti",
  "atk-abh01a0:2243_1": "attho. ‘Kasmā pana sotāpattimaggo dassanaṃ nāma jāto’ti? ‘Paṭhamaṃ nibbānadassanato’.",
  "atk-abh01a0:2243_2": "‘Nanu gotrabhu paṭhamataraṃ passatī’ti? ‘No na passati; disvāpi kattabbakiccaṃ pana",
  "atk-abh01a0:2243_3": "na karoti, saṃyojanānaṃ appahānato. Tasmā passatī’ti na vattabbo. Yattha katthaci",
  "atk-abh01a0:2243_4": "rājānaṃ disvāpi paṇṇākāraṃ datvā kiccanipphattiyā adiṭṭhattā ‘ajjāpi rājānaṃ na passāmī’ti",
  "atk-abh01a0:2243_5": "vadanto cettha jānapadapuriso nidassanaṃ.",
  "atk-abh01a0:2244_0": "1011. Avaseso lobhoti dassanena pahīnāvaseso. Lobho dosamohesupi eseva nayo. Dassanena",
  "atk-abh01a0:2244_1": "hi apāyagamanīyāva pahīnā. Tehi pana aññe dassetuṃ idaṃ vuttaṃ. ‘Tadekaṭṭhā’ti tehi",
  "atk-abh01a0:2244_2": "pāḷiyaṃ āgatehi tīhi kilesehi sampayogatopi pahānatopi ekaṭṭhā pañca kilesā. Neva",
  "atk-abh01a0:2244_3": "dassanena na bhāvanāyāti idaṃ saṃyojanādīnaṃ viya tehi maggehi appahātabbataṃ sandhāya",
  "atk-abh01a0:2244_4": "vuttaṃ. Yaṃ pana “sotāpattimaggañāṇena abhisaṅkhāraviññāṇassa nirodhena satta bhave",
  "atk-abh01a0:2244_5": "ṭhapetvā anamatagge saṃsāravaṭṭe ye uppajjeyyuṃ, nāmañca rūpañca etthete nirujjhantī”tiādinā",
  "atk-abh01a0:2244_6": "nayena kusalādīnampi pahānaṃ anuññātaṃ, taṃ tesaṃ maggānaṃ abhāvitattā ye uppajjeyyuṃ,",
  "atk-abh01a0:2244_7": "te upanissayapaccayānaṃ kilesānaṃ pahīnattā pahīnāti imaṃ pariyāyaṃ sandhāya vuttanti veditabbaṃ.",
  "atk-abh01a0:2245_0": "1013. Dassanenapahātabbahetukattike ime dhammā dassanena pahātabbahetukāti niṭṭhapetvā,",
  "atk-abh01a0:2245_1": "puna ‘tīṇi saṃyojanānī’tiādi pahātabbe dassetvā, tadekaṭṭhabhāvena hetū ceva sahetuke",
  "atk-abh01a0:2245_2": "ca dassetuṃ vuttaṃ. Tattha ‘kiñcāpi dassanena pahātabbesu hetūsu lobhasahagato moho",
  "atk-abh01a0:2245_3": "lobhena sahetuko hoti, dosasahagato moho dosena, lobhadosā ca mohenāti pahātabbahetukapadepete",
  "atk-abh01a0:2245_4": "saṅgahaṃ gacchanti, vicikicchāsahagato pana moho aññassa sampayuttahetuno abhāvena",
  "atk-abh01a0:2245_5": "hetuyeva, na sahetukoti tassa pahānaṃ dassetuṃ ime dhammā dassanena pahātabbahetū’ti vuttaṃ.",
  "atk-abh01a0:2246_0": "1018. Dutiyapade uddhaccasahagatassa mohassa pahānaṃ dassetuṃ ime dhammā bhāvanāya",
  "atk-abh01a0:2246_1": "pahātabbahetūti vuttaṃ. So hi attanā sampayuttadhamme sahetuke katvā piṭṭhivaṭṭako",
  "atk-abh01a0:2246_2": "jāto, vicikicchāsahagato viya aññassa sampayuttahetuno abhāvā pahātabbahetukapadaṃ",
  "atk-abh01a0:2246_3": "na bhajati. Tatiyapade avasesā akusalāti puna akusalaggahaṇaṃ vicikicchuddhaccasahagatānaṃ",
  "atk-abh01a0:2246_4": "mohānaṃ saṅgahatthaṃ kataṃ. Te hi sampayuttahetuno abhāvā pahātabbahetukā nāma na honti.",
  "atk-abh01a0:2247_0": "1029. Parittārammaṇattike ārabbhāti ārammaṇaṃ katvā. Sayañhi parittā vā hontu mahaggatā",
  "atk-abh01a0:2247_1": "vā, parittadhamme ārammaṇaṃ katvā uppannā parittārammaṇā, mahaggate ārammaṇaṃ katvā",
  "atk-abh01a0:2247_2": "uppannā mahaggatārammaṇā, appamāṇe ārammaṇaṃ katvā uppannā appamāṇārammaṇā. Te pana",
  "atk-abh01a0:2247_3": "parittāpi honti mahaggatāpi appamāṇāpi.",
  "atk-abh01a0:2248_0": "1035. Micchattattike ānantarikānīti anantarāyena phaladāyakāni; mātughātakakammādīnametaṃ",
  "atk-abh01a0:2248_1": "adhivacanaṃ. Tesu hi ekasmimpi kamme kate taṃ paṭibāhitvā aññaṃ kammaṃ attano vipākassa",
  "atk-abh01a0:2248_2": "okāsaṃ kātuṃ na sakkoti. Sineruppamāṇepi hi suvaṇṇathūpe katvā cakkavāḷamattaṃ vā",
  "atk-abh01a0:2248_3": "ratanamayapākāraṃ vihāraṃ kāretvā taṃ pūretvā nisinnassa buddhappamukhassa saṅghassa",
  "atk-abh01a0:2248_4": "yāvajīvaṃ cattāro paccaye dadatopi taṃ kammaṃ etesaṃ kammānaṃ vipākaṃ paṭibāhetuṃ",
  "atk-abh01a0:2248_5": "na sakkoti eva. Yā ca micchādiṭṭhi niyatāti ahetukavādaakiriyavādanatthikavādesu",
  "atk-abh01a0:2248_6": "aññatarā. Tañhi gahetvā ṭhitaṃ puggalaṃ buddhasatampi buddhasahassampi bodhetuṃ na sakkoti.",
  "atk-abh01a0:2249": "1038. Maggārammaṇattike ariyamaggaṃ ārabbhāti lokuttaramaggaṃ ārammaṇaṃ katvā. Te pana parittāpi honti mahaggatāpi.",
  "atk-abh01a0:2250_0": "1039. Maggahetukaniddese paṭhamanayena paccayaṭṭhena hetunā maggasampayuttānaṃ khandhānaṃ",
  "atk-abh01a0:2250_1": "sahetukabhāvo dassito. Dutiyanayena maggabhūtena sammādiṭṭhisaṅkhātena hetunā sesamaggaṅgānaṃ",
  "atk-abh01a0:2250_2": "sahetukabhāvo dassito. Tatiyanayena magge uppannahetūhi sammādiṭṭhiyā sahetukabhāvo",
  "atk-abh01a0:2250_3": "dassitoti veditabbo.",
  "atk-abh01a0:2251_0": "1040. Adhipatiṃ karitvāti ārammaṇādhipatiṃ katvā. Te ca kho parittadhammāva honti.",
  "atk-abh01a0:2251_1": "Ariyasāvakānañhi attano maggaṃ garuṃ katvā paccavekkhaṇakāle ārammaṇādhipati labbhati.",
  "atk-abh01a0:2251_2": "Cetopariyañāṇena pana ariyasāvako parassa maggaṃ paccavekkhamāno garuṃ karontopi",
  "atk-abh01a0:2251_3": "attanā paṭividdhamaggaṃ viya garuṃ na karoti. ‘Yamakapāṭihāriyaṃ karontaṃ tathāgataṃ",
  "atk-abh01a0:2251_4": "disvā tassa maggaṃ garuṃ karoti na karotī’ti? Karoti, na pana attano maggaṃ viya.",
  "atk-abh01a0:2251_5": "Arahā na kiñci dhammaṃ garuṃ karoti ṭhapetvā maggaṃ phalaṃ nibbānanti. Etthāpi ayamevattho.",
  "atk-abh01a0:2251_6": "Vīmaṃsādhipateyyanti idaṃ sahajātādhipatiṃ dassetuṃ vuttaṃ. Chandañhi jeṭṭhakaṃ katvā",
  "atk-abh01a0:2251_7": "maggaṃ bhāventassa chando adhipati nāma hoti, na maggo. Sesadhammāpi chandādhipatino",
  "atk-abh01a0:2251_8": "nāma honti, na maggādhipatino. Cittepi eseva nayo. Vīmaṃsaṃ pana jeṭṭhakaṃ katvā",
  "atk-abh01a0:2251_9": "maggaṃ bhāventassa vīmaṃsādhipati ceva hoti maggo cāti. Sesadhammā maggādhipatino",
  "atk-abh01a0:2251_10": "nāma honti. Vīriyepi eseva nayo.",
  "atk-abh01a0:2252_0": "1041. Uppannattikaniddese jātāti nibbattā, paṭiladdhattabhāvā. Bhūtātiādīni tesaṃyeva",
  "atk-abh01a0:2252_1": "vevacanāni. Jātā eva hi bhāvappattiyā bhūtā. Paccayasaṃyoge jātattā sañjātā. Nibbattilakkhaṇappattattā",
  "atk-abh01a0:2252_2": "nibbattā. Upasaggena pana padaṃ vaḍḍhetvā abhinibbattāti vuttā. Pākaṭībhūtāti pātubhūtā.",
  "atk-abh01a0:2252_3": "Pubbantato uddhaṃ pannāti uppannā. Upasaggena padaṃ vaḍḍhetvā samuppannāti vuttā.",
  "atk-abh01a0:2252_4": "Nibbattaṭṭheneva uddhaṃ ṭhitāti uṭṭhitā. Paccayasaṃyoge uṭṭhitāti samuṭṭhitā. Puna",
  "atk-abh01a0:2252_5": "uppannātivacane kāraṇaṃ heṭṭhā vuttanayeneva veditabbaṃ. Uppannaṃsena saṅgahitāti",
  "atk-abh01a0:2252_6": "uppannakoṭṭhāsena gaṇanaṃ gatā. Rūpaṃ vedanā saññā saṅkhārā viññāṇanti idaṃ nesaṃ",
  "atk-abh01a0:2252_7": "sabhāvadassanaṃ. Dutiyapadaniddeso vuttapaṭisedhanayena veditabbo. Tatiyapadaniddeso uttānatthoyeva.",
  "atk-abh01a0:2253_0": "Ayaṃ pana tiko dvinnaṃ addhānaṃ vasena pūretvā dassito. Laddhokāsassa hi kammassa",
  "atk-abh01a0:2253_1": "vipāko duvidho – khaṇappatto, ca appatto ca. Tattha ‘khaṇappatto’ uppanno nāma. ‘Appatto’",
  "atk-abh01a0:2253_2": "cittānantare vā uppajjatu, kappasatasahassātikkame vā. Dhuvapaccayaṭṭhena natthi",
  "atk-abh01a0:2253_3": "nāma na hoti, uppādino dhammā nāma jāto. Yathā hi – “tiṭṭhateva sāyaṃ, poṭṭhapāda,",
  "atk-abh01a0:2253_4": "arūpī attā saññāmayo. Atha imassa purisassa aññā ca saññā uppajjanti aññā ca saññā",
  "atk-abh01a0:2253_5": "nirujjhantī”ti. Ettha āruppe kāmāvacarasaññāpavattikāle kiñcāpi mūlabhavaṅgasaññā",
  "atk-abh01a0:2253_6": "niruddhā kāmāvacarasaññāya pana niruddhakāle avassaṃ sā uppajjissatīti arūpasaṅkhāto",
  "atk-abh01a0:2253_7": "attā natthīti saṅkhyaṃ agantvā ‘tiṭṭhateva’ nāmāti jāto. Evameva laddhokāsassa kammassa",
  "atk-abh01a0:2253_8": "vipāko duvidho…pe… dhuvapaccayaṭṭhena natthi nāma na hoti, uppādino dhammā nāma jāto.",
  "atk-abh01a0:2254_0": "Yadi pana āyūhitaṃ kusalākusalakammaṃ sabbaṃ vipākaṃ dadeyya, aññassa okāso na bhaveyya.",
  "atk-abh01a0:2254_1": "Taṃ pana duvidhaṃ hoti – dhuvavipākaṃ, adhuvavipākañca. Tattha pañca ānantariyakammāni,",
  "atk-abh01a0:2254_2": "aṭṭha samāpattiyo, cattāro ariyamaggāti etaṃ ‘dhuvavipākaṃ’ nāma. Taṃ pana khaṇappattampi",
  "atk-abh01a0:2254_3": "atthi, appattampi. Tattha ‘khaṇappattaṃ’ uppannaṃ nāma. ‘Appattaṃ’ anuppannaṃ nāma.",
  "atk-abh01a0:2254_4": "Tassa vipāko cittānantare vā uppajjatu kappasatasahassātikkame vā. Dhuvapaccayaṭṭhena",
  "atk-abh01a0:2254_5": "anuppannaṃ nāma na hoti, uppādino dhammā nāma jātaṃ. Metteyyabodhisattassa maggo",
  "atk-abh01a0:2254_6": "anuppanno nāma, phalaṃ uppādino dhammāyeva nāma jātaṃ.",
  "atk-abh01a0:2255_0": "1044. Atītattikaniddese atītāti khaṇattayaṃ atikkantā. Niruddhāti nirodhappattā.",
  "atk-abh01a0:2255_1": "Vigatāti vibhavaṃ gatā, vigacchitā vā. Vipariṇatāti pakativijahanena vipariṇāmaṃ",
  "atk-abh01a0:2255_2": "gatā. Nirodhasaṅkhātaṃ atthaṃ gatāti atthaṅgatā. Abbhatthaṅgatāti upasaggena padaṃ",
  "atk-abh01a0:2255_3": "vaḍḍhitaṃ. Uppajjitvā vigatāti nibbattitvā vigacchitā. Puna atītavacane kāraṇaṃ heṭṭhā",
  "atk-abh01a0:2255_4": "vuttameva. Parato anāgatādīsupi eseva nayo. Atītaṃsena saṅgahitāti atītakoṭṭhāsena",
  "atk-abh01a0:2255_5": "gaṇanaṃ gatā. Katame teti? Rūpaṃ vedanā saññā saṅkhārā viññāṇaṃ. Parato anāgatādīsupi eseva nayo.",
  "atk-abh01a0:2256": "1047. Atītārammaṇattikaniddese atīte dhamme ārabbhātiādīsu parittamahaggatāva dhammā veditabbā. Te hi atītādīni ārabbha uppajjanti.",
  "atk-abh01a0:2257_0": "1050. Ajjhattattikaniddese tesaṃ tesanti padadvayena sabbasatte pariyādiyati. Ajjhattaṃ",
  "atk-abh01a0:2257_1": "paccattanti ubhayaṃ niyakajjhattādhivacanaṃ. Niyatāti attani jātā. Pāṭipuggalikāti",
  "atk-abh01a0:2257_2": "pāṭiyekkassa pāṭiyekkassa puggalassa santakā. Upādiṇṇāti sarīraṭṭhakā. Te hi kammanibbattā",
  "atk-abh01a0:2257_3": "vā hontu mā vā, ādinnagahitaparāmaṭṭhavasena pana idha upādiṇṇāti vuttā.",
  "atk-abh01a0:2258": "1051. Parasattānanti attānaṃ ṭhapetvā avasesasattānaṃ. Parapuggalānanti tasseva vevacanaṃ. Sesaṃ heṭṭhā vuttasadisameva. Tadubhayanti taṃ ubhayaṃ.",
  "atk-abh01a0:2259_0": "1053. Ajjhattārammaṇattikassa paṭhamapade parittamahaggatā dhammā veditabbā. Dutiye",
  "atk-abh01a0:2259_1": "appamāṇāpi. Tatiye parittamahaggatāva. Appamāṇā pana kālena bahiddhā kālena ajjhattaṃ",
  "atk-abh01a0:2259_2": "ārammaṇaṃ na karonti. Sanidassanattikaniddeso uttānoyevāti.",
  "atk-abh01a0:2260": "Dukanikkhepakathā",
  "atk-abh01a0:2261_0": "1062. Dukesu adosaniddese mettāyanavasena metti. Mettākāro mettāyanā. Mettāya ayitassa",
  "atk-abh01a0:2261_1": "mettāsamaṅgino cittassa bhāvo mettāyitattaṃ. Anudayatīti anuddā, rakkhatīti attho.",
  "atk-abh01a0:2261_2": "Anuddākāro anuddāyanā. Anuddāyitassa bhāvo anuddāyitattaṃ. Hitassa esanavasena hitesitā.",
  "atk-abh01a0:2261_3": "Anukampanavasena anukampā. Sabbehipi imehi padehi upacārappanāppattā mettāva vuttā.",
  "atk-abh01a0:2261_4": "Sesapadehi lokiyalokuttaro adoso kathito.",
  "atk-abh01a0:2262_0": "1063. Amohaniddese dukkhe ñāṇanti dukkhasacce paññā. Dukkhasamudayetiādīsupi eseva",
  "atk-abh01a0:2262_1": "nayo. Ettha ca dukkhe ñāṇaṃ savanasammasanapaṭivedhapaccavekkhaṇāsu vattati. Tathā",
  "atk-abh01a0:2262_2": "dukkhasamudaye. Nirodhe pana savanapaṭivedhapaccavekkhaṇāsu eva. Tathā paṭipadāya.",
  "atk-abh01a0:2262_3": "Pubbanteti atītakoṭṭhāse. Aparanteti anāgatakoṭṭhāse. Pubbantāparanteti tadubhaye.",
  "atk-abh01a0:2262_4": "Idappaccayatāpaṭiccasamuppannesu dhammesu ñāṇanti ayaṃ paccayo, idaṃ paccayuppannaṃ,",
  "atk-abh01a0:2262_5": "idaṃ paṭicca idaṃ nibbattanti, evaṃ paccayesu ca paccayuppannadhammesu ca ñāṇaṃ.",
  "atk-abh01a0:2263_0": "1065. Lobhaniddesepi heṭṭhā anāgatānaṃ padānaṃ ayamattho – rañjanavasena rāgo. Balavarañjanaṭṭhena",
  "atk-abh01a0:2263_1": "sārāgo. Visayesu sattānaṃ anunayanato anunayo. Anurujjhatīti anurodho, kāmetīti attho.",
  "atk-abh01a0:2263_2": "Yattha katthaci bhave sattā etāya nandanti, sayaṃ vā nandatīti nandī. Nandī ca sā",
  "atk-abh01a0:2263_3": "rañjanaṭṭhena rāgo cāti nandīrāgo. Tattha ekasmiṃ ārammaṇe sakiṃ uppannā taṇhā ‘nandī’.",
  "atk-abh01a0:2263_4": "Punappunaṃ uppajjamānā ‘nandīrāgo’ti vuccati. Cittassa sārāgoti yo heṭṭhā balavarañjanaṭṭhena",
  "atk-abh01a0:2263_5": "sārāgoti vutto, so na sattassa, cittasseva sārāgoti attho.",
  "atk-abh01a0:2264_0": "Icchanti etāya ārammaṇānīti icchā. Bahalakilesabhāvena mucchanti etāya pāṇinoti mucchā.",
  "atk-abh01a0:2264_1": "Gilitvā pariniṭṭhapetvā gahaṇavasena ajjhosānaṃ. Iminā sattā gijjhanti, gedhaṃ āpajjantīti",
  "atk-abh01a0:2264_2": "gedho; bahalaṭṭhena vā gedho. “Gedhaṃ vā pavanasaṇḍa”nti hi bahalaṭṭheneva vuttaṃ.",
  "atk-abh01a0:2264_3": "Anantarapadaṃ upasaggavasena vaḍḍhitaṃ. Sabbatobhāgena vā gedhoti paligedho. Sañjanti",
  "atk-abh01a0:2264_4": "etenāti saṅgo; lagganaṭṭhena vā saṅgo. Osīdanaṭṭhena paṅko. Ākaḍḍhanavasena ejā.",
  "atk-abh01a0:2264_5": "“Ejā imaṃ purisaṃ parikaḍḍhati tassa tasseva bhavassa abhinibbattiyā”ti hi vuttaṃ.",
  "atk-abh01a0:2264_6": "Vañcanaṭṭhena māyā. Vaṭṭasmiṃ sattānaṃ jananaṭṭhena janikā. “Taṇhā janeti purisaṃ",
  "atk-abh01a0:2264_7": "cittamassa vidhāvatī”ti hi vuttaṃ. Vaṭṭasmiṃ satte dukkhena saṃyojayamānā janetīti",
  "atk-abh01a0:2264_8": "sañjananī. Ghaṭanaṭṭhena sibbinī. Ayañhi vaṭṭasmiṃ satte cutipaṭisandhivasena sibbati",
  "atk-abh01a0:2264_9": "ghaṭeti, tunnakāro viya pilotikāya pilotikaṃ; tasmā ghaṭanaṭṭhena sibbinīti vuttā.",
  "atk-abh01a0:2264_10": "Anekappakāraṃ visayajālaṃ taṇhāvipphanditanivesasaṅkhātaṃ vā jālamassā atthīti jālinī.",
  "atk-abh01a0:2265_0": "Ākaḍḍhanaṭṭhena sīghasotā saritā viyāti saritā. Allaṭṭhena vā saritā. Vuttañhetaṃ",
  "atk-abh01a0:2265_1": "– “saritāni sinehitāni ca somanassāni bhavanti jantuno”ti. Allāni ceva siniddhāni",
  "atk-abh01a0:2265_2": "cāti ayañhettha attho. Visatāti visattikā. Visaṭāti visattikā. Visālāti visattikā.",
  "atk-abh01a0:2265_3": "Visakkatīti visattikā. Visaṃvādikāti visattikā. Visaṃharatīti visattikā. Visamūlāti",
  "atk-abh01a0:2265_4": "visattikā. Visaphalāti visattikā. Visaparibhogāti visattikā. Visatā vā pana sā taṇhā",
  "atk-abh01a0:2265_5": "rūpe sadde gandhe rase phoṭṭhabbe dhamme kule gaṇe vitthatāti visattikā. Anayabyasanapāpanaṭṭhena",
  "atk-abh01a0:2265_6": "kummānubandhasuttakaṃ viyāti suttaṃ. Vuttañhetaṃ – “suttakanti kho, bhikkhave, nandīrāgassetaṃ",
  "atk-abh01a0:2265_7": "adhivacana”nti. Rūpādīsu vitthataṭṭhena visaṭā. Tassa tassa paṭilābhatthāya satte",
  "atk-abh01a0:2265_8": "āyūhāpetīti āyūhinī. Ukkaṇṭhituṃ appadānato sahāyaṭṭhena dutiyā. Ayañhi sattānaṃ",
  "atk-abh01a0:2265_9": "vaṭṭasmiṃ ukkaṇṭhituṃ na deti, gatagataṭṭhāne piyasahāyo viya abhiramāpeti. Tena vuttaṃ –",
  "atk-abh01a0:2266": "“Taṇhādutiyo puriso, dīghamaddhāna saṃsaraṃ;",
  "atk-abh01a0:2267": "Itthabhāvaññathābhāvaṃ, saṃsāraṃ nātivattatī”ti. ;",
  "atk-abh01a0:2268_0": "Paṇidhānakavasena paṇidhi. Bhavanettīti bhavarajju. Etāya hi sattā, rajjuyā gīvāya",
  "atk-abh01a0:2268_1": "baddhā goṇā viya, icchiticchitaṭṭhānaṃ niyyanti. Taṃ taṃ ārammaṇaṃ vanati bhajati",
  "atk-abh01a0:2268_2": "allīyatīti vanaṃ. Vanati yācatīti vā vanaṃ. Vanathoti byañjanena padaṃ vaḍḍhitaṃ.",
  "atk-abh01a0:2268_3": "Anatthadukkhānaṃ vā samuṭṭhāpanaṭṭhena gahanaṭṭhena ca vanaṃ viyāti ‘vanaṃ’; balavataṇhāyetaṃ",
  "atk-abh01a0:2268_4": "nāmaṃ. Gahanataraṭṭhena pana tato balavataro ‘vanatho’ nāma. Tena vuttaṃ –",
  "atk-abh01a0:2269": "“Vanaṃ chindatha mā rukkhaṃ, vanato jāyate bhayaṃ;",
  "atk-abh01a0:2270": "Chetvā vanañca vanathañca, nibbanā hotha bhikkhavo”ti. ;",
  "atk-abh01a0:2271_0": "Santhavanavasena santhavo; saṃsaggoti attho. So duvidho – taṇhāsanthavo mittasanthavo",
  "atk-abh01a0:2271_1": "ca. Tesu idha taṇhāsanthavo adhippeto. Sinehavasena sineho. Ālayakaraṇavasena apekkhatīti",
  "atk-abh01a0:2271_2": "apekkhā. Vuttampi cetaṃ – “imāni te deva caturāsītinagarasahassāni kusāvatīrājadhānīpamukhāni.",
  "atk-abh01a0:2271_3": "Ettha deva chandaṃ janehi, jīvite apekkhaṃ karohī”ti. Ālayaṃ karohīti ayañhettha",
  "atk-abh01a0:2271_4": "attho. Pāṭiyekke pāṭiyekke ārammaṇe bandhatīti paṭibandhu. Ñātakaṭṭhena vā pāṭiyekko",
  "atk-abh01a0:2271_5": "bandhūtipi paṭibandhu. Niccasannissitaṭṭhena hi sattānaṃ taṇhāsamo bandhu nāma natthi.",
  "atk-abh01a0:2272_0": "Ārammaṇānaṃ asanato āsā. Ajjhottharaṇato ceva tittiṃ anupagantvāva paribhuñjanato",
  "atk-abh01a0:2272_1": "cāti attho. Āsisanavasena āsisanā. Āsisitassa bhāvo āsisitattaṃ. Idāni tassā pavattiṭṭhānaṃ",
  "atk-abh01a0:2272_2": "dassetuṃ rūpāsātiādi vuttaṃ. Tattha āsisanavasena āsāti āsāya atthaṃ gahetvā rūpe",
  "atk-abh01a0:2272_3": "āsā rūpāsāti evaṃ navapi padāni veditabbāni. Ettha ca purimāni pañca pañcakāmaguṇavasena",
  "atk-abh01a0:2272_4": "vuttāni. Parikkhāralobhavasena chaṭṭhaṃ. Taṃ visesato pabbajitānaṃ. Tato parāni tīṇi",
  "atk-abh01a0:2272_5": "atittiyavatthuvasena gahaṭṭhānaṃ. Na hi tesaṃ dhanaputtajīvitehi aññaṃ piyataraṃ",
  "atk-abh01a0:2272_6": "atthi. ‘Etaṃ mayhaṃ etaṃ mayha’nti vā ‘asukena me idaṃ dinnaṃ idaṃ dinna’nti vā evaṃ",
  "atk-abh01a0:2272_7": "satte jappāpetīti jappā. Parato dve padāni upasaggena vaḍḍhitāni. Tato paraṃ aññenākārena",
  "atk-abh01a0:2272_8": "vibhajituṃ āraddhattā puna jappāti vuttaṃ. Jappanākāro jappanā. Jappitassa bhāvo",
  "atk-abh01a0:2272_9": "jappitattaṃ. Punappunaṃ visaye lumpati ākaḍḍhatīti lolupo. Lolupassa bhāvo loluppaṃ.",
  "atk-abh01a0:2272_10": "Loluppākāro loluppāyanā. Loluppasamaṅgino bhāvo loluppāyitattaṃ.",
  "atk-abh01a0:2273_0": "Pucchañjikatāti yāya taṇhāya lābhaṭṭhānesu, pucchaṃ cālayamānā sunakhā viya, kampamānā",
  "atk-abh01a0:2273_1": "vicaranti, taṃ tassā kampanataṇhāya nāmaṃ. Sādhu manāpamanāpe visaye kāmetīti sādhukāmo.",
  "atk-abh01a0:2273_2": "Tassa bhāvo sādhukamyatā. Mātā mātucchātiādike ayuttaṭṭhāne rāgoti adhammarāgo. Yuttaṭṭhānepi",
  "atk-abh01a0:2273_3": "balavā hutvā uppannalobho visamalobho. “Rāgo visama”ntiādivacanato vā yuttaṭṭhāne",
  "atk-abh01a0:2273_4": "vā ayuttaṭṭhāne vā uppanno chandarāgo adhammaṭṭhena ‘adhammarāgo’, visamaṭṭhena ‘visamalobho’ti veditabbo.",
  "atk-abh01a0:2274_0": "Ārammaṇānaṃ nikāmanavasena nikanti. Nikāmanākāro nikāmanā. Patthanāvasena patthanā.",
  "atk-abh01a0:2274_1": "Pihāyanavasena pihanā. Suṭṭhu patthanā sampatthanā. Pañcasu kāmaguṇesu taṇhā kāmataṇhā.",
  "atk-abh01a0:2274_2": "Rūpārūpabhave taṇhā bhavataṇhā. Ucchedasaṅkhāte vibhave taṇhā vibhavataṇhā. Suddhe",
  "atk-abh01a0:2274_3": "rūpabhavasmiṃyeva taṇhā rūpataṇhā. Arūpabhave taṇhā arūpataṇhā. Ucchedadiṭṭhisahagato",
  "atk-abh01a0:2274_4": "rāgo diṭṭhirāgo. Nirodhe taṇhā nirodhataṇhā. Rūpe taṇhā rūpataṇhā. Sadde taṇhā saddataṇhā.",
  "atk-abh01a0:2274_5": "Gandhataṇhādīsupi eseva nayo. Oghādayo vuttatthāva.",
  "atk-abh01a0:2275_0": "Kusaladhamme āvaratīti āvaraṇaṃ. Chādanavasena chādanaṃ. Satte vaṭṭasmiṃ bandhatīti",
  "atk-abh01a0:2275_1": "bandhanaṃ. Cittaṃ upagantvā kilissati saṃkiliṭṭhaṃ karotīti upakkileso. Thāmagataṭṭhena",
  "atk-abh01a0:2275_2": "anusetīti anusayo. Uppajjamānā cittaṃ pariyuṭṭhātīti pariyuṭṭhānaṃ; uppajjituṃ appadānena",
  "atk-abh01a0:2275_3": "kusalacāraṃ gaṇhātīti attho. “Corā magge pariyuṭṭhiṃsu dhuttā magge pariyuṭṭhiṃsū”tiādīsu",
  "atk-abh01a0:2275_4": "hi maggaṃ gaṇhiṃsūti attho. Evamidhāpi gahaṇaṭṭhena pariyuṭṭhānaṃ veditabbaṃ. Paliveṭhanaṭṭhena",
  "atk-abh01a0:2275_5": "latā viyāti latā. “Latā ubbhijja tiṭṭhatī”ti āgataṭṭhānepi ayaṃ taṇhā latāti vuttā.",
  "atk-abh01a0:2275_6": "Vividhāni vatthūni icchatīti vevicchaṃ. Vaṭṭadukkhassa mūlanti dukkhamūlaṃ. Tasseva",
  "atk-abh01a0:2275_7": "dukkhassa nidānanti dukkhanidānaṃ. Taṃ dukkhaṃ ito pabhavatīti dukkhappabhavo. Bandhanaṭṭhena",
  "atk-abh01a0:2275_8": "pāso viyāti pāso. Mārassa pāso mārapāso. Duruggilanaṭṭhena baḷisaṃ viyāti baḷisaṃ.",
  "atk-abh01a0:2275_9": "Mārassa baḷisaṃ mārabaḷisaṃ. Taṇhābhibhūtā mārassa visayaṃ nātikkamanti, tesaṃ upari",
  "atk-abh01a0:2275_10": "māro vasaṃ vattetīti iminā pariyāyena mārassa visayoti māravisayo. Sandanaṭṭhena",
  "atk-abh01a0:2275_11": "taṇhāva nadī taṇhānadī. Ajjhottharaṇaṭṭhena taṇhāva jālaṃ taṇhājālaṃ. Yathā sunakhā",
  "atk-abh01a0:2275_12": "gaddulabaddhā yadicchakaṃ nīyanti, evaṃ taṇhābaddhā sattāpīti daḷhabandhanaṭṭhena",
  "atk-abh01a0:2275_13": "gaddulaṃ viyāti gaddulaṃ. Taṇhāva gaddulaṃ taṇhāgaddulaṃ. Duppūraṇaṭṭhena taṇhāva",
  "atk-abh01a0:2275_14": "samuddo taṇhāsamuddo.",
  "atk-abh01a0:2276_0": "1066. Dosaniddese anatthaṃ me acarīti avuḍḍhiṃ me akāsi. Iminā upāyena sabbapadesu",
  "atk-abh01a0:2276_1": "attho veditabbo. Aṭṭhāne vā pana āghātoti akāraṇe kopo – ekacco hi ‘devo ativassatī’ti",
  "atk-abh01a0:2276_2": "kuppati, ‘na vassatī’ti kuppati, ‘sūriyo tappatī’ti kuppati, ‘na tappatī’ti kuppati,",
  "atk-abh01a0:2276_3": "vāte vāyantepi kuppati, avāyantepi kuppati, sammajjituṃ asakkonto bodhipaṇṇānaṃ kuppati,",
  "atk-abh01a0:2276_4": "cīvaraṃ pārupituṃ asakkonto vātassa kuppati, upakkhalitvā khāṇukassa kuppati idaṃ",
  "atk-abh01a0:2276_5": "sandhāya vuttaṃ – aṭṭhāne vā pana āghāto jāyatīti. Tattha heṭṭhā navasu ṭhānesu satte",
  "atk-abh01a0:2276_6": "ārabbha uppannattā kammapathabhedo hoti. Aṭṭhānāghāto pana saṅkhāresu uppanno kammapathabhedaṃ",
  "atk-abh01a0:2276_7": "na karoti. Cittaṃ āghātento uppannoti cittassa āghāto. Tato balavataro paṭighāto.",
  "atk-abh01a0:2276_8": "Paṭihaññanavasena paṭighaṃ. Paṭivirujjhatīti paṭivirodho. Kuppanavasena kopo. Pakopo",
  "atk-abh01a0:2276_9": "sampakopoti upasaggena padaṃ vaḍḍhitaṃ. Dussanavasena doso. Padoso sampadosoti upasaggena",
  "atk-abh01a0:2276_10": "padaṃ vaḍḍhitaṃ. Cittassa byāpattīti cittassa vipannatā, viparivattanākāro. Manaṃ",
  "atk-abh01a0:2276_11": "padūsayamāno uppajjatīti manopadoso. Kujjhanavasena kodho. Kujjhanākāro kujjhanā.",
  "atk-abh01a0:2276_12": "Kujjhitassa bhāvo kujjhitattaṃ.",
  "atk-abh01a0:2277_0": "Idāni akusalaniddese vuttanayaṃ dassetuṃ doso dussanātiādi vuttaṃ. Tasmā “yo evarūpo",
  "atk-abh01a0:2277_1": "cittassa āghāto…pe… kujjhitatta”nti ca idha vutto, “doso dussanā”tiādinā nayena heṭṭhā",
  "atk-abh01a0:2277_2": "vutto, ayaṃ vuccati dosoti. Evamettha yojanā kātabbā. Evañhi sati punaruttidoso paṭisedhito",
  "atk-abh01a0:2277_3": "hoti. Mohaniddeso amohaniddese vuttapaṭipakkhanayena veditabbo. Sabbākārena panesa",
  "atk-abh01a0:2277_4": "vibhaṅgaṭṭhakathāyaṃ āvi bhavissati.",
  "atk-abh01a0:2278_0": "1079. Tehi dhammehi ye dhammā sahetukāti tehi hetudhammehi ye aññe hetudhammā vā",
  "atk-abh01a0:2278_1": "nahetudhammā vā te sahetukā. Ahetukapadepi eseva nayo. Ettha ca hetu hetuyeva ca",
  "atk-abh01a0:2278_2": "hoti, tiṇṇaṃ vā dvinnaṃ vā ekato uppattiyaṃ sahetuko ca. Vicikicchuddhaccasahagato",
  "atk-abh01a0:2278_3": "pana moho hetu ahetuko. Hetusampayuttadukaniddesepi eseva nayo.",
  "atk-abh01a0:2279_0": "1091. Saṅkhatadukaniddese purimaduke vuttaṃ asaṅkhatadhātuṃ sandhāya yo eva so dhammoti",
  "atk-abh01a0:2279_1": "ekavacananiddeso kato. Purimaduke pana bahuvacanavasena pucchāya uddhaṭattā ime dhammā",
  "atk-abh01a0:2279_2": "appaccayāti pucchānusandhinayena bahuvacanaṃ kataṃ. Ime dhammā sanidassanātiādīsupi eseva nayo.",
  "atk-abh01a0:2280_0": "1101. Kenaci viññeyyadukaniddese cakkhuviññeyyāti cakkhuviññāṇena vijānitabbā. Sesapadesupi",
  "atk-abh01a0:2280_1": "eseva nayo. Ettha ca kenaci viññeyyāti cakkhuviññāṇādīsu kenaci ekena cakkhuviññāṇena",
  "atk-abh01a0:2280_2": "vā sotaviññāṇena vā vijānitabbā. Kenaci na viññeyyāti teneva cakkhuviññāṇena vā sotaviññāṇena",
  "atk-abh01a0:2280_3": "vā na vijānitabbā. ‘Evaṃ sante dvinnampi padānaṃ atthanānattato duko hotī’ti heṭṭhā",
  "atk-abh01a0:2280_4": "vuttattā ‘ye te dhammā cakkhuviññeyyā na te dhammā sotaviññeyyā’ti ayaṃ duko na hoti.",
  "atk-abh01a0:2280_5": "Rūpaṃ pana cakkhuviññeyyaṃ saddo na cakkhuviññeyyoti imamatthaṃ gahetvā ‘ye te dhammā",
  "atk-abh01a0:2280_6": "cakkhuviññeyyā na te dhammā sotaviññeyyā, ye vā pana te dhammā sotaviññeyyā na te",
  "atk-abh01a0:2280_7": "dhammā cakkhuviññeyyā’ti ayameko dukoti veditabbo. Evaṃ ekekaindriyamūlake cattāro",
  "atk-abh01a0:2280_8": "cattāro katvā vīsati dukā vibhattāti veditabbā.",
  "atk-abh01a0:2281_0": "Kiṃ pana ‘manoviññāṇena kenaci viññeyyā kenaci na viññeyyā’ natthi? Tenettha dukā",
  "atk-abh01a0:2281_1": "na vuttāti? No natthi, vavatthānābhāvato pana na vuttā. Na hi, yathā cakkhuviññāṇena",
  "atk-abh01a0:2281_2": "aviññeyyā evāti vavatthānaṃ atthi, evaṃ manoviññāṇenāpīti vavatthānābhāvato ettha",
  "atk-abh01a0:2281_3": "dukā na vuttā. Manoviññāṇena pana kenaci viññeyyā ceva aviññeyyā cāti ayamattho atthi.",
  "atk-abh01a0:2281_4": "Tasmā so avuttopi yathālābhavasena veditabbo. Manoviññāṇanti hi saṅkhyaṃ gatehi kāmāvacaradhammehi",
  "atk-abh01a0:2281_5": "kāmāvacaradhammā eva tāva kehici viññeyyā kehici aviññeyyā. Tehiyeva rūpāvacarādidhammāpi",
  "atk-abh01a0:2281_6": "kehici viññeyyā kehici aviññeyyā. Rūpāvacarehipi kāmāvacarā kehici viññeyyā kehici",
  "atk-abh01a0:2281_7": "aviññeyyā. Teheva rūpāvacarādayopi kehici viññeyyā kehici aviññeyyā. Arūpāvacarehi",
  "atk-abh01a0:2281_8": "pana kāmāvacarā rūpāvacarā apariyāpannā ca neva viññeyyā. Arūpāvacarā pana kehici",
  "atk-abh01a0:2281_9": "viññeyyā kehici aviññeyyā. Tepi ca kecideva viññeyyā keci aviññeyyā. Apariyāpannehi",
  "atk-abh01a0:2281_10": "kāmāvacarādayo neva viññeyyā. Apariyāpannā pana nibbānena aviññeyyattā kehici viññeyyā",
  "atk-abh01a0:2281_11": "kehici aviññeyyā. Tepi ca maggaphalānaṃ aviññeyyattā kecideva viññeyyā keci aviññeyyāti.",
  "atk-abh01a0:2282_0": "1102. Āsavaniddese pañcakāmaguṇiko rāgo kāmāsavo nāma. Rūpārūpabhavesu chandarāgo",
  "atk-abh01a0:2282_1": "jhānanikanti sassatadiṭṭhisahajāto rāgo bhavavasena patthanā bhavāsavo nāma. Dvāsaṭṭhi",
  "atk-abh01a0:2282_2": "diṭṭhiyo diṭṭhāsavo nāma. Aṭṭhasu ṭhānesu aññāṇaṃ avijjāsavo nāma. Tattha tattha",
  "atk-abh01a0:2282_3": "āgatesu pana āsavesu asammohatthaṃ ekavidhādibhedo veditabbo. Atthato hete cirapārivāsiyaṭṭhena",
  "atk-abh01a0:2282_4": "āsavāti evaṃ ekavidhāva honti. Vinaye pana “diṭṭhadhammikānaṃ āsavānaṃ saṃvarāya",
  "atk-abh01a0:2282_5": "samparāyikānaṃ āsavānaṃ paṭighātāyā”ti duvidhena āgatā. Suttante saḷāyatane tāva",
  "atk-abh01a0:2282_6": "“tayome, āvuso, āsavā – kāmāsavo bhavāsavo avijjāsavo”ti tividhena āgatā. Nibbedhikapariyāye",
  "atk-abh01a0:2282_7": "“atthi, bhikkhave, āsavā nirayagamanīyā, atthi āsavā tiracchānayonigamanīyā, atthi",
  "atk-abh01a0:2282_8": "āsavā pettivisayagamanīyā, atthi āsavā manussalokagamanīyā, atthi āsavā devalokagamanīyā”ti",
  "atk-abh01a0:2282_9": "pañcavidhena āgatā. Chakkanipāte āhuneyyasutte – “atthi āsavā saṃvarā pahātabbā,",
  "atk-abh01a0:2282_10": "atthi āsavā paṭisevanā pahātabbā, atthi āsavā adhivāsanā pahātabbā, atthi āsavā parivajjanā",
  "atk-abh01a0:2282_11": "pahātabbā, atthi āsavā vinodanā pahātabbā, atthi āsavā bhāvanā pahātabbā”ti chabbidhena",
  "atk-abh01a0:2282_12": "āgatā. Sabbāsavapariyāye ‘dassanapahātabbehi’ saddhiṃ sattavidhena āgatā. Idha panete",
  "atk-abh01a0:2282_13": "kāmāsavādibhedato catubbidhena āgatā. Tatrāyaṃ vacanattho – pañcakāmaguṇasaṅkhāte",
  "atk-abh01a0:2282_14": "kāme āsavo ‘kāmāsavo’. Rūpārūpasaṅkhāte kammato ca upapattito ca duvidhepi bhave",
  "atk-abh01a0:2282_15": "āsavo ‘bhavāsavo’. Diṭṭhi eva āsavo ‘diṭṭhāsavo’. Avijjāva āsavo ‘avijjāsavo’.",
  "atk-abh01a0:2283_0": "1103. Kāmesūti pañcasu kāmaguṇesu. Kāmacchandoti kāmasaṅkhāto chando, na kattukamyatāchando,",
  "atk-abh01a0:2283_1": "na dhammacchando. Kāmanavasena rajjanavasena ca kāmoyeva rāgo kāmarāgo. Kāmanavasena",
  "atk-abh01a0:2283_2": "nandanavasena ca kāmova nandīti kāmanandī. Evaṃ sabbattha kāmatthaṃ viditvā taṇhāyanaṭṭhena",
  "atk-abh01a0:2283_3": "kāmataṇhā, sinehanaṭṭhena kāmasineho, pariḍayhanaṭṭhena kāmapariḷāho, mucchanaṭṭhena",
  "atk-abh01a0:2283_4": "kāmamucchā, gilitvā pariniṭṭhāpanaṭṭhena kāmajjhosānanti veditabbaṃ. Ayaṃ vuccatīti",
  "atk-abh01a0:2283_5": "ayaṃ aṭṭhahi padehi vibhatto kāmāsavo nāma vuccati.",
  "atk-abh01a0:2284": "1104. Bhavesu bhavachandoti rūpārūpabhavesu bhavapatthanāvaseneva pavatto chando ‘bhavachando’. Sesapadānipi imināva nayena veditabbāni.",
  "atk-abh01a0:2285_0": "1105. Sassato lokoti vātiādīhi dasahākārehi diṭṭhippabhedova vutto. Tattha sassato",
  "atk-abh01a0:2285_1": "lokoti ettha khandhapañcakaṃ lokoti gahetvā ‘ayaṃ loko nicco dhuvo sabbakāliko’ti",
  "atk-abh01a0:2285_2": "gaṇhantassa ‘sassata’nti gahaṇākārappavattā diṭṭhi. Asassatoti tameva lokaṃ ‘ucchijjati",
  "atk-abh01a0:2285_3": "vinassatī’ti gaṇhantassa ucchedagahaṇākārappavattā diṭṭhi. Antavāti parittakasiṇalābhino",
  "atk-abh01a0:2285_4": "‘suppamatte vā sarāvamatte vā’ kasiṇe samāpannassa antosamāpattiyaṃ pavattitarūpārūpadhamme",
  "atk-abh01a0:2285_5": "lokoti ca kasiṇaparicchedantena ca ‘antavā’ti gaṇhantassa ‘antavā loko’ti gahaṇākārappavattā",
  "atk-abh01a0:2285_6": "diṭṭhi. Sā sassatadiṭṭhipi hoti ucchedadiṭṭhipi. Vipulakasiṇalābhino pana tasmiṃ",
  "atk-abh01a0:2285_7": "kasiṇe samāpannassa antosamāpattiyaṃ pavattitarūpārūpadhamme lokoti ca kasiṇaparicchedantena",
  "atk-abh01a0:2285_8": "ca ‘ananto’ti gaṇhantassa ‘anantavā loko’ti gahaṇākārappavattā diṭṭhi. Sā sassatadiṭṭhipi",
  "atk-abh01a0:2285_9": "hoti, ucchedadiṭṭhipi.",
  "atk-abh01a0:2286_0": "Taṃ jīvaṃ taṃ sarīranti bhedanadhammassa sarīrasseva ‘jīva’nti gahitattā sarīre ucchijjamāne",
  "atk-abh01a0:2286_1": "‘jīvampi ucchijjatī’ti ucchedagahaṇākārappavattā diṭṭhi. Dutiyapade sarīrato aññassa",
  "atk-abh01a0:2286_2": "jīvassa gahitattā sarīre ucchijjamānepi ‘jīvaṃ na ucchijjatī’ti sassatagahaṇākārappavattā",
  "atk-abh01a0:2286_3": "diṭṭhi. Hoti tathāgato paraṃ maraṇātiādīsu satto tathāgato nāma. So paraṃ maraṇā",
  "atk-abh01a0:2286_4": "hotīti gaṇhato paṭhamā sassatadiṭṭhi. Na hotīti gaṇhato dutiyā ucchedadiṭṭhi. Hoti",
  "atk-abh01a0:2286_5": "ca na ca hotīti gaṇhato tatiyā ekaccasassatadiṭṭhi. Neva hoti na nahotīti gaṇhato",
  "atk-abh01a0:2286_6": "catutthā amarāvikkhepadiṭṭhi. Ime dhammā āsavāti ime kāmāsavañca bhavāsavañca rāgavasena",
  "atk-abh01a0:2286_7": "ekato katvā, saṅkhepato tayo, vitthārato cattāro dhammā āsavā nāma.",
  "atk-abh01a0:2287_0": "Yo pana brahmānaṃ vimānakapparukkhaābharaṇesu chandarāgo uppajjati, so kāmāsavo hoti",
  "atk-abh01a0:2287_1": "na hotīti? Na hoti. Kasmā? Pañcakāmaguṇikassa rāgassa idheva pahīnattā. Hetugocchakaṃ",
  "atk-abh01a0:2287_2": "pana patvā lobho hetu nāma hoti. Ganthagocchakaṃ patvā abhijjhākāyagantho nāma. Kilesagocchakaṃ",
  "atk-abh01a0:2287_3": "patvā lobho kileso nāma hoti. Diṭṭhisahajāto pana rāgo kāmāsavo hoti na hotīti? Na",
  "atk-abh01a0:2287_4": "hoti; diṭṭhirāgo nāma hoti. Vuttañhetaṃ “diṭṭhirāgaratte purisapuggale dinnadānaṃ",
  "atk-abh01a0:2287_5": "na mahapphalaṃ hoti, na mahānisaṃsa”nti.",
  "atk-abh01a0:2288_0": "Ime pana āsave kilesapaṭipāṭiyāpi āharituṃ vaṭṭati, maggapaṭipāṭiyāpi. Kilesapaṭipāṭiyā",
  "atk-abh01a0:2288_1": "kāmāsavo anāgāmimaggena pahīyati, bhavāsavo arahattamaggena, diṭṭhāsavo sotāpattimaggena,",
  "atk-abh01a0:2288_2": "avijjāsavo arahattamaggena. Maggapaṭipāṭiyā sotāpattimaggena diṭṭhāsavo pahīyati,",
  "atk-abh01a0:2288_3": "anāgāmimaggena kāmāsavo, arahattamaggena bhavāsavo avijjāsavo cāti.",
  "atk-abh01a0:2289_0": "1121. Saṃyojanesu mānaniddese seyyohamasmīti mānoti uttamaṭṭhena ‘ahaṃ seyyo’ti evaṃ",
  "atk-abh01a0:2289_1": "uppannamāno. Sadisohamasmīti mānoti samasamaṭṭhena ‘ahaṃ sadiso’ti evaṃ uppannamāno.",
  "atk-abh01a0:2289_2": "Hīnohamasmīti mānoti lāmakaṭṭhena ‘ahaṃ hīno’ti evaṃ uppannamāno. Evaṃ seyyamāno",
  "atk-abh01a0:2289_3": "sadisamāno hīnamānoti ime tayo mānā tiṇṇaṃ janānaṃ uppajjanti. Seyyassāpi hi ‘ahaṃ",
  "atk-abh01a0:2289_4": "seyyo sadiso hīno’ti tayo mānā uppajjanti. Sadisassāpi, hīnassāpi. Tattha seyyassa",
  "atk-abh01a0:2289_5": "seyyamānova yāthāvamāno, itare dve ayāthāvamānā. Sadisassa sadisamānova…pe… hīnassa",
  "atk-abh01a0:2289_6": "hīnamānova yāthāvamāno, itare dve ayāthāvamānā. Iminā kiṃ kathitaṃ? Ekassa tayo mānā",
  "atk-abh01a0:2289_7": "uppajjantīti kathitaṃ. Khuddakavatthuke pana paṭhamakamānabhājanīye eko māno tiṇṇaṃ",
  "atk-abh01a0:2289_8": "janānaṃ uppajjatīti kathito.",
  "atk-abh01a0:2290_0": "Mānakaraṇavasena māno. Maññanā maññitattanti ākārabhāvaniddesā. Ussitaṭṭhena unnati.",
  "atk-abh01a0:2290_1": "Yassuppajjati taṃ puggalaṃ unnāmeti, ukkhipitvā ṭhapetīti unnamo. Samussitaṭṭhena",
  "atk-abh01a0:2290_2": "dhajo. Ukkhipanaṭṭhena cittaṃ sampaggaṇhātīti sampaggāho. Ketu vuccati bahūsu dhajesu",
  "atk-abh01a0:2290_3": "accuggatadhajo. Mānopi punappunaṃ uppajjamāno aparāpare upādāya accuggataṭṭhena ketu",
  "atk-abh01a0:2290_4": "viyāti ‘ketu’. Ketuṃ icchatīti ketukamyaṃ, tassa bhāvo ketukamyatā. Sā pana cittassa,",
  "atk-abh01a0:2290_5": "na attano. Tena vuttaṃ – ‘ketukamyatā cittassā’ti. Mānasampayuttañhi cittaṃ ketuṃ",
  "atk-abh01a0:2290_6": "icchati. Tassa ca bhāvo ketukamyatā; ketusaṅkhāto mānoti.",
  "atk-abh01a0:2291_0": "1126. Issāniddese yā paralābhasakkāragarukāramānanavandanapūjanāsu issāti yā etesu",
  "atk-abh01a0:2291_1": "paresaṃ lābhādīsu ‘kiṃ iminā imesa’nti parasampattikhiyyanalakkhaṇā issā. Tattha",
  "atk-abh01a0:2291_2": "lābhoti cīvarādīnaṃ catunnaṃ paccayānaṃ paṭilābho. Issukī hi puggalo parassa taṃ",
  "atk-abh01a0:2291_3": "lābhaṃ khiyyati, ‘kiṃ imassa iminā’ti na icchati. Sakkāroti tesaṃyeva paccayānaṃ",
  "atk-abh01a0:2291_4": "sukatānaṃ sundarānaṃ paṭilābho. Garukāroti garukiriyā, bhāriyakaraṇaṃ. Mānananti",
  "atk-abh01a0:2291_5": "manena piyakaraṇaṃ. Vandananti pañcapatiṭṭhitena vandanaṃ. Pūjanāti gandhamālādīhi",
  "atk-abh01a0:2291_6": "pūjanā. Issāyanavasena issā. Issākāro issāyanā. Issāyitabhāvo issāyitattaṃ. Usūyādīni issādivevacanāni.",
  "atk-abh01a0:2292_0": "Imissā pana issāya khiyyanalakkhaṇaṃ āgārikenāpi anāgārikenāpi dīpetabbaṃ. Āgāriko",
  "atk-abh01a0:2292_1": "hi ekacco kasivaṇijjādīsu aññatarena ājīvena attano purisakāraṃ nissāya bhaddakaṃ",
  "atk-abh01a0:2292_2": "yānaṃ vā vāhanaṃ vā ratanaṃ vā labhati. Aparo tassa alābhatthiko tena lābhena na",
  "atk-abh01a0:2292_3": "tussati. ‘Kadā nu kho esa imāya sampattiyā parihāyitvā kapaṇo hutvā carissatī’ti",
  "atk-abh01a0:2292_4": "cintetvā ekena kāraṇena tasmiṃ tāya sampattiyā parihīne attamano hoti. Anāgārikopi",
  "atk-abh01a0:2292_5": "eko issāmanako aññaṃ attano sutapariyattiādīni nissāya uppannalābhādisampattiṃ disvā",
  "atk-abh01a0:2292_6": "‘kadā nu kho eso imehi lābhādīhi parihāyissatī’ti cintetvā, yadā taṃ ekena kāraṇena",
  "atk-abh01a0:2292_7": "parihīnaṃ passati, tadā attamano hoti. Evaṃ parasampattikhiyyanalakkhaṇā ‘issā’ti veditabbā.",
  "atk-abh01a0:2293": "1127. Macchariyaniddese vatthuto macchariyadassanatthaṃ ‘pañca macchariyāni āvāsamacchariya’ntiādi vuttaṃ. Tattha āvāse macchariyaṃ āvāsamacchariyaṃ. Sesapadesupi eseva nayo.",
  "atk-abh01a0:2294_0": "Āvāso nāma sakalārāmopi pariveṇampi ekovarakopi rattiṭṭhānadivāṭṭhānādīnipi. Tesu",
  "atk-abh01a0:2294_1": "vasantā sukhaṃ vasanti paccaye labhanti. Eko bhikkhu vattasampannasseva pesalassa",
  "atk-abh01a0:2294_2": "bhikkhuno tattha āgamanaṃ na icchati. Āgatopi ‘khippaṃ gacchatū’ti cinteti. Idaṃ",
  "atk-abh01a0:2294_3": "‘āvāsamacchariyaṃ’ nāma. Bhaṇḍanakārakādīnaṃ pana tattha vāsaṃ anicchato āvāsamacchariyaṃ nāma na hoti.",
  "atk-abh01a0:2295_0": "Kulanti upaṭṭhākakulampi ñātikulampi. Tattha aññassa upasaṅkamanaṃ anicchato kulamacchariyaṃ",
  "atk-abh01a0:2295_1": "hoti. Pāpapuggalassa pana upasaṅkamanaṃ anicchantopi maccharī nāma na hoti. So hi",
  "atk-abh01a0:2295_2": "tesaṃ pasādabhedāya paṭipajjati. Pasādaṃ rakkhituṃ samatthasseva pana bhikkhuno tattha",
  "atk-abh01a0:2295_3": "upasaṅkamanaṃ anicchanto maccharī nāma hoti.",
  "atk-abh01a0:2296_0": "Lābhoti catupaccayalābhova. Taṃ aññasmiṃ sīlavanteyeva labhante ‘mā labhatū’ti cintentassa",
  "atk-abh01a0:2296_1": "lābhamacchariyaṃ hoti. Yo pana saddhādeyyaṃ vinipāteti, aparibhogadupparibhogādivasena",
  "atk-abh01a0:2296_2": "vināseti, pūtibhāvaṃ gacchantampi aññassa na deti, taṃ disvā ‘sace imaṃ esa na labheyya,",
  "atk-abh01a0:2296_3": "añño sīlavā labheyya, paribhogaṃ gaccheyyā’ti cintentassa macchariyaṃ nāma natthi.",
  "atk-abh01a0:2297_0": "Vaṇṇo nāma sarīravaṇṇopi guṇavaṇṇopi. Tattha sarīravaṇṇe maccharipuggalo ‘paro pāsādiko",
  "atk-abh01a0:2297_1": "rūpavā’ti vutte taṃ na kathetukāmo hoti. Guṇavaṇṇamaccharī sīlena dhutaṅgena paṭipadāya",
  "atk-abh01a0:2297_2": "ācārena vaṇṇaṃ na kathetukāmo hoti.",
  "atk-abh01a0:2298_0": "Dhammoti pariyattidhammo ca paṭivedhadhammo ca. Tattha ariyasāvakā paṭivedhadhammaṃ",
  "atk-abh01a0:2298_1": "na maccharāyanti, attanā paṭividdhadhamme sadevakassa lokassa paṭivedhaṃ icchanti.",
  "atk-abh01a0:2298_2": "Taṃ pana paṭivedhaṃ ‘pare jānantū’ti icchanti. Tantidhammeyeva pana dhammamacchariyaṃ",
  "atk-abh01a0:2298_3": "nāma hoti. Tena samannāgato puggalo yaṃ guḷhaṃ ganthaṃ vā kathāmaggaṃ vā jānāti taṃ",
  "atk-abh01a0:2298_4": "aññaṃ na jānāpetukāmo hoti. Yo pana puggalaṃ upaparikkhitvā dhammānuggahena, dhammaṃ",
  "atk-abh01a0:2298_5": "vā upaparikkhitvā puggalānuggahena na deti, ayaṃ dhammamaccharī nāma na hoti.",
  "atk-abh01a0:2299_0": "Tattha ekacco puggalo lolo hoti, kālena samaṇo hoti, kālena brāhmaṇo, kālena nigaṇṭho.",
  "atk-abh01a0:2299_1": "Yo hi bhikkhu ‘ayaṃ puggalo paveṇiāgataṃ tantiṃ saṇhaṃ sukhumaṃ dhammantaraṃ bhinditvā",
  "atk-abh01a0:2299_2": "āluḷissatī’ti na deti, ayaṃ puggalaṃ upaparikkhitvā dhammānuggahena na deti nāma.",
  "atk-abh01a0:2299_3": "Yo pana ‘ayaṃ dhammo saṇho sukhumo, sacāyaṃ puggalo gaṇhissati aññaṃ byākaritvā attānaṃ",
  "atk-abh01a0:2299_4": "āvikatvā nassissatī’ti na deti, ayaṃ dhammaṃ upaparikkhitvā puggalānuggahena na deti",
  "atk-abh01a0:2299_5": "nāma. Yo pana ‘sacāyaṃ imaṃ dhammaṃ gaṇhissati, amhākaṃ samayaṃ bhindituṃ samattho",
  "atk-abh01a0:2299_6": "bhavissatī’ti na deti, ayaṃ dhammamaccharī nāma hoti.",
  "atk-abh01a0:2300_0": "Imesu pañcasu macchariyesu āvāsamacchariyena tāva yakkho vā peto vā hutvā tasseva",
  "atk-abh01a0:2300_1": "āvāsassa saṅkāraṃ sīsena ukkhipitvā vicarati. Kulamacchariyena tasmiṃ kule aññesaṃ",
  "atk-abh01a0:2300_2": "dānamānanādīni karonte disvā ‘bhinnaṃ vatidaṃ kulaṃ mamā’ti cintayato lohitampi mukhato",
  "atk-abh01a0:2300_3": "uggacchati, kucchivirecanampi hoti, antānipi khaṇḍākhaṇḍāni hutvā nikkhamanti. Lābhamacchariyena",
  "atk-abh01a0:2300_4": "saṅghassa vā gaṇassa vā santake lābhe maccharāyitvā puggalikaparibhogaṃ viya paribhuñjitvā",
  "atk-abh01a0:2300_5": "yakkho vā peto vā mahāajagaro vā hutvā nibbattati. Sarīravaṇṇaguṇavaṇṇamaccharena",
  "atk-abh01a0:2300_6": "pariyattidhammamacchariyena ca attanova vaṇṇaṃ vaṇṇeti, paresaṃ vaṇṇe ‘kiṃ vaṇṇo",
  "atk-abh01a0:2300_7": "eso’ti taṃ taṃ dosaṃ vadanto pariyattidhammañca kassaci kiñci adento dubbaṇṇo ceva eḷamūgo ca hoti.",
  "atk-abh01a0:2301_0": "Apica āvāsamacchariyena lohagehe paccati. Kulamacchariyena appalābho hoti. Lābhamacchariyena",
  "atk-abh01a0:2301_1": "gūthaniraye nibbattati. Vaṇṇamacchariyena bhave bhave nibbattassa vaṇṇo nāma na hoti.",
  "atk-abh01a0:2301_2": "Dhammamacchariyena kukkuḷaniraye nibbattatīti.",
  "atk-abh01a0:2302_0": "Maccharāyanavasena maccheraṃ. Maccharāyanākāro maccharāyanā. Maccharena ayitassa",
  "atk-abh01a0:2302_1": "maccherasamaṅgino bhāvo maccharāyitattaṃ. ‘Mayhameva hontu mā aññassā’ti sabbāpi",
  "atk-abh01a0:2302_2": "attano sampattiyo byāpetuṃ na icchatīti viviccho. Vivicchassa bhāvo vevicchaṃ, mudumacchariyassetaṃ",
  "atk-abh01a0:2302_3": "nāmaṃ. Kadariyo vuccati anādaro. Tassa bhāvo kadariyaṃ. Thaddhamacchariyassetaṃ nāmaṃ.",
  "atk-abh01a0:2302_4": "Tena hi samannāgato puggalo parampi paresaṃ dadamānaṃ nivāreti. Vuttampi cetaṃ –",
  "atk-abh01a0:2303": "Kadariyo pāpasaṅkappo, micchādiṭṭhi anādaro;",
  "atk-abh01a0:2304": "Dadamānaṃ nivāreti, yācamānāna bhojananti. ;",
  "atk-abh01a0:2305_0": "Yācake disvā kaṭukabhāvena cittaṃ añcati saṅkocetīti kaṭukañcuko. Tassa bhāvo kaṭukañcukatā.",
  "atk-abh01a0:2305_1": "Aparo nayo – kaṭukañcukatā vuccati kaṭacchuggāho. Samatittikapuṇṇāya hi ukkhaliyā",
  "atk-abh01a0:2305_2": "bhattaṃ gaṇhanto sabbatobhāgena saṅkuṭitena aggakaṭacchunā gaṇhāti, pūretvā gahetuṃ",
  "atk-abh01a0:2305_3": "na sakkoti; evaṃ maccharipuggalassa cittaṃ saṅkucati. Tasmiṃ saṅkucite kāyopi tatheva",
  "atk-abh01a0:2305_4": "saṅkucati, paṭikuṭati, paṭinivattati, na sampasāriyatīti maccheraṃ ‘kaṭukañcukatā’ti vuttaṃ.",
  "atk-abh01a0:2306_0": "Aggahitattaṃ cittassāti paresaṃ upakārakaraṇe dānādinā ākārena yathā na sampasāriyati,",
  "atk-abh01a0:2306_1": "evaṃ āvaritvā gahitabhāvo cittassa. Yasmā pana maccharipuggalo attano santakaṃ paresaṃ",
  "atk-abh01a0:2306_2": "adātukāmo hoti parasantakaṃ gaṇhitukāmo, tasmā ‘idaṃ acchariyaṃ mayhameva hotu, mā",
  "atk-abh01a0:2306_3": "aññassā’ti pavattivasenassa attasampattinigūhanalakkhaṇatā attasampattiggahaṇalakkhaṇatā",
  "atk-abh01a0:2306_4": "vā veditabbā. Sesaṃ imasmiṃ gocchake uttānatthameva.",
  "atk-abh01a0:2307_0": "Imāni pana saṃyojanāni kilesapaṭipāṭiyāpi āharituṃ vaṭṭati maggapaṭipāṭiyāpi. Kilesapaṭipāṭiyā",
  "atk-abh01a0:2307_1": "kāmarāgapaṭighasaṃyojanāni anāgāmimaggena pahīyanti, mānasaṃyojanaṃ arahattamaggena,",
  "atk-abh01a0:2307_2": "diṭṭhivicikicchāsīlabbataparāmāsā sotāpattimaggena, bhavarāgasaṃyojanaṃ arahattamaggena,",
  "atk-abh01a0:2307_3": "issāmacchariyāni sotāpattimaggena, avijjā arahattamaggena. Maggapaṭipāṭiyā diṭṭhivicikicchāsīlabbataparāmāsaissāmacchariyāni",
  "atk-abh01a0:2307_4": "sotāpattimaggena pahīyanti, kāmarāgapaṭighā anāgāmimaggena, mānabhavarāgaavijjā arahattamaggenāti.",
  "atk-abh01a0:2308_0": "1140. Ganthagocchake nāmakāyaṃ gantheti, cutipaṭisandhivasena vaṭṭasmiṃ ghaṭetīti",
  "atk-abh01a0:2308_1": "kāyagantho. Sabbaññubhāsitampi paṭikkhipitvā sassato loko idameva saccaṃ moghamaññanti",
  "atk-abh01a0:2308_2": "iminā ākārena abhinivisatīti idaṃsaccābhiniveso. Yasmā pana abhijjhākāmarāgānaṃ viseso",
  "atk-abh01a0:2308_3": "atthi, tasmā abhijjhākāyaganthassa padabhājane “yo kāmesu kāmacchando kāmarāgo”ti",
  "atk-abh01a0:2308_4": "avatvā yo rāgo sārāgotiādi vuttaṃ. Iminā yaṃ heṭṭhā vuttaṃ ‘brahmānaṃ vimānādīsu",
  "atk-abh01a0:2308_5": "chandarāgo kāmāsavo na hoti, ganthagocchakaṃ patvā abhijjhākāyagantho hotī’ti taṃ",
  "atk-abh01a0:2308_6": "suvuttanti veditabbaṃ. Parato kilesagocchakepi eseva nayo. Ṭhapetvā sīlabbataparāmāsanti",
  "atk-abh01a0:2308_7": "idaṃ yasmā sīlabbataparāmāso ‘idameva sacca’ntiādinā ākārena nābhinivisati, ‘sīlena",
  "atk-abh01a0:2308_8": "suddhī’tiādinā eva pana abhinivisati, tasmā micchādiṭṭhibhūtampi taṃ paṭikkhipanto ‘ṭhapetvā’ti āha.",
  "atk-abh01a0:2309_0": "1162. Nīvaraṇagocchakassa thinamiddhaniddese cittassa akallatāti cittassa gilānabhāvo.",
  "atk-abh01a0:2309_1": "Gilāno hi akallakoti vuccati. Vinayepi vuttaṃ – “nāhaṃ, bhante, akallako”ti. Akammaññatāti",
  "atk-abh01a0:2309_2": "cittagelaññasaṅkhātova akammaññatākāro. Olīyanāti olīyanākāro. Iriyāpathikacittañhi",
  "atk-abh01a0:2309_3": "iriyāpathaṃ sandhāretuṃ asakkontaṃ, rukkhe vagguli viya, khīle laggitaphāṇitavārako",
  "atk-abh01a0:2309_4": "viya ca, olīyati. Tassa taṃ ākāraṃ sandhāya olīyanāti vuttaṃ. Dutiyapadaṃ upasaggavasena",
  "atk-abh01a0:2309_5": "vaḍḍhitaṃ. Līnanti avipphārikatāya paṭikuṭitaṃ. Itare dve ākārabhāvaniddesā. Thinanti",
  "atk-abh01a0:2309_6": "sappipiṇḍo viya avipphārikatāya ghanabhāvena ṭhitaṃ. Thiyanāti ākāraniddeso. Thiyitabhāvo",
  "atk-abh01a0:2309_7": "thiyitattaṃ, avipphāravaseneva thaddhatāti attho.",
  "atk-abh01a0:2310_0": "1163. Kāyassāti khandhattayasaṅkhātassa nāmakāyassa. Akallatā akammaññatāti heṭṭhā",
  "atk-abh01a0:2310_1": "vuttanayameva. Megho viya ākāsaṃ kāyaṃ onayhatīti onāho. Sabbatobhāgena onāho pariyonāho.",
  "atk-abh01a0:2310_2": "Abbhantare samorundhatīti antosamorodho. Yathā hi nagare rundhitvā gahite manussā",
  "atk-abh01a0:2310_3": "bahi nikkhamituṃ na labhanti, evampi middhena samoruddhā dhammā vipphāravasena nikkhamituṃ",
  "atk-abh01a0:2310_4": "na labhanti. Tasmā antosamorodhoti vuttaṃ. Medhatīti middhaṃ; akammaññabhāvena vihiṃsatīti",
  "atk-abh01a0:2310_5": "attho. Supanti tenāti soppaṃ. Akkhidalādīnaṃ pacalabhāvaṃ karotīti pacalāyikā. Supanā",
  "atk-abh01a0:2310_6": "supitattanti ākārabhāvaniddesā. Yaṃ pana tesaṃ purato soppapadaṃ tassa punavacane",
  "atk-abh01a0:2310_7": "kāraṇaṃ vuttameva. Idaṃ vuccati thinamiddhanīvaraṇanti idaṃ thinañca middhañca ekato",
  "atk-abh01a0:2310_8": "katvā āvaraṇaṭṭhena thinamiddhanīvaraṇanti vuccati. Yaṃ yebhuyyena sekkhaputhujjanānaṃ",
  "atk-abh01a0:2310_9": "niddāya pubbabhāgaaparabhāgesu uppajjati taṃ arahattamaggena samucchijjati. Khīṇāsavānaṃ",
  "atk-abh01a0:2310_10": "pana karajakāyassa dubbalabhāvena bhavaṅgotaraṇaṃ hoti, tasmiṃ asammisse vattamāne",
  "atk-abh01a0:2310_11": "te supanti, sā nesaṃ niddā nāma hoti. Tenāha bhagavā – “abhijānāmi kho panāhaṃ, aggivessana,",
  "atk-abh01a0:2310_12": "gimhānaṃ pacchime māse catugguṇaṃ saṅghāṭiṃ paññapetvā dakkhiṇena passena sato sampajāno",
  "atk-abh01a0:2310_13": "niddaṃ okkamitā”ti. Evarūpo panāyaṃ karajakāyassa dubbalabhāvo na maggavajjho, upādinnakepi",
  "atk-abh01a0:2310_14": "anupādinnakepi labbhati. Upādinnake labbhamāno yadā khīṇāsavo dīghamaggaṃ gato hoti,",
  "atk-abh01a0:2310_15": "aññataraṃ vā pana kammaṃ katvā kilanto, evarūpe kāle labbhati. Anupādinnake labbhamāno",
  "atk-abh01a0:2310_16": "paṇṇapupphesu labbhati. Ekaccānañhi rukkhānaṃ paṇṇāni sūriyātapena pasāriyanti rattiṃ",
  "atk-abh01a0:2310_17": "paṭikuṭanti, padumapupphādīni sūriyātapena pupphanti, rattiṃ puna paṭikuṭanti. Idaṃ",
  "atk-abh01a0:2310_18": "pana middhaṃ akusalattā khīṇāsavānaṃ na hotīti.",
  "atk-abh01a0:2311_0": "Tattha siyā – “na middhaṃ akusalaṃ. Kasmā? Rūpattā. Rūpañhi abyākataṃ. Idañca rūpaṃ.",
  "atk-abh01a0:2311_1": "Tenevettha ‘kāyassa akallatā akammaññatā’ti kāyaggahaṇaṃ kata”nti. Yadi ‘kāyassā’ti",
  "atk-abh01a0:2311_2": "vuttamattenevetaṃ rūpaṃ, kāyapassaddhādayopi dhammā rūpameva bhaveyyuṃ. ‘Sukhañca",
  "atk-abh01a0:2311_3": "kāyena paṭisaṃvedeti’ ‘kāyena ceva paramasaccaṃ sacchikarotī’ti sukhapaṭisaṃvedanaparamatthasaccasacchikaraṇānipi",
  "atk-abh01a0:2311_4": "rūpakāyeneva siyuṃ. Tasmā na vattabbametaṃ ‘rūpaṃ middha’nti. Nāmakāyo hettha kāyo",
  "atk-abh01a0:2311_5": "nāma. Yadi nāmakāyo, atha kasmā ‘soppaṃ pacalāyikā’ti vuttaṃ? Na hi nāmakāyo supati,",
  "atk-abh01a0:2311_6": "na ca pacalāyatīti. ‘Liṅgādīni viya indriyassa, tassa phalattā. Yathā hi ‘itthiliṅgaṃ",
  "atk-abh01a0:2311_7": "itthinimittaṃ itthikuttaṃ itthākappo’ti imāni liṅgādīni itthindriyassa phalattā vuttāni,",
  "atk-abh01a0:2311_8": "evaṃ imassāpi nāmakāyagelaññasaṅkhātassa middhassa phalattā soppādīni vuttāni. Middhe",
  "atk-abh01a0:2311_9": "hi sati tāni hontīti. Phalūpacārena, middhaṃ arūpampi samānaṃ ‘soppaṃ pacalāyikā",
  "atk-abh01a0:2311_10": "supanā supitatta’nti vuttaṃ.",
  "atk-abh01a0:2312_0": "‘Akkhidalādīnaṃ pacalabhāvaṃ karotīti pacalāyikā’ti vacanatthenāpi cāyamattho sādhitoyevāti",
  "atk-abh01a0:2312_1": "na rūpaṃ middhaṃ. Onāhādīhipi cassa arūpabhāvo dīpitoyeva. Na hi rūpaṃ nāmakāyassa",
  "atk-abh01a0:2312_2": "‘onāho pariyonāho antosamorodho’ hotīti. ‘Nanu ca imināva kāraṇenetaṃ rūpaṃ? Na hi",
  "atk-abh01a0:2312_3": "arūpaṃ kassaci onāho, na pariyonāho, na antosamorodho hotī’ti. Yadi evaṃ, āvaraṇampi",
  "atk-abh01a0:2312_4": "na bhaveyya. Tasmā. Yathā kāmacchandādayo arūpadhammā āvaraṇaṭṭhena nīvaraṇā, evaṃ",
  "atk-abh01a0:2312_5": "imassāpi onāhanādiatthena onāhāditā veditabbā. Apica “pañca nīvaraṇe pahāya cetaso",
  "atk-abh01a0:2312_6": "upakkilese paññāya dubbalīkaraṇe”ti vacanatopetaṃ arūpaṃ. Na hi rūpaṃ cittupakkileso,",
  "atk-abh01a0:2312_7": "na paññāya dubbalīkaraṇaṃ hotīti.",
  "atk-abh01a0:2313": "Kasmā na hoti? Nanu vuttaṃ –",
  "atk-abh01a0:2314": "“Santi, bhikkhave, eke samaṇabrāhmaṇā suraṃ pivanti merayaṃ, surāmerayapānā appaṭiviratā, ayaṃ, bhikkhave, paṭhamo samaṇabrāhmaṇānaṃ upakkileso”ti.",
  "atk-abh01a0:2315_0": "Aparampi vuttaṃ “cha khome, gahapatiputta, ādīnavā surāmerayamajjapamādaṭṭhānānuyoge",
  "atk-abh01a0:2315_1": "– sandiṭṭhikā dhanajāni, kalahappavaḍḍhanī, rogānaṃ āyatanaṃ, akittisañjananī, kopīnanidaṃsanī,",
  "atk-abh01a0:2315_2": "paññāya dubbalīkaraṇītveva chaṭṭhaṃ padaṃ bhavatī”ti. Paccakkhatopi cetaṃ siddhameva.",
  "atk-abh01a0:2315_3": "Yathā majje udaragate, cittaṃ saṃkilissati, paññā dubbalā hoti, tasmā majjaṃ viya",
  "atk-abh01a0:2315_4": "middhampi cittasaṃkileso ceva paññāya dubbalīkaraṇañca siyāti. Na, paccayaniddesato.",
  "atk-abh01a0:2315_5": "Yadi hi majjaṃ saṃkileso bhaveyya, so “ime pañca nīvaraṇe pahāya cetaso upakkilese”ti",
  "atk-abh01a0:2315_6": "vā, “evameva kho, bhikkhave, pañcime cittassa upakkilesā, yehi upakkilesehi upakkiliṭṭhaṃ",
  "atk-abh01a0:2315_7": "cittaṃ na ceva mudu hoti, na ca kammaniyaṃ, na ca pabhassaraṃ, pabhaṅgu ca, na ca",
  "atk-abh01a0:2315_8": "sammā samādhiyati āsavānaṃ khayāya. Katame pañca? Kāmacchando, bhikkhave, cittassa",
  "atk-abh01a0:2315_9": "upakkileso”ti vā, “katame ca, bhikkhave, cittassa upakkilesā? Abhijjhā visamalobho",
  "atk-abh01a0:2315_10": "cittassa upakkileso”ti vā – evamādīsu upakkilesaniddesesu niddesaṃ āgaccheyya. Yasmā",
  "atk-abh01a0:2315_11": "pana tasmiṃ pīte upakkilesā uppajjanti ye cittasaṃkilesā ceva paññāya ca dubbalīkaraṇā",
  "atk-abh01a0:2315_12": "honti, tasmā taṃ tesaṃ paccayattā paccayaniddesato evaṃ vuttaṃ. Middhaṃ pana sayameva",
  "atk-abh01a0:2315_13": "cittassa saṃkileso ceva paññāya dubbalīkaraṇañcāti arūpameva middhaṃ.",
  "atk-abh01a0:2316_0": "Kiñca bhiyyo? Sampayogavacanato. “Thinamiddhanīvaraṇaṃ avijjānīvaraṇena nīvaraṇañceva",
  "atk-abh01a0:2316_1": "nīvaraṇasampayuttañcā”ti hi vuttaṃ. Tasmā sampayogavacanato nayidaṃ rūpaṃ. Na hi",
  "atk-abh01a0:2316_2": "rūpaṃ sampayuttasaṅkhyaṃ labhatīti. Athāpi siyā – ‘yathālābhavasenetaṃ vuttaṃ. Yathā",
  "atk-abh01a0:2316_3": "hi “sippisambukampi sakkharakathalampi macchagumbampi carantampi tiṭṭhantampī”ti",
  "atk-abh01a0:2316_4": "evaṃ ekato katvā yathālābhavasena vuttaṃ. Sakkharakathalañhi tiṭṭhati yeva na carati,",
  "atk-abh01a0:2316_5": "itaradvayaṃ tiṭṭhatipi caratipi. Evamidhāpi middhaṃ nīvaraṇameva, na sampayuttaṃ,",
  "atk-abh01a0:2316_6": "thinaṃ nīvaraṇampi sampayuttampīti sabbaṃ ekato katvā yathālābhavasena “nīvaraṇañceva",
  "atk-abh01a0:2316_7": "nīvaraṇasampayuttañcā”ti vuttaṃ. Middhaṃ pana yathā sakkharakathalaṃ tiṭṭhateva na",
  "atk-abh01a0:2316_8": "carati, evaṃ nīvaraṇameva, na sampayuttaṃ. Tasmā rūpameva middhanti. Na, rūpabhāvāsiddhito.",
  "atk-abh01a0:2316_9": "Sakkharakathalañhi na caratīti vināpi suttena siddhaṃ. Tasmā tattha yathālābhavasenattho",
  "atk-abh01a0:2316_10": "hotu. Middhaṃ pana rūpanti asiddhametaṃ. Na sakkā tassa iminā suttena rūpabhāvo sādhetunti",
  "atk-abh01a0:2316_11": "middhassa rūpabhāvāsiddhito na idaṃ yathālābhavasena vuttanti arūpameva middhaṃ.",
  "atk-abh01a0:2317_0": "Kiñca bhiyyo? ‘Cattattā’tiādivacanato. Vibhaṅgasmiñhi “vigatathinamiddhoti tassa",
  "atk-abh01a0:2317_1": "thinamiddhassa cattattā vantattā muttattā pahīnattā paṭinissaṭṭhattā, tena vuccati",
  "atk-abh01a0:2317_2": "vigatathinamiddho”ti ca, “idaṃ cittaṃ imamhā thinamiddhā sodheti visodheti parisodheti",
  "atk-abh01a0:2317_3": "moceti vimoceti parimoceti, tena vuccati thinamiddhā cittaṃ parisodheti” cāti – evaṃ",
  "atk-abh01a0:2317_4": "‘cattattā’tiādi vuttaṃ. Na ca ‘rūpaṃ’ evaṃ vuccati, tasmāpi arūpameva middhanti.",
  "atk-abh01a0:2317_5": "Na, cittajassāsambhavavacanato. Tividhañhi middhaṃ – cittajaṃ utujaṃ āhārajañca.",
  "atk-abh01a0:2317_6": "Tasmā yaṃ tattha cittajaṃ tassa vibhaṅge jhānacittehi asambhavo vutto, na arūpabhāvo",
  "atk-abh01a0:2317_7": "sādhitoti rūpameva middhanti. Na, rūpabhāvāsiddhitova. Middhassa hi rūpabhāve siddhe",
  "atk-abh01a0:2317_8": "sakkā etaṃ laddhuṃ. Tattha cittajassāsambhavo vutto. So eva ca na sijjhatīti arūpameva middhaṃ.",
  "atk-abh01a0:2318_0": "Kiñca bhiyyo? Pahānavacanato. Bhagavatā hi “cha, bhikkhave, dhamme pahāya bhabbo",
  "atk-abh01a0:2318_1": "paṭhamajjhānaṃ upasampajja viharituṃ; katame cha? Kāmacchandaṃ, byāpādaṃ, thinamiddhaṃ,",
  "atk-abh01a0:2318_2": "uddhaccaṃ, kakkuccaṃ, vicikicchaṃ; kāmesu kho panassa ādīnavo sammapaññāya sudiṭṭho",
  "atk-abh01a0:2318_3": "hotī”ti ca, “ime pañca nīvaraṇe pahāya balavatiyā paññāya attatthaṃ vā paratthaṃ",
  "atk-abh01a0:2318_4": "vā ñassatī”ti ca ādīsu middhassāpi pahānaṃ vuttaṃ. Na ca rūpaṃ pahātabbaṃ. Yathāha",
  "atk-abh01a0:2318_5": "– “rūpakkhandho abhiññeyyo, pariññeyyo, na pahātabbo, na bhāvetabbo na sacchikātabbo”ti",
  "atk-abh01a0:2318_6": "imassāpi pahānavacanato arūpameva middhanti. Na, rūpassāpi pahānavacanato. “Rūpaṃ,",
  "atk-abh01a0:2318_7": "bhikkhave, na tumhākaṃ, taṃ pajahathā”ti. Ettha hi rūpassāpi pahānaṃ vuttameva. Tasmā",
  "atk-abh01a0:2318_8": "akāraṇametanti. Na, aññathā vuttattā. Tasmiñhi sutte “yo, bhikkhave, rūpe chandarāgavinayo",
  "atk-abh01a0:2318_9": "taṃ tattha pahāna”nti evaṃ chandarāgappahānavasena rūpassa pahānaṃ vuttaṃ, na yathā",
  "atk-abh01a0:2318_10": "“cha dhamme pahāya pañca nīvaraṇe pahāyā”ti evaṃ pahātabbameva vuttanti, aññathā",
  "atk-abh01a0:2318_11": "vuttattā, na rūpaṃ middhaṃ. Tasmā yānetāni “so ime pañca nīvaraṇe pahāya cetaso upakkilese”tiādīni",
  "atk-abh01a0:2318_12": "suttāni vuttāni, etehi ceva aññehi ca suttehi arūpameva middhanti veditabbaṃ. Tathā hi –",
  "atk-abh01a0:2319_0": "“Pañcime, bhikkhave, āvaraṇā nīvaraṇā cetaso ajjhāruhā paññāya dubbalīkaraṇā. Katame",
  "atk-abh01a0:2319_1": "pañca? Kāmacchando, bhikkhave, āvaraṇo nīvaraṇo…pe… thinamiddhaṃ, bhikkhave, āvaraṇaṃ",
  "atk-abh01a0:2319_2": "nīvaraṇaṃ cetaso ajjhāruhaṃ paññāya dubbalīkaraṇa”nti ca, “thinamiddhanīvaraṇaṃ,",
  "atk-abh01a0:2319_3": "bhikkhave, andhakaraṇaṃ acakkhukaraṇaṃ aññāṇakaraṇaṃ paññānirodhikaṃ vighātapakkhikaṃ",
  "atk-abh01a0:2319_4": "anibbānasaṃvattanika”nti ca, “evameva kho, brāhmaṇa, yasmiṃ samaye thinamiddhapariyuṭṭhitena",
  "atk-abh01a0:2319_5": "cetasā viharati thinamiddhaparetenā”ti ca, “ayoniso, bhikkhave, manasikaroto anuppanno",
  "atk-abh01a0:2319_6": "ceva kāmacchando uppajjati…pe… anuppannañceva thinamiddhaṃ uppajjatī”ti ca, “kevalohāyaṃ,",
  "atk-abh01a0:2319_7": "bhikkhave, akusalarāsi yadidaṃ pañca nīvaraṇā”ti ca –",
  "atk-abh01a0:2320_0": "Evamādīni ca anekāni etassa arūpabhāvajotakāneva suttāni vuttāni. Yasmā cetaṃ arūpaṃ",
  "atk-abh01a0:2320_1": "tasmā āruppepi uppajjati. Vuttañhetaṃ mahāpakaraṇe paṭṭhāne – “nīvaraṇaṃ dhammaṃ",
  "atk-abh01a0:2320_2": "paṭicca nīvaraṇo dhammo uppajjati, na purejātapaccayā”ti etassa vibhaṅge “āruppe",
  "atk-abh01a0:2320_3": "kāmacchandanīvaraṇaṃ paṭicca thinamiddhaṃ… uddhaccaṃ avijjānīvaraṇa”nti sabbaṃ vitthāretabbaṃ.",
  "atk-abh01a0:2320_4": "Tasmā sanniṭṭhānamettha gantabbaṃ arūpameva middhanti.",
  "atk-abh01a0:2321_0": "1166. Kukkuccaniddese akappiye kappiyasaññitātiādīni mūlato kukkuccadassanatthaṃ",
  "atk-abh01a0:2321_1": "vuttāni. Evaṃsaññitāya hi kate vītikamme, niṭṭhite vatthujjhācāre, puna sañjātasatinopi",
  "atk-abh01a0:2321_2": "‘duṭṭhu mayā kata’nti evaṃ anutappamānassa pacchānutāpavasenetaṃ uppajjati. Tena",
  "atk-abh01a0:2321_3": "taṃ mūlato dassetuṃ ‘akappiye kappiyasaññitā’tiādi vuttaṃ. Tattha akappiyabhojanaṃ",
  "atk-abh01a0:2321_4": "kappiyasaññī hutvā paribhuñjati, akappiyamaṃsaṃ kappiyamaṃsasaññī hutvā, acchamaṃsaṃ",
  "atk-abh01a0:2321_5": "sūkaramaṃsanti, dīpimaṃsaṃ vā migamaṃsanti khādati; kāle vītivatte kālasaññāya, pavāretvā",
  "atk-abh01a0:2321_6": "appavāritasaññāya, pattasmiṃ raje patite paṭiggahitasaññāya bhuñjati – evaṃ ‘akappiye",
  "atk-abh01a0:2321_7": "kappiyasaññāya’ vītikkamaṃ karoti nāma. Sūkaramaṃsaṃ pana acchamaṃsasaññāya khādamāno,",
  "atk-abh01a0:2321_8": "kāle ca vikālasaññāya bhuñjamāno ‘kappiye akappiyasaññitāya’ vītikkamaṃ karoti nāma.",
  "atk-abh01a0:2321_9": "Anavajjaṃ pana kiñcideva vajjasaññitāya, vajjañca anavajjasaññitāya karonto ‘anavajje",
  "atk-abh01a0:2321_10": "vajjasaññāya vajje ca anavajjasaññāya’ vītikkamaṃ karoti nāma. Yasmā panetaṃ “akataṃ",
  "atk-abh01a0:2321_11": "vata me kalyāṇaṃ, akataṃ kusalaṃ, akataṃ bhīruttāṇaṃ, kataṃ pāpaṃ, kataṃ luddaṃ,",
  "atk-abh01a0:2321_12": "kataṃ kibbisa”nti evaṃ anavajje vajjasaññitāyapi kate vītikkame uppajjati, tasmāssa",
  "atk-abh01a0:2321_13": "aññampi vatthuṃ anujānanto yaṃ evarūpantiādimāha.",
  "atk-abh01a0:2322_0": "Tattha kukkuccapadaṃ vuttatthameva. Kukkuccāyanākāro kukkuccāyanā. Kukkuccena ayitassa",
  "atk-abh01a0:2322_1": "bhāvo kukkuccāyitattaṃ. Cetaso vippaṭisāroti ettha katākatassa sāvajjānavajjassa",
  "atk-abh01a0:2322_2": "vā abhimukhagamanaṃ ‘vippaṭisāro’ nāma. Yasmā pana so kataṃ vā pāpaṃ akataṃ na karoti,",
  "atk-abh01a0:2322_3": "akataṃ vā kalyāṇaṃ kataṃ na karoti, tasmā virūpo kucchito vā paṭisāroti ‘vippaṭisāro’.",
  "atk-abh01a0:2322_4": "So pana cetaso, na sattassāti ñāpanatthaṃ ‘cetaso’ vippaṭisāroti vuttaṃ. Ayamassa",
  "atk-abh01a0:2322_5": "sabhāvaniddeso. Uppajjamānaṃ pana kukkuccaṃ āraggamiva kaṃsapattaṃ manaṃ vilikhamānameva",
  "atk-abh01a0:2322_6": "uppajjati, tasmā manovilekhoti vuttaṃ. Ayamassa kiccaniddeso. Yaṃ pana vinaye “atha",
  "atk-abh01a0:2322_7": "kho āyasmā sāriputto bhagavatā paṭikkhittaṃ anuvasitvā anuvasitvā āvasathapiṇḍaṃ",
  "atk-abh01a0:2322_8": "paribhuñjitu”nti kukkuccāyanto na paṭiggahesīti kukkuccaṃ āgataṃ, na taṃ nīvaraṇaṃ.",
  "atk-abh01a0:2322_9": "Na hi arahato ‘duṭṭhu mayā idaṃ kata’nti evaṃ anutāpo atthi. Nīvaraṇapatirūpakaṃ",
  "atk-abh01a0:2322_10": "panetaṃ ‘kappati na kappatī’ti vīmaṃsanasaṅkhātaṃ vinayakukkuccaṃ nāma.",
  "atk-abh01a0:2323_0": "1176. “Katame dhammā nīvaraṇā ceva nīvaraṇasampayuttā cā”ti padassa niddese yasmā",
  "atk-abh01a0:2323_1": "thinamiddhaṃ aññamaññaṃ na vijahati, tasmā thinamiddhanīvaraṇaṃ avijjānīvaraṇena",
  "atk-abh01a0:2323_2": "nīvaraṇañceva nīvaraṇasampayuttañcāti abhinditvā vuttaṃ. Yasmā pana uddhacce satipi",
  "atk-abh01a0:2323_3": "kukkuccassa abhāvā kukkuccena vināpi uddhaccaṃ uppajjati, tasmā taṃ bhinditvā vuttaṃ.",
  "atk-abh01a0:2323_4": "Yañca yena sampayogaṃ na gacchati, taṃ na yojitanti veditabbaṃ.",
  "atk-abh01a0:2324_0": "Ime pana nīvaraṇe kilesapaṭipāṭiyāpi āharituṃ vaṭṭati maggapaṭipāṭiyāpi. Kilesapaṭipāṭiyā",
  "atk-abh01a0:2324_1": "kāmacchandabyāpādā anāgāmimaggena pahīyanti, thinamiddhuddhaccāni arahattamaggena,",
  "atk-abh01a0:2324_2": "kukkuccavicikicchā sotāpattimaggena, avijjā arahattamaggena. Maggapaṭipāṭiyā sotāpattimaggena",
  "atk-abh01a0:2324_3": "kukkuccavicikicchā pahīyanti, anāgāmimaggena kāmacchandabyāpādā, arahattamaggena",
  "atk-abh01a0:2324_4": "thinamiddhuddhaccāvijjāti.",
  "atk-abh01a0:2325": "1182. Parāmāsagocchake te dhamme ṭhapetvāti pucchāsabhāgena bahuvacanaṃ kataṃ.",
  "atk-abh01a0:2326_0": "1219. Upādānaniddese vatthusaṅkhātaṃ kāmaṃ upādiyatīti kāmupādānaṃ kāmo ca so upādānañcātipi",
  "atk-abh01a0:2326_1": "kāmupādānaṃ. Upādānanti daḷhaggahaṇaṃ. Daḷhattho hi ettha upasaddo upāyāsaupakaṭṭhādīsu",
  "atk-abh01a0:2326_2": "viya. Tathā diṭṭhi ca sā upādānañcāti diṭṭhupādānaṃ. Diṭṭhiṃ upādiyatīti diṭṭhupādānaṃ.",
  "atk-abh01a0:2326_3": "‘Sassato attā ca loko cā’tiādīsu hi purimadiṭṭhiṃ uttaradiṭṭhi upādiyahi. Tathā sīlabbataṃ",
  "atk-abh01a0:2326_4": "upādiyatīti sīlabbatupādānaṃ. Sīlabbatañca taṃ upādānañcātipi sīlabbatupādānaṃ. Gosīlagovatādīni",
  "atk-abh01a0:2326_5": "hi ‘evaṃ suddhī’ti abhinivesato sayameva upādānāni. Tathā, vadanti etenāti ‘vādo’;",
  "atk-abh01a0:2326_6": "upādiyanti etenāti ‘upādānaṃ’. Kiṃ vadanti, upādiyanti vā? Attānaṃ. Attano vādupādānaṃ",
  "atk-abh01a0:2326_7": "attavādupādānaṃ; ‘attavādamattameva vā attā’ti upādiyanti etenāti attavādupādānaṃ.",
  "atk-abh01a0:2327_0": "1220. Yo kāmesu kāmacchandoti etthāpi vatthukāmāva anavasesato kāmāti adhippetā.",
  "atk-abh01a0:2327_1": "Tasmā vatthukāmesu kāmacchando idha kāmupādānanti anāgāminopi taṃ siddhaṃ hoti. Pañcakāmaguṇavatthuko",
  "atk-abh01a0:2327_2": "panassa kāmarāgova natthīti.",
  "atk-abh01a0:2328_0": "1221. Diṭṭhupādānaniddese natthi dinnanti. Dinnaṃ nāma atthi, sakkā kassaci kiñci",
  "atk-abh01a0:2328_1": "dātunti jānāti; dinnassa pana phalaṃ vipāko natthīti gaṇhāti. Natthi yiṭṭhanti. Yiṭṭhaṃ",
  "atk-abh01a0:2328_2": "vuccati mahāyāgo. Taṃ yajituṃ sakkāti jānāti; yiṭṭhassa pana phalaṃ vipāko natthīti",
  "atk-abh01a0:2328_3": "gaṇhāti. Natthi hutanti āhunapāhunamaṅgalakiriyā. Taṃ kātuṃ sakkāti jānāti; tassa",
  "atk-abh01a0:2328_4": "pana phalaṃ vipāko natthīti gaṇhāti. Natthi, sukatadukkaṭānanti ettha dasa kusalakammapathā",
  "atk-abh01a0:2328_5": "sukatakammāni nāma. Dasa akusalakammapathā dukkaṭakammāni nāma. Tesaṃ atthibhāvaṃ",
  "atk-abh01a0:2328_6": "jānāti phalaṃ vipāko pana natthīti gaṇhāti. Natthi ayaṃ lokoti paraloke ṭhito imaṃ",
  "atk-abh01a0:2328_7": "lokaṃ natthīti gaṇhāti. Natthi paralokoti idha loke ṭhito paralokaṃ natthīti gaṇhāti.",
  "atk-abh01a0:2328_8": "Natthi mātā natthi pitāti mātāpitūnaṃ atthibhāvaṃ jānāti, tesu katapaccayena koci",
  "atk-abh01a0:2328_9": "phalaṃ vipāko natthīti gaṇhāti. Natthi sattā opapātikāti cavanakaupapajjanakā sattā",
  "atk-abh01a0:2328_10": "natthīti gaṇhāti. Sammaggatā sammā paṭipannāti anulomapaṭipadaṃ paṭipannā dhammikasamaṇabrāhmaṇā",
  "atk-abh01a0:2328_11": "lokasmiṃ natthīti gaṇhāti. Ye imañca lokaṃ parañca lokaṃ sayaṃ abhiññā sacchikatvā",
  "atk-abh01a0:2328_12": "pavedentīti imañca lokaṃ parañca lokaṃ attanāva abhivisiṭṭhena ñāṇena ñatvā pavedanasamattho",
  "atk-abh01a0:2328_13": "sabbaññū buddho nāma natthīti gaṇhāti.",
  "atk-abh01a0:2329_0": "Imāni pana upādānāni kilesapaṭipāṭiyāpi āharituṃ vaṭṭati maggapaṭipāṭiyāpi. Kilesapaṭipāṭiyā",
  "atk-abh01a0:2329_1": "kāmupādānaṃ catūhi maggehi pahīyati, sesāni tīṇi sotāpattimaggena. Maggapaṭipāṭiyā",
  "atk-abh01a0:2329_2": "sotāpattimaggena diṭṭhupādānādīni pahīyanti, catūhi maggehi kāmupādānanti.",
  "atk-abh01a0:2330_0": "1235. Kilesagocchake kilesā eva kilesavatthūni. Vasanti vā ettha akhīṇāsavā sattā",
  "atk-abh01a0:2330_1": "lobhādīsu patiṭṭhitattāti ‘vatthūni’. Kilesā ca te tappatiṭṭhānaṃ sattānaṃ vatthūni",
  "atk-abh01a0:2330_2": "cāti ‘kilesavatthūni’. Yasmā cettha anantarapaccayādibhāvena uppajjamānā kilesāpi",
  "atk-abh01a0:2330_3": "vasanti eva nāma, tasmā kilesānaṃ vatthūnītipi ‘kilesavatthūni’.",
  "atk-abh01a0:2331_0": "1236. Tattha katamo lobho? Yo rāgo sārāgoti ayaṃ pana lobho hetugocchake ganthagocchake",
  "atk-abh01a0:2331_1": "imasmiṃ kilesagocchaketi tīsu ṭhānesu atirekapadasatena niddiṭṭho. Āsavasaṃyojanaoghayoganīvaraṇaupādānagocchakesu",
  "atk-abh01a0:2331_2": "aṭṭhahi aṭṭhahi padehi niddiṭṭho. Svāyaṃ atirekapadasatena niddiṭṭhaṭṭhānepi aṭṭhahi",
  "atk-abh01a0:2331_3": "aṭṭhahi padehi niddiṭṭhaṭṭhānepi nippadesatova gahitoti veditabbo. Tesu hetuganthanīvaraṇaupādānakilesagocchakesu",
  "atk-abh01a0:2331_4": "catumaggavajjhā taṇhā ekeneva koṭṭhāsena ṭhitā. Āsavasaṃyojanaoghayogesu catumaggavajjhāpi",
  "atk-abh01a0:2331_5": "dve koṭṭhāsā hutvā ṭhitā. Kathaṃ? Āsavesu kāmāsavo bhavāsavoti, saṃyojanesu kāmarāgasaṃyojanaṃ",
  "atk-abh01a0:2331_6": "bhavarāgasaṃyojananti, oghesu kāmogho bhavoghoti, yogesu kāmayogo bhavayogoti.",
  "atk-abh01a0:2332_0": "Imāni pana kilesavatthūni kilesapaṭipāṭiyāpi āharituṃ vaṭṭati maggapaṭipāṭiyāpi.",
  "atk-abh01a0:2332_1": "Kilesapaṭipāṭiyā lobho catūhi maggehi pahīyati, doso anāgāmimaggena, mohamānā arahattamaggena,",
  "atk-abh01a0:2332_2": "diṭṭhivicikicchā sotāpattimaggena, thinādīni arahattamaggena. Maggapaṭipāṭiyā sotāpattimaggena",
  "atk-abh01a0:2332_3": "diṭṭhivicikicchā pahīyanti, anāgāmimaggena doso, arahattamaggena sesā sattāti.",
  "atk-abh01a0:2333_0": "1287. Kāmāvacaraniddese heṭṭhatoti heṭṭhābhāgena. Avīcinirayanti vā aggijālānaṃ vā",
  "atk-abh01a0:2333_1": "sattānaṃ vā dukkhavedanāya vīci, antaraṃ, chiddaṃ ettha natthīti avīci. Sukhasaṅkhāto",
  "atk-abh01a0:2333_2": "ayo ettha natthīti nirayo. Niratiatthenapi nirassādatthenapi nirayo. Pariyantaṃ karitvāti",
  "atk-abh01a0:2333_3": "taṃ avīcisaṅkhātaṃ nirayaṃ antaṃ katvā. Uparitoti uparibhāgena. Paranimmitavasavattideveti",
  "atk-abh01a0:2333_4": "paranimmitesu kāmesu vasaṃ vattanato evaṃladdhavohāre deve. Anto karitvāti anto pakkhipitvā.",
  "atk-abh01a0:2333_5": "Yaṃ etasmiṃ antareti ye etasmiṃ okāse. Etthāvacarāti iminā yasmā etasmiṃ antare aññepi",
  "atk-abh01a0:2333_6": "caranti kadāci katthaci sambhavato, tasmā tesaṃ asaṅgaṇhanatthaṃ ‘avacarā’ti vuttaṃ.",
  "atk-abh01a0:2333_7": "Tena ye etasmiṃ antare ogāḷhā hutvā caranti sabbattha sadā ca sambhavato, adhobhāge",
  "atk-abh01a0:2333_8": "caranti avīcinirayassa heṭṭhā bhūtupādāyapavattibhāvena, tesaṃ saṅgaho kato hoti.",
  "atk-abh01a0:2333_9": "Te hi avagāḷhāva caranti, adhobhāgeva carantīti avacarā. Ettha pariyāpannāti iminā",
  "atk-abh01a0:2333_10": "pana yasmā ete etthāvacarā aññatthāpi avacaranti, na pana tattha pariyāpannā honti,",
  "atk-abh01a0:2333_11": "tasmā tesaṃ aññatthāpi avacarantānaṃ pariggaho kato hoti. Idāni te ettha pariyāpannadhamme",
  "atk-abh01a0:2333_12": "rāsisuññatapaccayabhāvato ceva sabhāvato ca dassento khandhātiādimāha.",
  "atk-abh01a0:2334_0": "1289. Rūpāvacaraniddese brahmalokanti paṭhamajjhānabhūmisaṅkhātaṃ brahmaṭṭhānaṃ.",
  "atk-abh01a0:2334_1": "Sesamettha kāmāvacaraniddese vuttanayeneva veditabbaṃ. Samāpannassa vātiādīsu paṭhamapadena",
  "atk-abh01a0:2334_2": "kusalajjhānaṃ vuttaṃ, dutiyena vipākajjhānaṃ, vuttaṃ tatiyena kiriyajjhānaṃ vuttanti veditabbaṃ.",
  "atk-abh01a0:2335": "1291. Arūpāvacaraniddese ākāsānañcāyatanūpageti ākāsānañcāyatanasaṅkhātaṃ bhavaṃ upagate. Dutiyapadepi eseva nayo. Sesaṃ heṭṭhā vuttanayeneva veditabbaṃ.",
  "atk-abh01a0:2336_0": "1301. Saraṇadukaniddese yvāyaṃ tīsu akusalamūlesu moho, so lobhasampayutto ca lobhena",
  "atk-abh01a0:2336_1": "saraṇo, dosasampayutto ca dosena saraṇo. Vicikicchuddhaccasampayutto pana moho diṭṭhisampayuttena",
  "atk-abh01a0:2336_2": "ceva rūparāgaarūparāgasaṅkhātena ca rāgaraṇena pahānekaṭṭhabhāvato saraṇo sarajoti veditabbo.",
  "atk-abh01a0:2337": "Suttantikadukanikkhepakathā",
  "atk-abh01a0:2338_0": "1303. Suttantikadukesu mātikākathāyaṃ atthato vivecitattā yāni ca nesaṃ niddesapadāni",
  "atk-abh01a0:2338_1": "tesampi heṭṭhā vuttanayeneva suviññeyyattā yebhuyyena uttānatthāni eva. Idaṃ panettha",
  "atk-abh01a0:2338_2": "visesamattaṃ – vijjūpamaduke tāva cakkhumā kira puriso meghandhakāre rattiṃ maggaṃ",
  "atk-abh01a0:2338_3": "paṭipajji. Tassa andhakāratāya maggo na paññāyi. Vijju niccharitvā andhakāraṃ viddhaṃsesi.",
  "atk-abh01a0:2338_4": "Athassa andhakāravigamā maggo pākaṭo ahosi. So dutiyampi gamanaṃ abhinīhari. Dutiyampi",
  "atk-abh01a0:2338_5": "andhakāro otthari. Maggo na paññāyi. Vijju niccharitvā taṃ viddhaṃsesi. Vigate andhakāre",
  "atk-abh01a0:2338_6": "maggo pākaṭo ahosi. Tatiyampi gamanaṃ abhinīhari. Andhakāro otthari. Maggo na paññāyi.",
  "atk-abh01a0:2338_7": "Vijju niccharitvā andhakāraṃ viddhaṃsesi.",
  "atk-abh01a0:2339_0": "Tattha cakkhumato purisassa andhakāre maggapaṭipajjanaṃ viya ariyasāvakassa sotāpattimaggatthāya",
  "atk-abh01a0:2339_1": "vipassanārambho. Andhakāre maggassa apaññāyanakālo viya saccacchādakatamaṃ. Vijjuyā",
  "atk-abh01a0:2339_2": "niccharitvā andhakārassa viddhaṃsitakālo viya sotāpattimaggobhāsena uppajjitvā saccacchādakatamassa",
  "atk-abh01a0:2339_3": "vinoditakālo. Vigate andhakāre maggassa pākaṭakālo viya sotāpattimaggassa catunnaṃ",
  "atk-abh01a0:2339_4": "saccānaṃ pākaṭakālo. Maggassa pākaṭaṃ pana maggasamaṅgipuggalassa pākaṭameva. Dutiyagamanābhinīhāro",
  "atk-abh01a0:2339_5": "viya sakadāgāmimaggatthāya vipassanārambho. Andhakāre maggassa apaññāyanakālo viya",
  "atk-abh01a0:2339_6": "saccacchādakatamaṃ. Dutiyaṃ vijjuyā niccharitvā andhakārassa viddhaṃsitakālo viya",
  "atk-abh01a0:2339_7": "sakadāgāmimaggobhāsena uppajjitvā saccacchādakatamassa vinoditakālo. Vigate andhakāre",
  "atk-abh01a0:2339_8": "maggassa pākaṭakālo viya sakadāgāmimaggassa catunnaṃ saccānaṃ pākaṭakālo. Maggassa",
  "atk-abh01a0:2339_9": "pākaṭaṃ pana maggasamaṅgipuggalassa pākaṭameva. Tatiyagamanābhinīhāro viya anāgāmimaggatthāya",
  "atk-abh01a0:2339_10": "vipassanārambho. Andhakāre maggassa apaññāyanakālo viya saccacchādakatamaṃ. Tatiyaṃ",
  "atk-abh01a0:2339_11": "vijjuyā niccharitvā andhakārassa viddhaṃsitakālo viya anāgāmimaggobhāsena uppajjitvā",
  "atk-abh01a0:2339_12": "saccacchādakatamassa vinoditakālo. Vigate andhakāre maggassa pākaṭakālo viya anāgāmimaggassa",
  "atk-abh01a0:2339_13": "catunnaṃ saccānaṃ pākaṭakālo. Maggassa pākaṭaṃ pana maggasamaṅgipuggalassa pākaṭameva.",
  "atk-abh01a0:2340_0": "Vajirassa pana pāsāṇo vā maṇi vā abhejjo nāma natthi. Yattha patati taṃ vinividdhameva",
  "atk-abh01a0:2340_1": "hoti. Vajiraṃ khepentaṃ asesetvā khepeti. Vajirena gatamaggo nāma puna pākatiko na",
  "atk-abh01a0:2340_2": "hoti. Evameva arahattamaggassa avajjhakileso nāma natthi. Sabbakilese vinivijjhati",
  "atk-abh01a0:2340_3": "vajiraṃ viya. Arahattamaggopi kilese khepento asesetvā khepeti. Vajirena gatamaggassa",
  "atk-abh01a0:2340_4": "puna pākatikattābhāvo viya arahattamaggena pahīnakilesānaṃ puna paccudāvattanaṃ nāma natthīti.",
  "atk-abh01a0:2341_0": "1307. Bāladukaniddese bālesu ahirikānottappāni pākaṭāni, mūlāni ca sesānaṃ bāladhammānaṃ.",
  "atk-abh01a0:2341_1": "Ahiriko hi anottappī ca na kiñci akusalaṃ na karoti nāmāti. Etāni dve paṭhamaṃyeva",
  "atk-abh01a0:2341_2": "visuṃ vuttāni. Sukkapakkhepi ayameva nayo. Tathā kaṇhaduke.",
  "atk-abh01a0:2342_0": "1311. Tapanīyadukaniddese katattā ca akatattā ca tapanaṃ veditabbaṃ. Kāyaduccaritādīni",
  "atk-abh01a0:2342_1": "hi katattā tapanti, kāyasucaritādīni akatattā. Tathā hi puggalo ‘kataṃ me kāyaduccarita’nti",
  "atk-abh01a0:2342_2": "tappati, ‘akataṃ me kāyasucarita’nti tappati. ‘Kataṃ me vacīduccarita’nti tappati…pe…",
  "atk-abh01a0:2342_3": "‘akataṃ me manosucarita’nti tappati. Atapanīyepi eseva nayo. Kalyāṇakārī hi puggalo",
  "atk-abh01a0:2342_4": "‘kataṃ me kāyasucarita’nti na tappati, ‘akataṃ me kāyaduccarita’nti na tappati…pe…",
  "atk-abh01a0:2342_5": "‘akataṃ me manoduccarita’nti na tappatīti.",
  "atk-abh01a0:2343_0": "1313. Adhivacanadukaniddese yā tesaṃ tesaṃ dhammānanti sabbadhammaggahaṇaṃ. Saṅkhāyatīti",
  "atk-abh01a0:2343_1": "saṅkhā, saṃkathiyatīti attho. Kinti saṃkathiyati? Ahanti mamanti paroti parassāti",
  "atk-abh01a0:2343_2": "sattoti bhāvoti posoti puggaloti naroti māṇavoti tissoti dattoti, ‘mañco pīṭhaṃ bhisi",
  "atk-abh01a0:2343_3": "bimbohanaṃ’ ‘vihāro pariveṇaṃ dvāraṃ vātapāna’nti evaṃ anekehi ākārehi saṃkathiyatīti",
  "atk-abh01a0:2343_4": "‘saṅkhā’. Samaññāyatīti samaññā. Kinti samaññāyati? ‘Ahanti…pe… vātapāna’nti samaññāyatīti",
  "atk-abh01a0:2343_5": "‘samaññā’. Paññāpiyatīti paññatti. Vohariyatīti vohāro. Kinti vohariyati? ‘Aha’nti…pe…",
  "atk-abh01a0:2343_6": "‘vātapāna’nti vohariyatīti vohāro.",
  "atk-abh01a0:2344_0": "Nāmanti catubbidhaṃ nāmaṃ – sāmaññanāmaṃ guṇanāmaṃ kittimanāmaṃ opapātikanāmanti.",
  "atk-abh01a0:2344_1": "Tattha paṭhamakappikesu mahājanena sammannitvā ṭhapitattā mahāsammatoti rañño nāmaṃ",
  "atk-abh01a0:2344_2": "‘sāmaññanāmaṃ’ nāma. Yaṃ sandhāya vuttaṃ – “mahājanasammatoti kho, vāseṭṭha, mahāsammato",
  "atk-abh01a0:2344_3": "tveva paṭhamaṃ akkharaṃ upanibbatta”nti. Dhammakathiko paṃsukūliko vinayadharo tepiṭako",
  "atk-abh01a0:2344_4": "saddho pasannoti evarūpaṃ guṇato āgatanāmaṃ ‘guṇanāmaṃ’ nāma. Bhagavā arahaṃ sammāsambuddhotiādīnipi",
  "atk-abh01a0:2344_5": "tathāgatassa anekāni nāmasatāni guṇanāmāneva. Tena vuttaṃ –",
  "atk-abh01a0:2345": "“Asaṅkhyeyyāni nāmāni, saguṇena mahesino;",
  "atk-abh01a0:2346": "Guṇena nāmamuddheyyaṃ, api nāmasahassato”ti.",
  "atk-abh01a0:2347_0": "Yaṃ pana jātassa kumārakassa nāmaggahaṇadivase dakkhiṇeyyānaṃ sakkāraṃ katvā samīpe",
  "atk-abh01a0:2347_1": "ṭhitā ñātakā kappetvā pakappetvā ‘ayaṃ asukonāmā’ti nāmaṃ karonti, idaṃ ‘kittimanāma’",
  "atk-abh01a0:2347_2": "nāma. Yā pana purimapaññatti pacchimapaññattiyaṃ patati, purimavohāro pacchimavohāre",
  "atk-abh01a0:2347_3": "patati, seyyathidaṃ – purimakappepi cando candoyeva nāma, etarahipi candova. Atīte",
  "atk-abh01a0:2347_4": "sūriyo… samuddo… pathavī… pabbato pabbatoyeva, nāma, etarahipi pabbatoyevāti idaṃ",
  "atk-abh01a0:2347_5": "‘opapātikanāmaṃ’ nāma. Idaṃ catubbidhampi nāmaṃ ettha nāmameva hoti.",
  "atk-abh01a0:2348_0": "Nāmakammanti nāmakaraṇaṃ. Nāmadheyyanti nāmaṭṭhapanaṃ. Niruttīti nāmanirutti. Byañjananti",
  "atk-abh01a0:2348_1": "nāmabyañjanaṃ. Yasmā panetaṃ atthaṃ byañjeti tasmā evaṃ vuttaṃ. Abhilāpoti nāmābhilāpova.",
  "atk-abh01a0:2348_2": "Sabbeva dhammā adhivacanapathāti adhivacanassa nopathadhammo nāma natthi. Ekadhammo",
  "atk-abh01a0:2348_3": "sabbadhammesu nipatati, sabbadhammā ekadhammasmiṃ nipatanti. Kathaṃ? Ayañhi nāmapaññatti",
  "atk-abh01a0:2348_4": "ekadhammo, so sabbesu catubhūmakadhammesu nipatati. Sattopi saṅkhāropi nāmato muttako nāma natthi.",
  "atk-abh01a0:2349_0": "Aṭavīpabbatādīsu rukkhopi jānapadānaṃ bhāro. Te hi ‘ayaṃ kiṃ rukkho nāmā’ti puṭṭhā",
  "atk-abh01a0:2349_1": "‘khadiro’ ‘palāso’ti attanā jānanakanāmaṃ kathenti. Yassa nāmaṃ na jānanti tampi",
  "atk-abh01a0:2349_2": "‘anāmako’ nāmāti vadanti. Tampi tassa nāmadheyyameva hutvā tiṭṭhati. Samudde macchakacchapādīsupi",
  "atk-abh01a0:2349_3": "eseva nayo. Itare dve dukā iminā samānatthā eva.",
  "atk-abh01a0:2350_0": "1316. Nāmarūpaduke nāmakaraṇaṭṭhena ca namanaṭṭhena ca nāmanaṭṭhena ca nāmaṃ. Tattha",
  "atk-abh01a0:2350_1": "cattāro khandhā tāva nāmakaraṇaṭṭhena ‘nāmaṃ’. Yathā hi mahājanasammatattā mahāsammatassa",
  "atk-abh01a0:2350_2": "mahāsammatoti nāmaṃ ahosi, yathā vā mātāpitaro ‘ayaṃ tisso nāma hotu, phusso nāma",
  "atk-abh01a0:2350_3": "hotū’ti evaṃ puttassa kittimanāmaṃ karonti, yathā vā ‘dhammakathiko’ ‘vinayadharo’ti",
  "atk-abh01a0:2350_4": "guṇato nāmaṃ āgacchati, na evaṃ vedanādīnaṃ. Vedanādayo hi mahāpathavīādayo viya",
  "atk-abh01a0:2350_5": "attano nāmaṃ karontāva uppajjanti. Tesu uppannesu tesaṃ nāmaṃ uppannameva hoti. Na",
  "atk-abh01a0:2350_6": "hi vedanaṃ uppannaṃ ‘tvaṃ vedanā nāma hohī’ti koci bhaṇati. Na ca tassā nāmaggahaṇakiccaṃ",
  "atk-abh01a0:2350_7": "atthi. Yathā pathaviyā uppannāya ‘tvaṃ pathavī nāma hohī’ti nāmaggahaṇakiccaṃ natthi,",
  "atk-abh01a0:2350_8": "cakkavāḷasinerucandimasūriyanakkhattesu uppannesu ‘tvaṃ cakkavāḷaṃ nāma hohi tvaṃ",
  "atk-abh01a0:2350_9": "nakkhattaṃ nāma hohī’ti nāmaggahaṇakiccaṃ natthi, nāmaṃ uppannameva hoti, opapātikapaññattiyaṃ",
  "atk-abh01a0:2350_10": "nipatati, evaṃ vedanāya uppannāya ‘tvaṃ vedanā nāma hohī’ti nāmaggahaṇakiccaṃ natthi.",
  "atk-abh01a0:2350_11": "Tāya uppannāya vedanāti nāmaṃ uppannameva hoti. Opapātikapaññattiyaṃ nipatati. Saññādīsupi",
  "atk-abh01a0:2350_12": "eseva nayo. Atītepi hi vedanā vedanāyeva, saññā… saṅkhārā… viññāṇaṃ viññāṇameva.",
  "atk-abh01a0:2350_13": "Anāgatepi, paccuppannepi. Nibbānaṃ pana sadāpi nibbānamevāti. ‘Nāmakaraṇaṭṭhena’ nāmaṃ.",
  "atk-abh01a0:2351_0": "‘Namanaṭṭhenā’pi cettha cattāro khandhā nāmaṃ. Te hi ārammaṇābhimukhā namanti. ‘Nāmanaṭṭhena’",
  "atk-abh01a0:2351_1": "sabbampi nāmaṃ. Cattāro hi khandhā ārammaṇe aññamaññaṃ nāmenti. Nibbānaṃ ārammaṇādhipatipaccayatāya",
  "atk-abh01a0:2351_2": "attani anavajjadhamme nāmeti.",
  "atk-abh01a0:2352": "1318. Avijjābhavataṇhā vaṭṭamūlasamudācāradassanatthaṃ gahitā.",
  "atk-abh01a0:2353_0": "1320. Bhavissati attā ca loko cāti khandhapañcakaṃ attā ca loko cāti gahetvā ‘taṃ",
  "atk-abh01a0:2353_1": "bhavissatī’ti gahaṇākārena niviṭṭhā sassatadiṭṭhi. Dutiyā ‘na bhavissatī’ti ākārena",
  "atk-abh01a0:2353_2": "niviṭṭhā ucchedadiṭṭhi.",
  "atk-abh01a0:2354_0": "1326. Pubbantaṃ ārabbhāti atītakoṭṭhāsaṃ ārammaṇaṃ karitvā. Iminā brahmajāle āgatā",
  "atk-abh01a0:2354_1": "aṭṭhārasa pubbantānudiṭṭhiyo gahitā. Aparantaṃ ārabbhāti anāgatakoṭṭhāsaṃ ārammaṇaṃ",
  "atk-abh01a0:2354_2": "karitvā. Iminā tattheva āgatā catucattālīsa aparantānudiṭṭhiyo gahitā.",
  "atk-abh01a0:2355_0": "1332. Dovacassatāniddese sahadhammike vuccamāneti sahadhammikaṃ nāma yaṃ bhagavatā",
  "atk-abh01a0:2355_1": "paññattaṃ sikkhāpadaṃ, tasmiṃ vatthuṃ dassetvā āpattiṃ āropetvā ‘idaṃ nāma tvaṃ āpattiṃ",
  "atk-abh01a0:2355_2": "āpanno, iṅgha desehi vuṭṭhāhi paṭikarohī’ti vuccamāne. Dovacassāyantiādīsu evaṃ codiyamānassa",
  "atk-abh01a0:2355_3": "paṭicodanāya vā appadakkhiṇagāhitāya vā dubbacassa kammaṃ dovacassāyaṃ. Tadeva dovacassantipi",
  "atk-abh01a0:2355_4": "vuccati. Tassa bhāvo dovacassiyaṃ. Itaraṃ tasseva vevacanaṃ. Vippaṭikūlagāhitāti",
  "atk-abh01a0:2355_5": "vilomagāhitā. Vilomagahaṇasaṅkhātena vipaccanīkena sātaṃ assāti vipaccanīkasāto.",
  "atk-abh01a0:2355_6": "‘Paṭāṇikagahaṇaṃ gahetvā ekapadeneva taṃ nissaddamakāsi’nti sukhaṃ paṭilabhantassetaṃ",
  "atk-abh01a0:2355_7": "adhivacanaṃ. Tassa bhāvo vipaccanīkasātatā. Ovādaṃ anādiyanavasena anādarassa bhāvo",
  "atk-abh01a0:2355_8": "anādariyaṃ. Itaraṃ tasseva vevacanaṃ. Anādiyanākāro vā anādaratā. Garuvāsaṃ avasanavasena",
  "atk-abh01a0:2355_9": "uppanno agāravabhāvo agāravatā. Sajeṭṭhakavāsaṃ avasanavasena uppanno appaṭissavabhāvo",
  "atk-abh01a0:2355_10": "appaṭissavatā. Ayaṃ vuccatīti ayaṃ evarūpā dovacassatā nāma vuccati. Atthato panesā",
  "atk-abh01a0:2355_11": "tenākārena pavattā cattāro khandhā, saṅkhārakkhandhoyeva vāti. Pāpamittatādīsupi",
  "atk-abh01a0:2355_12": "eseva nayo. Dovacassatā pāpamittatādayo hi visuṃ cetasikadhammā nāma natthi.",
  "atk-abh01a0:2356_0": "1333. Natthi etesaṃ saddhāti assaddhā; buddhādīni vatthūni na saddahantīti attho.",
  "atk-abh01a0:2356_1": "Dussīlāti sīlassa dunnāmaṃ natthi, nissīlāti attho. Appassutāti sutarahitā. Pañca",
  "atk-abh01a0:2356_2": "macchariyāni etesaṃ atthīti maccharino. Duppaññāti nippaññā. Sevanakavasena sevanā.",
  "atk-abh01a0:2356_3": "Balavasevanā nisevanā. Sabbatobhāgena sevanā saṃsevanā. Upasaggavasena vā padaṃ vaḍḍhitaṃ.",
  "atk-abh01a0:2356_4": "Tīhipi sevanāva kathitā. Bhajanāti upasaṅkamanā. Sambhajanāti sabbatobhāgena bhajanā.",
  "atk-abh01a0:2356_5": "Upasaggavasena vā padaṃ vaḍḍhitaṃ. Bhattīti daḷhabhatti. Sambhattīti sabbatobhāgena",
  "atk-abh01a0:2356_6": "bhatti. Upasaggavasena vā padaṃ vaḍḍhitaṃ. Dvīhipi daḷhabhatti eva kathitā. Taṃsampavaṅkatāti",
  "atk-abh01a0:2356_7": "tesu puggalesu kāyena ceva cittena ca sampavaṅkabhāvo; tanninnatā tappoṇatā tappabbhāratāti attho.",
  "atk-abh01a0:2357": "1334. Sovacassatādukaniddesopi vuttapaṭipakkhanayena veditabbo.",
  "atk-abh01a0:2358_0": "1336. Pañcapi āpattikkhandhāti mātikāniddesena ‘pārājikaṃ saṅghādisesaṃ pācittiyaṃ",
  "atk-abh01a0:2358_1": "pāṭidesanīyaṃ dukkaṭa’nti imā pañca āpattiyo. Sattapi āpattikkhandhāti vinayaniddesena",
  "atk-abh01a0:2358_2": "‘pārājikaṃ saṅghādisesaṃ thullaccayaṃ pācittiyaṃ pāṭidesanīyaṃ dukkaṭaṃ dubbhāsita’nti",
  "atk-abh01a0:2358_3": "imā satta āpattiyo. Tattha saha vatthunā tāsaṃ āpattīnaṃ paricchedajānanakapaññā",
  "atk-abh01a0:2358_4": "āpattikusalatā nāma. Saha kammavācāya āpattivuṭṭhānaparicchedajānanakapaññā pana",
  "atk-abh01a0:2358_5": "āpattivuṭṭhānakusalatā nāma.",
  "atk-abh01a0:2359_0": "1338. Samāpajjitabbato samāpatti. Saha parikammena appanāparicchedajānanakapaññā",
  "atk-abh01a0:2359_1": "pana samāpattikusalatā nāma. ‘Cande vā sūriye vā nakkhatte vā ettakaṃ ṭhānaṃ gate",
  "atk-abh01a0:2359_2": "vuṭṭhahissāmī’ti avirajjhitvā tasmiṃyeva samaye vuṭṭhānakapaññāya atthitāya samāpattivuṭṭhānakusalatā nāma.",
  "atk-abh01a0:2360": "1340. Aṭṭhārasannaṃ dhātūnaṃ uggahamanasikārasavanadhāraṇaparicchedajānanakapaññā dhātukusalatā nāma. Tāsaṃyeva uggahamanasikārajānanakapaññā manasikārakusalatā nāma.",
  "atk-abh01a0:2361_0": "1342. Dvādasannaṃ āyatanānaṃ uggahamanasikārasavanadhāraṇaparicchedajānanakapaññā",
  "atk-abh01a0:2361_1": "latā nāma. Tīsupi vā etāsu kusalatāsu uggaho manasikāro savanaṃ sammasanaṃ paṭivedho",
  "atk-abh01a0:2361_2": "paccavekkhaṇāti sabbaṃ vaṭṭati. Tattha savanauggahapaccavekkhaṇā lokiyā, paṭivedho",
  "atk-abh01a0:2361_3": "lokuttaro. Sammasanamanasikārā lokiyalokuttaramissakā. ‘Avijjāpaccayā saṅkhārā’tiādīni",
  "atk-abh01a0:2361_4": "paṭiccasamuppādavibhaṅge āvibhavissanti. ‘Iminā pana paccayena idaṃ hotī’ti jānanakapaññā",
  "atk-abh01a0:2361_5": "paṭiccasamuppādakusalatā nāma.",
  "atk-abh01a0:2362_0": "1344. Ṭhānāṭṭhānakusalatādukaniddese hetū paccayāti ubhayampetaṃ aññamaññavevacanaṃ.",
  "atk-abh01a0:2362_1": "Cakkhupasādo hi rūpaṃ ārammaṇaṃ katvā uppajjanakassa cakkhuviññāṇassa hetu ceva paccayo",
  "atk-abh01a0:2362_2": "ca. Tathā sotapasādādayo sotaviññāṇādīnaṃ, ambabījādīni ca ambaphalādīnaṃ. Dutiyanaye",
  "atk-abh01a0:2362_3": "ye ye dhammāti visabhāgapaccayadhammānaṃ nidassanaṃ. Yesaṃ yesanti visabhāgapaccayasamuppannadhammanidassanaṃ.",
  "atk-abh01a0:2362_4": "Na hetū na paccayāti cakkhupasādo saddaṃ ārammaṇaṃ katvā uppajjanakassa sotaviññāṇassa",
  "atk-abh01a0:2362_5": "na hetu na paccayo. Tathā sotapasādādayo avasesaviññāṇādīnaṃ. Ambādayo ca tālādīnaṃ",
  "atk-abh01a0:2362_6": "uppattiyāti evamattho veditabbo.",
  "atk-abh01a0:2363_0": "1346. Ajjavamaddavaniddese nīcacittatāti padamattameva viseso. Tassattho – mānābhāvena",
  "atk-abh01a0:2363_1": "nīcaṃ cittaṃ assāti nīcacitto. Nīcacittassa bhāvo nīcacittatā. Sesaṃ cittujukatācittamudutānaṃ",
  "atk-abh01a0:2363_2": "padabhājanīye āgatameva.",
  "atk-abh01a0:2364_0": "1348. Khantiniddese khamanakavasena khanti. Khamanākāro khamanatā. Adhivāsenti etāya,",
  "atk-abh01a0:2364_1": "attano upari āropetvā vāsenti, na paṭibāhanti, na paccanīkatāya tiṭṭhantīti adhivāsanatā.",
  "atk-abh01a0:2364_2": "Acaṇḍikassa bhāvo acaṇḍikkaṃ. Anasuropoti asuropo vuccati na sammāropitattā duruttavacanaṃ.",
  "atk-abh01a0:2364_3": "Tappaṭipakkhato anasuropo suruttavācāti attho. Evamettha phalūpacārena kāraṇaṃ niddiṭṭhaṃ.",
  "atk-abh01a0:2364_4": "Attamanatā cittassāti somanassavasena cittassa sakamanatā, attano cittasabhāvoyeva,",
  "atk-abh01a0:2364_5": "na byāpannacittatāti attho.",
  "atk-abh01a0:2365_0": "1349. Soraccaniddese kāyiko avītikkamoti tividhaṃ kāyasucaritaṃ. Vācasiko avītikkamoti",
  "atk-abh01a0:2365_1": "catubbidhaṃ vacīsucaritaṃ. Kāyikavācasikoti iminā kāyavacīdvārasamuṭṭhitaṃ ājīvaṭṭhamakasīlaṃ",
  "atk-abh01a0:2365_2": "pariyādiyati. Idaṃ vuccati soraccanti idaṃ pāpato suṭṭhu oratattā soraccaṃ nāma vuccati.",
  "atk-abh01a0:2365_3": "Sabbopi sīlasaṃvaroti idaṃ yasmā na kevalaṃ kāyavācāheva anācāraṃ ācarati manasāpi",
  "atk-abh01a0:2365_4": "ācarati eva, tasmā mānasikasīlaṃ pariyādāya dassetuṃ vuttaṃ.",
  "atk-abh01a0:2366_0": "1350. Sākhalyaniddese aṇḍakāti yathā sadose rukkhe aṇḍakāni uṭṭhahanti, evaṃ sadosatāya",
  "atk-abh01a0:2366_1": "khuṃsanavambhanādivacanehi aṇḍakā jātā. Kakkasāti pūtikā sā yathā nāma pūtirukkho",
  "atk-abh01a0:2366_2": "kakkaso hoti paggharitacuṇṇo evaṃ kakkasā hoti. Sotaṃ ghaṃsayamānā viya pavisati.",
  "atk-abh01a0:2366_3": "Tena vuttaṃ ‘kakkasā’ti. Parakaṭukāti paresaṃ kaṭukā amanāpā dosajananī. Parābhisajjanīti",
  "atk-abh01a0:2366_4": "kuṭilakaṇṭakasākhā viya cammesu vijjhitvā paresaṃ abhisajjanī, gantukāmānampi gantuṃ",
  "atk-abh01a0:2366_5": "adatvā lagganakārī. Kodhasāmantāti kodhassa āsannā. Asamādhisaṃvattanikāti appanāsamādhissa",
  "atk-abh01a0:2366_6": "vā upacārasamādhissa vā asaṃvattanikā. Iti sabbānevetāni sadosavācāya vevacanāni.",
  "atk-abh01a0:2366_7": "Tathārūpiṃ vācaṃ pahāyāti idaṃ pharusavācaṃ appajahitvā ṭhitassa antarantare pavattāpi",
  "atk-abh01a0:2366_8": "saṇhavācā asaṇhavācā eva nāmāti dīpanatthaṃ vuttaṃ.",
  "atk-abh01a0:2367_0": "Neḷāti eḷaṃ vuccati doso. Nāssā eḷanti neḷā; niddosāti attho. “Neḷaṅgo setapacchādo”ti",
  "atk-abh01a0:2367_1": "ettha vuttaneḷaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ",
  "atk-abh01a0:2367_2": "viya kaṇṇasūlaṃ na janeti. Atthamadhuratāya sarīre kopaṃ ajanetvā pemaṃ janetīti",
  "atk-abh01a0:2367_3": "pemanīyā. Hadayaṃ gacchati, appaṭihaññamānā sukhena cittaṃ pavisatīti hadayaṅgamā.",
  "atk-abh01a0:2367_4": "Guṇaparipuṇṇatāya pure bhavāti porī. Pure saṃvaḍḍhanārī viya sukumārātipi porī. Purassa",
  "atk-abh01a0:2367_5": "esātipi porī; nagaravāsīnaṃ kathāti attho. Nagaravāsino hi yuttakathā honti. Pitimattaṃ",
  "atk-abh01a0:2367_6": "pitāti bhātimattaṃ bhātāti vadanti. Evarūpī kathā bahuno janassa kantā hotīti bahujanakantā.",
  "atk-abh01a0:2367_7": "Kantabhāveneva bahuno janassa manāpā cittavuḍḍhikarāti bahujanamanāpā. Yā tatthāti",
  "atk-abh01a0:2367_8": "yā tasmiṃ puggale. Saṇhavācatāti maṭṭhavācatā. Sakhilavācatāti muduvācatā. Apharusavācatāti akakkhaḷavācatā.",
  "atk-abh01a0:2368_0": "1351. Paṭisanthāraniddese āmisapaṭisanthāroti āmisaalābhena attanā saha paresaṃ chiddaṃ",
  "atk-abh01a0:2368_1": "yathā pihitaṃ hoti paṭicchannaṃ evaṃ āmisena paṭisantharaṇaṃ. Dhammapaṭisanthāroti",
  "atk-abh01a0:2368_2": "dhammassa appaṭilābhena attanā saha paresaṃ chiddaṃ yathā pihitaṃ hoti paṭicchannaṃ,",
  "atk-abh01a0:2368_3": "evaṃ dhammena paṭisantharaṇaṃ. Paṭisanthārako hotīti dveyeva hi lokasannivāsassa",
  "atk-abh01a0:2368_4": "chiddāni, tesaṃ paṭisanthārako hoti. Āmisapaṭisanthārena vā dhammapaṭisanthārena",
  "atk-abh01a0:2368_5": "vāti iminā duvidhena paṭisanthārena paṭisanthārako hoti, paṭisantharati, nirantaraṃ karoti.",
  "atk-abh01a0:2369_0": "Tatrāyaṃ ādito paṭṭhāya kathā – paṭisanthārakena hi bhikkhunā āgantukaṃ āgacchantaṃ",
  "atk-abh01a0:2369_1": "disvāva paccuggantvā pattacīvaraṃ gahetabbaṃ, āsanaṃ dātabbaṃ, tālavaṇṭena bījitabbaṃ,",
  "atk-abh01a0:2369_2": "pādā dhovitvā makkhetabbā, sappiphāṇite sati bhesajjaṃ dātabbaṃ, pānīyena pucchitabbo,",
  "atk-abh01a0:2369_3": "āvāso paṭijaggitabbo. Evaṃ ekadesena āmisapaṭisanthāro kato nāma hoti.",
  "atk-abh01a0:2370_0": "Sāyaṃ pana navakatarepi attano upaṭṭhānaṃ anāgateyeva, tassa santikaṃ gantvā nisīditvā",
  "atk-abh01a0:2370_1": "avisaye apucchitvā tassa visaye pañho pucchitabbo. ‘Tumhe katarabhāṇakā’ti apucchitvā",
  "atk-abh01a0:2370_2": "tumhākaṃ ‘ācariyupajjhāyā kataraṃ ganthaṃ vaḷañjentī’ti pucchitvā pahonakaṭṭhāne",
  "atk-abh01a0:2370_3": "pañho pucchitabbo. Sace kathetuṃ sakkoti iccetaṃ kusalaṃ. No ce sakkoti sayaṃ kathetvā",
  "atk-abh01a0:2370_4": "dātabbaṃ. Evaṃ ekadesena dhammapaṭisanthāro kato nāma hoti.",
  "atk-abh01a0:2371_0": "Sace attano santike vasati taṃ ādāya nibaddhaṃ piṇḍāya caritabbaṃ. Sace gantukāmo",
  "atk-abh01a0:2371_1": "hoti punadivase gamanasabhāgena taṃ ādāya ekasmiṃ gāme piṇḍāya caritvā uyyojetabbo.",
  "atk-abh01a0:2371_2": "Sace aññasmiṃ disābhāge bhikkhū nimantitā honti taṃ bhikkhuṃ icchamānaṃ ādāya gantabbaṃ.",
  "atk-abh01a0:2371_3": "‘Na mayhaṃ esā disā sabhāgā’ti gantuṃ anicchante sesabhikkhū pesetvā taṃ ādāya piṇḍāya",
  "atk-abh01a0:2371_4": "caritabbaṃ. Attanā laddhāmisaṃ tassa dātabbaṃ. Evaṃ ‘āmisapaṭisanthāro’ kato nāma hoti.",
  "atk-abh01a0:2372_0": "Āmisapaṭisanthārakena pana attanā laddhaṃ kassa dātabbanti? Āgantukassa tāva dātabbaṃ.",
  "atk-abh01a0:2372_1": "Sace gilāno vā avassiko vā atthi, tesampi dātabbaṃ. Ācariyupajjhāyānaṃ dātabbaṃ.",
  "atk-abh01a0:2372_2": "Bhaṇḍagāhakassa dātabbaṃ. Sārāṇīyadhammapūrakena pana satavārampi sahassavārampi",
  "atk-abh01a0:2372_3": "āgatāgatānaṃ therāsanato paṭṭhāya dātabbaṃ. Paṭisanthārakena pana yena yena na laddhaṃ,",
  "atk-abh01a0:2372_4": "tassa tassa dātabbaṃ. Bahigāmaṃ nikkhamitvā jiṇṇakaṃ vā anāthaṃ bhikkhuṃ vā bhikkhuniṃ",
  "atk-abh01a0:2372_5": "vā disvā tesampi dātabbaṃ.",
  "atk-abh01a0:2373_0": "Tatridaṃ vatthu – corehi kira guttasālagāme pahate taṅkhaṇaññeva ekā nirodhato vuṭṭhitā",
  "atk-abh01a0:2373_1": "khīṇāsavattherī daharabhikkhuniyā bhaṇḍakaṃ gāhāpetvā mahājanena saddhiṃ maggaṃ paṭipajjitvā",
  "atk-abh01a0:2373_2": "ṭhitamajjhanhike nakulanagaragāmadvāraṃ patvā rukkhamūle nisīdi. Tasmiṃ samaye kāḷavallimaṇḍapavāsī",
  "atk-abh01a0:2373_3": "mahānāgatthero nakulanagaragāme piṇḍāya caritvā nikkhanto theriṃ disvā bhattena āpucchi.",
  "atk-abh01a0:2373_4": "Sā ‘patto me natthī’ti āha. Thero ‘imināva bhuñjathā’ti saha pattena adāsi. Therī",
  "atk-abh01a0:2373_5": "bhattakiccaṃ katvā pattaṃ dhovitvā therassa datvā āha – ‘ajja tāva bhikkhācārena",
  "atk-abh01a0:2373_6": "kilamissatha, ito paṭṭhāya pana vo bhikkhācāraparittāso nāma na bhavissati, tātā’ti.",
  "atk-abh01a0:2373_7": "Tato paṭṭhāya therassa ūnakahāpaṇagghanako piṇḍapāto nāma na uppannapubbo. Ayaṃ ‘āmisapaṭisanthāro’ nāma.",
  "atk-abh01a0:2374_0": "Imaṃ paṭisanthāraṃ katvā bhikkhunā saṅgahapakkhe ṭhatvā tassa bhikkhuno kammaṭṭhānaṃ",
  "atk-abh01a0:2374_1": "kathetabbaṃ, dhammo vācetabbo, kukkuccaṃ vinodetabbaṃ, uppannaṃ kiccaṃ karaṇīyaṃ",
  "atk-abh01a0:2374_2": "kātabbaṃ, abbhānavuṭṭhānamānattaparivāsā dātabbā. Pabbajjāraho pabbājetabbo upasampadāraho",
  "atk-abh01a0:2374_3": "upasampādetabbo. Bhikkhuniyāpi attano santike upasampadaṃ ākaṅkhamānāya kammavācaṃ",
  "atk-abh01a0:2374_4": "kātuṃ vaṭṭati. Ayaṃ ‘dhammapaṭisanthāro’ nāma.",
  "atk-abh01a0:2375_0": "Imehi dvīhi paṭisanthārehi paṭisanthārako bhikkhu anuppannaṃ lābhaṃ uppādeti, uppannaṃ",
  "atk-abh01a0:2375_1": "thāvaraṃ karoti, sabhayaṭṭhāne attano jīvitaṃ rakkhati coranāgarañño pattaggahaṇahattheneva",
  "atk-abh01a0:2375_2": "aggaṃ gahetvā patteneva bhattaṃ ākiranto thero viya. Aladdhalābhuppādane pana ito",
  "atk-abh01a0:2375_3": "palāyitvā paratīraṃ gatena mahānāgaraññā ekassa therassa santike saṅgahaṃ labhitvā",
  "atk-abh01a0:2375_4": "puna āgantvā rajje patiṭṭhitena setambaṅgaṇe yāvajīvaṃ pavattitaṃ mahābhesajjadānavatthu",
  "atk-abh01a0:2375_5": "kathetabbaṃ. Uppannalābhathāvarakaraṇe dīghabhāṇakaabhayattherassa hatthato paṭisanthāraṃ",
  "atk-abh01a0:2375_6": "labhitvā cetiyapabbate corehi bhaṇḍakassa aviluttabhāve vatthu kathetabbaṃ.",
  "atk-abh01a0:2376_0": "1352. Indriyesu aguttadvāratāniddese cakkhunā rūpaṃ disvāti kāraṇavasena cakkhūti",
  "atk-abh01a0:2376_1": "laddhavohārena rūpadassanasamatthena cakkhuviññāṇena rūpaṃ disvā. Porāṇā panāhu –",
  "atk-abh01a0:2376_2": "“cakkhu rūpaṃ na passati, acittakattā; cittaṃ na passati, acakkhukattā; dvārārammaṇasaṅghaṭṭanena",
  "atk-abh01a0:2376_3": "pana pasādavatthukena cittena passati. Īdisī panesā ‘dhanunā vijjatī’tiādīsu viya",
  "atk-abh01a0:2376_4": "sasambhārakathā nāma hoti. Tasmā cakkhuviññāṇena rūpaṃ disvā”ti ayamevettha atthoti.",
  "atk-abh01a0:2376_5": "Nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ nimittaṃ",
  "atk-abh01a0:2376_6": "chandarāgavasena gaṇhāti, diṭṭhamatteyeva na saṇṭhāti. Anubyañjanaggāhīti kilesānaṃ",
  "atk-abh01a0:2376_7": "anubyañjanato pākaṭabhāvakaraṇato anubyañjananti laddhavohāraṃ hatthapādasitahasitakathitaālokitavilokitādibhedaṃ",
  "atk-abh01a0:2376_8": "ākāraṃ gaṇhāti. Yatvādhikaraṇamenantiādimhi yaṃkāraṇā yassa cakkhundriyāsaṃvarassa",
  "atk-abh01a0:2376_9": "hetu, etaṃ puggalaṃ satikavāṭena cakkhundriyaṃ asaṃvutaṃ apihitacakkhudvāraṃ hutvā",
  "atk-abh01a0:2376_10": "viharantaṃ ete abhijjhādayo dhammā anvāssaveyyuṃ anubandheyyuṃ ajjhotthareyyuṃ. Tassa",
  "atk-abh01a0:2376_11": "saṃvarāya na paṭipajjatīti tassa cakkhundriyassa satikavāṭena pidahanatthāya na paṭipajjati.",
  "atk-abh01a0:2376_12": "Evaṃbhūtoyeva ca na rakkhati cakkhundriyaṃ, na cakkhundriye saṃvaraṃ āpajjatīti vuccati.",
  "atk-abh01a0:2377_0": "Tattha kiñcāpi cakkhundriye saṃvaro vā asaṃvaro vā natthi, na hi cakkhupasādaṃ nissāya",
  "atk-abh01a0:2377_1": "sati vā muṭṭhassaccaṃ vā uppajjati. Apica yadā rūpārammaṇaṃ cakkhussa āpāthamāgacchati",
  "atk-abh01a0:2377_2": "tadā bhavaṅge dvikkhattuṃ uppajjitvā niruddhe kiriyamanodhātu āvajjanakiccaṃ sādhayamānā",
  "atk-abh01a0:2377_3": "uppajjitvā nirujjhati. Tato cakkhuviññāṇaṃ dassanakiccaṃ, tato vipākamanodhātu sampaṭicchanakiccaṃ,",
  "atk-abh01a0:2377_4": "tato vipākāhetukamanoviññāṇadhātu santīraṇakiccaṃ, tato kiriyāhetukamanoviññāṇadhātu",
  "atk-abh01a0:2377_5": "voṭṭhabbanakiccaṃ sādhayamānā uppajjitvā nirujjhati. Tadanantaraṃ javanaṃ javati.",
  "atk-abh01a0:2377_6": "Tatrāpi neva bhavaṅgasamaye na āvajjanādīnaṃ aññatarasamaye saṃvaro vā asaṃvaro vā",
  "atk-abh01a0:2377_7": "atthi. Javanakkhaṇe pana dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ",
  "atk-abh01a0:2377_8": "vā uppajjati, asaṃvaro hoti.",
  "atk-abh01a0:2378_0": "Evaṃ honto pana so ‘cakkhundriye asaṃvaro’ti vuccati. Kasmā? Yasmā tasmiṃ asaṃvare",
  "atk-abh01a0:2378_1": "sati dvārampi aguttaṃ hoti, bhavaṅgampi, āvajjanādīnipi vīthicittāni. Yathā kiṃ?",
  "atk-abh01a0:2378_2": "Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo susaṃvutā,",
  "atk-abh01a0:2378_3": "tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena hi pavisitvā",
  "atk-abh01a0:2378_4": "corā yadicchakaṃ kareyyuṃ. Evameva javane dussīlyādīsu uppannesu tasmiṃ asaṃvare",
  "atk-abh01a0:2378_5": "sati dvārampi aguttaṃ hoti, bhavaṅgampi, āvajjanādīnipi vīthicittānīti.",
  "atk-abh01a0:2379_0": "Sotena saddaṃ sutvātiādīsupi eseva nayo. Yā imesanti evaṃ saṃvaraṃ anāpajjantassa",
  "atk-abh01a0:2379_1": "imesaṃ channaṃ indriyānaṃ yā agutti yā agopanā yo anārakkho yo asaṃvaro, athakanaṃ, apidahananti attho.",
  "atk-abh01a0:2380_0": "1353. Bhojane amattaññutāniddese idhekaccoti imasmiṃ sattaloke ekacco. Appaṭisaṅkhāti",
  "atk-abh01a0:2380_1": "paṭisaṅkhānapaññāya ajānitvā anupadhāretvā. Ayonisoti anupāyena. Āhāranti asitapītādiajjhoharaṇīyaṃ.",
  "atk-abh01a0:2380_2": "Āhāretīti paribhuñjati ajjhoharati. Davāyātiādi anupāyadassanatthaṃ vuttaṃ. Anupāyena",
  "atk-abh01a0:2380_3": "hi āhārento davatthāya madatthāya maṇḍanatthāya vibhūsanatthāya vā āhāreti, no idamatthitaṃ",
  "atk-abh01a0:2380_4": "paṭicca. Yā tattha asantuṭṭhitāti yā tasmiṃ ayoniso āhāraparibhoge asantussanā asantuṭṭhibhāvo.",
  "atk-abh01a0:2380_5": "Amattaññutāti amattaññubhāvo, pamāṇasaṅkhātāya mattāya ajānanaṃ. Ayaṃ vuccatīti ayaṃ",
  "atk-abh01a0:2380_6": "apaccavekkhitaparibhogavasena pavattā bhojane amattaññutā nāma vuccati.",
  "atk-abh01a0:2381_0": "1354. Indriyesu guttadvāratāniddese cakkhunātiādi vuttanayeneva veditabbaṃ. Na nimittaggāhī",
  "atk-abh01a0:2381_1": "hotīti chandarāgavasena vuttappakāraṃ nimittaṃ na gaṇhāti. Evaṃ sesapadānipi vuttapaṭipakkhanayeneva",
  "atk-abh01a0:2381_2": "veditabbāni. Yathā ca heṭṭhā ‘javane dussīlyādīsu uppannesu tasmiṃ asaṃvare sati,",
  "atk-abh01a0:2381_3": "dvārampi aguttaṃ hoti, bhavaṅgampi, āvajjanādīnipi vīthicittānī’ti vuttaṃ, evamidha",
  "atk-abh01a0:2381_4": "tasmiṃ sīlādīsu uppannesu dvārampi guttaṃ hoti, bhavaṅgampi, āvajjanādīnipi vīthicittāni.",
  "atk-abh01a0:2381_5": "Yathā kiṃ? Yathā nagaradvāresu susaṃvutesu, kiñcāpi antogharādayo asaṃvutā honti,",
  "atk-abh01a0:2381_6": "tathāpi antonagare sabbaṃ bhaṇḍaṃ surakkhitaṃ sugopitameva hoti – nagaradvāresu pihitesu",
  "atk-abh01a0:2381_7": "corānaṃ paveso natthi – evameva javane sīlādīsu uppannesu dvārampi guttaṃ hoti, bhavaṅgampi,",
  "atk-abh01a0:2381_8": "āvajjanādīnipi vīthicittāni. Tasmā javanakkhaṇe uppajjamānopi ‘cakkhundriye saṃvaro’ti",
  "atk-abh01a0:2381_9": "vutto. Sotena saddaṃ sutvātiādīsupi eseva nayo.",
  "atk-abh01a0:2382": "1355. Bhojane mattaññutāniddese paṭisaṅkhā yoniso āhāraṃ āhāretīti paṭisaṅkhānapaññāya jānitvā upāyena āhāraṃ paribhuñjati. Idāni taṃ upāyaṃ dassetuṃ neva davāyātiādi vuttaṃ.",
  "atk-abh01a0:2383_0": "Tattha ‘neva davāyā’ti davatthāya na āhāreti. Tattha naṭalaṅghakādayo davatthāya",
  "atk-abh01a0:2383_1": "āhārenti nāma. Yañhi bhojanaṃ bhuttassa naccagītakabyasilokasaṅkhāto davo atirekatarena",
  "atk-abh01a0:2383_2": "paṭibhāti, taṃ bhojanaṃ adhammena visamena pariyesitvā te āhārenti. Ayaṃ pana bhikkhu evaṃ na āhāreti.",
  "atk-abh01a0:2384_0": "Na madāyāti mānamadapurisamadānaṃ vaḍḍhanatthāya na āhāreti. Tattha rājarājamahāmattā",
  "atk-abh01a0:2384_1": "madatthāya āhārenti nāma. Te hi attano mānamadapurisamadānaṃ vaḍḍhanatthāya piṇḍarasabhojanādīni",
  "atk-abh01a0:2384_2": "paṇītabhojanāni bhuñjanti. Ayaṃ pana bhikkhu evaṃ na āhāreti.",
  "atk-abh01a0:2385_0": "Na maṇḍanāyāti sarīramaṇḍanatthāya na āhāreti. Tattha rūpūpajīviniyo mātugāmā antepurikādayo",
  "atk-abh01a0:2385_1": "ca sappiphāṇitaṃ nāma pivanti, te hi siniddhaṃ muduṃ mandaṃ bhojanaṃ āhārenti ‘evaṃ",
  "atk-abh01a0:2385_2": "no aṅgalaṭṭhi susaṇṭhitā bhavissati, sarīre chavivaṇṇo pasanno bhavissatī’ti. Ayaṃ",
  "atk-abh01a0:2385_3": "pana bhikkhu evaṃ na āhāreti.",
  "atk-abh01a0:2386_0": "Na vibhūsanāyāti sarīre maṃsavibhūsanatthāya na āhāreti. Tattha nibbuddhamallamuṭṭhikamallādayo",
  "atk-abh01a0:2386_1": "susiniddhehi macchamaṃsādīhi sarīramaṃsaṃ pīṇenti ‘evaṃ no maṃsaṃ ussadaṃ bhavissati",
  "atk-abh01a0:2386_2": "pahārasahanatthāyā’ti. Ayaṃ pana bhikkhu evaṃ sarīre maṃsavibhūsanatthāya na āhāreti.",
  "atk-abh01a0:2387_0": "Yāvadevāti āhārāharaṇe payojanassa paricchedaniyamadassanaṃ. Imassa kāyassa ṭhitiyāti",
  "atk-abh01a0:2387_1": "imassa catumahābhūtikakarajakāyassa ṭhapanatthāya āhāreti. Idamassa āhārāharaṇe payojananti",
  "atk-abh01a0:2387_2": "attho. Yāpanāyāti jīvitindriyayāpanatthāya āhāreti. Vihiṃsūparatiyāti vihiṃsā nāma",
  "atk-abh01a0:2387_3": "abhuttapaccayā uppajjanakā khuddā. Tassā uparatiyā vūpasamanatthāya āhāreti. Brahmacariyānuggahāyāti",
  "atk-abh01a0:2387_4": "brahmacariyaṃ nāma tisso sikkhā, sakalaṃ sāsanaṃ, tassa anuggaṇhanatthāya āhāreti.",
  "atk-abh01a0:2388_0": "Itīti upāyanidassanaṃ; iminā upāyenāti attho. Purāṇañca vedanaṃ paṭihaṅkhāmīti purāṇavedanā",
  "atk-abh01a0:2388_1": "nāma abhuttappaccayā uppajjanakavedanā. Taṃ paṭihanissāmīti āhāreti. Navañca vedanaṃ",
  "atk-abh01a0:2388_2": "na uppādessāmīti navavedanā nāma atibhuttappaccayena uppajjanakavedanā. Taṃ na uppādessāmīti",
  "atk-abh01a0:2388_3": "āhāreti. Atha vā, ‘navavedanā’ nāma bhuttappaccayā nauppajjanakavedanā. Tassā anuppannāya",
  "atk-abh01a0:2388_4": "anuppajjanatthameva āhāreti. Yātrā ca me bhavissatīti yāpanā ca me bhavissati. Anavajjatā",
  "atk-abh01a0:2388_5": "cāti ettha atthi sāvajjaṃ atthi anavajjaṃ. Tattha adhammikapariyesanā adhammikapaṭiggahaṇaṃ",
  "atk-abh01a0:2388_6": "adhammena paribhogoti idaṃ ‘sāvajjaṃ’ nāma. Dhammena pariyesitvā dhammena paṭiggahetvā",
  "atk-abh01a0:2388_7": "paccavekkhitvā paribhuñjanaṃ ‘anavajjaṃ’ nāma. Ekacco anavajjeyeva sāvajjaṃ karoti,",
  "atk-abh01a0:2388_8": "‘laddhaṃ me’ti katvā pamāṇātikkantaṃ bhuñjati. Taṃ jīrāpetuṃ asakkonto uddhaṃvirecanaadhovirecanādīhi",
  "atk-abh01a0:2388_9": "kilamati. Sakalavihāre bhikkhū tassa sarīrapaṭijagganabhesajjapariyesanādīsu ussukkaṃ",
  "atk-abh01a0:2388_10": "āpajjanti. ‘Kiṃ ida’nti vutte ‘asukassa nāma udaraṃ uddhumāta’ntiādīni vadanti. ‘Esa",
  "atk-abh01a0:2388_11": "niccakālampi evaṃpakatikoyeva, attano kucchipamāṇaṃ nāma na jānātī’ti nindanti garahanti.",
  "atk-abh01a0:2388_12": "Ayaṃ anavajjeyeva sāvajjaṃ karoti nāma. Evaṃ akatvā ‘anavajjatā ca bhavissatī’ti āhāreti.",
  "atk-abh01a0:2389_0": "Phāsuvihāro cāti etthāpi atthi phāsuvihāro atthi na phāsuvihāro. Tattha ‘āharahatthako",
  "atk-abh01a0:2389_1": "alaṃsāṭako tatthavaṭṭako kākamāsako bhuttavamitako’ti imesaṃ pañcannaṃ brāhmaṇānaṃ",
  "atk-abh01a0:2389_2": "bhojanaṃ na phāsuvihāro nāma. Etesu hi ‘āharahatthako’ nāma bahuṃ bhuñjitvā attano",
  "atk-abh01a0:2389_3": "dhammatāya uṭṭhātuṃ asakkonto ‘āhara hattha’nti vadati. ‘Alaṃsāṭako’ nāma accuddhumātakucchitāya",
  "atk-abh01a0:2389_4": "uṭṭhitopi sāṭakaṃ nivāsetuṃ na sakkoti. ‘Tatthavaṭṭako’ nāma uṭṭhātuṃ asakkonto tattheva",
  "atk-abh01a0:2389_5": "parivaṭṭati. ‘Kākamāsako’ nāma yathā kākehi āmasituṃ sakkā hoti, evaṃ yāva mukhadvārā",
  "atk-abh01a0:2389_6": "āhāreti. ‘Bhuttavamitako’ nāma mukhena sandhāretuṃ asakkonto tattheva vamati. Evaṃ",
  "atk-abh01a0:2389_7": "akatvā ‘phāsuvihāro ca me bhavissatī’ti āhāreti. Phāsuvihāro nāma catūhi pañcahi",
  "atk-abh01a0:2389_8": "ālopehi ūnūdaratā. Ettakañhi bhuñjitvā pānīyaṃ pivato cattāro iriyāpathā sukhena",
  "atk-abh01a0:2389_9": "pavattanti. Tasmā dhammasenāpati evamāha –",
  "atk-abh01a0:2390": "“Cattāro pañca ālope, abhutvā udakaṃ pive;",
  "atk-abh01a0:2391": "Alaṃ phāsuvihārāya, pahitattassa bhikkhuno”ti. ;",
  "atk-abh01a0:2392_0": "Imasmiṃ pana ṭhāne aṅgāni samodhānetabbāni. ‘Neva davāyā’tihi ekaṃ aṅgaṃ, ‘na madāyā’ti",
  "atk-abh01a0:2392_1": "ekaṃ, ‘na maṇḍanāyā’ti ekaṃ, ‘na vibhūsanāyā’ti ekaṃ, ‘yāvadeva imassa kāyassa ṭhitiyā",
  "atk-abh01a0:2392_2": "yāpanāyā’ti ekaṃ, ‘vihiṃsūparatiyā brahmacariyānuggahāyā’ti ekaṃ, ‘iti purāṇañca",
  "atk-abh01a0:2392_3": "vedanaṃ paṭihaṅkhāmi navañca vedanaṃ na uppādessāmī’ti ekaṃ, ‘yātrā ca me bhavissatī’ti",
  "atk-abh01a0:2392_4": "ekaṃ aṅgaṃ. Anavajjatā ca phāsuvihāro cāti ayamettha bhojanānisaṃso. Mahāsīvatthero",
  "atk-abh01a0:2392_5": "panāha – heṭṭhā cattāri aṅgāni paṭikkhepo nāma. Upari pana aṭṭhaṅgāni samodhānetabbānīti",
  "atk-abh01a0:2392_6": "– tattha ‘yāvadeva imassa kāyassa ṭhitiyā’ti ekaṃ aṅgaṃ, ‘yāpanāyā’ti ekaṃ, ‘vihiṃsūparatiyāti’",
  "atk-abh01a0:2392_7": "ekaṃ, ‘brahmacariyānuggahāyā’ti ekaṃ, ‘iti purāṇañca vedanaṃ paṭihaṅkhāmī’ti ekaṃ,",
  "atk-abh01a0:2392_8": "‘navañca vedanaṃ na uppādessāmī’ti ekaṃ, ‘yātrā ca me bhavissatī’ti ekaṃ, ‘anavajjatā’",
  "atk-abh01a0:2392_9": "cāti ekaṃ. Phāsuvihāro pana bhojanānisaṃsoti. Evaṃ aṭṭhaṅgasamannāgataṃ āhāraṃ āhārento",
  "atk-abh01a0:2392_10": "bhojane mattaññū nāma hoti. Ayaṃ vuccatīti ayaṃ pariyesanapaṭiggahaṇaparibhogesu",
  "atk-abh01a0:2392_11": "yuttappamāṇajānanavasena pavatto paccavekkhitaparibhogo bhojane mattaññutā nāma vuccati.",
  "atk-abh01a0:2393_0": "1356. Muṭṭhassaccaniddese asatīti sativirahitā cattāro khandhā. Ananussati appaṭissatīti",
  "atk-abh01a0:2393_1": "upasaggavasena padaṃ vaḍḍhitaṃ. Asaraṇatāti asaraṇākāro. Adhāraṇatāti dhāretuṃ asamatthatā.",
  "atk-abh01a0:2393_2": "Tāya hi samannāgato puggalo ādhānappatto nidhānakkhamo na hoti. Udake alābukaṭāhaṃ",
  "atk-abh01a0:2393_3": "viya ārammaṇe pilavatīti pilāpanatā. Saṃmusanatāti naṭṭhamuṭṭhassatitā. Tāya hi samannāgato",
  "atk-abh01a0:2393_4": "puggalo nikkhittabhatto viya kāko, nikkhittamaṃso viya ca siṅgālo hoti.",
  "atk-abh01a0:2394": "1361. Bhāvanābalaniddese kusalānaṃ dhammānanti bodhipakkhiyadhammānaṃ āsevanāti ādisevanā. Bhāvanāti vaḍḍhanā. Bahulīkammanti punappunaṃ karaṇaṃ.",
  "atk-abh01a0:2395_0": "1368. Sīlavipattiniddeso sīlasampadāniddesapaṭipakkhato veditabbo. Diṭṭhivipattiniddeso",
  "atk-abh01a0:2395_1": "ca diṭṭhisampadāniddesapaṭipakkhato diṭṭhisampadāniddeso ca diṭṭhupādānaniddesapaṭipakkhato.",
  "atk-abh01a0:2395_2": "Sīlavisuddhiniddeso kiñcāpi sīlasampadāniddesena samāno, tattha pana visuddhisampāpakaṃ",
  "atk-abh01a0:2395_3": "pātimokkhasaṃvarasīlaṃ kathitaṃ, idha visuddhippattaṃ sīlaṃ. Sati ca sampajaññañca,",
  "atk-abh01a0:2395_4": "paṭisaṅkhānabalañca bhāvanābalañca, samatho ca vipassanā ca, samathanimittañca paggahanimittañca,",
  "atk-abh01a0:2395_5": "paggāho ca avikkhepo ca, sīlasampadā ca diṭṭhisampadā cāti imehi pana chahi dukehi",
  "atk-abh01a0:2395_6": "catubhūmakāpi lokiyalokuttaradhammāva kathitā.",
  "atk-abh01a0:2396_0": "1373. Diṭṭhivisuddhiniddese kammassakataññāṇanti ‘idaṃ kammaṃ sakaṃ, idaṃ no saka’nti",
  "atk-abh01a0:2396_1": "jānanapaññā. Tattha attanā vā kataṃ hotu parena vā sabbampi akusalakammaṃ no sakaṃ.",
  "atk-abh01a0:2396_2": "Kasmā? Atthabhañjanato anatthajananato ca. Kusalakammaṃ pana anatthabhañjanato atthajananato",
  "atk-abh01a0:2396_3": "ca ‘sakaṃ’ nāma. Tattha yathā nāma sadhano sabhogo puriso addhānamaggaṃ paṭipajjitvā",
  "atk-abh01a0:2396_4": "antarāmagge gāmanigamādīsu nakkhatte saṅghuṭṭhe ‘ahaṃ āgantuko, kaṃ nu kho nissāya",
  "atk-abh01a0:2396_5": "nakkhattaṃ kīḷeyya’nti acintetvā yathā yathā icchati tena tena nīhārena nakkhattaṃ",
  "atk-abh01a0:2396_6": "kīḷanto sukhena kantāraṃ atikkamati, evameva imasmiṃ kammassakataññāṇe ṭhatvā ime",
  "atk-abh01a0:2396_7": "sattā bahuṃ vaṭṭagāmikammaṃ āyūhitvā sukhena sukhaṃ anubhavantā arahattaṃ pattā gaṇanapathaṃ",
  "atk-abh01a0:2396_8": "vītivattā. Saccānulomikañāṇanti catunnaṃ saccānaṃ anulomaṃ vipassanāñāṇaṃ. Maggasamaṅgissa",
  "atk-abh01a0:2396_9": "ñāṇaṃ phalasamaṅgissa ñāṇanti maggañāṇaphalañāṇāniyeva.",
  "atk-abh01a0:2397": "1374. ‘Diṭṭhivisuddhi kho panā’tipadassa niddese yā paññā pajānanātiādīhi padehi heṭṭhā vuttāni kammassakataññāṇādīneva cattāri ñāṇāni vibhattāni.",
  "atk-abh01a0:2398_0": "1375. ‘Yathādiṭṭhissa ca padhāna’nti padassa niddese yo cetasiko vīriyārambhotiādīhi",
  "atk-abh01a0:2398_1": "padehi niddiṭṭhaṃ vīriyaṃ paññāgatikameva; paññāya hi lokiyaṭṭhāne lokiyaṃ lokuttaraṭṭhāne",
  "atk-abh01a0:2398_2": "lokuttaranti veditabbaṃ.",
  "atk-abh01a0:2399": "1376. Saṃvegadukaniddese jātibhayanti jātiṃ bhayato disvā ṭhitañāṇaṃ. Jarāmaraṇabhayādīsupi eseva nayo.",
  "atk-abh01a0:2400_0": "1377. Anuppannānaṃ pāpakānantiādīhi jātiādīni bhayato disvā jātijarābyādhimaraṇehi",
  "atk-abh01a0:2400_1": "muccitukāmassa upāyapadhānaṃ kathitaṃ. Padabhājanīyassa panattho vibhaṅgaṭṭhakathāyaṃ āvi bhavissati.",
  "atk-abh01a0:2401_0": "1378. ‘Asantuṭṭhitā ca kusalesu dhammesū’ti padaniddese bhiyyokamyatāti visesakāmatā.",
  "atk-abh01a0:2401_1": "Idhekacco hi āditova pakkhikabhattaṃ vā salākabhattaṃ vā uposathikaṃ vā pāṭipadikaṃ",
  "atk-abh01a0:2401_2": "vā deti, so tena asantuṭṭho hutvā puna dhurabhattaṃ saṅghabhattaṃ vassāvāsikaṃ deti,",
  "atk-abh01a0:2401_3": "āvāsaṃ kāreti, cattāropi paccaye deti. Tatrāpi asantuṭṭho hutvā saraṇāni gaṇhāti,",
  "atk-abh01a0:2401_4": "pañca sīlāni samādiyati. Tatrāpi asantuṭṭho hutvā pabbajati. Pabbajitvā ekaṃ nikāyaṃ",
  "atk-abh01a0:2401_5": "dve nikāyeti tepiṭakaṃ buddhavacanaṃ gaṇhāti, aṭṭha samāpattiyo bhāveti, vipassanaṃ",
  "atk-abh01a0:2401_6": "vaḍḍhetvā arahattaṃ gaṇhāti. Arahattappattito paṭṭhāya mahāsantuṭṭho nāma hoti. Evaṃ",
  "atk-abh01a0:2401_7": "yāva arahattā visesakāmatā ‘bhiyyokamyatā’ nāma.",
  "atk-abh01a0:2402_0": "1379. ‘Appaṭivānitā ca padhānasmi’nti padassa niddese yasmā pantasenāsanesu adhikusalānaṃ",
  "atk-abh01a0:2402_1": "dhammānaṃ bhāvanāya ukkaṇṭhamāno padhānaṃ paṭivāseti nāma, anukkaṇṭhamāno no paṭivāseti",
  "atk-abh01a0:2402_2": "nāma, tasmā taṃ nayaṃ dassetuṃ yā kusalānaṃ dhammānantiādi vuttaṃ. Tattha sakkaccakiriyatāti",
  "atk-abh01a0:2402_3": "kusalānaṃ karaṇe sakkaccakāritā. Sātaccakiriyatāti satatameva karaṇaṃ. Aṭṭhitakiriyatāti",
  "atk-abh01a0:2402_4": "khaṇḍaṃ akatvā aṭṭhapetvā karaṇaṃ. Anolīnavuttitāti alīnajīvitā, alīnapavattitā vā.",
  "atk-abh01a0:2402_5": "Anikkhittachandatāti kusalacchandassa anikkhipanaṃ. Anikkhittadhuratāti kusalakaraṇe",
  "atk-abh01a0:2402_6": "vīriyadhurassa anikkhipanaṃ.",
  "atk-abh01a0:2403_0": "1380. ‘Pubbenivāsānussatiñāṇaṃ vijjā’ti ettha pubbenivāsoti pubbe nivutthakkhandhā",
  "atk-abh01a0:2403_1": "ca khandhapaṭibaddhañca. Pubbenivāsassa anussati pubbenivāsānussati. Tāya sampayuttaṃ",
  "atk-abh01a0:2403_2": "ñāṇaṃ pubbenivāsānussatiñāṇaṃ. Tayidaṃ pubbe nivutthakkhandhapaṭicchādakaṃ tamaṃ",
  "atk-abh01a0:2403_3": "vijjhatīti vijjā. Taṃ tamaṃ vijjhitvā te khandhe vidite pākaṭe karotīti viditakaraṇaṭṭhenāpi vijjā.",
  "atk-abh01a0:2404_0": "Cutūpapāte ñāṇanti cutiyañca upapāte ca ñāṇaṃ. Idampi sattānaṃ cutipaṭisandhicchādakaṃ",
  "atk-abh01a0:2404_1": "tamaṃ vijjhatīti vijjā. Taṃ tamaṃ vijjhitvā sattānaṃ cutipaṭisandhiyo viditā pākaṭā",
  "atk-abh01a0:2404_2": "karotīti viditakaraṇaṭṭhenāpi vijjā. Āsavānaṃ khaye ñāṇanti sabbakilesānaṃ khayasamaye",
  "atk-abh01a0:2404_3": "ñāṇaṃ. Tayidaṃ catusaccacchādakatamaṃ vijjhatīti vijjā. Taṃ tamaṃ vijjhitvā cattāri",
  "atk-abh01a0:2404_4": "saccāni viditāni pākaṭāni karotīti viditakaraṇaṭṭhenāpi vijjā.",
  "atk-abh01a0:2405_0": "1381. ‘Cittassa ca adhimutti nibbānañcā’ti ettha ārammaṇe adhimuccanaṭṭhena, paccanīkadhammehi",
  "atk-abh01a0:2405_1": "ca suṭṭhumuttaṭṭhena aṭṭha samāpattiyo cittassa adhimutti nāma. Itaraṃ pana ‘natthi",
  "atk-abh01a0:2405_2": "ettha taṇhāsaṅkhātaṃ vānaṃ’, ‘niggataṃ vā tasmā vānā’ti nibbānaṃ. Tattha aṭṭha samāpattiyo",
  "atk-abh01a0:2405_3": "sayaṃ vikkhambhitakilesehi vimuttattā vimuttīti vuttā, nibbānaṃ pana sabbakilesehi",
  "atk-abh01a0:2405_4": "accantaṃ vimuttattā vimuttīti.",
  "atk-abh01a0:2406_0": "1382. Maggasamaṅgissa ñāṇanti cattāri maggañāṇāni. Phalasamaṅgissa ñāṇanti cattāri",
  "atk-abh01a0:2406_1": "phalañāṇāni. Tattha paṭhamamaggañāṇaṃ pañca kilese khepentaṃ nirodhentaṃ vūpasamentaṃ",
  "atk-abh01a0:2406_2": "paṭippassambhentaṃ uppajjatīti khaye ñāṇaṃ nāma jātaṃ. Dutiyamaggañāṇaṃ cattāro kilese.",
  "atk-abh01a0:2406_3": "Tathā tatiyamaggañāṇaṃ. Catutthamaggañāṇaṃ pana aṭṭha kilese khepentaṃ nirodhentaṃ",
  "atk-abh01a0:2406_4": "vūpasamentaṃ paṭippassambhentaṃ uppajjatīti ‘khaye ñāṇaṃ’ nāma jātaṃ. Taṃ taṃ maggaphalañāṇaṃ",
  "atk-abh01a0:2406_5": "pana tesaṃ tesaṃ kilesānaṃ khīṇante niruddhante vūpasamante paṭippassambhante anuppādante",
  "atk-abh01a0:2406_6": "appavattante uppannanti anuppāde ñāṇaṃ nāma jātanti.",
  "atk-abh01a0:2407": "Aṭṭhasāliniyā dhammasaṅgahaaṭṭhakathāya",
  "atk-abh01a0:2408": "Nikkhepakaṇḍavaṇṇanā niṭṭhitā.",
  "atk-abh01a0:2409": "4. Aṭṭhakathākaṇḍo",
  "atk-abh01a0:2410": "Tikaatthuddhāravaṇṇanā",
  "atk-abh01a0:2411_0": "1384. Idāni nikkhepakaṇḍānantaraṃ ṭhapitassa aṭṭhakathākaṇḍassa vaṇṇanākkamo anuppatto.",
  "atk-abh01a0:2411_1": "Kasmā panetaṃ aṭṭhakathākaṇḍaṃ nāma jātanti? Tepiṭakassa buddhavacanassa atthaṃ uddharitvā",
  "atk-abh01a0:2411_2": "ṭhapitattā. Tīsupi hi piṭakesu dhammantaraṃ āgataṃ aṭṭhakathākaṇḍeneva paricchinditvā",
  "atk-abh01a0:2411_3": "vinicchitaṃ suvinicchitaṃ nāma hoti. Sakale abhidhammapiṭake nayamaggaṃ mahāpakaraṇe",
  "atk-abh01a0:2411_4": "pañhuddhāraṃ gaṇanacāraṃ asallakkhentenāpi aṭṭhakathākaṇḍatoyeva samānetuṃ vaṭṭati.",
  "atk-abh01a0:2412_0": "Kuto pabhavaṃ pana etanti? Sāriputtattherappabhavaṃ. Sāriputtatthero hi ekassa attano",
  "atk-abh01a0:2412_1": "saddhivihārikassa nikkhepakaṇḍe atthuddhāraṃ sallakkhetuṃ asakkontassa aṭṭhakathākaṇḍaṃ",
  "atk-abh01a0:2412_2": "kathetvā adāsi. Idaṃ pana mahāaṭṭhakathāyaṃ paṭikkhipitvā idaṃ vuttaṃ – abhidhammo",
  "atk-abh01a0:2412_3": "nāma na sāvakavisayo, na sāvakagocaro; buddhavisayo esa, buddhagocaro. Dhammasenāpati",
  "atk-abh01a0:2412_4": "pana saddhivihārikena pucchito taṃ ādāya satthu santikaṃ gantvā sammāsambuddhassa",
  "atk-abh01a0:2412_5": "kathesi. Sammāsambuddho tassa bhikkhuno aṭṭhakathākaṇḍaṃ kathetvā adāsi. Kathaṃ?",
  "atk-abh01a0:2412_6": "Bhagavā hi ‘katame dhammā kusalā’ti pucchi. ‘Kusalā dhammā nāma katame’ti sallakkhesīti",
  "atk-abh01a0:2412_7": "attho. Athassa tuṇhībhūtassa ‘nanu yaṃ mayā katame dhammā kusalā? Yasmiṃ samaye kāmāvacaraṃ",
  "atk-abh01a0:2412_8": "kusalaṃ cittaṃ uppannaṃ hotītiādinā nayena bhūmibhedato kusalaṃ dassitaṃ, sabbampi",
  "atk-abh01a0:2412_9": "taṃ catūsu bhūmīsu kusalaṃ, ime dhammā kusalā’ti iminā nayena kaṇṇikaṃ kaṇṇikaṃ ghaṭaṃ",
  "atk-abh01a0:2412_10": "ghaṭaṃ gocchakaṃ gocchakaṃ katvā atthuddhāravasena kusalādidhamme dassento kathetvā adāsi.",
  "atk-abh01a0:2413_0": "Tattha catūsūti kāmāvacararūpāvacarārūpāvacaraapariyāpannāsu. Kusalanti phassādibhedaṃ",
  "atk-abh01a0:2413_1": "kusalaṃ. Ime dhammā kusalāti ime sabbepi tāsu tāsu bhūmīsu vuttā phassādayo dhammā kusalā nāma.",
  "atk-abh01a0:2414_0": "1385. Akusalānaṃ pana bhūmivasena bhedābhāvato dvādasa akusalacittuppādāti āha. Tattha",
  "atk-abh01a0:2414_1": "uppajjatīti uppādo. Cittameva uppādo cittuppādo. Desanāsīsameva cetaṃ. Yathā pana",
  "atk-abh01a0:2414_2": "‘rājā āgato’ti vutte amaccādīnampi āgamanaṃ vuttameva hoti, evaṃ ‘cittuppādā’ti vutte",
  "atk-abh01a0:2414_3": "tehi sampayuttadhammāpi vuttāva hontīti. Sabbattha cittuppādaggahaṇena sasampayuttadhammaṃ",
  "atk-abh01a0:2414_4": "cittaṃ gahitanti veditabbaṃ. Ito paraṃ catūsu bhūmīsu vipākotiādīnaṃ sabbesampi tikadukabhājanīyapadānaṃ",
  "atk-abh01a0:2414_5": "attho, vedanāttikādīsu ca sukhādīnaṃ navattabbatā heṭṭhā vuttanayeneva pāḷiyatthaṃ",
  "atk-abh01a0:2414_6": "vīmaṃsitvā veditabbā. Visesamattameva pana vakkhāma.",
  "atk-abh01a0:2415_0": "1420. Tattha parittārammaṇattike tāva sabbo kāmāvacarassa vipākoti ettha dvipañcaviññāṇāni",
  "atk-abh01a0:2415_1": "cakkhupasādādayo nissāya niyameneva iṭṭhāniṭṭhādibhede rūpasaddagandharasaphoṭṭhabbadhamme",
  "atk-abh01a0:2415_2": "ārabbha pavattantīti parittārammaṇāni. Kusalākusalavipākā pana dve manodhātuyo hadayavatthuṃ",
  "atk-abh01a0:2415_3": "nissāya cakkhuviññāṇādīnaṃ anantarā niyamato rūpādīneva ārabbha pavattantīti parittārammaṇā.",
  "atk-abh01a0:2415_4": "Kusalavipākāhetukamanoviññāṇadhātu somanassasahagatā pañcadvāre santīraṇavasena chasu",
  "atk-abh01a0:2415_5": "dvāresu tadārammaṇavasenāti niyamato rūpādīni cha parittārammaṇāneva ārabbha pavattatīti",
  "atk-abh01a0:2415_6": "parittārammaṇā. Kusalākusalavipākāhetukamanoviññāṇadhātudvayaṃ pañcadvāre santīraṇavasena",
  "atk-abh01a0:2415_7": "chasu dvāresu tadārammaṇavasena niyamato rūpādīni cha parittārammaṇāneva ārabbha",
  "atk-abh01a0:2415_8": "pavattati. Paṭisandhivasena pavattamānampi parittaṃ kammaṃ kammanimittaṃ gatinimittaṃ",
  "atk-abh01a0:2415_9": "vā ārammaṇaṃ karoti, pavattiyaṃ bhavaṅgavasena, pariyosāne cutivasena pavattamānampi",
  "atk-abh01a0:2415_10": "tadeva ārammaṇaṃ karotīti parittārammaṇaṃ. Aṭṭha pana sahetukavipākacittuppādā ettha",
  "atk-abh01a0:2415_11": "vuttanayeneva tadārammaṇavasena paṭisandhibhavaṅgacutivasena ca parittadhammeyeva",
  "atk-abh01a0:2415_12": "ārabbha pavattanti. Kiriyamanodhātu pañcadvāre rūpādīni ārabbha pavattati. Somanassasahagatāhetukakiriyamanoviññāṇadhātu",
  "atk-abh01a0:2415_13": "chasu dvāresu paccuppanne manodvāre atītānāgatepi paritte rūpādidhammeyeva ārabbha",
  "atk-abh01a0:2415_14": "khīṇāsavānaṃ pahaṭṭhākāraṃ kurumānā pavattatīti parittārammaṇā. Evamime pañcavīsati",
  "atk-abh01a0:2415_15": "cittuppādā ekanteneva parittārammaṇāti veditabbā.",
  "atk-abh01a0:2416": "1421. Viññāṇañcāyatananevasaññānāsaññāyatanadhammā attano attano heṭṭhimaṃ samāpattiṃ ārabbha pavattanato mahaggatārammaṇā. Eva maggaphaladhammā nibbānārammaṇattā appamāṇārammaṇā.",
  "atk-abh01a0:2417_0": "Kusalato cattāro kiriyato cattāroti aṭṭha ñāṇavippayuttacittuppādā sekkhaputhujjanakhīṇāsavānaṃ",
  "atk-abh01a0:2417_1": "asakkaccadānapaccavekkhaṇadhammasavanādīsu kāmāvacaradhamme ārabbha pavattikāle parittārammaṇā.",
  "atk-abh01a0:2417_2": "Atipaguṇānaṃ paṭhamajjhānādīnaṃ paccavekkhaṇakāle mahaggatārammaṇā. Kasiṇanimittādipaññattipaccavekkhaṇakāle",
  "atk-abh01a0:2417_3": "navattabbārammaṇā. Akusalato cattāro diṭṭhigatasampayuttacittuppādā pañcapaṇṇāsāya",
  "atk-abh01a0:2417_4": "kāmāvacaradhammānaṃ ‘satto satto’ti parāmasanaassādanābhinandanakāle parittārammaṇā.",
  "atk-abh01a0:2417_5": "Tenevākārena sattavīsati mahaggatadhamme ārabbha pavattikāle mahaggatārammaṇā. Paṇṇattidhamme",
  "atk-abh01a0:2417_6": "ārabbha pavattanakāle siyā navattabbārammaṇā. Diṭṭhivippayuttānaṃ teyeva dhamme ārabbha",
  "atk-abh01a0:2417_7": "kevalaṃ assādanābhinandanavasena, pavattiyaṃ paṭighasampayuttānaṃ domanassavasena,",
  "atk-abh01a0:2417_8": "vicikicchāsampayuttacittuppādassa aniṭṭhaṅgatavasena, uddhaccasahagatassa vikkhepavasena",
  "atk-abh01a0:2417_9": "avūpasamavasena ca pavattiyaṃ parittamahaggatanavattabbārammaṇatā veditabbā. Etesu",
  "atk-abh01a0:2417_10": "pana ekadhammopi appamāṇe ārabbha pavattituṃ na sakkoti, tasmā na appamāṇārammaṇā.",
  "atk-abh01a0:2418_0": "Kusalato cattāro kiriyato cattāroti aṭṭha ñāṇasampayuttacittuppādā sekkhaputhujjanakhīṇāsavānaṃ",
  "atk-abh01a0:2418_1": "sakkaccadānapaccavekkhaṇadhammasavanādīsu yathāvuttappakāre dhamme ārabbha pavattikāle",
  "atk-abh01a0:2418_2": "parittamahaggatanavattabbārammaṇā honti. Gotrabhukāle lokuttaradhamme paccavekkhaṇakāle",
  "atk-abh01a0:2418_3": "ca nesaṃ appamāṇārammaṇatā veditabbā.",
  "atk-abh01a0:2419_0": "Yaṃ panetaṃ rūpāvacaracatutthajjhānaṃ taṃ sabbatthapādakacatutthaṃ ākāsakasiṇacatutthaṃ",
  "atk-abh01a0:2419_1": "ālokakasiṇacatutthaṃ brahmavihāracatutthaṃ ānāpānacatutthaṃ iddhividhacatutthaṃ dibbasotacatutthaṃ",
  "atk-abh01a0:2419_2": "cetopariyañāṇacatutthaṃ yathākammupagañāṇacatutthaṃ dibbacakkhuñāṇacatutthaṃ pubbenivāsañāṇacatutthaṃ",
  "atk-abh01a0:2419_3": "anāgataṃsañāṇacatutthanti kusalatopi kiriyatopi dvādasavidhaṃ hoti.",
  "atk-abh01a0:2420_0": "Tattha ‘sabbatthapādakacatutthaṃ’ nāma aṭṭhasu kasiṇesu catutthajjhānaṃ. Tañhi vipassanāyapi",
  "atk-abh01a0:2420_1": "pādakaṃ hoti, abhiññānampi, nirodhassāpi, vaṭṭassāpi pādakaṃ hotiyevāti sabbatthapādakanti",
  "atk-abh01a0:2420_2": "vuttaṃ. ‘Ākāsakasiṇaālokakasiṇacatutthāni’ pana vipassanāyapi abhiññānampi vaṭṭassāpi",
  "atk-abh01a0:2420_3": "pādakāni honti, nirodhapādakāneva na honti. ‘Brahmavihāraānāpānacatutthāni’ vipassanāya",
  "atk-abh01a0:2420_4": "ceva vaṭṭassa ca pādakāni honti, abhiññānaṃ pana nirodhassa ca pādakāni na honti.",
  "atk-abh01a0:2420_5": "Tattha dasavidhampi kasiṇajjhānaṃ kasiṇapaṇṇattiṃ ārabbha pavattattā, brahmavihāracatutthaṃ",
  "atk-abh01a0:2420_6": "sattapaṇṇattiṃ ārabbha pavattattā, ānāpānacatutthaṃ nimittaṃ ārabbha pavattattā parittādivasena",
  "atk-abh01a0:2420_7": "navattabbadhammārammaṇato navattabbārammaṇaṃ nāma hoti.",
  "atk-abh01a0:2421_0": "‘Iddhividhacatutthaṃ’ parittamahaggatārammaṇaṃ hoti. Kathaṃ? Tañhi yadā kāyaṃ cittasannissitaṃ",
  "atk-abh01a0:2421_1": "katvā adissamānena kāyena gantukāmo cittavasena kāyaṃ pariṇāmeti, mahaggatacitte",
  "atk-abh01a0:2421_2": "samodahati, samāropeti, tadā upayogaladdhaṃ ārammaṇaṃ hotīti katvā rūpakāyārammaṇato",
  "atk-abh01a0:2421_3": "parittārammaṇaṃ hoti. Yadā cittaṃ kāyasannissitaṃ katvā dissamānena kāyena gantukāmo",
  "atk-abh01a0:2421_4": "kāyavasena cittaṃ pariṇāmeti, pādakajjhānacittaṃ rūpakāye samodahati, samāropeti,",
  "atk-abh01a0:2421_5": "tadā upayogaladdhaṃ ārammaṇaṃ hotīti katvā mahaggatacittārammaṇato mahaggatārammaṇaṃ hoti.",
  "atk-abh01a0:2422_0": "‘Dibbasotacatutthaṃ’ saddaṃ ārabbha pavattattā ekantaparittārammaṇameva. ‘Cetopariyañāṇacatutthaṃ’",
  "atk-abh01a0:2422_1": "parittamahaggataappamāṇārammaṇaṃ hoti. Kathaṃ? Tañhi paresaṃ kāmāvacaracittajānanakāle",
  "atk-abh01a0:2422_2": "parittārammaṇaṃ hoti, rūpāvacarārūpāvacaracittajānanakāle mahaggatārammaṇaṃ, maggaphalajānanakāle",
  "atk-abh01a0:2422_3": "appamāṇārammaṇaṃ hoti. Ettha ca puthujjano sotāpannassa cittaṃ na jānāti, sotāpanno",
  "atk-abh01a0:2422_4": "vā sakadāgāmissāti evaṃ yāva arahato netabbaṃ. Arahā pana sabbesaṃ cittaṃ jānāti.",
  "atk-abh01a0:2422_5": "Aññopi ca uparimo heṭṭhimassāti ayaṃ viseso veditabbo. ‘Yathākammupagañāṇacatutthaṃ’",
  "atk-abh01a0:2422_6": "kāmāvacarakammajānanakāle parittārammaṇaṃ hoti, rūpāvacarārūpāvacarakammajānanakāle mahaggatārammaṇaṃ.",
  "atk-abh01a0:2423_0": "‘Dibbacakkhuñāṇacatutthaṃ’ rūpārammaṇattā ekantaparittārammaṇameva. ‘Pubbenivāsañāṇacatutthaṃ’",
  "atk-abh01a0:2423_1": "parittamahaggataappamāṇanavattabbārammaṇaṃ hoti. Kathaṃ? Tañhi kāmāvacarakkhandhānussaraṇakāle",
  "atk-abh01a0:2423_2": "parittārammaṇaṃ hoti. Rūpāvacarārūpāvacarakkhandhānussaraṇakāle mahaggatārammaṇaṃ.",
  "atk-abh01a0:2423_3": "Atīte attanā vā parehi vā bhāvitamaggaṃ sacchikataphalañca anussaraṇakāle appamāṇārammaṇaṃ.",
  "atk-abh01a0:2423_4": "Atīte buddhā maggaṃ bhāvayiṃsu, phalaṃ sacchākaṃsu, nibbānadhātuyā parinibbāyiṃsūti",
  "atk-abh01a0:2423_5": "chinnavaṭumakānussaraṇavasena maggaphalanibbānapaccavekkhaṇatopi appamāṇārammaṇaṃ.",
  "atk-abh01a0:2423_6": "Atīte ‘vipassī nāma bhagavā’ ahosi. Tassa ‘bandhumatī nāma nagaraṃ ahosi, bandhumā",
  "atk-abh01a0:2423_7": "nāma rājā pitā, bandhumatī nāma mātā’tiādinā nayena nāmagottapathavīnimittādianussaraṇakāle",
  "atk-abh01a0:2423_8": "navattabbārammaṇaṃ hoti.",
  "atk-abh01a0:2424_0": "‘Anāgataṃsañāṇacatutthe’pi eseva nayo. Tampi ayaṃ anāgate ‘kāmāvacare nibbattissatī’ti",
  "atk-abh01a0:2424_1": "jānanakāle parittārammaṇaṃ hoti. ‘Rūpāvacare vā arūpāvacare vā nibbattissatī’ti jānanakāle",
  "atk-abh01a0:2424_2": "mahaggatārammaṇaṃ. ‘Maggaṃ bhāvessati phalaṃ sacchikarissati’ ‘nibbānadhātuyā parinibbāyissatī’ti",
  "atk-abh01a0:2424_3": "jānanakāle appamāṇārammaṇaṃ. Anāgate “metteyyo nāma bhagavā uppajjissati, subrahmā",
  "atk-abh01a0:2424_4": "nāmassa brāhmaṇo pitā bhavissati, brahmavatī nāma brāhmaṇī mātā bhavissatī”tiādinā",
  "atk-abh01a0:2424_5": "nayena nāmagottajānanakāle navattabbārammaṇaṃ hoti.",
  "atk-abh01a0:2425_0": "Arūpāvacaracatutthaṃ pana āsavānaṃ khayacatutthañca pāḷiyaṃ āgataṭṭhāneyeva kathessāmi.",
  "atk-abh01a0:2425_1": "Kiriyāhetukamanoviññāṇadhātu upekkhāsahagatā sabbesampi etesaṃ kusalākusalakiriyacittānaṃ",
  "atk-abh01a0:2425_2": "purecārikā. Tassā tesu vuttanayeneva ārammaṇabhedo veditabbo. Pañcadvāre pana voṭṭhabbanavasena",
  "atk-abh01a0:2425_3": "pavattiyaṃ ekantaparittārammaṇāva hoti. Rūpāvacaratikacatukkajjhānādīni parittādibhāvena",
  "atk-abh01a0:2425_4": "navattabbadhammaṃ ārabbha pavattito navattabbārammaṇāni. Ettha hi rūpāvacarāni pathavīkasiṇādīsu",
  "atk-abh01a0:2425_5": "pavattanti, ākāsānañcāyatanaṃ ugghāṭimākāse, ākiñcaññāyatanaṃ viññāṇāpagameti.",
  "atk-abh01a0:2426_0": "1429. Maggārammaṇattike ādimhi vuttā aṭṭha ñāṇasampayuttacittuppādā sekkhāsekkhānaṃ",
  "atk-abh01a0:2426_1": "attanā paṭividdhamaggānaṃ paccavekkhaṇakāle maggārammaṇā, maggena pana asahajātattā",
  "atk-abh01a0:2426_2": "na maggahetukā, attanā paṭividdhamaggaṃ garuṃ katvā paccavekkhaṇakāle ārammaṇādhipativasena",
  "atk-abh01a0:2426_3": "maggādhipatino, aññadhammārammaṇakāle na vattabbā maggārammaṇātipi maggādhipatinotipi.",
  "atk-abh01a0:2426_4": "Cattāro ariyamaggā maggasaṅkhātassa maggasampayuttassa vā hetuno atthitāya ekantato",
  "atk-abh01a0:2426_5": "maggahetukāva. Vīriyaṃ pana vīmaṃsaṃ vā jeṭṭhakaṃ katvā maggabhāvanākāle sahajātādhipatinā",
  "atk-abh01a0:2426_6": "siyā maggādhipatino, chandacittānaṃ aññatarajeṭṭhakakāle siyā na vattabbā maggādhipatinoti.",
  "atk-abh01a0:2427_0": "Dvādasavidhe rūpāvacaracatutthajjhāne sabbatthapādakacatutthādīni nava jhānāni neva",
  "atk-abh01a0:2427_1": "maggārammaṇāni na maggahetukāni na maggādhipatīni. Cetopariyañāṇapubbenivāsañāṇaanāgataṃsañāṇacatutthāni",
  "atk-abh01a0:2427_2": "pana ariyānaṃ maggacittajānanakāle maggārammaṇāni honti, maggena pana asahajātattā",
  "atk-abh01a0:2427_3": "na maggahetukāni, maggaṃ garuṃ katvā appavattito na maggādhipatīni. Kasmā panetāni",
  "atk-abh01a0:2427_4": "na maggaṃ garuṃ karontīti? Attano mahaggatatāya. Yathā hi rājānaṃ sabbo loko garuṃ",
  "atk-abh01a0:2427_5": "karoti, mātāpitaro pana na karonti. Na hi te rājānaṃ disvā āsanā vuṭṭhahanti, na",
  "atk-abh01a0:2427_6": "añjalikammādīni karonti, daharakāle voharitanayeneva voharanti. Evametānipi attano",
  "atk-abh01a0:2427_7": "mahaggatatāya na maggaṃ garuṃ karonti.",
  "atk-abh01a0:2428_0": "Kiriyāhetukamanoviññāṇadhātupi ariyānaṃ maggapaccavekkhaṇakāle paccavekkhaṇapurecārikattā",
  "atk-abh01a0:2428_1": "maggārammaṇā hoti, maggena asahajātattā pana na maggahetukā, maggaṃ garuṃ katvā appavattito",
  "atk-abh01a0:2428_2": "na maggādhipati. Kasmā garuṃ na karotīti? Attano ahetukatāya hīnatāya jaḷatāya. Yathā",
  "atk-abh01a0:2428_3": "hi rājānaṃ sabbo loko garuṃ karoti, attano parijanā pana khujjavāmanakaceṭakādayo",
  "atk-abh01a0:2428_4": "attano aññāṇatāya paṇḍitamanussā viya nātigaruṃ karonti, evameva idampi cittaṃ attano",
  "atk-abh01a0:2428_5": "ahetukatāya hīnatāya jaḷatāya maggaṃ garuṃ na karoti.",
  "atk-abh01a0:2429": "Ñāṇavippayuttakusalādīni ñāṇābhāvena ceva lokiyadhammārammaṇatāya ca maggārammaṇādibhāvaṃ na labhanti, navattabbārammaṇāneva hontīti veditabbānīti.",
  "atk-abh01a0:2430": "1432. Atītārammaṇattike viññāṇañcāyatananevasaññānāsaññāyatanadhammā heṭṭhā atītasamāpattiṃ ārabbha pavattitā ekantena atītārammaṇāva.",
  "atk-abh01a0:2431_0": "1433. Niyogā anāgatārammaṇā natthīti niyamena pāṭiyekkaṃ cittaṃ anāgatārammaṇaṃ nāma",
  "atk-abh01a0:2431_1": "natthi. Nanu ca anāgataṃsañāṇaṃ ekantena anāgatārammaṇaṃ, cetopariyañāṇampi anāgataṃ",
  "atk-abh01a0:2431_2": "ārabbha pavattatīti? No na pavattati. Pāṭiyekkaṃ pana etaṃ ekaṃ cittaṃ nāma natthi.",
  "atk-abh01a0:2431_3": "Rūpāvacaracatutthajjhānena saṅgahitattā aññehi mahaggatacittehi missakaṃ hoti. Tena",
  "atk-abh01a0:2431_4": "vuttaṃ ‘niyogā anāgatārammaṇā natthī’ti.",
  "atk-abh01a0:2432_0": "1434. Dvipañcaviññāṇāni, tisso manodhātuyo ca paccuppannesu rūpādīsu pavattito paccuppannārammaṇā",
  "atk-abh01a0:2432_1": "nāma. Dasa cittuppādāti ettha aṭṭha tāva sahetukā devamanussānaṃ paṭisandhiggahaṇakāle",
  "atk-abh01a0:2432_2": "kammaṃ vā kammanimittaṃ vā ārabbha pavattiyaṃ atītārammaṇā. Bhavaṅgacutikālesupi",
  "atk-abh01a0:2432_3": "eseva nayo. Gatinimittaṃ pana ārabbha paṭisandhiggahaṇakāle tato paraṃ bhavaṅgakāle",
  "atk-abh01a0:2432_4": "ca paccuppannārammaṇā. Tathā pañcadvāre tadārammaṇavasena pavattiyaṃ. Manodvāre pana",
  "atk-abh01a0:2432_5": "atītānāgatapaccuppannārammaṇānaṃ javanānaṃ ārammaṇaṃ gahetvā pavattito atītānāgatapaccuppannārammaṇā.",
  "atk-abh01a0:2432_6": "‘Kusalavipākāhetukaupekkhāsahagatamanoviññāṇadhātuya’mpi eseva nayo. Kevalañhi sā",
  "atk-abh01a0:2432_7": "manussesu jaccandhādīnaṃ paṭisandhi hoti. Pañcadvāre ca santīraṇavasenāpi paccuppannārammaṇā",
  "atk-abh01a0:2432_8": "hotīti ayamettha viseso. ‘Somanassasahagatā’ pana pañcadvāre santīraṇavasena tadārammaṇavasena",
  "atk-abh01a0:2432_9": "ca paccuppannārammaṇā hoti. Manodvāre tadārammaṇavasena sahetukavipākā viya atītānāgatapaccuppannārammaṇāti veditabbā.",
  "atk-abh01a0:2433_0": "‘Akusalavipākāhetukamanoviññāṇadhātu’ pana kusalavipākāya upekkhāsahagatāhetukāya",
  "atk-abh01a0:2433_1": "samānagatikā eva. Kevalañhi sā āpāyikānaṃ paṭisandhibhavaṅgacutivasena pavattatīti",
  "atk-abh01a0:2433_2": "ayamettha viseso. ‘Kiriyāhetukamanoviññāṇadhātu’ somanassasahagatā khīṇāsavānaṃ pañcadvāre",
  "atk-abh01a0:2433_3": "pahaṭṭhākāraṃ kurumānā paccuppannārammaṇā hoti. Manodvāre atītādibhede dhamme ārabbha",
  "atk-abh01a0:2433_4": "hasituppādavasena pavattiyaṃ atītānāgatapaccuppannārammaṇā hoti.",
  "atk-abh01a0:2434_0": "Kāmāvacarakusalantiādīsu kusalato tāva cattāro ñāṇasampayuttacittuppādā. Sekkhaputhujjanānaṃ",
  "atk-abh01a0:2434_1": "atītādibhedāni khandhadhātuāyatanāni sammasantānaṃ paccavekkhantānaṃ atītānāgatapaccuppannārammaṇā",
  "atk-abh01a0:2434_2": "honti. Paṇṇattinibbānapaccavekkhaṇe navattabbārammaṇā. Ñāṇavippayuttesupi eseva nayo.",
  "atk-abh01a0:2434_3": "Kevalañhi tehi maggaphalanibbānapaccavekkhaṇā natthi. Ayamevettha viseso.",
  "atk-abh01a0:2435_0": "Akusalato cattāro diṭṭhisampayuttacittuppādā atītādibhedānaṃ khandhadhātuāyatanānaṃ",
  "atk-abh01a0:2435_1": "assādanābhinandanaparāmāsakāle atītādiārammaṇā honti. Paṇṇattiṃ ārabbha assādentassa",
  "atk-abh01a0:2435_2": "abhinandantassa ‘satto satto’ti parāmasitvā gaṇhantassa navattabbārammaṇā honti.",
  "atk-abh01a0:2435_3": "Diṭṭhivippayuttesupi eseva nayo. Kevalañhi tehi parāmāsaggahaṇaṃ natthi. Dve paṭighasampayuttacittuppādā",
  "atk-abh01a0:2435_4": "atītādibhede dhamme ārabbha domanassitānaṃ atītādiārammaṇā, paṇṇattiṃ ārabbha domanassitānaṃ",
  "atk-abh01a0:2435_5": "navattabbārammaṇā. Vicikicchuddhaccasampayuttā tesu eva dhammesu aniṭṭhaṅgatabhāvena",
  "atk-abh01a0:2435_6": "ceva uddhatabhāvena ca pavattiyaṃ atītānāgatapaccuppannanavattabbārammaṇā. Kiriyato",
  "atk-abh01a0:2435_7": "aṭṭha sahetukacittuppādā kusalacittuppādagatikā eva. Kiriyāhetukamanoviññāṇadhātu",
  "atk-abh01a0:2435_8": "upekkhāsahagatā pañcadvāre voṭṭhabbanavasena pavattiyaṃ paccuppannārammaṇāva. Manodvāre",
  "atk-abh01a0:2435_9": "atītānāgatapaccuppannārammaṇānañceva paṇṇattinibbānārammaṇānañca javanānaṃ purecārikakāle",
  "atk-abh01a0:2435_10": "atītānāgatapaccuppannanavattabbārammaṇā.",
  "atk-abh01a0:2436_0": "Yathāvuttappabhede rūpāvacarajjhāne sabbatthapādakacatutthaṃ ākāsakasiṇacatutthaṃ",
  "atk-abh01a0:2436_1": "ālokakasiṇacatutthaṃ brahmavihāracatutthaṃ ānāpānacatutthanti imāni pañca navattabbārammaṇāneva.",
  "atk-abh01a0:2436_2": "‘Iddhividhacatutthaṃ’ kāyavasena cittaṃ pariṇāmentassa atītapādakajjhānacittaṃ ārabbha",
  "atk-abh01a0:2436_3": "pavattanato atītārammaṇaṃ. Mahādhātunidhāne mahākassapattherādīnaṃ viya anāgataṃ",
  "atk-abh01a0:2436_4": "adhiṭṭhahantānaṃ anāgatārammaṇaṃ hoti. Mahākassapatthero kira mahādhātunidhānaṃ karonto",
  "atk-abh01a0:2436_5": "anāgate aṭṭhārasavassādhikāni dve vassasatāni ime gandhā mā sussiṃsu, pupphāni mā",
  "atk-abh01a0:2436_6": "milāyiṃsu, dīpā mā nibbāyiṃsūti adhiṭṭhahi. Sabbaṃ tatheva ahosi. Assaguttatthero",
  "atk-abh01a0:2436_7": "vattaniyasenāsane bhikkhusaṅghaṃ sukkhabhattaṃ bhuñjamānaṃ disvā ‘udakasoṇḍi divase",
  "atk-abh01a0:2436_8": "divase, purebhattaṃ dadhirasā hotū’ti adhiṭṭhahi. Purebhattaṃ gahitaṃ dadhirasaṃ",
  "atk-abh01a0:2436_9": "hoti pacchābhatte pākatikameva. Kāyaṃ pana cittasannissitaṃ katvā adissamānena kāyena",
  "atk-abh01a0:2436_10": "gamanakāle, aññassa vā pāṭihāriyassa karaṇakāle, kāyaṃ ārabbha pavattattā paccuppannārammaṇaṃ hoti.",
  "atk-abh01a0:2437_0": "‘Dibbasotacatutthaṃ’ vijjamānasaddameva ārabbha pavattito paccuppannārammaṇaṃ hoti.",
  "atk-abh01a0:2437_1": "Cetopariyañāṇacatutthaṃ atīte sattadivasabbhantare anāgate sattadivasabbhantare paresaṃ",
  "atk-abh01a0:2437_2": "cittaṃ jānantassa atītārammaṇaṃ anāgatārammaṇañca hoti. Sattadivasātikkame pana taṃ",
  "atk-abh01a0:2437_3": "jānituṃ na sakkoti. Atītānāgataṃsañāṇānañhi esa visayo. Na etassa paccuppannajānanakāle",
  "atk-abh01a0:2437_4": "pana paccuppannārammaṇaṃ hoti.",
  "atk-abh01a0:2438_0": "Paccuppannañca nāmetaṃ tividhaṃ – khaṇapaccuppannaṃ santatipaccuppannaṃ addhāpaccuppannañca.",
  "atk-abh01a0:2438_1": "Tattha uppādaṭṭhitibhaṅgappattaṃ ‘khaṇapaccuppannaṃ’. Ekadvisantativārapariyāpannaṃ",
  "atk-abh01a0:2438_2": "‘santatipaccuppannaṃ’. Tattha andhakāre nisīditvā ālokaṭṭhānaṃ gatassa na tāva ārammaṇaṃ",
  "atk-abh01a0:2438_3": "pākaṭaṃ hoti; yāva pana taṃ pākaṭaṃ hoti, etthantare ekadvisantativārā veditabbā.",
  "atk-abh01a0:2438_4": "Ālokaṭṭhāne vicaritvā ovarakaṃ paviṭṭhassāpi na tāva sahasā rūpaṃ pākaṭaṃ hoti; yāva",
  "atk-abh01a0:2438_5": "taṃ pākaṭaṃ hoti, etthantare ekadvisantativārā veditabbā. Dūre ṭhatvā pana rajakānaṃ",
  "atk-abh01a0:2438_6": "hatthavikāraṃ ghaṇḍibherīādiākoṭanavikārañca disvāpi na tāva saddaṃ suṇāti; yāva",
  "atk-abh01a0:2438_7": "pana taṃ suṇāti, etasmimpi antare ekadvisantativārā veditabbā. Evaṃ tāva majjhimabhāṇakā.",
  "atk-abh01a0:2438_8": "Saṃyuttabhāṇakā pana ‘rūpasantati arūpasantatī’ti dve santatiyo vatvā, ‘udakaṃ akkamitvā",
  "atk-abh01a0:2438_9": "gatassa yāva tīre akkantaudakalekhā na vippasīdati, addhānato āgatassa yāva kāye",
  "atk-abh01a0:2438_10": "usumabhāvo na vūpasammati, ātapā āgantvā gabbhaṃ paviṭṭhassa yāva andhakārabhāvo",
  "atk-abh01a0:2438_11": "na vigacchati, antogabbhe kammaṭṭhānaṃ manasikaritvā divā vātapānaṃ vivaritvā olokentassa",
  "atk-abh01a0:2438_12": "yāva akkhīnaṃ phandanabhāvo na vūpasammati, ayaṃ rūpasantati nāma; dve tayo javanavārā",
  "atk-abh01a0:2438_13": "arūpasantati nāmā’ti vatvā ‘tadubhayampi santatipaccuppannaṃ nāmā’ti vadanti.",
  "atk-abh01a0:2439_0": "Ekabhavaparicchinnaṃ pana addhāpaccuppannaṃ nāma. Yaṃ sandhāya bhaddekarattasutte",
  "atk-abh01a0:2439_1": "“yo cāvuso, mano ye ca dhammā ubhayametaṃ paccuppannaṃ. Tasmiṃ ce paccuppanne chandarāgapaṭibaddhaṃ",
  "atk-abh01a0:2439_2": "hoti viññāṇaṃ, chandarāgapaṭibaddhattā viññāṇassa tadabhinandati, tadabhinandanto",
  "atk-abh01a0:2439_3": "paccuppannesu dhammesu saṃhīratī”ti vuttaṃ. Santatipaccuppannañcettha aṭṭhakathāsu",
  "atk-abh01a0:2439_4": "āgataṃ. Addhāpaccuppannaṃ sutte.",
  "atk-abh01a0:2440_0": "Tattha keci ‘khaṇapaccuppannaṃ cittaṃ cetopariyañāṇassa ārammaṇaṃ hotī’ti vadanti.",
  "atk-abh01a0:2440_1": "Kiṃkāraṇā? Yasmā iddhimassa ca parassa ca ekakkhaṇe cittaṃ uppajjatīti. Idañca nesaṃ",
  "atk-abh01a0:2440_2": "opammaṃ – yathā ākāse khitte pupphamuṭṭhimhi avassaṃ ekaṃ pupphaṃ ekassa vaṇṭaṃ paṭivijjhati",
  "atk-abh01a0:2440_3": "vaṇṭena vaṇṭaṃ paṭivijjhati, evaṃ parassa cittaṃ jānissāmīti rāsivasena mahājanassa",
  "atk-abh01a0:2440_4": "citte āvajjite avassaṃ ekassa cittaṃ ekena cittena uppādakkhaṇe vā ṭhitikkhaṇe vā",
  "atk-abh01a0:2440_5": "bhaṅgakkhaṇe vā paṭivijjhatīti. Taṃ pana vassasatampi vassasahassampi āvajjanto yena",
  "atk-abh01a0:2440_6": "cittena āvajjeti, yena ca jānāti tesaṃ dvinnaṃ sahaṭṭhānābhāvato āvajjanajavanānañca",
  "atk-abh01a0:2440_7": "aniṭṭhe ṭhāne nānārammaṇabhāvappattidosato ayuttanti aṭṭhakathāsu paṭikkhittaṃ. Santatipaccuppannaṃ",
  "atk-abh01a0:2440_8": "pana addhāpaccuppannañca ārammaṇaṃ hotīti veditabbaṃ.",
  "atk-abh01a0:2441_0": "Tattha yaṃ vattamānajavanavīthito atītānāgatavasena dvitijavanavīthiparimāṇakāle",
  "atk-abh01a0:2441_1": "parassa cittaṃ, taṃ sabbampi santatipaccuppannaṃ nāma. Addhāpaccuppannaṃ pana javanavārena",
  "atk-abh01a0:2441_2": "dīpetabbanti yaṃ aṭṭhakathāyaṃ vuttaṃ taṃ suvuttaṃ. Tatrāyaṃ dīpanā – iddhimā parassa",
  "atk-abh01a0:2441_3": "cittaṃ jānitukāmo āvajjeti. Āvajjanaṃ khaṇapaccuppannaṃ ārammaṇaṃ katvā teneva saha",
  "atk-abh01a0:2441_4": "nirujjhati. Tato cattāri pañca javanāni yesaṃ pacchimaṃ iddhicittaṃ, sesāni kāmāvacarāni.",
  "atk-abh01a0:2441_5": "Tesaṃ sabbesampi tadeva niruddhaṃ cittamārammaṇaṃ hoti. Na ca tāni nānārammaṇāni",
  "atk-abh01a0:2441_6": "honti. Addhāpaccuppannavasena paccuppannārammaṇattā ekārammaṇāni. Ekārammaṇattepi",
  "atk-abh01a0:2441_7": "ca iddhicittameva parassa cittaṃ pajānāti, na itarāni; yathā cakkhudvāre cakkhuviññāṇameva",
  "atk-abh01a0:2441_8": "rūpaṃ passati, na itarānīti. Iti idaṃ santatipaccuppannassa ceva addhāpaccuppannassa",
  "atk-abh01a0:2441_9": "ca vasena paccuppannārammaṇaṃ hoti. Yasmā vā santatipaccuppannampi addhāpaccuppanneyeva",
  "atk-abh01a0:2441_10": "patati, tasmā addhāpaccuppannavasenetaṃ paccuppannārammaṇanti veditabbaṃ.",
  "atk-abh01a0:2442_0": "‘Pubbenivāsañāṇacatutthaṃ’ nāmagottānussaraṇe nibbānanimittapaccavekkhaṇe ca navattabbārammaṇaṃ,",
  "atk-abh01a0:2442_1": "sesakāle atītārammaṇameva. Yathākammupagañāṇacatutthampi atītārammaṇameva. Tattha",
  "atk-abh01a0:2442_2": "kiñcāpi pubbenivāsacetopariyañāṇānipi atītārammaṇāni honti, atha kho tesaṃ pubbenivāsañāṇassa",
  "atk-abh01a0:2442_3": "atītakkhandhā khandhapaṭibaddhañca kiñci anārammaṇaṃ nāma natthi. Tañhi atītakkhandhakhandhapaṭibaddhesu",
  "atk-abh01a0:2442_4": "dhammesu sabbaññutaññāṇasamagatikaṃ hoti. Cetopariyañāṇassa ca sattadivasabbhantarātītaṃ",
  "atk-abh01a0:2442_5": "cittameva ārammaṇaṃ. Tañhi aññaṃ khandhaṃ vā khandhapaṭibaddhaṃ vā na jānāti, maggasampayuttacittārammaṇattā",
  "atk-abh01a0:2442_6": "pana pariyāyato maggārammaṇanti vuttaṃ. Yathākammupagañāṇassa ca atītacetanāmattamevārammaṇanti.",
  "atk-abh01a0:2442_7": "Ayaṃ viseso veditabbo. Ayamettha aṭṭhakathānayo. Yasmā pana “kusalā khandhā iddhividhañāṇassa",
  "atk-abh01a0:2442_8": "cetopariyañāṇassa pubbenivāsānussatiñāṇassa yathākammupagañāṇassa anāgataṃsañāṇassa",
  "atk-abh01a0:2442_9": "ārammaṇapaccayena paccayo”ti paṭṭhāne vuttaṃ, tasmā cattāropi khandhā cetopariyañāṇayathākammupagañāṇānaṃ",
  "atk-abh01a0:2442_10": "ārammaṇaṃ honti. Tatrāpi yathākammupagañāṇassa kusalākusalā evāti.",
  "atk-abh01a0:2443_0": "‘Dibbacakkhuñāṇacatutthaṃ’ vijjamānavaṇṇārammaṇattā paccuppannārammaṇameva. Anāgataṃsañāṇacatutthaṃ",
  "atk-abh01a0:2443_1": "anāgatārammaṇameva. Tañhi anāgatakkhandhakhandhapaṭibaddhesu dhammesu pubbenivāsañāṇaṃ",
  "atk-abh01a0:2443_2": "viya sabbaññutaññāṇasamagatikaṃ hoti. Tattha kiñcāpi cetopariyañāṇampi anāgatārammaṇaṃ",
  "atk-abh01a0:2443_3": "hoti, taṃ pana sattadivasabbhantare uppajjanakacittameva ārammaṇaṃ karoti. Idaṃ anāgate",
  "atk-abh01a0:2443_4": "kappasatasahasse uppajjanakacittampi khandhepi khandhapaṭibaddhampi. Rūpāvacaratikacatukkajjhānādīni",
  "atk-abh01a0:2443_5": "atītānāgatapaccuppannesu ekadhammampi ārabbha appavattito ekantanavattabbārammaṇānevāti veditabbāni.",
  "atk-abh01a0:2444_0": "1435. Ajjhattattike anindriyabaddharūpañca nibbānañca bahiddhāti idaṃ yathā indriyabaddhaṃ",
  "atk-abh01a0:2444_1": "parapuggalasantāne bahiddhāti vuccamānampi tassa attano santānapariyāpannattā niyakajjhattaṃ",
  "atk-abh01a0:2444_2": "hoti, evaṃ na kenaci pariyāyena ajjhattaṃ hotīti niyakajjhattapariyāyassa abhāvena",
  "atk-abh01a0:2444_3": "bahiddhāti vuttaṃ, na niyakajjhattamattassa asambhavato. Niyakajjhattamattassa pana",
  "atk-abh01a0:2444_4": "asambhavamattaṃ sandhāya ajjhattārammaṇattike bahiddhārammaṇatā vuttā. Ajjhattadhammāpagamamattatova",
  "atk-abh01a0:2444_5": "ākiñcaññāyatanārammaṇassa ajjhattabhāvampi bahiddhābhāvampi ajjhattabahiddhābhāvampi",
  "atk-abh01a0:2444_6": "ananujānitvā ākiñcaññāyatanaṃ na vattabbaṃ ajjhattārammaṇantipītiādi vuttaṃ.",
  "atk-abh01a0:2445_0": "Tattha na kevalaṃ tadeva navattabbārammaṇaṃ, tassa pana āvajjanampi, upacāracittānipi,",
  "atk-abh01a0:2445_1": "tassārammaṇassa paccavekkhaṇacittānipi, tasseva assādanādivasena pavattāni akusalacittānipi",
  "atk-abh01a0:2445_2": "navattabbārammaṇānevāti. Tāni pana tasmiṃ vutte vuttāneva hontīti visuṃ na vuttāni.",
  "atk-abh01a0:2445_3": "Kathaṃ vuttāneva hontīti? Etañhi ākiñcaññāyatanaṃ, yañca tassa purecārikaṃ āvajjanaupacārādivasena",
  "atk-abh01a0:2445_4": "pavattaṃ, tena saha ekārammaṇaṃ bhaveyya. Taṃ sabbaṃ atītārammaṇattike ‘kāmāvacarakusalaṃ,",
  "atk-abh01a0:2445_5": "akusalaṃ, kiriyato nava cittuppādā, rūpāvacaracatutthajjhāna’nti evaṃ vuttānaṃ etesaṃ",
  "atk-abh01a0:2445_6": "cittuppādānaṃ ‘siyā na vattabbā atītārammaṇātipī’tiādinā nayena navattabbārammaṇabhāvassa",
  "atk-abh01a0:2445_7": "anuññātattā, ākiñcaññāyatanassa ca ‘ākiñcaññāyatanaṃ, cattāro maggā apariyāpannā,",
  "atk-abh01a0:2445_8": "cattāri ca sāmaññaphalāni, ime dhammā na vattabbā atītārammaṇātipī’ti evaṃ ekantena",
  "atk-abh01a0:2445_9": "navattabbārammaṇattavacanato navattabbārammaṇanti vuttaṃ. Idāni taṃ ajjhattārammaṇattike",
  "atk-abh01a0:2445_10": "ekampi vuccamānaṃ yasmā heṭṭhā tena saha ekārammaṇabhāvampi sandhāya kāmāvacarakusalādīnaṃ",
  "atk-abh01a0:2445_11": "navattabbārammaṇatā vuttā, tasmā idhāpi tesaṃ navattabbārammaṇabhāvaṃ dīpeti. Ko",
  "atk-abh01a0:2445_12": "hi tena saha ekārammaṇānaṃ navattabbārammaṇabhāve antarāyoti? Evaṃ tasmiṃ vutte ‘vuttāneva",
  "atk-abh01a0:2445_13": "hontī’ti veditabbāni. Sesamettha ajjhattārammaṇattike pāḷito uttānameva.",
  "atk-abh01a0:2446_0": "Ārammaṇavibhāge pana viññāṇañcāyatanaṃ nevasaññānāsaññāyatananti imesaṃ tāva kusalavipākakiriyavasena",
  "atk-abh01a0:2446_1": "channaṃ cittuppādānaṃ attano santānasambandhaṃ heṭṭhimasamāpattiṃ ārabbha pavattito",
  "atk-abh01a0:2446_2": "ajjhattārammaṇatā veditabbā. Ettha ca kiriyaākāsānañcāyatanaṃ kiriyaviññāṇañcāyatanasseva",
  "atk-abh01a0:2446_3": "ārammaṇaṃ hoti, na itarassa. Kasmā? Ākāsānañcāyatanakiriyasamaṅgino kusalassa vā",
  "atk-abh01a0:2446_4": "vipākassa vā viññāṇañcāyatanassa abhāvato. Kusalaṃ pana kusalavipākakiriyānaṃ tiṇṇampi",
  "atk-abh01a0:2446_5": "ārammaṇaṃ hoti. Kasmā? Ākāsānañcāyatanakusalaṃ nibbattetvā ṭhitassa tato uddhaṃ tividhassapi",
  "atk-abh01a0:2446_6": "viññāṇañcāyatanassa uppattisambhavato. Vipākaṃ pana na kassaci ārammaṇaṃ hoti. Kasmā?",
  "atk-abh01a0:2446_7": "Vipākato vuṭṭhahitvā cittassa abhinīhārāsambhavato. Nevasaññānāsaññāyatanassa ārammaṇakaraṇepi",
  "atk-abh01a0:2446_8": "eseva nayo. Rūpāvacarattikacatukkajjhānādīnaṃ sabbesampi niyakajjhattato bahiddhābhāvena",
  "atk-abh01a0:2446_9": "bahiddhābhūtāni pathavīkasiṇādīni ārabbha pavattito bahiddhārammaṇatā veditabbā.",
  "atk-abh01a0:2447_0": "Sabbeva kāmāvacarā kusalākusalābyākatā dhammā, rūpāvacaraṃ catutthaṃ jhānanti ettha",
  "atk-abh01a0:2447_1": "kusalato tāva cattāro ñāṇasampayuttacittuppādā attano khandhādīni paccavekkhantassa",
  "atk-abh01a0:2447_2": "ajjhattārammaṇā. Paresaṃ khandhādipaccavekkhaṇe paṇṇattinibbānapaccavekkhaṇe ca bahiddhārammaṇā.",
  "atk-abh01a0:2447_3": "Tadubhayavasena ajjhattabahiddhārammaṇā. Ñāṇavippayuttesupi eseva nayo. Kevalañhi",
  "atk-abh01a0:2447_4": "tesaṃ nibbānapaccavekkhaṇaṃ natthi. Akusalato cattāro diṭṭhisampayuttacittuppādā",
  "atk-abh01a0:2447_5": "attano khandhādīnaṃ assādanābhinandanaparāmāsagahaṇakāle ajjhattārammaṇā, parassa",
  "atk-abh01a0:2447_6": "khandhādīsu ceva anindriyabaddharūpakasiṇādīsu ca tatheva pavattikāle bahiddhārammaṇā,",
  "atk-abh01a0:2447_7": "tadubhayavasena ajjhattabahiddhārammaṇā. Diṭṭhivippayuttesupi eseva nayo. Kevalañhi",
  "atk-abh01a0:2447_8": "tesaṃ parāmāsagahaṇaṃ natthi. Dvepi paṭighasampayuttā attano khandhādīsu domanassitassa",
  "atk-abh01a0:2447_9": "ajjhattārammaṇā, parassa khandhādīsu ceva anindriyabaddharūpapaṇṇattīsu ca bahiddhārammaṇā,",
  "atk-abh01a0:2447_10": "tadubhayavasena ajjhattabahiddhārammaṇā. Vicikicchuddhaccasampayuttānampi vuttapakāresu",
  "atk-abh01a0:2447_11": "dhammesu vicikicchanaphandanabhāvavasena pavattiyaṃ ajjhattādiārammaṇatā veditabbā.",
  "atk-abh01a0:2448_0": "Dvipañcaviññāṇāni, tisso ca manodhātuyoti, ime terasa cittuppādā attano rūpādīni",
  "atk-abh01a0:2448_1": "ārabbha pavattiyaṃ ajjhattārammaṇā, parassa rūpādīsu pavattā bahiddhārammaṇā, tadubhayavasena",
  "atk-abh01a0:2448_2": "ajjhattabahiddhārammaṇā. Somanassasahagataahetukavipākamanoviññāṇadhātu pañcadvāre",
  "atk-abh01a0:2448_3": "santīraṇatadārammaṇavasena attano pañca rūpādidhamme, manodvāre tadārammaṇavaseneva",
  "atk-abh01a0:2448_4": "aññepi ajjhattike kāmāvacaradhamme ārabbha pavattiyaṃ ajjhattārammaṇā, paresaṃ dhammesu",
  "atk-abh01a0:2448_5": "pavattamānā bahiddhārammaṇā, ubhayavasena ajjhattabahiddhārammaṇā. Upekkhāsahagatavipākāhetukamanoviññāṇadhātudvayepi",
  "atk-abh01a0:2448_6": "eseva nayo. Kevalaṃ panetā sugatiyaṃ duggatiyañca paṭisandhibhavaṅgacutivasenāpi",
  "atk-abh01a0:2448_7": "ajjhattādibhedesu kammādīsu pavattanti.",
  "atk-abh01a0:2449_0": "Aṭṭha mahāvipākacittānipi tāsaṃyeva dvinnaṃ samānagatikāni. Kevalaṃ panetāni santīraṇavasena",
  "atk-abh01a0:2449_1": "na pavattanti. Paṭisandhibhavaṅgacutivaseneva etāni sugatiyaṃyeva pavattanti. Somanassasahagatāhetukakiriyā",
  "atk-abh01a0:2449_2": "pañcadvāre attano rūpādīni ārabbha pahaṭṭhākārakaraṇavasena pavattiyaṃ ajjhattārammaṇā,",
  "atk-abh01a0:2449_3": "parassa rūpādīsu pavattā bahiddhārammaṇā. Manodvāre tathāgatassa jotipālamāṇavamaghadevarājakaṇhatāpasādikālesu",
  "atk-abh01a0:2449_4": "attanā katakiriyaṃ paccavekkhantassa hasituppādavasena pavattā ajjhattārammaṇā.",
  "atk-abh01a0:2450_0": "Mallikāya deviyā santatimahāmattassa sumanamālākārassāti evamādīnaṃ kiriyākaraṇaṃ",
  "atk-abh01a0:2450_1": "ārabbha pavattikāle bahiddhārammaṇā. Ubhayavasena ajjhattabahiddhārammaṇā. Upekkhāsahagatakiriyāhetukamanoviññāṇadhātu",
  "atk-abh01a0:2450_2": "pañcadvāre voṭṭhabbanavasena manodvāre ca āvajjanavasena pavattiyaṃ ajjhattādiārammaṇā.",
  "atk-abh01a0:2450_3": "Aṭṭha mahākiriyā kusalacittagatikā eva. Kevalañhi tā khīṇāsavānaṃ uppajjanti, kusalāni",
  "atk-abh01a0:2450_4": "sekkhaputhujjanānanti ettakamevettha nānākaraṇaṃ.",
  "atk-abh01a0:2451": "Vuttappakāre rūpāvacaracatutthajjhāne sabbatthapādakacatutthādīni pañca jhānāni imasmiṃ tike okāsaṃ labhanti. Etāni hi kasiṇapaṇṇattinimittārammaṇattā bahiddhārammaṇāni.",
  "atk-abh01a0:2452_0": "‘Iddhividhacatutthaṃ’ kāyavasena cittaṃ, cittavasena vā kāyaṃ pariṇāmanakāle attano",
  "atk-abh01a0:2452_1": "kumārakavaṇṇādinimmānakāle ca sakāyacittānaṃ ārammaṇakaraṇato ajjhattārammaṇaṃ, bahiddhā",
  "atk-abh01a0:2452_2": "hatthiassādidassanakāle bahiddhārammaṇaṃ, kālena ajjhattaṃ kālena bahiddhā, pavattiyaṃ",
  "atk-abh01a0:2452_3": "ajjhattabahiddhārammaṇaṃ.",
  "atk-abh01a0:2453_0": "‘Dibbasotacatutthaṃ’ attano kucchisaddasavanakāle ajjhattārammaṇaṃ, paresaṃ saddasavanakāle",
  "atk-abh01a0:2453_1": "bahiddhārammaṇaṃ, ubhayavasena ajjhattabahiddhārammaṇaṃ. ‘Cetopariyañāṇacatutthaṃ’",
  "atk-abh01a0:2453_2": "paresaṃ cittārammaṇato bahiddhārammaṇameva. Attano cittajānane pana tena payojanaṃ",
  "atk-abh01a0:2453_3": "natthi. ‘Pubbenivāsacatutthaṃ’ attano khandhānussaraṇakāle ajjhattārammaṇaṃ, parassa",
  "atk-abh01a0:2453_4": "khandhe, anidriyabaddharūpaṃ, tisso ca paṇṇattiyo anussaraṇato bahiddhārammaṇaṃ,",
  "atk-abh01a0:2453_5": "ubhayavasena ajjhattabahiddhārammaṇaṃ.",
  "atk-abh01a0:2454_0": "‘Dibbacakkhucatutthaṃ’ attano kucchigatādirūpadassanakāle ajjhattārammaṇaṃ, avasesarūpadassanakāle",
  "atk-abh01a0:2454_1": "bahiddhārammaṇaṃ, ubhayavasena ajjhattabahiddhārammaṇaṃ. ‘Anāgataṃsañāṇacatutthaṃ’",
  "atk-abh01a0:2454_2": "attano anāgatakkhandhānussaraṇakāle ajjhattārammaṇaṃ, parassa anāgatakkhandhānaṃ",
  "atk-abh01a0:2454_3": "vā anindriyabaddhassa vā rūpassa anussaraṇakāle bahiddhārammaṇaṃ, ubhayavasena ajjhattabahiddhārammaṇaṃ.",
  "atk-abh01a0:2454_4": "Ākiñcaññāyatanassa navattabbārammaṇatāya kāraṇaṃ heṭṭhā vuttameva.",
  "atk-abh01a0:2455": "Dukaatthuddhāravaṇṇanā",
  "atk-abh01a0:2456_0": "1441. Hetugocchakaniddese tayo kusalahetūtiādinā nayena hetū dassetvā puna teyeva",
  "atk-abh01a0:2456_1": "uppattiṭṭhānato dassetuṃ catūsu bhūmīsu kusalesu uppajjantītiādi vuttaṃ. Iminā upāyena",
  "atk-abh01a0:2456_2": "sesagocchakesupi desanānayo veditabbo.",
  "atk-abh01a0:2457_0": "1473. Yattha dve tayo āsavā ekato uppajjantīti ettha tividhena āsavānaṃ ekato uppatti",
  "atk-abh01a0:2457_1": "veditabbā. Tattha catūsu diṭṭhivippayuttesu avijjāsavena, diṭṭhisampayuttesu diṭṭhāsavaavijjāsavehi",
  "atk-abh01a0:2457_2": "saddhinti kāmāsavo duvidhena ekato uppajjati. Bhavāsavo catūsu diṭṭhivippayuttesu",
  "atk-abh01a0:2457_3": "avijjāsavena saddhinti ekadhāva ekato uppajjati. Yathā cettha evaṃ yattha dve tīṇi",
  "atk-abh01a0:2457_4": "saṃyojanāni ekato uppajjantīti etthāpi saṃyojanānaṃ uppatti ekato dasadhā bhave.",
  "atk-abh01a0:2457_5": "Tattha kāmarāgo catudhā ekato uppajjati, paṭigho tidhā, māno ekadhā. Tathā vicikicchā",
  "atk-abh01a0:2457_6": "ceva bhavarāgo ca. Kathaṃ? Kāmarāgo tāva mānasaṃyojanaavijjāsaṃyojanehi ceva, diṭṭhisaṃyojanaavijjāsaṃyojanehi",
  "atk-abh01a0:2457_7": "ca, sīlabbataparāmāsaavijjāsaṃyojanehi ca, avijjāsaṃyojanamatteneva ca saddhinti",
  "atk-abh01a0:2457_8": "evaṃ catudhā ekato uppajjati. Paṭigho pana issāsaṃyojanaavijjāsaṃyojanehi ceva, macchariyasaṃyojanaavijjāsaṃyojanehi",
  "atk-abh01a0:2457_9": "ca, avijjāsaṃyojanamatteneva ca saddhinti evaṃ tidhā ekato uppajjati. Māno bhavarāgāvijjāsaṃyojanehi",
  "atk-abh01a0:2457_10": "saddhiṃ ekadhāva ekato uppajjati. Tathā vicikicchā. Sā hi avijjāsaṃyojanena saddhiṃ",
  "atk-abh01a0:2457_11": "ekadhā uppajjati. Bhavarāgepi eseva nayoti. Evamettha dve tīṇi saṃyojanāni ekato uppajjanti.",
  "atk-abh01a0:2458_0": "1511. Yaṃ panetaṃ nīvaraṇagocchake yattha dve tīṇi nīvaraṇāni ekato uppajjantīti",
  "atk-abh01a0:2458_1": "vuttaṃ, tatthāpi aṭṭhadhā nīvaraṇānaṃ ekato uppatti veditabbā. Etesu hi kāmacchando",
  "atk-abh01a0:2458_2": "duvidhā ekato uppajjati, byāpādo catudhā, uddhaccaṃ ekadhā. Tathā vicikicchā. Kathaṃ?",
  "atk-abh01a0:2458_3": "Kāmacchando tāva asaṅkhārikacittesu uddhaccanīvaraṇaavijjānīvaraṇehi, sasaṅkhārikesu",
  "atk-abh01a0:2458_4": "thinamiddhauddhaccaavijjānīvaraṇehi saddhiṃ duvidhā ekato uppajjati. Yaṃ panetaṃ",
  "atk-abh01a0:2458_5": "dve tīṇīti vuttaṃ, taṃ heṭṭhimaparicchedavasena vuttaṃ. Tasmā catunnampi ekato uppajjatīti",
  "atk-abh01a0:2458_6": "vacanaṃ yujjati eva. Byāpādo pana asaṅkhārikacitte uddhaccaavijjānīvaraṇehi, sasaṅkhārike",
  "atk-abh01a0:2458_7": "thinamiddhauddhaccaavijjānīvaraṇehi, asaṅkhārikeyeva uddhaccakukkuccaavijjānīvaraṇehi,",
  "atk-abh01a0:2458_8": "sasaṅkhārikeyeva thinamiddhauddhaccakukkuccaavijjānīvaraṇehi saddhinti catudhā ekato",
  "atk-abh01a0:2458_9": "uppajjati. Uddhaccaṃ pana avijjānīvaraṇamattena saddhiṃ ekadhāva ekato uppajjati.",
  "atk-abh01a0:2458_10": "Vicikicchuddhaccaavijjānīvaraṇehi saddhiṃ ekadhāva ekato uppajjati.",
  "atk-abh01a0:2459_0": "1577. Yampidaṃ kilesagocchake yattha dve tayo kilesā ekato uppajjantīti vuttaṃ, tattha",
  "atk-abh01a0:2459_1": "‘dve kilesā aññehi, tayo vā kilesā aññehi kilesehi saddhiṃ uppajjantī’ti evamattho",
  "atk-abh01a0:2459_2": "veditabbo. Kasmā? Dvinnaṃ tiṇṇaṃyeva vā ekato uppattiyā asambhavato.",
  "atk-abh01a0:2460_0": "Tattha dasadhā kilesānaṃ ekato uppatti hoti. Ettha hi lobho chadhā ekato uppajjati.",
  "atk-abh01a0:2460_1": "Paṭigho dvidhā. Tathā mohoti veditabbo. Kathaṃ? Lobho tāva asaṅkhārike diṭṭhivippayutte",
  "atk-abh01a0:2460_2": "mohauddhaccaahirikānottappehi, sasaṅkhārike mohathinauddhaccaahirikānottappehi, asaṅkhārikeyeva",
  "atk-abh01a0:2460_3": "mohamānuddhaccāhirikānottappehi, sasaṅkhārikeyeva mohamānathinauddhaccaahirikānottappehi,",
  "atk-abh01a0:2460_4": "diṭṭhisampayutte pana asaṅkhārike mohauddhaccadiṭṭhiahirikānottappehi, sasaṅkhārike",
  "atk-abh01a0:2460_5": "mohadiṭṭhithinauddhaccaahirikānottappehi saddhinti chadhā ekato uppajjati.",
  "atk-abh01a0:2461_0": "Paṭigho pana asaṅkhārike mohauddhaccaahirikānottappehi, sasaṅkhārike mohathinauddhaccaahirikānottappehi",
  "atk-abh01a0:2461_1": "saddhinti evaṃ dvidhā ekato uppajjati. Moho pana vicikicchāsampayutte vicikicchuddhaccaahirikānottappehi,",
  "atk-abh01a0:2461_2": "uddhaccasampayutte uddhaccaahirikānottappehi saddhinti evaṃ dvidhā ekato uppajjati.",
  "atk-abh01a0:2461_3": "Sesaṃ sabbattha uttānatthamevāti.",
  "atk-abh01a0:2462": "Aṭṭhasāliniyā dhammasaṅgahaaṭṭhakathāya",
  "atk-abh01a0:2463": "Aṭṭhakathākaṇḍavaṇṇanā niṭṭhitā.",
  "atk-abh01a0:2464": "Nigamanakathā",
  "atk-abh01a0:2465": "Ettāvatā ca –",
  "atk-abh01a0:2466": "Cittaṃ rūpañca nikkhepaṃ, atthuddhāraṃ manoramaṃ;",
  "atk-abh01a0:2467": "Yaṃ lokanātho bhājento, desesi dhammasaṅgaṇiṃ.",
  "atk-abh01a0:2468": "Abhidhammassa saṅgayha, dhamme anavasesato;",
  "atk-abh01a0:2469": "Ṭhitāya tassā āraddhā, yā mayā atthavaṇṇanā.",
  "atk-abh01a0:2470": "Anākulānamatthānaṃ, sambhavā aṭṭhasālinī;",
  "atk-abh01a0:2471": "Iti nāmena sā esā, sanniṭṭhānamupāgatā.",
  "atk-abh01a0:2472": "Ekūnacattālīsāya, pāḷiyā bhāṇavārato;",
  "atk-abh01a0:2473": "Ciraṭṭhitatthaṃ dhammassa, niṭṭhāpentena taṃ mayā.",
  "atk-abh01a0:2474": "Yaṃ pattaṃ kusalaṃ tassa, ānubhāvena pāṇino;",
  "atk-abh01a0:2475": "Sabbe saddhammarājassa, ñatvā dhammaṃ sukhāvahaṃ.",
  "atk-abh01a0:2476": "Pāpuṇantu visuddhāya, sukhāya paṭipattiyā;",
  "atk-abh01a0:2477": "Asokamanupāyāsaṃ, nibbānasukhamuttamaṃ.",
  "atk-abh01a0:2478": "Ciraṃ tiṭṭhatu saddhammo, dhamme hontu sagāravā;",
  "atk-abh01a0:2479": "Sabbepi sattā kālena, sammā devo pavassatu.",
  "atk-abh01a0:2480": "Yathā rakkhiṃsu porāṇā, surājāno tathevimaṃ;",
  "atk-abh01a0:2481": "Rājā rakkhatu dhammena, attanova pajaṃ pajanti.",
  "atk-abh01a0:2482_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena",
  "atk-abh01a0:2482_1": "sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede",
  "atk-abh01a0:2482_2": "sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-abh01a0:2482_3": "yuttamuttavādinā vādīvarena mahākavinā pabhinnapaṭisambhidāparivāre chaḷabhiññādippabhedaguṇapaṭimaṇḍite",
  "atk-abh01a0:2482_4": "uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ",
  "atk-abh01a0:2482_5": "vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "atk-abh01a0:2482_6": "therena katā ayaṃ aṭṭhasālinī nāma dhammasaṅgahaṭṭhakathā.",
  "atk-abh01a0:2483": "Tāva tiṭṭhatu lokasmiṃ, lokanittharaṇesinaṃ;",
  "atk-abh01a0:2484": "Dassentī kulaputtānaṃ, nayaṃ paññāvisuddhiyā.",
  "atk-abh01a0:2485": "Yāva ‘buddho’ti nāmampi, suddhacittassa tādino;",
  "atk-abh01a0:2486": "Lokamhi lokajeṭṭhassa, pavattati mahesinoti.",
  "atk-abh01a0:2487": "Aṭṭhasālinī nāma",
  "atk-abh01a0:2488": "Dhammasaṅgaha-aṭṭhakathā niṭṭhitā."
}