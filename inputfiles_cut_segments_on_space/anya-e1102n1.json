{
  "anya-e1102n1:0": "1. Upasampadākaṇḍo",
  "anya-e1102n1:1_0": "Imasmiñhi ṭhāne ṭhatvā buddhaguṇapaṭisaṁyuttāya kathāya vuccamānāya sādhūnaṁ cittasampahaṁsanañceva,",
  "anya-e1102n1:1_1": "imasseva pakaraṇassa anummattavacanabhāvo ca bhaveyya, anummattavacanatte ca siddhe",
  "anya-e1102n1:1_2": "sotabbaṁ maññissanti, tasmā buddhaguṇaṁ vaṇṇayissāma. Amhākaṁ kira bhagavā brahmadevabuddhamādiṁ",
  "anya-e1102n1:1_3": "katvā yāva porāṇasakyagotamā manopaṇidhivasena, kaṭṭhavāhanajātakaṁādiṁkatvā yāva",
  "anya-e1102n1:1_4": "majjhimadīpaṅkarā vācaṅgavasena majjhimadīpaṅkarapādamūlato paṭṭhāya kāyavācaṅgavasena",
  "anya-e1102n1:1_5": "sabbaṁ sampiṇḍetvā yāva vessantarattabhāvā vīsati asaṅkhyeyyāni pāramiyo pūrentassa",
  "anya-e1102n1:1_6": "sabbaññutaññāṇatthāya yeva alaṅkataṁ sīsaṁ chinditvā dentassa sabbaññubodhisattassa",
  "anya-e1102n1:1_7": "sīsaṁ jambudīpavāsīnaṁ uddhanatopi bahutaraṁ, añjitanayanaṁ uppāṭetvā dentassa nayanaṁ",
  "anya-e1102n1:1_8": "ajaṭākāse gaganatale tārāgaṇatopi bahutaraṁ, hadayamaṁsaṁ vā dakkhiṇabāhuṁ vā chinditvā",
  "anya-e1102n1:1_9": "dentassa maṁsaṁ chanahuta aṭṭhasa hassādhikasatasahassapamāṇasinerurājatopi bahutaraṁ,",
  "anya-e1102n1:1_10": "lohitaṁ uppāṭetvā dentassa ruhiraṁ catūsu mahāsamuddesu udakatopi bahutaraṁ, maddīsadise",
  "anya-e1102n1:1_11": "ca bhariye jālīkaṇhājinasadise ca putte paresaṁ dāsatthāya dentassa gaṇanapathaṁ",
  "anya-e1102n1:1_12": "vītivattā. Evaṁ pāramiyo pūrentasseva.",
  "anya-e1102n1:2": "Cintitaṁ sattasaṅkhyeyyaṁ, navasaṅkhyeyya’vācakaṁ;",
  "anya-e1102n1:3": "Kāyavācā catukhyātaṁ, buddhattaṁ samupāgamīti.",
  "anya-e1102n1:4_0": "Jātattakīsotattakiyā vuttanayena asūro hutvā buddhattaṁ cintentasseva sattaasaṅkhyeyyāni",
  "anya-e1102n1:4_1": "vītivattāni. Atisūro ahutvā vācāmattameva nava asaṅkhyeyyāni vītivattāni. Atisūro",
  "anya-e1102n1:4_2": "hutvā kāyaṅgavācaṅgavasena pūrentassa cattāri asaṅkhyeyyāni vītivattāni. Imāni cattāri",
  "anya-e1102n1:4_3": "asaṅkhyeyyāni dīpaṅkarapādamūlato paṭṭhāya veditabbāni. Satasahassakappamatthake",
  "anya-e1102n1:4_4": "pana ajjhattapāramī pūritāti veditabbā. Vessantarattabhāvena ca sattakamahādānaṁ",
  "anya-e1102n1:4_5": "datvā sattakkhattuṁ pathaviṁ kampetvā vaṅkapabbataṁ gantvā nayanasadise dve putte",
  "anya-e1102n1:4_6": "brāhmaṇassa dāsatthāya datvā dutiyadivase brāhmaṇavaṇṇena āgatassa sakkassa devarañño",
  "anya-e1102n1:4_7": "attasamaṁ maddiṁ nāma bhariyaṁ datvā tasmiṁ bhave aparimeyyāni puññāni katvā tato",
  "anya-e1102n1:4_8": "tusitapuraṁ gantvā tattha yāvatāyukaṁ ṭhatvā dasahi cakkavāḷasahassehi āgantvā devatāvisesehi.",
  "anya-e1102n1:5": "Kālo deva mahāvīra, uppajja mātukucchiyaṁ;",
  "anya-e1102n1:6": "Sadevakaṁ tārayanto, bujjhassu amataṁ padanti.",
  "anya-e1102n1:7_0": "Yāciyamāno kālaṁ dīpañca desañca kulaṁ mātaramevacāti imāni pañca mahāvilokanāni",
  "anya-e1102n1:7_1": "viloketvā tusitapurato cavitvā mahāsammatavaṁsajassa okkākarañño puttānaṁ kusalambhedabhayena",
  "anya-e1102n1:7_2": "bhaginīhiyeva saddhiṁ āvāhakaraṇaṁ sutvā sakyā vata bho rājakumārāti okkākamahārājena",
  "anya-e1102n1:7_3": "vuttavacanaṁ pavattanimittaṁ katvā sakyāti laddhanāmānaṁ rājūnamabbhantare pavattassa",
  "anya-e1102n1:7_4": "suddhodanamahārājassa jeṭṭhamahesiyā sirimahāmāyāya kucchimhi nibbattitvā dasamāsaccayena",
  "anya-e1102n1:7_5": "devadahanagarassa kapilavatthussa ca majjhe lumbinīvane mātukucchito nikkhamitvā",
  "anya-e1102n1:7_6": "jātakkhaṇeyeva uttarābhimukhaṁ sattapadavītihārena gantvā achambhivācaṁ nicchāretvā",
  "anya-e1102n1:7_7": "pitaraṁ vandāpetvā anukkamena soḷasavassuddesikakāle rajjasiriṁ anubhavitvā rāhulabhaddassa",
  "anya-e1102n1:7_8": "jātadivase nikkhamitvā chabbassāni dukkaracariyaṁ caritvā vesākhapuṇṇamadivase anuttaraṁ",
  "anya-e1102n1:7_9": "sammāsambodhiṁ abhisambujjhitvā pañcacattālīsa vassāni devamanussānaṁ ratanadāmaṁ",
  "anya-e1102n1:7_10": "ganthento viya dhammaratanavassaṁ vassāpetvā yāva subhaddaparibbājakavinayanā katabuddhakicce",
  "anya-e1102n1:7_11": "kusinārāyaupavaṭṭane mallānaṁ sālavane vesākhapuṇṇamadivase paccūsasamaye anupādisesāya",
  "anya-e1102n1:7_12": "nibbānadhātuyā parinibbute bhagavatilokanāthe subhaddena vuḍḍhapabbajitena ‘‘alaṁ",
  "anya-e1102n1:7_13": "āvuso mā socittha mā paridevittha, sumuttā mayaṁ tena mahāsamaṇena, upaddutā ca homa’idaṁ",
  "anya-e1102n1:7_14": "vo kappati idaṁ vo na kappatī’ti. Idāni pana mayaṁ yaṁ icchissāma taṁ karissāma,",
  "anya-e1102n1:7_15": "yaṁ na icchissāma na taṁ karissāmā’’ti vuttavacanaṁ sallakkhetvā gaṇapāmokkhānaṁ",
  "anya-e1102n1:7_16": "sattannaṁ bhikkhusatasahassānaṁ saṅghatthero āyasmā mahākassapo dhammasaṅgītiṁ katvā",
  "anya-e1102n1:7_17": "parisuddhe dhammavinaye tato aparabhāge vassasatassa accayena vesāliyā vajjiputtakā",
  "anya-e1102n1:7_18": "dasavatthūni dassetvā sāsanavipattiṁ karonte disvā āyasmatā yasattherena kākaṇḍakaputtena",
  "anya-e1102n1:7_19": "samussāhiyamāno dutiyasaṅgītiṁ katvā tato aparabhāge tathāgatassa parinibbānato dvinnaṁ",
  "anya-e1102n1:7_20": "vassasatānaṁ upari aṭṭhārasame vasse dhammāsokonāma rājā sakalajambudīpatale ekarajjābhisekaṁ",
  "anya-e1102n1:7_21": "pāpuṇitvā buddhasāsane mahantaṁ lābhasakkāraṁ pavattetvā parihīnalābhasakkārā titthiyā",
  "anya-e1102n1:7_22": "antamaso ghāsacchādanamattampi alabhantā lābhasakkāraṁ patthayamānā sāsane pabbajitvā",
  "anya-e1102n1:7_23": "sakāni sakāni diṭṭhigatāni dīpetvā sāsane mahantaṁ abbudañca malañca pavattesuṁ.",
  "anya-e1102n1:7_24": "Tadā dhammāsokarañño pattābhisekato sattarasame vasse saṭṭhisatasahassa bhikkhūsu",
  "anya-e1102n1:7_25": "sahassabhikkhuṁ gahetvā moggaliputtatisso nāma saṅghatthero mahāpavāraṇāya parappavādaṁ",
  "anya-e1102n1:7_26": "bhinditvā kathāvatthuppakaraṇaṁ desetvā tatiyadhammasaṅgītiṁ katvā parisuddhe dhammavinaye",
  "anya-e1102n1:7_27": "sāṭṭhakathebuddhavacane dharanteva pāḷiyaṭṭhakathāsu atthacchāyaṁ gahetvā attano",
  "anya-e1102n1:7_28": "mativasena nānāganthavisesāni karonti, tesu attanomativasena atthacchāyaṁ gahetvā",
  "anya-e1102n1:7_29": "kāraṇapatirūpakaṁ katvā vuttavacanaṁ sārato sallakkhetvā sutta-suttānulomaācariyavāde",
  "anya-e1102n1:7_30": "muñcitvā pāḷiyā aṭṭhakathaṁ, aṭṭhakathāya ca pāḷiṁ tabbivaraṇabhūtaṁ sāratthadīpaniñca",
  "anya-e1102n1:7_31": "aññāni ca ganthavisesāni asaṁsanditvā attanomatiyāpi pubbāparaṁ asamānetvā vādappakāsanamattameva",
  "anya-e1102n1:7_32": "ṭhapetvā garukalahukesu garukeyeva ṭhātabbepi garuke aṭṭhatvā keci bhikkhū nadiyā",
  "anya-e1102n1:7_33": "udakukkhepaṁ akatvā karonti. Evaṁ sāsane dvidhā bhinnā honti. Idañca bhindanaṁ kosambakakkhandhake",
  "anya-e1102n1:7_34": "bhinnatopi sataguṇena sahassaguṇena balavatarameva sāsanassa vipattikāraṇattā, tathā",
  "anya-e1102n1:7_35": "hi na idaṁ manussaloke bhikkhūnaṁyeva hoti, bhikkhūnaṁ, upāsakamanussānaṁ, ārakkhakadevatānampi,",
  "anya-e1102n1:7_36": "tāsaṁ sahāyakānaṁ bhummanissitadevatānampi tāsaṁ sahāyakānaṁ rukkhanissitadevatānampi",
  "anya-e1102n1:7_37": "tāsaṁsahāyakānaṁ ākāsaṭṭhakadevatānampi, tāsaṁ sahāyakānaṁ cātumahārājikadevatānampi,",
  "anya-e1102n1:7_38": "tāsaṁ sahāyakānaṁ tāvatiṁsadevatānampi, evaṁ mittaparamparavasena chakāmāvacaradevatānampi",
  "anya-e1102n1:7_39": "tāsaṁ mittānaṁ brahmapārisajjānampīti evaṁ yāvaakaniṭṭhabrahmalokā ariyapuggale ṭhapetvā",
  "anya-e1102n1:7_40": "sabbe puthujjanā devamanussā bhinnā honti, tesaṁ bhinnattā bahu ca pāpaṁ pasavati,",
  "anya-e1102n1:7_41": "tasmā pāḷiyā aṭṭhakathaṁ, aṭṭhakathāya ca pāḷiṁ saṁsanditvā tāni tāni ganthavisesāni",
  "anya-e1102n1:7_42": "ca ekato katvā gaṅgodake na yamunodakaṁ viya missitvā ekībhāvaṁ katvā sīmavisodhaniṁ",
  "anya-e1102n1:7_43": "nāma karissāmi, taṁ suṇātha sādhukaṁ manasikarotha dhammarājassa sāvakāti.",
  "anya-e1102n1:8_0": "Tattha buddhuppādo dullabho ti buddhassa uppādakālo dullabho tathā hi anuppannakāle",
  "anya-e1102n1:8_1": "buddhe buddhoti saddampi asutvā vītivattānaṁ kappānaṁ gaṇanapathaṁ vītivattā. Buddhakāraṇassa",
  "anya-e1102n1:8_2": "dukkarattaṁ heṭṭhā vuttameva.",
  "anya-e1102n1:9_0": "Tato pabbajā ca upasampadācā tiettha topaccayo lāmakatthe, pañcamyatthe vā. Buddhuppādo",
  "anya-e1102n1:9_1": "dullabho, tamanupabbajjā ca upasampadā ca dullabhāyevāti adhippāyo. Yathā ca loke",
  "anya-e1102n1:9_2": "kiñcideva mahagghaṁ alabhitabbaṁ labhitvā vā tena sahakārīkāraṇabhūtaṁ appagghampi",
  "anya-e1102n1:9_3": "mahagghaṁ mahagghaṁ dullabhaṁ dullabhanti vuccati, evameva atidullabhaṁ buddhuppādaṁ",
  "anya-e1102n1:9_4": "āgamma tamanupabbajitampi dullabhanti vuccati, yathā ca nidiyā uparimabhāge sattāhavaṭṭalikādibhāvena",
  "anya-e1102n1:9_5": "udakapūraṇe heṭṭhā kismiñci ṭhāne tarituṁ avisahantā idameva ṭhānaṁ dukkaranti vuccati,",
  "anya-e1102n1:9_6": "evameva buddhakāraṇassa dukkarabhāve na tamanupabbajjupasampadāpi dukkaraṁ dullabhanti",
  "anya-e1102n1:9_7": "vuccati. Aññathā buddhabhagavato pi pabbajjupasampadabhāvoyeva seṭṭho bhaveyya. Athavā",
  "anya-e1102n1:9_8": "kāraṇūpacāravasenāpi evaṁ vuttanti daṭṭhabbaṁ, yathā semhoguḷoti tathā hi guḷassa",
  "anya-e1102n1:9_9": "pi vanapaccayā semho ussanno, taṁ jano guḷenasemhoti vattabbepi kāraṇasmiṁ guḷe phalabhūtaṁ",
  "anya-e1102n1:9_10": "semhaṁ ropetvā semho guḷoti vuccati, evaṁ kāraṇassa dukkarattā dullabhe buddhuppāde",
  "anya-e1102n1:9_11": "tamanukriyā pabbajjāpi taṁ mūlakāraṇabhūte buddhuppāde ropetvā dullabhā pabbajjāti",
  "anya-e1102n1:9_12": "vuccati. Buddhuppādakālepi buddhadassanaṁ dullabhameva, anuppannakāle pana pageva,",
  "anya-e1102n1:9_13": "sabbakhaṇesu navamakhaṇattā ca tathā hi milakkhudesaarūpabhūmiasaññasattanirayapetatiracchānabhūmīsu",
  "anya-e1102n1:9_14": "jāyamānesu vā majjhimadese jāyamānopi micchādiṭṭhibhūtā vā, sammādiṭṭhikule jāyamānāpi",
  "anya-e1102n1:9_15": "cakkhusota vikalabhāvena aṅgavikalā vā buddhadassanaṁ na arahanti, dassanampi dassanamattameva.",
  "anya-e1102n1:9_16": "Supaṇṇanāgarājādīnaṁ tasmiṁ bhave maggaphalabhāgino na honti, honti cettha.",
  "anya-e1102n1:10": "‘‘Paccantajo arūpino, vikalaṅgo asaññajo;",
  "anya-e1102n1:11": "Micchādiṭṭhi tiracchāno, peto nerayikopica.",
  "anya-e1102n1:12": "Ete aṭṭhakkhaṇā vuttā, buddhenādiccabandhunā;",
  "anya-e1102n1:13": "Buddhuppādo khaṇo eko, navamoti pavuccatīti’’.",
  "anya-e1102n1:14_0": "Pabbajjā ticettha sāmaññena vuttepi sāmaṇerāva adhippetā, upasampadā cāti visuṁ vuttattā.",
  "anya-e1102n1:14_1": "Sāmaṇerā ca nāma buddhaṁ saraṇaṁ gacchāmityādinā tikkhattuṁ vatvā ubhatosuddhivaseneva",
  "anya-e1102n1:14_2": "sāmaṇerabhūmiyaṁ tiṭṭhanti. Dasasīlāni pana tesaṁ sikkhāpadamattameva. Tāni pāḷivasena",
  "anya-e1102n1:14_3": "asakkonto atthavasena ‘‘idañca samādāya vattehī’’ti ācikkhitumpi vaṭṭatiyeva. Idha",
  "anya-e1102n1:14_4": "vattabbaṁ natthi. Upasampadā pana aṭṭhavidhā honti ehibhikkhūpasampadā, saraṇagamanūpasampadā,",
  "anya-e1102n1:14_5": "ovāda paṭiggahaṇūpasampadā, pañhābyākaraṇūpasampadā, aṭṭhagarudhammapaṭiggahaṇūpasampadā,",
  "anya-e1102n1:14_6": "dūtenūpasampadā, aṭṭhavācikūpasampadā, ñatticatutthūpasampadā cāti. Tattha bhagavā",
  "anya-e1102n1:14_7": "ehi bhikkhubhāvāya upanissayasampannaṁ puggalaṁ disvā rattapaṁsukūlantarato suvaṇṇavaṇṇaṁ",
  "anya-e1102n1:14_8": "dakkhiṇahatthaṁ nīharitvā brahmaghosaṁ nicchārento ‘‘ehi bhikkhu cara brahmacariyaṁ",
  "anya-e1102n1:14_9": "sammā dukkhassa antakiriyāyā’’ti vadati. Tassānantarameva gihiliṅgaṁ antaradhāyitvā.",
  "anya-e1102n1:15": "Ticīvarañca patto ca, vāsi sūcica bandhanaṁ;",
  "anya-e1102n1:16": "Parissāvanamaṭṭhete, yuttayogassa bhikkhunoti.",
  "anya-e1102n1:17_0": "Evaṁ vuttehi aṭṭhahiparikkhārehi sarīre paṭimuttoyeva vassasatikatthero viya iriyāpathasampanno",
  "anya-e1102n1:17_1": "buddhācariyako buddhupajjhāyako sammāsambuddhaṁ vandamānova tiṭṭhati. Ayaṁ ehi bhikkhūpasampadā",
  "anya-e1102n1:17_2": "nāma. Bhagavā hi paṭhamabodhiyaṁ etasmiṁ kāle ehi bhikkhupasampadāya eva upasampādeti.",
  "anya-e1102n1:17_3": "Tāni pana pañcavaggiyādayo aṅgulimālattherapariyosānā.",
  "anya-e1102n1:18": "Tīṇisataṁ sahassañca, cattālīsaṁ punāparo;",
  "anya-e1102n1:19": "Eko ca thero sappañño; Sabbe te ehi bhikkhukāti.",
  "anya-e1102n1:20": "Ete vinayapiṭake niddiṭṭhaehibhikkhū nāma vinayapiṭake aniddiṭṭhā pana tisataparivāraselabrāhmaṇādayo.",
  "anya-e1102n1:21": "Sattavīsa sahassāni, tīṇiyeva satāni ca;",
  "anya-e1102n1:22": "Ete hi sabbe saṅkhātā, sabbe te ehibhikkhukāti.",
  "anya-e1102n1:23": "Taṁ sabbaṁ sampiṇḍetvā aṭṭhavīsasahassāni chasatāni ekacattālīsuttarāni ca honti. Paṭhamabodhica nāmesā vīsativassāni honti.",
  "anya-e1102n1:24_0": "Bhagavā hi anuttaraṁ dhammacakkaṁ pavattetvā aṭṭhārasakoṭibrāhmaṇānaṁ amataṁ pāyetvā",
  "anya-e1102n1:24_1": "paṭhamavassaṁ vasi. Dutiyatatiyacatutthavassesu rājagahe veḷuvanavihāre vassaṁ vasi,",
  "anya-e1102n1:24_2": "bhagavā hi āsāḷhinakkhattapuṇṇamiyaṁ bārāṇasiyā isipatane migadāye paṭhamavassaṁ",
  "anya-e1102n1:24_3": "vasitvā phagguṇamāse phagguṇapuṇṇamiyaṁ rājagahaṁ patvā bimbisāraraññā kārite veḷuvana",
  "anya-e1102n1:24_4": "vihāre ekamāsamattaṁ vasitvā citramāse vīsatikhīṇāsavasahassaparivuto kapilavatthuṁ",
  "anya-e1102n1:24_5": "gantvā asītiyā ñātisahassānaṁ majjhe vippaṭipannānaṁ rājūnaṁ matthake paṁsurajaṁ",
  "anya-e1102n1:24_6": "okiritvā te vandāpetvā pokkharavassañca vassāpetvā tamāgamma asītiyā ñātisahassānaṁ",
  "anya-e1102n1:24_7": "vessantara jātakaṁ kathetvā rāhulamātaramāgamma candakinnarījātakañca kathetvā pitaraṁ",
  "anya-e1102n1:24_8": "anāgāmiphale patiṭṭhāpetvā rājagahameva āgantvā vāsaṁ kappesi, tena vuttaṁ dutiya",
  "anya-e1102n1:24_9": "tatiya catuttha vassesu rājagahe veḷuvanavihāre vassaṁ vasī’’ti . Pañcame pana vesāliyaṁ",
  "anya-e1102n1:24_10": "ekavāsaṁ vasi. Chaṭṭhe makuḷapabbate ekavāsaṁ vasi. Puṇṇo vā tattha. Tatrāyaṁ anupubbikathā",
  "anya-e1102n1:24_11": "sunāparantaraṭṭhe kira ekasmiṁ vāṇijakagāme dve bhātaro. Tesu kadāci jeṭṭho pañcasakaṭasatāni",
  "anya-e1102n1:24_12": "gahetvā janapadaṁ gantvā bhaṇḍaṁ āharati, kadāci kaniṭṭho. Imasmiṁ pana samaye kaniṭṭhaṁ",
  "anya-e1102n1:24_13": "ghare ṭhapetvā jeṭṭhabhātiko pañca sakaṭasatāni gahetvā janapadacārikaṁ caranto anupubbena",
  "anya-e1102n1:24_14": "sāvatthiṁ patvā jetavanassa avidūre pañcasakaṭasatāni ṭhapetvā bhuttapātarāso parijanaparivuto",
  "anya-e1102n1:24_15": "phāsukaṭṭhāne nisīdi. Tena ca samayena sāvatthivāsino bhuttapātarāsā uposathaṅgāni",
  "anya-e1102n1:24_16": "adhiṭṭhāya suṭṭhuttarāsaṅgā gandhapupphādihatthā yenabuddho, yenadhammo, yenasaṅgho,",
  "anya-e1102n1:24_17": "tanninnā tappoṇā tappabbharā hutvā dikkhiṇadvārena nikkhamitvā jetavanaṁ gacchanti.",
  "anya-e1102n1:24_18": "So te disvā ‘‘kahaṁ ime gacchantī’’ti ekaṁ manussaṁ pucchi. Kiṁ tvaṁ ayyo na jānāsi,",
  "anya-e1102n1:24_19": "loke buddhadhammasaṅgharatanāni nāma uppannāni, icceva mahājano satthusantike dhammakathaṁ",
  "anya-e1102n1:24_20": "sotuṁ gacchatīti. Tassa ‘‘buddho’’ti vacanaṁ chavicammādīni chinditvā aṭṭhimiñjaṁ",
  "anya-e1102n1:24_21": "āhacca aṭṭhāsi. Atha attano parijanaparivuto tāya parisāyasaddhiṁ vihāraṁ gantvā",
  "anya-e1102n1:24_22": "satthāmadhurassarena dhammaṁ desentassa parisa pariyante ṭhito dhammaṁ sutvā pabbajjāya",
  "anya-e1102n1:24_23": "cittaṁ uppādesi. Atha tathāgatena kālaṁ viditvā parisāya uyyojitāya satthāraṁ upasaṅkamitvā",
  "anya-e1102n1:24_24": "vanditvā svātanāya nimantetvā dutiyadivase maṇḍapaṁ karetvā āsanāni paññāpetvā buddhappamukhassa",
  "anya-e1102n1:24_25": "saṅghassa mahādānaṁ datvā bhattakiccāvasāne bhagavā anumodanaṁ katvā pakkami. Bhuttapātaraso",
  "anya-e1102n1:24_26": "uposathaṅgāni adhiṭṭhāya bhaṇḍāgārikaṁ pakkosāpetvā ‘‘ettakaṁ bhaṇḍaṁ vissajjitaṁ",
  "anya-e1102n1:24_27": "ettakaṁ pana na vissajjita’’nti sabbaṁ ācikkhitvā ‘‘imaṁ sāpateyyaṁ mayhaṁ kaniṭṭhassa",
  "anya-e1102n1:24_28": "dehī’’ti sabbaṁ niyyotetvā satthu santike pabbajitvā kammaṭṭhāna parāyaṇo ahosi.",
  "anya-e1102n1:24_29": "Athassa kammaṭṭhānaṁ manasikarontassa kammaṭṭhānaṁ na upaṭṭhāti, tato cintesi ‘‘ayaṁ",
  "anya-e1102n1:24_30": "janapado mayhaṁ asappāyo, yaṁnūnāhaṁ satthu santike kammaṭṭhānaṁ gahetvā sakaṭṭhānameva",
  "anya-e1102n1:24_31": "gaccheyya’’nti. Atha pubbaṇhasamaye piṇḍāya caritvā sāyanhasamaye paṭisallānā vuṭṭhito",
  "anya-e1102n1:24_32": "bhagavantaṁ upasaṅkamitvā kammaṭṭhānaṁ kathāpetvā satthā sīhanādaṁ naditvā pakkami.",
  "anya-e1102n1:24_33": "Atha kho āyasmā puṇṇo sūnāparantaraṭṭhaṁ patvā sammatapabbataṁ nāma pavisitvā vāṇijakagāmaṁ",
  "anya-e1102n1:24_34": "piṇḍāya pāvisi. Atha naṁ kaniṭṭhabhātā sagehaṁ netvā bhikkhaṁ datvā ‘‘bhante aññattha",
  "anya-e1102n1:24_35": "agantvā idheva vasathā’’ti paṭiññaṁ kāretvā vasāpesi. Tato samuddagirivihāraṁ nāma",
  "anya-e1102n1:24_36": "agamāsi. Tattha samuddavīciyo āgantvā ayakaṇṭapāsāṇesu paharitvā mahāsaddaṁ karonti.",
  "anya-e1102n1:24_37": "Thero kammaṭṭhānaṁ manasikaronto na phāsuvihāro hotīti samuddaṁ nisaddaṁ katvā adhiṭṭhāsi.",
  "anya-e1102n1:24_38": "Tato mātulagiriṁ nāma āgamāsi. Tattha sakuṇasaṅgho ussanno rattiñca divā ca saddo",
  "anya-e1102n1:24_39": "eko baddho hoti. Thero ‘‘idaṁ ṭhānaṁ aphāsukanti tato makuḷakārāmavihāraṁ nāma gato.",
  "anya-e1102n1:24_40": "So vāṇijagāmassa nātidūro nāccāsanno gamanāgamanasampanno vivitto appasaddo. Thero",
  "anya-e1102n1:24_41": "‘‘idaṁ ṭhānaṁ phāsuka’’nti tattha rattiṭṭhānadivāṭhāne caṅkamanādīni kāretvā vassaṁ",
  "anya-e1102n1:24_42": "upagacchati. Evaṁ catūsu ṭhānesu vihāsi. Athekadivasaṁ tasmiṁyeva antovasse pañca",
  "anya-e1102n1:24_43": "vāṇijakasatāni ‘‘parasamuddaṁ gacchāmā’’ti nāvāya bhaṇḍaṁ pakkhipiṁsu. Nāvārohanadivase",
  "anya-e1102n1:24_44": "therassa kaniṭṭhabhātā theraṁ bhojetvā therassa santike sikkhāpadāni gahetvā gacchanto",
  "anya-e1102n1:24_45": "‘‘bhante mahāsamuddo nāma assaddheyyo cānekantarāyo ca, amhe āvajjeyyāthā’’ti vatvā",
  "anya-e1102n1:24_46": "nāvaṁ ārūyhi. Nāvā ūmijavena gacchamānā aññataraṁ dīpaṁ pāpuṇi. Manussā ‘‘pātarāsaṁ",
  "anya-e1102n1:24_47": "karissāmā’’ti dīpake otiṇṇā. Tasmiṁ dīpake aññaṁ kiñci natthi, candanavanameva ahosi.",
  "anya-e1102n1:24_48": "Atheko vā siyā rukkhaṁ ākoṭetvā lohitacandanabhāvaṁ ñatvā ‘‘bho mayaṁ lābhatthāya",
  "anya-e1102n1:24_49": "parasamuddaṁ gacchāma, ito ca uttari lābhā nāma natthi, caturaṅgula mattāpi ghaṭikā",
  "anya-e1102n1:24_50": "satasahassaṁ agghati, saṁhāretabbakayuttaṁ bhaṇḍaṁ hāretvā gacchāmā’’ti. Te tathā",
  "anya-e1102n1:24_51": "kariṁsu candanavane adhivatthā amanussā kujjhitvā imehi amhākaṁ candanavanaṁ nāsitaṁ,",
  "anya-e1102n1:24_52": "ghātessāma ne’’ti cintetvā na imesu ghāṭitesu sabbaṁ ekakuṇapaṁ bhavissati, samuddamajjhe",
  "anya-e1102n1:24_53": "nesaṁ nāvaṁ osīdessāmā’’ti āhaṁsu. Atha tesaṁ nāvaṁ ārūyha muhuttaṁ gatakāleyeva",
  "anya-e1102n1:24_54": "uppādikaṁ upaṭṭhāpetvā sayampi te amanussā bhayānakāni rūpāni dassayiṁsu. Bhītā manussā",
  "anya-e1102n1:24_55": "attano devatā namassanti. Therassa kaniṭṭho cūḷapuṇṇakuṭumbiko ‘‘mayhaṁ bhātā avassayo",
  "anya-e1102n1:24_56": "hotū’’ti therassa namassamāno aṭṭhāsi. Thero pi kira tasmiṁyeva khaṇe āvajjetvā tesaṁ",
  "anya-e1102n1:24_57": "byasanappattiṁ ñatvā vehāsaṁ uppatitvā abhimukho aṭṭhāsi. Amanussā theraṁ disvāva",
  "anya-e1102n1:24_58": "‘‘ayyapuṇṇatthero ehī’’ ti pakkamiṁsu. Uppādikaṁ sannisīdi. Thero ‘‘mā bhāyathā’’ti",
  "anya-e1102n1:24_59": "tesaṁ assāsetvāva kahaṁ gantukāmatthā’’ti pucchi. ‘‘Bhante amhākaṁ sakaṭṭhānameva",
  "anya-e1102n1:24_60": "gacchāmā’’ti thero nāvaṁ phale akkamitvā ‘‘etesaṁ icchitaṭṭhānaṁ gacchatū’’ti adhiṭṭhāti.",
  "anya-e1102n1:24_61": "Vāṇijā sakaṭṭhānaṁ gantvā taṁ pavattiṁ puttadārassa ārocetvā ‘‘etha theraṁ saraṇaṁ",
  "anya-e1102n1:24_62": "gacchāmā’’ti pañcasatāni attano attano pañcamātugāmasatehi saddhiṁ tīsu saraṇesu",
  "anya-e1102n1:24_63": "patiṭṭhāya upāsakattaṁ paṭivedesuṁ. Tato nāvāya bhaṇḍaṁ otāretvā therassa ekaṁ koṭṭhāsaṁ",
  "anya-e1102n1:24_64": "katvā ‘‘ayaṁ bhante tumhākaṁ koṭṭhāso’’ti āhaṁsu. Thero ‘‘mayhaṁ visuṁ koṭṭhāsa kiccaṁ",
  "anya-e1102n1:24_65": "natthi’’. Satthā pana tumhehi diṭṭhapubbo’ti. Na diṭṭhapubbo bhante’ti, tenahi iminā",
  "anya-e1102n1:24_66": "satthu maṇḍalamāḷaṁ karotha. Evaṁ satthāraṁ passissathāti te sādhu bhante’ti tena",
  "anya-e1102n1:24_67": "ca koṭṭhāsena attano ca koṭṭhāsena maṇḍalamāḷaṁ kātuṁ ārabhiṁsu. Satthā kirassa āraddhakālato",
  "anya-e1102n1:24_68": "paṭṭhāya paribhogaṁ akāsi. Tatho manussā rattiṁ obhāsaṁ disvā ‘‘mahesakkhā devatā",
  "anya-e1102n1:24_69": "atthī’’ti saññaṁkariṁsu. Upāsakā maṇḍalamāḷañca bhikkhusaṅghassa senāsanāni ca niṭṭhapetvā",
  "anya-e1102n1:24_70": "dānasambhāraṁ sajjetvā ‘‘kataṁ bhante amhehi attanokiccaṁ, satthāraṁ pakkosathā’’ti",
  "anya-e1102n1:24_71": "therassa ārocesuṁ. Thero sāyanhasamaye iddhiyāsāvatthiṁ patvā ‘‘bhante vāṇijagāmavāsino",
  "anya-e1102n1:24_72": "tumhe daṭṭhukāmā, tesaṁ anukampaṁ karothā’’ti. Bhagavā adhivāsesi. Thero bhagavato",
  "anya-e1102n1:24_73": "adhivāsanaṁ viditvā sakaṭṭhānameva paccāgato. Bhagavā ānandattheraṁ āmantesi ‘‘ānanda",
  "anya-e1102n1:24_74": "sve sūnāparante vāṇijagāme piṇḍāya carissāma, tvaṁ ekūnapañcasatānaṁ bhikkhūnaṁ salākaṁ",
  "anya-e1102n1:24_75": "dehī’’ti. Thero sādhu bhante’ti bhikkhusaṅghassa tamatthaṁ ārocetvā ‘‘cārikā salākaṁ",
  "anya-e1102n1:24_76": "gaṇhantū’’ti āha. Taṁ divasaṁ kuṇḍadhānatthero paṭhamaṁ salākaṁ aggahoti. Vāṇijagāmavāsinopi",
  "anya-e1102n1:24_77": "‘‘sve kira satthā āgamissatī’’ti gāmamajjhe maṇḍapaṁ katvā dānaggaṁ sajjayiṁsu. Bhagavā",
  "anya-e1102n1:24_78": "pātova sarīrapaṭijagganaṁ katvā gandhakuṭiṁ pavisitvā phalasamāpattiṁ appetvā nisīdi.",
  "anya-e1102n1:24_79": "Sakkassa paṇḍukambalasilāsanaṁ uṇhaṁ ahosi. So kiṁ idanti āvajjetvā satthu sūnāparantagamanaṁ",
  "anya-e1102n1:24_80": "disvā visukammaṁ āmantesi ‘‘tāta ajja bhagavā tīṇimattāni yojanasatāni piṇḍācāraṁ",
  "anya-e1102n1:24_81": "gamissati, pañca kūṭāgārasatāni māpetvā jetavanadvāra koṭṭhamatthake gamanasajjāniṁ",
  "anya-e1102n1:24_82": "katvā ṭhapehī’’ti, so tathā akāsi. Bhagavato kūṭāgāraṁ catumukhaṁ ahosi, dvinnaṁ",
  "anya-e1102n1:24_83": "aggasāvakānaṁ dvimukhaṁ, sesānaṁ ekamukhaṁ, satthā gandhakuṭito nikkhamma paṭipāṭiyā",
  "anya-e1102n1:24_84": "ṭhapita kūṭāgāresu dhurakūṭāgāraṁ pāvisi. Dve aggasāvake ādiṁ katvā ekūnapañcabhikkhusatānipi",
  "anya-e1102n1:24_85": "kūṭāgāraṁ gantvā nisinnā ahesuṁ, ekaṁ tucchakūṭāgāraṁ ahosi. Pañcapi kūṭāgārasatāni",
  "anya-e1102n1:24_86": "ākāse uppatiṁsu. Satthā saccabandhapabbataṁ nāma patvā kūṭāgāraṁ ākāse ṭhapetvā tasmiṁ",
  "anya-e1102n1:24_87": "pabbate saccabandho nāma micchādiṭṭhi, so mahājanaṁ micchādiṭṭhiṁ uggaṇhāpento lābhaggayasaggappatto",
  "anya-e1102n1:24_88": "hutvā vasati. Abbhantare cassa antocāṭiyaṁ padīpo viya arahattassa upanissayo jalati,",
  "anya-e1102n1:24_89": "taṁ disvā ‘‘dhammamassa kathessāmī’’ti gantvā dhammaṁ deseti. Tāpaso desanāpariyosāne",
  "anya-e1102n1:24_90": "arahattaṁ pāpuṇi. Maggenevassa abhiññā āgatā, ehi bhikkhu hutvā iddhimayapattacīvaro",
  "anya-e1102n1:24_91": "kūṭāgāraṁ pāvisi. Bhagavā kūṭāgāragatehi pañcahi bhikkhusatehisaddhiṁ vāṇijagāmaṁ",
  "anya-e1102n1:24_92": "gantvā kūṭāgārāni adissamānāni katvā vāṇijagāmaṁ pāvisi. Vāṇijā buddhappamukhassa",
  "anya-e1102n1:24_93": "bhikkhusaṅghassa mahādānaṁ datvā sasatthāraṁ makuḷakārāmaṁ nayiṁsu. Satthā maṇḍalamāḷaṁ",
  "anya-e1102n1:24_94": "pāvisi. Mahājano yāva satthā bhattadarathaṁ paṭippassambheti, tāva pātarāsaṁ katvā",
  "anya-e1102n1:24_95": "uposathaṅgāni samādāya gandhañca pupphañca ādāya dhammasavanatthāya ārāmaṁ paccāgamāsi.",
  "anya-e1102n1:24_96": "Satthā dhammaṁ desesi. Mahājanassa bandhanā mokkho jāto, mahanta buddhakolāhalaṁ",
  "anya-e1102n1:24_97": "ahosi. Satthā mahājanassa saṅgahatthaṁ katipāhaṁ tattheva vasi, aruṇaṁ pana mahāgandhakuṭiyaṁyeva",
  "anya-e1102n1:24_98": "uṭṭhapesi. Tattha katipāhaṁ vasitvā vāṇijagāme piṇḍāya caritvā ‘‘tvaṁ idheva vasāhī’’ti",
  "anya-e1102n1:24_99": "puṇṇattheraṁ nivattetvā antare nammadānadī nāma atthi, tassā tīraṁ agamāsi. Nammadānāgarājā",
  "anya-e1102n1:24_100": "satthu paccuggantvā nāgabhavanaṁ pavesetvā tiṇṇaṁ ratanānaṁ sakkāraṁ akāsi. Satthā",
  "anya-e1102n1:24_101": "tassa dhammaṁ kathetvā nāgabhavanā nikkhami. So ‘‘mayhaṁ bhante paricaritabbaṁ dethā’’ti",
  "anya-e1102n1:24_102": "yāci. Bhagavā nammadānadītīre padacetiyaṁ dassesi. Taṁ vīcīsu āgahāsu pidhiyati vīcīsu",
  "anya-e1102n1:24_103": "gatāsu vivarati, mahāsakkārappattaṁ ahosi. Satthā tato nikkhamma saccabandhapabbataṁ",
  "anya-e1102n1:24_104": "gantvā saccabandhaṁ āha ‘‘tayā mahājano apāyamagge otārito. Tvaṁ idheva vasitvā etesaṁ",
  "anya-e1102n1:24_105": "laddhiṁ vissajjāpetvā nibbānamagge patiṭṭhāpehī’’ti. Sopi paricaritabbaṁ yāci. Satthā",
  "anya-e1102n1:24_106": "ghanapiṭṭhipāsāṇe allamattikapiṇḍamhi lañchanaṁ viya padacetiyaṁ dassesi. Evaṁ sūnāparantaraṭṭheyeva",
  "anya-e1102n1:24_107": "dve cakkaratanacetiyāni yāvasāsanantaradhānaṁ patiṭṭhāpesi. Sattame pana vasse sāvatthiyaṁ",
  "anya-e1102n1:24_108": "kaṇḍambarukkhamūle titthi maddanaṁ karonto yamakapāṭihāriyaṁ katvā dasahi cakkavāḷa",
  "anya-e1102n1:24_109": "sahassehi āgatānaṁ devatānaṁ mātaraṁ kāyasakkhiṁ katvā abhidhammaṁ desente tāvatiṁsabhavane",
  "anya-e1102n1:24_110": "pāricchattakamūle paṇḍukambalasilāyaṁ vassaṁ vasi. Aṭṭhame saṁsumāranagare ekavassaṁ",
  "anya-e1102n1:24_111": "vasi. Navame kosambiyaṁ ekavassaṁ vasi. Tadā bhaddiyo, kimilo, bhagu, ānando, anuruddho,",
  "anya-e1102n1:24_112": "devadatto, cāti cha khattiyā pabbajiṁsu. Tesaṁ vitthāro dhammapade āgato. Dasame",
  "anya-e1102n1:24_113": "pana vasse pālileyyāgāme dakkhiṇavanasaṇḍe bhaddasālamūle pālileyyakena hatthinā",
  "anya-e1102n1:24_114": "upaṭṭhiyamāno phāsukaṁ vassāvāsaṁ vasi. Ekādasame nālandhabrāhmaṇagāme ekavāsaṁ vasi.",
  "anya-e1102n1:24_115": "Dvādasame verañjāyaṁ ekavāsaṁ vasi duccaritassa vipākaṁ anubhavamāno, bhagavatā kira",
  "anya-e1102n1:24_116": "phussassa bhagavato kāle sāvakānaṁ vacīduccaritavasena katupacitassa akusalakammassa",
  "anya-e1102n1:24_117": "tadā laddhokāsavasena upaṭṭhitattā verañjabrāhmaṇena nimantitopi samāno mārāvaṭṭana",
  "anya-e1102n1:24_118": "vasena asallakkhetvā assavāṇijakānaṁ nibaddhavattasaṅkhepena paññattaṁ patthapatthamūlakaṁ",
  "anya-e1102n1:24_119": "yavataṇḍulameva temāsaṁ bhuñjati, vuttañhetaṁ apadāne.",
  "anya-e1102n1:25": "‘‘Phussassāhaṁ pāvacane, sāvake paribhāsissaṁ;",
  "anya-e1102n1:26": "Yavaṁ khādatha bhuñjatha, māca bhuñjatha sālino.",
  "anya-e1102n1:27": "Tena kammavipākena, temāsaṁ khāditaṁ yavaṁ;",
  "anya-e1102n1:28": "Nimantito brāhmaṇena, verañjāyaṁ vasiṁ tadāti’’.",
  "anya-e1102n1:29_0": "Tena vuttaṁ ‘‘dvādasame verañjāyaṁ ekavāsaṁ vasi duccaritassa vipākaṁ anubhavamāno’’ti.",
  "anya-e1102n1:29_1": "Terasame jāliyapabbate ekavāsaṁ vasi. Catuddasame sāvatthiyaṁ anāthapiṇḍikassa ārāme",
  "anya-e1102n1:29_2": "jetavanavihāre paṭhamavāsaṁ vasitvā pannarasame vasse ñātijanasaṅgahatthaṁ kapilavatthuṁ",
  "anya-e1102n1:29_3": "gantvā ekameva vāsaṁ kappesi . Soḷasame vasse āḷavakayakkhadamanatthaṁ aggāḷavīnagare",
  "anya-e1102n1:29_4": "ekavāsaṁ vasi. Sattarasame vasse rājagahameva nivattitvā vāsaṁ kappesi. Aṭṭhārasame",
  "anya-e1102n1:29_5": "vasse jāliyapabbatameva nivattitvā vasi. Ekūnavīsatimepi vasse tattheva jāliyapabbatameva",
  "anya-e1102n1:29_6": "vasi. Vīsatime vasse rājagahassa avidūre bhīsanake bhesakalavanasaṇḍe vāsaṁ kappesī’’ti",
  "anya-e1102n1:29_7": "imāni vīsati vassāni paṭhamabodhīti veditabbāni. Etasmiṁ kāle ehibhikkhūpasampadāyaeva",
  "anya-e1102n1:29_8": "upasampādesīti yebhuyyena bhagavantaṁyeva uddissa ācariyupajjhāyaṁ katvā ehibhikkhu",
  "anya-e1102n1:29_9": "bhāvamāpanne puññavantapuggaleyeva sandhāya vuttaṁ, aññesampi ariyabhāvamanāpannānaṁ",
  "anya-e1102n1:29_10": "sudinnādīnaṁ vā yamakapāṭihāriye pasīditvā āyasmato sāriputtattherassa santike pabbajitānaṁ",
  "anya-e1102n1:29_11": "pubbe kassapabuddhakāle vaggulibhūtapubbānaṁ pañcannaṁ bhikkhusatānaṁ therasseva",
  "anya-e1102n1:29_12": "santike pabbajitabhāvassa dissanato tena vuttaṁ ‘‘bhagavā hi paṭhamabodhiyaṁ etasmiṁ",
  "anya-e1102n1:29_13": "kāle ehi bhikkhūpasampadāya eva upasampādesī’’ti. Ito paresu pana pañcavīsativassesu",
  "anya-e1102n1:29_14": "anāthapiṇḍikena kārite jetavanamahāvihāre ekūnavīsativassā vāsaṁ vasi. Visākhāya",
  "anya-e1102n1:29_15": "sattavīsati koṭidhanapariccāgena kārite pubbārāme chabbassāni vasi. Dvinnaṁ kulānaṁ",
  "anya-e1102n1:29_16": "guṇamahattaṁ paṭicca sāvatthiyaṁ nissāya pañcavīsati vassāni vāsaṁ vasi. Antime pana",
  "anya-e1102n1:29_17": "vasse beḷuvagāme vasitvā maraṇantikā vedanā uppajji, āyusaṅkhārossajjanañca tattha",
  "anya-e1102n1:29_18": "akāsi. Imāni idha nādhippetāni, bhagavato vassakkamajānanatthaṁyeva vuttanti.",
  "anya-e1102n1:30": "Saraṇagamanūpasampadā nāma ‘‘buddhaṁ saraṇaṁ gacchāmi’’tyādinā tikkhattuṁ vācaṁ bhinditvā vuttehi tīhi saraṇagamanehi upasampanno.",
  "anya-e1102n1:31_0": "Ovādapaṭiggahaṇūpasampadā nāma ‘‘tasmā tiha te kassapa evaṁ sikkhitabbaṁ tibbameva",
  "anya-e1102n1:31_1": "hirottappaṁ paccupaṭṭhitaṁ bhavissati theresu navesu majjhimesu cāti, evañhi te kassapa",
  "anya-e1102n1:31_2": "sikkhitabbaṁ tasmā tiha te kassapa evaṁ sikkhitabbaṁ yaṁ kiñci dhammaṁ sossāmi kusalūpasañhitaṁ",
  "anya-e1102n1:31_3": "sabbantaṁ aṭṭhiṁ katvā manasikatvā sabbameva cetaso samannāharitvā ohitasoto dhammaṁ",
  "anya-e1102n1:31_4": "sossāmīti, evañhi te kassapa sikkhitabbaṁ tasmā tiha te kassapa evaṁ sikkhitabbaṁ",
  "anya-e1102n1:31_5": "sātasahagataṁ me kāyagatā satiṁ na jahissatīti , evañhi te kassapa sikkhitabbanti",
  "anya-e1102n1:31_6": "iminā ovādapaṭiggaṇena mahākassapattherassa anuññātaupasampadā nāma.",
  "anya-e1102n1:32_0": "Pañhābyākaraṇūpasampadā nāma sopākassa anuññātaupasampadā, bhagavā kira pubbārāme",
  "anya-e1102n1:32_1": "anucaṅkamanto sopākasāmaṇeraṁ ‘‘uddhumātakasaññāti vā sopāka rūpasaññāti vā ime dhammā",
  "anya-e1102n1:32_2": "nānatthā nānābyañjanā, udāhu ekatthā byañjanameva nāna’’nti dasaasubhanissite pañhe",
  "anya-e1102n1:32_3": "pucchi. So te byākāsi. Bhagavā tassa sādhukāraṁ datvā ‘‘kativassosi tvaṁ sopākā’’ti",
  "anya-e1102n1:32_4": "pucchi. ‘‘Sattavasso ahaṁ bhagavā’’ti, ‘‘sopāka tvaṁ mama sabbaññutaññāṇena saddhiṁ",
  "anya-e1102n1:32_5": "saṁsanditvā pañhe byākāsī’’ti āraddhacitto upasampadaṁ anujānāti, ayaṁ pañhābyākaraṇūpasampadā.",
  "anya-e1102n1:33_0": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena bhikkhusaṅghato",
  "anya-e1102n1:33_1": "ñatticatutthenāti imehi dvīhi kammehi upasampadā. Ñatticatutthakammūpasampadā nāma",
  "anya-e1102n1:33_2": "bhikkhūnaṁ etarahi upasampadā, ayameva idhādhippetā, sampattivipattivasena sambhavato.",
  "anya-e1102n1:33_3": "Kasmā hesa upasampanno nāmāti. Samaggena saṅghena ñatticatutthena kammena akuppena",
  "anya-e1102n1:33_4": "ṭhānārahena uparibhāvaṁ samāpanno pattoti upasampanno, seṭṭhabhāvaṁ pattotiattho",
  "anya-e1102n1:33_5": "tathā hi gihibhāvato sāmaṇerabhāvo seṭṭho nāma, tatopi upasampannabhāvoyeva seṭṭho.",
  "anya-e1102n1:33_6": "Tattha samaggena saṅghenāti sabbantimena pariyāyena pañcavaggakaraṇīye kamme yāvatikā",
  "anya-e1102n1:33_7": "bhikkhū kammappattā, tesaṁ āgatattā chandārahānaṁ chandassa āhaṭattā, sammukhībhūtānañca",
  "anya-e1102n1:33_8": "appaṭikkosanato etasmiṁ kamme samaggabhāvaṁ upagatena. Ñatticatutthenāti tīhi anusāvanāhi",
  "anya-e1102n1:33_9": "ekāya ca ñattiyā kattabbena. Ettha ca kiñcāpi ñatti sabbapaṭhamaṁ vuttā, tissannaṁ",
  "anya-e1102n1:33_10": "pana anusāvanānaṁ atthabyañjanabhedābhāvato atthabyañjanabhinnā ñatti tāsaṁ catutthanti",
  "anya-e1102n1:33_11": "katvā ñatticatutthanti vuccati. Kammenā ti dhammikena kammena, vinayakammenātiattho.",
  "anya-e1102n1:33_12": "Akuppenā ti vatthu ñatti anusāvana sīma parisasampatti sampannattā akopetabbataṁ",
  "anya-e1102n1:33_13": "appaṭikkositabbatañca upagatena. Ṭhānārahenā ti kāraṇārahena, satthusāsanārahenāti",
  "anya-e1102n1:33_14": "attho. Etehi kāraṇehi seṭṭhabhāvamāpannoti attho. Tattha sampattivipattivasena sambhavato",
  "anya-e1102n1:33_15": "ti vatthusampatti ñattisampatti anusāvanasampattisīmasampattiparisasampattivasena",
  "anya-e1102n1:33_16": "pañcahi sampattīhi upasampadakammassa sijjhanatoti attho. Tattha vatthu sampattināma",
  "anya-e1102n1:33_17": "paripuṇṇavīsativassabhāvo idāni purisattabhāvo ca. Unnavīsativassaṁ, antimavatthuajjhāpannapubbaṁ,",
  "anya-e1102n1:33_18": "paṇḍako, theyyasaṁvāsako, titthiyapakkantako, tiracchānagato, mātughātako, pitughātako,",
  "anya-e1102n1:33_19": "arahantaghātako, bhikkhunidūsako, saṅghabhedako, lohituppādako, ubhatobyañjanako,",
  "anya-e1102n1:33_20": "ti ime terasa puggalā upasampadāya avatthu. Tattha ūnavīsativassanti sāmaññena vuttepi",
  "anya-e1102n1:33_21": "mātukucchito nikkhamanato paṭṭhāya ekūnavīsaparipuṇṇo purisapuggalo upasampadāya",
  "anya-e1102n1:33_22": "vatthu, tato oraṁ na upasampadāya vatthu tatho hi ekasmiṁ saṁvacchare hemantagimhavassavasena",
  "anya-e1102n1:33_23": "tiṇṇaṁ utūnaṁ sambhavattā tayo utū honti, honti cettha.",
  "anya-e1102n1:34": "‘‘Kattikantikapakkhamhā, hemaṁ phagguṇapuṇṇamā;",
  "anya-e1102n1:35": "Tassanti kapakkhamhā, gimhaṁ āsāḷhipuṇṇamā;",
  "anya-e1102n1:36": "Vassakālaṁ tato sesaṁ, catuvīsatūposathā.",
  "anya-e1102n1:37": "Cātuddasī cha etesu, pakkhā tatiyasattamā;",
  "anya-e1102n1:38": "Sesā pannarasī ñeyyā, aṭṭhārasa uposathāti’’.",
  "anya-e1102n1:39_0": "Ettha ca kattikassa kāḷapakkhapāṭipadato paṭṭhāya yāva phagguṇapuṇṇamā cattāro māsā",
  "anya-e1102n1:39_1": "hemautu nāma. Phagguṇassa kāḷapakkhapāṭipadato paṭṭhāya yāva āsāḷhīpuṇṇamā cattāro",
  "anya-e1102n1:39_2": "māsā gimhautu nāma. Asāḷhakāḷapakkhapāṭipadato paṭṭhāya yāva aparakattikapuṇṇamā",
  "anya-e1102n1:39_3": "cattāro māsā vassautu nāma. Evaṁ ekasmiṁ saṁvacchare tayo utū honti. Tattha ekasmiṁ",
  "anya-e1102n1:39_4": "utumhi pakkhassa tatiyasattamesu dve dve katvā cha catuddasikā, paṭhamadutiyacatutthapañcamachaṭṭhaaṭṭhamesu",
  "anya-e1102n1:39_5": "cha cha katvā aṭṭhārasa pannarasikāti evaṁ ekasaṁvacchare catuvīsati uposathā honti.",
  "anya-e1102n1:39_6": "Imesu catuvīsatuposathesu cātuddasiyā ekūnatiṁsa divasā hontīti katvā ekasaṁvacchare",
  "anya-e1102n1:39_7": "cha ūnā divasā honti. Iminā nayena ekūnavīsatime vasse chamāsādhikāni aṭṭhārasavassāni",
  "anya-e1102n1:39_8": "honti. Tasmiṁ mātukucchimhi nibbattakāle dasamāse pakkhipitvā cattāri māsādhikāni",
  "anya-e1102n1:39_9": "ekūnavīsavassāni paripuṇṇāni. Rājāno pana tiṇṇaṁ tiṇṇaṁ vassānaṁ accayena māsaṁ ākaḍḍhanti",
  "anya-e1102n1:39_10": ", divasena saha māsampi, tasmā aṭṭhārasavasse yeva cha māsādhikāni honti. Taṁ heṭṭhācatumāsādhika",
  "anya-e1102n1:39_11": "ekūnavīsatime vasse pakkhipitvā ekamāsādhikāni vīsativassāni sabbaso paripuṇṇāni",
  "anya-e1102n1:39_12": "honti. Evaṁ ekūnavīsativassato paṭṭhāya gabbhavīso upasampadāya vatthūti veditabbo.",
  "anya-e1102n1:39_13": "Idāni purisattabhāvo ti bhikkhuniyā abhāvato purisapuggalova idāni vaṭṭatīti adhippeto",
  "anya-e1102n1:39_14": "tathā hi mātugāmassa pabbajitatthā pañcavassasatāni saddhammo tiṭṭheyya, paññattattā",
  "anya-e1102n1:39_15": "pana aparāni pañcavassasatāni ṭhassatīti evaṁ vassasahassameva paṭisambhidāppattasaddhammassa",
  "anya-e1102n1:39_16": "patiṭṭhitabhāvo vutto. Mātugāmā ca nāma duppaññā tibbakilesā lāmakā ca. Bhagavatā",
  "anya-e1102n1:39_17": "ca paṭhamabodhiyaṁ ādito paṭṭhāyameva mahāpajāpatiyā gotamiyā aṭṭhagarudhammapaṭiggahaṇena",
  "anya-e1102n1:39_18": "upasampadatte anuññātepi sāsanassa aciraṭṭhitikabhāvo vutto. Duppaññattā itthiyo",
  "anya-e1102n1:39_19": "sāsane ciraṁ na tiṭṭhanti, tibbakilesattā yathā paññatta sikkhāpadānurūpaṁ saṁvarampi",
  "anya-e1102n1:39_20": "rakkhituṁ na sakkonti. Lāmakattāpi tā aṭṭhasamāpattiṁ labhantāpi brāhmapārisajjaṁ",
  "anya-e1102n1:39_21": "nātikkamanti, evaṁ bhikkhuniyā abhāvato idāni purisapuggaloti vuttaṁ. Imasmiṁ ṭhāne",
  "anya-e1102n1:39_22": "ṭhatvā cattāri khettāni veditabbāni tathā hi mātugāmassa pabbajitattā vassasahassameva",
  "anya-e1102n1:39_23": "ṭhassatīti cetaṁ paṭisambhidāppattakhīṇāsavavasena vuttaṁ, tato paraṁ uttaripi sukkhavipassakakhīṇāsavavasena",
  "anya-e1102n1:39_24": "vassasahassaṁ, anāgāmivasena vassasahassaṁ, sakadāgāmivasena vassasahassaṁ, sotāpannavasena",
  "anya-e1102n1:39_25": "vassasahassanti evaṁ pañcavassasahassāni paṭivedhasaddhammo tiṭṭhati. Pariyattisaddhammopi",
  "anya-e1102n1:39_26": "tāniyeva na hi pariyattiyā asati paṭivedho atthi. Nāpi pariyattiyā sati paṭivedho",
  "anya-e1102n1:39_27": "na hoti. Liṅgaṁ pana pariyattiyā antarahitāya ciraṁ pavattissati, idaṁ khandhakabhāṇakānaṁ",
  "anya-e1102n1:39_28": "matena vuttanti veditabbaṁ. Dīghanikāyaṭṭhakathāyaṁ pana evaṁ vuttaṁ ‘‘paṭisambhidāppattehi",
  "anya-e1102n1:39_29": "vassasahassaṁ aṭṭhāsi, chaḷabhiññehi vassasahassaṁ, tevijjehi vassasahassaṁ, sukkhavipassakehi",
  "anya-e1102n1:39_30": "vassasahassaṁ, pātimokkhena vassasahassaṁ aṭṭhāsī’’ti. Idampi dīghabhāṇakattherānaṁ",
  "anya-e1102n1:39_31": "matena vuttaṁ. Aṅguttaranikāyaṭṭhakathāyampi buddhānaṁ parinibbānato vassasahassameva",
  "anya-e1102n1:39_32": "paṭisambhidā nibbattetuṁ sakkonti, tato paraṁ cha abhiññā , tato tāpi asakkontā tisso",
  "anya-e1102n1:39_33": "vijjā nibbattanti. Gacchantekāle tānipi nibbattetuṁ asakkontā sukkhavipassakā honti.",
  "anya-e1102n1:39_34": "Eteneva upāyena anāgāmino sakadāgimino, sotāpannāti vuttaṁ. Idampi aṅguttaranikāye",
  "anya-e1102n1:39_35": "vuttaṁ. Saṁyuttanikāyaṭṭhakathāyaṁ pana paṭhamabodhiyaṁ bhikkhū paṭisambhidāppattā.",
  "anya-e1102n1:39_36": "Atha kāle gacchante paṭisambhidā pāpuṇituṁ na sakkhiṁsu, chaḷabhiññā ahesuṁ. Tato",
  "anya-e1102n1:39_37": "chapi abhiññā pattuṁ asakkontā tisso vijjā pāpuṇiṁsu. Idāni kāle gacchante tisso",
  "anya-e1102n1:39_38": "vijjā pāpuṇituṁ asakkontā āsavakkhayaṁ pāpuṇissanti, tampi asakkontā anāgāmiphalaṁ,",
  "anya-e1102n1:39_39": "tampi asakkontā sakadāgāmiphalaṁ, tampi asakkontā sotāpattiphalaṁ. Gacchantekāle",
  "anya-e1102n1:39_40": "sotāpattiphalampi pattuṁ na sakkhissantī’ti vuttaṁ. Yasmā ce te ācariyā bhinnavādā,",
  "anya-e1102n1:39_41": "tasmā tesaṁ ācariyānaṁ bhāṇakānaṁ matameva buddhaghosācariyena tattha tattha likhitanti",
  "anya-e1102n1:39_42": "gahetabbaṁ, aññathā ācariyasseva pubbāparavirodhappasaṅgo siyā ācariyabuddhaghoseneva",
  "anya-e1102n1:39_43": "hi sīhaḷabhāsaṁ apanetvā māgadhabhāsāya sāṭṭhakathaṁ buddhavacanaṁ likhitaṁ, na aññena",
  "anya-e1102n1:39_44": "ācariyena tasmā aṭṭhakathāya vuttavacanameva pamāṇanti gahetabbaṁ. Nanu cattāropi",
  "anya-e1102n1:39_45": "nikāyaṭṭhakathāsaṅgītiṁ ārūḷhā, atha kasmā evaṁ bhinnāti. Saccaṁ, tathāpi kesañci",
  "anya-e1102n1:39_46": "therānaṁ vādappakāsanatthaṁ vuttaṁ. Na saṅgāhakattherānaṁ, tasmā aṭṭhakathāvacanameva pamāṇanti vuttaṁ.",
  "anya-e1102n1:40": "Antimavatthuajjhāpannapubbanti pārājikabhikkhu, so abhabbo sāsane upasampadakammassa laddhuṁ.",
  "anya-e1102n1:41_0": "Paṇḍakoticetta pañcavidho hoti āsittapaṇḍako, ussūyapaṇḍako, opakkamikapaṇḍako, napuṁsako,",
  "anya-e1102n1:41_1": "pakkhapaṇḍakoti. Tattha yassa paresaṁ aṅgajātaṁ mukhena gaṇhitvā asucinā āsittassa",
  "anya-e1102n1:41_2": "pariḷāho vūpasamati, ayaṁ āsittapaṇḍako nāma. Yassa paresaṁ ajjhācāraṁ passato ussūyāya",
  "anya-e1102n1:41_3": "uppannāya pariḷāho vūpasamati, ayaṁ ussūyapaṇḍako nāma. Yassa upakkamena bījāni apanītāni",
  "anya-e1102n1:41_4": "honti, ayaṁ opakkamikapaṇḍako nāma. Yo pana paṭisandhiyaṁ yeva abhāvako uppanno hoti,",
  "anya-e1102n1:41_5": "ayaṁ napuṁsako nāma. Ekacco pana akusalavipākānubhāvena kāḷapakkhe paṇḍako hoti,",
  "anya-e1102n1:41_6": "juṇhapakkhe panassa pariḷāhovūpasamati , ayaṁ pakkhapaṇḍako nāma, keci pana yo kāḷapakkhe",
  "anya-e1102n1:41_7": "itthī hoti, juṇhapakkhe puriso, ayaṁ pakkhapaṇḍakoti vadanti, taṁ tesaṁ matimattameva.",
  "anya-e1102n1:41_8": "Etesu āsittapaṇḍakassa ca ussūyapaṇḍakassa ca pabbajjā na vāritā. Opakkamikanapuṁsakapakkhapaṇḍakānaṁ",
  "anya-e1102n1:41_9": "pana vāritā. Tesupi pakkhapaṇḍakassa yasmiṁ pakkhe paṇḍako hoti, tasmiṁyeva pabbajjā",
  "anya-e1102n1:41_10": "vāritā. Ettha ca apaṇḍakapakkhe pabbajitvā paṇḍakapakkhe nāsetabboti tīsupi gaṇṭhipadesu",
  "anya-e1102n1:41_11": "vuttaṁ. Keci pana ‘‘apaṇḍakapakkhepabbajito sato kilesakkhayaṁ pāpuṇāti, na nāsetabbo’’ti",
  "anya-e1102n1:41_12": "vadanti, taṁ tesaṁ matimattameva, paṇḍakassa kilesakkhayā sambhavato khīṇakilesassa",
  "anya-e1102n1:41_13": "ca paṇḍakabhāvānupapattito ahetuka paṭisandhikathāyañhi avisesena paṇḍakassa ahetukapaṭisandhi",
  "anya-e1102n1:41_14": "katā vuttā, āsitta ussūyapakkhapaṇḍakānañca paṭisandhito paṭṭhāyeva paṇḍakabhāvo,",
  "anya-e1102n1:41_15": "na pavattiyaṁyevāti vadanti. Teneva ahetukapaṭisandhiniddese jaccandha-jaccabadhirādayo",
  "anya-e1102n1:41_16": "viya paṇḍako jātisaddena visesetvā niddiṭṭho. Catutthapārājikasaṁvaṇṇanāyaṁ pana",
  "anya-e1102n1:41_17": "abhabbapuggale dassentena paṇḍakatiracchānagataubhato byañjanakā tayo vatthuvipannā",
  "anya-e1102n1:41_18": "ahetukapaṭisandhikā, tesaṁ saggo avāritoti avisesena vuttaṁ, evaṁ pañcavidhā paṇḍakā",
  "anya-e1102n1:41_19": "te paṇḍakasāmaññena avisesetvā ‘‘paṇḍakāti evameva vatvā paṇḍako bhikkhave na upasampādetabbo’’ti",
  "anya-e1102n1:41_20": "vuttanti daṭṭhabbaṁ.",
  "anya-e1102n1:42_0": "Theyyasaṁvāsako ti yo sayameva pabbajjāliṅgaṁ gahetvā bhikkhuvassaṁ gaṇetvā bhikkhūti",
  "anya-e1102n1:42_1": "paṭiññaṁ sampaṭicchati, yathāvuḍḍhaṁ vandanaṁ sādiyati, so liṅgassa saṁvāsassa ca",
  "anya-e1102n1:42_2": "thenattā ubhayatthenako nāma. Yo pana yathāvuḍḍhaṁ vandanaṁ na sādiyati, asuddhacittavasena",
  "anya-e1102n1:42_3": "liṅgassathenattāliṅgatthenako nāma. Yo vā pana sāmaṇerabhūmiyaṁ ṭhatvā musāvādena",
  "anya-e1102n1:42_4": "bhikkhuti paṭiññaṁ gahetvā bhikkhuvassaggena vandanādiṁ sādiyati, so bhikkhūhi dinnaliṅgattā",
  "anya-e1102n1:42_5": "liṅgatthenako na hoti, saṁvāsassa thenattā saṁvāsatthenako nāma. Ettha ca ubhayatthenakopi",
  "anya-e1102n1:42_6": "asuddhacittena liṅgatthenakeeva paviṭṭhoti veditabbo. Yopi sāmaṇero vuḍḍhasāmaṇerānaṁ",
  "anya-e1102n1:42_7": "vandanaṁ sādiyati, daharabhikkhūpi vuḍḍhabhikkhūnaṁ vandanaṁ sādiyati, sopi theyyasaṁvāsako",
  "anya-e1102n1:42_8": "nāpi hoti, athenattā. Yo vā pana bhikkhupārājikamāpannova bhikkhuliṅge ṭhito yāva",
  "anya-e1102n1:42_9": "paṭijānāti, tāva attheva tassa bhikkhubhāvo, na so anupasampannasaṅkhyaṁ gacchati,",
  "anya-e1102n1:42_10": "tathā hi so saṁvāsaṁ sādiyantopi theyyasaṁvāsako na hoti, so sahaseyyādiāpattimpi",
  "anya-e1102n1:42_11": "na janeti, omasavāde pācittiyañca na janeti teneva ‘‘asuddho hoti puggalo aññataraṁ",
  "anya-e1102n1:42_12": "pārājikaṁ dhammaṁ ajjhāpanno, tañce suddhadiṭṭhi samāno okāsaṁ kārāpetvā akkosādhippāyo",
  "anya-e1102n1:42_13": "vadati āpatti omasavādassā’’ti omasavāde pācittiyaṁ vuttaṁ. Asati hi bhikkhubhāve",
  "anya-e1102n1:42_14": "dukkaṭaṁ vadeyya. Yo pana sāmaṇero sāmaṇeraliṅgeneva pāṇātipātādipañcavidhaṁ silavipattiṁ",
  "anya-e1102n1:42_15": "pāpuṇāti, sopi āgato liṅganāsanāya nāsetvā saraṇasīlaṁ dātabbaṁ, athenattā upasampadāya",
  "anya-e1102n1:42_16": "avatthubhāvampi na pāpuṇāti. Vikālabhojanādikaṁ karontassa pana ‘‘accayo maṁ bhante",
  "anya-e1102n1:42_17": "accāgamā’’tyādinā saṅghamajjhe accayaṁ desāpetvā vā daṇḍakammaṁ vā katvā sīlaṁ dātabbameva.",
  "anya-e1102n1:42_18": "Titthiyapakkantako uttānoyeva.",
  "anya-e1102n1:43_0": "Tiracchānagatoti yokoci amanussabhūto cattāro apāyikāpi upasampadāya avatthuyeva.",
  "anya-e1102n1:43_1": "Te paṭisandhiyā lāmakattā abhabbā sāsane pabbajituṁ. Yadi cattāro apāyikā upasampadāya",
  "anya-e1102n1:43_2": "avatthu bhaveyya, atha kasmā sese anapadisitvā tiracchānagatova avatthūti vuttanti.",
  "anya-e1102n1:43_3": "Sesānaṁ apākaṭavatthuttā, tathā hi sambuddhakāle tiracchānayoniyaṁ nibbatto eko nāgarājā",
  "anya-e1102n1:43_4": "nāgayoniyā aṭṭīyati harāyati jigucchati. Athakho tassa nāgassa etadahosi kenanukho",
  "anya-e1102n1:43_5": "ahaṁ upāyena nāgayoniyā parimucceyyaṁ khippañca manussattaṁ labheyyanti. Athakho",
  "anya-e1102n1:43_6": "tassa nāgassa etadahosi ‘‘ime kho samaṇāsakyaputtiyā dhammacārino samacārino brahmacārino",
  "anya-e1102n1:43_7": "saccavādino sīlavanto kalyāṇadhammā sace kho ahaṁ samaṇesu sakyaputtiyesu pabbajeyyaṁ,",
  "anya-e1102n1:43_8": "evāhaṁ nāgayoniyā parimucceyyaṁ khippañca manussattaṁ paṭilabheyya’’nti. Atha kho",
  "anya-e1102n1:43_9": "so nāgo māṇavakavaṇṇena bhikkhū upasaṅkamitvā pabbajjaṁ yāci. Taṁ bhikkhū pabbājesuṁ",
  "anya-e1102n1:43_10": "upasampādesuṁ. Tena kho pana samayena so nāgo aññatarena bhikkhunā saddhiṁ paccantime",
  "anya-e1102n1:43_11": "vihāre paṭivasati. Atha kho so bhikkhu rattiyā paccūsasamayaṁ paccūṭṭhāya ajjhokāse",
  "anya-e1102n1:43_12": "caṅkamati. Atha kho so nāgo tassa bhikkhuno nikkhante vissaṭṭho niddaṁ okkamesi.",
  "anya-e1102n1:43_13": "Sabbo vihāro ahinā puṇṇo, vātapānehi bhogā nikkhantā honti. Athakho so bhikkhu ‘‘vihāraṁ",
  "anya-e1102n1:43_14": "pavisissāmī’’ti kavāṭaṁ paṇāmento addasa sabbaṁ vihāraṁ ahināpuṇṇaṁ vātapānehi bhoge",
  "anya-e1102n1:43_15": "nikkhante. Disvāna bhīto vissaramakāsi. Bhikkhū upadhāvitvā taṁ bhikkhuṁ etadavocuṁ",
  "anya-e1102n1:43_16": "‘‘kissa tvaṁ āvuso vissaramakāsī’’ti. Ayaṁ āvuso sabbo vihāro ahinā puṇṇo vātapānehi",
  "anya-e1102n1:43_17": "bhogā nikkhantāti. Atha kho so nāgo tena saddena pabujjhitvā sake āsane nisīdi. Bhikkhū",
  "anya-e1102n1:43_18": "evamāhaṁsu ‘‘koci tvaṁ āvuso’’ti. ‘‘Ahaṁ bhante nāgo’’ti. ‘‘Kissa pana tvaṁ āvuso",
  "anya-e1102n1:43_19": "evarūpaṁ akāsī’’ti. Atha kho so nāgo bhikkhūnaṁ etamatthaṁ ārocesī. Bhikkhū bhagavato",
  "anya-e1102n1:43_20": "etamatthaṁ ārocesuṁ. Atha kho bhagavā etasmiṁ nidāne etasmiṁ pakaraṇe bhikkhusaṅghaṁ",
  "anya-e1102n1:43_21": "sannipātāpetvā taṁ nāgaṁ etadavoca ‘‘tumhe khvattha nāgā avirūḷhidhammā imasmiṁ dhammavinaye,",
  "anya-e1102n1:43_22": "gaccha tvaṁ nāga, tattheva cātuddase pannarase aṭṭhamiyā ca pakkhassa uposathaṁ upavasa,",
  "anya-e1102n1:43_23": "evaṁ tvaṁ nāgayoniyā parimuccissasi khippañca manussattaṁ paṭilabhissasī’’ti. Atha",
  "anya-e1102n1:43_24": "kho so nāgo ‘‘avirūḷhadhammo kirāhaṁ imasmiṁ dhammavinayeti dukkhī dummano assūni",
  "anya-e1102n1:43_25": "pavattayamāno vissaraṁ katvā pakkami. Atha kho bhagavā bhikkhū āmantesi ‘‘dve me",
  "anya-e1102n1:43_26": "bhikkhave paccayā nāgassa sabhāvapātukammāya. Yadā ca sajātiyā methunaṁ dhammaṁ paṭisevati,",
  "anya-e1102n1:43_27": "yadā ca vissaṭṭho niddaṁ okkamati. Ime kho bhikkhave dve paccayā nāgassa sabhāva",
  "anya-e1102n1:43_28": "pātukammāya. Tiracchānagato bhikkhave na upasampādetabbo, upasampanno nāsetabbo’’ti",
  "anya-e1102n1:43_29": "evaṁ tiracchānasseva pākaṭavattuttāti. Ettha ca pavattiyaṁ abhiṇhaṁ sabhāvapātukammadassanavasena",
  "anya-e1102n1:43_30": "‘‘dve paccayā’’ti vuttaṁ. Nāgassa pana pañcasu kālesu sabhāvapātukammaṁ hoti paṭisandhikāle,",
  "anya-e1102n1:43_31": "tacapajahananakāle, sajātiyā methunakāle, vissaṭṭha niddokkamanakāle, cutikāleti.",
  "anya-e1102n1:43_32": "Nanu ca devāpi upasampadāya avatthuyeva, atha kasmā cattāro apāyikāva upasampadāya",
  "anya-e1102n1:43_33": "avatthūti vuttanti. Saccaṁ, tathāpi devānaṁ abhabbattā paṭivedhasāsanassa ṭhitattā",
  "anya-e1102n1:43_34": "te abhabbato visuṁ karaṇatthāya evaṁ vuttanti daṭṭhabbaṁ. Vakkhati hi samantapāsādikāya",
  "anya-e1102n1:43_35": "vinayaṭṭhakathāya mahāvagge ‘‘tiracchānagato bhikkhaveti ettha nāgo vā hotu supaṇṇamāṇavakādīnaṁ",
  "anya-e1102n1:43_36": "vā aññataro antamaso sakkaṁ devarājānaṁ upādāya yo koci amanussajātiyo sabbova imasmiṁ",
  "anya-e1102n1:43_37": "atthe tiracchānagatoti veditabbo’’ti, tena ‘‘tiracchānagatoti yokoci amanussabhūto’’ti",
  "anya-e1102n1:43_38": "vuttanti. Ettha cāha yadi nāgasupaṇṇā paṭisandhiyā lāmakā bhaveyya, atha kasmā vidhurajātake",
  "anya-e1102n1:43_39": "cattāro janā nāgasupaṇṇasakkadhanañcayakorabyesu bhavanesu taṁ tadeva ṭhānaṁ patthentā",
  "anya-e1102n1:43_40": "dānādīni puññāni karonti, tesu eko āyupariyosāne saputtadāro nāgabhavane nāgarājā",
  "anya-e1102n1:43_41": "hutvā nibbatti, eko supaṇṇabhavane simbalivimāne supaṇṇarājā hutvā nibbatti, eko",
  "anya-e1102n1:43_42": "tāvatiṁsabhavane sakko hutvā nibbatti, eko dhanañcayakorabyarañño aggamahesiyā kucchimhi",
  "anya-e1102n1:43_43": "nibbattīti catunnampi janānaṁ paṭisandhiyaṁ kusalakammeneva pavattabhāvo vutto yadi",
  "anya-e1102n1:43_44": "kusalakammena bhaveyya, ‘‘kusalā cetanā vipākānaṁ khandhānaṁ kaṭattā ca rūpānaṁ kammapaccayena",
  "anya-e1102n1:43_45": "paccayo’’ti imissāpi paṭṭhānapāḷiyā ahetukānampi paṭisandhikkhaṇe kammapaccayabhāvo",
  "anya-e1102n1:43_46": "vutto bhaveyya, na panevaṁ vattabbaṁ atha kathañcidaṁ paccetabbanti. Vuccate, nikantiyā",
  "anya-e1102n1:43_47": "balavattā sattavidhamethunasaṁyogattā ca aparisuddhā tesaṁ kusalacetanā, aparisuddhāyeva",
  "anya-e1102n1:43_48": "sugatibhūmiyaṁ janetuṁ na sakkonti. Duggatibhūmiyaṁ pavattamānāpi kammā yūhanakāle",
  "anya-e1102n1:43_49": "taṁ taṁ bhūmipatthanā taṇhāsampayuttāpubbabhāgacetanā balena tesu tiracchānabhūmīsu",
  "anya-e1102n1:43_50": "nibbattanti, na aññena akusalena. Evañhi patthitapatthanā siddhāpi bhaveyya. Yadi",
  "anya-e1102n1:43_51": "aññena akusalakammena bhaveyya, icchitapatthanāpi asiddhāva bhaveyya. Nikantica nāmesā",
  "anya-e1102n1:43_52": "balavajhānasampayuttacetanāpi paṭibāhituṁ sakkā tathā hi gopakadevadattassa ācariyasamaṇo",
  "anya-e1102n1:43_53": "jhānabalena brahmabhūmīsu anibbattitvā jhānaṁ paṭibāhitvā aññakammena gandhabbadevesuyeva",
  "anya-e1102n1:43_54": "uppajjati ‘‘sīlavato hi bhikkhave cetopaṇidhi samijjhati visuddhattā’’ti tesaṁ vitthāro",
  "anya-e1102n1:43_55": "dīghanikāye āgato, atthikehi tattha oloketabbo. Sattavidhamethunasaṁyogavasenāpi",
  "anya-e1102n1:43_56": "sattā dukkhato na muccanti vuttañhi bhagavatā ‘‘idha brāhmaṇa ekacco samaṇo vā brāhmaṇo",
  "anya-e1102n1:43_57": "vā sammā brahmacārī paṭijānamāno na heva kho mātugāmena saddhiṁ dvayaṁdvaya samāpattiṁ",
  "anya-e1102n1:43_58": "samāpajjati, api ca kho mātugāmassa ucchādanaṁ nhāpanaṁ parimaddanaṁ sambāhanaṁ sādiyati,",
  "anya-e1102n1:43_59": "so tadassādeti taṁ nikāmeti, tenacavittiṁ āpajjati. Idampikho brāhmaṇabrahmacariyassa",
  "anya-e1102n1:43_60": "khaṇḍampi chiddampi sabalampi kammāsampi. Ayaṁ vuccati brāhmaṇa aparisuddhaṁ brahmacariyaṁ",
  "anya-e1102n1:43_61": "carati. Saṁyutto methunasaṁyogena na parimuccati jātiyā jarāmaraṇena…pe… na parimuccati",
  "anya-e1102n1:43_62": "dukkhasmāti vadāmi. Punaca paraṁ brāhmaṇa idhekacco samaṇovā…pe… paṭijānamāno. Na",
  "anya-e1102n1:43_63": "heva kho mātugāmenasaddhiṁ dvayaṁdvayasamāpattiṁ samāpajjati, na pi mātugāmassa ucchādanaṁ…pe…",
  "anya-e1102n1:43_64": "sādiyati, api ca kho mātugāmena saddhiṁ saṁjagghati saṁkīḷati saṁkeḷāyati, so tadassādeti…pe…",
  "anya-e1102n1:43_65": "dukkhasmāti vadāmi. Punaca paraṁ brāhmaṇa idhekacco samaṇo vā…pe… na heva kho mātugāmena",
  "anya-e1102n1:43_66": "saddhiṁ samāpajjati. Napi mātugāmassa ucchādanaṁ sādiyati. Napi mātugāmena saddhiṁ",
  "anya-e1102n1:43_67": "saṁjagghati saṁkīḷati saṁkeḷāyati. Apica kho mātugāmassa cakkhuṁ upanijjhāyati pekkhati,",
  "anya-e1102n1:43_68": "so tadassādeti…pe… dukkhasmāti vadāmi. Punaca paraṁ brāhmaṇa idhekacco samaṇovā brāhmaṇo",
  "anya-e1102n1:43_69": "vā…pe… na heva kho mātugāmena, na mātugāmassa, napi mātugāmena pekkhati. Api ca kho",
  "anya-e1102n1:43_70": "mātugāmassa saddaṁ suṇāti tirokuṭṭaṁvā tiropākāraṁvā hasantiyā vā bhaṇantiyā vā gāyantiyā",
  "anya-e1102n1:43_71": "vā rodantiyā vā, so tadassādeti…pe… dukkhasmāti vadāmi. Punaca paraṁ brāhmaṇa idhekacco",
  "anya-e1102n1:43_72": "samaṇo vā brahmaṇo vā…pe… naheva kho mātugāmena, napi mātugāmassa, napi mātugāmena,",
  "anya-e1102n1:43_73": "napi mātugāmassa rodantiyā vā…pe… api ca kho yānitāni pubbe mātugāmena saddhiṁ hasitalapitakīḷitāni",
  "anya-e1102n1:43_74": "anussarati. So tadassā deti…pe… dukkhasmāti vadāmi. Punaca paraṁ brāhmaṇa idhekacco",
  "anya-e1102n1:43_75": "samaṇo vā brahmaṇo vā…pe… na heva kho mātugāmena, napi mātugāmassa…pe… na pi yāni",
  "anya-e1102n1:43_76": "tāni pubbe mātugāmena saddhiṁ hasitalapitakīḷitāni anussarati, api ca kho gahapatiṁ",
  "anya-e1102n1:43_77": "vā gahapatiputtaṁ vā pañcahi kāmaguṇehi sahitaṁ samaṅgībhūtaṁ paricārayamānaṁ, so",
  "anya-e1102n1:43_78": "tadassādeti…pe… dukkhasmāti vadāmi. Punaca paraṁ brāhmaṇa…pe… na heva kho mātugāmena…pe…",
  "anya-e1102n1:43_79": "napi anussarati gahapatiṁ vā gahapatiputtaṁ vā paricārayamānaṁ, api ca kho aññataraṁ",
  "anya-e1102n1:43_80": "devanikāyaṁ paṇidhāya brahmacariyaṁ carati imināhaṁ sīlena vā vatena vā tapenavā",
  "anya-e1102n1:43_81": "brahmacariyena vā devo vā bhavissāmi devaññataro vāti, so tadassādeti , taṁ nikāmeti,",
  "anya-e1102n1:43_82": "tena ca vittiṁ āpajjati. Idaṁ kho brāhmaṇa brahmacariyassa khaṇḍampi chiddampi sabalampi",
  "anya-e1102n1:43_83": "kammāsampī’’ti evaṁ lābhādihetukena bhedena ca sattavidhamethunasaṁyogena khaṇḍādibhāvo",
  "anya-e1102n1:43_84": "saṅgahitoti veditabbo.",
  "anya-e1102n1:44_0": "Mātughātake pana yena manussitthibhūtāpi ajanikā posā vanikā mātā vā mahāmātā vā",
  "anya-e1102n1:44_1": "cūḷamātā vā janikāpi amanussitthibhūtā mātā ghātitā, tassa pabbajjā na vāritā, na",
  "anya-e1102n1:44_2": "ca anantariko hoti. Tiracchānitthiyopi manussapurisamāgamma manussabhūtaṁ puttaṁ",
  "anya-e1102n1:44_3": "vijāyanti kontaputtā dvebhātikattherā viya tepi hi aṇḍajāyeva, tathā hi petaloke",
  "anya-e1102n1:44_4": "tiracchāne manusse cāti imesu tīsu bhūmīsu catasso yoniyo sambhavanti. Manussesu",
  "anya-e1102n1:44_5": "panettha kecideva opapātikā honti, seyyathāpi mahāpadumakumārādayo. Aṇḍajāpi konta",
  "anya-e1102n1:44_6": "puttā dvebhātikattherā viya. Vitthāro pana sīhaḷavatthusmiṁ oloketabbo. Ettha ca",
  "anya-e1102n1:44_7": "kontāti kinnarī, tassā puttā kontaputtā, sā hi rañño asokadhammarājassa kāle vanacarakena",
  "anya-e1102n1:44_8": "labhitvā manussasaṁvāsamāgamma dve putte vijāyitvā ‘‘idāni dārake pahāya na gamissatī’’ti",
  "anya-e1102n1:44_9": "saññāya vanacarako tassā potthaṁ adāsi, sā potthaṁ labhitvā pakkhanditvā sakaṭṭhānameva",
  "anya-e1102n1:44_10": "gatā kinnariyo hi potthaṁ vinā pakkhandituṁ na sakkonti, teneva tāpaso ‘‘mā potthaṁ",
  "anya-e1102n1:44_11": "assā adāsī’’ti āha. Kammapaccaya utusamuṭṭhānañhi tāsaṁ potthaṁ, rañño cakkavattissa",
  "anya-e1102n1:44_12": "cakkaratanaṁ viya, tathā hi cakkavattino vehāsagamanādi puññavato iddhināma, na tena",
  "anya-e1102n1:44_13": "cakkaratanaṁ vā hatthiassaratanaṁ vā vinā attano sabhāveneva gantuṁ sakkonti. Tattha",
  "anya-e1102n1:44_14": "cakkaratanaṁ rañño cakkavattissa kammabalena nibbattattā samuddamajjhe jāyamānampi",
  "anya-e1102n1:44_15": "kammapaccayautusamuṭṭhānaṁ nāma. Hatthiassaratanāni pana kammapaccayakammasamuṭṭhānāni",
  "anya-e1102n1:44_16": "nāma. Pakkhīnaṁ vehāsagamanādikā kammavipākajā iddhi. Kinnariyo pana potthaṁ vinā",
  "anya-e1102n1:44_17": "attano sabhāvena pakkhandituṁ na sakkonti, tasmā tāsaṁ potthaṁ kammapaccayautusamuṭṭhānanti",
  "anya-e1102n1:44_18": "daṭṭhabbaṁ. Keci pana devānaṁ alaṅkārā viya paṭisandhiyā saha āgatoti vadanti, na",
  "anya-e1102n1:44_19": "taṁ paccetabbaṁ, aṇḍajajalābujānaṁ tathā asambhavato. Kecipi pavatti kāle katanti",
  "anya-e1102n1:44_20": "vadanti, tampi ayuttameva, saṁsedajāpi padumagabbhevā veḷugabbhe vā nibbattā pokkharasātibrāhmaṇapadumavatīveḷuvatīdevīādayo",
  "anya-e1102n1:44_21": "viya. Jalābujā pana pākaṭāyeva. Yena sayaṁ tiracchānabhūtena manussitthibhūtā mātā",
  "anya-e1102n1:44_22": "ghātitā, sopi ānantariko na hoti tiracchānagatattā panassa pabbajjā paṭikkhittā,",
  "anya-e1102n1:44_23": "kammaṁ panassa bhāriyaṁ hoti, ānantariyaṁ āhacca tiṭṭhati. Manussitthiyopi tiracchānamāgamma",
  "anya-e1102n1:44_24": "gabbhaṁ janenti, seyyathāpi bhūridattassa mātā itthiyo hi aṭṭhahi kāraṇehi gabbhaggahaṇaṁ",
  "anya-e1102n1:44_25": "hoti - ajjhācārena, kāyasaṁsaggena, coḷaggahaṇena, asucipānena, nābhiparāmasanena,",
  "anya-e1102n1:44_26": "rūpadassanena, saddena gandhenāti. Tattha ajjhācārena sudinnassa purāṇadutiyikā gabbhaṁ",
  "anya-e1102n1:44_27": "gaṇhitvā pacchimabhavikaṁ suvaṇṇabimbasadisaṁ bījakaṁ nāma puttaṁ vijāyi. Kadāci",
  "anya-e1102n1:44_28": "ekaccā utusamaye chandarāgarattā purisānaṁ hatthagāhaveṇigāhaaṅgapaccaṅgaparāmasanaṁ",
  "anya-e1102n1:44_29": "sādiyantiyopi gabbhaṁ gaṇhanti. Evaṁ kāyasaṁsaggena gabbhaggahaṇaṁ hoti. Udāyittherassa",
  "anya-e1102n1:44_30": "pana purāṇadutiyikā bhikkhunī taṁ asuciṁ ekadesaṁ mukhena aggahesi, ekadesaṁ coḷakeneva",
  "anya-e1102n1:44_31": "saddhiṁ aṅgajāte pakkhipi, sā tena gabbhaṁ gaṇhi. Evaṁ coḷaggahaṇena gabbhaggahaṇaṁ",
  "anya-e1102n1:44_32": "hoti. Migasiṅgatāpasassa mātā migī utusamaye tāpasassa passāvaṭṭhānaṁ āgantvā sasambhavaṁ",
  "anya-e1102n1:44_33": "pivi, sā tena gabbhaṁ gaṇhitvā migasiṅgaṁ nāma tāpasadārakaṁ vijāyi. Evaṁ asucipānena",
  "anya-e1102n1:44_34": "gabbhaggahaṇaṁ hoti. Sāmassa pana bodhisattassa mātā utusamaye nābhiparāmasanena",
  "anya-e1102n1:44_35": "gabbhaṁ gaṇhitvā sāmatāpasadārakaṁ vijāyi, evaṁ maṇḍabyassa ca caṇḍapajjo tassa ca",
  "anya-e1102n1:44_36": "mātā utusamaye nābhiparāmasanavasena, tattha ca diṭṭhamaṅgalikāya nābhiparāmasanena",
  "anya-e1102n1:44_37": "maṇḍabyassa nibbatti ahosi. Caṇḍapajjotassa mātu nābhiyaṁ vicchiko pharitvā gato,",
  "anya-e1102n1:44_38": "tena caṇḍapajjotassa nibbatti ahosi. Idhekaccā itthī utusamaye purisasaṁsaggaṁ alabhamānā",
  "anya-e1102n1:44_39": "chandarāgavasena antogehegatāva purisaṁ upanijjhāyati, rājorodho viya, sā tena gabbhaṁ",
  "anya-e1102n1:44_40": "gaṇhāti. Evaṁ rūpadassanena gabbhaggahaṇaṁ hoti. Balākāsu pana purisonāma natthi,",
  "anya-e1102n1:44_41": "tā utusamaye meghasaddaṁ sutvā gabbhaṁ gaṇhanti. Gāvīeva vā kadāci usabhagandhena",
  "anya-e1102n1:44_42": "gabbhaṁ gaṇhanti. Evaṁ gandhena gabbhaggahaṇaṁ hoti. Evaṁ aṭṭhahi kāraṇehi itthiyo",
  "anya-e1102n1:44_43": "gabbhaṁ gaṇhanti. Ettha ca pitusadisāyeva puttā honti, tasmā bhūridattādayo dhataraṭṭhaṁ",
  "anya-e1102n1:44_44": "nāgarājānaṁ paṭicca nāgāyeva honti. Caṇḍapajjotassa pana vicchikaṁ paṭicca manusso",
  "anya-e1102n1:44_45": "jāto, sambhavena ajātattā. Pitughātakepi eseva nayo.",
  "anya-e1102n1:45_0": "Arahantaghātako pana amanussa arahantadevataṁ vā manussajātiyaṁ vā avasesaṁ ariyapuggalaṁ",
  "anya-e1102n1:45_1": "ghātetvā anantariyo na hoti, pabbajjāpissa na vāritā, kammaṁ pana balavaṁ hoti. Tiracchāno",
  "anya-e1102n1:45_2": "pana amanussaarahantampi ghātetvā ānantariko na hoti, kammaṁ pana bhāriyaṁ tiracchānagatattā",
  "anya-e1102n1:45_3": "panassa pabbajjā vāritā. Bhikkhunidūsakasaṅghabhedakāni pākaṭāyeva.",
  "anya-e1102n1:46_0": "Lohituppādako pana yo tathāgatassa abhejjakāyatāya parūpakkamena cammaṁ chinditvā",
  "anya-e1102n1:46_1": "lohitaṁ paggharituṁ na sakkoti, sarīrassa pana antoyeva ekasmiṁ ṭhāne lohitaṁ samosarati,",
  "anya-e1102n1:46_2": "āghātena patubbanamānaṁ sañcitaṁ hoti, tassa bahu apuññaṁ pasavati, ānantariko ca",
  "anya-e1102n1:46_3": "hoti, pabbajjāpissa vāritā, seyyathāpi devadatto. Yo pana jīvako viya rogavūpasamanatthaṁ",
  "anya-e1102n1:46_4": "phāletvā pūtimaṁsañca lohitañca nīharitvā phāsuṁ karoti, ayaṁ lohituppādako na hoti,",
  "anya-e1102n1:46_5": "bahupuññaṁ pasavati brahmapuññaṁ pasavati, seyyathāpi jīvakokomārabhacco.",
  "anya-e1102n1:47_0": "Ubbhatobyañjanako pana itthi-purisavasena duvidho tattha itthiubhatobyañjanakassa",
  "anya-e1102n1:47_1": "itthinimittaṁ pākaṭaṁ, purisanimittaṁ paṭicchannaṁ. Purisaubhatobyañjanakassa purisanimittaṁ",
  "anya-e1102n1:47_2": "pākaṭaṁ, itthinimittaṁ paṭicchannaṁ. Itthiubhatobyañjanakassa itthīsu purisattaṁ",
  "anya-e1102n1:47_3": "karontassa itthinimittaṁ paṭicchannaṁ hoti, purisanimittaṁ pākaṭaṁ hoti. Purisaubhatobyañjanakassa",
  "anya-e1102n1:47_4": "purisānaṁ itthibhāvaṁ upagacchantassa purisanimittaṁ paṭicchannaṁ hoti, itthinimittaṁ",
  "anya-e1102n1:47_5": "pākaṭaṁ. Itthiubhatobyañjanako sayañca gabbhaṁ gaṇhāti, parañca gaṇhāpeti. Purisa",
  "anya-e1102n1:47_6": "ubhato byañjanako pana sayaṁ na gaṇhāti, paraṁ gaṇhāpeti. Idameva tesaṁ nānākaraṇaṁ.",
  "anya-e1102n1:47_7": "Ubhatobyañjananti cettha ‘‘byañjananti nimittaṁ. Ubhato byañjanaṁ assa atthīti viggahena",
  "anya-e1102n1:47_8": "‘‘ubhatobyañja’’nti vakkhatha, ekassa dve indriyāni honti, atha ekamevāti. Ekameva",
  "anya-e1102n1:47_9": "na dve, ‘‘yassa itthindriyaṁ uppajjati, tassa purisindriyaṁ uppajjatīti no. Yassa",
  "anya-e1102n1:47_10": "vā pana purisindriyaṁ uppajjati, tassa itthindriyaṁ uppajjatīti noti ekasmiṁ santāne",
  "anya-e1102n1:47_11": "indriya dvayassa paṭisevitattā. Tañca kho itthiubhatobyañjanakassa itthindriyaṁ,",
  "anya-e1102n1:47_12": "purisaubhatobyañjanakassa purisindriyamevāti. Yadi ekameva indriyaṁ, evaṁ ubhatobyañjanakabhāvo",
  "anya-e1102n1:47_13": "kathaṁ siyā. Indriyaṁ byañjanakāraṇanti vuttaṁ, tañca tassa natthīti. Vuccate na",
  "anya-e1102n1:47_14": "itthindriyaṁ purisabyañjanassa kāraṇaṁ, tathā purisindriyampi itthibyañjanakassa,",
  "anya-e1102n1:47_15": "kasmā sadā abhāvatoti, tathā hi itthi ubhatobyañjanakassa yadā itthiyā rattaṁ hoti,",
  "anya-e1102n1:47_16": "tadā purisabyañjanaṁ pākaṭaṁ hoti, itthibyañjanaṁ paṭicchannaṁ tathā purisaubhatobyañjanakassapi.",
  "anya-e1102n1:47_17": "Yadi tesaṁ indriyadvayaṁ byañjanānaṁ kāraṇaṁ bhaveyya, sadā byañjana dvayaṁ ekato",
  "anya-e1102n1:47_18": "tiṭṭheyya na pana tiṭṭhati, tasmā ekameva indriyanti niṭṭhametthāva gantabbaṁ. Byañjanakāraṇaṁ",
  "anya-e1102n1:47_19": "indriyaṁ pahāya rāgacittamevettha byañjanadvayassa kāraṇanti daṭṭhabbaṁ, tasmā itthiubhatobyañjanako",
  "anya-e1102n1:47_20": "sayampi gabbhaṁ gaṇhāti, parampi gaṇhāpeti, purisaubhatobyañjanako paraṁ gaṇhāpeti,",
  "anya-e1102n1:47_21": "sayaṁ pana na gaṇhāti, itthindriyasamaṅgisseva gabbhasambhavatoti. Kurundiyaṁ pana",
  "anya-e1102n1:47_22": "‘‘yadi paṭisandhiyaṁ purisaliṅgaṁ, pavatte itthiliṅgaṁ nibbattati, yadi paṭisandhiyaṁ",
  "anya-e1102n1:47_23": "itthiliṅgaṁ, pavatte purisaliṅgaṁ nibbatī’’ti paṭisandhiyaṁ liṅgasambhavo vutto,",
  "anya-e1102n1:47_24": "so ayuttova. Kasmā, pavattiyaṁyeva itthiliṅgādīni samuṭṭhahanti. Paṭisandhiyameva",
  "anya-e1102n1:47_25": "samuṭṭhāti, na liṅgādīni. Indriyameva liṅganti na sakkā vattuṁ, indriyaliṅgānaṁ bhinnasabhāvattā,",
  "anya-e1102n1:47_26": "yathā ca bīje sati rukkho sambhavati, nāsati, evameva indriye sati liṅgādīni sambhavanti",
  "anya-e1102n1:47_27": "bījasadisañhi indriyaṁ, rukkhasadisāni liṅgādīni evameva tesu puggalesu paṇḍakādayo",
  "anya-e1102n1:47_28": "ekādasapuggalā tasmiṁ yeva bhave niyāmaṁ okkamituṁ na arahanti, tasmā abhabbā nāma.",
  "anya-e1102n1:47_29": "Ūnavīsati antimavatthuajjhāpannapubbā dve upasampadāya avatthumattameva, upanissaye",
  "anya-e1102n1:47_30": "sati tasmiṁyeva bhave niyāmaṁ okkamituṁ arahanti, tasmā bhabbānāma honti.",
  "anya-e1102n1:48": "Vatthusampattikathā niṭṭhitā.",
  "anya-e1102n1:49": "Ñattisampatti nāma.",
  "anya-e1102n1:50": "‘‘Sithilaṁ dhanitañca dīgharassaṁ, garukaṁ lahukañca niggahitaṁ;",
  "anya-e1102n1:51": "Sambandhaṁ vavatthitaṁ vimuttaṁ, dasadhā byañjanabuddhiyā pabhedo’’ti.",
  "anya-e1102n1:52_0": "Evaṁ vuttaṁ dasavidhaṁ byañjanaṁ apekkhitvā vā evaṁ asakkontenāpi sithiladhanita",
  "anya-e1102n1:52_1": "vimuttaniggahitavasena vuttāni byañjanāni akopetvā vā duruttaṁ vā akatvā vuttaṁ ñattisampatti",
  "anya-e1102n1:52_2": "nāma. Ñattivipatti nāma sabbaso ñattiṁ aṭṭhapetvā vā vatthusaṅghapuggalañattīnaṁ",
  "anya-e1102n1:52_3": "aparāmasanāni pacchā ñattiṭṭhapanañcāti ime tāva pañca ñattidosā. Tattha ayaṁ itthanāmoti",
  "anya-e1102n1:52_4": "upasampadāpekkhassa api akittanaṁ vatthuaparāmasanaṁ nāma. Suṇātu me bhante saṅghoti",
  "anya-e1102n1:52_5": "ettha suṇātu me bhanteti vatvā saṅghoti abhaṇanaṁ saṅghaaparāmasanaṁ nāma. Itthannāmassa",
  "anya-e1102n1:52_6": "upasampadāpekkhoti upajjhāyassa akittanaṁ puggalaaparāmasanaṁ nāma. Sabbena sabbaṁ",
  "anya-e1102n1:52_7": "ñattiyā anuccāraṇaṁ ñattiaparāmasanaṁ nāma. Paṭhamaṁ kammavācaṁ niṭṭhāpetvā esā ñattīti",
  "anya-e1102n1:52_8": "vatvā khamati saṅghassāti evaṁ ñatti kittanaṁ pacchā ñattiṭṭhapanaṁ nāma. Iti ime",
  "anya-e1102n1:52_9": "pañca ñattidosā ñattivipatti nāma. Imehi dosehi vimuttāya ñattiyā sampannaṁ ñattisampatti nāma.",
  "anya-e1102n1:53": "Ñattisampattikathā niṭṭhitā.",
  "anya-e1102n1:54_0": "Anusāvanasampatti nāma vatthu saṅghapuggalānaṁ aparāmasanāni, sāvanāya hāpanaṁ, akāle",
  "anya-e1102n1:54_1": "sāvananti ime pañca anusāvanadose vajjetvā kathanaṁ anusāvanasampatti nāma. Tattha",
  "anya-e1102n1:54_2": "vatthādīnaṁ aparāmasanāni ñattiyaṁ vuttasadisāneva. Tīsu pana anusāvanāsu yattha",
  "anya-e1102n1:54_3": "katthaci etesaṁ aparāmasanaṁ aparāmasanameva. Sabbena sabbaṁ pana kammavācaṁ avatvā",
  "anya-e1102n1:54_4": "catukkhattuṁ ñattikittanameva vā kammavācabbhantarepi cattāri byañjanāni kopetvā",
  "anya-e1102n1:54_5": "vā akkharassa vā padassa vā duruccāraṇaṁ vā katvā sāvanaṁ sāvanāya hāpanaṁ nāma,",
  "anya-e1102n1:54_6": "tathā hi sithiladhanitavimuttaniggahitavasena cattāri byañjanāni antokammavācāya",
  "anya-e1102n1:54_7": "kammaṁ kopenti. Tattha ‘‘suṇātu me ti sithile vattabbe suṇāthu me’’ti vacanaṁ sithile",
  "anya-e1102n1:54_8": "dhanitaṁ nāma. ‘‘Bhante’’ti vattabbe bhanteti vacanaṁ dhanite sithilaṁ nāma. ‘‘Suṇātu",
  "anya-e1102n1:54_9": "esā ñattī’’ti vattabbe ‘‘suṇantu esaṁ ñattī’’ti vacanaṁ vimutte niggahitaṁ nāma.",
  "anya-e1102n1:54_10": "‘‘Pattakalla’’nti vattabbe ‘‘pattakallā’’ti vacanaṁ niggahite vimuttaṁ nāma. Evaṁ",
  "anya-e1102n1:54_11": "imāni cattāri byañjanāni antokammavācāya kammaṁ dūsenti. Imāni cattāri akopetvā vadantenāpi",
  "anya-e1102n1:54_12": "aññasmiṁ akkhare vattabbe aññaṁ akkharaṁ vadanto duruttaṁ karoti nāma. Itaresu dīgharassādīsu",
  "anya-e1102n1:54_13": "chasu ṭhānesu dīghaṭṭhāne dīghaṁ, rassaṭṭhāne rassamevāti evaṁ yathāṭhāne taṁ tadeva",
  "anya-e1102n1:54_14": "akkharaṁ bhāsantena anukkamāgataṁ paveṇiṁ avināsetvā kammavācā kātabbā. Sace pana",
  "anya-e1102n1:54_15": "evaṁ akatvā dīghe vattabbe rassaṁ, rasse vattabbe dīghaṁ vadati, tathā garuke vattabbe",
  "anya-e1102n1:54_16": "lahukaṁ, lahuke vattabbe garukaṁ vadati. Sambandhe vā vattabbe vavatthitaṁ, vavatthite",
  "anya-e1102n1:54_17": "vā vattabbe sambandhaṁ vadati, evampi kammavācā na kuppati. Imāni cha byañjanāni",
  "anya-e1102n1:54_18": "kammaṁ na kopenti. Idameva ācariyānaṁ samānakathā. Apare pana idāni byañjanāni antokammavācāya",
  "anya-e1102n1:54_19": "kammaṁ dūsentīti vadanti, evaṁ sati anupasampannāva bahutarā bhaveyyuṁ, vīmaṁsitvā",
  "anya-e1102n1:54_20": "pana gahetabbaṁ. Suṭṭhutarā vā kammavācā sikkhitabbā. Sāvanāya anokāse paṭhamaṁ ñattiṁ",
  "anya-e1102n1:54_21": "aṭṭhapetvā anusāvanaṁ akāle sāvanaṁ nāma. Iti imehi dosehi vimuttāya anusāvanāya",
  "anya-e1102n1:54_22": "sampannaṁ anusāvanasampattisampannaṁ nāma. Yadi pattacīvararahitaṁ puggalaṁ upasampādeti,",
  "anya-e1102n1:54_23": "‘‘paripuṇṇassa pattacīvara’’nti anusāvanāya katattā kammakopo na hoti, kārakasaṅgho",
  "anya-e1102n1:54_24": "pana sātisāro tenevāha vimativinodaniyampi pattacīvarānaṁ abhāvepi’paripuṇṇassa pattacīvara’nti",
  "anya-e1102n1:54_25": "kammavācāya sāvitattā kammakopaṁ avatvā dukkaṭameva vuttanti. Sace anupajjhāyako",
  "anya-e1102n1:54_26": "upasampādeti, ‘‘itthannāmassa upasampadāpekkho, itthannāmena upajjhāyenā’’ti vā upajjhāyaṁ",
  "anya-e1102n1:54_27": "sāveti, sūpasampannova hoti. Upajjhāyaṁ na sāveti nupasampanno. Vakkhati hi vimativinodaniyaṁ",
  "anya-e1102n1:54_28": "‘‘kammaṁ na kuppatīti idaṁ upajjhāyābhāvepi itthannāmassa upasampadāpekkho itthannāmena",
  "anya-e1102n1:54_29": "upajjhāyenā’’ti matassa vā vibbhamantassa vā purāṇaupajjhāyassa vā yassa kassaci",
  "anya-e1102n1:54_30": "avijjamānassāpi nāmena sabbattha upajjhāyakittanassa katattā vuttaṁ. Yadi hi upajjhāyakittanaṁ",
  "anya-e1102n1:54_31": "na kareyya,’puggalaṁ na parāmasatī’ti vuttakammavipattieva siyā, teneva pāḷiyaṁ ‘‘anupajjhāyakanti",
  "anya-e1102n1:54_32": "vutta’’nti. Sace saṅghupajjhāyena gaṇupajjhāyena upasampādeti, kārakasaṅgho sātisāro,",
  "anya-e1102n1:54_33": "kammaṁ pana na kuppati, vakkhati hi vimativinodaniyaṁ ‘‘saṅghena upajjhāyenā’’ti",
  "anya-e1102n1:54_34": "ayaṁ itthannāmo saṅghassa upasampadāpekkho, itthannāmo saṅghaṁ upasampadaṁ yācati.",
  "anya-e1102n1:54_35": "Saṅghena upajjhāyenā’’ti evaṁ kammavācāya saṅghameva upajjhāyaṁ kittetvāti attho.",
  "anya-e1102n1:54_36": "Evaṁ’gaṇena upajjhāyenā’ti etthāpi ayaṁ itthannāmogaṇassa upasampadāpekkho’ti ādinā",
  "anya-e1102n1:54_37": "yojanā veditabbā. Evaṁ vuttepi kammaṁ na kuppati eva, dukkaṭasseva vuttattā, aññathā",
  "anya-e1102n1:54_38": "so ca puggalo anupasampannoti vadeyyā’ti. Sace paṇḍakādinā anupasampannakena upajjhāyena",
  "anya-e1102n1:54_39": "upasampādeti, te vajjetvā pañcavaggādigaṇo hatthapāsaṁ avijahitvā pūrati, kammaṁ",
  "anya-e1102n1:54_40": "na kuppati, kārakasaṅgho pana sātisāro tena vuttaṁ vimativinodaniyaṁ ‘‘paṇḍakādīhi",
  "anya-e1102n1:54_41": "upajjhāyehi kariyamānesu paṇḍakādikena vināva pañcavaggādigaṇo pūrati, kammaṁ na",
  "anya-e1102n1:54_42": "kuppati. Itarathā kuppatī’’ti. Sace cattāro ācariyā ekato anusāventi, ettha pana",
  "anya-e1102n1:54_43": "kathanti vuccate, sabbaaṭṭhakathāsu dvīhi vā tīhi vā ācariyehi visuṁ visuṁ ekena",
  "anya-e1102n1:54_44": "ekassāti ekappahāreneva dve tisso vā kammavācā kātabbā. Sace pana nānācariyā nānupajjhāyā",
  "anya-e1102n1:54_45": "honti, tissatthero sumanattherassa saddhivihārikaṁ, sumanatthero tissattherassa saddhivihārikaṁ",
  "anya-e1102n1:54_46": "anusāveti, gaṇapūrakā honti vaṭṭati. Sace pana nānupajjhāyā honti, eko ācariyo hoti,",
  "anya-e1102n1:54_47": "natveva’nānupajjhāyenā’ti paṭikkhittattā na vaṭṭatīti ettakameva vuttaṁ. Catunnaṁ",
  "anya-e1102n1:54_48": "pana janānaṁ vicāraṇakathāya nāpi kammavipattichāyā dissati, tathāpi na kattabbameva,",
  "anya-e1102n1:54_49": "sabbaaṭṭhakathāsu avicāritattā. Sace vatthālaṅkārādisahitaparūḷhakesamassuṁ upasampādeti,",
  "anya-e1102n1:54_50": "sūpasampannova hoti, pacchā kesamassuṁ ohāretvā kāsāyāni vatthāni acchādetuṁ vaṭṭati",
  "anya-e1102n1:54_51": "terasavatthuvimuttattā sampatti yevetthapamāṇattā ca.",
  "anya-e1102n1:55": "Anusāvanasampattikathā niṭṭhitā.",
  "anya-e1102n1:56": "Idāni sīmavisodhaniṁ nāma, nānāganthasamāhanti imissā gāthāya saṁvaṇṇanākkamo anuppatto.",
  "anya-e1102n1:57": "Paññāva sabbañeyyesu, dayā yassa mahesino;",
  "anya-e1102n1:58": "Anantesupi sattesu, pavattittha yathāruci.",
  "anya-e1102n1:59": "Tāya ussāhito satthā, bhikkhūnaṁ hitakāraṇaṁ;",
  "anya-e1102n1:60": "Yaṁ sīmaṁ anujānāti, tattha pañho pavattati.",
  "anya-e1102n1:61": "Dveḷhakā saṁsayā honti, dese sabbattha bhikkhavo;",
  "anya-e1102n1:62": "Ganthāpi visamā honti, attanomatikāraṇā.",
  "anya-e1102n1:63": "Yadi me īdisaṁ vādaṁ, sutvāvupekkhako bhave;",
  "anya-e1102n1:64": "Pabbajjā nipphalā mayhaṁ, vare sambuddhasāsane;",
  "anya-e1102n1:65": "Gambhīro nipuṇo attho, sabbaññujinagocaro.",
  "anya-e1102n1:66": "Sāriputto mahāpañño, therassapi avisayo;",
  "anya-e1102n1:67": "Kathaṁ tvaṁ sakkuṇeyyāsi, sabbaññujinagocare;",
  "anya-e1102n1:68": "Iti me upavadeyyuṁ, dharateva mahāmuni.",
  "anya-e1102n1:69": "Pāliphullo mahāsālo, ucco merunagūpamo;",
  "anya-e1102n1:70": "Parinibbānakālamhi, sambuddho iccamabravi.",
  "anya-e1102n1:71": "Mā tvaṁ ānanda rodasi, mā tvaṁ ānanda socasi;",
  "anya-e1102n1:72": "Ahamekova nibbāyi, dharanteva bahū buddhā.",
  "anya-e1102n1:73": "Sambuddhā caturāsīti, sahassāni imāni te;",
  "anya-e1102n1:74": "Ovadissanti tvaṁ bhikkhu, katapuññosi hohisi.",
  "anya-e1102n1:75": "Vare sāṭṭhakathe pāḷi, ṭhite sabbaññugocare;",
  "anya-e1102n1:76": "Nibbutopi sambuddho, asuññova pajaṁ imaṁ.",
  "anya-e1102n1:77": "Evāhaṁ cintayitvāna, rattidivaṁ atandito;",
  "anya-e1102n1:78": "Dharanteyeva sambuddhe, bhinnavādo avisayo.",
  "anya-e1102n1:79": "Taṁ vādaṁ bhindayitvāna, jahitvā vattanomatiṁ;",
  "anya-e1102n1:80": "Vissajjissamahaṁ dāni, ciraṁ saddhammasuddhiyāti.",
  "anya-e1102n1:81_0": "Tattha sīmavisodhani'nti sīmavipattijahanaṁ sīmavipattiṁ pahāya sampattilakkhaṇappakāsakaṁ",
  "anya-e1102n1:81_1": "pakaraṇaṁ karissanti attho. Tattha sīmāti pannarasavidhā sīmā. Katame pannarasa.",
  "anya-e1102n1:81_2": "Khaṇḍasīmā, upacārasīmā, samānasaṁvāsasīmā, avippavāsasīmā, lābhasīmā, gāmasīmā,",
  "anya-e1102n1:81_3": "nigamasīmā, nagarasīmā, abbhantarasīmā, udakukkhepasīmā, janapadasīmā, raṭṭhasīmā,",
  "anya-e1102n1:81_4": "rajjasīmā, dīpasīmā, cakkavāḷasīmā’ti. Tattha khaṇḍasīmā nāma pabbajjupasampadādīnaṁ",
  "anya-e1102n1:81_5": "saṅghakammānaṁ sukhakaraṇatthaṁ mahāsīmāya vā gāmakhette vā khaṇḍitvā paricchinditvā",
  "anya-e1102n1:81_6": "sammatā. Tassāvitthāro ''paṭhamaṁ nimittā kittetabbā''ti ādinā dvāsattatippabhedāya",
  "anya-e1102n1:81_7": "samantapāsādikāya vinayaṭṭhakathāya mahāvagge vutto, idha vuttopi tatheva vutto bhaveyya,",
  "anya-e1102n1:81_8": "tasmā na vakkhāma, duviññeyyaṭṭhānameva kiñciṭhānaṁ nīharitvā pākaṭaṁ karissāma.",
  "anya-e1102n1:81_9": "Tattha sace pana heṭṭhā uparimassa sīmāparicchedassa parato anto leṇaṁ hoti, bahi",
  "anya-e1102n1:81_10": "sīmā na otarati. Athāpi uparimassa sīmāparicchedassa orato bahi leṇaṁ hoti, antosīmā",
  "anya-e1102n1:81_11": "na otaratīti ime dve ekatthā byañjanameva nānaṁ. Ayañhetthatthouparimassa sīmāparicchedassa",
  "anya-e1102n1:81_12": "orimabhāgato heṭṭhā pabbatapāde umaṅgasaṇṭhānena pabbatapasse vijjhitvā leṇaṁ hoti,",
  "anya-e1102n1:81_13": "sīmāparicchedassa parato leṇe ca leṇassa bahibhūte heṭṭhā pabbate ca bhūmibhāge sīmā",
  "anya-e1102n1:81_14": "na otarati, leṇassa upariyeva sīmā hotīti. Tassa uparimassa sīmāparicchedassa orimabhāgato",
  "anya-e1102n1:81_15": "bahibhūte heṭṭhā pabbatapāde umaṅgasaṇṭhānena vijjhitvā pabbatapasse leṇaṁ athāpi",
  "anya-e1102n1:81_16": "hoti, leṇe ca leṇassa parabhūte heṭṭhā pabbate ca bhūmibhāge sīmā na otarati, leṇassa",
  "anya-e1102n1:81_17": "uparibhāge va sīmā hotīti. Esā ca vicāraṇā vimativinodaniyampi katā. Anto ti pabbatassa",
  "anya-e1102n1:81_18": "anto, pabbatamūleti attho. Tameva antosaddaṁ sīmāparicchedena visesetuṁ ‘‘uparimassa",
  "anya-e1102n1:81_19": "sīmāparicchedassa parato’’ti vuttaṁ. Pabbatapādaṁ pana apekkhitvā ‘‘orato’’ti vattabbepi",
  "anya-e1102n1:81_20": "sīmānissayaṁ pabbataggaṁ sandhāya ‘‘parato’’ti vuttanti daṭṭhabbaṁ teneva bahileṇanti",
  "anya-e1102n1:81_21": "ettha bahisaddaṁ visesento ‘‘uparimassa sīmāparicchedassa orato’’ti āha. Bahi sīmā",
  "anya-e1102n1:81_22": "na otaratīti ettha bahī ti pabbatapādeleṇaṁ sandhāya vuttaṁ. Leṇassa bahibhūte upari",
  "anya-e1102n1:81_23": "sīmāparicchedassa heṭṭhābhāge sīmā na otaratīti attho. Antosīmāti leṇassa ca pabbatapādassa",
  "anya-e1102n1:81_24": "ca anto attano otaraṇārahaṭṭhāne na otaratīti attho. Bahi sīmā na otaratīti attho,",
  "anya-e1102n1:81_25": "sīmā na otaratī ti cettha attano otaraṇārahaṭṭhāne leṇabhāvena sīmā sabbathā ‘‘anotaraṇameva",
  "anya-e1102n1:81_26": "dassitanti gahetabbaṁ. Tattha pi anotaraṇanti uparieva sīmā hotī’’ti vimativinodanī.",
  "anya-e1102n1:81_27": "Keci pana veḷususiro viya susirameva leṇanti vadanti, taṁ ayuttaṁ.",
  "anya-e1102n1:82_0": "Upacārasīmā nāma gāmāraññanigamādivasā yāva brahmalokā tesaṁ tesaṁ sattānaṁ nivāsagehassa",
  "anya-e1102n1:82_1": "vā devavimānakapparukkhādīnaṁ vā upacārārahaṭṭhānameva upacārasīmā te idha nādhippetā,",
  "anya-e1102n1:82_2": "bhikkhūnaṁ avisayatāya . Yaṁ pana padesaṁ paricchinditvā pariveṇaṁ katvā pākārādiparikkhittaṁ",
  "anya-e1102n1:82_3": "vā katvā aparikkhittepi upacārārahaṭṭhānaṁ paricchinditvā vā yasmiṁ padese bhikkhū",
  "anya-e1102n1:82_4": "vasanti, ayameva upacārasīmāti adhippetā. Bhikkhūnaṁ vassūpagamanakathinatthārakaraṇaṭṭhānattā,",
  "anya-e1102n1:82_5": "tathā hi ‘‘kathinatthatasīmāya’’nti upacārasīmaṁ sandhāya vuttaṁ, khandhasīmāya tatruppādābhāvatoti",
  "anya-e1102n1:82_6": "tīsupi gaṇṭhipadesu vuttaṁ. Tatruppādenā bhatanti vihārasantakena khettavatthuādinā",
  "anya-e1102n1:82_7": "ābhataṁ kiñci saṅghikaṁ cīvaraṁ uppajjati, taṁ tesaṁ kathinatthārakabhikkhūnaṁ yeva",
  "anya-e1102n1:82_8": "bhavissatīti yojanā kātabbā. Khettavatthuādinā ti ettha ādisaddena matakacīvaraṁ",
  "anya-e1102n1:82_9": "vā hotu saṁghaṁ uddissa dinnaṁ vā saṅghikena vā ti mahāaṭṭhakathāyaṁ vuttaṁ. Tasmiṁ",
  "anya-e1102n1:82_10": "upacārasīme pavattacīvaraṁ sabbaṁ saṅgaṇhāti, teneva ‘‘tena kho pana samayena aññatarena",
  "anya-e1102n1:82_11": "upāsakena saṅghaṁ uddissa vihāro kārito hoti, so tassa vihārassa kate ubhatosaṅghassa",
  "anya-e1102n1:82_12": "akālacīvaraṁ dātukāmo hoti. Tena kho pana samayena ubhatosaṅghassa kathinaṁ atthataṁ",
  "anya-e1102n1:82_13": "hoti. Atha kho so upāsako saṅghaṁ upasaṅkamitvā kathinuddhāraṁ yācī’’ti imasmiṁ vatthusmiṁ",
  "anya-e1102n1:82_14": "ānisaṁsapasambhanatthaṁ kathinuddhāraṁ bhagavatā paññattaṁ, teneva thullanandā bhikkhunī",
  "anya-e1102n1:82_15": "ānisaṁsaṁ appaṭippassambhentā cīvaraṁ amhākaṁ bhavissatīti kathinuddhāraṁ paṭibāhi,",
  "anya-e1102n1:82_16": "tasmā kathinatthatasīmāyaṁ anuddhaṭe kathine yāva phagguṇapuṇṇamā pañca māsā etthantare",
  "anya-e1102n1:82_17": "matakacīvaraṁ vā hotu cātuddisaṁ saṅghaṁ uddissa matānaṁ ñātijanānaṁ vā, bhikkhāpaññattiyā",
  "anya-e1102n1:82_18": "vā vihāramahādikiccena vā yenakenaci ākārena saṅghikaṁ cīvaraṁ dinnaṁ hoti, taṁ sabbaṁ",
  "anya-e1102n1:82_19": "tesaṁ kathinatthārakabhikkhūnaṁyeva hoti. Chinnavassānaṁ vā pacchimikāya upagatānaṁ",
  "anya-e1102n1:82_20": "vā tattha sampattānaṁ sīmaṭṭhakabhikkhūnaṁ vā na hoti. Ajānitvā ce gaṇhanti dātabbameva.",
  "anya-e1102n1:82_21": "Yadi taṁ cīvaraṁ taṇḍulādikhādanīyabhojanaṁ karoti, itaresampi hotiyeva. Kasmāti",
  "anya-e1102n1:82_22": "ce ānisaṁsa vigatattā. Teneva gaṇapūraṇavasena sampattānaṁ chinnaṁ vassānaṁ vā pacchimikāya",
  "anya-e1102n1:82_23": "upagatānaṁ vā aññasmiṁ vihāre vutthavassanaṁ vā khādanīyabhojanīyādīni pāpuṇanti.",
  "anya-e1102n1:82_24": "Kathinatthatasāṭakassa dānakammavācā pana khaṇḍasīmāyameva vaṭṭasi. Tasmiṁ vihāre",
  "anya-e1102n1:82_25": "asati aññavihāre baddhasīmāya vā udakukkhepasīmādīsu vā kātabbameva.",
  "anya-e1102n1:83_0": "Kasmāti ce , tasmiṁ vihāre purimikāya upagatā kathinatthārakusalā na honti. Atthārakusalā",
  "anya-e1102n1:83_1": "khandhakabhāṇakattherā pariyesitvā ānetabbā. Kammavācaṁ sāvetvā kathinaṁ attharāpetvā",
  "anya-e1102n1:83_2": "dānañca bhuñjitvā gamissanti, ānisaṁso pana itaresaṁ vahotī’ti. Aññasīmaṭṭhakabhikkhūnampi",
  "anya-e1102n1:83_3": "kammavāca sāvanassa aṭṭhakathāyaṁ vuttattā. Chinnavassāvā pacchimikāya upagatā vā",
  "anya-e1102n1:83_4": "aññasmiṁ vihāre vutthavassāpi vā purimikāya upagatānaṁ gaṇapūraṇamattameva labhanti,",
  "anya-e1102n1:83_5": "ānisaṁso itaresaṁyeva hoti. Sacepi te chinnavassādayo anumodenti, bhinno kathinatthāro,",
  "anya-e1102n1:83_6": "idaṁ aṭṭhakathāyaṁ vicāritaṁ. Apare pana ‘‘kathinatthatasīmanti upacārasīmaṁ sandhāya",
  "anya-e1102n1:83_7": "vutta’’nti vuttattā upacārasīmāyameva kathinanatthāraka ñattiṁ karonti, taṁ ayuttaṁ,",
  "anya-e1102n1:83_8": "sodhetuṁ dukkarattā. Tathā hi upacārasīmāyameva paviṭṭhagāmasīmāyaṁ tattha otiṇṇe",
  "anya-e1102n1:83_9": "bhikkhū tattha pāsānayanaṁ vā bahisīmakaraṇaṁ vā ko sakkhissati. ‘‘Kathinatthatasīmāya’’nti",
  "anya-e1102n1:83_10": "imināpipadena kathinatthatabhāvoyeva vutto, na kathinatthatasāṭakassa dānakammavācā,",
  "anya-e1102n1:83_11": "sā ca vicāraṇā kammacatukkena dīpetabbā. Tattha apalokanakammaṁ ñattikammaṁ ñattidutiyakammaṁ",
  "anya-e1102n1:83_12": "ñatticatutthakammanti. Tattha apalokanakammaṁ nāma sīmaṭṭhakasaṅghaṁ sodhetvā chandārahānaṁ",
  "anya-e1102n1:83_13": "chandaṁ āharitvā samaggassa saṅghassa anumatiyā saṅghaṁ kittetvā ‘‘ruccati saṅghassā’’ti",
  "anya-e1102n1:83_14": "tikkhuttuṁ anusāvetvā kattabbaṁ vuccati. Ñattikammaṁ nāma vuttanayeneva samaggassa",
  "anya-e1102n1:83_15": "saṅghassa anumatiyā ekāya ñattiyā kattabbaṁ kammaṁ. Ñattidutiyakammaṁ nāma vuttanayeneva",
  "anya-e1102n1:83_16": "samaggassa saṅghassa anumatiyā ekāya ñattiyā ekāya ca anusāvanāyāti evaṁ ñattidutiyāya",
  "anya-e1102n1:83_17": "anusāvanāya kattabbaṁ kammaṁ. Ñatticatutthakammaṁ nāma vuttanayeneva samaggassa saṅghassa",
  "anya-e1102n1:83_18": "anumatiyā ekāya ñattiyā tīhi ca anusāvanāhīti evaṁ ñatticatutthāhi tīhi anusāvanāhi",
  "anya-e1102n1:83_19": "kattabbaṁ kammaṁ. Tattha apalokanakammaṁ phalabhājanakālādīsu lahukakammeyeva labbhati.",
  "anya-e1102n1:83_20": "Kathinatthatasāṭakadānepi anatthateyeva kathine tato bahuānisaṁsacīvarasāṭakaṁ labhitvā",
  "anya-e1102n1:83_21": "teneva sāṭakena attharitabbā, puna kammavācāya dānakiccaṁ natthi apalokanakammena",
  "anya-e1102n1:83_22": "saṅghassa anumatiyā dātabbaṁ. Kathinatthatasāṭakadānakammavācā ekā ce vaṭṭati. Puna",
  "anya-e1102n1:83_23": "kamma vācāyakiccaṁ natthi. Ñattikammaṁ pana dhammasaṅgāhakakāle mahākassapattherādīhi",
  "anya-e1102n1:83_24": "attanāva attānaṁ sammannanakāle lahukakammeyeva labbhati. Ñattidutiyakammaṁ pana",
  "anya-e1102n1:83_25": "sīmāsammuti, sīmāsamūhanaṁ, kathinadānaṁ, kathinuddhāro, kuṭivatthudesanā, vihāravatthudesanāti",
  "anya-e1102n1:83_26": "imāni cha garukammāni apaloketvā kātuṁ na vaṭṭati. Ñattidutiyakammavācaṁ sāvetvāva",
  "anya-e1102n1:83_27": "kātabbaṁ. Ito paresu cīvaravippavāsasammutiādīsu ñattidutiyakammesu apaloketvāpi",
  "anya-e1102n1:83_28": "kātabbaṁ, lahukakammattā. Ñatticatutthakammaṁ pana idāni upasampadākammaṁ idāni cattāri",
  "anya-e1102n1:83_29": "kammāni baddhasīmāya vā, tasmiṁ asati udakukkhepasīmāya vā sodhetuṁ asakkonte sati",
  "anya-e1102n1:83_30": "abaddhasīmāya vā kātabbameva. Apare evaṁ vadanti ‘‘kuṭivatthukāravihāravatthukārakāle",
  "anya-e1102n1:83_31": "tāni kuṭivihāravatthūni kathaṁ sīmaṭṭhā kātuṁ sakkhissanti, tasmā tattha tattheva",
  "anya-e1102n1:83_32": "kuṭivihārakaraṇaṭṭhāneyeva kātabba’’nti, taṁ tesaṁ vacanamattameva, na sārato paccetabbaṁ.",
  "anya-e1102n1:83_33": "Vatthuparāmasanamevettha pamāṇaṁ, tathā hi saṅghakuṭivatthuṁ olokentaṁ yācatityādinā",
  "anya-e1102n1:83_34": "vatthuparāmasanaṁ katvā heṭṭhā vatthuñattidose ca vipatti lakkhaṇe ca vajjetvā ñattidutiyakammena",
  "anya-e1102n1:83_35": "sammatabhikkhūhi tattha kuṭivihāraṭṭhānaṁ gantvā oloketabbaṁ teneva pāḷiyaṁ ‘‘tehi",
  "anya-e1102n1:83_36": "sammatehi bhikkhūhi tattha gantvā kuṭivatthu oloketabba’’nti vuttaṁ. Aññathā pattacīvaravirahitaṁ",
  "anya-e1102n1:83_37": "puggalaṁ vā anupajjhāyakaṁ vā katvā upasampādentehi ‘‘paripuṇṇassa pattacīvara’’nti",
  "anya-e1102n1:83_38": "vā ‘‘itthannāmassa upasampadāpekkho, itthannāmena upajjhāyenā’’ti kammavācāya sāvitepi",
  "anya-e1102n1:83_39": "kammassa asijjhanaṁ bhaveyya. Apare evaṁ vadanti ‘‘sīmāsammutikāle pana kataṁ, tathā",
  "anya-e1102n1:83_40": "hi sīmāsammutikāle bhikkhū tasmiṁ yeva ṭhāne ṭhatvā kammavācaṁ sāventi, tasmimpi",
  "anya-e1102n1:83_41": "ṭhāne abaddhasīmāva hoti. Yadi baddhasīmā bhaveyya, sīmajjhottharaṇaṁ vā sīmasambhedo",
  "anya-e1102n1:83_42": "vā siyā’’ti. Saccaṁ, tathāpi taṁ sīmāsammutiṭṭhānaṁ bhujissaṁ katvā sīmasammutikammassakatattā",
  "anya-e1102n1:83_43": "visuṁgāme sammatānaṁ bhikkhūnaṁ gāmasīme ṭhitā bhikkhū kammaṁ kopetuṁ na sakkonti.",
  "anya-e1102n1:83_44": "Yadi sīmasammutiṭṭhānaṁ bhujissaṁ katvāva sīmaṁ sammanneyya, kathaṁ bhagavato dharamānakāle",
  "anya-e1102n1:83_45": "chabbaggiyā bhikkhu yathāsukhaṁ sīmaṁ sammannissantīti na panevaṁ daṭṭhabbaṁ tathā",
  "anya-e1102n1:83_46": "hi vāsākhā migāramātāpi navakoṭīhi bhūmiṁ gaṇhitvā pubbārāmaṁ nāma mahā vihāraṁ kāresi,",
  "anya-e1102n1:83_47": "tathā anāthapiṇḍiko kahāpaṇasanthatena jetassa rājakumārassa uyyānaṭṭhānaṁ kiṇāpetvā",
  "anya-e1102n1:83_48": "gaṇhitvā jetavanaṁ nāma mahāvihāraṁ kāresi evaṁ puññakāmā pariveṇaṁ katvā vihāraṁ",
  "anya-e1102n1:83_49": "karonti tasmā chabbaggiyā bhikkhū yathāsukhaṁ sīmaṁ bandhantīti daṭṭhabbanti. Ayaṁ",
  "anya-e1102n1:83_50": "upacārasīmāya vicāraṇā.",
  "anya-e1102n1:84_0": "Samānasaṁvāsasīmā nāma diṭṭhisīlasāmaññasaṅghātasaṅkhātehi bhikkhugaṇehi uposathādisaṅghakammena",
  "anya-e1102n1:84_1": "samānaṁ ekībhāvaṁ hutvā vasituṁ sammatā sīmā. Avippavāsasīmā nāma ticīvarena vippavasituṁ",
  "anya-e1102n1:84_2": "sammatā sīmā, etā dvesīmā tiyojanaparamatāyapi sambhavato mahāsīmā tipi nāmaṁ labhanti,",
  "anya-e1102n1:84_3": "tāsaṁ vicāraṇā mahāaṭṭhakathāyaṁ sabbaso paripuṇṇaṁ katvā vuttā, tasmā idha na vakkhāma",
  "anya-e1102n1:84_4": "vuccamānampi avisesetvā vuttaṁ bhaveyya, tasmā na vakkhāma.",
  "anya-e1102n1:85_0": "Lābhasīmā nāma yaṁ gāmaṁ vā nigamaṁ vā pokkharaṇītaḷākavanādikaṁ vā yaṁ yaṁ padesaṁ",
  "anya-e1102n1:85_1": "saṅghassa catuccappayatthāya rājarājamahāmattehi paricchinditvā ṭhapitā, esā lābhasīmā",
  "anya-e1102n1:85_2": "nāma. Neva sammāsambuddhena anuññātā, na dhammasaṅgahakattherehi ṭhapitā, api ca",
  "anya-e1102n1:85_3": "kho lābhadāyakehi ṭhapitāva. Mātikāṭṭhakathāya līnatthappakāsaniyampi lābhasīmāti",
  "anya-e1102n1:85_4": "yaṁ rājarājamahāmattādayo vihāraṁ kāretvā gāvutaṁ vā aḍḍhayojanaṁ vā yojanaṁ vā samantā",
  "anya-e1102n1:85_5": "paricchinditvā ‘‘ayaṁ amhākaṁ vihārassa lābhasīmā, yaṁ etthantare uppajjati, taṁ",
  "anya-e1102n1:85_6": "sabbaṁ amhākaṁ vihārassa demā’’ti ṭhapenti, ayaṁ lābhasīmā nāmā’ti vuttaṁ. Imasmiṁ",
  "anya-e1102n1:85_7": "lābhasīmādhikāre rañño mahācetiyadāyakassa divaṅgatakālato ekasmiṁ saṁvacchare atīte",
  "anya-e1102n1:85_8": "tassa jeṭṭhaputtassa dhammarañño kāle īdisaṁ puññaṁ bhūtapubbaṁ. Yadi hi rājarājamahāmattādīsu",
  "anya-e1102n1:85_9": "yo koci yassa vihārassa yāni taḷākakhettavatthādīni datvā taṁ sahitavihāraṁ puggalassa",
  "anya-e1102n1:85_10": "deti, evaṁ sati kiṁ tassa puggalassa taṁ sahitavihāraṁ puggalikabhāvena paṭiggahetuṁ",
  "anya-e1102n1:85_11": "vaṭṭati, udāhu saṅghikabhāvenevāti taḷākakhettavatthādivirahito pana kevalo puggalikavihāro",
  "anya-e1102n1:85_12": "aññesaṁ dammīti adatvā puggale mate saṅghiko hoti, udāhu puggalikoyevāti. Tatrāyaṁ",
  "anya-e1102n1:85_13": "vissajjanā, yadi hi rājarājamahāmattādīsu yokoci vihārassa taḷākakhettāvatthādīni",
  "anya-e1102n1:85_14": "deti, evaṁ sati paṭikkhipituṁ na vaṭṭatītidaṭṭhabbaṁ tena vuttaṁ vinayaṭṭhakathāyaṁ",
  "anya-e1102n1:85_15": "‘‘imaṁ taḷākaṁ, imaṁ khettaṁ, imaṁ vatthuṁ vihārassa demāti vutte paṭikkhipituṁ na",
  "anya-e1102n1:85_16": "labbhatī’’ti. ‘‘Pāsādassa dāsiṁ, dāsaṁ, khettaṁ, vatthuṁ, gomahiṁsaṁ demāti vadanti,",
  "anya-e1102n1:85_17": "pāṭekkaṁ gahaṇakiccaṁ natthi, pāsāde paṭiggahite paṭiggahitameva hotī’’ti ca. Vinayavinicchayapakaraṇe ca.",
  "anya-e1102n1:86": "‘‘Khettavatthutaḷākaṁ vā, dema goajikādikaṁ;",
  "anya-e1102n1:87": "Vihārassāti vuttepi, nisedhetuṁ na vaṭṭatī’’ti.",
  "anya-e1102n1:88_0": "Khuddasikkhāpakaraṇe ca ‘‘khettādīni vihārassa, vutte dammīti vaṭṭatī’’ti vuttaṁ.",
  "anya-e1102n1:88_1": "‘‘Vihārassa demā’’ti cettha saṅghikavihārasseva, na puggalikavihārassāti daṭṭhabbaṁ,",
  "anya-e1102n1:88_2": "tathā hi vuttaṁ vimativinodaniyaṁ vihārassa demāti saṅghikavihāraṁ sandhāya vuttanti.",
  "anya-e1102n1:88_3": "‘‘Pāsādassā’’ti ca sāmaññena vuttepi ‘‘tena kho pana samayena visākhā migāramātā",
  "anya-e1102n1:88_4": "saṅghassa atthāya sāḷindaṁ pāsādaṁ kārāpetukāmo hoti hatthinakhaka’’nti imasmiṁ vatthusmiṁ",
  "anya-e1102n1:88_5": "pāsādaparibhogassa anuññātattā saṅghikaṁyeva pāsādaṁ sandhāya vuttanti viññāyati",
  "anya-e1102n1:88_6": "tathā hi vuttaṁ vimativinodaniyaṁ sabbaṁ pāsādaparibhoga’nti. Pāḷiyā aṭṭhakathāya",
  "anya-e1102n1:88_7": "vaṇṇanādhikāre ‘‘suvaṇṇarajatādivicitrānī’’tiādi saṅghikasenāsanaṁ sandhāya vuttaṁ.",
  "anya-e1102n1:88_8": "Puggalikaṁ pana suvaṇṇādivicitraṁ bhikkhussa sampaṭicchitumeva na vaṭṭati, ‘‘na kenaci",
  "anya-e1102n1:88_9": "pariyāyena jātarūpajataṁ sādiyitabba’’nti vuttattā, tenevettha aṭṭhakathāyaṁ saṅghikavihāre",
  "anya-e1102n1:88_10": "vā puggalikavihāre vāti na vutta’nti. ‘‘Bhikkhūnaṁ dhammavinayavaṇṇanaṭṭhāne’’ti",
  "anya-e1102n1:88_11": "vuttattā saṅghikameva suvaṇṇādimayaṁ senāsanaṁ senāsanaparikkhārā ca vaṭṭanti, na",
  "anya-e1102n1:88_12": "puggalikānīti gahetabbanti ca, tasmā taḷākakhettavatthādisahitavihāro saṅghikoyeva",
  "anya-e1102n1:88_13": "hoti, na puggalikoti vinayakovidehi daṭṭhabbo. Sace pana rājarājamahāmattādīsu yokoci",
  "anya-e1102n1:88_14": "taḷākakhettavatthādisahitaṁ vihāraṁ puggalassa taṁ sahitavihārabhāvamārocetvā deti,",
  "anya-e1102n1:88_15": "evaṁ sati puggalassa saṅghikavihārabhāveneva paṭiggahetuṁ vaṭṭati, na puggalikavihārabhāvenāti",
  "anya-e1102n1:88_16": "daṭṭhabbaṁ. ‘‘Kasmā, vihārassa demā’’ti vatvā dinnānaṁ taḷākakhettavatthādīnaṁ saṅghasseva",
  "anya-e1102n1:88_17": "vaṭṭamānattā. Tenevāha vimativinodaniyaṁ ‘‘vihārassa demāti vuttaṁ saṅghassa vaṭṭati,",
  "anya-e1102n1:88_18": "na puggalassa, khettādi viya daṭṭhabba’’nti. Tatrāyaṁ yojanā vihārassādemāti vatvā",
  "anya-e1102n1:88_19": "dinnaṁ khettādi saṅghassa vaṭṭati, na puggalassa, evaṁ vihārassa demāti vuttaṁ suvaṇṇādivicittaṁ",
  "anya-e1102n1:88_20": "akappiyamañcaṁ saṅghassa vaṭṭati, na puggalassāti daṭṭhabbanti. Saṅghasseva kappiyavohārena",
  "anya-e1102n1:88_21": "khettādīni paṭiggahetuṁ vaṭṭati, tathā hi vuttaṁ vimativinodaniyaṁ ‘‘cattāropaccaye",
  "anya-e1102n1:88_22": "paribhuñjatūti deti vaṭṭatītiettha bhikkhusaṅghassa catupaccayaparibhogatthāya taḷākaṁ",
  "anya-e1102n1:88_23": "dammīti vā bhikkhusaṅgho cattāro paccaye paribhuñjituṁ taḷākaṁ dammīti vā ito taḷākato",
  "anya-e1102n1:88_24": "uppanne cattāro paccaye dammīti vā vuttampi vaṭṭati. Idañca saṅghassa diyyamānaññeva",
  "anya-e1102n1:88_25": "sandhāya vuttaṁ, puggalassa pana evampi dinnaṁ taḷākakhettādi na vaṭṭati. Suddhacittassa",
  "anya-e1102n1:88_26": "pana udakaparibhogatthaṁ kūpapokkharaṇīādayo vaṭṭanti. Saṅghassataḷākaṁatthi, taṁkathantiādināhisabbattha",
  "anya-e1102n1:88_27": "saṅghassavaseneva vuttanti. ‘‘Khettādayo pana sabbesaṅghasseva vaṭṭanti, pāḷiyaṁ",
  "anya-e1102n1:88_28": "puggalikavasena gahetuṁ ananuññātattāti daṭṭhabba’’nti ca. Puggalassa pana puggalānañca",
  "anya-e1102n1:88_29": "khettavatthādīni kappiyavohārenāpi paṭiggahetuṁ na vaṭṭati. Evañcakatvā vimativinodaniyaṁ",
  "anya-e1102n1:88_30": "‘‘khettavatthādīnipi kappiyavohārenāpi puggalānaṁ gahetuṁ na vaṭṭati, tathā anuññātattāti",
  "anya-e1102n1:88_31": "viññāyati khettavatthupaṭiggahaṇā paṭivirato hotī’’ti ādinā hi paṭikkhittāsu ekasseva",
  "anya-e1102n1:88_32": "puggalikavasena gahaṇe ananuññāte taditarānaṁ tathāgahetabbatā siddhāva hotī’ti vuttaṁ,",
  "anya-e1102n1:88_33": "tasmā taḷākakhettavatthādisahitassa vihārassa saṅghikabhāveneva paṭiggahetabbatā",
  "anya-e1102n1:88_34": "siddhā hotīti daṭṭhabbā. Ayaṁ paṭhamapañhe vissajjanā.",
  "anya-e1102n1:89_0": "Taḷākakhettavatthādivirahitaṁ pana vihāraṁ puggalikabhāvenāpi paṭiggahetuṁ vaṭṭati.",
  "anya-e1102n1:89_1": "So ca vihāro tasmiṁ puggale jīvante puggaliko hoti. Aññesaṁ dammīti adatvā mate avissajjanīyo",
  "anya-e1102n1:89_2": "avebhaṅgiyo, saṅghikoyeva hotīti daṭṭhabbo. Yathāha, bhikkhussa bhikkhave kālaṅkate",
  "anya-e1102n1:89_3": "saṅgho sāmi pattacīvare. Api ca gilānupaṭṭhākā bahūpakārā, anujānāmi bhikkhave saṅghena",
  "anya-e1102n1:89_4": "ticīvarañca gilānupaṭṭhākānaṁ dātuṁ. Yaṁ tattha lahubhaṇḍaṁ lahuparikkhāraṁ, taṁ",
  "anya-e1102n1:89_5": "sammukhībhūtena saṅghena bhājetabbaṁ. Yaṁ tattha garubhaṇḍaṁgaruparikkhāraṁ taṁ āgatānāgatassa",
  "anya-e1102n1:89_6": "cātuddisassa saṅghassa avissajjiyaṁ avebhaṅgiyanti. Vinayaṭṭhakathāyañca ‘‘tasmiṁ",
  "anya-e1102n1:89_7": "jīvante puggaliko, mate saṅghikoyevāti aññesaṁ adatvā ṭhapitaparikkhārāpi tattha",
  "anya-e1102n1:89_8": "saṅghasseva honti. Dvinnaṁ santakaṁ hoti avibhattaṁ, ekasmiṁ kālaṅkate itaro sāmi.",
  "anya-e1102n1:89_9": "Bahūnaṁ santakepi eseva nayo, sabbesu matesu saṅghikaṁ hotī’’ti vuttaṁ.",
  "anya-e1102n1:90_0": "Ettha ca yaṁ tattha garubhaṇḍa’nti ādīsu garubhaṇḍaṁ nāma rāsivasena pañcavidhaṁ,",
  "anya-e1102n1:90_1": "sarūpavasena pana pañcavīsatividhaṁ hoti, tasmā matakasantakabhūtassāpi vihārassa",
  "anya-e1102n1:90_2": "garubhaṇḍabhāvo veditabbo, tenāha aṭṭhakathāyaṁ ‘‘yaṁ tattha lahubhaṇḍaṁ yaṁ tattha garubhaṇḍa’’nti.",
  "anya-e1102n1:91": "Iti pañcahi rāsīhi, pañcanimmalalocano;",
  "anya-e1102n1:92": "Pañcavīsavidhaṁ nātho, garubhaṇḍaṁ pakāsayīti.",
  "anya-e1102n1:93": "Ettha vihārassa garubhaṇḍabhāvo veditabbo. Ayaṁ dutiyapañhe vissajjanā.",
  "anya-e1102n1:94_0": "Ayaṁ haṁsāvatiyā pāmokkhamahātherānaṁ vissajjanā. Rāmaññaraṭṭhavāsino pana mahātherā",
  "anya-e1102n1:94_1": "puggalikabhāvenāpi paṭiggahetabbamevāti vadanti, tathā jaṁmāyaraṭṭhavāsinopi mahātherā,",
  "anya-e1102n1:94_2": "tathā sūnāparantaraṭṭhavāsinopi mahātherā tathā isinagaravāsinopi mahātherā puggalikabhāvena",
  "anya-e1102n1:94_3": "paṭiggahaṇe doso natthī’ti vadanti tesaṁ mahātherānaṁ ayamadhippāyo lābhasīmānāmesā",
  "anya-e1102n1:94_4": "neva sammāsambuddhena anuññātā. Na dhammasaṅgāhakattherehipi ṭhapitā. Api ca kho",
  "anya-e1102n1:94_5": "puññatthikehi lābhadāyakehi ṭhapitā tasmā puññatthikā rājarājamahāmattādayo vihāraṁ",
  "anya-e1102n1:94_6": "kārāpetvā tassa vihārassa lābhatthāya padesaṁ paricchinditvā ṭhapenti ‘‘yaṁ etthantare",
  "anya-e1102n1:94_7": "uppajjati, taṁ sabbaṁ amhākaṁ vihārassa demā’’ti. Taṁ pana vihāraṁ attano rucitassa",
  "anya-e1102n1:94_8": "yassakassaci puggalassa ‘‘imaṁ vihāraṁ tuyhaṁ dammi, tava vihāro hotū’’tivā attano",
  "anya-e1102n1:94_9": "ruciyā deti sopi puggalo ‘‘anujānāmi bhikkhave pañcaleṇāni vihāra’’nti ādinā anuññātavihārameva",
  "anya-e1102n1:94_10": "paṭiggaṇhāti, bhagavato anuññātavihāramattasseva paṭiggahitattāti. Tasmiṁ vihāre",
  "anya-e1102n1:94_11": "khettavatthādīni atthīti ce. ‘‘Khettavatthupaṭiggahaṇā paṭivirato hotī’’ti ādinā",
  "anya-e1102n1:94_12": "yaṁ khettādivatthupaṭiggahaṇaṁ paṭikkhittaṁ, tassa khettādivatthussa appaṭiggahitattā",
  "anya-e1102n1:94_13": "vihāramattameva hi paṭiggahite tappaṭibaddhā khettādivatthusmiṁ uppannacīvara piṇḍapātagilānapaccayabhesajjaparikkhārāpi",
  "anya-e1102n1:94_14": "tasseva puggalassa kappiyabhāveneva pavattanti, puggalassa paṭiggahaṇe vā paribhutte",
  "anya-e1102n1:94_15": "vā doso natthi, bhagavatā eva anuññātassa kappiyapaccayassa paribhuñjitattā. Suttaṁ",
  "anya-e1102n1:94_16": "āharāti ce, ‘‘anujānāmi bhikkhave sabbaṁ pāsādaparibhoga’’nti. Nanu ca visākhā migāramātā",
  "anya-e1102n1:94_17": "saṅghasseva atthāya sāḷindaṁ pāsādaṁ hatthinakhakanti. Saccaṁ, tathāpi puggalo saṅghapariyāpanno",
  "anya-e1102n1:94_18": "saṅghassa pāsādaparibhoge anuññāte tadantogadhassapi puggalassa anuññātameva hoti.",
  "anya-e1102n1:94_19": "Aññathā puggale antovihāre nisinnoyeva saṅgho tasmiṁ yeva vihārasīme kammaṁ karontopi",
  "anya-e1102n1:94_20": "kammakopo na bhaveyya, avaggārahattāti vakkhati ca sāratthadīpaniyaṁ ‘‘anujānāmi",
  "anya-e1102n1:94_21": "bhikkhave sabbaṁ pāsādaparibhoga’’nti vacanato puggalikepi senāsane se nāsanaparibhogavasena",
  "anya-e1102n1:94_22": "niyamitaṁ suvaṇṇaghaṭādikaṁ paribhuñjituṁ vaṭṭamānampi kevalaṁ attano santakaṁ katvā",
  "anya-e1102n1:94_23": "paribhuñjituṁ na vaṭṭatī’’ti, imināpi vacanena puggalikavihārassapi sabbakappiyabhāvo",
  "anya-e1102n1:94_24": "viññāyati ‘‘anujānāmi bhikkhave sabbaṁ pāsādaparibhoga’’nti ñāpakassa dassanato.",
  "anya-e1102n1:94_25": "Suvaṇṇaghaṭādikanti ettha ādisaddo mariyādattho, pakārattho vā, tena rajatahārakūṭa-jātiphalikādīni",
  "anya-e1102n1:94_26": "akappiyaghaṭāni suvaṇṇarajatahārakūṭa jātiphalikādibhājanasaravādīni ca senāsanaparikkhārāni",
  "anya-e1102n1:94_27": "saṅgaṇhāti, tāni bhikkhussa parikkhārabhāvena na vaṭṭanti tathā dāsidāsagomahiṁsāpi,",
  "anya-e1102n1:94_28": "tathā khettādivatthumpi bhikkhussa attano santakabhāvena paṭiggahetuṁ na vaṭṭanti,",
  "anya-e1102n1:94_29": "vihārassa pana paṭisedhetabbaṁ natthi, sabbasaddassa dassanato tenevāha samantapāsādikāya",
  "anya-e1102n1:94_30": "vinayaṭṭhakathāya ‘‘senāsane pana dvārakavāṭa vātapānakavāṭādīsu sabbaṁ ratanamayampi",
  "anya-e1102n1:94_31": "vaṇṇamaṭṭhakammaṁ vaṭṭati. Senāsane kiñci paṭisedhetabbaṁ natthi aññatra viruddhasenāsanā’’ti,",
  "anya-e1102n1:94_32": "iminā ṭhapetvā’gāmañca gāmūpacārañcā’ti ettha viruddhasenāsanaṁ ṭhapetvā sabbakappiyākappiyaṁ",
  "anya-e1102n1:94_33": "vihārassa kappati, kiñciappamattakampi paṭisedhetabbaṁ nāma natthīti viññāyati, tenevāha vinayavinicchaye.",
  "anya-e1102n1:95": "‘‘Khettavatthu taḷākaṁvā, dema goajikādikaṁ;",
  "anya-e1102n1:96": "Vihārassāti vuttepi, nisedhetuṁ na vaṭṭatī’’ti.",
  "anya-e1102n1:97_0": "Nanuca vihārassa demāti saṅghikavihāraṁ sandhāya vuttanti vimativinodaniyaṁ vuttanti.",
  "anya-e1102n1:97_1": "Vuttaṁ ettha hi ācariyassaadhippāyena bhavitabbaṁ ‘‘khettavattādīnipuggalikavihārassa",
  "anya-e1102n1:97_2": "demā’’ti vutte ‘‘na kappati upāsakā’’ti paṭikkhipitabbaṁ. Kasmā puggalo tassa vihārassa",
  "anya-e1102n1:97_3": "sāmi, vihārassa dinne puggalassa dinnameva hoti, evaṁ sati ca ‘‘khettavatthupaṭiggahaṇā",
  "anya-e1102n1:97_4": "paṭivirato hotī’’ti ādinā vuttasikkhāpadena kāretabbataṁ āpajjati. Saṅghikavihārassa",
  "anya-e1102n1:97_5": "pana na paṭikkhipitabbaṁ. Kasmā so puggalo tassa saṅghikavihārassa anissaro. Cātuddisaṁ",
  "anya-e1102n1:97_6": "saṅghaṁ uddissa dinnaṁ yaṁkiñci khuddakaṁ vā mahantaṁ vā padesaṁ acchinditvā gaṇhantassapi",
  "anya-e1102n1:97_7": "pārājiko na hoti, sabbasseva cātuddisikassa saṅghassa dhuranikkhepassa asambhavato",
  "anya-e1102n1:97_8": "tasmā saṅghikavihārassa dinne paṭikkhitte saṅghassa lābhantarāyakaro hotīti. Imamevatthaṁ",
  "anya-e1102n1:97_9": "sandhāya vihārassa demāti saṅghikavihāraṁ sandhāya vutta’nti vuttaṁ bhaveyya, na",
  "anya-e1102n1:97_10": "puggalikabhāvenāpi paṭiggahetabbanti. Evañca sati sāmikānaṁ dhuranikkhepenā’ti ettha",
  "anya-e1102n1:97_11": "ekassa santake taḷāke khette ca jāte tasseva dhuranikkhepena pārājikaṁ. Yadi pana",
  "anya-e1102n1:97_12": "taṁ taḷākaṁ sabbasādhāraṇaṁ, khettāni pāṭipuggalikāni, tassa ca dhuranikkhepe avahāro.",
  "anya-e1102n1:97_13": "Atha khettānipi sabbasādhāraṇāni, sabbesaṁ dhuranikkhepeyeva pārājikaṁ, nāsatīti",
  "anya-e1102n1:97_14": "daṭṭhabbanti vimativinodaniyaṁ vuttavacanena avirodho siyā, tathā hi khettavatthādisahitassa",
  "anya-e1102n1:97_15": "vihārassa puggalikabhāvena akappiye sati. Kathaṁ puggalassa khettavatthādikamārabbha",
  "anya-e1102n1:97_16": "abhiyuñjabhāvo bhaveyya, evañca pana vadeyya ‘‘dhuraṁ nikkhipatīti ettha ekassa santake",
  "anya-e1102n1:97_17": "taḷāke khette cātiettha gihisantakameva sandhāya vutta’’nti. Tathāpi na vattabbaṁ.",
  "anya-e1102n1:97_18": "Kasmā ‘‘dhuraṁ nikkhipatīti yadā pana sāmiko ayaṁ thaddho kakkhaḷo, jīvitabrahmacariyantarāyampi",
  "anya-e1102n1:97_19": "me kareyya, alaṁ dāni mayhaṁ iminā’’ti padassa dissanato teneva ‘‘khettāni pāṭipuggalikāni,",
  "anya-e1102n1:97_20": "tassa ca dhuranikkhepe’’ti vimativinodaniyaṁ vuttaṁ. Tathā ‘‘anujānāmi bhikkhave",
  "anya-e1102n1:97_21": "sabbaṁ pāsādaparibhoga’’nti vacanato puggalikepi senāsane senāsanaparibhogavasena",
  "anya-e1102n1:97_22": "niyamitaṁ suvaṇṇaghaṭādikaṁ paribhuñjituṁ na vaṭṭamānampi kevalaṁ attano santakaṁ",
  "anya-e1102n1:97_23": "katvā paribhuñjituṁ na vaṭṭatī’’ti sāratthadīpaniyaṁ vutta vacanenāpi avirodho siyā,",
  "anya-e1102n1:97_24": "tathā ‘‘senāsane kiñci paṭisedhetabbaṁ natthi aññatra viruddhasenāsananā’’ti aṭṭhakathāvacanenāpi",
  "anya-e1102n1:97_25": "saṁsandameva. Tathā ‘‘yaṁ bhikkhave mayā idaṁ na kappatīti appaṭikkhittaṁ, taṁ ce",
  "anya-e1102n1:97_26": "kappiyaṁ anulometi, akappiyaṁ paṭibāhati, taṁ vo kappatī’’ti iminā suttānulomenapisaṁndameva.",
  "anya-e1102n1:97_27": "Kathaṁ ‘‘anujānāmi bhikkhave pañcaleṇāni vihārantyā’’dinā anuññātavihārassa paṭiggahitatthā.",
  "anya-e1102n1:97_28": "Tappaṭibaddhacīvarādikappiyapaccayasseva paribhuñjitattā ca vihārapiṇḍapātagilānapaccayabhesajjaparikkhārāpi",
  "anya-e1102n1:97_29": "bhikkhussa sabbakappiyā kappiyānulomā ca honti. Evaṁ suttasuttānulomaācariyavādaattanomatīhi",
  "anya-e1102n1:97_30": "saṁsandanato aññadatthu gaṅgodakena yamunodakaṁ viya khettavatthādisahitavihāro puggalikabhāvenāpi",
  "anya-e1102n1:97_31": "paṭiggahetabboti kappiyā kappiyāni vinayakovidehi daṭṭhabbo. Ayaṁ isinagaravāsīnaṁ",
  "anya-e1102n1:97_32": "mahātherānaṁ samānavissajjanā.",
  "anya-e1102n1:98": "‘‘Ye ca janā garubhaṇḍaṁ saṁvidhāya avaharuṁ. Dhuranikkhepo ca hoti, pārājikamanāpannā, pañhāmesā kusalehi cintitā’’ti.",
  "anya-e1102n1:99_0": "Ayaṁ pañhā saṅghikabhūmithenake bhikkhu sandhāya vuttā, tattha hi paccuppannasaṅghassa",
  "anya-e1102n1:99_1": "dhuranikkhepena cātuddisikasaṅghassa dhuranikkhepābhāvato avahāro natthīti. Ayaṁ",
  "anya-e1102n1:99_2": "lābhasimāya vicāraṇā.",
  "anya-e1102n1:100_0": "Gāmasīmānigamasīmānagarasīmā pana pākaṭāyeva. Tāsaṁ pana viseso evaṁ veditabbo yasmiṁ",
  "anya-e1102n1:100_1": "pana padese āpaṇameva atthi, na pākāraparikkhittaṁ pākāraparikkhittameva vā atthi",
  "anya-e1102n1:100_2": "na āpaṇaṁ ayaṁ padeso gāmo nāma. Yasmiṁ pana ṭṭhāne gāmoyeva atthi, na pana āpaṇapākārā",
  "anya-e1102n1:100_3": "santi, ayaṁ padeso nigamo nāma. Yattha pana āpaṇampi atthi pākāraparikkhittampi,",
  "anya-e1102n1:100_4": "ayaṁ padeso nagaraṁ nāma. Ayaṁ padeso nāgāravanti etthāti vacanatthena rājūnaṁ vā",
  "anya-e1102n1:100_5": "mahāmattānaṁ vā nivāsanayogyaṭṭhānattā nagaranti vuccati. Lokiyasatthe pana.",
  "anya-e1102n1:101": "‘‘Vicittadevāyatanaṁ, pāsādāpaṇamandiraṁ;",
  "anya-e1102n1:102": "Nagaraṁ dassaye vidvā, rājamaggo pasobhita’’nti.",
  "anya-e1102n1:103_0": "Vuttaṁ. Evaṁ gāmanigamanagarānaṁ visesaṁ ñatvā gāmoyeva gāmasīmā, nigamoyeva nigamasīmā,",
  "anya-e1102n1:103_1": "nagarameva nagarasīmāti tāsaṁ vacanattho veditabbo. Tattha yaṁ padesaṁ asammatāya",
  "anya-e1102n1:103_2": "bhikkhave sīmāya aṭhapitāya yaṁ gāmaṁ vā nigamaṁ vā upanissāya viharati, yā tassa",
  "anya-e1102n1:103_3": "gāmassa vā gāmasīmā nigamassa vā nigamasīmā, ayaṁ tattha samānasaṁvāsā ekūposathā’ti",
  "anya-e1102n1:103_4": "anuññātaṁ, tasmiṁ padese sabbopi vā gāmapadeso. Yampi ekasmiṁyeva gāmakhette ekaṁ",
  "anya-e1102n1:103_5": "padesaṁ ‘‘ayaṁ visuṁ gāmo hotū’’ti paricchinditvā rājā kassaci deti sopi visuṁgāmasīmā",
  "anya-e1102n1:103_6": "hotiyeva tasmā sā ca itarā ca pakatigāmanagaranigamasīmā baddhasīmāsadisāyeva honti.",
  "anya-e1102n1:103_7": "Kevalaṁ pana ticīvaravippavāsaparihāraṁ na labhanti. Ettha ca apare evaṁ vadanti,",
  "anya-e1102n1:103_8": "‘‘rājā pasenadīkosalādayo pokkharasātipabhutīnaṁ dakkhiṇodakapātanavasena denti viya",
  "anya-e1102n1:103_9": "brahmadeyyavasena dinnameva visuṁ gāmasīmā hoti, na āyamattassa, chejjabhejjassa",
  "anya-e1102n1:103_10": "anissarattā’’ti taṁ na panevaṁ daṭṭhabbaṁ, chejjabhejjassa rājārahattā tathā hi lokavohārasaṅketavasena",
  "anya-e1102n1:103_11": "ayaṁ padeso imassa gāmassa paricchedo’’ti issarehi kataparicchinnameva pamāṇaṁ hoti.",
  "anya-e1102n1:103_12": "Yadi chejjabhejjakaro bhaveyya, rājātveva saṅkhyaṁ gacchati. Sopi gāmadeso nagararajjasīmā",
  "anya-e1102n1:103_13": "bhaveyya, na pana gāmasīmāmattameva, tenevāha samantapāsādikāya vinayaṭṭhakathāya",
  "anya-e1102n1:103_14": "‘‘yattake padese tassa gāmassa gāmabhojakā baliṁ labhanti, so padeso appo vā hotu",
  "anya-e1102n1:103_15": "mahanto vā, gāmasīmātveva saṅkhyaṁ gacchati. Nagaranigamasīmāsupi eseva nayo’’ti.",
  "anya-e1102n1:103_16": "Ayaṁ gāma nigamanagarasīmānaṁ vicāraṇā.",
  "anya-e1102n1:104_0": "Abbhantarasīmā nāma yaṁ paṭapadesaṁ agāmake bhikkhave araññe samantā sattabbhantarā,",
  "anya-e1102n1:104_1": "ayaṁ tattha samānasaṁvāsā ekūposathā’ti anuññātā abbhantarasīmā nāma. Tattha samantā",
  "anya-e1102n1:104_2": "sattabbhantarāti yasmiṁ viñjhāṭavisadise araññe bhikkhu vasati, athassa ṭhitokāsato",
  "anya-e1102n1:104_3": "samantā puratthimāya sattabbhantarā pacchimāya sattabbhantarā dakkhiṇāya sattabbhantarā",
  "anya-e1102n1:104_4": "uttarāya sattabbhantarāti samantā sattabbhantarā. Vinibbedhena cuddasā ti puratthimapacchimavasena",
  "anya-e1102n1:104_5": "cuddasabbhantarā, dakkhiṇuttaravasenapi cuddasabbhantarāti evaṁ nibbedhena cuddasa",
  "anya-e1102n1:104_6": "cuddasa katvā samantā aṭṭhavīsati abbhantarā honti. Ettha ca ekaṁ abbhantaraṁ aṭṭhavīsati",
  "anya-e1102n1:104_7": "hatthappamāṇaṁ hoti, tasmā puratthimāya sattabbhantare channavutisatahatthappamāṇaṁ",
  "anya-e1102n1:104_8": "hoti, evaṁ dakkhiṇuttarapacchimesupīti sabbaṁ sampiṇḍetvā caturāsītisattasatahatthappamāṇaṁ",
  "anya-e1102n1:104_9": "hoti. Parimaṇḍalavasena pana sabbaṁ chasattatiekasatuttarāni ca ekaṁ sahassañca hoti.",
  "anya-e1102n1:104_10": "Pakatiayanavasena minite pana –",
  "anya-e1102n1:105": "‘‘Pañcahattho mato daṇḍo, vīsadaṇḍo usabho;",
  "anya-e1102n1:106": "Athītiusabhā gāvī, catugāvī yojana’’nti.",
  "anya-e1102n1:107_0": "Vuttattā ayanavasena vinibbedhe cuddasabbhantare dvehatthādhikaaṭṭhasattati hoti.",
  "anya-e1102n1:107_1": "Sabbaṁ aṭṭhavīsati abbhantaraṁ sampiṇḍetvā catuhatthādhikachappaññāsuttara ekasataṁ",
  "anya-e1102n1:107_2": "hoti. Parimaṇḍalavasena pana chahatthādhikacatutiṁsuttaradvesatāni honti, usabhavasena",
  "anya-e1102n1:107_3": "pana vinibbedhena cuddasa abbhantare dvehi ūnāni cattāri usabhāni ca dveratanañca",
  "anya-e1102n1:107_4": "honti. Sabbaṁ sampiṇḍetvā aṭṭhavīsatiyā abbhantare caturatanañca soḷasa ayanāni adhikāni",
  "anya-e1102n1:107_5": "satta usabhāni honti. Parimaṇḍalavasena pana charatanañca cuddasaayanāni ca adhikāni",
  "anya-e1102n1:107_6": "ekādasa usabhāni honti. Ayamettha sārato vinicchayo. Keci pana abbhantarasaddaṁ hattharatanavācakaṁ",
  "anya-e1102n1:107_7": "parikappetvā evaṁ vadanti majjhe ṭhitassa samantā satta vinibbedhena cuddasā’ti vuttattā",
  "anya-e1102n1:107_8": "puratthimāya satta hatthā dakkhiṇuttarapacchimesupi satta satta hatthāti katvā evaṁ",
  "anya-e1102n1:107_9": "nibbedhena cuddasa hatthā honti. Sabbaṁ sampiṇḍetvā aṭṭhavīsatihatthaṁ abbhantaranti",
  "anya-e1102n1:107_10": "taṁ tesaṁ matimattameva, na sārato paccetabbaṁ. Kasmā aṭṭhakathāyaṁ tattha ekaṁ abbhantaraṁ",
  "anya-e1102n1:107_11": "aṭṭhavīsatihattha’nti vuttattā. Yadi tesaṁ matena sabbaṁ sampiṇḍetvā aṭṭhavīsatihatthabbhantaraṁ",
  "anya-e1102n1:107_12": "bhaveyya, aṭṭhakathāyaṁ tattha abbhantaraṁ nāma aṭṭhavīsatihatthappamāṇaṁ hoti, majjhe",
  "anya-e1102n1:107_13": "ṭhitassa samantā sattavinibbedhena cuddasā hontī’ti vattabbaṁ bhaveyya, na panevaṁ",
  "anya-e1102n1:107_14": "vuttaṁ, tasmā taṁ tesaṁ matimattamevāti daṭṭhabbaṁ. Tattha ayañhetthattho tattha",
  "anya-e1102n1:107_15": "tatthā’ti niddhāraṇe bhummaṁ. Ekanti gaṇanaparicchedo. Abbhantaranti paricchinnaniddeso,",
  "anya-e1102n1:107_16": "niyamitaparidīpanaṁ vā. Aṭṭhavīsatihatthappamāṇanti paricchinditabbadhammasamudāyaniddeso",
  "anya-e1102n1:107_17": "tattha tesu samantā sattabbhantaresu ekaṁ abbhantaraṁ nāma aṭṭhavīsatihatthappamāṇaṁ",
  "anya-e1102n1:107_18": "hotīti attho daṭṭhabbo. Ettha pana saṅkhyā kathetabbā. Sā duvidhā parimāṇaminanavasena.",
  "anya-e1102n1:107_19": "Tattha parimāṇa saṅkhyā evaṁ veditabbā catasso muṭṭhiyo eko kuḍuvo. Cattāro kuḍuvā",
  "anya-e1102n1:107_20": "eko pattho, cattāro patthā eko āḷhako. Cattāro āḷhakā ekaṁ doṇaṁ, cattāri doṇāni",
  "anya-e1102n1:107_21": "ekā mānikā. Catasso mānikā ekā khārī. Vīsati khārikā eko vāho. Tadeva ekaṁ sakaṭanti",
  "anya-e1102n1:107_22": "suttanipātaṭṭhakathādīsu vuttaṁ. Sāratthadīpaniyaṁ pana nava vāhasahassānīti ettha",
  "anya-e1102n1:107_23": "catasso muṭṭhiyo kuḍuvo, cattāro kuḍuvā eko pattho, cattāro patthā eko āḷhako. Cattāro",
  "anya-e1102n1:107_24": "āḷhakā ekaṁ doṇaṁ, cattāri doṇāni ekā mānikā, cattasso mānikā ekā khārī. Vīsatikhārikā",
  "anya-e1102n1:107_25": "eko vāho. Tadeva ekaṁ sakaṭanti suttanipātaṭṭhakathādīsu vutta’nti vatvā ‘‘idha pana",
  "anya-e1102n1:107_26": "dve sakaṭāni eko vāhoti vadantī’’ti likhitaṁ paccantavohārena minite pana saṭṭhisataṁ",
  "anya-e1102n1:107_27": "eko vāhoti rañño dhammāsokassa sūvakāhatasāliyā minite pana paccantavohārena vīsādhikatisataṁ",
  "anya-e1102n1:107_28": "hoti eko vāhoti vadanti. Minana saṅkhyā pana evaṁ veditabbā. Tathā hi –",
  "anya-e1102n1:108": "‘‘Chattiṁsa paramāṇūnaṁ, aṇumattanti vuccati;",
  "anya-e1102n1:109": "Chattiṁ saaṇumattaṁ, tajjārīti pavuccati.",
  "anya-e1102n1:110": "Chattiṁ samattātajjārī, rathareṇupamāṇaṁ;",
  "anya-e1102n1:111": "Chattiṁsa rathareṇū ca, ekā likkhāti vuccati.",
  "anya-e1102n1:112": "Sattalikkhā ca ekūkā, sattūkā dhaññamāsako;",
  "anya-e1102n1:113": "Sattadhaññaṅguli ekā, vidatthi dvādasaṅguli.",
  "anya-e1102n1:114": "Dve vidatthitu ratanaṁ, sattahatthaṁ ekayaṭṭhi;",
  "anya-e1102n1:115": "Vīsayaṭṭhitu usabhaṁ, usabhāsīti gāvutaṁ;",
  "anya-e1102n1:116": "Gāvutāni cattāri, meruyojananti vuccatī’’ti.",
  "anya-e1102n1:117_0": "Vuttattā ekā rajo paramāṇu atisukhumā acakkhuviññeyyā, sarīrampi ghanaselamayaṁ sinerupabbatarājampi",
  "anya-e1102n1:117_1": "vinijjhitvā gatā. Tassā chattiṁsaparimāṇaṁ ekoaṇu tajjāritassa chattiṁsaparimāṇaṁ",
  "anya-e1102n1:117_2": "ekārathareṇu. Tassā chattiṁsaparimāṇaṁ ekalikkhā. Sattalikkhā ekā ūkā. Satta ūkā",
  "anya-e1102n1:117_3": "ekaṁ dhaññaṁ. Sattadhaññaṁ ekā aṅguli, dvādasaaṅguli ekā vidatthi. Dve vidatthi ekaratanaṁ.",
  "anya-e1102n1:117_4": "Sattahatthaṁ ekayaṭṭhi, vīsayaṭṭhi ekā usabhā, asīti usabhā gāvutaṁ. Cattāri gāvutāni",
  "anya-e1102n1:117_5": "meruyojananti vuccati. Tattha aṇurajo kiḷañjakuṭṭachiddādīsu vāte pahaṭakāle sūriyālokesu",
  "anya-e1102n1:117_6": "dissati. Tajjārī pana sakaṭamaggādīsu dakkhiṇavāma passādīsu dissati . Rathareṇu",
  "anya-e1102n1:117_7": "pana tassā allīyanaṭṭhānesu dissati. Likkhā pana atioḷārikā pākaṭā hoti. Ayaṁ meruayanavasena vuttaṁ.",
  "anya-e1102n1:118": "Aparampi",
  "anya-e1102n1:119": "‘‘Dasa kesā ekatilaṁ, chatilaṁ yavakaṁ bhave;",
  "anya-e1102n1:120": "Catuyavañca aṅguli, pañcadasa ekapāda’’nti.",
  "anya-e1102n1:121": "Vuttattā dasa kesā ekatilaṁ nāma. Chatilaṁ ekaṁ yavaṁ nāma. Catuyavaṁ eko aṅguli nāma. Pañcadasaṅguliyo eko pādoti vuccati. Idaṁ tīsu vedesu āgatavasena vuttaṁ.",
  "anya-e1102n1:122": "Aparampi",
  "anya-e1102n1:123": "‘‘Dasa kesā ekatilaṁ, chatilaṁ yavakaṁ bhave;",
  "anya-e1102n1:124": "Catuyavañca aṅguli, aṭṭhaṅguli ekā muṭṭhi, ratanaṁ timuṭṭhi bhave’’ti.",
  "anya-e1102n1:125_0": "Vuttattā dasakesā ekaṁ tilaṁ nāma. Chatilaṁ ekaṁ yavaṁ nāma. Catuyavaṁ ekāaṅguli",
  "anya-e1102n1:125_1": "nāma. Aṭṭhaṅgulaṁ ekāmuṭṭhi. Trimuṭṭhi ekaratanaṁ. Pañca ratanāni ekodaṇḍo. Vīsati",
  "anya-e1102n1:125_2": "daṇḍāni ekousabho. Asīti usabhā ekā gāvī. Catasso gāviyo ekayojananti vuttaṁ, tenevāha.",
  "anya-e1102n1:126": "‘‘Pañcahattho mato daṇḍo, vīsadaṇḍo ca usabho;",
  "anya-e1102n1:127": "Asīti usabhā gāvī, catugāvī ca yojana’’nti.",
  "anya-e1102n1:128": "Idaṁ pakatiayanavasena vuttaṁ. Cakkavāḷaayanayojanavasena pana",
  "anya-e1102n1:129": "‘‘Sattahattho mato daṇḍo, vīsadaṇḍo ca usabho;",
  "anya-e1102n1:130": "Asīti usabhā gāvī, catugāvī ca yojana’’nti vuttaṁ.",
  "anya-e1102n1:131": "Aparampi.",
  "anya-e1102n1:132": "‘‘Dasa kesā ekatilaṁ; Chatilaṁ ekaṁ yavaṁ;",
  "anya-e1102n1:133": "Catuyavaṁ ekaṅguli; Aṭṭhaṅgulaṁ ekāmuṭṭhi;",
  "anya-e1102n1:134": "Trimuṭṭhi ekaratanaṁ, aṭṭhavīsatiratanaṁ ekaṁabbhantaranti.",
  "anya-e1102n1:135": "Vuttaṁ. Tenevāha ‘‘tattha ekaṁ aṭṭhavīsatihattappamāṇaṁ hotī’’ti. Ettha ca agāmake ceti ettha akāro kataratthoti, tathā hi akāro.",
  "anya-e1102n1:136": "Paṭisedhe vuddhitabbhāve, aññatthe sadisepica;",
  "anya-e1102n1:137": "Viruddhe garahe suññe, akāro viraha’ppake’ti.",
  "anya-e1102n1:138_0": "Vuttesu dissati tathā hi ajanetvā tiādīsu paṭisedhe dissati. ‘‘Aparihānīyā dhammā’’ti",
  "anya-e1102n1:138_1": "ādīsu vuddhimhi. ‘‘Anavajjaṁ bhante’’ti ādīsu tabbhāve akkharā’ti ādīsu aññatthe.",
  "anya-e1102n1:138_2": "‘‘Amaru rājā’’tiādīsu sadise. ‘‘Amala’’nti ādīsu viruddhe. ‘‘Aseṭṭhoyaṁ brāhmaṇo",
  "anya-e1102n1:138_3": "abrahmacārī’’ti ādīsu garahe. ‘‘Agāmo’’ti ādīsu suññe. ‘‘Apatikāyaṁitthī’’ti ādīsu",
  "anya-e1102n1:138_4": "virahe. ‘‘Atha nāyaṁ kaññā’’ti ādīsu appake. Idha pana suññe virahe vā daṭṭhabbo.",
  "anya-e1102n1:138_5": "Suññatthena pana agāmake nimanusse kevalāraññeti attho. Virahattho vā agāmake gāmavirahite",
  "anya-e1102n1:138_6": "padeseti attho daṭṭhabbo. Teneva suññatthena virahatthena ‘‘agāmake’’timināpadena",
  "anya-e1102n1:138_7": "gāmanadījātassarasamudde muñcitvā yaṁ anavasesaṁ heṭṭhā pathavīsandhārakaudakampiudakasandhārako",
  "anya-e1102n1:138_8": "vātopi ajaṭākāsampi, tathā yāva uparibrahmalokaṁ upādāya sabbaṁ asurayakkhasurādiākāsaṭṭhakadevabrahmavimānānipi",
  "anya-e1102n1:138_9": "araññantveva saṅgahitā. Nadīsamuddantaresupi macchabandhānaṁ agamanapatho dīpako",
  "anya-e1102n1:138_10": "vā pabbato vā, sopi araññasīmātveva saṅkhyaṁ gacchati, tasmā ayaṁ sattabbhantarasīmā",
  "anya-e1102n1:138_11": "nimanusse kevalāraññe pathavīmaṇḍalepi devaloke vimānakapparukkhādīsupi labbhateva.",
  "anya-e1102n1:138_12": "Pathaviyaṁ pana yasmiṁ gāmakhette heṭṭhā pathaviyā yattha vā suvaṇṇamaṇiādīni khaṇitvā",
  "anya-e1102n1:138_13": "gahetuṁ sakkonti, taṁ padesaṁ gāmakhettameva. Tato parā yāva pathavīsandhārakaudakā",
  "anya-e1102n1:138_14": "ajaṭākāsepi labbhateva. Nanu chakāmāvacara devalokesupi devavimānakapparukkhagāmanigamādayopi",
  "anya-e1102n1:138_15": "attheva. Atha kasmā ‘‘araññā’’ti kathitāti amanussā vā sattā jātibhinnattā ca te",
  "anya-e1102n1:138_16": "agāmāyeva, teneva ‘‘nimanussamhi araññamhī’’ti vuttaṁ. Tiracchānavatthusmimpi ‘‘nāgo",
  "anya-e1102n1:138_17": "vā hotu supaṇṇamāṇavakādīnaṁ vā aññataro antamaso sakkaṁ devarājānaṁ upādāya yo koci",
  "anya-e1102n1:138_18": "amanussajātiko sabbova imasmiṁ atthe tiracchānagatoti veditabbo’’ti vuttaṁ, tasmā",
  "anya-e1102n1:138_19": "jātibhinnatāya amanussāvāso araññanti veditabbo. Abbhantarasīmāya vicāraṇā.",
  "anya-e1102n1:139_0": "Idāni udakukkhepasīmāya saṁvaṇṇanākkamo sampatto. Tattha ‘‘sabbā bhikkhave nadī asīmā.",
  "anya-e1102n1:139_1": "Sabbo samuddo asīmo. Sabbo jātassaro asīmo. Nadiyā vā bhikkhave samudde vā jātassare",
  "anya-e1102n1:139_2": "vā yaṁ majjhimassa purisassa samantā udakukkhepā, ayaṁ tattha samānasaṁvāsā ekūposathā’’ti",
  "anya-e1102n1:139_3": "paññattā, ayaṁ udakukkhepasīmā nāma. Tattha ‘‘sabbā bhikkhave nadī asīmā’’ti ettha",
  "anya-e1102n1:139_4": "asīmasadde akāro virahattho, asīmā baddhasīmā virahitāti attho. Ñattidutiyakammavācaṁ",
  "anya-e1102n1:139_5": "sāvetvāpi bandhasīmāvirahitāti vuttaṁ hoti. Paṭisedhattho vā, asammannitabbāti attho.",
  "anya-e1102n1:139_6": "Vuḍḍhiattho vā, ‘‘asekkhā dhammā’’ti yathā sikkhitasikkhā niṭṭhitasikkhāti vuttaṁ",
  "anya-e1102n1:139_7": "hoti. Evaṁ asīmāsīmakiccaniṭṭhappattāti attho. Ñattidutiyakamma vācaṁ sāvetvā sammatāpi",
  "anya-e1102n1:139_8": "asammatāyeva, attano sabhāveneva gāmasīmā viya baddhasīmāsadisāti vuttaṁ hoti. Etena",
  "anya-e1102n1:139_9": "nadījātassarasamuddānaṁ baddhasīmāya akhettabhāvo dassito hoti. Evaṁ ‘‘sabbā bhikkhave",
  "anya-e1102n1:139_10": "nadī asīmā’’tiādinā nadīsamuddajātassarānaṁ baddhasīmābhāvaṁ paṭikkhipitvā tattha",
  "anya-e1102n1:139_11": "lokavohārasiddhāsu etāsu nadīādīsu abaddhasīmāsu puna vaggakammaparihāratthaṁ vālikādīhi",
  "anya-e1102n1:139_12": "sīmaparicchindanaṁ kattukāmo bhagavā ‘‘nadiyā vā bhikkhave samudde vā jātassare vā",
  "anya-e1102n1:139_13": "yaṁ majjhimassa purisassa samantā udakukkhepā’’ti ādimāha. Tattha majjhimassa purisassati",
  "anya-e1102n1:139_14": "thāmamajjhimassa purisassa tenevāha samantapākādikāya vinayaṭṭhakathāyaṁ ‘‘thāmamajjhimena",
  "anya-e1102n1:139_15": "purisenā’’ti. Yadi vaḍḍhakīpurisamiccheyya, ‘‘vaḍḍhakīpurisenā’’ti vuttaṁ bhaveyya,",
  "anya-e1102n1:139_16": "na panevaṁ vuttaṁ, tena ñāyati ‘‘thāmamajjhimassa purisassā’’ti. Tividhā hi purisā",
  "anya-e1102n1:139_17": "uttamapuriso majjhimapuriso pakatipurisoti. Tattha uttamapuriso nāma sabbaññu bhagavā,",
  "anya-e1102n1:139_18": "so hi bhagavā sabbasattuttamo thāmayasasampattiissariyādīhi tathā hi tathāgatassa thāmo.",
  "anya-e1102n1:140": "‘‘Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "anya-e1102n1:141": "Gandhamaṅgalahemañca, uposathaṁ chaddantime’’ti.",
  "anya-e1102n1:142_0": "Vuttānaṁ dasannaṁ hatthikulānaṁ balānusārena veditabbo. Tattha kāḷāvaka nti pakatihatthikulaṁ",
  "anya-e1102n1:142_1": "yaṁ dasannaṁ purisānaṁ kāyabalaṁ, taṁ ekassa kāḷāvakassa hatthino balaṁ. Yaṁ dasannaṁ",
  "anya-e1102n1:142_2": "kāḷāvakānaṁ balaṁ, taṁ ekassa gaṅgeyyassa balaṁ. Yaṁ dasannaṁ gaṅgeyyānaṁ balaṁ,",
  "anya-e1102n1:142_3": "taṁ ekassa paṇḍarassa balaṁ, yaṁ dasannaṁ paṇḍarānaṁ balaṁ, taṁ ekassa tambassa balaṁ.",
  "anya-e1102n1:142_4": "Yaṁ dasannaṁ tambānaṁ balaṁ, taṁ ekassa piṅgalassa balaṁ. Yaṁ dasannaṁ piṅgalānaṁ",
  "anya-e1102n1:142_5": "balaṁ, taṁ ekassa gandhahatthino balaṁ. Yaṁ dasannaṁ gandhahatthīnaṁ balaṁ, taṁ ekassa",
  "anya-e1102n1:142_6": "maṅgalassa balaṁ. Yaṁ dasannaṁ maṅgalānaṁ balaṁ, taṁ ekassa hemassa balaṁ. Yaṁ dasannaṁ",
  "anya-e1102n1:142_7": "hemavatānaṁ balaṁ, taṁ ekassa uposathassa balaṁ. Yaṁ dasannaṁ uposathānaṁ balaṁ,",
  "anya-e1102n1:142_8": "taṁ ekassa chaddantassa balaṁ. Yaṁ dasannaṁ chaddantānaṁ balaṁ, taṁ ekassa tathāgatassa",
  "anya-e1102n1:142_9": "kāyabalaṁ. ‘‘Nārāyanasaṅkhātaṁ bala’’ntipi idameva vuccati. Tattha nārā vuccanti",
  "anya-e1102n1:142_10": "rasmiyo, tā bahū nānāvidhā tato uppajjantīti nārayanaṁ, vajiraṁ, tasmā vajirasaṅkhātaṁ",
  "anya-e1102n1:142_11": "balanti pi attho, tadetaṁ pakatihatthigaṇanāya hatthikoṭisahassaṁ, purisagaṇanāya",
  "anya-e1102n1:142_12": "dasannaṁ purisakoṭisahassānaṁ balaṁ hoti, idaṁ tathāgatassa kāyabalaṁ. Issariyādibalavidhānaṁ",
  "anya-e1102n1:142_13": "pana taṁtaṁ suttānusārena veditabbaṁ. Majjhimapuriso nāma vaḍḍhakipuriso so hi tathāgatassa",
  "anya-e1102n1:142_14": "balaṁ paṭicca sinerupabbatarājaṁ sāsapabījena minanto viya satenapisahassenapi satasahassenapi",
  "anya-e1102n1:142_15": "minetuṁ abhabbo, antamaso pādaṅguṭṭha so pādaṅguṭṭhakampi gaṇhetuṁ abhabbova. Tassa",
  "anya-e1102n1:142_16": "pakatipurisato mahantabhāvena majjhe bhavattā majjhimapuriso nāma jāto, tathā hi",
  "anya-e1102n1:142_17": "sugatavidatthi vaḍḍhakissa tisso vidatthiyo, vaḍḍhakihatthena diyaḍḍhahattho hoti,",
  "anya-e1102n1:142_18": "tathā vaḍḍhakividatthi pakatipurisassa dve vidatthiyo, pakatipurisahatthena paripuṇṇahattho",
  "anya-e1102n1:142_19": "hoti tathā hi sugatavidatthi nāma idāni majjhimassa purisassa tisso vidatthiyo, vaḍḍhakihatthena",
  "anya-e1102n1:142_20": "diyaḍḍho hattho hotīti kuṭikārasikkhāpadaṭṭhakathāyaṁ vuttaṁ. Ayaṁ idha majjhimapurisoti",
  "anya-e1102n1:142_21": "nādhippetā. Kasmā kuṭikārasikkhāpadeyeva tihatthāti vaḍḍhakihatthena tihatthā. Pamāṇayutto",
  "anya-e1102n1:142_22": "mañcoti pakatividatthiyā navavidatthippamāṇo mañcoti vuccati yathā, evaṁ majjhimapurisenā’ti",
  "anya-e1102n1:142_23": "idha avatvā’thāmamajjhimena purisenā’ti aṭṭhakathāyaṁ vuttattā. Pakatipuriso nāma’yaṁ",
  "anya-e1102n1:142_24": "dasannaṁ purisānaṁ kāyabalaṁ, taṁ ekassa kāḷāvakassa hatthino bala’nti vuttapuriso",
  "anya-e1102n1:142_25": "pakatipuriso nāma. Tattha kiñcāpi ekacce puññavantā rājā ajātasattu jīvako komārabhacco",
  "anya-e1102n1:142_26": "itthiyāpi visākhā migāramātāti evamādayo pañcannaṁ hatthīnaṁ balaṁ dhārenti, na pana",
  "anya-e1102n1:142_27": "te majjhimapurisā nāma honti, pakatipuriso yeva, puññavantabhāvena visesapurisattā.",
  "anya-e1102n1:142_28": "Idha pana pakatipurisoyeva thāma majjhimapurisoti adhippeto. Udakukkhepāti udakukkhepena",
  "anya-e1102n1:142_29": "paricchinnā, tenevāha mātikāṭṭhakathāyaṁ līnatthappakāsaniyaṁ udakukkhepāti karaṇatthe",
  "anya-e1102n1:142_30": "nissakkavacananti āha. Udakukkhepenā’ti ayañhetthattho . Nadīsamuddajātassaresu yaṁṭhānaṁ",
  "anya-e1102n1:142_31": "majjimassa purisassa samantā parisapariyantato udakukkhepena paricchinnaṁ, ayaṁ tattha",
  "anya-e1102n1:142_32": "nadīādīsu lokavohāra siddhāsu tāsueva abaddhasīmāsu aparāpi samānasaṁvāsā ekūposathāti",
  "anya-e1102n1:142_33": "kaṅkhāvitaraṇiyaṁ pana yaṁ majjhimassa purisassa samantā udakukkhepāti yaṁ ṭhānaṁ",
  "anya-e1102n1:142_34": "thāmamajjhimassa purisassa samantato udakukkhepena paricchinnaṁ. Tattha yathā akkhadhuttā",
  "anya-e1102n1:142_35": "dāruguḷaṁ khipanti, evaṁ udakaṁ vā vālikaṁ vā hatthena gahetvā majjhimena purisena",
  "anya-e1102n1:142_36": "sabbathāmena khipitabbaṁ. Yattha evaṁ khittaṁ udakaṁ vā vālikā patati, ayaṁ udakukkhepo",
  "anya-e1102n1:142_37": "nāma. Ayaṁ tattha samāna saṁvāsā ekūposathāti, ayaṁ tesu nadīādīsu udakukkhepaparicchinnā",
  "anya-e1102n1:142_38": "sīmā samānasaṁvāsāceva ekūposathācā’ti atthayojanaṁ katvā ayaṁ etesaṁ nadīādīnaṁ",
  "anya-e1102n1:142_39": "antoyeva labbhati, na bahi, tasmā nadiyā vā jātassare vā yattakaṁ padesaṁ pakativassakāle",
  "anya-e1102n1:142_40": "catūsu māsesu udakaṁ ottharati, samudde yasmiṁ padese pakativīciyo osaritvā saṇṭhahanti,",
  "anya-e1102n1:142_41": "tatopaṭṭhāya kappiyabhūmi. Dubbuṭṭhikāle vā gimhe vā nadījātassaresu sukkhesupi sāeva",
  "anya-e1102n1:142_42": "kappiyabhūmi. Sace pana sukkhe jātassare vāpiṁ vā khaṇanti vappaṁ vā karonti, taṁ",
  "anya-e1102n1:142_43": "ṭhānaṁ gāmakhettaṁ hoti. Yā panesā kappiyabhūmīti vuttā, tato bahi udakukkhepasīmā",
  "anya-e1102n1:142_44": "na gacchati, antoyeva gacchati, tasmā tesaṁ antoparisapariyantato paṭṭhāya samantāudakukkhepa",
  "anya-e1102n1:142_45": "paricchedo kātabbo’’ti vuttaṁ. Gaṇṭhipade pana yaṁ majjhimassa purisassa samantā",
  "anya-e1102n1:142_46": "udakukkhepāti pana etissā nadiyā catuvaggādīnaṁ saṅghānaṁ visuṁ catuvaggakaraṇīyādikammakaraṇakāle",
  "anya-e1102n1:142_47": "sīmāparicchedadassanatthaṁ vuttaṁ, ticīvarena vippavāsaparicchedadassanatthampi sattabbhantarasīmāya",
  "anya-e1102n1:142_48": "paricchedadassanaṁ viyāti ācariyā, tasmā udakukkhepaparicchedābhāvepi antonadiyaṁ",
  "anya-e1102n1:142_49": "kātuṁ vaṭṭatīti siddha’nti likhitaṁ. Tattha udakukkhepaparicchedābhāvepī’ti idaṁ",
  "anya-e1102n1:142_50": "padaṁ samantato udakukkhepena paricchinna’nti mahāaṭṭhakathāvacanena vā samantā udakukkhepaparicchedo",
  "anya-e1102n1:142_51": "kātabbo’ti mātikāṭṭhakathāya kaṅkhā vitaraṇiyañca vuttavacanena vā, ‘‘tatthāpi hi",
  "anya-e1102n1:142_52": "majjhimapuriso na ñāyati, tathā sabbathāmena khipana’’nti vā, ‘‘etadatthameva hi",
  "anya-e1102n1:142_53": "vālikādīhi sīmaparicchindana’’nti vā vimativinodanīvacanehi vā na sameti. Ganthakārenāpi",
  "anya-e1102n1:142_54": "parūpavādavivajjanatthaṁ ‘‘ayaṁ amhākaṁ khantī’’ti avatvā’acariyā’ti aññakattāre",
  "anya-e1102n1:142_55": "nidassitvā parato nigamane ‘‘idaṁ sabbaṁ suṭṭhu vicāretvā garukule payirupāsitvā",
  "anya-e1102n1:142_56": "gahetabbaṁ yuttaṁ gahetabbaṁ, itaraṁ chaḍḍetabba’’nti vuttaṁ tasmā aññesaṁ ācariyānaṁ",
  "anya-e1102n1:142_57": "matena likhitanti daṭṭhabbaṁ. Aññathā tissopi saṅgītiyo ārūḷhe aṭṭhakathāvacane ca",
  "anya-e1102n1:142_58": "kaṅkhāvitaraṇī-vimativinodanīvacanāni ca makkhetabbāni bhaveyyuṁ, ganthāpi aññamaññaviruddhā",
  "anya-e1102n1:142_59": "bhaveyyuṁ, bhagavatā paññattasikkhāpadampi sāvakānaṁ matena paṭisaṅkharitabbaṁ bhaveyya",
  "anya-e1102n1:142_60": "bhagavatā paññattasikkhāpadaṁ pana na makkhetabbaṁ, yathā paññatteyeva vattitabbaṁ",
  "anya-e1102n1:142_61": "vakkhati hi vatthuṁ jānitvāpi majjaṁ pivato bhikkhussa pācittiyaṁ, sāmaṇerassa pana",
  "anya-e1102n1:142_62": "jānitvā pivato sīlabhedo, na ajānitvāti vuttaṁ tattha kāraṇaṁ maggitabbaṁ, sikkhāpada",
  "anya-e1102n1:142_63": "paññattiyā buddhānameva visayattā na vā maggitabbaṁ, yathā paññatteyeva vattitabba’nti",
  "anya-e1102n1:142_64": "tasmā samantā udakukkhepāti paññattasikkhāpadānurūpaṁ samantato udakukkhepena paricchinnanti",
  "anya-e1102n1:142_65": "vā udakaṁ ukkhipitabbanti vā udakukkhepena pi paricchinnā sīmātivā samantā udakukkhepaparicchedo",
  "anya-e1102n1:142_66": "kātabboti vā vuttadhammasaṅgāhakattherānaṁ vacanameva pamāṇaṁ te hi buddhamataññuno,",
  "anya-e1102n1:142_67": "idañca vacanaṁ bhagavato na paccakkhavacanaṁ nāpisaṅgāhakattherānaṁ vacanaṁ athavā",
  "anya-e1102n1:142_68": "‘‘yaṁ majjhimassa purisassa samantā udakukkhepā’’ti pana etissā nadiyā…pe… sattabbhantarasīmāya",
  "anya-e1102n1:142_69": "paricchedadassanaṁ viya sīmaparicchedadassanatthaṁ vutta’nti ācariyā yasmā vadanti,",
  "anya-e1102n1:142_70": "tasmā udakukkhepaparicchedābhāvepi antonadiyaṁ kātuṁ vaṭṭatīti siddhanti imissā atthayojanāya",
  "anya-e1102n1:142_71": "na dhammasaṅgāhakattherāpi paviṭṭhā, ganthakāropi apaviṭṭho. Kasmāti ce tissopi saṅgītiyo",
  "anya-e1102n1:142_72": "ārūḷhesu vinayaṭṭhakathāsuceva tabbivaraṇabhūtāsu silokaṭīkāsu ca ‘‘udakukkhepena",
  "anya-e1102n1:142_73": "paricchinnaṁ, udakaṁ ukkhipitabbaṁ, udakukkhepaparicchedo kātabbo’’ti ādinā bahūhi",
  "anya-e1102n1:142_74": "ākārehi udakukkhepaparicchedameva likhanti, tasmā dhammasaṅgāhakattherāpi appaviṭṭhāti",
  "anya-e1102n1:142_75": "viññāyati ganthakāro pi parūpavādavivajjanatthaṁ ‘‘ācariyā’’ti aññakattāre nidasseti,",
  "anya-e1102n1:142_76": "tasmā gantthakāropi appaviṭṭhoti viññāyati, idañca vacanaṁ kesañci therānaṁ attanomati,",
  "anya-e1102n1:142_77": "attanomatica nāmesā sabbadubbalā, sinerupabbatarājaṁ sāsapabījena minento viya sabbaññubuddhena",
  "anya-e1102n1:142_78": "paññattassa udakukkhepāti sikkhāpadassa atthaṁ vadantānaṁ mahākassapayasamoggaliputtatissapabhutīnañca",
  "anya-e1102n1:142_79": "tesaṁ sissānusissānaṁ mahāvihāravāsīnañca vacanaṁ ko nāma puggalo makkhetuṁ sakkhissati,",
  "anya-e1102n1:142_80": "upasampadādikammassa ca garukammattā sāsanassa mūlattā ca garukeyeva ṭhātabbaṁ. ‘‘Yaṁ",
  "anya-e1102n1:142_81": "majjhimassa purisassa samantā udakukkhepā’’ti bhagavatā paññattaṁ, kathaṁ majjhimassa",
  "anya-e1102n1:142_82": "purisassa udakukkhepārahaṭṭhānameva udakukkhepasīmā, udāhu udakukkhepeneva udakukkhepasīmāti",
  "anya-e1102n1:142_83": "codanaṁ pariharanto aṭṭhakathācariyo kathaṁ pana udakaṁ ukkhipitabbantyādimāha. Tattha",
  "anya-e1102n1:142_84": "kathanti kathetukamyatā pucchā, kathaṁ kena kāraṇena udakaṁ ukkhipitabbaṁ udakāsiñcanasaṅkhepena",
  "anya-e1102n1:142_85": "ukkhipitabbaṁ atha kho leḍḍukhipanadāruguḷakhipanākārena ukkhipitabbanti attho. Akkhadhuttāti",
  "anya-e1102n1:142_86": "sāmaññena vuttepi ‘‘sīho gāyati naṅguṭṭhaṁ, sīho cāleti vāladhi’’nti ettha viya dāruguḷaṁ",
  "anya-e1102n1:142_87": "khipanti saddantarasannidhānato atthavasena dāruguḷakīḷakā dhuttajanāti viññāyati",
  "anya-e1102n1:142_88": "akkhasaddo hi jūtepi nirūḷho. Dāruguḷanti bhamaṁ āropetvā āraggena katadāruvikati",
  "anya-e1102n1:142_89": "ayañhetthattho… yathā akkhadhuttā dāruguḷakā dhuttajanā dāruguḷaṁ hatthena gahetvā",
  "anya-e1102n1:142_90": "attano balaṁ dassentā viya sabbathāmena attānaṁ onamitvā khipanti, evameva thāmamajjhimena",
  "anya-e1102n1:142_91": "purisena udakaṁ vā vālikaṁ vā hatthena gahetvā attano balaṁ dassentāviya onamitvā",
  "anya-e1102n1:142_92": "sabbathāmena nisinnassa vā ṭhitassa vā parisapariyantato anupariyāyitvā khipitabbaṁ,",
  "anya-e1102n1:142_93": "evaṁ cittaṁ udakaṁ vā vālikaṁ vā yattha yasmiṁ ṭhāne patati, ayameko udakukkhepo",
  "anya-e1102n1:142_94": "nāmāti ‘‘ayameko udakukkhepo’’ti iminā padena dvinnaṁ saṅghānaṁ visuṁvisuṁ kammakaraṇādhikāre",
  "anya-e1102n1:142_95": "sīmantarikattā aññassāpi udakukkhepassa sambhavaṁ dasseti, teneva mātikāṭṭhakathāyaṁ",
  "anya-e1102n1:142_96": "‘‘sace pana dve saṅghā visuṁvisuṁ uposathādikammaṁ karonti, dvinnaṁ udakukkhepānaṁ",
  "anya-e1102n1:142_97": "antare añño eko udakukkhepo upacāratthāya ṭhapetabbo’’ti vuttaṁ, vimativinodaniyampi",
  "anya-e1102n1:142_98": "‘‘tassa antoti tassa udakukkhepaparicchinnassa ṭhānassa anto na kevalañca tasseva",
  "anya-e1102n1:142_99": "anto, tato bahipi ekassa udakukkhepassa anto ṭhātuṁ na vaṭṭatīti vacanaṁ udakukkhepaparicchedassa",
  "anya-e1102n1:142_100": "dubbijānato kammakopasaṅkā hotī’’ti vuttaṁ, sāratthadīpaniyaṁ pana ‘‘tassa anto hatthapāsaṁ",
  "anya-e1102n1:142_101": "vijahitvā ṭhito kammaṁ kopetīti iminā paricchedato bahi yattha katthaci ṭhito kammaṁ",
  "anya-e1102n1:142_102": "na kopetīti dīpetī’’ti vatvā mātikāṭṭhakathāvacanampi paṭikkhipi, taṁ ekasaṅghaṁ",
  "anya-e1102n1:142_103": "sannipātaṁ sandhāya vuttanti daṭṭhabbaṁ, yathā ca mahāsīmāya khaṇḍitvā baddhānaṁ",
  "anya-e1102n1:142_104": "khaṇḍasīmānaṁ aññamaññasaṅkaravivajjanatthaṁ sīmantarikā ṭhapitā, evameva attano",
  "anya-e1102n1:142_105": "sabhāvena gāmasīmā viya sayaṁ jātasīmāyaṁ nadīsamuddajātassarānaṁ atimahantabhāvena",
  "anya-e1102n1:142_106": "udakukkhepena udakukkhepasīmā bhagavatā anuññātā, tathāpi dvinnaṁ baddhasīmānamiva",
  "anya-e1102n1:142_107": "aññamaññasaṅkaravivajjanatthaṁ dvinnaṁ udakukkhepasīmānaṁ antare sīmantarikatthāya",
  "anya-e1102n1:142_108": "añño udakukkhepo ṭhapetabbo’ti vuttaṁ, sanimittā baddhasīmā, saudakukkhepā udakukkhepasīmā,",
  "anya-e1102n1:142_109": "sīmantarikā viya eko udakukkhepo daṭṭhabbo, teneva vimativinodaniyaṁ ‘‘idañcettha",
  "anya-e1102n1:142_110": "sīmantarikāvidhānaṁ dvinnaṁ baddhasīmānaṁ sīmantarikāanujānanasuttānulomato siddhanti",
  "anya-e1102n1:142_111": "daṭṭhabba’’nti vuttaṁ, ekasmiṁ saṅghasannipāte pana ekassa udakukkhepassa bahi tiṭṭhantopi",
  "anya-e1102n1:142_112": "kammaṁ na kopetīti daṭṭhabbaṁ vuttañhi vimativinodaniyaṁ bhagavatā nidānavasena ekagāmasīmanissitānaṁ",
  "anya-e1102n1:142_113": "ekasabhāgānañca dvinnaṁ baddhasīmānameva aññamaññaṁ sambhedajjhottharaṇaṁ sīmantarikaṁ",
  "anya-e1102n1:142_114": "vinā abyavadhāne ṭhānañca bhagavatā anumatamevāti ñatvā aṭṭhakathācariyā idhāpi sīmantarikāvidhānamakaṁsu",
  "anya-e1102n1:142_115": "visabhāgasīmānampi hi ekasīmanissitattaṁ ekasabhāvattañcāti dvīhaṅgehi samannāgate",
  "anya-e1102n1:142_116": "sati eva sīmantarikaṁ vinā ṭhānaṁ sambhedāya hoti, nāsatīti daṭṭhabba’nti. Evaṁ nadīsamuddajātassaresu",
  "anya-e1102n1:142_117": "samantāudakukkhepāti paññattasikkhāpadānurūpaṁ udakukkhepena paricchedaṁ dassetvā",
  "anya-e1102n1:142_118": "rassapabhave nadījātassarapadese udakukkhepena vināva attano sabhāvena gāmasīmāyamiva",
  "anya-e1102n1:142_119": "sabbathā kappiyabhāvaṁ dassetuṁ sace pana nātidīghā hoti, pabhavato paṭṭhāya tyādimāha.",
  "anya-e1102n1:142_120": "Tattha pabhavato paṭṭhāyāti yasmiṁ padese catumāsaparamā nadī sandati, tassa uparimabhāgato",
  "anya-e1102n1:142_121": "paṭṭhāyāti attho. Yāva mukhadvārā ti yāva nadītīramevettha mukhadvārāti adhippetā.",
  "anya-e1102n1:142_122": "Sabbatthā’ti sabbasmiṁ nadīpadese udakukkhepasīmākammaṁ natthī ti udakukkhepena pavattā",
  "anya-e1102n1:142_123": "sīmā udakukkhepasīmā. Karitabbanti kammaṁ, karakaraṇeti dhātu, rammapaccayo. Karaṇeti",
  "anya-e1102n1:142_124": "manodvāravīthiyā sattamakusalajavanacittasamuṭṭhāpitavāyodhātuyā vikārabhūto kāyapayogo,",
  "anya-e1102n1:142_125": "tena kāyapayogena khipitabbaṁ uddhaṭaṁ kammanti vuccati paramatthavasena pana kāyapayogasaṅkhātāya",
  "anya-e1102n1:142_126": "cittaṁ javāyodhātuyā vipphārena desantarappattisamuṭṭhāpikā aṭṭhakalāpapuñjāyeva.",
  "anya-e1102n1:142_127": "Udakukkhepasīmāya kammaṁ udakukkhepasīmākammaṁ taṁ ettha rassapabhavanadiyā natthīti",
  "anya-e1102n1:142_128": "attho. Ayañhetthattho sace nadī nātidīghā hoti aḍḍhayojanaṁ vā gāvutaṁ vā aḍḍhagāvutaṁ",
  "anya-e1102n1:142_129": "vā, tassā pavattanaṭṭhānato paṭṭhāya yāva nadītīrā sabbattha nadīpadese ajjhottharitvā",
  "anya-e1102n1:142_130": "saṅgho nisīdati, tattha tasmiṁ nadīpadese samantato avasesanadiyā abhāvā vaggakammasaṅkābhāvena",
  "anya-e1102n1:142_131": "udakukkhepasīmā kammaṁ natthi, kevalā nadī sīmāyevāti sāratthadīpaniyampi mātikāṭṭhakathāyalīnatthappakāsaniyampi",
  "anya-e1102n1:142_132": "etadeva sanniṭṭhānaṁ vuttaṁ vimativinodaniyaṁ pana yattha khuddake araññe mahantehi",
  "anya-e1102n1:142_133": "vā bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi,",
  "anya-e1102n1:142_134": "tattha satthabbhantarasīmā na uppajjati, kevalāraññasīmāyeva tattha saṅghena kammaṁ",
  "anya-e1102n1:142_135": "kātabbaṁ nadīādīsupi eseva nayo vakkhati hi sace nadī nātidīghā hoti, pabhavato paṭṭhāya",
  "anya-e1102n1:142_136": "yāvamukhadvārā sabbattha saṅgho nisīdati, udakukkhepasīmākammaṁ natthī’ti ādi ca",
  "anya-e1102n1:142_137": "ubhayatthāpi ca. Yassaṁ disāyaṁ sattabbhantarassa vā udakukkhepassa vā okāso nappahoti,",
  "anya-e1102n1:142_138": "tattha kathaṁ minanaṁ khipanaṁ vā bhaveyya, gāmakhettādīsu pavisanato akhette sīmā",
  "anya-e1102n1:142_139": "paviṭṭhā nāmātisīmā vipajjeyya, apekkhāya sīmuppattiyaṁ pana yato pahoti, tattha",
  "anya-e1102n1:142_140": "sattabbhantaraudakukkhepasīmā sayameva paripuṇṇā jāyanti. Yato pana nappahoti, tattha",
  "anya-e1102n1:142_141": "attano khettappamāṇeneva jāyanti, na bahīti vuttaṁ, ettha ca’sīmāpekkhāya sattabbhantaraudakukkhepasīmā",
  "anya-e1102n1:142_142": "sayameva paripuṇṇā jāyantī’ti vuttattā udakukkhepaṁ vināyeva apekkhāya sīmāya udakukkhepasīmā",
  "anya-e1102n1:142_143": "uppajjatī’ti atthaṁ vadanti, taṁ ayuttarūpaṁ viya dissati. Kasmāti ce pāḷinayavirodhato",
  "anya-e1102n1:142_144": "vimativinodaniyaṁ parato vuttavacanenāpi virodhato ca. Idañca vacanaṁ ācariyassa",
  "anya-e1102n1:142_145": "kesañci puggalānaṁ vādappakāsanatthaṁ vuttaṁ bhaveyya. Kasmā parato vuttavacanena",
  "anya-e1102n1:142_146": "aghaṭiyattā ca pāḷiyaṭṭhakathāṭīkāvacanehipi virujjhanato ca, taṁ parato vaṇṇayissāma.",
  "anya-e1102n1:142_147": "Yathā ca loke vatiṁ aparikkhipitvā ‘‘idaṁ vatiyā ṭhāna’’nti ca yathā ca naṅgalakoṭiyā",
  "anya-e1102n1:142_148": "akasitvā ‘‘idaṁ kasikaṭṭhāna’’nti ca yathā ca vatthuṁ karontā manussā kudhārīpharasuādinā",
  "anya-e1102n1:142_149": "rukkhe acchinditvā ‘‘idaṁ mama kudhāripatanaṭṭhāna’’nti ca yathā ca dāttena alāyitvā",
  "anya-e1102n1:142_150": "‘‘idaṁ mama lāyitaṭṭhāna’’nti ca na sakkā vattuṁ, evameva udakaṁ vā vālikaṁ vā hatthena",
  "anya-e1102n1:142_151": "akhipitvā ‘‘ayameko udakukkhepoti ca, udakapatanaṭṭhānanti ca na sakkā vattuṁ. Ettha",
  "anya-e1102n1:142_152": "ca dve bhikkhū evaṁ vivādaṁ karonti vimativinodaniyaṁ ‘‘yattha khuddake araññe mahantehi",
  "anya-e1102n1:142_153": "bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi, tattha",
  "anya-e1102n1:142_154": "sattabbhantarasīmā na uppajjati, kevalāraññasīmāyeva tattha saṅghena kammaṁ kattabbaṁ",
  "anya-e1102n1:142_155": "nadī ādīsupi eseva nayo. Vakkhati hi sace nadī nātidīghā hoti. Pabhavato paṭṭhāya",
  "anya-e1102n1:142_156": "yāva mukhadvārā sabbattha saṅgho nisīdati, udakukkhepasīmākammaṁ natthī’tiādiṁ, iminā",
  "anya-e1102n1:142_157": "eva vacanena vaggakammaparihāratthaṁ sīmāpekkhāya sati eva udakukkhepasīmā sattabbhantarasīmā",
  "anya-e1102n1:142_158": "uppajjanti, nāsatīti daṭṭhabba’nti vuttattā udakukkhepaṁ vināva parisapariyantato",
  "anya-e1102n1:142_159": "paṭṭhāya sīmāpekkhāya saheva udakukkhepasīmā uppajjati tasmā udakukkhepena payojanaṁ",
  "anya-e1102n1:142_160": "natthevāti te evaṁ vattabbā ‘‘mā sappurisā evaṁ vadeyyātha ācariyavarañca mā abbhācikkhatha",
  "anya-e1102n1:142_161": "idañca vacanaṁ ācariyavarassa neyyavacanaṁ, paratopi ācariyavaro sanniṭṭhānaṁ vakkhati",
  "anya-e1102n1:142_162": "vinayaṭṭhakathāsuceva sāratthadīpaniyañca vuttavacanehipi tava vacanaṁ asaṁsandeva,",
  "anya-e1102n1:142_163": "vimativinodaniyameva parato vuttavacanenāpi na ghaṭiyati. Kathaṁ neyyavacanaṁ hotīti.",
  "anya-e1102n1:142_164": "‘‘Sīmāpekkhāya sati eva…pe… nassatī’’ti ettha sīmāpekkhāya vinā maggagamananhānādi",
  "anya-e1102n1:142_165": "atthehi bhikkhūhi araññe vā nadīādīsupivā paviṭṭhakkhaṇeyeva nuppajjati, sīmāpekkhāya",
  "anya-e1102n1:142_166": "satieva araññe samantā sattabbhantarā’ti paññattasikkhāpadānurūpaṁ abbhantarasīmā",
  "anya-e1102n1:142_167": "uppajjati’ nadīsamuddajātassaresupi majjhimassa purisassa samantā udakukkhe’pāti",
  "anya-e1102n1:142_168": "paññatta sikkhāpadānurūpaṁ udakukkhepena saha udakukkhepasīmā uppajjati, na udakukkhepena",
  "anya-e1102n1:142_169": "vināti ayaṁ neyyattho. Nāsatītiettha udakukkhepena vināti atthopi na labbhate. Evañca",
  "anya-e1102n1:142_170": "sati vimativinodaniyaṁ yeva puna tatthāti lokavohārasiddhāsu etāsu nadīādīsu tīsu",
  "anya-e1102n1:142_171": "abaddhasīmāsu punavaggakammaparihāratthaṁ sāsanavohārasiddhāya abaddhasīmāya paricchedaṁ",
  "anya-e1102n1:142_172": "dassentoti adhippāyo. Pāḷiyaṁ ‘‘yaṁ majjhimassa purisassā’’ti ādīsu udakaṁ ukkhipitvā",
  "anya-e1102n1:142_173": "khipiyati etthāti udakukkhepo, udakassa pathanokāso, tasmā udakukkhepā. Ayañhettha",
  "anya-e1102n1:142_174": "padasambandhavasena attho… ‘‘parisa pariyantato paṭṭhāya samantā yāva majjhimassa",
  "anya-e1102n1:142_175": "purisassa udakukkhepo udakapatanaṭṭhānaṁ, tāva yaṁ taṁ paricchinnaṁ ṭṭhānaṁ, ayaṁ",
  "anya-e1102n1:142_176": "tattha nadīādīsu aparā samānasaṁvāsā udakukkhepasīmā’’ti vuttaatthapadehipi samānaṁ",
  "anya-e1102n1:142_177": "bhaveyya ācariyameva hi kecipana samantā abbhantaraṁ minitvā paricchedakaraṇeneva",
  "anya-e1102n1:142_178": "sīmā sañjāyati, na sayamevāti vadanti, taṁ na gahetabbhantyādinā kecivādaṁ paṭikkhipitvā",
  "anya-e1102n1:142_179": "minanakhipane dosaṁ dassetvā ca yaṁ panettha abbhantaraminanappamāṇassa vālikādikhipanakammassa",
  "anya-e1102n1:142_180": "ca dassanaṁ, taṁ sayaṁjātasīmānaṁ ṭhitaṭṭhānaparicchedadassanatthaṁ kataṁ, gāmūpacāragharūpacārajānanatthaṁ",
  "anya-e1102n1:142_181": "leḍḍusuppādikhipanavijānanadassanaṁ viya, teneva mātikāṭṭhakathāyaṁ sīmaṁ vā bandhanti",
  "anya-e1102n1:142_182": "udakukkhepaṁ vā pariccheda’nti vuttaṁ, evaṁ katepi tassa paricchedassa pabhavato",
  "anya-e1102n1:142_183": "ñātuṁ asakkuṇeyyattena thūlato ñatvā antotiṭṭhantehi nirāsaṅkaṭṭhāne ṭhātabbaṁ aññaṁ",
  "anya-e1102n1:142_184": "bahikarontehi atidūre nirāsaṅkaṭṭhāne pesetabbanti vā, tasmā yathā vuttasīmāpekkhavaseneva",
  "anya-e1102n1:142_185": "tāsaṁ sattabbhantaraudakukkhepasīmānaṁ uppatti, tabbigamena vināso ca gahetabboti",
  "anya-e1102n1:142_186": "amhākaṁ khanti, vīmaṁsitvā gahetabbaṁ, añño vā pakāro ito yuttataro gavesitabbo’ti",
  "anya-e1102n1:142_187": "āha. Vīmaṁsitvā gahetabbaṁ. Añño vā pakāro ito yuttataro gavesitabbo’ti iminā ācariyassa",
  "anya-e1102n1:142_188": "vacanena imassa vacanassa attanomatibhāvañca ācariyassa apaṭisambhidāpattabhāvañca",
  "anya-e1102n1:142_189": "dasseti. Idañca vacanaṁ na bhagavato paccakkhavacanaṁ, nāpidhammasaṅgāhakattherānaṁ",
  "anya-e1102n1:142_190": "vacanaṁ, tissopi saṅgītiyo anārūḷhā, nāpi aṭṭhakathāya saṁvaṇṇanācariyassa vādappakāsanameva",
  "anya-e1102n1:142_191": "tasmā asallakkhitabbameva sāratthadīpaniyampi sace nadī nātidīghā hotīti imissā saṁvaṇṇanādhikāre",
  "anya-e1102n1:142_192": "udakukkhepasīmā kammaṁ natthīti yasmā sabbopi nadīpadeso bhikkhūhi ajjhotthaṭo, tasmā",
  "anya-e1102n1:142_193": "samantato nadiyā abhāvā udakukkhepena payojanaṁ natthī’ti vuttaṁ tathā hi samantato",
  "anya-e1102n1:142_194": "nadiyā abhāvā udakukkhepena payojanaṁ natthī’tiimassa anvayavasena vā atthāpattivasena",
  "anya-e1102n1:142_195": "vā samantato nadiyā bhāve sati udakukkhepena payojanaṁ attheva vaggakammaparihāratthanti",
  "anya-e1102n1:142_196": "attho labbhate mātikāṭṭhakathāya līnatthappakāsaniyampi ‘‘samantā udakukkhepaparicchedo",
  "anya-e1102n1:142_197": "kātabboti pahonakaṭṭhānaṁ sandhāya vuttaṁ yattha pana kunnadiyaṁ nappahoti. Tattha",
  "anya-e1102n1:142_198": "pahonakaṭṭhāne udakukkhepaparicchedo kātabbo’tivuttaṁ. Udakukkhepaparicchedo kātabbo’ti",
  "anya-e1102n1:142_199": "iminā vacanena sīmāpekkhāya saha udakukkhepaṁ vinā attano sabhāveneva nuppajjatīti",
  "anya-e1102n1:142_200": "viññāyati, tathā hi udakukkhepaparicchedake kattāre asati kathaṁ udakukkhepaparicchedo",
  "anya-e1102n1:142_201": "kātabbo bhaveyya tasmā ‘‘vaggakammaparihāratthaṁ sīmāpekkhāya sati eva udakukkhepasattabbhantarasīmā",
  "anya-e1102n1:142_202": "uppajjanti, nāsatī’ti idaṁ vacanaṁ sāratthadīpaniyañca mātikāṭṭhakathāyañca vuttavacanehi",
  "anya-e1102n1:142_203": "aññamaññaviruddhaṁ viya dissati vimativinodaniyaṁyeva ca ‘‘mahoghena pana unnataṭṭhānato",
  "anya-e1102n1:142_204": "ninnaṭṭhāne patantena khato khuddako vā mahanto vā lakkhaṇayutto jātassarova etthāpi",
  "anya-e1102n1:142_205": "khuddake udakukkhepakiccaṁ natthi samudde pana sabbathā udakukkhepasīmāyameva kammaṁ",
  "anya-e1102n1:142_206": "kātabbaṁ, sodhetuṁ dukkarattā’’ti vuttaṁ tathā hi ayamācariyavaro pubbe ‘‘vaggakammaparihāratthaṁ",
  "anya-e1102n1:142_207": "sīmāpekkhāya sati eva udakukkhepasattabbhantarasīmā uppajjanti, nāsatī’’ti vatvā",
  "anya-e1102n1:142_208": "parato kathamācariyavarena ‘‘etthāpi khuddake udakukkhepakiccaṁ natthi’’tyādivacanamuccate,",
  "anya-e1102n1:142_209": "tatthāyaṁ viggaho udakaṁ ukkhipitvā khipīyati etthāti udakukkhepo udakassa patanokāso",
  "anya-e1102n1:142_210": "kintuṁ, ṭhānaṁ karitabbaṁ kiccaṁ kara karaṇeti dhātu riccapaccayo yaṁ. ‘‘Ajjeva kiccaṁ",
  "anya-e1102n1:142_211": "ātappa’’nti yathā, udakukkhepassa kiccaṁ karaṇaṁ udakukkhepakiccaṁ. Samudde panā",
  "anya-e1102n1:142_212": "ti ettha pana saddo visesattho, pakkhantaratthotipi apare visesatthe pana nadījātassaresu",
  "anya-e1102n1:142_213": "mahantesu udakukkhepasīmāyameva kātabbaṁ, khuddake pana kevale nadījātassarepi kātabbaṁ",
  "anya-e1102n1:142_214": "samudde pana visesato udakukkhepasīmāyameva kātabbanti ayaṁ pana saddassa visesattho.",
  "anya-e1102n1:142_215": "Sabbathā ti sabbena sabbaṁ. Udakukkhepasīmāyamevā ti ettha evakāro sanniṭṭhānattho,",
  "anya-e1102n1:142_216": "udakukkhepasīmāyameva kammaṁ kātabbaṁ, na samuddasīmāya kadācīti attho yujjateva.",
  "anya-e1102n1:142_217": "Nadījātassaresu pana mahantesu udakukkhepasīmāya kātabbaṁ, khuddake nadījātassareyeva",
  "anya-e1102n1:142_218": "na kātabbanti ayaṁ attho sāmatthiyato labbhateva nadījātassaresu khuddakamahantabhāvena",
  "anya-e1102n1:142_219": "nadījātassaraudakukkhepāti dve dve sīmā labbhanti samudde pana kasmā samuddaudakukkhepavasena",
  "anya-e1102n1:142_220": "dve na labbhantīti samudde pana kasmā samuddaudakukkhepavasena dve na labbhantīti",
  "anya-e1102n1:142_221": "codanaṁ manasisandhāyāha ‘‘sodhetuṁ dukkarattā’’ti. Tattha sodhetuṁ dukkarattā ti",
  "anya-e1102n1:142_222": "samuddassa atimahantabhāvena samuddamotiṇṇe bhikkhū hatthapāsanayanaṁ vā bahisamuddakaraṇaṁ",
  "anya-e1102n1:142_223": "vā kātuṁ atidukkaraṁ tasmā sabbathā sabbena sabbaṁ udakukkhepasīmāyameva kātabbanti",
  "anya-e1102n1:142_224": "ayamācariyavarassa adhippāyo. Yadi vaggakammaparihāratthaṁ sīmāpekkhāya sati eva",
  "anya-e1102n1:142_225": "udakukkhepasīmā uppajjeyya, evaṁ sati samuddamotiṇṇe bhikkhusamūheva hatthapāsato",
  "anya-e1102n1:142_226": "bahi kareyya, evañca sati sodhetuṁ dukkarattā’ti hetupadampi niratthakaṁ bhaveyya",
  "anya-e1102n1:142_227": "na panevaṁ sakkā vattuṁ, tena ñāyati ‘‘vaggakammaparihāratthaṁ udakukkhepapayojana’’nti.",
  "anya-e1102n1:142_228": "Apica tesaṁ ācariyānaṁ adhippāyena ‘‘mayaṁ udakukkhepasīmāya na karoma, kevalaṁ samuddeyeva",
  "anya-e1102n1:142_229": "karomā’’ti icchamāne sati kathaṁ karissanti. Tasmā tesaṁ matena sīmāpekkhāya saheva",
  "anya-e1102n1:142_230": "udakukkhepasīmāya sambhavato gatagataṭṭhāne udakukkhepasīmā bhaveyya evañca sati",
  "anya-e1102n1:142_231": "‘‘samudde pana sabbathā udakukkhepasīmāyameva kammaṁ kātabbaṁ, sodhetuṁ dukkarattā’’ti",
  "anya-e1102n1:142_232": "vacanampi niratthakaṁ bhaveyya evañca pana vadeyya… sabbaso samuddasīmāya alabbhamānataṁ",
  "anya-e1102n1:142_233": "sandhāya ‘‘samudde panā’’tyādivacanaṁ ācariyavarena vuttanti tathāpi na vattabbaṁ",
  "anya-e1102n1:142_234": "kasmā evañca atthe icchamāne sati ‘‘samudde pana sabbattha udakukkhe pasīmāva labbhatī’’ti",
  "anya-e1102n1:142_235": "vattabbaṁ siyā nanevaṁ vuttaṁ. Athavā pakaraṇādivasena saddatthe vibhajjīyamānepi",
  "anya-e1102n1:142_236": "virujjhateva kathaṁ saṁyogavasena ‘‘savacchaṁ dhenumānehī’’ti vutte ‘‘gāvī’’ti viññāyati,",
  "anya-e1102n1:142_237": "na vaḷavā. ‘‘Avacchaṁ dhenu’’nti vutte gāvīti viññāyati, na vaḷavāti ettha viya kadācipi",
  "anya-e1102n1:142_238": "evasaddena nivattetabbassa samuddassa nadiyamiva nātidīghabhāve alabbhamāne sati",
  "anya-e1102n1:142_239": "‘‘samudde pana sabbathā udakukkhepasīmāyameva kammaṁ kātabba’’nti evakārena avattabbaṁ",
  "anya-e1102n1:142_240": "siyā, tathā hi saṁyogavippayogavasena ‘‘savacchaṁ dhenuṁ, avacchaṁ dhenu’’nti vutte",
  "anya-e1102n1:142_241": "gāvīti viññāyati, na vaḷavā. Vaḷavā ca nāma yonimaggassa atisambādhattā vijāyituṁ",
  "anya-e1102n1:142_242": "na sakkonti, gabbhassa pariṇatakāle kucchiṁ phāletvā ājaññapotakaṁ gaṇhanti evaṁ",
  "anya-e1102n1:142_243": "ekagabbheneva maranti tasmā ‘‘vaḷavaṁ savaccha’’ntivā avaccha’’nti vā vattuṁ nārahati",
  "anya-e1102n1:142_244": "evameva kadācipi nātidīghasamuddassapi anupalabbhamānattā taṁ nivattāpakena evasaddena",
  "anya-e1102n1:142_245": "‘‘samudde pana sabbathā udakukkhepasīmāyameva kammaṁ kātabba’’nti apadisituṁ nārahatiyeva",
  "anya-e1102n1:142_246": "tasmā udakukkhepena sīmā uppajjatīti niṭṭhametthāva gantabbaṁ tena vuttaṁ ‘‘evañca",
  "anya-e1102n1:142_247": "atthe icchamāne sati samudde pana sabbathā udakukkhepasīmāva labbhatīti vattabbaṁ",
  "anya-e1102n1:142_248": "siyā na panevaṁ vutta’’nti tena ñāyati vaggakammaparihāratthaṁ vālikādīhi khipananti",
  "anya-e1102n1:142_249": "apica vimativinodaniyaṁyeva ‘‘gacchantiyā pana nāvāya kātuṁ na vaṭṭati. Kasmā udakukkhepamattameva",
  "anya-e1102n1:142_250": "hi sīmā, taṁ nāvā sīghameva atikkameti evaṁ sati aññissā sīmāya ñatti, aññissā anusāvanā",
  "anya-e1102n1:142_251": "hotī’’ti imassa saṁvaṇṇanādhikāre tanti sīmaṁ. Sīghameva atikkametīti iminā taṁ anatikkamitvā",
  "anya-e1102n1:142_252": "anto eva parivattamānāya kātuṁ vaṭṭatīti dasseti. Etadatthameva hi vālikādīhi sīmāparicchindanaṁ.",
  "anya-e1102n1:142_253": "Itarathā ‘‘bahiparivattā nukho no vā’’ti kammakopasaṅkā bhaveyya. Aññissā anusāvanāti",
  "anya-e1102n1:142_254": "kevalāya nadīsīmāya anusāvanā’ti ācariyavarena vuttaṁ. Yadisī māpekkhāya saha attano",
  "anya-e1102n1:142_255": "sabhāvena udakukkhepasīmā uppajjeyya, evaṁ sati nāvāya gatagataṭṭhāne samantato sabhā",
  "anya-e1102n1:142_256": "viya parikhipitvā udakukkhepasīmā uppajjeyya, uppajjamānepi ca aññissā anusāvanāti",
  "anya-e1102n1:142_257": "ca aparāya udakukkhepasīmāya anusāvanāti vattabbaṁ bhaveyya na panevaṁ vuttaṁ athāpi",
  "anya-e1102n1:142_258": "vadeyya ‘‘paṭhamotiṇṇaṭṭhāneyeva sīmāpekkhā hoti, gatagataṭṭhāne natthī’’ti, tampi",
  "anya-e1102n1:142_259": "vacanaṁ ayuttameva. Kasmā yāva kammaṁ na nipphannaṁ, tāva sīmāpekkhāya vinā asambhavato",
  "anya-e1102n1:142_260": "tena ñāyati ‘‘vaggakammaparihāratthaṁ udakukkhepaṁ vinā sīmāpekkhāya saheva attano",
  "anya-e1102n1:142_261": "sabhāvena udakukkhepasīmā nuppajjatī’’ti niṭṭhametthāva gantabbaṁ tasmā nāvāya kammaṁ",
  "anya-e1102n1:142_262": "karontehi thirataraṁ katvā nāvaṁ agamanīyaṁ katvāva kātabbaṁ. Sāratthadīpaniyampi",
  "anya-e1102n1:142_263": "‘‘gacchantiyā pana nāvāya kātuṁnavaṭṭatīti ettha udakukkhepaṁ anatikkamitvā parivattamānāya",
  "anya-e1102n1:142_264": "kātuṁ vaṭṭatīti veditabba’’nti vuttaṁ. Evañca pana vadeyya ‘‘yāva parisā vaḍḍhati,",
  "anya-e1102n1:142_265": "tāva sīmāpi vaḍḍhati parisapariyantato udakukkhepoyeva pamāṇanti vinayaṭṭhakathāyaṁ",
  "anya-e1102n1:142_266": "vuttattā parisavasena vaḍḍhamānā udakakhipanaṁ vināyeva vaḍḍhati upacārasīmā viya",
  "anya-e1102n1:142_267": "tasmā udakukkhepena payojanaṁ natthevā’’ti. Taṁ nu, ayañhetthattho… udakukkhepasīmā",
  "anya-e1102n1:142_268": "nāmesā vaḍḍhamānā parisavaseneva vaḍḍhati baddhasīmāyaṁ pana vaḍḍhamānā samūhavasena",
  "anya-e1102n1:142_269": "vaḍḍhati. Kasmā parisavasena vaḍḍhamānā parisapariyantato udakukkhepo kātabboti.",
  "anya-e1102n1:142_270": "Apare evaṁ vadanti pubbe udakukkhepoyeva pamāṇaṁ, puna udakukkhepakiccaṁ natthi,",
  "anya-e1102n1:142_271": "kathinatthatasāṭakadānakammavācāviya tathā hi kathinatthatasāṭakadānakāle vuttakammavācā",
  "anya-e1102n1:142_272": "ekāyevavaṭṭati, atthateyeva kathine puna varasāṭakaṁ labhitvā kammavācāya dānakiccaṁ",
  "anya-e1102n1:142_273": "natthi evameva etthāpi pubbe udakukkhepoyeva pamāṇaṁ, puna udakukkhepakiccaṁ natthīti",
  "anya-e1102n1:142_274": "te upacārasīmāyamiva maññitvā vadanti upacārasīmāyañhi purisāya nisinnaṭṭhānameva",
  "anya-e1102n1:142_275": "upacārasīmābhāvena vaḍḍhati idha pana parisapariyantato udakukkhepappamāṇena vaḍḍhatiyeva",
  "anya-e1102n1:142_276": "na udakukkhepaṁ vināva ijjhate ‘‘kathaṁ pana udakaṁ ukkhipitabbaṁ yathā akkhadhuttā",
  "anya-e1102n1:142_277": "dāruguḷaṁ khipanti, evaṁ udakaṁ vā vālikaṁ vā hatthena gahetvā thāmamajjhimena purisena",
  "anya-e1102n1:142_278": "sabbathāmena khipitabbaṁ, yattha evaṁ khittaṁ udakaṁ vā vālikaṁ vā patati, ayameko",
  "anya-e1102n1:142_279": "udakukkhepo’’ti aṭṭhakathāvacanaṁ bhindanti nāma. Kimivāti ce, ye pana ‘‘kammameva",
  "anya-e1102n1:142_280": "kammakaraṇaṁ karoti, natthi nirayapālā’’ti vadanti, te ‘‘atthi bhikkhave niraye nirayapālā’’ti",
  "anya-e1102n1:142_281": "devadūtasuttaṁ bhindanti viyāti. Evañcapana vadeyya ye udakukkhepena saha ijjhanti,",
  "anya-e1102n1:142_282": "tepi ‘‘sacepi hi bhikkhusahassaṁ tiṭṭhati, tassa ṭhitokāsassa bāhirantato paṭṭhāya",
  "anya-e1102n1:142_283": "bhikkhūnaṁ vaggakammaparihāratthaṁ sīmāpekkhāya uppannāya tāya saha sayameva sañjātā",
  "anya-e1102n1:142_284": "sattabbhantarasīmā samānasaṁvāsakāti adhippāyo. Yattha pana khuddake araññe mahantehi",
  "anya-e1102n1:142_285": "vā bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi,",
  "anya-e1102n1:142_286": "tattha sattabbhantarasīmā na uppajjati, kevalāraññasīmāyameva tattha saṅghena kammaṁ",
  "anya-e1102n1:142_287": "kātabbaṁ nadīādīsupi esevanayo’’ti vimati vinodaniyaṁ vuttavacanaṁ bhindanti nāmāti.",
  "anya-e1102n1:142_288": "Taṁ na, tena no kā hāni evampi amhākaṁ vāde koci virodho na vijjateva. Kasmāti ce,",
  "anya-e1102n1:142_289": "ime dve saddaracanāpi asambandhāva bhinnalakkhaṇā bhinnavisayā cetā sīmā. Kathaṁ",
  "anya-e1102n1:142_290": "saddaracanā asambandhā. Yathā araññe tattha sattabbhantarasīmā na uppajjati, kevalāraññamevāti",
  "anya-e1102n1:142_291": "vuccati, eva meva ‘‘nadiyāpi sabbattha saṅgho nisīdati, udakukkhepasīmā nuppajjatī’’ti",
  "anya-e1102n1:142_292": "avatvā ‘‘udakukkhepasīmā kammaṁ natthī’’ti kriyāparāmasanavasena vuttaṁ. Karitabbaṁ",
  "anya-e1102n1:142_293": "kammaṁ. Kiṁ taṁ, khipanaṁ. Evampi saddaracanā asambandhāva. ‘‘Vaggakammaparihāratthaṁ…pe…",
  "anya-e1102n1:142_294": "udakukkhepasīmā sattabbhantarasīmā uppajjati, nāsatī’’ti ettha ‘‘nāsatī’’ti imassa",
  "anya-e1102n1:142_295": "udakukkhepena vināpīti atthopi yujjateva. Kasmāti ce ‘‘sīmāpekkhāya satievā’’ti iminā",
  "anya-e1102n1:142_296": "anulomanayavasena ‘‘sīmāpekkhāya asati nuppajjatī’’ti attho yujjateva. Kecipana ‘‘samantā",
  "anya-e1102n1:142_297": "abbhantaraṁ minitvā paricchedakaraṇeneva sīmā sañjāyati, na sayamevā’’ti vadanti",
  "anya-e1102n1:142_298": "taṁ na gahetabbaṁ. Yadi hi…pe… yathā cettha, evaṁ udakukkhepasīmāyapi nadīādīsupi",
  "anya-e1102n1:142_299": "tatthāpi hi majjhimapuriso na ñāyati, tathā sabbathāmena khipananti imināpi vacanena",
  "anya-e1102n1:142_300": "ācariyavarassa udakukkhepena saheva sīmāpekkhāya sati udakukkhepasīmā uppajjati,",
  "anya-e1102n1:142_301": "nāsatīti adhippāyo ñāyati. Kathaṁ bhinnalakkhaṇā, gāmasīmasattabbhantaraudakukkhepasīmā",
  "anya-e1102n1:142_302": "kiñcāpi abaddhasīmasāmaññena samānā, na pana samānalakkhaṇā tathā hi ‘‘asammatāya",
  "anya-e1102n1:142_303": "bhikkhave sīmāya aṭṭhapitāya yaṁ gāmaṁ vā nigamaṁ vā upanissāya viharati, yā tassa",
  "anya-e1102n1:142_304": "gāmassa vā gāmasīmā, nigamassa vā nigamasīmā, ayaṁ tattha samānasaṁvāsā ekūposathā’’ti",
  "anya-e1102n1:142_305": "imasmiṁ sikkhāpade khuddako vā mahanto vā sabbopi gāmapadeso gāmasīmāti anuññātā,",
  "anya-e1102n1:142_306": "na sattabbhantarasīmāya viya samantā leḍḍupātukkhepena anuññātā abbhantarasīmāyapi",
  "anya-e1102n1:142_307": "agāmake ce araññe yaṁ nissāya viharati, tassa araññassa araññasīmāti nānuññātā tathā",
  "anya-e1102n1:142_308": "nadīsamuddajātassaresupi gāmasīmāyamiva sabbo nadīsamuddajātassarapadeso nadīsamuddajātassa",
  "anya-e1102n1:142_309": "rasīmāti evameva na anuññātā tathā abbhantarasīmāyamiva samantā sattabbhantarāti",
  "anya-e1102n1:142_310": "vā nānuññātā evamimā gāmasīmasattabbhantaraudakukkhepasīmā bhinnalakkhaṇā, tasmā",
  "anya-e1102n1:142_311": "bhagavatā paññattasikkhāpadānusāreneva gāmasīmāyapi khuddako vā mahanto vā sabbo",
  "anya-e1102n1:142_312": "gāmapadeso gāmasīmāva hoti, sattabbhantarasīmāyapi ‘‘samantā sattabbhantarā’’ti paññattasikkhāpadānusārena",
  "anya-e1102n1:142_313": "samantā sattabbhantarasīmā sīmāpekkhāya saha sayameva uppajjatī’’ti minanāminanavicāraṇā",
  "anya-e1102n1:142_314": "pana niratthakāva tathā udakukkhepasīmāyapi ‘‘majjhimassa purisassa samantā udakukkhepā’’ti",
  "anya-e1102n1:142_315": "paññattasikkhāpadānurūpaṁ udakukkhepena saheva uppajjatīti natthi khipanākhipana",
  "anya-e1102n1:142_316": "vicāraṇāya payojananti. Kathaṁ bhinnavisayā sattabbhantarasīmā araññavisayā, udakukkhepasīmā",
  "anya-e1102n1:142_317": "nadīsamuddajātassaravisayā, evampi etā gāmasīmasattabbhantaraudakukkhepasīmā bhinnavisayāva",
  "anya-e1102n1:142_318": "tasmā ‘‘nadīādīsu eseva nayo’’ti vuttepi sattabbhantarasīmā apekkhāya saheva attano",
  "anya-e1102n1:142_319": "sabhāveneva sattabbhantarasīmā uppajjati yathā. Evameva udakukkhepasīmāyapi apekkhāya",
  "anya-e1102n1:142_320": "saha udakukkhepaṁ katvāva vaggakammaparihāratthaṁ udakukkhepasīmā uppajjati, na vināti",
  "anya-e1102n1:142_321": "sanniṭṭhānaṁ kātabbaṁ. Nanu ca mātikāṭṭhakathāyaṁ paricchedabbhantare hatthapāsaṁ",
  "anya-e1102n1:142_322": "vijahitvā ṭhitopi, paricchedā bahi aññaṁ tattakaṁyeva paricchedaṁ anatikkamitvā ṭhitopi",
  "anya-e1102n1:142_323": "kammaṁ kopeti, idaṁ sabbaaṭṭhakathāsu sinniṭṭhāna’nti vuttavacane navirujjhatīti",
  "anya-e1102n1:142_324": "ce. Taṁ na, mātikāṭṭhakathāyaṁ ‘‘sace pana dvesaṅghā visuṁvisuṁ uposathādikammaṁ",
  "anya-e1102n1:142_325": "karonti, dvinnaṁ udakukkhepānaṁ antare añño eko udakukkhepo upacāratthāya ṭhapetabbo’’ti",
  "anya-e1102n1:142_326": "dvinnaṁ saṅghānaṁ visuṁ visuṁ kammakaraṇādhikāre vuttattā. Sāratthadīpaniyampi ‘‘tattha",
  "anya-e1102n1:142_327": "aññaṁ tattakaṁyeva paricchedaṁ anatikkamitvā ṭhitopi kammaṁ kopetīti idaṁ neva pāḷiyaṁ,",
  "anya-e1102n1:142_328": "na aṭṭhakathāyaṁ upalabbhati. Yadi cetaṁ dvinnaṁ saṅghānaṁ visuṁvisuṁ uposathādikammakaraṇādhikāre",
  "anya-e1102n1:142_329": "vuttattā udakukkhepato bahi aññaṁ udakukkhepaṁ anatikkamitvā uposathādikaraṇatthaṁ.",
  "anya-e1102n1:142_330": "Ṭhito saṅgho sīmāsambhedasambhavato kammaṁ kopetīti iminā adhippāyena vuttaṁ siyā.",
  "anya-e1102n1:142_331": "Evaṁ sati yujjeyya, teneva mātikāṭṭhakathāyaṁ līnatthappakāsaniyaṁ aññaṁ tattakaṁyeva",
  "anya-e1102n1:142_332": "paricchedanti dutiyaṁ udakukkhepaṁ anatikkamantopi kopeti. Kasmā, attano udakukkhepasīmāya",
  "anya-e1102n1:142_333": "paresaṁ udakukkhepasīmāya ajjhotthatattā sīmāsambhedo hoti, tasmā kopetī’ti ‘‘idaṁ",
  "anya-e1102n1:142_334": "sabbaaṭṭhakathāsu sanniṭṭhāna’’nti ca iminā adhippāyena vuttanti gahetabbaṁ. Sabbāsupi",
  "anya-e1102n1:142_335": "aṭṭhakathāsu sīmāsambhedassa anicchitattā teneva attano ca aññesañca udakukkhepaparicchedassa",
  "anya-e1102n1:142_336": "antarā añño udakukkhepo sīmantarikatthāya ṭhapetabboti vuttaṁ. Aññe panettha aññathāpi",
  "anya-e1102n1:142_337": "papañcenti, taṁ na gahetabba’nti vatvā paṭikkhittaṁ. Tassa ‘‘antohatthapāsaṁ vijahitvā",
  "anya-e1102n1:142_338": "ṭhito kammaṁ kopetī’’ti iminā paricchedato bahi yatthakatthaci ṭhito kammaṁ na kopetīti",
  "anya-e1102n1:142_339": "dīpetīti sāratthadīpanīvacanenāpi ekasmiṁ saṅghasannipāte paricchedato bahi aññaṁ",
  "anya-e1102n1:142_340": "tattakaṁyeva paricchedaṁ anatikkamitvā ṭhitopi kammaṁ na kopetīti veditabbametaṁ",
  "anya-e1102n1:142_341": "sāratthadīpaniyaṁyeva imamatthaṁ daḷhikaraṇavasena udakukkhepappamāṇā sīmantarikā",
  "anya-e1102n1:142_342": "suviññeyyatarā hoti, sīmāsambhedasaṅkā ca na siyāti sāmicidassanatthaṁ añño udakukkhepo",
  "anya-e1102n1:142_343": "sīmantarikatthāya ṭhapetabbo’ti vuttaṁ. Yattakena pana sīmāsambhedo na hoti, tattakaṁ",
  "anya-e1102n1:142_344": "ṭhapetuṁ vaṭṭatiyeva, tenāhu porāṇā ‘‘yattakena sīmasaṅkaro na hoti, tattakampi ṭhapetuṁ",
  "anya-e1102n1:142_345": "vaṭṭati. Khuddakaṁ pana na vaṭṭatī’’ti idampi udakukkhepasīmāya parisavasena vaḍḍhanato",
  "anya-e1102n1:142_346": "sīmasambhedasaṅkā siyā. Taṁ nivāraṇatthameva vuttanti.",
  "anya-e1102n1:143": "Pāḷiṁ aṭṭhakathañceva, ṭīkāvimatiādike;",
  "anya-e1102n1:144": "Oloketvā punappunaṁ, maññantu kavipuṅgavāti;",
  "anya-e1102n1:145": "Ayamettha udakukkhepasīmāya vicāraṇā.",
  "anya-e1102n1:146": "Janapadasīmā nāma ekassa rañño vijite pavatto mahāmaccānaṁ nivāsabhūto ekameko padeso janapadasīmā nāma.",
  "anya-e1102n1:147_0": "Raṭṭhasīmā nāma kāsikosalādikā soḷasa mahājanapadā. ‘‘Soḷasamahānagara’’ntipi tesaṁ",
  "anya-e1102n1:147_1": "nāmaṁ. Tattha soḷasa mahājanapadāni nāma. Aṅgaraṭṭhaṁ, magadharaṭṭhaṁ, kosalaraṭṭhaṁ,",
  "anya-e1102n1:147_2": "vajjiraṭṭhaṁ, cetiyaraṭṭhaṁ, kururaṭṭhaṁ, pañcālaraṭṭhaṁ, majjharaṭṭhaṁ, surasenaraṭṭhaṁ,",
  "anya-e1102n1:147_3": "assakaraṭṭhaṁ, avantiraṭṭhaṁ, gandhālaraṭṭhaṁ, mallaraṭṭhaṁ, kambojaraṭṭhanti imāni",
  "anya-e1102n1:147_4": "soḷasamahājanapadāni nāma. Ime soḷasamahājanapadā majjhimapadeseyeva pavattā mahāraṭṭhā",
  "anya-e1102n1:147_5": "nāma tadaññepi sunāparantaraṭṭhādikā bahutarāva. Tathā paccantavisayepi rāmaññādikā",
  "anya-e1102n1:147_6": "anekappabhedā mahāraṭṭhā attheva tepi sabbe raṭṭhasīmā nāma. Lokiyasatthesu pana",
  "anya-e1102n1:147_7": "yasmiṁ padese khattiyabrāhmaṇavessasuddavasena catuvaṇṇāni vasanti, so padeso ‘‘mahāraṭṭho’’ti",
  "anya-e1102n1:147_8": "pavuccati. Vuttañhe taṁ porāṇehi.",
  "anya-e1102n1:148": "‘‘Pavattā catuvaṇṇānaṁ, yasmiṁ padese na vijjate;",
  "anya-e1102n1:149": "So milakkhudeso vutto, puññabhūmi tato para’’nti.",
  "anya-e1102n1:150": "Rajjasīmā nāma ekassa rañño āṇāpavattaṭṭhānaṁ rajjasīmā nāma.",
  "anya-e1102n1:151_0": "Dīpasīmā nāma samuddantare vā nadimajjhe vā pavattā dīpā dīpasīmā nāma. Yasmiṁ pana",
  "anya-e1102n1:151_1": "dīpe gāmā vasanti, so gāmasīmātveva saṅkhyaṁ gacchati, vakkhati hi sukkhe jātassare",
  "anya-e1102n1:151_2": "vāpiṁ vā khaṇanti vappaṁ vā karonti, taṁ ṭhānaṁ gāmakhettaṁ hotīti.",
  "anya-e1102n1:152": "Cakkavāḷasīmā nāma ‘‘āyāmato ca vitthārato ca yojanānaṁ dvādasasatasahassāni tīṇisahassāni cattārisatāni paññāsañcayojanāni.",
  "anya-e1102n1:153": "Parikkhepato",
  "anya-e1102n1:154": "‘‘Sabbaṁ satasahassāni, chattiṁsaparimaṇḍalaṁ;",
  "anya-e1102n1:155": "Dasañceva sahassāni, aḍḍhuḍḍhāni satānicā’’ti.",
  "anya-e1102n1:156_0": "Vuttaṁ ekaṁ cakkavāḷaṁ cakkavāḷasīmā nāma. Evaṁ pannarasappabhedā hoti sīmā. Tattha",
  "anya-e1102n1:156_1": "iddhimā puggalo yasmiṁ yasmiṁ vā sīme uposathādisaṅghakammaṁ karoti, tattha tattha",
  "anya-e1102n1:156_2": "gate bhikkhū hatthapāsanayanaṁ vā bahisīmakaraṇaṁ vā kātuṁ chandārahānaṁ, chandaṁ",
  "anya-e1102n1:156_3": "āharitvā kātuṁ sakkuṇeyyabhāvoyeva pamāṇaṁ. Evamasakkonte aniddhimapuggale sandhāya",
  "anya-e1102n1:156_4": "atimahantāraññe samantā sattabbhantarasīmā anuññātā. Tattha sīmāpekkhāya saha samantā",
  "anya-e1102n1:156_5": "sattabbhantarasīmā attano sabhāveneva jātā tathā nadīsamuddajātassaresupi majjhimassa",
  "anya-e1102n1:156_6": "purisassa samantā udakukkhepasīmā anuññātā tatthapi vaggakammaparihāratthaṁ sīmāpekkhaṁ",
  "anya-e1102n1:156_7": "katvā udakukkhepena saha udakukkhepasīmā uppajjati tathā gāmanigamajanapadanagararaṭṭharajjasīmāsupi",
  "anya-e1102n1:156_8": "vaggakammaparihāratthaṁ baddhasīmā anuññātā. Tato paresu pana gāmasīmasattabbhantaraudakukkhepasīmā",
  "anya-e1102n1:156_9": "nuññātasuttānulomanayasāmatthiyato khuddakesu gāmanigamajanapadanagaresu tattha tattha",
  "anya-e1102n1:156_10": "gate bhikkhū sodhetvā chandārahānaṁ chandaṁ āharitvā samaggassa saṅghassa anumatiyāva",
  "anya-e1102n1:156_11": "uposathādisaṅghakammaṁ kātabbameva tathā khuddake araññepi nadījātassarepi yathāsukhaṁ",
  "anya-e1102n1:156_12": "uposathādisaṅghakammaṁ kātabbamevāti.",
  "anya-e1102n1:157_0": "Evaṁ paricchindanalakkhaṇena abhedepi baddhābaddhavasena duvidhā. Tappabhedena pannarasavidhā,",
  "anya-e1102n1:157_1": "sarūpavasena pana khaṇḍasīmā, upacārasīmā, samānasaṁvāsasīmā, avippavāsasīmā, lābhasīmā,",
  "anya-e1102n1:157_2": "gāmasīmā. Nigamasīmā, nagarasīmā, abbhantarasīmā, araññasīmā, udakukkhepasīmā, nadīsīmā,",
  "anya-e1102n1:157_3": "jātassarasīmā, samuddasīmā, janapadasīmā, raṭṭhasīmā, rajjasīmā, dīpasīmā, cakkavāḷasīmātiekūnavīsappabhede",
  "anya-e1102n1:157_4": "pi sīme vipattilakkhaṇaṁ pahāya sampattilakkhaṇappakāsakaṁ sīmavisodhanīnāma pakaraṇaṁ samattaṁ.",
  "anya-e1102n1:158": "Iti",
  "anya-e1102n1:159": "‘‘Sīmavisodhaniṁ nāma, nānāganthasamāhaṭaṁ;",
  "anya-e1102n1:160": "Karissaṁ me nisāmentu, sādhavo kavipuṅgavā.",
  "anya-e1102n1:161": "Pāḷiṁ aṭṭhakathañceva, mātikāpadabhājaniṁ;",
  "anya-e1102n1:162": "Ogāhetvāna taṁ sabbaṁ, punappunamasesato.",
  "anya-e1102n1:163": "Attanomatiganthesu, ṭīkāgaṇṭhipadesu ca;",
  "anya-e1102n1:164": "Vinicchayavimatīsu, mātikāṭṭhakathāsupi.",
  "anya-e1102n1:165": "Sabbaṁ asesakaṁ katvā, saṁsanditvāna ekato;",
  "anya-e1102n1:166": "Pavattā vaṇṇanā esā, tosayantī vicakkhaṇe’’ti.",
  "anya-e1102n1:167": "Imesaṁ gāthāpadānaṁ attho sabbaso saṁvaṇṇito hoti.",
  "anya-e1102n1:168": "Sīmasampattikathā niṭṭhitā.",
  "anya-e1102n1:169_0": "Parisasampattināma ekavīsativajjanīyapuggale vajjetvā etarahi ñatticatutthakammena",
  "anya-e1102n1:169_1": "upasampannā bhikkhū paccantimesu janapadesu pañcavaggato paṭṭhāya, majjhimesu janapadesu",
  "anya-e1102n1:169_2": "dasavaggato paṭṭhāya sabbe hatthapāsaṁ avijahitvā nisinnā honti, ayaṁ parisasampatti",
  "anya-e1102n1:169_3": "nāma. Tattha ekavīsati vajjanīyā nāma ‘‘na bhikkhave saga ṭṭhāya parisāyā’’ti vacanato",
  "anya-e1102n1:169_4": "heṭṭhā ‘‘na bhikkhave bhikkhuniyā nisinnaparisāya pātimokkhaṁ uddisitabba’’nti ādinānayena",
  "anya-e1102n1:169_5": "vuttā bhikkhunī, sikkhamānā, sāmaṇero, sāmaṇerī, sikkhāpaccakkhātako, antimavatthuajjhāpannako,",
  "anya-e1102n1:169_6": "āpattiyā adassane ukkhittako, āpattiyā appaṭikamme ukkhittako, pāpikāya diṭṭhiyā",
  "anya-e1102n1:169_7": "appaṭinissagge ukkhittako, paṇḍako, theyyasaṁvāsako, titthiyapakkantako, tiracchānagato,",
  "anya-e1102n1:169_8": "māghātutako, pitughātako, arahantaghātako, bhikkhunidūsako, saṅghabhedako, lohituppādako,",
  "anya-e1102n1:169_9": "ubhatobyañjanakoti te bahisīmakaraṇavasena nisinnāti attho. Yadi te hatthapāse vā",
  "anya-e1102n1:169_10": "sīmeyeva vā honti, te avajjetvā pañcavaggādiko pakatattagaṇo hatthapāsaṁ avijahitvā",
  "anya-e1102n1:169_11": "nisinno hoti, kārakasaṅgho sāvajjo, kammaṁpana na kuppati kasmā avaggārahattā. Aparepana",
  "anya-e1102n1:169_12": "evaṁ vadanti antimavatthuajjhāpannassa avandanīyesu avuttattā, tena saddhiṁ sayantassa",
  "anya-e1102n1:169_13": "sahaseyyāpattiyā abhāvato tassa ca paṭiggahaṇassa rūhanatoti tadeva yuttataranti",
  "anya-e1102n1:169_14": "viññāyati, kiñcāpi yāva so bhikkhubhāvaṁ paṭijānāti, tāva vanditabbo. Yadā pana ‘‘assamaṇomhī’’ti",
  "anya-e1102n1:169_15": "paṭijānāti, tadā na vanditabboti ayamettha viseso veditabbo. Antimavatthuajjhāpannassa",
  "anya-e1102n1:169_16": "hi bhikkhubhāvaṁ paṭijānantasseva bhikkhubhāvo, na tatoparaṁ. Bhikkhubhāvaṁ appaṭijānanto",
  "anya-e1102n1:169_17": "hi anupasampannapakkhaṁ bhajatīti majjhimagaṇṭhipade sāratthadīpaniyañca vuttattā",
  "anya-e1102n1:169_18": "antimavatthu ajjhāpannapubbo bhikkhu attano kāraṇaṁ ajānitvāva tena saha pañcavaggagaṇo",
  "anya-e1102n1:169_19": "uposathādisaṅghakammaṁ karoti, kārakasaṅgho anavajjo, kammampi na kuppatīti, tesaṁ",
  "anya-e1102n1:169_20": "matimattameva. Kasmā sahaseyyāpatti abhāvopi tassa bhikkhusaññāya patiṭṭhitattā,",
  "anya-e1102n1:169_21": "paṭiggahaṇaruhaṇassa ca tasmiṁ puggale bhikkhūti saddahitattā tena puggalena sahaseyyāpattipi",
  "anya-e1102n1:169_22": "natthi, paṭiggahaṇañca ruhati, ekavīsativajjanīyapuggalepi tathāvidhassa avicārikattā",
  "anya-e1102n1:169_23": "tena saha pañcavaggagaṇo uposathādisaṅghakammaṁ karonto kārakasaṅgho asañcicca anupavajjo.",
  "anya-e1102n1:169_24": "Kammaṁ pana kuppatīti amhākaṁ khanti, ito yuttataro labbhamāno pariyesitabbova.",
  "anya-e1102n1:170": "Parisasampattikathā niṭṭhitā.",
  "anya-e1102n1:171_0": "Evaṁ vatthuñattianusāvanasīmaparisasampattivasena pañcahi aṅgehi sampannoti pañcaṅgoti",
  "anya-e1102n1:171_1": "vā samaggena saṅghena ñatticatutthena kammena akuppena ṭhānārahena uparibhāvaṁ samāpannoti",
  "anya-e1102n1:171_2": "vā dvīhi kāraṇehi laddhanāmo ñatti catutthaupasampannabhāvo atidullabhova.",
  "anya-e1102n1:172": "Evaṁ buddhuppādo dullabho, tato pabbajjā ca upasampadā cā ti imesaṁ tiṇṇaṁ padānaṁ atto vuttoyeva hoti.",
  "anya-e1102n1:173": "Iti sāgarabuddhittheraviracite sīmavisodhane",
  "anya-e1102n1:174": "Upasampadākaṇḍo paṭhamo paricchedo."
}