{
  "atk-s0301a1:0": "1. Devatāsaṁyuttaṁ",
  "atk-s0301a1:1": "1. Naḷavaggo",
  "atk-s0301a1:2": "1. Oghataraṇasuttavaṇṇanā",
  "atk-s0301a1:3": "Tattha saṁyuttāgamo nāma sagāthāvaggo, nidānavaggo, khandhakavaggo, saḷāyatanavaggo, mahāvaggoti pañcavaggo hoti. Suttato –",
  "atk-s0301a1:4": "“Satta suttasahassāni, satta suttasatāni ca;",
  "atk-s0301a1:5": "Dvāsaṭṭhi ceva suttāni, eso saṁyuttasaṅgaho”.",
  "atk-s0301a1:6_0": "Bhāṇavārato bhāṇavārasataṁ hoti. Tassa vaggesu sagāthāvaggo ādi, suttesu oghataraṇasuttaṁ.",
  "atk-s0301a1:6_1": "Tassāpi “evaṁ me suta”ntiādikaṁ āyasmatā ānandena paṭhamamahāsaṅgītikāle vuttaṁ nidānamādi.",
  "atk-s0301a1:6_2": "Sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi vitthāritā,",
  "atk-s0301a1:6_3": "tasmā sā tattha vitthāritanayeneva veditabbā.",
  "atk-s0301a1:7_0": "1. Yaṁ panetaṁ “evaṁ me suta”ntiādikaṁ nidānaṁ, tattha evanti nipātapadaṁ. Metiādīni",
  "atk-s0301a1:7_1": "nāmapadāni. Sāvatthiyaṁ viharatīti ettha vīti upasaggapadaṁ, haratīti ākhyātapadanti",
  "atk-s0301a1:7_2": "iminā tāva nayena padavibhāgo veditabbo.",
  "atk-s0301a1:8_0": "Atthato pana evaṁsaddo tāva upamūpadesa-sampahaṁsana-garahaṇa-vacanasampaṭiggahākāranidassanāvadhāraṇādi-anekatthappabhedo.",
  "atk-s0301a1:8_1": "Tathā hesa – “evaṁ jātena maccena, kattabbaṁ kusalaṁ bahu”nti evamādīsu upamāyaṁ",
  "atk-s0301a1:8_2": "āgato. “Evaṁ te abhikkamitabbaṁ, evaṁ te paṭikkamitabba”ntiādīsu upadese. “Evametaṁ",
  "atk-s0301a1:8_3": "bhagavā, evametaṁ sugatā”tiādīsu sampahaṁsane. “Evamevaṁ panāyaṁ vasalī yasmiṁ vā",
  "atk-s0301a1:8_4": "tasmiṁ vā tassa muṇḍakassa samaṇakassa vaṇṇaṁ bhāsatī”tiādīsu garahaṇe. “Evaṁ, bhanteti",
  "atk-s0301a1:8_5": "kho te bhikkhū bhagavato paccassosu”ntiādīsu vacanasampaṭiggahe. “Evaṁ byā kho ahaṁ,",
  "atk-s0301a1:8_6": "bhante, bhagavatā dhammaṁ desitaṁ ājānāmī”tiādīsu ākāre. “Ehi tvaṁ māṇavaka, yena",
  "atk-s0301a1:8_7": "samaṇo ānando tenupasaṅkama; upasaṅkamitvā mama vacanena samaṇaṁ ānandaṁ appābādhaṁ",
  "atk-s0301a1:8_8": "appātaṅkaṁ lahuṭṭhānaṁ balaṁ phāsuvihāraṁ puccha – ‘subho māṇavo todeyyaputto bhavantaṁ",
  "atk-s0301a1:8_9": "ānandaṁ appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatī’ti. Evañca",
  "atk-s0301a1:8_10": "vadehi – ‘sādhu kira bhavaṁ ānando yena subhassa māṇavassa todeyyaputtassa nivesanaṁ,",
  "atk-s0301a1:8_11": "tenupasaṅkamatu anukampaṁ upādāyā’ti”ādīsu nidassane. “Taṁ kiṁ maññatha kālāmā, ime",
  "atk-s0301a1:8_12": "dhammā kusalā vā akusalā vāti? Akusalā, bhante. Sāvajjā vā anavajjā vāti? Sāvajjā,",
  "atk-s0301a1:8_13": "bhante. Viññugarahitā vā viññuppasatthā vāti? Viññugarahitā, bhante. Samattā samādinnā",
  "atk-s0301a1:8_14": "ahitāya dukkhāya saṁvattanti vā no vā, kathaṁ vo ettha hotīti? Samattā, bhante, samādinnā",
  "atk-s0301a1:8_15": "ahitāya dukkhāya saṁvattanti, evaṁ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.",
  "atk-s0301a1:9_0": "Tattha ākāratthena evaṁsaddena etamatthaṁ dīpeti – nānānayanipuṇaṁ anekajjhāsayasamuṭṭhānaṁ",
  "atk-s0301a1:9_1": "atthabyañjanasampannaṁ vividhapāṭihāriyaṁ dhammatthadesanā paṭivedhagambhīraṁ sabbasattānaṁ",
  "atk-s0301a1:9_2": "sakasakabhāsānurūpato sotapathamāgacchantaṁ tassa bhagavato vacanaṁ sabbappakārena",
  "atk-s0301a1:9_3": "ko samattho viññātuṁ? Sabbathāmena pana sotukāmataṁ janetvāpi evaṁ me sutaṁ, mayāpi",
  "atk-s0301a1:9_4": "ekenākārena sutanti.",
  "atk-s0301a1:10": "Nidassanatthena – “nāhaṁ sayambhū, na mayā idaṁ sacchikata”nti attānaṁ parimocento – “evaṁ me sutaṁ, mayāpi evaṁ suta”nti idāni vattabbaṁ sakalasuttaṁ nidasseti.",
  "atk-s0301a1:11_0": "Avadhāraṇatthena – “etadaggaṁ, bhikkhave, mama sāvakānaṁ bhikkhūnaṁ bahussutānaṁ",
  "atk-s0301a1:11_1": "yadidaṁ ānando, gatimantānaṁ, satimantānaṁ, dhitimantānaṁ, upaṭṭhākānaṁ yadidaṁ ānando”ti",
  "atk-s0301a1:11_2": "evaṁ bhagavatā – “āyasmā ānando atthakusalo dhammakusalo byañjanakusalo niruttikusalo",
  "atk-s0301a1:11_3": "pubbāparakusalo”ti evaṁ dhammasenāpatinā ca pasatthabhāvānurūpaṁ attano dhāraṇabalaṁ",
  "atk-s0301a1:11_4": "dassento sattānaṁ sotukāmataṁ janeti – “evaṁ me sutaṁ, tañca kho atthato vā byañjanato",
  "atk-s0301a1:11_5": "vā anūnamanadhikaṁ, evameva na aññathā daṭṭhabba”nti.",
  "atk-s0301a1:12_0": "Mesaddo tīsu atthesu dissati. Tathā hissa – “gāthābhigītaṁ me abhojaneyya”ntiādīsu",
  "atk-s0301a1:12_1": "mayāti attho. “Sādhu me, bhante, bhagavā saṁkhittena dhammaṁ desetū ” tiādīsu mayhanti",
  "atk-s0301a1:12_2": "attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā",
  "atk-s0301a1:12_3": "suta”nti ca “mama suta”nti ca atthadvaye yujjati.",
  "atk-s0301a1:13_0": "Sutanti ayaṁ sutasaddo saupasaggo anupasaggo ca gamana-vissuta-kilinnaupacitānuyoga-sotaviññeyya-sotadvārānusāraviññātādianekatthappabhedo.",
  "atk-s0301a1:13_1": "Tathā hissa – “senāya pasuto”tiādīsu gacchantoti attho. “Sutadhammassa passato”tiādīsu",
  "atk-s0301a1:13_2": "vissutadhammassāti attho. “Avassutā avassutassā”tiādīsu kilinnākilinnassāti attho.",
  "atk-s0301a1:13_3": "“Tumhehi puññaṁ pasutaṁ anappaka”ntiādīsu upacitanti attho. “Ye jhānapasutā dhīrā”tiādīsu",
  "atk-s0301a1:13_4": "jhānānuyuttāti attho. “Diṭṭhaṁ sutaṁ muta”ntiādīsu sotaviññeyyanti attho. “Sutadharo",
  "atk-s0301a1:13_5": "sutasannicayo”tiādīsu sotadvārānusāraviññātadharoti attho. Idha panassa sotadvārānusārena",
  "atk-s0301a1:13_6": "upadhāritanti vā upadhāraṇanti vā attho. Me-saddassa hi mayāti atthe sati – “evaṁ",
  "atk-s0301a1:13_7": "mayā sutaṁ, sotadvārānusārena upadhārita”nti yujjati. Mamāti atthe sati – “evaṁ mama",
  "atk-s0301a1:13_8": "sutaṁ, sotadvārānusārena upadhāraṇa”nti yujjati.",
  "atk-s0301a1:14_0": "Evametesu tīsu padesu evanti sotaviññāṇādiviññāṇakiccanidassanaṁ. Meti vuttaviññāṇasamaṅgipuggalanidassanaṁ.",
  "atk-s0301a1:14_1": "Sutanti assavanabhāvapaṭikkhepato anūnānadhikāviparītaggahaṇanidassanaṁ. Tathā evanti",
  "atk-s0301a1:14_2": "tassa sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṁ.",
  "atk-s0301a1:14_3": "Meti attappakāsanaṁ. Sutanti dhammappakāsanaṁ. Ayañhettha saṅkhepo – “nānappakārena",
  "atk-s0301a1:14_4": "ārammaṇe pavattāya viññāṇavīthiyā mayā na aññaṁ kataṁ, idaṁ pana kataṁ, ayaṁ dhammo suto”ti.",
  "atk-s0301a1:15": "Tathā evanti niddisitabbappakāsanaṁ. Meti puggalappakāsanaṁ. Sutanti puggalakiccappakāsanaṁ. Idaṁ vuttaṁ hoti – “yaṁ suttaṁ niddisissāmi, taṁ mayā evaṁ suta”nti.",
  "atk-s0301a1:16_0": "Tathā evanti yassa cittasantānassa nānākārappavattiyā nānatthabyañjanagahaṇaṁ hoti,",
  "atk-s0301a1:16_1": "tassa nānākāraniddeso. Evanti hi ayaṁ ākārapaññatti. Meti kattuniddeso. Sutanti visayaniddeso.",
  "atk-s0301a1:16_2": "Ettāvatā nānākārappavattena cittasantānena taṁsamaṅgino kattuvisaye gahaṇasanniṭṭhānaṁ kataṁ hoti.",
  "atk-s0301a1:17_0": "Atha vā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.",
  "atk-s0301a1:17_1": "Ayaṁ panettha saṅkhepo – “mayā savanakiccaviññāṇasamaṅginā puggalena viññāṇavasena",
  "atk-s0301a1:17_2": "laddhasavanakiccavohārena suta”nti.",
  "atk-s0301a1:18_0": "Tattha evanti ca meti ca saccikaṭṭhaparamatthavasena avijjamānapaññatti. Kiñhettha",
  "atk-s0301a1:18_1": "taṁ paramatthato atthi, yaṁ evanti vā meti vā niddesaṁ labhetha. Sutanti vijjamānapaññatti.",
  "atk-s0301a1:18_2": "Yañhi taṁ ettha sotena upaladdhaṁ, taṁ paramatthato vijjamānanti. Tathā evanti ca",
  "atk-s0301a1:18_3": "meti ca taṁ taṁ upādāya vattabbato upādāpaññatti. Sutanti diṭṭhādīni upanidhāya vattabbato upanidhāpaññatti.",
  "atk-s0301a1:19_0": "Ettha ca evanti vacanena asammohaṁ dīpeti. Na hi sammūḷho nānappakārapaṭivedhasamattho",
  "atk-s0301a1:19_1": "hoti. Sutanti vacanena sutassa asammosaṁ dīpeti. Yassa hi sutaṁ sammuṭṭhaṁ hoti,",
  "atk-s0301a1:19_2": "na so kālantarena mayā sutanti paṭijānāti. Iccassa asammohena paññāsiddhi, asammosena",
  "atk-s0301a1:19_3": "pana satisiddhi. Tattha paññāpubbaṅgamāya satiyā byañjanāvadhāraṇasamatthatā, satipubbaṅgamāya",
  "atk-s0301a1:19_4": "paññāya atthapaṭivedhasamatthatā. Tadubhayasamatthatāyogena atthabyañjanasampannassa",
  "atk-s0301a1:19_5": "dhammakosassa anupālanasamatthato dhammabhaṇḍāgārikattasiddhi.",
  "atk-s0301a1:20_0": "Aparo nayo – evanti vacanena yoniso manasikāraṁ dīpeti, ayoniso manasikaroto hi nānappakārapaṭivedhābhāvato.",
  "atk-s0301a1:20_1": "Sutanti vacanena avikkhepaṁ dīpeti vikkhittacittassa savanābhāvato. Tathā hi vikkhittacitto",
  "atk-s0301a1:20_2": "puggalo sabbasampattiyā vuccamānopi “na mayā sutaṁ, puna bhaṇathā”ti bhaṇati. Yoniso",
  "atk-s0301a1:20_3": "manasikārena cettha attasammāpaṇidhiṁ pubbe ca katapuññataṁ sādheti, sammā appaṇihitattassa",
  "atk-s0301a1:20_4": "pubbe akatapuññassa vā tadabhāvato. Avikkhepena saddhammassavanaṁ sappurisūpanissayañca",
  "atk-s0301a1:20_5": "sādheti. Na hi vikkhittacitto sotuṁ sakkoti, na ca sappurise anupanissayamānassa savanaṁ atthīti.",
  "atk-s0301a1:21_0": "Aparo nayo – yasmā “evanti yassa cittasantānassa nānākārappavattiyā nānatthabyañjanaggahaṇaṁ",
  "atk-s0301a1:21_1": "hoti, tassa nānākāraniddeso”ti vuttaṁ, so ca evaṁ bhaddako ākāro na sammā appaṇihitattano",
  "atk-s0301a1:21_2": "pubbe akatapuññassa vā hoti, tasmā evanti iminā bhaddakena ākārena pacchimacakkadvayasampattimattano",
  "atk-s0301a1:21_3": "dīpeti. Sutanti savanayogena purimacakkadvayasampattiṁ. Na hi appatirūpadese vasato",
  "atk-s0301a1:21_4": "sappurisūpanissayavirahitassa vā savanaṁ atthi. Iccassa pacchimacakkadvayasiddhiyā",
  "atk-s0301a1:21_5": "āsayasuddhi siddhā hoti, purimacakkadvayasiddhiyā payogasuddhi, tāya ca āsayasuddhiyā",
  "atk-s0301a1:21_6": "adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa",
  "atk-s0301a1:21_7": "vacanaṁ aruṇuggaṁ viya sūriyassa udayato, yoniso manasikāro viya ca kusalakammassa,",
  "atk-s0301a1:21_8": "arahati bhagavato vacanassa pubbaṅgamaṁ bhavitunti ṭhāne nidānaṁ ṭhapento evaṁ me sutantiādimāha.",
  "atk-s0301a1:22_0": "Aparo nayo – evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṁ",
  "atk-s0301a1:22_1": "dīpeti. Sutanti iminā sotabbabhedapaṭivedhadīpakena dhammaniruttipaṭisambhidāsampattisabbhāvaṁ.",
  "atk-s0301a1:22_2": "Evanti ca idaṁ yoniso manasikāradīpakavacanaṁ bhāsamāno – “ete mayā dhammā manasānupekkhitā",
  "atk-s0301a1:22_3": "diṭṭhiyā suppaṭividdhā”ti dīpeti. Sutanti idaṁ savanayogadīpakavacanaṁ bhāsamāno",
  "atk-s0301a1:22_4": "– “bahū mayā dhammā sutā dhātā vacasā paricitā”ti dīpeti. Tadubhayenapi atthabyañjanapāripūriṁ",
  "atk-s0301a1:22_5": "dīpento savane ādaraṁ janeti. Atthabyañjanaparipuṇṇañhi dhammaṁ ādarena assuṇanto",
  "atk-s0301a1:22_6": "mahatā hitā paribāhiro hotīti ādaraṁ janetvā sakkaccaṁ dhammo sotabboti.",
  "atk-s0301a1:23_0": "Evaṁme sutanti iminā pana sakalena vacanena āyasmā ānando tathāgatappaveditaṁ dhammaṁ",
  "atk-s0301a1:23_1": "attano adahanto asappurisabhūmiṁ atikkamati, sāvakattaṁ paṭijānanto sappurisabhūmiṁ",
  "atk-s0301a1:23_2": "okkamati. Tathā asaddhammā cittaṁ vuṭṭhāpeti, saddhamme cittaṁ patiṭṭhāpeti. “Kevalaṁ",
  "atk-s0301a1:23_3": "sutamevetaṁ mayā, tasseva pana bhagavato vacana”nti dīpento attānaṁ parimoceti, satthāraṁ",
  "atk-s0301a1:23_4": "apadisati, jinavacanaṁ appeti, dhammanettiṁ patiṭṭhāpeti.",
  "atk-s0301a1:24_0": "Apica “evaṁ me suta”nti attanā uppāditabhāvaṁ appaṭijānanto purimavacanaṁ vivaranto",
  "atk-s0301a1:24_1": "– “sammukhā paṭiggahitamidaṁ mayā tassa bhagavato catuvesārajjavisāradassa dasabaladharassa",
  "atk-s0301a1:24_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0301a1:24_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa",
  "atk-s0301a1:24_4": "vacanaṁ, na ettha atthe vā dhamme vā pade vā byañjane vā kaṅkhā vā vimati vā kattabbā”ti",
  "atk-s0301a1:24_5": "sabbadevamanussānaṁ imasmiṁ dhamme assaddhiyaṁ vināseti, saddhāsampadaṁ uppādetīti. Tenetaṁ vuccati –",
  "atk-s0301a1:25": "“Vināsayati assaddhaṁ, saddhaṁ vaḍḍheti sāsane;",
  "atk-s0301a1:26": "Evaṁ me sutamiccevaṁ, vadaṁ gotamasāvako”ti.",
  "atk-s0301a1:27": "Ekanti gaṇanaparicchedaniddeso. Samayanti paricchinnaniddeso. Ekaṁ samayanti aniyamitaparidīpanaṁ. Tattha samayasaddo –",
  "atk-s0301a1:28": "“Samavāye khaṇe kāle, samūhe hetudiṭṭhisu;",
  "atk-s0301a1:29": "Paṭilābhe pahāne ca, paṭivedhe ca dissati”.",
  "atk-s0301a1:30_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu",
  "atk-s0301a1:30_1": "samavāyo attho. “Ekova kho, bhikkhave, khaṇo ca samayo ca brahmacariyavāsāyā”tiādīsu",
  "atk-s0301a1:30_2": "khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.",
  "atk-s0301a1:30_3": "“Samayopi kho te, bhaddāli, appaṭividdho ahosi, bhagavā kho sāvatthiyaṁ viharati,",
  "atk-s0301a1:30_4": "bhagavāpi maṁ jānissati – ‘bhaddāli, nāma bhikkhu satthusāsane sikkhāya aparipūrakārī’ti.",
  "atk-s0301a1:30_5": "Ayampi kho te, bhaddāli, samayo appaṭividdho ahosī”tiādīsu hetu. “Tena kho pana samayena",
  "atk-s0301a1:30_6": "uggāhamāno paribbājako samaṇamuṇḍikāputto samayappavādake tindukācīre ekasālake mallikāya",
  "atk-s0301a1:30_7": "ārāme paṭivasatī”tiādīsu diṭṭhi.",
  "atk-s0301a1:31": "“Diṭṭhe dhamme ca yo attho, yo cattho samparāyiko;",
  "atk-s0301a1:32": "Atthābhisamayā dhīro, paṇḍitoti pavuccatī”ti. –",
  "atk-s0301a1:33_0": "Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṁ. “Dukkhassa",
  "atk-s0301a1:33_1": "pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0301a1:33_2": "Idha panassa kālo attho. Tena saṁvacchara-utu-māsaḍḍhamāsa-ratti-diva-pubbaṇha-majjhanhika-sāyanha-paṭhamamajjhimapacchimayāma-muhuttādīsu",
  "atk-s0301a1:33_3": "kālappabhedabhūtesu samayesu ekaṁ samayanti dīpeti.",
  "atk-s0301a1:34_0": "Tattha kiñcāpi etesu saṁvaccharādīsu samayesu yaṁ yaṁ suttaṁ yasmiṁ yasmiṁ saṁvacchare",
  "atk-s0301a1:34_1": "utumhi māse pakkhe rattibhāge divasabhāge vā vuttaṁ, sabbaṁ taṁ therassa suviditaṁ",
  "atk-s0301a1:34_2": "suvavatthāpitaṁ paññāya. Yasmā pana “evaṁ me sutaṁ asukasaṁvacchare asukautumhi asukamāse",
  "atk-s0301a1:34_3": "asukapakkhe asukarattibhāge asukadivasabhāge vā”ti evaṁ vutte na sakkā sukhena dhāretuṁ",
  "atk-s0301a1:34_4": "vā uddisituṁ vā uddisāpetuṁ vā, bahu ca vattabbaṁ hoti, tasmā ekeneva padena tamatthaṁ",
  "atk-s0301a1:34_5": "samodhānetvā “ekaṁ samaya”nti āha.",
  "atk-s0301a1:35_0": "Ye vā ime gabbhokkantisamayo jātisamayo saṁvegasamayo abhinikkhamanasamayo dukkarakārikasamayo",
  "atk-s0301a1:35_1": "māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti",
  "atk-s0301a1:35_2": "evamādayo bhagavato devamanussesu ativiya suppakāsā anekakālappabhedā eva samayā.",
  "atk-s0301a1:35_3": "Tesu samayesu desanāsamayasaṅkhātaṁ ekaṁ samayanti dīpeti. Yo cāyaṁ ñāṇakaruṇākiccasamayesu",
  "atk-s0301a1:35_4": "karuṇākiccasamayo, attahitaparahitapaṭipattisamayesu parahitapaṭipattisamayo, sannipatitānaṁ",
  "atk-s0301a1:35_5": "karaṇīyadvayasamayesu dhammikathāsamayo, desanāpaṭipattisamayesu desanāsamayo, tesupi",
  "atk-s0301a1:35_6": "samayesu aññataraṁ sandhāya “ekaṁ samaya”nti āha.",
  "atk-s0301a1:36_0": "Kasmā panettha yathā abhidhamme “yasmiṁ samaye kāmāvacara”nti ca ito aññesu suttapadesu",
  "atk-s0301a1:36_1": "“yasmiṁ samaye, bhikkhave, bhikkhu vivicceva kāmehī”ti ca bhummavacanena niddeso",
  "atk-s0301a1:36_2": "kato, vinaye ca “tena samayena buddho bhagavā”ti karaṇavacanena, tathā akatvā “ekaṁ",
  "atk-s0301a1:36_3": "samaya”nti upayogavacanena niddeso katoti. Tattha tathā, idha ca aññathā atthasambhavato.",
  "atk-s0301a1:36_4": "Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho",
  "atk-s0301a1:36_5": "ca sambhavati. Adhikaraṇañhi kālattho samūhattho ca samayo, tattha vuttānaṁ phassādidhammānaṁ",
  "atk-s0301a1:36_6": "khaṇasamavāyahetusaṅkhātassa ca samayassa bhāvena tesaṁ bhāvo lakkhīyati. Tasmā tadatthajotanatthaṁ",
  "atk-s0301a1:36_7": "tattha bhummavacananiddeso kato.",
  "atk-s0301a1:37_0": "Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi",
  "atk-s0301a1:37_1": "dubbiññeyyo, tena samayena hetubhūtena karaṇabhūtena ca sikkhāpadāni paññāpayanto",
  "atk-s0301a1:37_2": "sikkhāpadapaññattihetuñca apekkhamāno bhagavā tattha tattha vihāsi. Tasmā tadatthajotanatthaṁ",
  "atk-s0301a1:37_3": "tattha karaṇavacanena niddeso kato.",
  "atk-s0301a1:38_0": "Idha pana aññasmiṁ ca evaṁjātike accantasaṁyogattho sambhavati. Yañhi samayaṁ bhagavā",
  "atk-s0301a1:38_1": "imaṁ aññaṁ vā suttantaṁ desesi, accantameva taṁ samayaṁ karuṇāvihārena vihāsi. Tasmā",
  "atk-s0301a1:38_2": "tadatthajotanatthaṁ idha upayogavacananiddeso katoti.",
  "atk-s0301a1:39": "Tenetaṁ vuccati –",
  "atk-s0301a1:40": "“Taṁ taṁ atthamapekkhitvā, bhummena karaṇena ca;",
  "atk-s0301a1:41": "Aññatra samayo vutto, upayogena so idhā”ti.",
  "atk-s0301a1:42_0": "Porāṇā pana vaṇṇayanti – “tasmiṁ samaye”ti vā “tena samayenā”ti vā “ekaṁ samaya”nti",
  "atk-s0301a1:42_1": "vā abhilāpamattabhedo esa, sabbattha bhummameva atthoti. Tasmā “ekaṁ samaya”nti vuttepi",
  "atk-s0301a1:42_2": "“ekasmiṁ samaye”ti attho veditabbo.",
  "atk-s0301a1:43": "Bhagavāti garu. Garuṁ hi loke “bhagavā”ti vadanti. Ayañca sabbaguṇavisiṭṭhatāya sabbasattānaṁ garu, tasmā “bhagavā”ti veditabbo. Porāṇehipi vuttaṁ –",
  "atk-s0301a1:44": "“Bhagavāti vacanaṁ seṭṭhaṁ, bhagavāti vacanamuttamaṁ;",
  "atk-s0301a1:45": "Garu gāravayutto so, bhagavā tena vuccatī”ti. ;",
  "atk-s0301a1:46": "Apica –",
  "atk-s0301a1:47": "“Bhagyavā bhaggavā yutto, bhagehi ca vibhattavā;",
  "atk-s0301a1:48": "Bhattavā vantagamano, bhavesu bhagavā tato”ti. –",
  "atk-s0301a1:49": "Imissā gāthāya vasenassa padassa vitthārato attho veditabbo. So ca visuddhimagge buddhānussatiniddese vuttoyeva.",
  "atk-s0301a1:50_0": "Ettāvatā cettha evaṁ me sutanti vacanena yathāsutaṁ dhammaṁ dassento bhagavato dhammasarīraṁ",
  "atk-s0301a1:50_1": "paccakkhaṁ karoti. Tena “nayidaṁ atikkantasatthukaṁ pāvacanaṁ, ayaṁ vo satthā”ti",
  "atk-s0301a1:50_2": "satthu adassanena ukkaṇṭhitaṁ janaṁ samassāseti. Ekaṁ samayaṁ bhagavāti vacanena",
  "atk-s0301a1:50_3": "tasmiṁ samaye bhagavato avijjamānabhāvaṁ dassento rūpakāyaparinibbānaṁ sādheti. Tena",
  "atk-s0301a1:50_4": "“evaṁvidhassa nāma ariyadhammassa desako dasabaladharo vajirasaṅghātasamānakāyo sopi",
  "atk-s0301a1:50_5": "bhagavā parinibbuto, kena aññena jīvite āsā janetabbā”ti jīvitamadamattaṁ janaṁ saṁvejeti,",
  "atk-s0301a1:50_6": "saddhamme cassa ussāhaṁ janeti. Evanti ca bhaṇanto desanāsampattiṁ niddisati. Me",
  "atk-s0301a1:50_7": "sutanti sāvakasampattiṁ. Ekaṁ samayanti kālasampattiṁ. Bhagavāti desakasampattiṁ.",
  "atk-s0301a1:51_0": "Sāvatthiyanti evaṁnāmake nagare. Samīpatthe cetaṁ bhummavacanaṁ. Viharatīti avisesena",
  "atk-s0301a1:51_1": "iriyāpathadibbabrahmaariyavihāresu aññataravihārasamaṅgīparidīpanametaṁ. Idha pana",
  "atk-s0301a1:51_2": "ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṁ,",
  "atk-s0301a1:51_3": "tena ṭhitopi gacchantopi nisinnopi sayānopi bhagavā viharaticceva veditabbo. So hi",
  "atk-s0301a1:51_4": "ekaṁ iriyāpathabādhanaṁ aññena iriyāpathena vicchinditvā aparipatantaṁ attabhāvaṁ",
  "atk-s0301a1:51_5": "harati pavatteti, tasmā “viharatī”ti vuccati.",
  "atk-s0301a1:52_0": "Jetavaneti jetassa rājakumārassa vane. Tañhi tena ropitaṁ saṁvaḍḍhitaṁ paripālitaṁ",
  "atk-s0301a1:52_1": "ahosi, tasmā “jetavana”nti saṅkhaṁ gataṁ. Tasmiṁ jetavane. Anāthapiṇḍikassa ārāmeti",
  "atk-s0301a1:52_2": "anāthapiṇḍikena gahapatinā catupaññāsahiraññakoṭipariccāgena buddhappamukhassa bhikkhusaṅghassa",
  "atk-s0301a1:52_3": "niyyātitattā “anāthapiṇḍikassa ārāmo”ti saṅkhaṁ gate ārāme. Ayamettha saṅkhepo, vitthāro",
  "atk-s0301a1:52_4": "pana papañcasūdaniyā majjhimaṭṭhakathāya sabbāsavasuttavaṇṇanāyaṁ vutto.",
  "atk-s0301a1:53_0": "Tattha siyā – yadi tāva bhagavā sāvatthiyaṁ viharati, “jetavane”ti na vattabbaṁ.",
  "atk-s0301a1:53_1": "Atha tattha viharati, “sāvatthiya”nti na vattabbaṁ. Na hi sakkā ubhayattha ekaṁ samayaṁ",
  "atk-s0301a1:53_2": "viharitunti. Na kho panetaṁ evaṁ daṭṭhabbaṁ.",
  "atk-s0301a1:54_0": "Nanu avocumha “samīpatthe bhummavacana”nti. Tasmā yathā gaṅgāyamunādīnaṁ samīpe goyūthāni",
  "atk-s0301a1:54_1": "carantāni “gaṅgāyaṁ caranti, yamunāyaṁ carantī”ti vuccati, evamidhāpi yadidaṁ sāvatthiyā",
  "atk-s0301a1:54_2": "samīpe jetavanaṁ, tattha viharanto vuccati “sāvatthiyaṁ viharati jetavane”ti. Gocaragāmanidassanatthaṁ",
  "atk-s0301a1:54_3": "hissa sāvatthivacanaṁ, pabbajitānurūpanivāsaṭṭhānanidassanatthaṁ sesavacanaṁ.",
  "atk-s0301a1:55_0": "Aññatarā devatāti nāmagottavasena apākaṭā ekā devatāti attho. “Abhijānāti no, bhante,",
  "atk-s0301a1:55_1": "bhagavā ahu ñātaññatarassa mahesakkhassa yakkhassa saṁkhittena taṇhāsaṅkhayavimuttiṁ",
  "atk-s0301a1:55_2": "bhāsitā”ti ettha pana abhiññāto sakkopi devarājā “aññataro”ti vutto. “Devatā”ti ca",
  "atk-s0301a1:55_3": "idaṁ devānampi devadhītānampi sādhāraṇavacanaṁ. Imasmiṁ panatthe devo adhippeto,",
  "atk-s0301a1:55_4": "so ca kho rūpāvacarānaṁ devānaṁ aññataro.",
  "atk-s0301a1:56_0": "Abhikkantāya rattiyāti ettha abhikkanta-saddo khayasundarābhirūpaabbhānumodanādīsu",
  "atk-s0301a1:56_1": "dissati. Tattha “abhikkantā, bhante, ratti, nikkhanto paṭhamo yāmo, ciranisinno bhikkhusaṅgho,",
  "atk-s0301a1:56_2": "uddisatu, bhante, bhagavā bhikkhūnaṁ pātimokkha”nti evamādīsu khaye dissati. “Ayaṁ",
  "atk-s0301a1:56_3": "imesaṁ catunnaṁ puggalānaṁ abhikkantataro ca paṇītataro cā”ti evamādīsu sundare.",
  "atk-s0301a1:57": "“Ko me vandati pādāni, iddhiyā yasasā jalaṁ;",
  "atk-s0301a1:58": "Abhikkantena vaṇṇena, sabbā obhāsayaṁ disā”ti. –",
  "atk-s0301a1:59_0": "Evamādīsu abhirūpe. “Abhikkantaṁ bho gotama, abhikkantaṁ bho gotamā”ti evamādīsu",
  "atk-s0301a1:59_1": "abbhānumodane. Idha pana khaye. Tena abhikkantāya rattiyā, parikkhīṇāya rattiyāti",
  "atk-s0301a1:59_2": "vuttaṁ hoti. Tatthāyaṁ devaputto majjhimayāmasamanantare āgatoti veditabbo. Niyāmo",
  "atk-s0301a1:59_3": "hi kiresa devatānaṁ yadidaṁ buddhānaṁ vā buddhasāvakānaṁ vā upaṭṭhānaṁ āgacchantā",
  "atk-s0301a1:59_4": "majjhimayāmasamanantareyeva āgacchanti.",
  "atk-s0301a1:60_0": "Abhikkantavaṇṇāti idha abhikkanta-saddo abhirūpe, vaṇṇa-saddo pana chavithuti-kulavagga-kāraṇa-saṇṭhānappamāṇa-rūpāyatanādīsu",
  "atk-s0301a1:60_1": "dissati. Tattha “suvaṇṇavaṇṇosi bhagavā”ti evamādīsu chaviyā. “Kadā saññūḷhā pana",
  "atk-s0301a1:60_2": "te, gahapati, ime samaṇassa vaṇṇā”ti evamādīsu thutiyaṁ. “Cattārome, bho gotama,",
  "atk-s0301a1:60_3": "vaṇṇā”ti evamādīsu kulavagge. “Atha kena nu vaṇṇena, gandhathenoti vuccatī”ti evamādīsu",
  "atk-s0301a1:60_4": "kāraṇe. “Mahantaṁ hatthirājavaṇṇaṁ abhinimminitvā”ti evamādīsu saṇṭhāne. “Tayo pattassa",
  "atk-s0301a1:60_5": "vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane. So idha",
  "atk-s0301a1:60_6": "chaviyā daṭṭhabbo. Tena abhikkantavaṇṇā abhirūpacchavi, iṭṭhavaṇṇā manāpavaṇṇāti",
  "atk-s0301a1:60_7": "vuttaṁ hoti. Devatā hi manussalokaṁ āgacchamānā pakativaṇṇaṁ pakatiiddhiṁ jahitvā",
  "atk-s0301a1:60_8": "oḷārikaṁ attabhāvaṁ katvā atirekavaṇṇaṁ atirekaiddhiṁ māpetvā naṭasamajjādīni gacchantā",
  "atk-s0301a1:60_9": "manussā viya abhisaṅkhatena kāyena āgacchanti. Tattha kāmāvacarā anabhisaṅkhatenapi",
  "atk-s0301a1:60_10": "āgantuṁ sakkonti, rūpāvacarā pana na sakkonti. Tesañhi atisukhumo attabhāvo, na tena",
  "atk-s0301a1:60_11": "iriyāpathakappanaṁ hoti. Tasmā ayaṁ devaputto abhisaṅkhateneva āgato. Tena vuttaṁ",
  "atk-s0301a1:60_12": "“abhikkantavaṇṇā”ti.",
  "atk-s0301a1:61_0": "Kevalakappanti ettha kevala-saddo anavasesa-yebhuyyābyāmissānatirekadaḷhatthavisaṁyogādianekattho.",
  "atk-s0301a1:61_1": "Tathā hissa “kevalaparipuṇṇaṁ parisuddhaṁ brahmacariya”nti evamādīsu anavasesatthamattho.",
  "atk-s0301a1:61_2": "“Kevalakappā ca aṅgamagadhā pahūtaṁ khādanīyabhojanīyaṁ ādāya upasaṅkamissantī”ti",
  "atk-s0301a1:61_3": "evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0301a1:61_4": "“Kevalaṁ saddhāmattakaṁ nūna ayamāyasmā”ti evamādīsu anatirekatā. “Āyasmato, bhante,",
  "atk-s0301a1:61_5": "anuruddhassa bāhiyo nāma saddhivihāriko kevalakappaṁ saṅghabhedāya ṭhito”ti evamādīsu",
  "atk-s0301a1:61_6": "daḷhatthatā. “Kevalī vusitavā uttamapurisoti vuccatī”ti evamādīsu visaṁyogo attho.",
  "atk-s0301a1:61_7": "Idha panassa anavasesattho adhippeto.",
  "atk-s0301a1:62_0": "Kappa-saddo panāyaṁ abhisaddahana-vohāra-kāla-paññatti-chedana-vikappa-lesasamantabhāvādianekattho.",
  "atk-s0301a1:62_1": "Tathā hissa “okappaniyametaṁ bhoto gotamassa, yathā taṁ arahato sammāsambuddhassā”ti",
  "atk-s0301a1:62_2": "evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṁ",
  "atk-s0301a1:62_3": "paribhuñjitu”nti evamādīsu vohāro. “Yena sudaṁ niccakappaṁ viharāmī”ti evamādīsu",
  "atk-s0301a1:62_4": "kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu",
  "atk-s0301a1:62_5": "chedanaṁ. “Kappati dvaṅgulakappo”ti evamādīsu vikappo. “Ātthi kappo nipajjitu”nti",
  "atk-s0301a1:62_6": "evamādīsu leso. “Kevalakappaṁ veḷuvanaṁ obhāsetvā”ti evamādīsu samantabhāvo. Idha",
  "atk-s0301a1:62_7": "panassa samantabhāvattho adhippeto. Tasmā kevalakappaṁ jetavananti ettha “anavasesaṁ",
  "atk-s0301a1:62_8": "samantato jetavana”nti evamattho daṭṭhabbo.",
  "atk-s0301a1:63": "Obhāsetvāti vatthālaṅkārasarīrasamuṭṭhitāya ābhāya pharitvā, candimā viya sūriyo viya ca ekobhāsaṁ ekapajjotaṁ karitvāti attho.",
  "atk-s0301a1:64_0": "Yenāti bhummatthe karaṇavacanaṁ. Yena bhagavā tenupasaṅkamīti tasmā “yattha bhagavā,",
  "atk-s0301a1:64_1": "tattha upasaṅkamī”ti evamettha attho daṭṭhabbo. Yena vā kāraṇena bhagavā devamanussehi",
  "atk-s0301a1:64_2": "upasaṅkamitabbo, tena kāraṇena upasaṅkamīti evamettha attho daṭṭhabbo. Kena ca kāraṇena",
  "atk-s0301a1:64_3": "bhagavā upasaṅkamitabbo? Nānappakāraguṇavisesādhigamādhippāyena, sāduphalūpabhogādhippāyena",
  "atk-s0301a1:64_4": "dijagaṇehi niccaphalitamahārukkho viya. Upasaṅkamīti ca gatāti vuttaṁ hoti. Upasaṅkamitvāti",
  "atk-s0301a1:64_5": "upasaṅkamanapariyosānadīpanaṁ. Atha vā evaṁ gatā tato āsannataraṁ ṭhānaṁ bhagavato",
  "atk-s0301a1:64_6": "samīpasaṅkhātaṁ gantvātipi vuttaṁ hoti.",
  "atk-s0301a1:65_0": "Idāni yenatthena loke aggapuggalassa upaṭṭhānaṁ āgatā, taṁ pucchitukāmā dasanakhasamodhānasamujjalaṁ",
  "atk-s0301a1:65_1": "añjuliṁ sirasi patiṭṭhapetvā ekamantaṁ aṭṭhāsi. Ekamantanti bhāvanapuṁsakaniddeso",
  "atk-s0301a1:65_2": "– “visamaṁ candimasūriyā parivattantī”tiādīsu viya. Tasmā yathā ṭhitā ekamantaṁ ṭhitā",
  "atk-s0301a1:65_3": "hoti, tathā aṭṭhāsīti evamettha attho daṭṭhabbo. Bhummatthe vā etaṁ upayogavacanaṁ.",
  "atk-s0301a1:65_4": "Aṭṭhāsīti ṭhānaṁ kappesi. Paṇḍitā hi devamanussā garuṭṭhāniyaṁ upasaṅkamitvā āsanakusalatāya",
  "atk-s0301a1:65_5": "ekamantaṁ tiṭṭhanti, ayañca devo tesaṁ aññataro, tasmā ekamantaṁ aṭṭhāsi.",
  "atk-s0301a1:66_0": "Kathaṁ ṭhito pana ekamantaṁ ṭhito hotīti? Cha ṭhānadose vajjetvā. Seyyathidaṁ – atidūraṁ,",
  "atk-s0301a1:66_1": "accāsannaṁ, uparivātaṁ, unnatappadesaṁ, atisammukhaṁ, atipacchāti. Atidūre ṭhito",
  "atk-s0301a1:66_2": "hi sace kathetukāmo hoti, uccāsaddena kathetabbaṁ hoti. Accāsanne ṭhito saṅghaṭṭanaṁ",
  "atk-s0301a1:66_3": "karoti. Uparivāte ṭhito sarīragandhena bādhati. Unnatappadese ṭhito agāravaṁ pakāseti.",
  "atk-s0301a1:66_4": "Atisammukhā ṭhito sace daṭṭhukāmo hoti, cakkhunā cakkhuṁ āhacca daṭṭhabbaṁ hoti.",
  "atk-s0301a1:66_5": "Atipacchā ṭhito sace daṭṭhukāmo hoti, gīvaṁ pasāretvā daṭṭhabbaṁ hoti. Tasmā ayampi",
  "atk-s0301a1:66_6": "ete cha ṭhānadose vajjetvā aṭṭhāsi. Tena vuttaṁ “ekamantaṁ aṭṭhāsī”ti.",
  "atk-s0301a1:67_0": "Etadavocāti etaṁ avoca. Kathaṁ nūti kāraṇapucchā. Bhagavato hi tiṇṇoghabhāvo dasasahassilokadhātuyā",
  "atk-s0301a1:67_1": "pākaṭo, tenimissā devatāya tattha kaṅkhā natthi, iminā pana kāraṇena “tiṇṇo”ti na",
  "atk-s0301a1:67_2": "jānāti, tena sā taṁ kāraṇaṁ pucchamānā evamāha.",
  "atk-s0301a1:68_0": "Mārisāti devatānaṁ piyasamudācāravacanametaṁ. Niddukkhāti vuttaṁ hoti. Yadi evaṁ",
  "atk-s0301a1:68_1": "“yadā kho te, mārisa, saṅkunā saṅku hadaye samāgaccheyya, atha naṁ tvaṁ jāneyyāsi",
  "atk-s0301a1:68_2": "‘vassasahassaṁ me niraye paccamānassā”’ti idaṁ virujjhati. Na hi nerayikasatto niddukkho",
  "atk-s0301a1:68_3": "nāma hoti. Kiñcāpi na niddukkho, ruḷhīsaddena pana evaṁ vuccati. Pubbe kira paṭhamakappikānaṁ",
  "atk-s0301a1:68_4": "niddukkhānaṁ sukhasamappitānaṁ esa vohāro, aparabhāge dukkhaṁ hotu vā mā vā, ruḷhīsaddena",
  "atk-s0301a1:68_5": "ayaṁ vohāro vuccateva nippadumāpi nirudakāpi vā pokkharaṇī pokkharaṇī viya.",
  "atk-s0301a1:69_0": "Oghamatarīti ettha cattāro oghā, kāmogho bhavogho diṭṭhogho avijjoghoti. Tattha pañcasu",
  "atk-s0301a1:69_1": "kāmaguṇesu chandarāgo kāmogho nāma. Rūpārūpabhavesu chandarāgo jhānanikanti ca bhavogho",
  "atk-s0301a1:69_2": "nāma. Dvāsaṭṭhi diṭṭhiyo diṭṭhogho nāma. Catūsu saccesu aññāṇaṁ avijjogho nāma. Tattha",
  "atk-s0301a1:69_3": "kāmogho aṭṭhasu lobhasahagatesu cittuppādesu uppajjati, bhavogho catūsu diṭṭhigatavippayuttalobhasahagatesu",
  "atk-s0301a1:69_4": "cittuppādesu uppajjati, diṭṭhogho catūsu diṭṭhigatasampayuttesu cittuppādesu uppajjati,",
  "atk-s0301a1:69_5": "avijjogho sabbākusalesu uppajjati.",
  "atk-s0301a1:70_0": "Sabbopi cesa avahananaṭṭhena rāsaṭṭhena ca oghoti veditabbo. Avahananaṭṭhenāti adhogamanaṭṭhena.",
  "atk-s0301a1:70_1": "Ayañhi attano vasaṁ gate satte adho gameti, nirayādibhedāya duggatiyaṁyeva nibbatteti,",
  "atk-s0301a1:70_2": "uparibhāvaṁ vā nibbānaṁ gantuṁ adento adho tīsu bhavesu catūsu yonīsu pañcasu gatīsu",
  "atk-s0301a1:70_3": "sattasu viññāṇaṭṭhitīsu navasu sattāvāsesu ca gametītipi attho. Rāsaṭṭhenāti mahantaṭṭhena.",
  "atk-s0301a1:70_4": "Mahā heso kilesarāsi avīcito paṭṭhāya yāva bhavaggā patthaṭo, yadidaṁ pañcasu kāmaguṇesu",
  "atk-s0301a1:70_5": "chandarāgo nāma. Sesesupi eseva nayo. Evamayaṁ rāsaṭṭhenāpi oghoti veditabbo. Atarīti",
  "atk-s0301a1:70_6": "imaṁ catubbidhampi oghaṁ kena nu tvaṁ, mārisa, kāraṇena tiṇṇoti pucchati.",
  "atk-s0301a1:71_0": "Athassā bhagavā pañhaṁ vissajjento appatiṭṭhaṁ khvāhantiādimāha. Tattha appatiṭṭhanti",
  "atk-s0301a1:71_1": "appatiṭṭhahanto. Anāyūhanti anāyūhanto, avāyamantoti attho. Iti bhagavā gūḷhaṁ paṭicchannaṁ",
  "atk-s0301a1:71_2": "katvā pañhaṁ kathesi. Devatāpi naṁ sutvā “bāhirakaṁ tāva oghaṁ tarantā nāma ṭhātabbaṭṭhāne",
  "atk-s0301a1:71_3": "tiṭṭhantā taritabbaṭṭhāne āyūhantā taranti, ayaṁ pana avīcito yāva bhavaggā patthaṭaṁ",
  "atk-s0301a1:71_4": "kilesoghaṁ kilesarāsiṁ appatiṭṭhahanto anāyūhanto atarinti āha. Kiṁ nu kho etaṁ?",
  "atk-s0301a1:71_5": "Kathaṁ nu kho eta”nti? Vimatiṁ pakkhantā pañhassa atthaṁ na aññāsi.",
  "atk-s0301a1:72_0": "Kiṁ pana bhagavatā yathā sattā na jānanti, evaṁ kathanatthāya pāramiyo pūretvā sabbaññutā",
  "atk-s0301a1:72_1": "paṭividdhāti? Na etadatthāya paṭividdhā. Dve pana bhagavato desanā niggahamukhena",
  "atk-s0301a1:72_2": "ca anuggahamukhena ca. Tattha ye paṇḍitamānino honti aññātepi ñātasaññino pañcasatā",
  "atk-s0301a1:72_3": "brāhmaṇapabbajitā viya, tesaṁ mānaniggahatthaṁ yathā na jānanti, evaṁ mūlapariyāyādisadisaṁ",
  "atk-s0301a1:72_4": "dhammaṁ deseti. Ayaṁ niggahamukhena desanā. Vuttampi cetaṁ “niggayha niggayhāhaṁ,",
  "atk-s0301a1:72_5": "ānanda, vakkhāmi, pavayha pavayha, ānanda, vakkhāmi, yo sāro, so ṭhassatī”ti. Ye",
  "atk-s0301a1:72_6": "pana ujukā sikkhākāmā, tesaṁ suviññeyyaṁ katvā ākaṅkheyyasuttādisadisaṁ dhammaṁ deseti,",
  "atk-s0301a1:72_7": "“abhirama, tissa, abhirama, tissa, ahamovādena ahamanuggahena ahamanusāsaniyā”ti",
  "atk-s0301a1:72_8": "ca ne samassāseti. Ayaṁ anuggahamukhena desanā.",
  "atk-s0301a1:73_0": "Ayaṁ pana devaputto mānatthaddho paṇḍitamānī, evaṁ kirassa ahosi – ahaṁ oghaṁ jānāmi,",
  "atk-s0301a1:73_1": "tathāgatassa oghatiṇṇabhāvaṁ jānāmi, “iminā pana kāraṇena tiṇṇo”ti ettakamattaṁ na",
  "atk-s0301a1:73_2": "jānāmi. Iti mayhaṁ ñātameva bahu, appaṁ aññātaṁ, tamahaṁ kathitamattameva jānissāmi.",
  "atk-s0301a1:73_3": "Kiñhi nāma taṁ bhagavā vadeyya, yassāhaṁ atthaṁ na jāneyyanti. Atha satthā “ayaṁ",
  "atk-s0301a1:73_4": "kiliṭṭhavatthaṁ viya raṅgajātaṁ abhabbo imaṁ mānaṁ appahāya desanaṁ sampaṭicchituṁ,",
  "atk-s0301a1:73_5": "mānaniggahaṁ tāvassa katvā puna nīcacittena pucchantassa pakāsessāmī”ti paṭicchannaṁ",
  "atk-s0301a1:73_6": "katvā pañhaṁ kathesi. Sopi nihatamāno ahosi, sā cassa nihatamānatā uttaripañhapucchaneneva",
  "atk-s0301a1:73_7": "veditabbā. Tassa pana pañhapucchanassa ayamattho – kathaṁ pana tvaṁ, mārisa, appatiṭṭhaṁ",
  "atk-s0301a1:73_8": "anāyūhaṁ oghamatari, yathāhaṁ jānāmi, evaṁ me kathehīti.",
  "atk-s0301a1:74_0": "Athassa bhagavā kathento yadāsvāhantiādimāha. Tattha yadā svāhanti yasmiṁ kāle ahaṁ.",
  "atk-s0301a1:74_1": "Sukāro nipātamattaṁ. Yathā ca ettha, evaṁ sabbapadesu. Saṁsīdāmīti paṭicchannaṁ katvā",
  "atk-s0301a1:74_2": "ataranto tattheva osīdāmi. Nibbuyhāmīti ṭhātuṁ asakkonto ativattāmi. Iti ṭhāne ca",
  "atk-s0301a1:74_3": "vāyāme ca dosaṁ disvā atiṭṭhanto avāyamanto oghamatarinti evaṁ bhagavatā pañho kathito.",
  "atk-s0301a1:74_4": "Devatāyapi paṭividdho, na pana pākaṭo, tassa pākaṭīkaraṇatthaṁ satta dukā dassitā.",
  "atk-s0301a1:74_5": "Kilesavasena hi santiṭṭhanto saṁsīdati nāma, abhisaṅkhāravasena āyūhanto nibbuyhati",
  "atk-s0301a1:74_6": "nāma. Taṇhādiṭṭhīhi vā santiṭṭhanto saṁsīdati nāma, avasesakilesānañceva abhisaṅkhārānañca",
  "atk-s0301a1:74_7": "vasena āyūhanto nibbuyhati nāma. Taṇhāvasena vā santiṭṭhanto saṁsīdati nāma, diṭṭhivasena",
  "atk-s0301a1:74_8": "āyūhanto nibbuyhati nāma. Sassatadiṭṭhiyā vā santiṭṭhanto saṁsīdati nāma, ucchedadiṭṭhiyā",
  "atk-s0301a1:74_9": "āyūhanto nibbuyhati nāma. Olīyanābhinivesā hi bhavadiṭṭhi, atidhāvanābhinivesā vibhavadiṭṭhi.",
  "atk-s0301a1:74_10": "Līnavasena vā santiṭṭhanto saṁsīdati nāma, uddhaccavasena āyūhanto nibbuyhati nāma.",
  "atk-s0301a1:74_11": "Tathā kāmasukhallikānuyogavasena santiṭṭhanto saṁsīdati nāma, attakilamathānuyogavasena",
  "atk-s0301a1:74_12": "āyūhanto nibbuyhati nāma. Sabbākusalābhisaṅkhāravasena santiṭṭhanto saṁsīdati nāma,",
  "atk-s0301a1:74_13": "sabbalokiyakusalābhisaṅkhāravasena āyūhanto nibbuyhati nāma. Vuttampi cetaṁ – “seyyathāpi,",
  "atk-s0301a1:74_14": "cunda, ye keci akusalā dhammā, sabbe te adhobhāgaṅgamanīyā, ye keci kusalā dhammā,",
  "atk-s0301a1:74_15": "sabbe te uparibhāgaṅgamanīyā”ti.",
  "atk-s0301a1:75_0": "Imaṁ pañhavissajjanaṁ sutvāva devatā sotāpattiphale patiṭṭhāya tuṭṭhā pasannā attano",
  "atk-s0301a1:75_1": "tuṭṭhiñca pasādañca pakāsayantī cirassaṁ vatāti gāthamāha. Tattha cirassanti cirassa",
  "atk-s0301a1:75_2": "kālassa accayenāti attho. Ayaṁ kira devatā kassapasammāsambuddhaṁ disvā tassa parinibbānato",
  "atk-s0301a1:75_3": "paṭṭhāya antarā aññaṁ buddhaṁ na diṭṭhapubbā, tasmā ajja bhagavantaṁ disvā evamāha.",
  "atk-s0301a1:75_4": "Kiṁ panimāya devatāya ito pubbe satthā na diṭṭhapubboti. Diṭṭhapubbo vā hotu adiṭṭhapubbo",
  "atk-s0301a1:75_5": "vā, dassanaṁ upādāya evaṁ vattuṁ vaṭṭati. Brāhmaṇanti bāhitapāpaṁ khīṇāsavabrāhmaṇaṁ.",
  "atk-s0301a1:75_6": "Parinibbutanti kilesanibbānena nibbutaṁ. Loketi sattaloke. Visattikanti rūpādīsu",
  "atk-s0301a1:75_7": "ārammaṇesu āsattavisattatādīhi kāraṇehi visattikā vuccati taṇhā, taṁ visattikaṁ appatiṭṭhamānaṁ",
  "atk-s0301a1:75_8": "anāyūhamānaṁ tiṇṇaṁ nittiṇṇaṁ uttiṇṇaṁ cirassaṁ vata khīṇāsavabrāhmaṇaṁ passāmīti attho.",
  "atk-s0301a1:76_0": "Samanuñño satthā ahosīti tassā devatāya vacanaṁ citteneva samanumodi, ekajjhāsayo",
  "atk-s0301a1:76_1": "ahosi. Antaradhāyīti abhisaṅkhatakāyaṁ jahitvā attano pakatiupādiṇṇakakāyasmiṁyeva",
  "atk-s0301a1:76_2": "ṭhatvā laddhāsā laddhapatiṭṭhā hutvā dasabalaṁ gandhehi ca mālehi ca pūjetvā attano",
  "atk-s0301a1:76_3": "bhavanaṁyeva agamāsīti.",
  "atk-s0301a1:77": "Oghataraṇasuttavaṇṇanā niṭṭhitā.",
  "atk-s0301a1:78": "2. Nimokkhasuttavaṇṇanā",
  "atk-s0301a1:79_0": "2. Idāni dutiyasuttato paṭṭhāya paṭhamamāgatañca uttānatthañca pahāya yaṁ yaṁ anuttānaṁ,",
  "atk-s0301a1:79_1": "taṁ tadeva vaṇṇayissāma. Jānāsi noti jānāsi nu. Nimokkhantiādīni maggādīnaṁ nāmāni.",
  "atk-s0301a1:79_2": "Maggena hi sattā kilesabandhanato nimuccanti, tasmā maggo sattānaṁ nimokkhoti vutto.",
  "atk-s0301a1:79_3": "Phalakkhaṇe pana te kilesabandhanato pamuttā, tasmā phalaṁ sattānaṁ pamokkhoti vuttaṁ.",
  "atk-s0301a1:79_4": "Nibbānaṁ patvā sattānaṁ sabbadukkhaṁ viviccati, tasmā nibbānaṁ vivekoti vuttaṁ. Sabbāni",
  "atk-s0301a1:79_5": "vā etāni nibbānasseva nāmāni. Nibbānañhi patvā sattā sabbadukkhato nimuccanti pamuccanti",
  "atk-s0301a1:79_6": "viviccanti, tasmā tadeva “nimokkho pamokkho viveko”ti vuttaṁ. Jānāmi khvāhanti jānāmi",
  "atk-s0301a1:79_7": "kho ahaṁ. Avadhāraṇattho khokāro. Ahaṁ jānāmiyeva. Sattānaṁ nimokkhādijānanatthameva",
  "atk-s0301a1:79_8": "hi mayā samatiṁsa pāramiyo pūretvā sabbaññutaññāṇaṁ paṭividdhanti sīhanādaṁ nadati.",
  "atk-s0301a1:79_9": "Buddhasīhanādaṁ nāma kira etaṁ suttaṁ.",
  "atk-s0301a1:80_0": "Nandībhavaparikkhayāti nandīmūlakassa kammabhavassa parikkhayena. Nandiyā ca bhavassa",
  "atk-s0301a1:80_1": "cātipi vaṭṭati. Tattha hi purimanaye nandībhavena tividhakammābhisaṅkhāravasena saṅkhārakkhandho",
  "atk-s0301a1:80_2": "gahito, saññāviññāṇehi taṁsampayuttā ca dve khandhā. Tehi pana tīhi khandhehi sampayuttā",
  "atk-s0301a1:80_3": "vedanā tesaṁ gahaṇena gahitāvāti anupādiṇṇakānaṁ catunnaṁ arūpakkhandhānaṁ appavattivasena",
  "atk-s0301a1:80_4": "saupādisesaṁ nibbānaṁ kathitaṁ hoti. Vedanānaṁ nirodhā upasamāti upādiṇṇakavedanānaṁ",
  "atk-s0301a1:80_5": "nirodhena ca upasamena ca. Tattha vedanāgahaṇena taṁsampayuttā tayo khandhā gahitāva",
  "atk-s0301a1:80_6": "honti, tesaṁ vatthārammaṇavasena rūpakkhandhopi. Evaṁ imesaṁ upādiṇṇakānaṁ pañcannaṁ",
  "atk-s0301a1:80_7": "khandhānaṁ appavattivasena anupādisesaṁ nibbānaṁ kathitaṁ hoti. Dutiyanaye pana nandiggahaṇena",
  "atk-s0301a1:80_8": "saṅkhārakkhandho gahito, bhavaggahaṇena upapattibhavasaṅkhāto rūpakkhandho, saññādīhi",
  "atk-s0301a1:80_9": "sarūpeneva tayo khandhā. Evaṁ imesaṁ pañcannaṁ khandhānaṁ appavattivasena nibbānaṁ",
  "atk-s0301a1:80_10": "kathitaṁ hotīti veditabbaṁ. Imameva ca nayaṁ catunikāyikabhaṇḍikatthero roceti. Iti",
  "atk-s0301a1:80_11": "nibbānavaseneva bhagavā desanaṁ niṭṭhāpesīti.",
  "atk-s0301a1:81": "Nimokkhasuttavaṇṇanā niṭṭhitā.",
  "atk-s0301a1:82": "3. Upanīyasuttavaṇṇanā",
  "atk-s0301a1:83_0": "3. Tatiye upanīyatīti parikkhīyati nirujjhati, upagacchati vā, anupubbena maraṇaṁ",
  "atk-s0301a1:83_1": "upetīti attho. Yathā vā gopālena gogaṇo nīyati, evaṁ jarāya maraṇasantikaṁ upanīyatīti",
  "atk-s0301a1:83_2": "attho. Jīvitanti jīvitindriyaṁ. Appanti parittaṁ thokaṁ. Tassa dvīhākārehi parittatā",
  "atk-s0301a1:83_3": "veditabbā sarasaparittatāya ca khaṇaparittatāya ca. Sarasaparittatāyapi hi “yo, bhikkhave,",
  "atk-s0301a1:83_4": "ciraṁ jīvati, so vassasataṁ appaṁ vā bhiyyo”ti vacanato parittaṁ. Khaṇaparittatāyapi.",
  "atk-s0301a1:83_5": "Paramatthato hi atiparitto sattānaṁ jīvitakkhaṇo ekacittappavattimattoyeva. Yathā",
  "atk-s0301a1:83_6": "nāma rathacakkaṁ pavattamānampi ekeneva nemippadesena pavattati, tiṭṭhamānampi ekeneva",
  "atk-s0301a1:83_7": "tiṭṭhati, evamevaṁ ekacittakkhaṇikaṁ sattānaṁ jīvitaṁ, tasmiṁ citte niruddhamatte",
  "atk-s0301a1:83_8": "satto niruddhoti vuccati. Yathāha – atīte cittakkhaṇe jīvittha na jīvati na jīvissati,",
  "atk-s0301a1:83_9": "anāgate cittakkhaṇe jīvissati na jīvati na jīvittha, paccuppanne cittakkhaṇe jīvati",
  "atk-s0301a1:83_10": "na jīvittha na jīvissati.",
  "atk-s0301a1:84": "“Jīvitaṁ attabhāvo ca, sukhadukkhā ca kevalā;",
  "atk-s0301a1:85": "Ekacittasamāyuttā, lahuso vattate khaṇo.",
  "atk-s0301a1:86": "“Ye niruddhā marantassa, tiṭṭhamānassa vā idha;",
  "atk-s0301a1:87": "Sabbepi sadisā khandhā, gatā appaṭisandhikā.",
  "atk-s0301a1:88": "“Anibbattena na jāto, paccuppannena jīvati;",
  "atk-s0301a1:89": "Cittabhaṅgā mato loko, paññatti paramatthiyā”ti. ;",
  "atk-s0301a1:90_0": "Jarūpanītassāti jaraṁ upagatassa, jarāya vā maraṇasantikaṁ upanītassa. Na santi tāṇāti",
  "atk-s0301a1:90_1": "tāṇaṁ leṇaṁ saraṇaṁ bhavituṁ samatthā nāma keci natthi. Etaṁ bhayanti etaṁ jīvitindriyassa",
  "atk-s0301a1:90_2": "maraṇūpagamanaṁ, āyuparittatā, jarūpanītassa tāṇābhāvoti tividhaṁ bhayaṁ bhayavatthu",
  "atk-s0301a1:90_3": "bhayakāraṇanti attho. Puññāni kayirātha sukhāvahānīti viññū puriso sukhāvahāni sukhadāyakāni",
  "atk-s0301a1:90_4": "puññāni kareyya. Iti devatā rūpāvacarajjhānaṁ sandhāya pubbacetanaṁ aparacetanaṁ",
  "atk-s0301a1:90_5": "muñcacetanañca gahetvā bahuvacanavasena “puññānī”ti āha. Jhānassādaṁ jhānanikantiṁ",
  "atk-s0301a1:90_6": "jhānasukhañca gahetvā “sukhāvahānī”ti āha. Tassā kira devatāya sayaṁ dīghāyukaṭṭhāne",
  "atk-s0301a1:90_7": "brahmaloke nibbattattā heṭṭhā kāmāvacaradevesu parittāyukaṭṭhāne cavamāne upapajjamāne",
  "atk-s0301a1:90_8": "ca thullaphusitake vuṭṭhipātasadise satte disvā etadahosi “ahovatime sattā jhānaṁ",
  "atk-s0301a1:90_9": "bhāvetvā aparihīnajjhānā kālaṁ katvā brahmaloke ekakappa-dvekappa-catukappa-aṭṭhakappa-soḷasakappa-dvattiṁsakappa-catusaṭṭhikappappamāṇaṁ",
  "atk-s0301a1:90_10": "addhānaṁ tiṭṭheyyu”nti. Tasmā evamāha.",
  "atk-s0301a1:91_0": "Atha bhagavā – “ayaṁ devatā aniyyānikaṁ vaṭṭakathaṁ kathetī”ti vivaṭṭamassā dassento",
  "atk-s0301a1:91_1": "dutiyaṁ gāthamāha. Tattha lokāmisanti dve lokāmisā pariyāyena ca nippariyāyena ca.",
  "atk-s0301a1:91_2": "Pariyāyena tebhūmakavaṭṭaṁ lokāmisaṁ, nippariyāyena cattāro paccayā. Idha pariyāyalokāmisaṁ",
  "atk-s0301a1:91_3": "adhippetaṁ. Nippariyāyalokāmisampi vaṭṭatiyeva. Santipekkhoti nibbānasaṅkhātaṁ accantasantiṁ",
  "atk-s0301a1:91_4": "pekkhanto icchanto patthayantoti.",
  "atk-s0301a1:92": "Upanīyasuttavaṇṇanā niṭṭhitā.",
  "atk-s0301a1:93": "4. Accentisuttavaṇṇanā",
  "atk-s0301a1:94_0": "4. Catutthe accentīti atikkamanti. Kālāti purebhattādayo kālā. Tarayanti rattiyoti",
  "atk-s0301a1:94_1": "rattiyo atikkamamānā puggalaṁ maraṇūpagamanāya tarayanti sīghaṁ sīghaṁ gamayanti.",
  "atk-s0301a1:94_2": "Vayoguṇāti paṭhamamajjhimapacchimavayānaṁ guṇā, rāsayoti attho. “Anujānāmi, bhikkhave,",
  "atk-s0301a1:94_3": "ahatānaṁ vatthānaṁ diguṇaṁ saṅghāṭi”nti ettha hi paṭalaṭṭho guṇaṭṭho. “Sataguṇā dakkhiṇā",
  "atk-s0301a1:94_4": "pāṭikaṅkhitabbā”ti ettha ānisaṁsaṭṭho. “Antaṁ antaguṇa”nti ettha koṭṭhāsaṭṭho. “Kayirā",
  "atk-s0301a1:94_5": "mālāguṇe bahū”ti ettha rāsaṭṭho. “Pañca kāmaguṇā”ti ettha bandhanaṭṭho. Idha pana",
  "atk-s0301a1:94_6": "rāsaṭṭho guṇaṭṭho. Tasmā vayoguṇāti vayorāsayo veditabbā. Anupubbaṁjahantīti anupaṭipāṭiyā",
  "atk-s0301a1:94_7": "puggalaṁ jahanti. Majjhimavaye ṭhitaṁ hi paṭhamavayo jahati, pacchimavaye ṭhitaṁ",
  "atk-s0301a1:94_8": "dve paṭhamamajjhimā jahanti, maraṇakkhaṇe pana tayopi vayā jahanteva. Etaṁ bhayanti",
  "atk-s0301a1:94_9": "etaṁ kālānaṁ atikkamanaṁ, rattidivānaṁ taritabhāvo, vayoguṇānaṁ jahanabhāvoti tividhaṁ",
  "atk-s0301a1:94_10": "bhayaṁ. Sesaṁ purimasadisamevāti.",
  "atk-s0301a1:95": "Accentisuttavaṇṇanā niṭṭhitā.",
  "atk-s0301a1:96": "5. Katichindasuttavaṇṇanā",
  "atk-s0301a1:97_0": "5. Pañcame kati chindeti chindanto kati chindeyya. Sesapadesupi eseva nayo. Ettha",
  "atk-s0301a1:97_1": "ca “chinde jahe”ti atthato ekaṁ. Gāthābandhassa pana maṭṭhabhāvatthaṁ ayaṁ devatā",
  "atk-s0301a1:97_2": "saddapunaruttiṁ vajjayantī evamāha. Kati saṅgātigoti kati saṅge atigato, atikkantoti",
  "atk-s0301a1:97_3": "attho. Saṅgātikotipi pāṭho, ayameva attho. Pañca chindeti chindanto pañca orambhāgiyasaṁyojanāni",
  "atk-s0301a1:97_4": "chindeyya. Pañca jaheti jahanto pañcuddhambhāgiyasaṁyojanāni jaheyya. Idhāpi chindanañca",
  "atk-s0301a1:97_5": "jahanañca atthato ekameva, bhagavā pana devatāya āropitavacanānurūpeneva evamāha.",
  "atk-s0301a1:97_6": "Atha vā pādesu baddhapāsasakuṇo viya pañcorambhāgiyasaṁyojanāni heṭṭhā ākaḍḍhamānākārāni",
  "atk-s0301a1:97_7": "honti, tāni anāgāmimaggena chindeyyāti vadati. Hatthehi gahitarukkhasākhā viya pañcuddhambhāgiyasaṁyojanāni",
  "atk-s0301a1:97_8": "upari ākaḍḍhamānākārāni honti, tāni arahattamaggena jaheyyāti vadati. Pañca cuttari",
  "atk-s0301a1:97_9": "bhāvayeti etesaṁ saṁyojanānaṁ chindanatthāya ceva pahānatthāya ca uttari atirekaṁ",
  "atk-s0301a1:97_10": "visesaṁ bhāvento saddhāpañcamāni indriyāni bhāveyyāti attho. Pañca saṅgātigoti rāgasaṅgo",
  "atk-s0301a1:97_11": "dosasaṅgo mohasaṅgo mānasaṅgo diṭṭhisaṅgoti ime pañca saṅge atikkanto. Oghatiṇṇoti",
  "atk-s0301a1:97_12": "vuccatīti caturoghatiṇṇoti kathīyati. Imāya pana gāthāya pañcindriyāni lokiyalokuttarāni kathitānīti.",
  "atk-s0301a1:98": "Katichindasuttavaṇṇanā niṭṭhitā.",
  "atk-s0301a1:99": "6. Jāgarasuttavaṇṇanā",
  "atk-s0301a1:100_0": "6. Chaṭṭhe jāgaratanti jāgarantānaṁ. Pañca jāgaratanti vissajjanagāthāyaṁ pana saddhādīsu",
  "atk-s0301a1:100_1": "pañcasu indriyesu jāgarantesu pañca nīvaraṇā suttā nāma. Kasmā? Yasmā taṁsamaṅgīpuggalo",
  "atk-s0301a1:100_2": "yattha katthaci nisinno vā ṭhito vā aruṇaṁ uṭṭhapentopi pamādatāya akusalasamaṅgitāya",
  "atk-s0301a1:100_3": "sutto nāma hoti. Evaṁ suttesu pañcasu nīvaraṇesu pañcindriyāni jāgarāni nāma. Kasmā",
  "atk-s0301a1:100_4": "? Yasmā taṁsamaṅgīpuggalo yattha katthaci nipajjitvā niddāyantopi appamādatāya kusalasamaṅgitāya",
  "atk-s0301a1:100_5": "jāgaro nāma hoti. Pañcahi pana nīvaraṇeheva kilesarajaṁ ādiyati gaṇhāti parāmasati.",
  "atk-s0301a1:100_6": "Purimā hi kāmacchandādayo pacchimānaṁ paccayā hontīti pañcahi indriyehi parisujjhatīti",
  "atk-s0301a1:100_7": "ayamattho veditabbo. Idhāpi pañcindriyāni lokiyalokuttarāneva kathitānīti.",
  "atk-s0301a1:101": "Jāgarasuttavaṇṇanā niṭṭhitā.",
  "atk-s0301a1:102": "7. Appaṭividitasuttavaṇṇanā",
  "atk-s0301a1:103_0": "7. Sattame dhammāti catusaccadhammā. Appaṭividitāti ñāṇena appaṭividdhā. Paravādesūti",
  "atk-s0301a1:103_1": "dvāsaṭṭhidiṭṭhigatavādesu. Te hi ito paresaṁ titthiyānaṁ vādattā paravādā nāma. Nīyareti",
  "atk-s0301a1:103_2": "attano dhammatāyapi gacchanti, parenapi nīyanti. Tattha sayameva sassatādīni gaṇhantā",
  "atk-s0301a1:103_3": "gacchanti nāma, parassa vacanena tāni gaṇhantā nīyanti nāma. Kālo tesaṁ pabujjhitunti",
  "atk-s0301a1:103_4": "tesaṁ puggalānaṁ pabujjhituṁ ayaṁ kālo. Lokasmiñhi buddho uppanno, dhammo desiyati,",
  "atk-s0301a1:103_5": "saṅgho suppaṭipanno, paṭipadā bhaddikā, ime ca pana mahājanā vaṭṭe suttā nappabujjhantīti",
  "atk-s0301a1:103_6": "devatā āha. Sambuddhāti sammā hetunā kāraṇena buddhā. Cattāro hi buddhā – sabbaññubuddho,",
  "atk-s0301a1:103_7": "paccekabuddho, catusaccabuddho, sutabuddhoti. Tattha samatiṁsapāramiyo pūretvā sammāsambodhiṁ",
  "atk-s0301a1:103_8": "patto sabbaññubuddho nāma. Kappasatasahassādhikāni dve asaṅkhyeyyāni pāramiyo pūretvā",
  "atk-s0301a1:103_9": "sayambhutaṁ patto paccekabuddho nāma. Avasesā khīṇāsavā catusaccabuddhā nāma. Bahussuto",
  "atk-s0301a1:103_10": "sutabuddho nāma. Imasmiṁ atthe tayopi purimā vaṭṭanti. Sammadaññāti sammā hetunā",
  "atk-s0301a1:103_11": "kāraṇena jānitvā. Caranti visame samanti visame vā lokasannivāse visame vā sattanikāye",
  "atk-s0301a1:103_12": "visame vā kilesajāte samaṁ carantīti.",
  "atk-s0301a1:104": "Appaṭividitasuttavaṇṇanā niṭṭhitā.",
  "atk-s0301a1:105": "8. Susammuṭṭhasuttavaṇṇanā",
  "atk-s0301a1:106_0": "8. Aṭṭhame susammuṭṭhāti paññāya appaṭividdhabhāveneva sunaṭṭhā. Yathā hi dve khettāni",
  "atk-s0301a1:106_1": "kasitvā, ekaṁ vapitvā, bahudhaññaṁ adhigatassa avāpitakhettato aladdhaṁ sandhāya",
  "atk-s0301a1:106_2": "“bahuṁ me dhaññaṁ naṭṭha”nti vadanto aladdhameva “naṭṭha”nti vadati, evamidhāpi appaṭividitāva",
  "atk-s0301a1:106_3": "susammuṭṭhā nāma. Asammuṭṭhāti paññāya paṭividdhabhāveneva anaṭṭhā. Sesaṁ purimasadisamevāti.",
  "atk-s0301a1:107": "Susammuṭṭhasuttavaṇṇanā niṭṭhitā.",
  "atk-s0301a1:108": "9. Mānakāmasuttavaṇṇanā",
  "atk-s0301a1:109_0": "9. Navame mānakāmassāti mānaṁ kāmentassa icchantassa. Damoti evarūpassa puggalassa",
  "atk-s0301a1:109_1": "samādhipakkhiko damo natthīti vadati. “Saccena danto damasā upeto, vedantagū vusitabrahmacariyo”ti",
  "atk-s0301a1:109_2": "ettha hi indriyasaṁvaro damoti vutto. “Yadi saccā damā cāgā, khantyā bhiyyodha vijjatī”ti",
  "atk-s0301a1:109_3": "ettha paññā. “Dānena damena saṁyamena saccavajjena atthi puññaṁ, atthi puññassa āgamo”ti",
  "atk-s0301a1:109_4": "ettha uposathakammaṁ. “Sakkhissasi kho tvaṁ, puṇṇa, iminā damūpasamena samannāgato",
  "atk-s0301a1:109_5": "sunāparantasmiṁ janapade viharitu”nti ettha adhivāsanakhanti. Imasmiṁ pana sutte",
  "atk-s0301a1:109_6": "damoti samādhipakkhikadhammānaṁ etaṁ nāmaṁ. Tenevāha – “na monamatthi asamāhitassā”ti.",
  "atk-s0301a1:109_7": "Tattha monanti catumaggañāṇaṁ, tañhi munātīti monaṁ, catusaccadhamme jānātīti attho.",
  "atk-s0301a1:109_8": "Maccudheyyassāti tebhūmakavaṭṭassa. Tañhi maccuno patiṭṭhānaṭṭhena maccudheyyanti",
  "atk-s0301a1:109_9": "vuccati. Pāranti tasseva pāraṁ nibbānaṁ. Tareyyāti paṭivijjheyya pāpuṇeyya vā. Idaṁ",
  "atk-s0301a1:109_10": "vuttaṁ hoti – eko araññe viharanto pamatto puggalo maccudheyyassa pāraṁ na tareyya",
  "atk-s0301a1:109_11": "na paṭivijjheyya na pāpuṇeyyāti.",
  "atk-s0301a1:110_0": "Mānaṁ pahāyāti arahattamaggena navavidhamānaṁ pajahitvā. Susamāhitattoti upacārappanāsamādhīhi",
  "atk-s0301a1:110_1": "suṭṭhu samāhitatto. Sucetasoti ñāṇasampayuttatāya sundaracitto. Ñāṇavippayuttacittena",
  "atk-s0301a1:110_2": "hi sucetasoti na vuccati, tasmā ñāṇasampayuttena sucetaso hutvāti attho. Sabbadhi",
  "atk-s0301a1:110_3": "vippamuttoti sabbesu khandhāyatanādīsu vippamutto hutvā. Tareyyāti ettha tebhūmakavaṭṭaṁ",
  "atk-s0301a1:110_4": "samatikkamanto nibbānaṁ paṭivijjhanto taratīti paṭivedhataraṇaṁ nāma vuttaṁ. Iti",
  "atk-s0301a1:110_5": "imāya gāthāya tisso sikkhā kathitā honti. Kathaṁ – māno nāmāyaṁ sīlabhedano, tasmā",
  "atk-s0301a1:110_6": "“mānaṁ pahāyā”ti iminā adhisīlasikkhā kathitā hoti. “Susamāhitatto”ti iminā adhicittasikkhā.",
  "atk-s0301a1:110_7": "“Sucetaso”ti ettha cittena paññā dassitā, tasmā iminā adhipaññāsikkhā kathitā. Adhisīlañca",
  "atk-s0301a1:110_8": "nāma sīle sati hoti, adhicittaṁ citte sati, adhipaññā paññāya sati. Tasmā sīlaṁ nāma",
  "atk-s0301a1:110_9": "pañcapi dasapi sīlāni, pātimokkhasaṁvaro adhisīlaṁ nāmāti veditabbaṁ. Aṭṭha samāpattiyo",
  "atk-s0301a1:110_10": "cittaṁ, vipassanāpādakajjhānaṁ adhicittaṁ. Kammassakatañāṇaṁ paññā, vipassanā adhipaññā.",
  "atk-s0301a1:110_11": "Anuppannepi hi buddhuppāde pavattatīti pañcasīlaṁ dasasīlaṁ sīlameva, pātimokkhasaṁvarasīlaṁ",
  "atk-s0301a1:110_12": "buddhuppādeyeva pavattatīti adhisīlaṁ. Cittapaññāsupi eseva nayo. Apica nibbānaṁ",
  "atk-s0301a1:110_13": "patthayantena samādinnaṁ pañcasīlampi dasasīlampi adhisīlameva. Samāpannā aṭṭha samāpattiyopi",
  "atk-s0301a1:110_14": "adhicittameva. Sabbampi vā lokiyasīlaṁ sīlameva, lokuttaraṁ adhisīlaṁ. Cittapaññāsupi",
  "atk-s0301a1:110_15": "eseva nayoti. Iti imāya gāthāya samodhānetvā tisso sikkhā sakalasāsanaṁ kathitaṁ hotīti.",
  "atk-s0301a1:111": "Mānakāmasuttavaṇṇanā niṭṭhitā.",
  "atk-s0301a1:112": "10. Araññasuttavaṇṇanā",
  "atk-s0301a1:113_0": "10. Dasame santānanti santakilesānaṁ, paṇḍitānaṁ vā. “Santo have sabbhi pavedayanti,",
  "atk-s0301a1:113_1": "dūre santo pakāsantī”tiādīsu hi paṇḍitāpi santoti vuttā. Brahmacārinanti seṭṭhacārīnaṁ",
  "atk-s0301a1:113_2": "maggabrahmacariyavāsaṁ vasantānaṁ. Kena vaṇṇo pasīdatīti kena kāraṇena chavivaṇṇo",
  "atk-s0301a1:113_3": "pasīdatīti pucchati. Kasmā panesā evaṁ pucchati? Esā kira vanasaṇḍavāsikā bhummadevatā",
  "atk-s0301a1:113_4": "āraññake bhikkhū pacchābhattaṁ piṇḍapātapaṭikkante araññaṁ pavisitvā rattiṭṭhānadivāṭṭhānesu",
  "atk-s0301a1:113_5": "mūlakammaṭṭhānaṁ gahetvā nisinne passati. Tesañca evaṁ nisinnānaṁ balavacittekaggatā",
  "atk-s0301a1:113_6": "uppajjati. Tato visabhāgasantati vūpasammati, sabhāgasantati okkamati, cittaṁ pasīdati.",
  "atk-s0301a1:113_7": "Citte pasanne lohitaṁ pasīdati, cittasamuṭṭhānāni upādārūpāni parisuddhāni honti,",
  "atk-s0301a1:113_8": "vaṇṭā pamuttatālaphalassa viya mukhassa vaṇṇo hoti. Taṁ disvā devatā cintesi – “sarīravaṇṇo",
  "atk-s0301a1:113_9": "nāmāyaṁ paṇītāni rasasampannāni bhojanāni sukhasamphassāni nivāsanapāpuraṇasayanāni",
  "atk-s0301a1:113_10": "utusukhe tebhūmikādibhede ca pāsāde mālāgandhavilepanādīni ca labhantānaṁ pasīdati,",
  "atk-s0301a1:113_11": "ime pana bhikkhū piṇḍāya caritvā missakabhattaṁ bhuñjanti, viraḷamañcake vā phalake",
  "atk-s0301a1:113_12": "vā silāya vā sayanāni kappenti, rukkhamūlādīsu vā abbhokāse vā vasanti, kena nu kho",
  "atk-s0301a1:113_13": "kāraṇena etesaṁ vaṇṇo pasīdatī”ti. Tasmā pucchi.",
  "atk-s0301a1:114_0": "Athassā bhagavā kāraṇaṁ kathento dutiyaṁ gāthaṁ āha. Tattha atītanti atīte asuko",
  "atk-s0301a1:114_1": "nāma rājā dhammiko ahosi, so amhākaṁ paṇīte paccaye adāsi. Ācariyupajjhāyā lābhino",
  "atk-s0301a1:114_2": "ahesuṁ. Atha mayaṁ evarūpāni bhojanāni bhuñjimhā, cīvarāni pārupimhāti evaṁ ekacce",
  "atk-s0301a1:114_3": "paccayabāhullikā viya ime bhikkhū atītaṁ nānusocanti. Nappajappanti nāgatanti anāgate",
  "atk-s0301a1:114_4": "dhammiko rājā bhavissati, phītā janapadā bhavissanti, bahūni sappinavanītādīni uppajjissanti,",
  "atk-s0301a1:114_5": "“khādatha bhuñjathā”ti tattha tattha vattāro bhavissanti, tadā mayaṁ evarūpāni bhojanāni",
  "atk-s0301a1:114_6": "bhuñjissāma, cīvarāni pārupissāmāti evaṁ anāgataṁ na patthenti. Paccuppannenāti yena",
  "atk-s0301a1:114_7": "kenaci taṅkhaṇe laddhena yāpenti. Tenāti tena tividhenāpi kāraṇena.",
  "atk-s0301a1:115_0": "Evaṁ vaṇṇasampattiṁ dassetvā idāni tasseva vaṇṇassa vināsaṁ dassento anantaraṁ gāthamāha.",
  "atk-s0301a1:115_1": "Tattha anāgatappajappāyāti anāgatassa patthanāya. Etenāti etena kāraṇadvayena. Naḷova",
  "atk-s0301a1:115_2": "harito lutoti yathā harito naḷo lāyitvā uṇhapāsāṇe pakkhitto sussati, evaṁ sussantīti.",
  "atk-s0301a1:116": "Araññasuttavaṇṇanā niṭṭhitā. Naḷavaggo paṭhamo.",
  "atk-s0301a1:117": "2. Nandanavaggo",
  "atk-s0301a1:118": "1. Nandanasuttavaṇṇanā",
  "atk-s0301a1:119_0": "11. Nandanavaggassa paṭhame tatrāti tasmiṁ ārāme. Khoti byañjanasiliṭṭhatāvasena",
  "atk-s0301a1:119_1": "nipātamattaṁ. Bhikkhū āmantesīti parisajeṭṭhake bhikkhū jānāpesi. Bhikkhavoti tesaṁ",
  "atk-s0301a1:119_2": "āmantanākāradīpanaṁ. Bhadanteti pativacanadānaṁ. Te bhikkhūti ye tattha sammukhībhūtā",
  "atk-s0301a1:119_3": "dhammapaṭiggāhakā bhikkhū. Bhagavato paccassosunti bhagavato vacanaṁ patiassosuṁ,",
  "atk-s0301a1:119_4": "abhimukhā hutvā suṇiṁsu sampaṭicchiṁsūti attho. Etadavocāti etaṁ idāni vattabbaṁ",
  "atk-s0301a1:119_5": "“bhūtapubba”ntiādivacanaṁ avoca. Tattha tāvatiṁsakāyikāti tāvatiṁsakāye nibbattā.",
  "atk-s0301a1:119_6": "Tāvatiṁsakāyo nāma dutiyadevaloko vuccati. Maghena māṇavena saddhiṁ macalagāme kālaṁ",
  "atk-s0301a1:119_7": "katvā tattha uppanne tettiṁsa devaputte upādāya kira tassa devalokassa ayaṁ paṇṇatti",
  "atk-s0301a1:119_8": "jātāti vadanti. Yasmā pana sesacakkavāḷesupi cha kāmāvacaradevalokā atthi. Vuttampi",
  "atk-s0301a1:119_9": "cetaṁ “sahassaṁ cātumahārājikānaṁ sahassaṁ tāvatiṁsāna”nti, tasmā nāmapaṇṇattiyevesā",
  "atk-s0301a1:119_10": "tassa devalokassāti veditabbā. Evañhi niddosaṁ padaṁ hoti.",
  "atk-s0301a1:120_0": "Nandane vaneti ettha taṁ vanaṁ paviṭṭhe paviṭṭhe nandayati tosetīti nandanaṁ. Pañcasu",
  "atk-s0301a1:120_1": "hi maraṇanimittesu uppannesu “sampattiṁ pahāya cavissāmā”ti paridevamānā devatā sakko",
  "atk-s0301a1:120_2": "devānamindo “mā paridevittha, abhijjanadhammā nāma saṅkhārā natthī”ti ovaditvā tattha",
  "atk-s0301a1:120_3": "pavesāpeti. Tāsaṁ aññāhi devatāhi bāhāsu gahetvā pavesitānampi tassa sampattiṁ disvāva",
  "atk-s0301a1:120_4": "maraṇasoko vūpasammati, pītipāmojjameva uppajjati. Atha tasmiṁ kīḷamānā eva uṇhasantatto",
  "atk-s0301a1:120_5": "himapiṇḍo viya vilīyanti, vātāpahatadīpasikhā viya vijjhāyantīti evaṁ yaṁkiñci anto",
  "atk-s0301a1:120_6": "paviṭṭhaṁ nandayati tosetiyevāti nandanaṁ, tasmiṁ nandane. Accharāsaṅghaparivutāti",
  "atk-s0301a1:120_7": "accharāti devadhītānaṁ nāmaṁ, tāsaṁ samūhena parivutā.",
  "atk-s0301a1:121_0": "Dibbehīti devaloke nibbattehi. Pañcahi kāmaguṇehīti manāpiyarūpasaddagandharasaphoṭṭhabbasaṅkhātehi",
  "atk-s0301a1:121_1": "pañcahi kāmabandhanehi kāmakoṭṭhāsehi vā. Samappitāti upetā. Itaraṁ tasseva vevacanaṁ.",
  "atk-s0301a1:121_2": "Paricārayamānāti ramamānā, tesu tesu vā rūpādīsu indriyāni sañcārayamānā. Tāyaṁ velāyanti",
  "atk-s0301a1:121_3": "tasmiṁ paricāraṇakāle. So panassa devaputtassa adhunā abhinibbattakālo veditabbo.",
  "atk-s0301a1:121_4": "Tassa hi paṭisandhikkhaṇeyeva rattasuvaṇṇakkhandho viya virocayamāno tigāvutappamāṇo",
  "atk-s0301a1:121_5": "attabhāvo nibbatti. So dibbavatthanivattho dibbālaṅkārapaṭimaṇḍito dibbamālāvilepanadharo",
  "atk-s0301a1:121_6": "dibbehi candanacuṇṇehi samaṁ vikiriyamāno dibbehi pañcahi kāmaguṇehi ovuto nivuto",
  "atk-s0301a1:121_7": "pariyonaddho lobhābhibhūto hutvā lobhanissaraṇaṁ nibbānaṁ apassanto āsabhiṁ vācaṁ",
  "atk-s0301a1:121_8": "bhāsanto viya mahāsaddena “na te sukhaṁ pajānantī”ti imaṁ gāthaṁ gāyamāno nandanavane",
  "atk-s0301a1:121_9": "vicari. Tena vuttaṁ – “tāyaṁ velāyaṁ imaṁ gāthaṁ abhāsī”ti.",
  "atk-s0301a1:122_0": "Ye na passanti nandananti ye tatra pañcakāmaguṇānubhavanavasena nandanavanaṁ na passanti.",
  "atk-s0301a1:122_1": "Naradevānanti devanarānaṁ, devapurisānanti attho. Tidasānanti tikkhattuṁ dasannaṁ.",
  "atk-s0301a1:122_2": "Yasassinanti parivārasaṅkhātena yasena sampannānaṁ.",
  "atk-s0301a1:123_0": "Aññatarā devatāti ekā ariyasāvikā devatā. Paccabhāsīti “ayaṁ bāladevatā imaṁ sampattiṁ",
  "atk-s0301a1:123_1": "niccaṁ acalaṁ maññati, nāssā chedanabhedanaviddhaṁsanadhammataṁ jānātī”ti adhippāyaṁ",
  "atk-s0301a1:123_2": "vivaṭṭetvā dassentī “na tvaṁ bāle”ti imāya gāthāya patiabhāsi. Yathā arahataṁ vacoti",
  "atk-s0301a1:123_3": "yathā arahantānaṁ vacanaṁ, tathā tvaṁ na jānāsīti. Evaṁ tassā adhippāyaṁ paṭikkhipitvā",
  "atk-s0301a1:123_4": "idāni arahantānaṁ vacanaṁ dassentī aniccātiādimāha. Tattha aniccā vata saṅkhārāti",
  "atk-s0301a1:123_5": "sabbe tebhūmakasaṅkhārā hutvā abhāvatthena aniccā. Uppādavayadhamminoti uppādavayasabhāvā.",
  "atk-s0301a1:123_6": "Uppajjitvā nirujjhantīti idaṁ purimasseva vevacanaṁ. Yasmā vā uppajjitvā nirujjhanti,",
  "atk-s0301a1:123_7": "tasmā uppādavayadhamminoti. Uppādavayaggahaṇena cettha tadanantarā vemajjhaṭṭhānaṁ",
  "atk-s0301a1:123_8": "gahitameva hoti. Tesaṁ vūpasamo sukhoti tesaṁ saṅkhārānaṁ vūpasamasaṅkhātaṁ nibbānameva",
  "atk-s0301a1:123_9": "sukhaṁ. Idaṁ arahataṁ vacoti.",
  "atk-s0301a1:124": "Nandanasuttavaṇṇanā niṭṭhitā.",
  "atk-s0301a1:125": "2. Nandatisuttavaṇṇanā",
  "atk-s0301a1:126_0": "12. Dutiye nandatīti tussati attamano hoti. Puttimāti bahuputto. Tassa hi ekacce",
  "atk-s0301a1:126_1": "puttā kasikammaṁ katvā dhaññassa koṭṭhe pūrenti, ekacce vaṇijjaṁ katvā hiraññasuvaṇṇaṁ",
  "atk-s0301a1:126_2": "āharanti, ekacce rājānaṁ upaṭṭhahitvā yānavāhanagāmanigamādīni labhanti. Atha tesaṁ",
  "atk-s0301a1:126_3": "ānubhāvasaṅkhātaṁ siriṁ anubhavamānā mātā vā pitā vā nandati. Chaṇadivasādīsu vā",
  "atk-s0301a1:126_4": "maṇḍitapasādhite putte sampattiṁ anubhavamāne disvā nandatīti, “nandati puttehi puttimā”ti",
  "atk-s0301a1:126_5": "āha. Gohi tathevāti yathā puttimā puttehi, tathā gosāmikopi sampannaṁ gomaṇḍalaṁ",
  "atk-s0301a1:126_6": "disvā gāvo nissāya gorasasampattiṁ anubhavamāno gohi nandati. Upadhī hi narassa nandanāti,",
  "atk-s0301a1:126_7": "ettha upadhīti cattāro upadhī – kāmūpadhi, khandhūpadhi, kilesūpadhi, abhisaṅkhārūpadhīti.",
  "atk-s0301a1:126_8": "Kāmāpi hi “yaṁ pañca kāmaguṇe paṭicca uppajjati sukhaṁ somanassaṁ, ayaṁ kāmānaṁ assādo”ti",
  "atk-s0301a1:126_9": "evaṁ vuttassa sukhassa adhiṭṭhānabhāvato “upadhiyati ettha sukha”nti iminā vacanatthena",
  "atk-s0301a1:126_10": "upadhīti vuccati. Khandhāpi khandhamūlakassa dukkhassa adhiṭṭhānabhāvato, kilesāpi",
  "atk-s0301a1:126_11": "apāyadukkhassa adhiṭṭhānabhāvato, abhisaṅkhārāpi bhavadukkhassa adhiṭṭhānabhāvatoti.",
  "atk-s0301a1:126_12": "Idha pana kāmūpadhi adhippeto. Pañca hi kāmaguṇā tebhūmikādipāsāda-uḷārasayana-vatthālaṅkāra-nāṭakaparivārādivasena",
  "atk-s0301a1:126_13": "paccupaṭṭhitā pītisomanassaṁ upasaṁharamānā naraṁ nandayanti. Tasmā yathā puttā ca",
  "atk-s0301a1:126_14": "gāvo ca, evaṁ imepi upadhī hi narassa nandanāti veditabbā. Na hi so nandati yo nirūpadhīti",
  "atk-s0301a1:126_15": "yo kāmaguṇasampattirahito daliddo dullabhaghāsacchādano, na hi so nandati. Evarūpo",
  "atk-s0301a1:126_16": "manussapeto ca manussanerayiko ca kiṁ nandissati bhagavāti āha.",
  "atk-s0301a1:127_0": "Idaṁ sutvā satthā cintesi – “ayaṁ devatā sokavatthumeva nandavatthuṁ karoti, sokavatthubhāvamassā",
  "atk-s0301a1:127_1": "dīpessāmī”ti phalena phalaṁ pātento viya tāyeva upamāya tassā vādaṁ bhindanto tameva",
  "atk-s0301a1:127_2": "gāthaṁ parivattetvā socatīti āha. Tattha socati puttehīti videsagamanādivasena puttesu",
  "atk-s0301a1:127_3": "naṭṭhesupi nassantesupi idāni nassissantīti nāsasaṅkīpi socati, tathā matesupi marantesupi",
  "atk-s0301a1:127_4": "corehi rājapurisehi gahitesu vā paccatthikānaṁ hatthaṁ upagatesu vā maraṇasaṅkīpi",
  "atk-s0301a1:127_5": "hutvā socati. Rukkhapabbatādīhi patitvā hatthapādādīnaṁ bhedavasena bhinnesupi bhijjantesupi",
  "atk-s0301a1:127_6": "bhedasaṅkīpi hutvā socati. Yathā ca puttehi puttimā, gosāmikopi tatheva navahākārehi",
  "atk-s0301a1:127_7": "gohi socati. Upadhī hi narassa socanāti yathā ca puttagāvo, evaṁ pañca kāmaguṇopadhīpi –",
  "atk-s0301a1:128": "“Tassa ce kāmayānassa, chandajātassa jantuno;",
  "atk-s0301a1:129": "Te kāmā parihāyanti, sallaviddhova ruppatī”ti. –",
  "atk-s0301a1:130_0": "Vuttanayena naraṁ socanti. Tasmā narassa socanā sokavatthukamevāti veditabbā. Na",
  "atk-s0301a1:130_1": "hi so socati, yo nirūpadhīti yassa pana catubbidhāpete upadhiyo natthi, so nirupadhi",
  "atk-s0301a1:130_2": "mahākhīṇāsavo kiṁ socissati, na socati devateti.",
  "atk-s0301a1:131": "Nandatisuttavaṇṇanā niṭṭhitā.",
  "atk-s0301a1:132": "3. Natthiputtasamasuttavaṇṇanā",
  "atk-s0301a1:133_0": "13. Tatiye natthi puttasamaṁ pemanti virūpepi hi attano puttake suvaṇṇabimbakaṁ viya",
  "atk-s0301a1:133_1": "maññanti, mālāguḷe viya sīsādīsu katvā pariharamānā tehi ohaditāpi omuttikāpi gandhavilepanapatitā",
  "atk-s0301a1:133_2": "viya somanassaṁ āpajjanti. Tenāha – “natthi puttasamaṁ pema”nti. Puttapemasamaṁ pemaṁ",
  "atk-s0301a1:133_3": "nāma natthīti vuttaṁ hoti. Gosamitaṁ dhananti gohi samaṁ godhanasamaṁ godhanasadisaṁ",
  "atk-s0301a1:133_4": "aññaṁ dhanaṁ nāma natthi bhagavāti āha. Sūriyasamā ābhāti sūriyābhāya samā aññā ābhā",
  "atk-s0301a1:133_5": "nāma natthīti dasseti. Samuddaparamāti ye keci aññe sarā nāma, sabbe te samuddaparamā,",
  "atk-s0301a1:133_6": "samuddo tesaṁ uttamo, samuddasadisaṁ aññaṁ udakanidhānaṁ nāma natthi, bhagavāti.",
  "atk-s0301a1:134_0": "Yasmā pana attapemena samaṁ pemaṁ nāma natthi. Mātāpitādayo hi chaḍḍetvāpi puttadhītādayo",
  "atk-s0301a1:134_1": "ca aposetvāpi sattā attānameva posenti. Dhaññena ca samaṁ dhanaṁ nāma natthi. (Yadā",
  "atk-s0301a1:134_2": "hi sattā dubbhikkhā honti), tathārūpe hi kāle hiraññasuvaṇṇādīni gomahiṁsādīnipi",
  "atk-s0301a1:134_3": "dhaññaggahaṇatthaṁ dhaññasāmikānameva santikaṁ gahetvā gacchanti. Paññāya ca samā",
  "atk-s0301a1:134_4": "ābhā nāma natthi. Sūriyādayo hi ekadesaṁyeva obhāsanti, paccuppannameva ca tamaṁ",
  "atk-s0301a1:134_5": "vinodenti. Paññā pana dasasahassimpi lokadhātuṁ ekappajjotaṁ kātuṁ sakkoti, atītaṁsādipaṭicchādakañca",
  "atk-s0301a1:134_6": "tamaṁ vidhamati. Meghavuṭṭhiyā ca samo saro nāma natthi. Nadīvāpi hotu talākādīni",
  "atk-s0301a1:134_7": "vā, vuṭṭhisamo saro nāma natthi. Meghavuṭṭhiyā hi pacchinnāya mahāsamuddo aṅgulipabbatemanamattampi",
  "atk-s0301a1:134_8": "udakaṁ na hoti, vuṭṭhiyā pana pavattamānāya yāva ābhassarabhavanāpi ekodakaṁ hoti.",
  "atk-s0301a1:134_9": "Tasmā bhagavā devatāya paṭigāthaṁ vadanto natthi attasamaṁ pemantiādimāhāti.",
  "atk-s0301a1:135": "Natthiputtasamasuttavaṇṇanā niṭṭhitā.",
  "atk-s0301a1:136": "4. Khattiyasuttavaṇṇanā",
  "atk-s0301a1:137_0": "14. Catutthe khattiyo dvipadanti dvipadānaṁ rājā seṭṭho. Komārīti kumārikāle gahitā.",
  "atk-s0301a1:137_1": "Ayaṁ sesabhariyānaṁ seṭṭhāti vadati. Pubbajoti paṭhamaṁ jāto kāṇo vāpi hotu kuṇiādīnaṁ",
  "atk-s0301a1:137_2": "vā aññataro, yo paṭhamaṁ jāto, ayameva putto imissā devatāya vāde seṭṭho nāma hoti.",
  "atk-s0301a1:137_3": "Yasmā pana dvipadādīnaṁ buddhādayo seṭṭhā, tasmā bhagavā paṭigāthaṁ āha. Tattha kiñcāpi",
  "atk-s0301a1:137_4": "bhagavā sabbesaṁyeva apadādibhedānaṁ sattānaṁ seṭṭho, uppajjamāno panesa sabbasattaseṭṭho",
  "atk-s0301a1:137_5": "dvipadesuyeva uppajjati, tasmā sambuddho dvipadaṁ seṭṭhoti āha. Dvipadesu uppannassa",
  "atk-s0301a1:137_6": "cassa sabbasattaseṭṭhabhāvo appaṭihatova hoti. Ājānīyoti hatthī vā hotu assādīsu",
  "atk-s0301a1:137_7": "aññataro vā, yo kāraṇaṁ jānāti, ayaṁ ājānīyova catuppadānaṁ seṭṭhoti attho. Kūṭakaṇṇarañño",
  "atk-s0301a1:137_8": "guḷavaṇṇaasso viya. Rājā kira pācīnadvārena nikkhamitvā cetiyapabbataṁ gamissāmīti",
  "atk-s0301a1:137_9": "kalambanadītīraṁ sampatto, asso tīre ṭhatvā udakaṁ otarituṁ na icchati, rājā assācariyaṁ",
  "atk-s0301a1:137_10": "āmantetvā, “aho vata tayā asso sikkhāpito udakaṁ otarituṁ na icchatī”ti āha. Ācariyo",
  "atk-s0301a1:137_11": "“susikkhāpito deva asso, etassa hi cittaṁ – ‘sacāhaṁ udakaṁ otarissāmi, vālaṁ temissati,",
  "atk-s0301a1:137_12": "vāle tinte rañño aṅge udakaṁ pāteyyā’ti, evaṁ tumhākaṁ sarīre udakapātanabhayena",
  "atk-s0301a1:137_13": "na otarati, vālaṁ gaṇhāpethā”ti āha. Rājā tathā kāresi. Asso vegena otaritvā pāraṁ",
  "atk-s0301a1:137_14": "gato. Sussūsāti sussūsamānā. Kumārikāle vā gahitā hotu pacchā vā, surūpā vā virūpā",
  "atk-s0301a1:137_15": "vā, yā sāmikaṁ sussūsati paricarati toseti, sā bhariyānaṁ seṭṭhā. Assavoti āsuṇamāno.",
  "atk-s0301a1:137_16": "Jeṭṭho vā hi hotu kaniṭṭho vā, yo mātāpitūnaṁ vacanaṁ suṇāti, sampaṭicchati, ovādapaṭikaro",
  "atk-s0301a1:137_17": "hoti, ayaṁ puttānaṁ seṭṭho, aññehi sandhicchedakādicorehi puttehi ko attho devateti.",
  "atk-s0301a1:138": "Khattiyasuttavaṇṇanā niṭṭhitā.",
  "atk-s0301a1:139": "5. Saṇamānasuttavaṇṇanā",
  "atk-s0301a1:140_0": "15. Pañcame ṭhite majjhanhiketi ṭhitamajjhanhike. Sannisīvesūti yathā phāsukaṭṭhānaṁ",
  "atk-s0301a1:140_1": "upagantvā sannisinnesu vissamamānesu. Ṭhitamajjhanhikakālo nāmesa sabbasattānaṁ iriyāpathadubbalyakālo.",
  "atk-s0301a1:140_2": "Idha pana pakkhīnaṁyeva vasena dassito. Saṇatevāti saṇati viya mahāviravaṁ viya muccati.",
  "atk-s0301a1:140_3": "Saṇamānameva cettha “saṇatevā”ti vuttaṁ. Tappaṭibhāgaṁ nāmetaṁ. Nidāghasamayasmiñhi",
  "atk-s0301a1:140_4": "ṭhitamajjhanhikakāle catuppadagaṇesu ceva pakkhīgaṇesu ca sannisinnesu vātapūritānaṁ",
  "atk-s0301a1:140_5": "susirarukkhānañceva chiddaveṇupabbānañca khandhena khandhaṁ sākhāya sākhaṁ saṅghaṭṭayantānaṁ",
  "atk-s0301a1:140_6": "pādapānañca araññamajjhe mahāsaddo uppajjati. Taṁ sandhāyetaṁ vuttaṁ. Taṁ bhayaṁ",
  "atk-s0301a1:140_7": "paṭibhāti manti taṁ evarūpe kāle mahāaraññassa saṇamānaṁ mayhaṁ bhayaṁ hutvā upaṭṭhāti.",
  "atk-s0301a1:140_8": "Dandhapaññā kiresā devatā tasmiṁ khaṇe attano nisajjaphāsukaṁ kathāphāsukaṁ dutiyakaṁ",
  "atk-s0301a1:140_9": "alabhantī evamāha. Yasmā pana tādise kāle piṇḍapātapaṭikkantassa vivitte araññāyatane",
  "atk-s0301a1:140_10": "kammaṭṭhānaṁ gahetvā nisinnassa bhikkhuno anappakaṁ sukhaṁ uppajjati, yaṁ sandhāya vuttaṁ –",
  "atk-s0301a1:141": "“Suññāgāraṁ paviṭṭhassa, santacittassa bhikkhuno;",
  "atk-s0301a1:142": "Amānusī ratī hoti, sammā dhammaṁ vipassato”ti. ca,",
  "atk-s0301a1:143": "“Purato pacchato vāpi, aparo ce na vijjati;",
  "atk-s0301a1:144": "Atīva phāsu bhavati, ekassa vasato vane”ti. ca;",
  "atk-s0301a1:145": "Tasmā bhagavā dutiyaṁ gāthamāha. Tattha sā rati paṭibhāti manti yā evarūpe kāle ekakassa nisajjā nāma, sā rati mayhaṁ upaṭṭhātīti attho. Sesaṁ tādisamevāti.",
  "atk-s0301a1:146": "Saṇamānasuttavaṇṇanā niṭṭhitā.",
  "atk-s0301a1:147": "6. Niddātandīsuttavaṇṇanā",
  "atk-s0301a1:148_0": "16. Chaṭṭhe niddāti, “abhijānāmahaṁ, aggivessana, gimhānaṁ pacchime māse niddaṁ okkamitā”ti",
  "atk-s0301a1:148_1": "evarūpāya abyākataniddāya pubbabhāgāparabhāgesu sekhaputhujjanānaṁ sasaṅkhārikaakusale",
  "atk-s0301a1:148_2": "citte uppannaṁ thinamiddhaṁ. Tandīti aticchātātisītādikālesu uppannaṁ āgantukaṁ ālasiyaṁ.",
  "atk-s0301a1:148_3": "Vuttampi cetaṁ – “tattha katamā tandī? Yā tandī tandiyanā tandimanatā ālasyaṁ ālasyāyanā",
  "atk-s0301a1:148_4": "ālasyāyitattaṁ, ayaṁ vuccati tandī”ti. Vijambhitāti kāyavijambhanā. Aratīti akusalapakkhā",
  "atk-s0301a1:148_5": "ukkaṇṭhitatā. Bhattasammadoti bhattamucchā bhattakilamatho. Vitthāro pana tesaṁ –",
  "atk-s0301a1:148_6": "“tattha katamā vijambhitā? Yā kāyassa jambhanā vijambhanā”tiādinā nayena abhidhamme",
  "atk-s0301a1:148_7": "āgatova. Etenāti etena niddādinā upakkilesena upakkiliṭṭho nivāritapātubhāvo. Nappakāsatīti",
  "atk-s0301a1:148_8": "na jotati, na pātubhavatīti attho. Ariyamaggoti lokuttaramaggo. Idhāti imasmiṁ loke.",
  "atk-s0301a1:148_9": "Pāṇinanti sattānaṁ. Vīriyenāti maggasahajātavīriyena. Naṁ paṇāmetvāti etaṁ kilesajātaṁ",
  "atk-s0301a1:148_10": "nīharitvā. Ariyamaggoti lokiyalokuttaramaggo. Iti maggeneva upakkilese nīharitvā",
  "atk-s0301a1:148_11": "maggassa visuddhi vuttāti.",
  "atk-s0301a1:149": "Niddātandīsuttavaṇṇanā niṭṭhitā.",
  "atk-s0301a1:150": "7. Dukkarasuttavaṇṇanā",
  "atk-s0301a1:151_0": "17. Sattame duttitikkhanti dukkhamaṁ duadhivāsiyaṁ. Abyattenāti bālena. Sāmaññanti",
  "atk-s0301a1:151_1": "samaṇadhammo. Iminā devatā idaṁ dasseti – yaṁ paṇḍitā kulaputtā dasapi vassāni vīsatipi",
  "atk-s0301a1:151_2": "saṭṭhipi vassāni dante abhidantamādhāya jivhāya tāluṁ āhaccapi cetasā cittaṁ abhiniggaṇhitvāpi",
  "atk-s0301a1:151_3": "ekāsanaṁ ekabhattaṁ paṭisevamānā āpāṇakoṭikaṁ brahmacariyaṁ carantā sāmaññaṁ karonti.",
  "atk-s0301a1:151_4": "Taṁ bhagavā bālo abyatto kātuṁ na sakkotīti. Bahū hi tattha sambādhāti tasmiṁ sāmaññasaṅkhāte",
  "atk-s0301a1:151_5": "ariyamagge bahū sambādhā maggādhigamāya paṭipannassa pubbabhāge bahū parissayāti dasseti.",
  "atk-s0301a1:152_0": "Cittañce na nivārayeti yadi ayoniso uppannaṁ cittaṁ na nivāreyya, kati ahāni sāmaññaṁ",
  "atk-s0301a1:152_1": "careyya? Ekadivasampi na careyya. Cittavasiko hi samaṇadhammaṁ kātuṁ na sakkoti.",
  "atk-s0301a1:152_2": "Pade padeti ārammaṇe ārammaṇe. Ārammaṇañhi idha padanti adhippetaṁ. Yasmiṁ yasmiṁ",
  "atk-s0301a1:152_3": "hi ārammaṇe kileso uppajjati, tattha tattha bālo visīdati nāma. Iriyāpathapadampi",
  "atk-s0301a1:152_4": "vaṭṭati. Gamanādīsu hi yattha yattha kileso uppajjati, tattha tattheva visīdati nāma.",
  "atk-s0301a1:152_5": "Saṅkappānanti kāmasaṅkappādīnaṁ.",
  "atk-s0301a1:153_0": "Kummo vāti kacchapo viya. Aṅgānīti gīvapañcamāni aṅgāni. Samodahanti samodahanto,",
  "atk-s0301a1:153_1": "samodahitvā vā. Manovitakketi manamhi uppannavitakke. Ettāvatā idaṁ dasseti – yathā",
  "atk-s0301a1:153_2": "kummo soṇḍipañcamāni aṅgāni sake kapāle samodahanto siṅgālassa otāraṁ na deti, samodahitvā",
  "atk-s0301a1:153_3": "cassa appasayhataṁ āpajjati, evamevaṁ bhikkhu manamhi uppannavitakke sake ārammaṇakapāle",
  "atk-s0301a1:153_4": "samodahaṁ mārassa otāraṁ na deti, samodahitvā cassa appasayhataṁ āpajjatīti. Anissitoti",
  "atk-s0301a1:153_5": "taṇhādiṭṭhinissayehi anissito hutvā. Aheṭhayānoti avihiṁsamāno. Parinibbutoti kilesanibbānena",
  "atk-s0301a1:153_6": "parinibbuto. Nūpavadeyya kañcīti yaṁkiñci puggalaṁ ācāravipattiādīsu yāya kāyaci",
  "atk-s0301a1:153_7": "maṅkuṁ kātukāmo hutvā na vadeyya, “kālena vakkhāmi no akālenā”tiādayo pana pañca",
  "atk-s0301a1:153_8": "dhamme ajjhattaṁ upaṭṭhapetvā ullumpanasabhāvasaṇṭhitena cittena kāruññataṁ paṭicca vadeyyāti.",
  "atk-s0301a1:154": "Dukkarasuttavaṇṇanā niṭṭhitā.",
  "atk-s0301a1:155": "8. Hirīsuttavaṇṇanā",
  "atk-s0301a1:156_0": "18. Aṭṭhame hirīnisedhoti hiriyā akusale dhamme nisedhetīti hirīnisedho. Koci lokasmiṁvijjatīti",
  "atk-s0301a1:156_1": "koci evarūpo vijjatīti pucchati. Yo nindaṁ apabodhatīti yo garahaṁ apaharanto bujjhati.",
  "atk-s0301a1:156_2": "Asso bhadro kasāmivāti yathā bhadro assājānīyo kasaṁ apaharanto bujjhati, patodacchāyaṁ",
  "atk-s0301a1:156_3": "disvā saṁvijjhanto viya kasāya attani nipātaṁ na deti, evameva yo bhikkhu bhūtassa",
  "atk-s0301a1:156_4": "dasaakkosavatthuno attani nipātaṁ adadanto nindaṁ apabodhati apaharanto bujjhati,",
  "atk-s0301a1:156_5": "evarūpo koci khīṇāsavo vijjatīti pucchati. Abhūtakkosena pana parimutto nāma natthi.",
  "atk-s0301a1:156_6": "Tanuyāti tanukā, hiriyā akusale dhamme nisedhetvā carantā khīṇāsavā nāma appakāti",
  "atk-s0301a1:156_7": "attho. Sadā satāti niccakālaṁ sativepullena samannāgatā. Antaṁ dukkhassa pappuyyāti",
  "atk-s0301a1:156_8": "vaṭṭadukkhassa koṭiṁ antabhūtaṁ nibbānaṁ pāpuṇitvā. Sesaṁ vuttanayamevāti.",
  "atk-s0301a1:157": "Hirīsuttavaṇṇanā niṭṭhitā.",
  "atk-s0301a1:158": "9. Kuṭikāsuttavaṇṇanā",
  "atk-s0301a1:159_0": "19. Navame kacci te kuṭikāti ayaṁ devatā dasa māse antovasanaṭṭhānaṭṭhena mātaraṁ",
  "atk-s0301a1:159_1": "kuṭikaṁ katvā, yathā sakuṇā divasaṁ gocarapasutā rattiṁ kulāvakaṁ allīyanti, evamevaṁ",
  "atk-s0301a1:159_2": "sattā tattha tattha gantvāpi mātugāmassa santikaṁ āgacchanti, ālayavasena bhariyaṁ",
  "atk-s0301a1:159_3": "kulāvakaṁ katvā. Kulapaveṇiṁ santānakaṭṭhena putte santānake katvā, taṇhaṁ bandhanaṁ",
  "atk-s0301a1:159_4": "katvā, gāthābandhanena ime pañhe samodhānetvā bhagavantaṁ pucchi, bhagavāpissā vissajjento",
  "atk-s0301a1:159_5": "tagghātiādimāha. Tattha tagghāti ekaṁsavacane nipāto. Natthīti pahāya pabbajitattā",
  "atk-s0301a1:159_6": "vaṭṭasmiṁ vā puna mātukucchivāsassa dārabharaṇassa puttanibbattiyā vā abhāvato natthi.",
  "atk-s0301a1:160_0": "Devatā “mayā sannāhaṁ bandhitvā guḷhā pañhā pucchitā, ayañca samaṇo pucchitamatteyeva",
  "atk-s0301a1:160_1": "vissajjesi, jānaṁ nu kho me ajjhāsayaṁ kathesi, udāhu ajānaṁ yaṁ vā taṁ vā mukhāruḷhaṁ",
  "atk-s0301a1:160_2": "kathesī”ti cintetvā puna kintāhantiādimāha. Tattha kintāhanti kiṁ te ahaṁ. Athassā",
  "atk-s0301a1:160_3": "bhagavā ācikkhanto mātarantiādimāha. Sāhu teti gāthāya anumoditvā sampahaṁsitvā bhagavantaṁ",
  "atk-s0301a1:160_4": "vanditvā gandhamālādīhi pūjetvā attano devaṭṭhānameva gatāti.",
  "atk-s0301a1:161": "Kuṭikāsuttavaṇṇanā niṭṭhitā.",
  "atk-s0301a1:162": "10. Samiddhisuttavaṇṇanā",
  "atk-s0301a1:163_0": "20. Dasame tapodārāmeti tapodassa tattodakassa rahadassa vasena evaṁ laddhanāme ārāme.",
  "atk-s0301a1:163_1": "Vebhārapabbatassa kira heṭṭhā bhummaṭṭhakanāgānaṁ pañcayojanasatikaṁ nāgabhavanaṁ",
  "atk-s0301a1:163_2": "devalokasadisaṁ maṇimayena talena ārāmuyyānehi ca samannāgataṁ. Tattha nāgānaṁ kīḷanaṭṭhāne",
  "atk-s0301a1:163_3": "mahāudakarahado, tato tapodā nāma nadī sandati kuthitā uṇhodakā. Kasmā panesā edisā?",
  "atk-s0301a1:163_4": "Rājagahaṁ kira parivāretvā mahāpetaloko tiṭṭhati, tattha dvinnaṁ mahālohakumbhinirayānaṁ",
  "atk-s0301a1:163_5": "antarena ayaṁ tapodā āgacchati, tasmā kuthitā sandati. Vuttampi cetaṁ –",
  "atk-s0301a1:164_0": "“Yatāyaṁ, bhikkhave, tapodā sandati, so daho acchodako sītodako sātodako setodako",
  "atk-s0301a1:164_1": "suppatittho ramaṇīyo pahūtamacchakacchapo, cakkamattāni ca padumāni pupphanti. Apicāyaṁ,",
  "atk-s0301a1:164_2": "bhikkhave, tapodā dvinnaṁ mahānirayānaṁ antarikāya āgacchati, tenāyaṁ tapodā kuthitā sandatī”ti.",
  "atk-s0301a1:165": "Imassa pana ārāmassa abhimukhaṭṭhāne tato mahāudakarahado jāto, tassa vasenāyaṁ vihāro “tapodārāmo”ti vuccati.",
  "atk-s0301a1:166_0": "Samiddhīti tassa kira therassa attabhāvo samiddho abhirūpo pāsādiko, tasmā “samiddhī”tveva",
  "atk-s0301a1:166_1": "saṅkhaṁ gato. Gattāni parisiñcitunti padhānikatthero esa, balavapaccūse uṭṭhāyāsanā",
  "atk-s0301a1:166_2": "sarīraṁ utuṁ gāhāpetvā bahi saṭṭhihatthamatte mahācaṅkame aparāparaṁ caṅkamitvā “sedagahitehi",
  "atk-s0301a1:166_3": "gattehi paribhuñjamānaṁ senāsanaṁ kilissatī”ti maññamāno gattāni parisiñcanatthaṁ",
  "atk-s0301a1:166_4": "sarīradhovanatthaṁ upasaṅkami. Ekacīvaro aṭṭhāsīti nivāsanaṁ nivāsetvā kāyabandhanaṁ",
  "atk-s0301a1:166_5": "bandhitvā cīvaraṁ hatthena gahetvā aṭṭhāsi.",
  "atk-s0301a1:167_0": "Gattāni pubbāpayamānoti gattāni pubbasadisāni vodakāni kurumāno. Allasarīre pārutaṁ",
  "atk-s0301a1:167_1": "hi cīvaraṁ kilissati duggandhaṁ hoti, na cetaṁ vattaṁ. Thero pana vattasampanno,",
  "atk-s0301a1:167_2": "tasmā vatte ṭhitova nhāyitvā paccuttaritvā aṭṭhāsi. Tattha idaṁ nhānavattaṁ – udakatitthaṁ",
  "atk-s0301a1:167_3": "gantvā yattha katthaci cīvarāni nikkhipitvā vegena ṭhitakeneva na otaritabbaṁ, sabbadisā",
  "atk-s0301a1:167_4": "pana oloketvā vivittabhāvaṁ ñatvā khāṇugumbalatādīni vavatthapetvā tikkhattuṁ ukkāsitvā",
  "atk-s0301a1:167_5": "avakujja ṭhitena uttarāsaṅgacīvaraṁ apanetvā pasāretabbaṁ, kāyabandhanaṁ mocetvā",
  "atk-s0301a1:167_6": "cīvarapiṭṭheyeva ṭhapetabbaṁ. Sace udakasāṭikā natthi, udakante ukkuṭikaṁ nisīditvā",
  "atk-s0301a1:167_7": "nivāsanaṁ mocetvā sace sinnaṭṭhānaṁ atthi, pasāretabbaṁ. No ce atthi, saṁharitvā",
  "atk-s0301a1:167_8": "ṭhapetabbaṁ. Udakaṁ otarantena saṇikaṁ nābhippamāṇamattaṁ otaritvā vīciṁ anuṭṭhāpentena",
  "atk-s0301a1:167_9": "saddaṁ akarontena nivattitvā āgatadisābhimukhena nimujjitabbaṁ, evaṁ cīvaraṁ rakkhitaṁ",
  "atk-s0301a1:167_10": "hoti. Ummujjantenapi saddaṁ akarontena saṇikaṁ ummujjitvā nhānapariyosāne udakante",
  "atk-s0301a1:167_11": "ukkuṭikena nisīditvā nivāsanaṁ parikkhipitvā uṭṭhāya suparimaṇḍalaṁ nivāsetvā kāyabandhanaṁ",
  "atk-s0301a1:167_12": "bandhitvā cīvaraṁ apārupitvāva ṭhātabbanti.",
  "atk-s0301a1:168_0": "Theropi tathā nhāyitvā paccuttaritvā vigacchamānaudakaṁ kāyaṁ olokayamāno aṭṭhāsi.",
  "atk-s0301a1:168_1": "Tassa pakatiyāpi pāsādikassa paccūsasamaye sammā pariṇatāhārassa uṇhodakena nhātassa",
  "atk-s0301a1:168_2": "ativiya mukhavaṇṇo viroci, bandhanā pavuttatālaphalaṁ viya pabhāsampanno puṇṇacando",
  "atk-s0301a1:168_3": "viya taṅkhaṇavikasitapadumaṁ viya mukhaṁ sassirikaṁ ahosi, sarīravaṇṇopi vippasīdi.",
  "atk-s0301a1:168_4": "Tasmiṁ samaye vanasaṇḍe adhivatthā bhummadevatā pāsādikaṁ bhikkhuṁ olokayamānā samanaṁ",
  "atk-s0301a1:168_5": "niggahetuṁ asakkontī kāmapariḷāhābhibhūtā hutvā, “theraṁ palobhessāmī”ti attabhāvaṁ",
  "atk-s0301a1:168_6": "uḷārena alaṅkārena alaṅkaritvā sahassavaṭṭipadīpaṁ pajjalamānā viya candaṁ uṭṭhāpayamānā",
  "atk-s0301a1:168_7": "viya sakalārāmaṁ ekobhāsaṁ katvā theraṁ upasaṅkamitvā avanditvāva vehāse ṭhitā gāthaṁ",
  "atk-s0301a1:168_8": "abhāsi. Tena vuttaṁ – “atha kho aññatarā devatā…pe… ajjhabhāsī”ti.",
  "atk-s0301a1:169_0": "Abhutvāti pañca kāmaguṇe aparibhuñjitvā. Bhikkhasīti piṇḍāya carasi. Mā taṁ kālo",
  "atk-s0301a1:169_1": "upaccagāti ettha kālo nāma pañcakāmaguṇapaṭisevanakkhamo daharayobbanakālo. Jarājiṇṇena",
  "atk-s0301a1:169_2": "hi obhaggena daṇḍaparāyaṇena pavedhamānena kāsasāsābhibhūtena na sakkā kāme paribhuñjituṁ.",
  "atk-s0301a1:169_3": "Iti imaṁ kālaṁ sandhāya devatā “mā taṁ kālo upaccagā”ti āha. Tattha mā upaccagāti mā atikkami.",
  "atk-s0301a1:170": "Kālaṁ vohaṁ na jānāmīti ettha voti nipātamattaṁ. Kālaṁ na jānāmīti maraṇakālaṁ sandhāya vadati. Sattānañhi –",
  "atk-s0301a1:171": "“Jīvitaṁ byādhi kālo ca, dehanikkhepanaṁ gati;",
  "atk-s0301a1:172": "Pañcete jīvalokasmiṁ, animittā na nāyare”.",
  "atk-s0301a1:173_0": "Tattha jīvitaṁ tāva “ettakameva, na ito para”nti vavatthānābhāvato animittaṁ. Kalalakālepi",
  "atk-s0301a1:173_1": "hi sattā maranti, abbuda-pesi-ghana-aḍḍhamāsa-ekamāsa-dvemāsa-temāsa-catumāsapañcamāsa…pe…",
  "atk-s0301a1:173_2": "dasamāsakālepi, kucchito nikkhantasamayepi, tato paraṁ vassasatassa antopi bahipi",
  "atk-s0301a1:173_3": "marantiyeva. Byādhipi “imināva byādhinā sattā maranti, na aññenā”ti vavatthānābhāvato",
  "atk-s0301a1:173_4": "animitto. Cakkhurogenapi hi sattā maranti sotarogādīnaṁ aññatarenapi. Kālopi, “imasmiṁ",
  "atk-s0301a1:173_5": "yeva kāle maritabbaṁ, na aññasmi”nti evaṁ vavatthānābhāvato animitto. Pubbaṇhepi",
  "atk-s0301a1:173_6": "hi sattā maranti majjhanhikādīnaṁ aññatarasmimpi. Dehanikkhepanampi, “idheva mīyamānānaṁ",
  "atk-s0301a1:173_7": "dehena patitabbaṁ, na aññatthā”ti evaṁ vavatthānābhāvato animittaṁ. Antogāme jātānañhi",
  "atk-s0301a1:173_8": "bahigāmepi attabhāvo patati, bahigāmepi jātānaṁ antogāmepi. Tathā thalajānaṁ jale,",
  "atk-s0301a1:173_9": "jalajānaṁ thaleti anekappakārato vitthāretabbaṁ. Gatipi, “ito cutena idha nibbattitabba”nti",
  "atk-s0301a1:173_10": "evaṁ vavatthānābhāvato animittā. Devalokato hi cutā manussesupi nibbattanti, manussalokato",
  "atk-s0301a1:173_11": "cutā devalokādīnaṁ yattha katthaci nibbattantīti evaṁ yante yuttagoṇo viya gatipañcake",
  "atk-s0301a1:173_12": "loko samparivattati. Tassevaṁ samparivattato “imasmiṁ nāma kāle maraṇaṁ bhavissatī”ti",
  "atk-s0301a1:173_13": "imaṁ maraṇassa kālaṁ vohaṁ na jānāmi.",
  "atk-s0301a1:174_0": "Channo kālo na dissatīti ayaṁ kālo mayhaṁ paṭicchanno avibhūto na paññāyati. Tasmāti",
  "atk-s0301a1:174_1": "yasmā ayaṁ kālo paṭicchanno na paññāyati, tasmā pañca kāmaguṇe abhutvāva bhikkhāmi.",
  "atk-s0301a1:174_2": "Mā maṁ kālo upaccagāti ettha samaṇadhammakaraṇakālaṁ sandhāya “kālo”ti āha. Ayañhi",
  "atk-s0301a1:174_3": "samaṇadhammo nāma pacchime kāle tisso vayosīmā atikkantena obhaggena daṇḍaparāyaṇena",
  "atk-s0301a1:174_4": "pavedhamānena kāsasāsābhibhūtena na sakkā kātuṁ. Tadā hi na sakkā hoti icchiticchitaṁ",
  "atk-s0301a1:174_5": "buddhavacanaṁ vā gaṇhituṁ, dhutaṅgaṁ vā paribhuñjituṁ, araññavāsaṁ vā vasituṁ, icchiticchitakkhaṇe",
  "atk-s0301a1:174_6": "samāpattiṁ vā samāpajjituṁ, padabhāṇa-sarabhaññadhammakathā-anumodanādīni vā kātuṁ,",
  "atk-s0301a1:174_7": "taruṇayobbanakāle panetaṁ sabbaṁ sakkā kātunti ayaṁ samaṇadhammakaraṇassa kālo mā",
  "atk-s0301a1:174_8": "maṁ upaccagā, yāva maṁ nātikkamati, tāva kāme abhutvāva samaṇadhammaṁ karomīti āha.",
  "atk-s0301a1:175_0": "Pathaviyaṁpatiṭṭhahitvāti sā kira devatā – “ayaṁ bhikkhu samaṇadhammakaraṇassa kālaṁ",
  "atk-s0301a1:175_1": "nāma katheti, akālaṁ nāma katheti, sahetukaṁ katheti sānisaṁsa”nti ettāvatāva there",
  "atk-s0301a1:175_2": "lajjaṁ paccupaṭṭhāpetvā mahābrahmaṁ viya aggikkhandhaṁ viya ca naṁ maññamānā gāravajātā",
  "atk-s0301a1:175_3": "ākāsā oruyha pathaviyaṁ aṭṭhāsi, taṁ sandhāyetaṁ vuttaṁ. Kiñcāpi pathaviyaṁ ṭhitā,",
  "atk-s0301a1:175_4": "yena panatthena āgatā, punapi tameva gahetvā daharo tvantiādimāha. Tattha susūti",
  "atk-s0301a1:175_5": "taruṇo. Kāḷakesoti suṭṭhu kāḷakeso. Bhadrenāti bhaddakena. Ekacco hi daharopi samāno",
  "atk-s0301a1:175_6": "kāṇo vā hoti kuṇiādīnaṁ vā aññataro, so bhadrena yobbanena samannāgato nāma na hoti.",
  "atk-s0301a1:175_7": "Yo pana abhirūpo hoti dassanīyo pāsādiko sabbasampattisampanno, yaṁ yadeva alaṅkāraparihāraṁ",
  "atk-s0301a1:175_8": "icchati, tena tena alaṅkato devaputto viya carati, ayaṁ bhadrena yobbanena samannāgato",
  "atk-s0301a1:175_9": "nāma hoti. Thero ca uttamarūpasampanno, tena naṁ evamāha.",
  "atk-s0301a1:176_0": "Anikkīḷitāvīkāmesūti kāmesu akīḷitakīḷo abhuttāvī, akatakāmakīḷoti attho. Mā sandiṭṭhikaṁ",
  "atk-s0301a1:176_1": "hitvāti yebhuyyena hi tā adiṭṭhasaccā avītarāgā aparacittavidūniyo devatā bhikkhū",
  "atk-s0301a1:176_2": "dasapi vassāni vīsatimpi…pe… saṭṭhimpi vassāni parisuddhaṁ akhaṇḍaṁ brahmacariyaṁ",
  "atk-s0301a1:176_3": "caramāne disvā – “ime bhikkhū mānusake pañca kāmaguṇe pahāya dibbe kāme patthayantā",
  "atk-s0301a1:176_4": "samaṇadhammaṁ karontī”ti saññaṁ uppādenti, ayampi tattheva uppādesi. Tasmā mānusake",
  "atk-s0301a1:176_5": "kāme sandiṭṭhike, dibbe ca kālike katvā evamāha.",
  "atk-s0301a1:177_0": "Na kho ahaṁ, āvusoti, āvuso, ahaṁ sandiṭṭhike kāme hitvā kālike kāme na anudhāvāmi",
  "atk-s0301a1:177_1": "na patthemi na pihemi. Kalikañca kho ahaṁ, āvusoti ahaṁ kho, āvuso, kālikaṁ kāmaṁ",
  "atk-s0301a1:177_2": "hitvā sandiṭṭhikaṁ lokuttaradhammaṁ anudhāvāmi. Iti thero cittānantaraṁ aladdhabbatāya",
  "atk-s0301a1:177_3": "dibbepi mānusakepi pañca kāmaguṇe kālikāti akāsi, cittānantaraṁ laddhabbatāya lokuttaradhammaṁ",
  "atk-s0301a1:177_4": "sandiṭṭhikanti. Pañcakāmaguṇesu samohitesupi sampannakāmassāpi kāmino cittānantaraṁ",
  "atk-s0301a1:177_5": "icchiticchitārammaṇānubhavanaṁ na sampajjati. Cakkhudvāre iṭṭhārammaṇaṁ anubhavitukāmena",
  "atk-s0301a1:177_6": "hi cittakārapotthakārarūpakārādayo pakkosāpetvā, “idaṁ nāma sajjethā”ti vattabbaṁ",
  "atk-s0301a1:177_7": "hoti. Etthantare anekakoṭisatasahassāni cittāni uppajjitvā nirujjhanti. Atha pacchā",
  "atk-s0301a1:177_8": "taṁ ārammaṇaṁ sampāpuṇāti. Sesadvāresupi eseva nayo. Sotāpattimaggānantaraṁ pana",
  "atk-s0301a1:177_9": "sotāpattiphalameva uppajjati, antarā aññassa cittassa vāro natthi. Sesaphalesupi eseva nayoti.",
  "atk-s0301a1:178_0": "So tamevatthaṁ gahetvā kālikā hi, āvusotiādimāha. Tattha kālikāti vuttanayena samohitasampattināpi",
  "atk-s0301a1:178_1": "kālantare pattabbā. Bahudukkhāti pañca kāmaguṇe nissāya pattabbadukkhassa bahutāya",
  "atk-s0301a1:178_2": "bahudukkhā. Taṁvatthukasseva upāyāsassa bahutāya bahupāyāsā. Ādīnavo ettha bhiyyoti",
  "atk-s0301a1:178_3": "pañca kāmaguṇe nissāya laddhabbasukhato ādīnavo bhiyyo, dukkhameva bahutaranti attho.",
  "atk-s0301a1:178_4": "Sandiṭṭhiko ayaṁ dhammoti ayaṁ lokuttaradhammo yena yena adhigato hoti, tena tena",
  "atk-s0301a1:178_5": "parasaddhāya gantabbataṁ hitvā paccavekkhaṇañāṇena sayaṁ daṭṭhabboti sandiṭṭhiko.",
  "atk-s0301a1:178_6": "Attano phaladānaṁ sandhāya nāssa kāloti akālo, akāloyeva akāliko. Yo ettha ariyamaggadhammo,",
  "atk-s0301a1:178_7": "so attano pavattisamanantarameva phalaṁ detīti attho. “Ehi passa imaṁ dhamma”nti",
  "atk-s0301a1:178_8": "evaṁ pavattaṁ ehipassavidhiṁ arahatīti ehipassiko. Ādittaṁ celaṁ vā sīsaṁ vā ajjhupekkhitvāpi",
  "atk-s0301a1:178_9": "bhāvanāvasena attano citte upanayaṁ arahatīti opaneyyiko. Sabbehi ugghaṭitaññūādīhi",
  "atk-s0301a1:178_10": "viññūhi “bhāvito me maggo, adhigataṁ phalaṁ, sacchikato nirodho”ti attani attani",
  "atk-s0301a1:178_11": "veditabboti paccattaṁ veditabbo viññūhīti. Ayamettha saṅkhepo, vitthāro pana visuddhimagge",
  "atk-s0301a1:178_12": "dhammānussativaṇṇanāyaṁ vutto.",
  "atk-s0301a1:179_0": "Idāni sā devatā andho viya rūpavisesaṁ therena kathitassa atthe ajānantī kathañca",
  "atk-s0301a1:179_1": "bhikkhūtiādimāha. Tattha kathañcātipadassa “kathañca bhikkhu kālikā kāmā vuttā bhagavatā,",
  "atk-s0301a1:179_2": "kathaṁ bahudukkhā, kathaṁ bahupāyāsā”ti? Evaṁ sabbapadehi sambandho veditabbo.",
  "atk-s0301a1:180_0": "Navoti aparipuṇṇapañcavasso hi bhikkhu navo nāma hoti, pañcavassato paṭṭhāya majjhimo,",
  "atk-s0301a1:180_1": "dasavassato paṭṭhāya thero. Aparo nayo – aparipuṇṇadasavasso navo, dasavassato paṭṭhāya",
  "atk-s0301a1:180_2": "majjhimo, vīsativassato paṭṭhāya thero. Tesaṁ ahaṁ navoti vadati.",
  "atk-s0301a1:181_0": "Navopi ekacco sattaṭṭhavassakāle pabbajitvā dvādasaterasavassāni sāmaṇerabhāveneva",
  "atk-s0301a1:181_1": "atikkanto cirapabbajito hoti, ahaṁ pana acirapabbajitoti vadati. Imaṁ dhammavinayanti",
  "atk-s0301a1:181_2": "imaṁ dhammañca vinayañca. Ubhayampetaṁ sāsanasseva nāmaṁ. Dhammena hettha dve piṭakāni",
  "atk-s0301a1:181_3": "vuttāni, vinayena vinayapiṭakaṁ, iti tīhi piṭakehi pakāsitaṁ paṭipattiṁ adhunā āgatomhīti vadati.",
  "atk-s0301a1:182_0": "Mahesakkhāhīti mahāparivārāhi. Ekekassa hi devarañño koṭisatampi koṭisahassampi parivāro",
  "atk-s0301a1:182_1": "hoti, te attānaṁ mahante ṭhāne ṭhapetvā tathāgataṁ passanti. Tattha amhādisānaṁ appesakkhānaṁ",
  "atk-s0301a1:182_2": "mātugāmajātikānaṁ kuto okāsoti dasseti.",
  "atk-s0301a1:183_0": "Mayampiāgaccheyyāmāti idaṁ sā devatā “sacepi cakkavāḷaṁ pūretvā parisā nisinnā hoti,",
  "atk-s0301a1:183_1": "mahatiyā buddhavīthiyā satthu santikaṁ gantuṁ labhatī”ti ñatvā āha. Puccha bhikkhu,",
  "atk-s0301a1:183_2": "puccha bhikkhūti thirakaraṇavasena āmeḍitaṁ kataṁ.",
  "atk-s0301a1:184_0": "Akkheyyasaññinoti ettha “devo, manusso, gahaṭṭho, pabbajito, satto, puggalo, tisso,",
  "atk-s0301a1:184_1": "phusso”tiādinā nayena akkheyyato sabbesaṁ akkhānānaṁ sabbāsaṁ kathānaṁ vatthubhūtato",
  "atk-s0301a1:184_2": "pañcakkhandhā “akkheyyā”ti vuccanti. “Satto naro poso puggalo itthī puriso”ti evaṁ",
  "atk-s0301a1:184_3": "saññā etesaṁ atthīti saññino, akkheyyesveva saññinoti akkheyyasaññino, pañcasu khandhesu",
  "atk-s0301a1:184_4": "sattapuggalādisaññinoti attho. Akkheyyasmiṁ patiṭṭhitāti pañcasu khandhesu aṭṭhahākārehi",
  "atk-s0301a1:184_5": "patiṭṭhitā. Ratto hi rāgavasena patiṭṭhito hoti, duṭṭho dosavasena, mūḷho mohavasena,",
  "atk-s0301a1:184_6": "parāmaṭṭho diṭṭhivasena, thāmagato anusayavasena, vinibaddho mānavasena, aniṭṭhaṅgato",
  "atk-s0301a1:184_7": "vicikicchāvasena, vikkhepagato uddhaccavasena patiṭṭhito hoti. Akkheyyaṁ apariññāyāti",
  "atk-s0301a1:184_8": "pañcakkhandhe tīhi pariññāhi aparijānitvā. Yogamāyanti maccunoti maccuno yogaṁ payogaṁ",
  "atk-s0301a1:184_9": "pakkhepaṁ upakkhepaṁ upakkamaṁ abbhantaraṁ āgacchanti, maraṇavasaṁ gacchantīti attho.",
  "atk-s0301a1:184_10": "Evamimāya gāthāya kālikā kāmā kathitā.",
  "atk-s0301a1:185_0": "Pariññāyāti ñātapariññā, tīraṇapariññā, pahānapariññāti imāhi tīhi pariññāhi parijānitvā.",
  "atk-s0301a1:185_1": "Tattha katamā ñātapariññā? Pañcakkhandhe parijānāti – “ayaṁ rūpakkhandho, ayaṁ vedanākkhandho,",
  "atk-s0301a1:185_2": "ayaṁ saññākkhandho, ayaṁ saṅkhārakkhandho, ayaṁ viññāṇakkhandho, imāni tesaṁ lakkhaṇarasapaccupaṭṭhānapadaṭṭhānānī”ti,",
  "atk-s0301a1:185_3": "ayaṁ ñātapariññā. Katamā tīraṇapariññā? Evaṁ ñātaṁ katvā pañcakkhandhe tīreti aniccato",
  "atk-s0301a1:185_4": "dukkhato rogatoti dvācattālīsāya ākārehi. Ayaṁ tīraṇapariññā. Katamā pahānapariññā?",
  "atk-s0301a1:185_5": "Evaṁ tīrayitvā aggamaggena pañcasu khandhesu chandarāgaṁ pajahati. Ayaṁ pahānapariññā.",
  "atk-s0301a1:186_0": "Akkhātāraṁ na maññatīti evaṁ tīhi pariññāhi pañcakkhandhe parijānitvā khīṇāsavo bhikkhu",
  "atk-s0301a1:186_1": "akkhātāraṁ puggalaṁ na maññati. Akkhātāranti kammavasena kāraṇaṁ veditabbaṁ, akkhātabbaṁ",
  "atk-s0301a1:186_2": "kathetabbaṁ puggalaṁ na maññati, na passatīti attho. Kinti akkhātabbanti? “Tisso”ti",
  "atk-s0301a1:186_3": "vā “phusso”ti vā evaṁ yena kenaci nāmena vā gottena vā pakāsetabbaṁ. Tañhi tassa",
  "atk-s0301a1:186_4": "na hotīti taṁ tassa khīṇāsavassa na hoti. Yena naṁ vajjāti yena naṁ “rāgena ratto”ti",
  "atk-s0301a1:186_5": "vā “dosena duṭṭho”ti vā “mohena mūḷho”ti vāti koci vadeyya, taṁ kāraṇaṁ tassa khīṇāsavassa natthi.",
  "atk-s0301a1:187_0": "Sace vijānāsi vadehīti sace evarūpaṁ khīṇāsavaṁ jānāsi, “jānāmī”ti vadehi. No ce",
  "atk-s0301a1:187_1": "jānāsi, atha “na jānāmī”ti vadehi. Yakkhāti devataṁ ālapanto āha. Iti imāya gāthāya",
  "atk-s0301a1:187_2": "sandiṭṭhiko navavidho lokuttaradhammo kathito. Sādhūti āyācanatthe nipāto.",
  "atk-s0301a1:188_0": "Yo maññatīti yo attānaṁ “ahaṁ samo”ti vā “visesī”ti vā “nihīno”ti vā maññati. Etena",
  "atk-s0301a1:188_1": "“seyyohamasmī”tiādayo tayo mānā gahitāva. Tesu gahitesu nava mānā gahitāva honti.",
  "atk-s0301a1:188_2": "So vivadetha tenāti so puggalo teneva mānena yena kenaci puggalena saddhiṁ – “kena",
  "atk-s0301a1:188_3": "maṁ tvaṁ pāpuṇāsi, kiṁ jātiyā pāpuṇāsi, udāhu gottena, kulapadesena, vaṇṇapokkharatāya,",
  "atk-s0301a1:188_4": "bāhusaccena, dhutaguṇenā”ti evaṁ vivadeyya. Iti imāyapi upaḍḍhagāthāya kālikā kāmā kathitā.",
  "atk-s0301a1:189_0": "Tīsu vidhāsūti tīsu mānesu. “Ekavidhena rūpasaṅgaho”tiādīsu hi koṭṭhāso “vidho”ti",
  "atk-s0301a1:189_1": "vutto. “Kathaṁvidhaṁ sīlavantaṁ vadanti, kathaṁvidhaṁ paññavantaṁ vadantī”tiādīsu",
  "atk-s0301a1:189_2": "ākāro. “Tisso imā, bhikkhave, vidhā. Katamā tisso ? Seyyohamasmīti vidhā, sadisohamasmīti",
  "atk-s0301a1:189_3": "vidhā, hīnohamasmīti vidhā”tiādīsu māno “vidhā”ti vutto. Idhāpi mānova. Tena vuttaṁ",
  "atk-s0301a1:189_4": "“tīsu vidhāsūti tīsu mānesū”ti. Avikampamānoti so puggalo etesu saṅkhepato tīsu,",
  "atk-s0301a1:189_5": "vitthārato navasu mānesu na kampati, na calati. Samo visesīti na tassa hotīti tassa",
  "atk-s0301a1:189_6": "pahīnamānassa khīṇāsavassa “ahaṁ sadiso”ti vā “seyyo”ti vā “hīno”ti vā na hotīti",
  "atk-s0301a1:189_7": "dasseti. Pacchimapadaṁ vuttanayameva. Iti imāyapi upaḍḍhagāthāya navavidho sandiṭṭhiko",
  "atk-s0301a1:189_8": "lokuttaradhammo kathito.",
  "atk-s0301a1:190_0": "Pahāsisaṅkhanti, “paṭisaṅkhā yoniso āhāraṁ āhāretī”tiādīsu paññā “saṅkhā”ti āgatā.",
  "atk-s0301a1:190_1": "“Atthi te koci gaṇako vā muddiko vā saṅkhāyako vā, yo pahoti gaṅgāya vālukaṁ gaṇetu”nti",
  "atk-s0301a1:190_2": "ettha gaṇanā. “Saññānidānā hi papañcasaṅkhā”tiādīsu koṭṭhāso. “Yā tesaṁ tesaṁ dhammānaṁ",
  "atk-s0301a1:190_3": "saṅkhā samaññā”ti ettha paṇṇatti “saṅkhā”ti āgatā. Idhāpi ayameva adhippetā. Pahāsi",
  "atk-s0301a1:190_4": "saṅkhanti padassa hi ayamevattho – ratto duṭṭho mūḷho iti imaṁ paṇṇattiṁ khīṇāsavo",
  "atk-s0301a1:190_5": "pahāsi jahi pajahīti.",
  "atk-s0301a1:191_0": "Na vimānamajjhagāti navabhedaṁ tividhamānaṁ na upagato. Nivāsaṭṭhena vā mātukucchi",
  "atk-s0301a1:191_1": "“vimāna”nti vuccati, taṁ āyatiṁ paṭisandhivasena na upagacchītipi attho. Anāgatatthe",
  "atk-s0301a1:191_2": "atītavacanaṁ. Acchecchīti chindi. Chinnaganthanti cattāro ganthe chinditvā ṭhitaṁ.",
  "atk-s0301a1:191_3": "Anīghanti niddukkhaṁ. Nirāsanti nittaṇhaṁ. Pariyesamānāti olokayamānā. Nājjhagamunti",
  "atk-s0301a1:191_4": "na adhigacchanti na vindanti na passanti. Vattamānatthe atītavacanaṁ. Idha vā huraṁ",
  "atk-s0301a1:191_5": "vāti idhaloke vā paraloke vā. Sabbanivesanesūti tayo bhavā, catasso yoniyo, pañca",
  "atk-s0301a1:191_6": "gatiyo, satta viññāṇaṭṭhitiyo, nava sattāvāsā, iti imesupi sabbesu sattanivesanesu",
  "atk-s0301a1:191_7": "evarūpaṁ khīṇāsavaṁ kāyassa bhedā uppajjamānaṁ vā uppannaṁ vā na passantīti attho.",
  "atk-s0301a1:191_8": "Imāya gāthāya sandiṭṭhikaṁ lokuttaradhammameva kathesi.",
  "atk-s0301a1:192_0": "Imañca gāthaṁ sutvā sāpi devatā atthaṁ sallakkhesi, teneva kāraṇena imassa khvāhaṁ,",
  "atk-s0301a1:192_1": "bhantetiādimāha. Tattha pāpaṁ na kayirāti gāthāya dasakusalakammapathavasenapi kathetuṁ",
  "atk-s0301a1:192_2": "vaṭṭati aṭṭhaṅgikamaggavasenapi. Dasakusalakammapathavasena tāva vacasāti catubbidhaṁ",
  "atk-s0301a1:192_3": "vacīsucaritaṁ gahitaṁ. Manasāti tividhaṁ manosucaritaṁ gahitaṁ. Kāyena vā kiñcana",
  "atk-s0301a1:192_4": "sabbaloketi tividhaṁ kāyasucaritaṁ gahitaṁ. Ime tāva dasakusalakammapathadhammā honti.",
  "atk-s0301a1:192_5": "Kāme pahāyāti iminā pana kāmasukhallikānuyogo paṭikkhitto. Satimā sampajānoti iminā",
  "atk-s0301a1:192_6": "dasakusalakammapathakāraṇaṁ satisampajaññaṁ gahitaṁ. Dukkhaṁ na sevetha anatthasaṁhitanti",
  "atk-s0301a1:192_7": "iminā attakilamathānuyogo paṭisiddho. Iti devatā “ubho ante vivajjetvā kāraṇehi satisampajaññehi",
  "atk-s0301a1:192_8": "saddhiṁ dasakusalakammapathadhamme tumhehi kathite ājānāmi bhagavā”ti vadati.",
  "atk-s0301a1:193_0": "Aṭṭhaṅgikamaggavasena pana ayaṁ nayo – tasmiṁ kira ṭhāne mahatī dhammadesanā ahosi.",
  "atk-s0301a1:193_1": "Desanāpariyosāne devatā yathāṭhāne ṭhitāva desanānusārena ñāṇaṁ pesetvā sotāpattiphale",
  "atk-s0301a1:193_2": "patiṭṭhāya attanā adhigataṁ aṭṭhaṅgikaṁ maggaṁ dassentī evamāha. Tattha vacasāti",
  "atk-s0301a1:193_3": "sammāvācā gahitā, mano pana aṅgaṁ na hotīti manasāti maggasampayuttakaṁ cittaṁ gahitaṁ.",
  "atk-s0301a1:193_4": "Kāyena vā kiñcana sabbaloketi sammākammanto gahito, ājīvo pana vācākammantapakkhikattā",
  "atk-s0301a1:193_5": "gahitova hoti. Satimāti iminā vāyāmasatisamādhayo gahitā. Sampajānotipadena sammādiṭṭhisammāsaṅkappā.",
  "atk-s0301a1:193_6": "Kāme pahāya, dukkhaṁ na sevethātipadadvayena antadvayavajjanaṁ. Iti ime dve ante",
  "atk-s0301a1:193_7": "anupagamma majjhimaṁ paṭipadaṁ tumhehi kathitaṁ, ājānāmi bhagavāti vatvā tathāgataṁ",
  "atk-s0301a1:193_8": "gandhamālādīhi pūjetvā padakkhiṇaṁ katvā pakkāmīti.",
  "atk-s0301a1:194": "Samiddhisuttavaṇṇanā niṭṭhitā.",
  "atk-s0301a1:195": "Nandanavaggo dutiyo.",
  "atk-s0301a1:196": "3. Sattivaggo",
  "atk-s0301a1:197": "1. Sattisuttavaṇṇanā",
  "atk-s0301a1:198_0": "21. Sattivaggassa paṭhame sattiyāti desanāsīsametaṁ. Ekatokhārādinā satthenāti attho.",
  "atk-s0301a1:198_1": "Omaṭṭhoti pahato. Cattāro hi pahārā omaṭṭho ummaṭṭho maṭṭho vimaṭṭhoti. Tattha upari",
  "atk-s0301a1:198_2": "ṭhatvā adhomukhaṁ dinnapahāro omaṭṭho nāma; heṭṭhā ṭhatvā uddhaṁmukhaṁ dinno ummaṭṭho",
  "atk-s0301a1:198_3": "nāma; aggaḷasūci viya vinivijjhitvā gato maṭṭho nāma; seso sabbopi vimaṭṭho nāma.",
  "atk-s0301a1:198_4": "Imasmiṁ pana ṭhāne omaṭṭho gahito. So hi sabbadāruṇo duruddharasallo duttikiccho",
  "atk-s0301a1:198_5": "antodoso antopubbalohitova hoti, pubbalohitaṁ anikkhamitvā vaṇamukhaṁ pariyonandhitvā",
  "atk-s0301a1:198_6": "tiṭṭhati. Pubbalohitaṁ niharitukāmehi mañcena saddhiṁ bandhitvā adhosiro kātabbo",
  "atk-s0301a1:198_7": "hoti, maraṇaṁ vā maraṇamattaṁ vā dukkhaṁ pāpuṇāti. Paribbajeti vihareyya.",
  "atk-s0301a1:199_0": "Imāya gāthāya kiṁ katheti? Yathā sattiyā omaṭṭho puriso sallubbahana-vaṇatikicchanānaṁ",
  "atk-s0301a1:199_1": "atthāya vīriyaṁ ārabhati, payogaṁ karoti parakkamati. Yathā ca ḍayhamāno matthake",
  "atk-s0301a1:199_2": "ādittasīso tassa nibbāpanatthāya vīriyaṁ ārabhati, payogaṁ karoti parakkamati, evameva",
  "atk-s0301a1:199_3": "bhikkhu kāmarāgaṁ pahānāya sato appamatto hutvā vihareyya bhagavāti kathesi.",
  "atk-s0301a1:200_0": "Atha bhagavā cintesi – imāya devatāya upamā tāva daḷhaṁ katvā ānītā, atthaṁ pana",
  "atk-s0301a1:200_1": "parittakaṁ gahetvā ṭhitā, punappunaṁ kathentīpi hesā kāmarāgassa vikkhambhanapahānameva",
  "atk-s0301a1:200_2": "katheyya. Yāva ca kāmarāgo maggena na samugghāṭiyati, tāva anubaddhova hoti. Iti",
  "atk-s0301a1:200_3": "tameva opammaṁ gahetvā paṭhamamaggavasena desanaṁ vinivaṭṭetvā desento dutiyaṁ gāthamāha.",
  "atk-s0301a1:200_4": "Tassattho purimānusāreneva veditabboti. Paṭhamaṁ.",
  "atk-s0301a1:201": "2. Phusatisuttavaṇṇanā",
  "atk-s0301a1:202_0": "22. Dutiye nāphusantaṁ phusatīti kammaṁ aphusantaṁ vipāko na phusati, kammameva vā",
  "atk-s0301a1:202_1": "aphusantaṁ kammaṁ na phusati. Kammañhi nākaroto kariyati. Phusantañca tatophuseti",
  "atk-s0301a1:202_2": "kammaṁ phusantaṁ vipāko phusati, kammameva vā phusati. Kammañhi karoto kariyati.",
  "atk-s0301a1:202_3": "Tasmā phusantaṁ phusati, appaduṭṭhapadosinanti yasmā na aphusantaṁ phusati, phusantañca",
  "atk-s0301a1:202_4": "phusati, ayaṁ kammavipākānaṁ dhammatā, tasmā yo “appaduṭṭhassa narassa dussati, suddhassa",
  "atk-s0301a1:202_5": "posassa anaṅgaṇassā”ti evaṁ vutto appaduṭṭhapadosī puggalo, taṁ puggalaṁ kammaṁ phusantameva",
  "atk-s0301a1:202_6": "kammaṁ phusati, vipāko vā phusati. So hi parassa upaghātaṁ kātuṁ sakkoti vā mā vā,",
  "atk-s0301a1:202_7": "attā panānena catūsu apāyesu ṭhapito nāma hoti. Tenāha bhagavā – “tameva bālaṁ pacceti",
  "atk-s0301a1:202_8": "pāpaṁ, sukhumo rajo paṭivātaṁva khitto”ti. Dutiyaṁ.",
  "atk-s0301a1:203": "3. Jaṭāsuttavaṇṇanā",
  "atk-s0301a1:204_0": "23. Tatiye antojaṭāti gāthāyaṁ jaṭāti taṇhāya jāliniyā adhivacanaṁ. Sā hi rūpādīsu",
  "atk-s0301a1:204_1": "ārammaṇesu heṭṭhupariyavasena punappunaṁ uppajjanato saṁsibbanaṭṭhena veḷugumbādīnaṁ",
  "atk-s0301a1:204_2": "sākhājālasaṅkhātā jaṭā viyāti jaṭā. Sā panesā sakaparikkhāraparaparikkhāresu sakaattabhāva-paraattabhāvesu",
  "atk-s0301a1:204_3": "ajjhattikāyatana-bāhirāyatanesu ca uppajjanato antojaṭā bahijaṭāti vuccati. Tāya",
  "atk-s0301a1:204_4": "evaṁ uppajjamānāya jaṭāya jaṭitā pajā. Yathā nāma veḷujaṭādīhi veḷuādayo, evaṁ tāya",
  "atk-s0301a1:204_5": "taṇhājaṭāya sabbāpi ayaṁ sattanikāyasaṅkhātā pajā jaṭitā vinaddhā, saṁsibbitāti attho.",
  "atk-s0301a1:204_6": "Yasmā ca evaṁ jaṭitā, taṁ taṁ gotama pucchāmīti tasmā taṁ pucchāmi. Gotamāti bhagavantaṁ",
  "atk-s0301a1:204_7": "gottena ālapati. Ko imaṁ vijaṭaye jaṭanti imaṁ evaṁ tedhātukaṁ jaṭetvā ṭhitaṁ jaṭaṁ",
  "atk-s0301a1:204_8": "ko vijaṭeyya, vijaṭetuṁ ko samatthoti pucchati.",
  "atk-s0301a1:205_0": "Athassa bhagavā tamatthaṁ vissajjento sīle patiṭṭhāyātiādimāha. Tattha sīle patiṭṭhāyāti",
  "atk-s0301a1:205_1": "catupārisuddhisīle ṭhatvā. Ettha ca bhagavā jaṭāvijaṭanaṁ pucchito sīlaṁ ārabhanto",
  "atk-s0301a1:205_2": "na “aññaṁ puṭṭho aññaṁ kathetī”ti veditabbo. Jaṭāvijaṭakassa hi patiṭṭhādassanatthamettha sīlaṁ kathitaṁ.",
  "atk-s0301a1:206_0": "Naroti satto. Sapaññoti kammajatihetukapaṭisandhipaññāya paññavā. Cittaṁ paññañca",
  "atk-s0301a1:206_1": "bhāvayanti samādhiñceva vipassanañca bhāvayamāno. Cittasīsena hettha aṭṭha samāpattiyo",
  "atk-s0301a1:206_2": "kathitā, paññānāmena vipassanā. Ātāpīti vīriyavā. Vīriyañhi kilesānaṁ ātāpanaparitāpanaṭṭhena",
  "atk-s0301a1:206_3": "“ātāpo”ti vuccati, tadassa atthīti ātāpī. Nipakoti nepakkaṁ vuccati paññā, tāya samannāgatoti",
  "atk-s0301a1:206_4": "attho. Iminā padena pārihāriyapaññaṁ dasseti. Pārihāriyapaññā nāma “ayaṁ kālo uddesassa,",
  "atk-s0301a1:206_5": "ayaṁ kālo paripucchāyā”tiādinā nayena sabbattha kārāpitā pariharitabbapaññā. Imasmiñhi",
  "atk-s0301a1:206_6": "pañhābyākaraṇe tikkhattuṁ paññā āgatā. Tattha paṭhamā jātipaññā, dutiyā vipassanāpaññā,",
  "atk-s0301a1:206_7": "tatiyā sabbakiccapariṇāyikā pārihāriyapaññā.",
  "atk-s0301a1:207_0": "Soimaṁ vijaṭaye jaṭanti so imehi sīlādīhi samannāgato bhikkhu. Yathā nāma puriso",
  "atk-s0301a1:207_1": "pathaviyaṁ patiṭṭhāya sunisitaṁ satthaṁ ukkhipitvā mahantaṁ veḷugumbaṁ vijaṭeyya,",
  "atk-s0301a1:207_2": "evamevaṁ sīle patiṭṭhāya samādhisilāyaṁ sunisitaṁ vipassanāpaññāsatthaṁ vīriyabalapaggahitena",
  "atk-s0301a1:207_3": "pārihāriyapaññāhatthena ukkhipitvā sabbampi taṁ attano santāne patitaṁ taṇhājaṭaṁ",
  "atk-s0301a1:207_4": "vijaṭeyya sañchindeyya sampadāleyyāti.",
  "atk-s0301a1:208_0": "Ettāvatā sekhabhūmiṁ kathetvā idāni jaṭaṁ vijaṭetvā ṭhitaṁ mahākhīṇāsavaṁ dassento",
  "atk-s0301a1:208_1": "yesantiādimāha. Evaṁ jaṭaṁ vijaṭetvā ṭhitaṁ khīṇāsavaṁ dassetvā puna jaṭāya vijaṭanokāsaṁ",
  "atk-s0301a1:208_2": "dassento yattha nāmañcātiādimāha. Tattha nāmanti cattāro arūpino khandhā. Paṭighaṁ",
  "atk-s0301a1:208_3": "rūpasaññā cāti ettha paṭighasaññāvasena kāmabhavo gahito, rūpasaññāvasena rūpabhavo.",
  "atk-s0301a1:208_4": "Tesu dvīsu gahitesu arūpabhavo gahitova hoti bhavasaṅkhepenāti. Etthesā chijjate",
  "atk-s0301a1:208_5": "jaṭāti ettha tebhūmakavaṭṭassa pariyādiyanaṭṭhāne esā jaṭā chijjati, nibbānaṁ āgamma",
  "atk-s0301a1:208_6": "chijjati nirujjhatīti ayaṁ attho dassito hoti. Tatiyaṁ.",
  "atk-s0301a1:209": "4. Manonivāraṇasuttavaṇṇanā",
  "atk-s0301a1:210_0": "24. Catutthe yato yatoti pāpato vā kalyāṇato vā. Ayaṁ kira devatā “yaṁkiñci kusalādibhedaṁ",
  "atk-s0301a1:210_1": "lokiyaṁ vā lokuttaraṁ vā mano, taṁ nivāretabbameva, na uppādetabba”nti evaṁladdhikā.",
  "atk-s0301a1:210_2": "Sa sabbatoti so sabbato. Atha bhagavā – “ayaṁ devatā aniyyānikakathaṁ katheti, mano",
  "atk-s0301a1:210_3": "nāma nivāretabbampi atthi bhāvetabbampi, vibhajitvā namassā dassessāmī”ti cintetvā",
  "atk-s0301a1:210_4": "dutiyagāthaṁ āha. Tattha na mano saṁyatattamāgatanti, yaṁ vuttaṁ “na sabbato mano",
  "atk-s0301a1:210_5": "nivāraye”ti, kataraṁ taṁ mano, yaṁ taṁ sabbato na nivāretabbanti ce. Mano saṁyatattaṁ",
  "atk-s0301a1:210_6": "āgataṁ, yaṁ mano yattha saṁyatabhāvaṁ āgataṁ, “dānaṁ dassāmi, sīlaṁ rakkhissāmī”tiādinā",
  "atk-s0301a1:210_7": "nayena uppannaṁ, etaṁ mano na nivāretabbaṁ, aññadatthu brūhetabbaṁ vaḍḍhetabbaṁ.",
  "atk-s0301a1:210_8": "Yato yato ca pāpakanti yato yato akusalaṁ uppajjati, tato tato ca taṁ nivāretabbanti. Catutthaṁ.",
  "atk-s0301a1:211": "5. Arahantasuttavaṇṇanā",
  "atk-s0301a1:212_0": "25. Pañcame katāvīti catūhi maggehi katakicco. Ahaṁ vadāmīti ayaṁ devatā vanasaṇḍavāsinī,",
  "atk-s0301a1:212_1": "sā āraññakānaṁ bhikkhūnaṁ “ahaṁ bhuñjāmi, ahaṁ nisīdāmi, mama patto, mama cīvara”ntiādikathāvohāraṁ",
  "atk-s0301a1:212_2": "sutvā cintesi – “ahaṁ ime bhikkhū ‘khīṇāsavā’ti maññāmi, khīṇāsavānañca nāma evarūpā",
  "atk-s0301a1:212_3": "attupaladdhinissitakathā hoti, na hoti nu kho”ti jānanatthaṁ evaṁ pucchati.",
  "atk-s0301a1:213_0": "Sāmaññanti lokaniruttiṁ lokavohāraṁ. Kusaloti khandhādīsu kusalo. Vohāramattenāti",
  "atk-s0301a1:213_1": "upaladdhinissitakathaṁ hitvā vohārabhedaṁ akaronto “ahaṁ, mamā”ti vadeyya. “Khandhā",
  "atk-s0301a1:213_2": "bhuñjanti, khandhā nisīdanti, khandhānaṁ patto, khandhānaṁ cīvara”nti hi vutte vohārabhedo",
  "atk-s0301a1:213_3": "hoti, na koci jānāti. Tasmā evaṁ avatvā lokavohārena voharatīti.",
  "atk-s0301a1:214_0": "Atha devatā – “yadi diṭṭhiyā vasena na vadati, mānavasena nu kho vadatī”ti cintetvā",
  "atk-s0301a1:214_1": "puna yo hotīti pucchi. Tattha mānaṁ nu khoti so bhikkhu mānaṁ upagantvā mānavasena",
  "atk-s0301a1:214_2": "vadeyya nu khoti. Atha bhagavā – “ayaṁ devatā khīṇāsavaṁ samānaṁ viya karotī”ti cintetvā,",
  "atk-s0301a1:214_3": "“khīṇāsavassa navavidhopi māno pahīno”ti dassento paṭigāthaṁ āha. Tattha vidhūpitāti",
  "atk-s0301a1:214_4": "vidhamitā. Mānaganthassāti mānā ca ganthā ca assa. Maññatanti maññanaṁ. Tividhampi",
  "atk-s0301a1:214_5": "taṇhā-diṭṭhi-māna-maññanaṁ so vītivatto, atikkantoti attho. Sesaṁ uttānatthamevāti. Pañcamaṁ.",
  "atk-s0301a1:215": "6. Pajjotasuttavaṇṇanā",
  "atk-s0301a1:216_0": "26. Chaṭṭhe puṭṭhunti pucchituṁ. Kathaṁ jānemūti kathaṁ jāneyyāma. Divārattinti divā",
  "atk-s0301a1:216_1": "ca rattiñca. Tattha tatthāti yattha yattheva pajjalito hoti, tattha tattha. Esā ābhāti",
  "atk-s0301a1:216_2": "esā buddhābhā. Katamā pana sāti? Ñāṇāloko vā hotu pītiāloko vā pasādāloko vā dhammakathāāloko",
  "atk-s0301a1:216_3": "vā, sabbopi buddhānaṁ pātubhāvā uppanno āloko buddhābhā nāma. Ayaṁ anuttarā sabbaseṭṭhā",
  "atk-s0301a1:216_4": "asadisāti. Chaṭṭhaṁ.",
  "atk-s0301a1:217": "7. Sarasuttavaṇṇanā",
  "atk-s0301a1:218_0": "27. Sattame kuto sarā nivattantīti ime saṁsārasarā kuto nivattanti, kiṁ āgamma nappavattantīti",
  "atk-s0301a1:218_1": "attho. Na gādhatīti na patiṭṭhāti. Atoti ato nibbānato. Sesaṁ uttānatthamevāti. Sattamaṁ.",
  "atk-s0301a1:219": "8. Mahaddhanasuttavaṇṇanā",
  "atk-s0301a1:220_0": "28. Aṭṭhame nidhānagataṁ muttasārādi mahantaṁ dhanametesanti mahaddhanā. Suvaṇṇarajatabhājanādi",
  "atk-s0301a1:220_1": "mahābhogo etesanti mahābhogā. Aññamaññābhigijjhantīti aññamaññaṁ abhigijjhanti patthenti",
  "atk-s0301a1:220_2": "pihenti. Analaṅkatāti atittā apariyattajātā. Ussukkajātesūti nānākiccajātesu anuppannānaṁ",
  "atk-s0301a1:220_3": "rūpādīnaṁ uppādanatthāya uppannānaṁ anubhavanatthāya ussukkesu. Bhavasotānusārīsūti",
  "atk-s0301a1:220_4": "vaṭṭasotaṁ anusarantesu. Anussukāti avāvaṭā. Agāranti mātugāmena saddhiṁ gehaṁ. Virājiyāti",
  "atk-s0301a1:220_5": "virājetvā. Sesaṁ uttānamevāti. Aṭṭhamaṁ.",
  "atk-s0301a1:221": "9. Catucakkasuttavaṇṇanā",
  "atk-s0301a1:222_0": "29. Navame catucakkanti catuiriyāpathaṁ. Iriyāpatho hi idha cakkanti adhippeto. Navadvāranti",
  "atk-s0301a1:222_1": "navahi vaṇamukhehi navadvāraṁ. Puṇṇanti asucipūraṁ. Lobhena saṁyutanti taṇhāya saṁyuttaṁ.",
  "atk-s0301a1:222_2": "Kathaṁ yātrā bhavissatīti etassa evarūpassa sarīrassa kathaṁ niggamanaṁ bhavissati,",
  "atk-s0301a1:222_3": "kathaṁ mutti parimutti samatikkamo bhavissatīti pucchati. Naddhinti upanāhaṁ, pubbakāle",
  "atk-s0301a1:222_4": "kodho, aparakāle upanāhoti evaṁ pavattaṁ balavakodhanti attho. Varattanti “chetvā",
  "atk-s0301a1:222_5": "naddhi varattañca, sandānaṁ sahanukkama”nti gāthāya taṇhā varattā, diṭṭhi sandānaṁ",
  "atk-s0301a1:222_6": "nāma jātaṁ. Idha pana pāḷiniddiṭṭhe kilese ṭhapetvā avasesā “varattā”ti veditabbā,",
  "atk-s0301a1:222_7": "iti kilesavarattañca chetvāti attho. Icchā lobhanti ekoyeva dhammo icchanaṭṭhena",
  "atk-s0301a1:222_8": "icchā, lubbhanaṭṭhena lobhoti vutto. Paṭhamuppattikā vā dubbalā icchā, aparāparuppattiko",
  "atk-s0301a1:222_9": "balavā lobho. Aladdhapatthanā vā icchā, paṭiladdhavatthumhi lobho. Samūlaṁ taṇhanti",
  "atk-s0301a1:222_10": "avijjāmūlena samūlakaṁ taṇhaṁ. Abbuyhāti aggamaggena uppāṭetvā. Sesaṁ uttānamevāti. Navamaṁ.",
  "atk-s0301a1:223": "10. Eṇijaṅghasuttavaṇṇanā",
  "atk-s0301a1:224_0": "30. Dasame eṇijaṅghanti eṇimigassa viya suvaṭṭitajaṅghaṁ. Kisanti athūlaṁ samasarīraṁ.",
  "atk-s0301a1:224_1": "Atha vā ātapena milātaṁ mālāgandhavilepanehi anupabrūhitasarīrantipi attho. Vīranti",
  "atk-s0301a1:224_2": "vīriyavantaṁ. Appāhāranti bhojane mattaññutāya mitāhāraṁ, vikālabhojanapaṭikkhepavasena",
  "atk-s0301a1:224_3": "vā parittāhāraṁ. Alolupanti catūsu paccayesu loluppavirahitaṁ. Rasataṇhāpaṭikkhepo",
  "atk-s0301a1:224_4": "vā esa. Sīhaṁvekacaraṁ nāganti ekacaraṁ sīhaṁ viya, ekacaraṁ nāgaṁ viya. Gaṇavāsino",
  "atk-s0301a1:224_5": "hi pamattā honti, ekacarā appamattā, tasmā ekacarāva gahitāti. Paveditāti pakāsitā",
  "atk-s0301a1:224_6": "kathitā. Etthāti etasmiṁ nāmarūpe. Pañcakāmaguṇavasena hi rūpaṁ gahitaṁ, manena nāmaṁ,",
  "atk-s0301a1:224_7": "ubhayehi pana avinibhuttadhamme gahetvā pañcakkhandhādivasenapettha bhummaṁ yojetabbanti. Dasamaṁ.",
  "atk-s0301a1:225": "Sattivaggo tatiyo.",
  "atk-s0301a1:226": "4. Satullapakāyikavaggo",
  "atk-s0301a1:227": "1. Sabbhisuttavaṇṇanā",
  "atk-s0301a1:228_0": "31. Satullapakāyikavaggassa paṭhame satullapakāyikāti sataṁ dhammaṁ samādānavasena",
  "atk-s0301a1:228_1": "ullapetvā sagge nibbattāti satullapakāyikā. Tatridaṁ vatthu – sambahulā kira samuddavāṇijā",
  "atk-s0301a1:228_2": "nāvāya samuddaṁ pakkhandiṁsu. Tesaṁ khittasaravegena gacchantiyā nāvāya sattame divase",
  "atk-s0301a1:228_3": "samuddamajjhe mahantaṁ uppātikaṁ pātubhūtaṁ, mahāūmiyo uṭṭhahitvā nāvaṁ udakassa",
  "atk-s0301a1:228_4": "pūrenti. Nāvāya nimujjamānāya mahājano attano attano devatānaṁ nāmāni gahetvā āyācanādīni",
  "atk-s0301a1:228_5": "karonto paridevi. Tesaṁ majjhe eko puriso – “atthi nu kho me evarūpe bhaye patiṭṭhā”ti",
  "atk-s0301a1:228_6": "āvajjento attano parisuddhāni saraṇāni ceva sīlāni ca disvā yogī viya pallaṅkaṁ ābhujitvā",
  "atk-s0301a1:228_7": "nisīdi. Tamenaṁ itare sabhayakāraṇaṁ pucchiṁsu. So tesaṁ kathesi – “ambho ahaṁ nāvaṁ",
  "atk-s0301a1:228_8": "abhirūhanadivase bhikkhusaṅghassa dānaṁ datvā saraṇāni ceva sīlāni ca aggahesiṁ,",
  "atk-s0301a1:228_9": "tena me bhayaṁ natthī”ti. Kiṁ pana sāmi etāni aññesampi vattantīti? Āma vattantīti",
  "atk-s0301a1:228_10": "tena hi amhākampi dethāti. So te manusse sataṁ sataṁ katvā satta koṭṭhāse akāsi,",
  "atk-s0301a1:228_11": "tato pañcasīlāni adāsi. Tesu paṭhamaṁ jaṅghasataṁ gopphakamatte udake ṭhitaṁ aggahesi,",
  "atk-s0301a1:228_12": "dutiyaṁ jāṇumatte, tatiyaṁ kaṭimatte, catutthaṁ nābhimatte, pañcamaṁ thanamatte,",
  "atk-s0301a1:228_13": "chaṭṭhaṁ galappamāṇe, sattamaṁ mukhena loṇodake pavisante aggahesi. So tesaṁ sīlāni",
  "atk-s0301a1:228_14": "datvā – “aññaṁ tumhākaṁ paṭisaraṇaṁ natthi, sīlameva āvajjethā”ti ugghosesi. Tāni",
  "atk-s0301a1:228_15": "sattapi jaṅghasatāni tattha kālaṁ katvā āsannakāle gahitasīlaṁ nissāya tāvatiṁsabhavane",
  "atk-s0301a1:228_16": "nibbattiṁsu, tesaṁ ghaṭāvaseneva vimānāni nibbattiṁsu. Sabbesaṁ majjhe ācariyassa",
  "atk-s0301a1:228_17": "yojanasatikaṁ suvaṇṇavimānaṁ nibbatti, avasenāni tassa parivārāni hutvā sabbaheṭṭhimaṁ",
  "atk-s0301a1:228_18": "dvādasayojanikaṁ ahosi. Te nibbattakkhaṇeyeva kammaṁ āvajjentā ācariyaṁ nissāya sampattilābhaṁ",
  "atk-s0301a1:228_19": "ñatvā, “gacchāma tāva, dasabalassa santike amhākaṁ ācariyassa vaṇṇaṁ katheyyāmā”ti",
  "atk-s0301a1:228_20": "majjhimayāmasamanantare bhagavantaṁ upasaṅkamiṁsu, tā devatā ācariyassa vaṇṇabhaṇanatthaṁ",
  "atk-s0301a1:228_21": "ekekaṁ gāthaṁ abhāsiṁsu.",
  "atk-s0301a1:229_0": "Tattha sabbhirevāti paṇḍitehi, sappurisehi eva. Ra-kāro padasandhikaro. Samāsethāti",
  "atk-s0301a1:229_1": "saha nisīdeyya. Desanāsīsameva cetaṁ, sabbairiyāpathe sabbhireva saha kubbeyyāti",
  "atk-s0301a1:229_2": "attho. Kubbethāti kareyya. Santhavanti mittasanthavaṁ. Taṇhāsanthavo pana na kenaci",
  "atk-s0301a1:229_3": "saddhiṁ kātabbo, mittasanthavo buddha-paccekabuddha-buddhasāvakehi saha kātabbo.",
  "atk-s0301a1:229_4": "Idaṁ sandhāyetaṁ vuttaṁ. Satanti buddhādīnaṁ sappurisānaṁ. Saddhammanti pañcasīladasasīlacatusatipaṭṭhānādibhedaṁ",
  "atk-s0301a1:229_5": "saddhammaṁ, idha pana pañcasīlaṁ adhippetaṁ. Seyyo hotīti vaḍḍhi hoti. Na pāpiyoti",
  "atk-s0301a1:229_6": "lāmakaṁ kiñci na hoti. Nāññatoti vālikādīhi telādīni viya aññato andhabālato paññā",
  "atk-s0301a1:229_7": "nāma na labbhati, tilādīhi pana telādīni viya sataṁ dhammaṁ ñatvā paṇḍitameva sevanto",
  "atk-s0301a1:229_8": "bhajanto labhatīti. Sokamajjheti sokavatthūnaṁ sokānugatānaṁ vā sattānaṁ majjhagato",
  "atk-s0301a1:229_9": "na socati bandhulamallasenāpatissa upāsikā viya, pañcannaṁ corasatānaṁ majjhe dhammasenāpatissa",
  "atk-s0301a1:229_10": "saddhivihāriko saṁkiccasāmaṇero viya ca.",
  "atk-s0301a1:230_0": "Ñātimajjhe virocatīti ñātigaṇamajjhe saṁkiccatherassa saddhivihāriko adhimuttakasāmaṇero",
  "atk-s0301a1:230_1": "viya sobhati. So kira therassa bhāgineyyo hoti, atha naṁ thero āha – “sāmaṇera, mahallakosi",
  "atk-s0301a1:230_2": "jāto, gaccha, vassāni pucchitvā ehi, upasampādessāmi ta”nti. So “sādhū”ti theraṁ",
  "atk-s0301a1:230_3": "vanditvā pattacīvaramādāya coraaṭaviyā orabhāge bhaginigāmaṁ gantvā piṇḍāya cari,",
  "atk-s0301a1:230_4": "taṁ bhaginī disvā vanditvā gehe nisīdāpetvā bhojesi. So katabhattakicco vassāni pucchi.",
  "atk-s0301a1:230_5": "Sā “ahaṁ na jānāmi, mātā me jānātī”ti āha. Atha so “tiṭṭhatha tumhe, ahaṁ mātusantikaṁ",
  "atk-s0301a1:230_6": "gamissāmī”ti aṭaviṁ otiṇṇo. Tamenaṁ dūratova corapuriso disvā corānaṁ ārocesi. Corā",
  "atk-s0301a1:230_7": "“sāmaṇero kireko aṭaviṁ otiṇṇo, gacchatha naṁ ānethā”ti āṇāpetvā ekacce “mārema na”nti",
  "atk-s0301a1:230_8": "āhaṁsu, ekacce vissajjemāti. Sāmaṇero cintesi – “ahaṁ sekho sakaraṇīyo, imehi saddhiṁ",
  "atk-s0301a1:230_9": "mantetvā sotthimattānaṁ karissāmī”ti corajeṭṭhakaṁ āmantetvā, “upamaṁ te, āvuso,",
  "atk-s0301a1:230_10": "karissāmī”ti imā gāthā abhāsi –",
  "atk-s0301a1:231": "“Ahu atītamaddhānaṁ, araññasmiṁ brahāvane;",
  "atk-s0301a1:232": "Ceto kūṭāni oḍḍetvā, sasakaṁ avadhī tadā.",
  "atk-s0301a1:233": "“Sasakañca mataṁ disvā, ubbiggā migapakkhino;",
  "atk-s0301a1:234": "Ekarattiṁ apakkāmuṁ, ‘akiccaṁ vattate idha’.",
  "atk-s0301a1:235": "“Tatheva samaṇaṁ hantvā, adhimuttaṁ akiñcanaṁ;",
  "atk-s0301a1:236": "Addhikā nāgamissanti, dhanajāni bhavissatī”ti.",
  "atk-s0301a1:237": "“Saccaṁ kho samaṇo āha, adhimutto akiñcano;",
  "atk-s0301a1:238": "Addhikā nāgamissanti, dhanajāni bhavissati.",
  "atk-s0301a1:239": "“Sace paṭipathe disvā, nārocessasi kassaci;",
  "atk-s0301a1:240": "Tava saccamanurakkhanto, gaccha bhante yathāsukha”nti.",
  "atk-s0301a1:241": "So tehi corehi vissajjito gacchanto ñātayopi disvā tesampi na ārocesi. Atha te anuppatte corā gahetvā viheṭhayiṁsu, uraṁ paharitvā paridevamānañcassa mātaraṁ corā etadavocuṁ –",
  "atk-s0301a1:242": "“Kiṁ te hoti adhimutto, udare vasiko asi;",
  "atk-s0301a1:243": "Puṭṭhā me amma akkhāhi, kathaṁ jānemu taṁ maya”nti.",
  "atk-s0301a1:244": "“Adhimuttassa ahaṁ mātā, ayañca janako pitā;",
  "atk-s0301a1:245": "Bhaginī bhātaro cāpi, sabbeva idha ñātayo.",
  "atk-s0301a1:246": "“Akiccakārī adhimutto, yaṁ disvā na nivāraye;",
  "atk-s0301a1:247": "Etaṁ kho vattaṁ samaṇānaṁ, ariyānaṁ dhammajīvinaṁ.",
  "atk-s0301a1:248": "“Saccavādī adhimutto, yaṁ disvā na nivāraye;",
  "atk-s0301a1:249": "Adhimuttassa suciṇṇena, saccavādissa bhikkhuno;",
  "atk-s0301a1:250": "Sabbeva abhayaṁ pattā, sotthiṁ gacchantu ñātayo”ti.",
  "atk-s0301a1:251": "Evaṁ te corehi vissajjitā gantvā adhimuttaṁ āhaṁsu –",
  "atk-s0301a1:252": "“Tava tāta suciṇṇena, saccavādissa bhikkhuno;",
  "atk-s0301a1:253": "Sabbeva abhayaṁ pattā, sotthiṁ paccāgamamhase”ti.",
  "atk-s0301a1:254_0": "Tepi pañcasatā corā pasādaṁ āpajjitvā adhimuttassa sāmaṇerassa santike pabbajiṁsu.",
  "atk-s0301a1:254_1": "So te ādāya upajjhāyassa santikaṁ gantvā paṭhamaṁ attanā upasampanno pacchā te pañcasate",
  "atk-s0301a1:254_2": "attano antevāsike katvā upasampādesi. Te adhimuttatherassa ovāde ṭhitā sabbe aggaphalaṁ",
  "atk-s0301a1:254_3": "arahattaṁ pāpuṇiṁsu. Imamatthaṁ gahetvā devatā “sataṁ saddhammamaññāya ñātimajjhe virocatī”ti āha.",
  "atk-s0301a1:255_0": "Sātatanti satataṁ sukhaṁ vā ciraṁ tiṭṭhantīti vadati. Sabbāsaṁ voti sabbāsaṁ tumhākaṁ.",
  "atk-s0301a1:255_1": "Pariyāyenāti kāraṇena. Sabbadukkhā pamuccatīti, na kevalaṁ seyyova hoti, na ca kevalaṁ",
  "atk-s0301a1:255_2": "paññaṁ labhati, sokamajjhe na socati, ñātimajjhe virocati, sugatiyaṁ nibbattati,",
  "atk-s0301a1:255_3": "ciraṁ sukhaṁ tiṭṭhati, sakalasmā pana vaṭṭadukkhāpi muccatīti. Paṭhamaṁ.",
  "atk-s0301a1:256": "2. Maccharisuttavaṇṇanā",
  "atk-s0301a1:257_0": "32. Dutiye maccherā ca pamādā cāti attasampattinigūhanalakkhaṇena maccherena ceva",
  "atk-s0301a1:257_1": "sativippavāsalakkhaṇena pamādena ca. Ekacco hi ‘idaṁ me dentassa parikkhayaṁ gamissati,",
  "atk-s0301a1:257_2": "mayhaṁ vā gharamānusakānaṁ vā na bhavissatī”ti macchariyena dānaṁ na deti. Ekacco",
  "atk-s0301a1:257_3": "khiḍḍādipasutattā ‘dānaṁ dātabba”nti cittampi na uppādeti. Evaṁ dānaṁ na dīyatīti",
  "atk-s0301a1:257_4": "evametaṁ yasadāyakaṁ sirīdāyakaṁ sampattidāyakaṁ sukhadāyakaṁ dānaṁ nāma na dīyatītiādinā",
  "atk-s0301a1:257_5": "kāraṇaṁ kathesi. Puññaṁ ākaṅkhamānenāti pubbacetanādibhedaṁ puññaṁ icchamānena. Deyyaṁ",
  "atk-s0301a1:257_6": "hoti vijānatāti atthi dānassa phalanti jānantena dātabbamevāti vadati.",
  "atk-s0301a1:258_0": "Tameva bālaṁ phusatīti taṁyeva bālaṁ idhalokaparalokesu jighacchā ca pipāsā ca phusati",
  "atk-s0301a1:258_1": "anubandhati na vijahati. Tasmāti yasmā tameva phusati, tasmā. Vineyya maccheranti",
  "atk-s0301a1:258_2": "maccheramalaṁ vinetvā. Dajjā dānaṁ malābhibhūti malābhibhū hutvā taṁ maccheramalaṁ",
  "atk-s0301a1:258_3": "abhibhavitvā dānaṁ dadeyya.",
  "atk-s0301a1:259_0": "Te matesu na mīyantīti adānasīlatāya maraṇena matesu na mīyanti. Yathā hi mato samparivāretvā",
  "atk-s0301a1:259_1": "ṭhapite bahumhipi annapānādimhi “idaṁ imassa hotu, idaṁ imassā”ti uṭṭhahitvā saṁvibhāgaṁ",
  "atk-s0301a1:259_2": "na karoti, evaṁ adānasīlopīti matakassa ca adānasīlassa ca bhogā samasamā nāma honti.",
  "atk-s0301a1:259_3": "Tena dānasīlā evarūpesu matesu na mīyantīti attho. Panthānaṁva saha vajaṁ, appasmiṁ",
  "atk-s0301a1:259_4": "ye pavecchantīti yathā addhānaṁ kantāramaggaṁ saha vajantā pathikā saha vajantānaṁ",
  "atk-s0301a1:259_5": "pathikānaṁ appasmiṁ pātheyye saṁvibhāgaṁ katvā pavecchanti dadantiyeva, evamevaṁ",
  "atk-s0301a1:259_6": "ye pana anamataggaṁ saṁsārakantāraṁ saha vajantā saha vajantānaṁ appasmimpi deyyadhamme",
  "atk-s0301a1:259_7": "saṁvibhāgaṁ katvā dadantiyeva, te matesu na mīyanti.",
  "atk-s0301a1:260_0": "Esa dhammo sanantanoti esa porāṇako dhammo, sanantanānaṁ vā paṇḍitānaṁ esa dhammoti.",
  "atk-s0301a1:260_1": "Appasmeketi appasmiṁ deyyadhamme eke. Pavecchantīti dadanti. Bahuneke na dicchareti",
  "atk-s0301a1:260_2": "bahunāpi bhogena samannāgatā ekacce na dadanti. Sahassena samaṁ mitāti sahassena",
  "atk-s0301a1:260_3": "saddhiṁ mitā, sahassa dānasadisā hoti.",
  "atk-s0301a1:261_0": "Duranvayoti duranugamano, duppūroti attho. Dhammaṁ careti dasakusalakammapathadhammaṁ",
  "atk-s0301a1:261_1": "carati. Yopi samuñjakañcareti yo api khalamaṇḍalādisodhanapalālapoṭhanādivasena samuñjakañcarati.",
  "atk-s0301a1:261_2": "Dārañca posanti dārañca posanto. Dadaṁ appakasminti appakasmiṁ paṇṇasākamattasmimpi",
  "atk-s0301a1:261_3": "saṁvibhāgaṁ katvā dadantova so dhammaṁ carati. Sataṁ sahassānanti sahassaṁ sahassaṁ",
  "atk-s0301a1:261_4": "katvā gaṇitānaṁ purisānaṁ sataṁ, satasahassanti attho. Sahassayāginanti bhikkhusahassassa",
  "atk-s0301a1:261_5": "vā yāgo kahāpaṇasahassena vā nibbattito yāgopi sahassayāgo. So etesaṁ atthīti sahassayāgino,",
  "atk-s0301a1:261_6": "tesaṁ sahassayāginaṁ. Etena dasannaṁ vā bhikkhukoṭīnaṁ dasannaṁ vā kahāpaṇakoṭīnaṁ",
  "atk-s0301a1:261_7": "piṇḍapāto dassito hoti. Ye ettakaṁ dadanti, te kalampi nagghanti tathāvidhassāti",
  "atk-s0301a1:261_8": "āha. Yvāyaṁ samuñjakaṁ carantopi dhammaṁ carati, dāraṁ posentopi, appakasmiṁ dadantopi,",
  "atk-s0301a1:261_9": "tathāvidhassa ete sahassayāgino kalampi nagghanti. Yaṁ tena daliddena ekapaṭivīsakamattampi",
  "atk-s0301a1:261_10": "salākabhattamattampi vā dinnaṁ, tassa dānassa sabbesampi tesaṁ dānaṁ kalaṁ nagghatīti.",
  "atk-s0301a1:261_11": "Kalaṁ nāma soḷasabhāgopi satabhāgopi sahassabhāgopi. Idha satabhāgo gahito. Yaṁ tena",
  "atk-s0301a1:261_12": "dānaṁ dinnaṁ, tasmiṁ satadhā vibhatte itaresaṁ dasakoṭisahassadānaṁ tato ekakoṭṭhāsampi nagghatīti āha.",
  "atk-s0301a1:262_0": "Evaṁ tathāgate dānassa agghaṁ karonte samīpe ṭhitā devatā cintesi – “evaṁ bhagavā",
  "atk-s0301a1:262_1": "mahantaṁ dānaṁ pādena pavaṭṭetvā ratanasatike viya narake pakkhipanto idaṁ evaṁ parittakaṁ",
  "atk-s0301a1:262_2": "dānaṁ candamaṇḍale paharanto viya ukkhipati, kathaṁ nu kho etaṁ mahapphalatara”nti",
  "atk-s0301a1:262_3": "jānanatthaṁ gāthāya ajjhabhāsi. Tattha kenāti kena kāraṇena. Mahaggatoti mahattaṁ",
  "atk-s0301a1:262_4": "gato, vipulassetaṁ vevacanaṁ. Samena dinnassāti samena dinnassa dānassa. Athassā",
  "atk-s0301a1:262_5": "bhagavā dānaṁ vibhajitvā dassento dadanti heketiādimāha. Tattha visame niviṭṭhāti",
  "atk-s0301a1:262_6": "visame kāyavacīmanokamme patiṭṭhitā hutvā. Chetvāti pothetvā. Vadhitvāti māretvā.",
  "atk-s0301a1:262_7": "Socayitvāti paraṁ sokasamappitaṁ katvā. Assumukhāti assumukhasammissā. Paraṁ rodāpetvā",
  "atk-s0301a1:262_8": "dinnadānañhi assumukhadānanti vuccati. Sadaṇḍāti daṇḍena tajjetvā paharitvā dinnadakkhiṇā",
  "atk-s0301a1:262_9": "sadaṇḍāti vuccati. Evanti nāhaṁ sammāsambuddhatāya mahādānaṁ gahetvā appaphalaṁ nāma",
  "atk-s0301a1:262_10": "kātuṁ sakkomi parittakadānaṁ vā mahapphalaṁ nāma. Idaṁ pana mahādānaṁ attano uppattiyā",
  "atk-s0301a1:262_11": "aparisuddhatāya evaṁ appaphalaṁ nāma hoti, itaraṁ parittadānaṁ attano uppattiyā parisuddhatāya",
  "atk-s0301a1:262_12": "evaṁ mahapphalaṁ nāmāti imamatthaṁ dassento evantiādimāhāti. Dutiyaṁ.",
  "atk-s0301a1:263": "3. Sādhusuttavaṇṇanā",
  "atk-s0301a1:264_0": "33. Tatiye udānaṁ udānesīti udāhāraṁ udāhari. Yathā hi yaṁ telaṁ mānaṁ gahetuṁ na",
  "atk-s0301a1:264_1": "sakkoti vissanditvā gacchati, taṁ avasesakoti vuccati. Yañca jalaṁ taḷākaṁ gahetuṁ",
  "atk-s0301a1:264_2": "na sakkoti, ajjhottharitvā gacchati, taṁ oghoti vuccati, evamevaṁ yaṁ pītivacanaṁ",
  "atk-s0301a1:264_3": "hadayaṁ gahetuṁ na sakkoti, adhikaṁ hutvā anto asaṇṭhahitvā bahi nikkhamati, taṁ",
  "atk-s0301a1:264_4": "udānanti vuccati. Evarūpaṁ pītimayaṁ vacanaṁ nicchāresīti attho. Saddhāyapi sāhu",
  "atk-s0301a1:264_5": "dānanti kammañca kammaphalañca saddahitvāpi dinnadānaṁ sāhu laddhakaṁ bhaddakameva.",
  "atk-s0301a1:264_6": "Āhūti kathenti. Kathaṁ panetaṁ ubhayaṁ samaṁ nāma hotīti? Jīvitabhīruko hi yujjhituṁ",
  "atk-s0301a1:264_7": "na sakkoti, khayabhīruko dātuṁ na sakkoti. “Jīvitañca rakkhissāmi yujjhissāmi cā”ti",
  "atk-s0301a1:264_8": "hi vadanto na yujjhati. Jīvite pana ālayaṁ vissajjetvā, “chejjaṁ vā hotu maraṇaṁ",
  "atk-s0301a1:264_9": "vā, gaṇhissāmetaṁ issariya”nti ussahantova yujjhati. “Bhoge ca rakkhissāmi, dānañca",
  "atk-s0301a1:264_10": "dassāmī”ti vadanto na dadāti. Bhogesu pana ālayaṁ vissajjetvā mahādānaṁ dassāmīti",
  "atk-s0301a1:264_11": "ussahantova deti. Evaṁ dānañca yuddhañca samaṁ hoti. Kiñca bhiyyo? Appāpi santā bahuke",
  "atk-s0301a1:264_12": "jinantīti yathā ca yuddhe appakāpi vīrapurisā bahuke bhīrupurise jinanti, evaṁ saddhādisampanno",
  "atk-s0301a1:264_13": "appakampi dānaṁ dadanto bahumaccheraṁ maddati, bahuñca dānavipākaṁ adhigacchati.",
  "atk-s0301a1:264_14": "Evampi dānañca yuddhañca samānaṁ. Tenevāha –",
  "atk-s0301a1:265": "“Appampi ce saddahāno dadāti,",
  "atk-s0301a1:266": "Teneva so hoti sukhī paratthā”ti.",
  "atk-s0301a1:267": "Imassa ca panatthassa pakāsanatthaṁ ekasāṭakabrāhmaṇavatthu ca aṅkuravatthu ca vitthāretabbaṁ.",
  "atk-s0301a1:268_0": "Dhammaladdhassāti dhammena samena laddhassa bhogassa dhammaladdhassa ca puggalassa.",
  "atk-s0301a1:268_1": "Ettha puggalo laddhadhammo nāma adhigatadhammo ariyapuggalo. Iti yaṁ dhammaladdhassa",
  "atk-s0301a1:268_2": "bhogassa dānaṁ dhammaladdhassa ariyapuggalassa dīyati, tampi sādhūti attho. Yo dhammaladdhassāti",
  "atk-s0301a1:268_3": "imasmimpi gāthāpade ayameva attho. Uṭṭhānavīriyādhigatassāti uṭṭhānena ca vīriyena",
  "atk-s0301a1:268_4": "ca adhigatassa bhogassa. Vetaraṇinti desanāsīsamattametaṁ. Yamassa pana vetaraṇimpi",
  "atk-s0301a1:268_5": "sañjīvakāḷasuttādayopi ekatiṁsamahānirayepi sabbasova atikkamitvāti attho.",
  "atk-s0301a1:269_0": "Viceyya dānanti vicinitvā dinnadānaṁ. Tattha dve vicinanā dakkhiṇāvicinanaṁ dakkhiṇeyyavicinanañca.",
  "atk-s0301a1:269_1": "Tesu lāmakalāmake paccaye apanetvā paṇītapaṇīte vicinitvā tesaṁ dānaṁ dakkhiṇāvicinanaṁ",
  "atk-s0301a1:269_2": "nāma. Vipannasīle ito bahiddhā pañcanavutipāsaṇḍabhede vā dakkhiṇeyye pahāya sīlādiguṇasampannānaṁ",
  "atk-s0301a1:269_3": "sāsane pabbajitānaṁ dānaṁ dakkhiṇeyyavicinanaṁ nāma. Evaṁ dvīhākārehi viceyya dānaṁ.",
  "atk-s0301a1:269_4": "Sugatappasatthanti sugatena vaṇṇitaṁ. Tattha dakkhiṇeyyavicinanaṁ dassento ye dakkhiṇeyyātiādimāha.",
  "atk-s0301a1:269_5": "Bījāni vuttāni yathāti iminā pana dakkhiṇāvicinanaṁ āha. Avipannabījasadisā hi vicinitvā",
  "atk-s0301a1:269_6": "gahitā paṇītapaṇītā deyyadhammāti.",
  "atk-s0301a1:270_0": "Pāṇesupi sādhu saṁyamoti pāṇesu saṁyatabhāvopi bhaddako. Ayaṁ devatā itarāhi kathitaṁ",
  "atk-s0301a1:270_1": "dānānisaṁsaṁ atikkamitvā sīlānisaṁsaṁ kathetumāraddhā. Aheṭhayaṁ caranti avihiṁsanto",
  "atk-s0301a1:270_2": "caramāno. Parūpavādāti parassa upavādabhayena. Bhayāti upavādabhayā. Dānā ca kho",
  "atk-s0301a1:270_3": "dhammapadaṁva seyyoti dānato nibbānasaṅkhātaṁ dhammapadameva seyyo. Pubbe ca hi pubbatare",
  "atk-s0301a1:270_4": "ca santoti pubbe ca kassapabuddhādikāle pubbatare ca koṇāgamanabuddhādikāle, sabbepi",
  "atk-s0301a1:270_5": "vā ete pubbe ca pubbatare ca santo nāmāti. Tatiyaṁ.",
  "atk-s0301a1:271": "4. Nasantisuttavaṇṇanā",
  "atk-s0301a1:272_0": "34. Catutthe kamanīyānīti rūpādīni iṭṭhārammaṇāni. Apunāgamanaṁ anāgantā puriso maccudheyyāti",
  "atk-s0301a1:272_1": "tebhūmakavaṭṭasaṅkhātā maccudheyyā apunāgamanasaṅkhātaṁ nibbānaṁ anāgantā. Nibbānañhi",
  "atk-s0301a1:272_2": "sattā na punāgacchanti, tasmā taṁ apunāgamananti vuccati. Taṁ kāmesu baddho ca pamatto",
  "atk-s0301a1:272_3": "ca anāgantā nāma hoti, so taṁ pāpuṇituṁ na sakkoti, tasmā evamāha. Chandajanti taṇhāchandato",
  "atk-s0301a1:272_4": "jātaṁ. Aghanti pañcakkhandhadukkhaṁ. Dutiyapadaṁ tasseva vevacanaṁ. Chandavinayā",
  "atk-s0301a1:272_5": "aghavinayoti taṇhāvinayena pañcakkhandhavinayo. Aghavinayā dukkhavinayoti pañcakkhandhavinayena",
  "atk-s0301a1:272_6": "vaṭṭadukkhaṁ vinītameva hoti. Citrānīti ārammaṇacittāni. Saṅkapparāgoti saṅkappitarāgo.",
  "atk-s0301a1:272_7": "Evamettha vatthukāmaṁ paṭikkhipitvā kilesakāmo kāmoti vutto. Ayaṁ panattho pasūrasuttena",
  "atk-s0301a1:272_8": "vibhāvetabbo. Pasūraparibbājako hi therena “saṅkapparāgo purisassa kāmo”ti vutte –",
  "atk-s0301a1:273": "“Na te kāmā yāni citrāni loke,",
  "atk-s0301a1:274": "Saṅkapparāgañca vadesi kāmaṁ;",
  "atk-s0301a1:275": "Saṅkappayaṁ akusale vitakke,",
  "atk-s0301a1:276": "Bhikkhūpi te hehinti kāmabhogī”ti. –",
  "atk-s0301a1:277": "Āha. Atha naṁ thero avoca –",
  "atk-s0301a1:278": "“Te ce kāmā yāni citrāni loke,",
  "atk-s0301a1:279": "Saṅkapparāgaṁ na vadesi kāmaṁ;",
  "atk-s0301a1:280": "Passanto rūpāni manoramāni,",
  "atk-s0301a1:281": "Satthāpi te hehiti kāmabhogī.",
  "atk-s0301a1:282": "Suṇanto saddāni, ghāyanto gandhāni;",
  "atk-s0301a1:283": "Sāyanto rasāni, phusanto phassāni manoramāni;",
  "atk-s0301a1:284": "Satthāpi te hehiti kāmabhogī”ti.",
  "atk-s0301a1:285_0": "Athettha dhīrāti atha etesu ārammaṇesu paṇḍitā chandarāgaṁ vinayanti. Saṁyojanaṁ",
  "atk-s0301a1:285_1": "sabbanti dasavidhampi saṁyojanaṁ. Akiñcananti rāgakiñcanādivirahitaṁ. Nānupatanti",
  "atk-s0301a1:285_2": "dukkhāti vaṭṭadukkhā pana tassa upari na patanti. Iccāyasmāmogharājāti, “pahāsi saṅkha”nti",
  "atk-s0301a1:285_3": "gāthaṁ sutvā tassaṁ parisati anusandhikusalo mogharājā nāma thero “imissā gāthāya",
  "atk-s0301a1:285_4": "attho na yathānusandhiṁ gato”ti cintetvā yathānusandhiṁ ghaṭento evamāha. Tattha",
  "atk-s0301a1:285_5": "idha vā huraṁ vāti idhaloke vā paraloke vā. Naruttamaṁ atthacaraṁ narānanti kiñcāpi",
  "atk-s0301a1:285_6": "sabbe khīṇāsavā naruttamā ceva atthacarā ca narānaṁ, thero pana dasabalaṁ sandhāyevamāha.",
  "atk-s0301a1:285_7": "Ye taṁ namassanti pasaṁsiyā teti yadi tathāvimuttaṁ devamanussā namassanti, atha",
  "atk-s0301a1:285_8": "ye taṁ bhagavantaṁ kāyena vā vācāya vā anupaṭipattiyā vā namassanti, te kiṁ pasaṁsiyā,",
  "atk-s0301a1:285_9": "udāhu apasaṁsiyāti. Bhikkhūti mogharājattheraṁ ālapati. Aññāya dhammanti catusaccadhammaṁ",
  "atk-s0301a1:285_10": "jānitvā. Saṅgātigā tepi bhavantīti ye taṁ kāyena vā vācāya vā anupaṭipattiyā vā namassanti.",
  "atk-s0301a1:285_11": "Te catusaccadhammaṁ aññāya vicikicchaṁ pahāya saṅgātigāpi honti, pasaṁsiyāpi hontīti. Catutthaṁ.",
  "atk-s0301a1:286": "5. Ujjhānasaññisuttavaṇṇanā",
  "atk-s0301a1:287_0": "35. Pañcame ujjhānasaññikāti ujjhānasaññī devaloko nāma pāṭiyekko natthi, imā pana",
  "atk-s0301a1:287_1": "devatā tathāgatassa catupaccayaparibhogaṁ nissāya ujjhāyamānā āgatā. Tāsaṁ kira evaṁ",
  "atk-s0301a1:287_2": "ahosi – “samaṇo gotamo bhikkhūnaṁ paṁsukūlacīvara-piṇḍiyālopa-rukkhamūlasenāsanapūtimuttabhesajjehi",
  "atk-s0301a1:287_3": "santosasseva pariyantakāritaṁ vaṇṇeti, sayaṁ pana pattuṇṇadukūla khomādīni paṇītacīvarāni",
  "atk-s0301a1:287_4": "dhāreti, rājārahaṁ uttamaṁ bhojanaṁ bhuñjati, devavimānakappāya gandhakuṭiyā varasayane",
  "atk-s0301a1:287_5": "sayati, sappinavanītādīni bhesajjāni paṭisevati, divasaṁ mahājanassa dhammaṁ deseti,",
  "atk-s0301a1:287_6": "vacanamassa aññato gacchati, kiriyā aññato”ti ujjhāyamānā āgamiṁsu. Tena tāsaṁ dhammasaṅgāhakattherehi",
  "atk-s0301a1:287_7": "“ujjhānasaññikā”ti nāmaṁ gahitaṁ.",
  "atk-s0301a1:288_0": "Aññathā santanti aññenākārena bhūtaṁ. Nikaccāti nikatiyā vañcanāya, vañcetvāti attho.",
  "atk-s0301a1:288_1": "Kitavassevāti kitavo vuccati sākuṇiko. So hi agumbova samāno sākhapaṇṇādipaṭicchādanena",
  "atk-s0301a1:288_2": "gumbavaṇṇaṁ dassetvā upagate moratittirādayo sakuṇe māretvā dārabharaṇaṁ karoti.",
  "atk-s0301a1:288_3": "Iti tassa kitavassa imāya vañcanāya evaṁ vañcetvā sakuṇamaṁsabhojanaṁ viya kuhakassāpi",
  "atk-s0301a1:288_4": "paṁsukūlena attānaṁ paṭicchādetvā kathāchekatāya mahājanaṁ vañcetvā khādamānassa",
  "atk-s0301a1:288_5": "vicarato. Bhuttaṁ theyyena tassa tanti sabbopi tassa catupaccayaparibhogo theyyena",
  "atk-s0301a1:288_6": "paribhutto nāma hotīti devatā bhagavantaṁ sandhāya vadati. Parijānanti paṇḍitāti",
  "atk-s0301a1:288_7": "ayaṁ kārako vā akārako vāti paṇḍitā jānanti. Iti tā devatā “tathāgatāpi mayameva",
  "atk-s0301a1:288_8": "paṇḍitā”ti maññamānā evamāhaṁsu.",
  "atk-s0301a1:289_0": "Atha bhagavā nayidantiādimāha. Tattha yāyaṁ paṭipadā daḷhāti ayaṁ dhammānudhammapaṭipadā",
  "atk-s0301a1:289_1": "daḷhā thirā. Yāya paṭipadāya dhīrā paṇḍitā ārammaṇūpanijjhānena lakkhaṇūpanijjhānena",
  "atk-s0301a1:289_2": "cāti dvīhi jhānehi jhāyino mārabandhanā pamuccanti, taṁ paṭipadaṁ bhāsitamattena",
  "atk-s0301a1:289_3": "vā savanamattena vā okkamituṁ paṭipajjituṁ na sakkāti attho. Na ve dhīrā pakubbantīti",
  "atk-s0301a1:289_4": "dhīrā paṇḍitā viditvā lokapariyāyaṁ saṅkhāralokassa udayabbayaṁ ñatvā catusaccadhammañca",
  "atk-s0301a1:289_5": "aññāya kilesanibbānena nibbutā loke visattikaṁ tiṇṇā evaṁ na kubbanti, mayaṁ evarūpāni na kathemāti attho.",
  "atk-s0301a1:290_0": "Pathaviyaṁ patiṭṭhahitvāti “ayuttaṁ amhehi kataṁ, akārakameva mayaṁ kārakavādena",
  "atk-s0301a1:290_1": "samudācarimhā”ti lajjamānā mahābrahmani viya bhagavati gāravaṁ paccupaṭṭhapetvā aggikkhandhaṁ",
  "atk-s0301a1:290_2": "viya bhagavantaṁ durāsadaṁ katvā passamānā ākāsato otaritvā bhūmiyaṁ ṭhatvāti attho.",
  "atk-s0301a1:290_3": "Accayoti aparādho. No, bhante, accāgamāti amhe atikkamma abhibhavitvā pavatto. Āsādetabbanti",
  "atk-s0301a1:290_4": "ghaṭṭayitabbaṁ. Tā kira devatā bhagavantaṁ kāyena vācāyāti dvīhipi ghaṭṭayiṁsu. Tathāgataṁ",
  "atk-s0301a1:290_5": "avanditvā ākāse patiṭṭhamānā kāyena ghaṭṭayiṁsu, kitavopamaṁ āharitvā nānappakārakaṁ",
  "atk-s0301a1:290_6": "asabbhivādaṁ vadamānā vācāya ghaṭṭayiṁsu. Tasmā āsādetabbaṁ amaññimhāti āhaṁsu. Paṭiggaṇhātūti",
  "atk-s0301a1:290_7": "khamatu. Āyatiṁ saṁvarāyāti anāgate saṁvaraṇatthāya, puna evarūpassa aparādhassa",
  "atk-s0301a1:290_8": "dosassa akaraṇatthāya.",
  "atk-s0301a1:291_0": "Sitaṁpātvākāsīti aggadante dassento pahaṭṭhākāraṁ dassesi. Kasmā? Tā kira devatā",
  "atk-s0301a1:291_1": "na sabhāvena khamāpenti, lokiyamahājanañca sadevake loke aggapuggalaṁ tathāgatañca",
  "atk-s0301a1:291_2": "ekasadisaṁ karonti. Atha bhagavā “parato kathāya uppannāya buddhabalaṁ dīpetvā pacchā",
  "atk-s0301a1:291_3": "khamissāmī”ti sitaṁ pātvākāsi. Bhiyyoso mattāyāti atirekappamāṇena. Imaṁ gāthaṁ abhāsīti",
  "atk-s0301a1:291_4": "kupito esa amhākanti maññamānā abhāsi.",
  "atk-s0301a1:292_0": "Na paṭigaṇhatīti na khamati nādhivāseti. Kopantaroti abbhantare uppannakopo. Dosagarūti",
  "atk-s0301a1:292_1": "dosaṁ garuṁ katvā ādāya viharanto. Sa veraṁ paṭimuñcatīti so evarūpo gaṇṭhikaṁ paṭimuñcanto",
  "atk-s0301a1:292_2": "viya taṁ veraṁ attani paṭimuñcati ṭhapeti, na paṭinissajjatīti attho. Accayo ce na",
  "atk-s0301a1:292_3": "vijjethāti sace accāyikakammaṁ na bhaveyya. No cidhāpagataṁ siyāti yadi aparādho",
  "atk-s0301a1:292_4": "nāma na bhāveyya. Kenīdha kusalo siyāti yadi verāni na sammeyyuṁ, kena kāraṇena kusalo bhaveyya.",
  "atk-s0301a1:293_0": "Kassaccayāti gāthāya kassa atikkamo natthi? Kassa aparādho natthi? Ko sammohaṁ nāpajjati?",
  "atk-s0301a1:293_1": "Ko niccameva paṇḍito nāmāti attho? Imaṁ kira gāthaṁ bhaṇāpanatthaṁ bhagavato sitapātukammaṁ.",
  "atk-s0301a1:293_2": "Tasmā idāni devatānaṁ buddhabalaṁ dīpetvā khamissāmīti tathāgatassa buddhassātiādimāha.",
  "atk-s0301a1:293_3": "Tattha tathāgatassāti tathā āgatoti evamādīhi kāraṇehi tathāgatassa. Buddhassāti",
  "atk-s0301a1:293_4": "catunnaṁ saccānaṁ buddhattādīhi kāraṇehi vimokkhantikapaṇṇattivasena evaṁ laddhanāmassa.",
  "atk-s0301a1:293_5": "Accayaṁ desayantīnanti yaṁ vuttaṁ tumhehi “accayaṁ desayantīnaṁ…pe… sa veraṁ paṭimuñcatī”ti,",
  "atk-s0301a1:293_6": "taṁ sādhu vuttaṁ, ahaṁ pana taṁ veraṁ nābhinandāmi na patthayāmīti attho. Paṭiggaṇhāmi",
  "atk-s0301a1:293_7": "voccayanti tumhākaṁ aparādhaṁ khamāmīti. Pañcamaṁ.",
  "atk-s0301a1:294": "6. Saddhāsuttavaṇṇanā",
  "atk-s0301a1:295_0": "36. Chaṭṭhe saddhā dutiyā purisassa hotīti purisassa devaloke manussaloke ceva nibbānañca",
  "atk-s0301a1:295_1": "gacchantassa saddhā dutiyā hoti, sahāyakiccaṁ sādheti. No ce assaddhiyaṁ avatiṭṭhatīti",
  "atk-s0301a1:295_2": "yadi assaddhiyaṁ na tiṭṭhati. Yasoti parivāro. Kittīti vaṇṇabhaṇanaṁ. Tatvassa hotīti",
  "atk-s0301a1:295_3": "tato assa hoti. Nānupatanti saṅgāti rāgasaṅgādayo pañca saṅgā na anupatanti. Pamādamanuyuñjantīti",
  "atk-s0301a1:295_4": "ye pamādaṁ karonti nibbattenti, te taṁ anuyuñjanti nāma. Dhanaṁ seṭṭhaṁva rakkhatīti",
  "atk-s0301a1:295_5": "muttāmaṇisārādiuttamadhanaṁ viya rakkhati. Jhāyantoti lakkhaṇūpanijjhānena ca ārammaṇūpanijjhānena",
  "atk-s0301a1:295_6": "ca jhāyanto. Tattha lakkhaṇūpanijjhānaṁ nāma vipassanāmaggaphalāni. Vipassanā hi",
  "atk-s0301a1:295_7": "tīṇi lakkhaṇāni upanijjhāyatīti lakkhaṇūpanijjhānaṁ. Maggo vipassanāya āgatakiccaṁ",
  "atk-s0301a1:295_8": "sādhetīti lakkhaṇūpanijjhānaṁ. Phalaṁ tathalakkhaṇaṁ nirodhasaccaṁ upanijjhāyatīti",
  "atk-s0301a1:295_9": "lakkhaṇūpanijjhānaṁ. Aṭṭha samāpattiyo pana kasiṇārammaṇassa upanijjhāyanato ārammaṇūpanijjhānanti",
  "atk-s0301a1:295_10": "veditabbā. Paramaṁ nāma arahattasukhaṁ adhippetanti. Chaṭṭhaṁ.",
  "atk-s0301a1:296": "7. Samayasuttavaṇṇanā",
  "atk-s0301a1:297_0": "37. Sattame sakkesūti “sakyā vata, bho kumārā”ti udānaṁ paṭicca sakkāti laddhanāmānaṁ",
  "atk-s0301a1:297_1": "rājakumārānaṁ nivāso ekopi janapado rūḷhīsaddena sakkāti vuccati. Tasmiṁ sakkesu",
  "atk-s0301a1:297_2": "janapade. Mahāvaneti sayaṁjāte aropime himavantena saddhiṁ ekābaddhe mahati vane.",
  "atk-s0301a1:297_3": "Sabbeheva arahantehīti imaṁ suttaṁ kathitadivaseyeva pattaarahantehi.",
  "atk-s0301a1:298_0": "Tatrāyaṁ anupubbikathā – sākiyakoliyā hi kira kapilavatthunagarassa ca koliyanagarassa",
  "atk-s0301a1:298_1": "ca antare rohiṇiṁ nāma nadiṁ ekeneva āvaraṇena bandhāpetvā sassāni kārenti. Atha",
  "atk-s0301a1:298_2": "jeṭṭhamūlamāse sassesu milāyantesu ubhayanagaravāsīnampi kammakārā sannipatiṁsu.",
  "atk-s0301a1:298_3": "Tattha koliyanagaravāsino āhaṁsu – “idaṁ udakaṁ ubhayato āhariyamānaṁ na tumhākaṁ,",
  "atk-s0301a1:298_4": "na amhākaṁ pahossati, amhākaṁ pana sassaṁ ekena udakeneva nipphajjissati, idaṁ udakaṁ",
  "atk-s0301a1:298_5": "amhākaṁ dethā”ti. Kapilavatthuvāsino āhaṁsu – “tumhesu koṭṭhe pūretvā ṭhitesu mayaṁ",
  "atk-s0301a1:298_6": "rattasuvaṇṇanīlamaṇikāḷakahāpaṇe ca gahetvā pacchipasibbakādihatthā na sakkhissāma",
  "atk-s0301a1:298_7": "tumhākaṁ gharadvāre vicarituṁ, amhākampi sassaṁ ekeneva udakena nipphajjissati, idaṁ",
  "atk-s0301a1:298_8": "udakaṁ amhākaṁ dethā”ti. “Na mayaṁ dassāmā”ti. “Mayampi na dassāmā”ti. Evaṁ kathaṁ",
  "atk-s0301a1:298_9": "vaḍḍhetvā eko uṭṭhāya ekassa pahāraṁ adāsi, sopi aññassāti evaṁ aññamaññaṁ paharitvā",
  "atk-s0301a1:298_10": "rājakulānaṁ jātiṁ ghaṭṭetvā kalahaṁ vaḍḍhayiṁsu.",
  "atk-s0301a1:299_0": "Koliyakammakārā vadanti – “tumhe kapilavatthuvāsike gahetvā gajjatha, ye soṇasiṅgālādayo",
  "atk-s0301a1:299_1": "viya attano bhaginīhi saddhiṁ saṁvasiṁsu, etesaṁ hatthino ca assā ca phalakāvudhāni",
  "atk-s0301a1:299_2": "ca amhākaṁ kiṁ karissantī”ti? Sākiyakammakārā vadanti – “tumhe dāni kuṭṭhino dārake",
  "atk-s0301a1:299_3": "gahetvā gajjatha, ye anāthā niggatikā tiracchānā viya kolarukkhe vasiṁsu, etesaṁ",
  "atk-s0301a1:299_4": "hatthino ca assā ca phalakāvudhāni ca amhākaṁ kiṁ karissantī”ti? Te gantvā tasmiṁ",
  "atk-s0301a1:299_5": "kamme niyuttaamaccānaṁ kathesuṁ, amaccā rājakulānaṁ kathesuṁ. Tato sākiyā – “bhaginīhi",
  "atk-s0301a1:299_6": "saddhiṁ saṁvasitakānaṁ thāmañca balañca dassessāmā”ti yuddhasajjā nikkhamiṁsu. Koliyāpi",
  "atk-s0301a1:299_7": "– “kolarukkhavāsīnaṁ thāmañca balañca dassessāmā”ti yuddhasajjā nikkhamiṁsu.",
  "atk-s0301a1:300_0": "Bhagavāpi rattiyā paccūsasamayeva mahākaruṇāsamāpattito uṭṭhāya lokaṁ volokento ime",
  "atk-s0301a1:300_1": "evaṁ yuddhasajje nikkhamante addasa. Disvā – “mayi gate ayaṁ kalaho vūpasammissati",
  "atk-s0301a1:300_2": "nu kho udāhu no”ti upadhārento – “ahamettha gantvā kalahavūpasamanatthaṁ tīṇi jātakāni",
  "atk-s0301a1:300_3": "kathessāmi, tato kalaho vūpasammissati. Atha sāmaggidīpanatthāya dve jātakāni kathetvā",
  "atk-s0301a1:300_4": "attadaṇḍasuttaṁ desessāmi. Desanaṁ sutvā ubhayanagaravāsinopi aḍḍhatiyāni aḍḍhatiyāni",
  "atk-s0301a1:300_5": "kumārasatāni dassanti, ahaṁ te pabbājessāmi, tadā mahāsamāgamo bhavissatī”ti sanniṭṭhānaṁ",
  "atk-s0301a1:300_6": "akāsi. Tasmā imesu yuddhasajjesu nikkhamantesu kassaci anārocetvā sayameva pattacīvaramādāya",
  "atk-s0301a1:300_7": "gantvā dvinnaṁ senānaṁ antare ākāse pallaṅkaṁ ābhujitvā chabbaṇṇarasmiyo vissajjetvā nisīdi.",
  "atk-s0301a1:301_0": "Kapilavatthuvāsino bhagavantaṁ disvāva, “amhākaṁ ñātiseṭṭho satthā āgato. Diṭṭho",
  "atk-s0301a1:301_1": "nu kho tena amhākaṁ kalahakaraṇabhāvo”ti cintetvā, “na kho pana sakkā bhagavati āgate",
  "atk-s0301a1:301_2": "amhehi parassa sarīre satthaṁ pātetuṁ. Koliyanagaravāsino amhe hanantu vā bajjhantu",
  "atk-s0301a1:301_3": "vā”ti. Āvudhāni chaḍḍetvā, bhagavantaṁ vanditvā, nisīdiṁsu. Koliyanagaravāsinopi",
  "atk-s0301a1:301_4": "tatheva cintetvā āvudhāni chaḍḍetvā, bhagavantaṁ vanditvā, nisīdiṁsu.",
  "atk-s0301a1:302_0": "Bhagavā jānantova, “kasmā āgatattha, mahārājā”ti pucchi? “Na, bhagavā, titthakīḷāya",
  "atk-s0301a1:302_1": "na pabbatakīḷāya, na nadīkīḷāya, na giridassanatthaṁ, imasmiṁ pana ṭhāne saṅgāmaṁ",
  "atk-s0301a1:302_2": "paccupaṭṭhapetvā āgatamhā”ti. “Kiṁ nissāya vo kalaho, mahārājāti? Udakaṁ, bhanteti.",
  "atk-s0301a1:302_3": "Udakaṁ kiṁ agghati, mahārājāti? Appaṁ, bhanteti. Pathavī nāma kiṁ agghati, mahārājāti?",
  "atk-s0301a1:302_4": "Anagghā, bhanteti. Khattiyā kiṁ agghantīti? Khattiyā nāma anagghā, bhanteti. Appamūlaṁ",
  "atk-s0301a1:302_5": "udakaṁ nissāya kimatthaṁ anagghe khattiye nāsetha, mahārāja, kalahe assādo nāma natthi,",
  "atk-s0301a1:302_6": "kalahavasena, mahārāja, aṭṭhāne veraṁ katvā ekāya rukkhadevatāya kāḷasīhena saddhiṁ",
  "atk-s0301a1:302_7": "baddhāghāto sakalampi imaṁ kappaṁ anuppattoyevāti vatvā phandanajātakaṁ kathesi”.",
  "atk-s0301a1:302_8": "Tato “parapattiyena nāma, mahārāja, na bhavitabbaṁ. Parapattiyā hutvā hi ekassa sasakassa",
  "atk-s0301a1:302_9": "kathāya tiyojanasahassavitthate himavante catuppadagaṇā mahāsamuddaṁ pakkhandino",
  "atk-s0301a1:302_10": "ahesuṁ. Tasmā parapattiyena na bhavitabba”nti vatvā, pathavīundriyajātakaṁ kathesi.",
  "atk-s0301a1:302_11": "Tato “kadāci, mahārāja, dubbalopi mahābalassa randhaṁ vivaraṁ passati, kadāci mahābalo",
  "atk-s0301a1:302_12": "dubbalassa. Laṭukikāpi hi sakuṇikā hatthināgaṁ ghātesī”ti laṭukikajātakaṁ kathesi.",
  "atk-s0301a1:302_13": "Evaṁ kalahavūpasamanatthāya tīṇi jātakāni kathetvā sāmaggiparidīpanatthāya dve jātakāni",
  "atk-s0301a1:302_14": "kathesi. Kathaṁ? “Samaggānañhi, mahārāja, koci otāraṁ nāma passituṁ na sakkotīti",
  "atk-s0301a1:302_15": "vatvā, rukkhadhammajātakaṁ kathesi. Tato “samaggānaṁ, mahārāja, koci vivaraṁ dassituṁ",
  "atk-s0301a1:302_16": "na sakkhi. Yadā pana aññamaññaṁ vivādamakaṁsu, atha te nesādaputto jīvitā voropetvā",
  "atk-s0301a1:302_17": "ādāya gatoti vivāde assādo nāma natthī”ti vatvā, vaṭṭakajātakaṁ kathesi. Evaṁ imāni",
  "atk-s0301a1:302_18": "pañca jātakāni kathetvā avasāne attadaṇḍasuttaṁ kathesi.",
  "atk-s0301a1:303_0": "Rājāno pasannā – “sace satthā nāgamissa, mayaṁ sahatthā aññamaññaṁ vadhitvā lohitanadiṁ",
  "atk-s0301a1:303_1": "pavattayissāma. Amhākaṁ puttabhātaro ca gehadvāre na passeyyāma, sāsanapaṭisāsanampi",
  "atk-s0301a1:303_2": "no āharaṇako nābhavissa. Satthāraṁ nissāya no jīvitaṁ laddhaṁ. Sace pana satthā āgāraṁ",
  "atk-s0301a1:303_3": "ajjhāvasissa dīpasahassadvayaparivāraṁ catumahādīparajjamassa hatthagataṁ abhavissa,",
  "atk-s0301a1:303_4": "atirekasahassaṁ kho panassa puttā abhavissaṁsu, tato khattiyaparivāro avicarissa.",
  "atk-s0301a1:303_5": "Taṁ kho panesa sampattiṁ pahāya nikkhamitvā sambodhiṁ patto. Idānipi khattiyaparivāroyeva",
  "atk-s0301a1:303_6": "vicaratū”ti ubhayanagaravāsino aḍḍhatiyāni aḍḍhatiyāni kumārasatāni adaṁsu. Bhagavāpi",
  "atk-s0301a1:303_7": "te pabbājetvā mahāvanaṁ agamāsi. Tesaṁ garugāravena na attano ruciyā pabbajitānaṁ",
  "atk-s0301a1:303_8": "anabhirati uppajji. Purāṇadutiyikāyopi tesaṁ – “ayyaputtā ukkaṇṭhantu, gharāvāso",
  "atk-s0301a1:303_9": "na saṇṭhātī”tiādīni vatvā sāsanaṁ pesenti. Te ca atirekataraṁ ukkaṇṭhiṁsu.",
  "atk-s0301a1:304_0": "Bhagavā āvajjento tesaṁ anabhiratibhāvaṁ ñatvā – “ime bhikkhū mādisena buddhena saddhiṁ",
  "atk-s0301a1:304_1": "ekato vasantā ukkaṇṭhanti, handa nesaṁ kuṇāladahassa vaṇṇaṁ kathetvā tattha netvā",
  "atk-s0301a1:304_2": "anabhiratiṁ vinodemī”ti kuṇāladahassa vaṇṇaṁ kathesi. Te taṁ daṭṭhukāmā ahesuṁ. Daṭṭhukāmattha,",
  "atk-s0301a1:304_3": "bhikkhave, kuṇāladahanti? Āma bhagavāti. Yadi evaṁ etha gacchāmāti. Iddhimantānaṁ",
  "atk-s0301a1:304_4": "bhagavā gamanaṭṭhānaṁ mayaṁ kathaṁ gamissāmāti. Tumhe gantukāmā hotha, ahaṁ mamānubhāvena",
  "atk-s0301a1:304_5": "gahetvā gamissāmīti. Sādhu, bhanteti. Bhagavā pañca bhikkhusatāni gahetvā ākāse uppatitvā",
  "atk-s0301a1:304_6": "kuṇāladahe patiṭṭhāya te bhikkhū āha – “bhikkhave, imasmiṁ kuṇāladahe yesaṁ macchānaṁ",
  "atk-s0301a1:304_7": "nāmaṁ na jānātha mamaṁ pucchathā”ti.",
  "atk-s0301a1:305_0": "Te pucchiṁsu. Bhagavā pucchitaṁ pucchitaṁ kathesi. Na kevalañca, macchānaṁyeva, tasmiṁ",
  "atk-s0301a1:305_1": "vanasaṇḍe rukkhānampi pabbatapāde dvipadacatuppadasakuṇānampi nāmāni pucchāpetvā",
  "atk-s0301a1:305_2": "kathesi. Atha dvīhi sakuṇehi mukhatuṇḍakena ḍaṁsitvā gahitadaṇḍake nisinno kuṇālasakuṇarājā",
  "atk-s0301a1:305_3": "purato pacchato ubhosu ca passesu sakuṇasaṅghaparivuto āgacchati. Bhikkhū taṁ disvā",
  "atk-s0301a1:305_4": "– “esa, bhante, imesaṁ sakuṇānaṁ rājā bhavissati, parivārā ete etassā”ti maññāmāti.",
  "atk-s0301a1:305_5": "Evametaṁ, bhikkhave, ayampi mameva vaṁso mama paveṇīti. Idāni tāva mayaṁ, bhante,",
  "atk-s0301a1:305_6": "ete sakuṇe passāma. Yaṁ pana bhagavā “ayampi mameva vaṁso mama paveṇī”ti āha, taṁ",
  "atk-s0301a1:305_7": "sotukāmamhāti. Sotukāmattha, bhikkhaveti? Āma bhagavāti. Tena hi suṇāthāti tīhi gāthāsatehi",
  "atk-s0301a1:305_8": "maṇḍetvā kuṇālajātakaṁ kathento anabhiratiṁ vinodesi. Desanāpariyosāne sabbepi sotāpattiphale",
  "atk-s0301a1:305_9": "patiṭṭhahiṁsu, maggeneva ca nesaṁ iddhipi āgatā. Bhagavā “hotu tāva ettakaṁ tesaṁ",
  "atk-s0301a1:305_10": "bhikkhūna”nti ākāse uppatitvā mahāvanameva agamāsi. Tepi bhikkhū gamanakāle dasabalassa",
  "atk-s0301a1:305_11": "ānubhāvena gantvā āgamanakāle attano ānubhāvena bhagavantaṁ parivāretvā mahāvane otariṁsu.",
  "atk-s0301a1:306_0": "Bhagavā paññattāsane nisīditvā te bhikkhū āmantetvā – “etha, bhikkhave, nisīdatha.",
  "atk-s0301a1:306_1": "Uparimaggattayavajjhānaṁ vo kilesānaṁ kammaṭṭhānaṁ kathessāmī”ti kammaṭṭhānaṁ kathesi.",
  "atk-s0301a1:306_2": "Bhikkhū cintayiṁsu – “bhagavā amhākaṁ anabhiratabhāvaṁ ñatvā kuṇāladahaṁ netvā anabhiratiṁ",
  "atk-s0301a1:306_3": "vinodesi, tattha sotāpattiphalaṁ pattānaṁ no idāni idha tiṇṇaṁ maggānaṁ kammaṭṭhānaṁ",
  "atk-s0301a1:306_4": "adāsi, na kho pana amhehi ‘sotāpannā maya’nti vītināmetuṁ vaṭṭati, purisapurisehi",
  "atk-s0301a1:306_5": "no bhavituṁ vaṭṭatī”ti te dasabalassa pāde vanditvā uṭṭhāya nisīdanaṁ papphoṭetvā",
  "atk-s0301a1:306_6": "visuṁ visuṁ pabbhārarukkhamūlesu nisīdiṁsu.",
  "atk-s0301a1:307_0": "Bhagavā cintesi – “ime bhikkhū pakatiyāpi avissaṭṭhakammaṭṭhānā, laddhupāyassa pana",
  "atk-s0301a1:307_1": "bhikkhuno kilamanakāraṇaṁ nāma natthi. Gacchantā gacchantā ca vipassanaṁ vaḍḍhetvā",
  "atk-s0301a1:307_2": "arahattaṁ patvā ‘attanā paṭividdhaguṇaṁ ārocessāmā’ti mama santikaṁ āgamissanti.",
  "atk-s0301a1:307_3": "Etesu āgatesu dasasahassacakkavāḷadevatā ekacakkavāḷe sannipatissanti, mahāsamayo",
  "atk-s0301a1:307_4": "bhavissati, vivitte okāse mayā nisīdituṁ vaṭṭatī”ti tato vivitte okāse buddhāsanaṁ paññāpetvā nisīdi.",
  "atk-s0301a1:308_0": "Sabbapaṭhamaṁ kammaṭṭhānaṁ gahetvā gatatthero saha paṭisambhidāhi arahattaṁ pāpuṇi.",
  "atk-s0301a1:308_1": "Tato aparo tato aparoti pañcasatāpi paduminiyaṁ padumāni viya vikasiṁsu. Sabbapaṭhamaṁ",
  "atk-s0301a1:308_2": "arahattaṁ pattabhikkhu “bhagavato ārocessāmī”ti pallaṅkaṁ vinibbhujitvā nisīdanaṁ",
  "atk-s0301a1:308_3": "papphoṭetvā uṭṭhāya dasabalābhimukho ahosi. Evaṁ aparopi aparopīti pañcasatā bhattasālaṁ",
  "atk-s0301a1:308_4": "pavisantā viya paṭipāṭiyāva āgamiṁsu. Paṭhamaṁ āgato vanditvā nisīdanaṁ paññāpetvā,",
  "atk-s0301a1:308_5": "ekamantaṁ nisīditvā, paṭividdhaguṇaṁ ārocetukāmo “atthi nu kho añño koci? Natthī”ti",
  "atk-s0301a1:308_6": "nivattitvā āgatamaggaṁ olokento aparampi addasa aparampi addasayevāti sabbepi te",
  "atk-s0301a1:308_7": "āgantvā ekamantaṁ nisīditvā, ayaṁ imassa harāyamāno na kathesi, ayaṁ imassa harāyamāno",
  "atk-s0301a1:308_8": "na kathesi. Khīṇāsavānaṁ kira dve ākārā honti – “aho vata mayā paṭividdhaguṇaṁ sadevako",
  "atk-s0301a1:308_9": "loko khippameva paṭivijjheyyā”ti cittaṁ uppajjati. Paṭividdhabhāvaṁ pana nidhiladdhapuriso",
  "atk-s0301a1:308_10": "viya na aññassa ārocetukāmā honti.",
  "atk-s0301a1:309_0": "Evaṁ osaṭamatte pana tasmiṁ ariyamaṇḍale pācīnayugandharaparikkhepato abbhā mahikā",
  "atk-s0301a1:309_1": "dhūmo rajo rāhūti, imehi upakkilesehi vippamuttaṁ buddhuppādapaṭimaṇḍitassa lokassa",
  "atk-s0301a1:309_2": "rāmaṇeyyakadassanatthaṁ pācīnadisāya ukkhittarajatamayamahāādāsamaṇḍalaṁ viya, nemivaṭṭiyaṁ",
  "atk-s0301a1:309_3": "gahetvā, parivattiyamānarajatacakkasassirikaṁ puṇṇacandamaṇḍalaṁ ullaṅghitvā, anilapathaṁ",
  "atk-s0301a1:309_4": "paṭipajjittha. Iti evarūpe khaṇe laye muhutte bhagavā sakkesu viharati kapilavatthusmiṁ",
  "atk-s0301a1:309_5": "mahāvane mahatā bhikkhusaṅghena saddhiṁ pañcamattehi bhikkhusatehi sabbeheva arahantehi.",
  "atk-s0301a1:310_0": "Tattha bhagavāpi mahāsammatassa vaṁse uppanno, tepi pañcasatā bhikkhū mahāsammatassa",
  "atk-s0301a1:310_1": "kule uppannā. Bhagavāpi khattiyagabbhe jāto, tepi khattiyagabbhe jātā. Bhagavāpi",
  "atk-s0301a1:310_2": "rājapabbajito, tepi rājapabbajitā. Bhagavāpi setacchattaṁ pahāya hatthagataṁ cakkavattirajjaṁ",
  "atk-s0301a1:310_3": "nissajjitvā pabbajito, tepi setacchattaṁ pahāya hatthagatāni rajjāni vissajjitvā",
  "atk-s0301a1:310_4": "pabbajitā. Iti bhagavā parisuddhe okāse, parisuddhe rattibhāge, sayaṁ parisuddho",
  "atk-s0301a1:310_5": "parisuddhaparivāro, vītarāgo vītarāgaparivāro, vītadoso vītadosaparivāro, vītamoho",
  "atk-s0301a1:310_6": "vītamohaparivāro, nittaṇho nittaṇhaparivāro, nikkileso nikkilesaparivāro, santo santaparivāro,",
  "atk-s0301a1:310_7": "danto dantaparivāro, mutto muttaparivāro, ativiya virocatīti. Vaṇṇabhūmi nāmesā,",
  "atk-s0301a1:310_8": "yattakaṁ sakkoti, tattakaṁ vattabbaṁ. Iti ime bhikkhū sandhāya vuttaṁ, “pañcamattehi",
  "atk-s0301a1:310_9": "bhikkhusatehi sabbeheva arahantehī”ti.",
  "atk-s0301a1:311_0": "Yebhuyyenāti bahutarā sannipatitā, mandā na sannipatitā asaññī arūpāvacaradevatā",
  "atk-s0301a1:311_1": "samāpannadevatāyo ca. Tatrāyaṁ sannipātakkamo – mahāvanassa kira sāmantā devatā caliṁsu,",
  "atk-s0301a1:311_2": "“āyāma bho! Buddhadassanaṁ nāma bahūpakāraṁ, dhammassavanaṁ bahūpakāraṁ, bhikkhusaṅghadassanaṁ",
  "atk-s0301a1:311_3": "bahūpakāraṁ. Āyāma āyāmā”ti! Mahāsaddaṁ kurumānā āgantvā bhagavantañca taṁmuhuttaṁ",
  "atk-s0301a1:311_4": "arahattappattakhīṇāsave ca vanditvā ekamantaṁ aṭṭhaṁsu. Eteneva upāyena tāsaṁ tāsaṁ",
  "atk-s0301a1:311_5": "saddaṁ sutvā saddantaraaḍḍhagāvutagāvutaaḍḍhayojanayojanādivasena tiyojanasahassavitthate",
  "atk-s0301a1:311_6": "himavante, tikkhattuṁ tesaṭṭhiyā nagarasahassesu, navanavutiyā doṇamukhasatasahassesu,",
  "atk-s0301a1:311_7": "chanavutiyā paṭṭanakoṭisatasahassesu, chapaṇṇāsāya ratanākaresūti sakalajambudīpe,",
  "atk-s0301a1:311_8": "pubbavidehe, aparagoyāne, uttarakurumhi, dvīsu parittadīpasahassesūti sakalacakkavāḷe,",
  "atk-s0301a1:311_9": "tato dutiyatatiyacakkavāḷeti evaṁ dasasahassacakkavāḷesu devatā sannipatitāti veditabbā.",
  "atk-s0301a1:311_10": "Dasasahassacakkavāḷañhi idha dasalokadhātuyoti adhippetaṁ. Tena vuttaṁ – “dasahi",
  "atk-s0301a1:311_11": "ca lokadhātūhi devatā yebhuyyena sannipatitā hontī”ti.",
  "atk-s0301a1:312_0": "Evaṁ sannipatitāhi devatāhi sakalacakkavāḷagabbhaṁ yāva brahmalokā sūcighare nirantaraṁ",
  "atk-s0301a1:312_1": "pakkhittasūcīhi viya paripuṇṇaṁ hoti. Tattha brahmalokassa evaṁ uccattanaṁ veditabbaṁ",
  "atk-s0301a1:312_2": "– lohapāsāde kira sattakūṭāgārasamo pāsāṇo brahmaloke ṭhatvā adho khitto catūhi māsehi",
  "atk-s0301a1:312_3": "pathaviṁ pāpuṇāti. Evaṁ mahante okāse yathā heṭṭhā ṭhatvā khittāni pupphāni vā dhūmo",
  "atk-s0301a1:312_4": "vā upari gantuṁ, upari vā ṭhatvā khittasāsapā heṭṭhā otarituṁ antaraṁ na labhanti,",
  "atk-s0301a1:312_5": "evaṁ nirantarā devatā ahesuṁ. Yathā kho pana cakkavattirañño nisinnaṭṭhānaṁ asambādhaṁ",
  "atk-s0301a1:312_6": "hoti, āgatāgatā mahesakkhā khattiyā okāsaṁ labhantiyeva, parato parato pana atisambādhaṁ",
  "atk-s0301a1:312_7": "hoti. Evameva bhagavato nisinnaṭṭhānaṁ asambādhaṁ, āgatāgatā mahesakkhā devā ca brahmāno",
  "atk-s0301a1:312_8": "ca okāsaṁ labhantiyeva. Api sudaṁ bhagavato āsannāsannaṭṭhāne vālagganittudanamatte",
  "atk-s0301a1:312_9": "padese dasapi vīsatipi devā sukhume attabhāve māpetvā aṭṭhaṁsu. Sabbaparato saṭṭhi",
  "atk-s0301a1:312_10": "saṭṭhi devatā aṭṭhaṁsu.",
  "atk-s0301a1:313_0": "Suddhāvāsakāyikānanti suddhāvāsavāsīnaṁ. Suddhāvāsā nāma suddhānaṁ anāgāmikhīṇāsavānaṁ",
  "atk-s0301a1:313_1": "āvāsā pañca brahmalokā. Etadahosīti kasmā ahosi? Te kira brahmāno samāpattiṁ samāpajjitvā",
  "atk-s0301a1:313_2": "yathā paricchedena vuṭṭhitā brahmabhavanaṁ olokentā pacchābhatte bhattagehaṁ viya",
  "atk-s0301a1:313_3": "suññataṁ addasaṁsu. Tato “kuhiṁ brahmāno gatā”ti āvajjantā mahāsamāgamaṁ ñatvā –",
  "atk-s0301a1:313_4": "“ayaṁ samāgamo mahā, mayaṁ ohīnā, ohīnakānaṁ pana okāso dullabho hoti, tasmā gacchantā",
  "atk-s0301a1:313_5": "atucchahatthā hutvā ekekaṁ gāthaṁ abhisaṅkharitvā gacchāma. Tāya mahāsamāgame ca",
  "atk-s0301a1:313_6": "attano āgatabhāvaṁ jānāpessāma, dasabalassa ca vaṇṇaṁ bhāsissāmā”ti. Iti tesaṁ samāpattito",
  "atk-s0301a1:313_7": "uṭṭhāya āvajjitattā etadahosi.",
  "atk-s0301a1:314_0": "Bhagavato purato pāturahesunti pāḷiyaṁ bhagavato santike abhimukhaṭṭhāneyeva otiṇṇā",
  "atk-s0301a1:314_1": "viya katvā vuttā, na kho panettha evaṁ attho veditabbo. Te pana brahmaloke ṭhitāyeva",
  "atk-s0301a1:314_2": "gāthā abhisaṅkharitvā eko puratthimacakkavāḷamukhavaṭṭiyaṁ otari, eko dakkhiṇacakkavāḷamukhavaṭṭiyaṁ,",
  "atk-s0301a1:314_3": "eko pacchimacakkavāḷamukhavaṭṭiyaṁ, eko uttaracakkavāḷamukhavaṭṭiyaṁ otari. Tato",
  "atk-s0301a1:314_4": "puratthimacakkavāḷamukhavaṭṭiyaṁ otiṇṇabrahmā nīlakasiṇaṁ samāpajjitvā nīlarasmiyo",
  "atk-s0301a1:314_5": "vissajjetvā dasasahassacakkavāḷadevatānaṁ maṇivammaṁ paṭimuñcanto viya attano āgatabhāvaṁ",
  "atk-s0301a1:314_6": "jānāpetvā buddhavīthi nāma kenaci uttarituṁ na sakkā, tasmā mahatiyā buddhavīthiyāva",
  "atk-s0301a1:314_7": "āgantvā bhagavantaṁ abhivādetvā ekamantaṁ aṭṭhāsi. Ekamantaṁ ṭhito kho attanā abhisaṅkhataṁ gāthaṁ abhāsi.",
  "atk-s0301a1:315_0": "Dakkhiṇacakkavāḷamukhavaṭṭiyaṁ otiṇṇabrahmā pītakasiṇaṁ samāpajjitvā suvaṇṇapabhaṁ",
  "atk-s0301a1:315_1": "muñcitvā dasasahassacakkavāḷadevatānaṁ suvaṇṇapaṭaṁ pārupanto viya attano āgatabhāvaṁ",
  "atk-s0301a1:315_2": "jānāpetvā tatheva akāsi. Pacchimacakkavāḷamukhavaṭṭiyaṁ otiṇṇabrahmā lohitakasiṇaṁ",
  "atk-s0301a1:315_3": "samāpajjitvā lohitakarasmiyo muñcitvā dasasahassacakkavāḷadevatānaṁ rattavarakambalena",
  "atk-s0301a1:315_4": "parikkhipanto viya attano āgatabhāvaṁ jānāpetvā tatheva akāsi. Uttaracakkavāḷamukhavaṭṭiyaṁ",
  "atk-s0301a1:315_5": "otiṇṇabrahmā odātakasiṇaṁ samāpajjitvā odātarasmiyo vissajjetvā dasasahassacakkavāḷadevatānaṁ",
  "atk-s0301a1:315_6": "sumanakusumapaṭaṁ pārupanto viya attano āgatabhāvaṁ jānāpetvā tatheva akāsi.",
  "atk-s0301a1:316_0": "Pāḷiyaṁ pana bhagavato purato pāturahesuṁ. Atha kho tā devatā bhagavantaṁ abhivādetvā",
  "atk-s0301a1:316_1": "ekamantaṁ aṭṭhaṁsūti evaṁ ekakkhaṇe viya purato pātubhāvo ca abhivādetvā ekamantaṁ",
  "atk-s0301a1:316_2": "ṭhitabhāvo ca vutto, so iminā anukkamena ahosi, ekato katvā pana dassito. Gāthābhāsanaṁ",
  "atk-s0301a1:316_3": "pana pāḷiyampi visuṁ visuṁyeva vuttaṁ.",
  "atk-s0301a1:317_0": "Tattha mahāsamayoti mahāsamūho. Pavanaṁ vuccati vanasaṇḍo. Ubhayenapi bhagavā “imasmiṁ",
  "atk-s0301a1:317_1": "pana vanasaṇḍe ajja mahāsamūho sannipāto”ti āha. Tato yesaṁ so sannipāto, te dassetuṁ",
  "atk-s0301a1:317_2": "devakāyā samāgatāti āha. Tattha devakāyāti devaghaṭā. Āgatamha imaṁ dhammasamayanti",
  "atk-s0301a1:317_3": "evaṁ samāgate devakāye disvā mayampi imaṁ dhammasamūhaṁ āgatā. Kiṁ kāraṇā? Dakkhitāye",
  "atk-s0301a1:317_4": "aparājitasaṅghanti kenaci aparājitaṁ ajjeva tayo māre madditvā vijitasaṅgāmaṁ imaṁ",
  "atk-s0301a1:317_5": "aparājitasaṅghaṁ dassanatthāya āgatamhāti attho. So pana, brahmā, imaṁ gāthaṁ bhāsitvā,",
  "atk-s0301a1:317_6": "bhagavantaṁ abhivādetvā, puratthimacakkavāḷamukhavaṭṭiyaṁyeva aṭṭhāsi.",
  "atk-s0301a1:318_0": "Atha dutiyo vuttanayeneva āgantvā abhāsi. Tattha tatra bhikkhavoti tasmiṁ sannipātaṭṭhāne",
  "atk-s0301a1:318_1": "bhikkhū. Samādahaṁsūti samādhinā yojesuṁ. Cittamattano ujukaṁ akaṁsūti attano citte",
  "atk-s0301a1:318_2": "sabbe vaṅkakuṭilajimhabhāve haritvā ujukaṁ akariṁsu. Sārathīva nettāni gahetvāti",
  "atk-s0301a1:318_3": "yathā samappavattesu sindhavesu odhastapatodo sārathī sabbayottāni gahetvā acodento",
  "atk-s0301a1:318_4": "avārento tiṭṭhati, evaṁ chaḷaṅgupekkhāya samannāgatā guttadvārā sabbepete pañcasatā",
  "atk-s0301a1:318_5": "bhikkhū indriyāni rakkhanti paṇḍitā, ete daṭṭhuṁ idhāgatamhā bhagavāti, sopi gantvā",
  "atk-s0301a1:318_6": "yathāṭhāneyeva aṭṭhāsi.",
  "atk-s0301a1:319_0": "Atha tatiyo vuttanayeneva āgantvā abhāsi. Tattha chetvā khīlanti rāgadosamohakhīlaṁ",
  "atk-s0301a1:319_1": "chinditvā. Palighanti rāgadosamohapalighameva. Indakhīlanti rāgadosamohaindakhīlameva.",
  "atk-s0301a1:319_2": "Ūhacca manejāti ete taṇhāejāya anejā bhikkhū indakhīlaṁ ūhacca samūhanitvā catūsu",
  "atk-s0301a1:319_3": "disāsu appaṭihatacārikaṁ caranti. Suddhāti nirupakkilesā. Vimalāti nimmalā. Idaṁ",
  "atk-s0301a1:319_4": "tasseva vevacanaṁ. Cakkhumatāti pañcahi cakkhūhi cakkhumantena. Sudantāti cakkhutopi",
  "atk-s0301a1:319_5": "dantā sotatopi ghānatopi jivhātopi kāyatopi manatopi dantā. Susunāgāti taruṇanāgā.",
  "atk-s0301a1:319_6": "Tatrāyaṁ vacanattho – chandādīhi na gacchantīti nāgā, tena tena maggena pahīne kilese",
  "atk-s0301a1:319_7": "na āgacchantīti nāgā, nānappakāraṁ āguṁ na karontīti nāgā. Ayamettha saṅkhepo, vitthāro",
  "atk-s0301a1:319_8": "pana mahāniddese vuttanayeneva veditabbo.",
  "atk-s0301a1:320": "Apica –",
  "atk-s0301a1:321": "“Āguṁ na karoti kiñci loke,",
  "atk-s0301a1:322": "Sabbasaṁyoga visajja bandhanāni;",
  "atk-s0301a1:323": "Sabbattha na sajjatī vimutto,",
  "atk-s0301a1:324": "Nāgo tādi pavuccate tathattā”ti. –",
  "atk-s0301a1:325_0": "Evamettha attho veditabbo. Susunāgāti susū nāgā, susunāgabhāvasampattiṁ pattāti attho.",
  "atk-s0301a1:325_1": "Te evarūpe anuttarena yoggācariyena damite taruṇanāge dassanāya āgatamha bhagavāti.",
  "atk-s0301a1:325_2": "Sopi gantvā yathāṭhāneyeva aṭṭhāsi.",
  "atk-s0301a1:326": "Atha catuttho vuttanayeneva āgantvā abhāsi. Tattha gatāseti nibbematikasaraṇagamanena gatā. Sopi gantvā yathāṭhāneyeva aṭṭhāsīti. Sattamaṁ.",
  "atk-s0301a1:327": "8. Sakalikasuttavaṇṇanā",
  "atk-s0301a1:328_0": "38. Aṭṭhame maddakucchisminti evaṁnāmake uyyāne. Tañhi ajātasattumhi kucchigate tassa",
  "atk-s0301a1:328_1": "mātarā – “ayaṁ mayhaṁ kucchigato gabbho rañño sattu bhavissati. Kiṁ me iminā”ti?",
  "atk-s0301a1:328_2": "Gabbhapātanatthaṁ kucchi maddāpitā. Tasmā “maddakucchī”ti saṅkhaṁ gataṁ. Migānaṁ",
  "atk-s0301a1:328_3": "pana abhayavāsatthāya dinnattā migadāyoti vuccati.",
  "atk-s0301a1:329_0": "Tena kho pana samayenāti ettha ayaṁ anupubbikathā – devadatto hi ajātasattuṁ nissāya",
  "atk-s0301a1:329_1": "dhanuggahe ca dhanapālakañca payojetvāpi tathāgatassa jīvitantarāyaṁ kātuṁ asakkonto",
  "atk-s0301a1:329_2": "“sahattheneva māressāmī”ti gijjhakūṭapabbataṁ abhiruhitvā mahantaṁ kūṭāgārappamāṇaṁ",
  "atk-s0301a1:329_3": "silaṁ ukkhipitvā, “samaṇo gotamo cuṇṇavicuṇṇo hotū”ti pavijjhi. Mahāthāmavā kiresa",
  "atk-s0301a1:329_4": "pañcannaṁ hatthīnaṁ balaṁ dhāreti. Aṭṭhānaṁ kho panetaṁ, yaṁ buddhānaṁ parūpakkamena",
  "atk-s0301a1:329_5": "jīvitantarāyo bhaveyyāti taṁ tathāgatassa sarīrābhimukhaṁ āgacchantaṁ ākāse aññā",
  "atk-s0301a1:329_6": "silā uṭṭhahitvā sampaṭicchi. Dvinnaṁ silānaṁ sampahārena mahanto pāsāṇassa sakalikā",
  "atk-s0301a1:329_7": "uṭṭhahitvā bhagavato piṭṭhipādapariyantaṁ abhihani, pādo mahāpharasunā pahato viya",
  "atk-s0301a1:329_8": "samuggatalohitena lākhārasamakkhito viya ahosi. Bhagavā uddhaṁ ulloketvā devadattaṁ",
  "atk-s0301a1:329_9": "etadavoca – “bahu tayā moghapurisa, apuññaṁ pasutaṁ, yo tvaṁ paduṭṭhacitto vadhakacitto",
  "atk-s0301a1:329_10": "tathāgatassa lohitaṁ uppādesī”ti. Tato paṭṭhāya bhagavato aphāsu jātaṁ. Bhikkhū cintayiṁsu",
  "atk-s0301a1:329_11": "– “ayaṁ vihāro ujjaṅgalo visamo, bahūnaṁ khattiyādīnañceva pabbajitānañca anokāso”ti.",
  "atk-s0301a1:329_12": "Te tathāgataṁ mañcasivikāya ādāya maddakucchiṁ nayiṁsu. Tena vuttaṁ – “tena kho pana",
  "atk-s0301a1:329_13": "samayena bhagavato pādo sakalikāya khato hotī”ti.",
  "atk-s0301a1:330_0": "Bhusāti balavatiyo. Sudanti nipātamattaṁ. Dukkhanti sukhapaṭikkhepo. Tibbāti bahalā.",
  "atk-s0301a1:330_1": "Kharāti pharusā. Kaṭukāti tikhiṇā. Asātāti amadhurā. Na tāsu mano appeti, na tā manaṁ",
  "atk-s0301a1:330_2": "appāyanti vaḍḍhentīti amanāpā. Sato sampajānoti vedanādhivāsanasatisampajaññena samannāgato",
  "atk-s0301a1:330_3": "hutvā. Avihaññamānoti apīḷiyamāno, samparivattasāyitāya vedanānaṁ vasaṁ agacchanto.",
  "atk-s0301a1:331_0": "Sīhaseyyanti ettha kāmabhogiseyyā, petaseyyā, sīhaseyyā, tathāgataseyyāti catasso",
  "atk-s0301a1:331_1": "seyyā. Tattha “yebhuyyena, bhikkhave, kāmabhogī sattā vāmena passena sentī”ti ayaṁ",
  "atk-s0301a1:331_2": "kāmabhogiseyyā. Tesu hi yebhuyyena dakkhiṇapassena sayāno nāma natthi. “Yebhuyyena,",
  "atk-s0301a1:331_3": "bhikkhave, petā uttānā sentī”ti ayaṁ petaseyyā. Appamaṁsalohitattā hi aṭṭhisaṅghāṭajaṭitā",
  "atk-s0301a1:331_4": "ekena passena sayituṁ na sakkonti, uttānāva senti. “Yebhuyyena, bhikkhave, sīho migarājā",
  "atk-s0301a1:331_5": "naṅguṭṭhaṁ antarasatthimhi anupakkhipitvā dakkhiṇena passena setī”ti ayaṁ sīhaseyyā.",
  "atk-s0301a1:331_6": "Tejussadattā hi sīho migarājā dve purimapāde ekasmiṁ, ‘pacchimapāde ekasmiṁ ṭhāne",
  "atk-s0301a1:331_7": "ṭhapetvā naṅguṭṭhaṁ antarasatthimhi pakkhipitvā purimapādapacchimapādanaṅguṭṭhānaṁ",
  "atk-s0301a1:331_8": "ṭhitokāsaṁ sallakkhetvā dvinnaṁ purimapādānaṁ matthake sīsaṁ ṭhapetvā sayati, divasampi",
  "atk-s0301a1:331_9": "sayitvā pabujjhamāno na utrasanto pabujjhati, sīsaṁ pana ukkhipitvā purimapādādīnaṁ",
  "atk-s0301a1:331_10": "ṭhitokāsaṁ sallakkheti’. Sace kiñci ṭhānaṁ vijahitvā ṭhitaṁ hoti, “nayidaṁ tuyhaṁ",
  "atk-s0301a1:331_11": "jātiyā, na sūrabhāvassa anurūpa”nti anattamano hutvā tattheva sayati, na gocarāya",
  "atk-s0301a1:331_12": "pakkamati. Avijahitvā ṭhite pana “tuyhaṁ jātiyā ca sūrabhāvassa ca anurūpamida”nti",
  "atk-s0301a1:331_13": "haṭṭhatuṭṭho uṭṭhāya sīhavijambhitaṁ vijambhitvā kesarabhāraṁ vidhunitvā tikkhattuṁ",
  "atk-s0301a1:331_14": "sīhanādaṁ naditvā gocarāya pakkamati. Catutthajjhānaseyyā pana “tathāgataseyyā”ti",
  "atk-s0301a1:331_15": "vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.",
  "atk-s0301a1:332_0": "Pāde pādanti dakkhiṇapāde vāmapādaṁ. Accādhāyāti atiādhāya, īsakaṁ atikkamma ṭhapetvā.",
  "atk-s0301a1:332_1": "Gopphakena hi gopphake jāṇunā vā jāṇumhi saṅghaṭṭiyamāne abhiṇhaṁ vedanā uppajjati,",
  "atk-s0301a1:332_2": "cittaṁ ekaggaṁ na hoti, seyyā aphāsukā hoti. Yathā na saṅghaṭṭeti, evaṁ atikkamma",
  "atk-s0301a1:332_3": "ṭhapite vedanā nuppajjati, cittaṁ ekaggaṁ hoti, seyyā phāsu hoti. Tasmā evaṁ nipajji.",
  "atk-s0301a1:332_4": "Sato sampajānoti sayanapariggāhakasatisampajaññena samannāgato. “Uṭṭhānasañña”nti",
  "atk-s0301a1:332_5": "panettha na vuttaṁ, gilānaseyyā hesā tathāgatassa.",
  "atk-s0301a1:333_0": "Sattasatāti imasmiṁ sutte sabbāpi tā devatā gilānaseyyaṭṭhānaṁ āgatā. Udānaṁ udānesīti",
  "atk-s0301a1:333_1": "gilānaseyyaṁ āgatānaṁ domanassena bhavitabbaṁ siyā. Imāsaṁ pana tathāgatassa vedanādhivāsanaṁ",
  "atk-s0301a1:333_2": "disvā, “aho buddhānaṁ mahānubhāvatā! Evarūpāsu nāma vedanāsu vattamānāsu vikāramattampi",
  "atk-s0301a1:333_3": "natthi, sirīsayane alaṅkaritvā ṭhapitasuvaṇṇarūpakaṁ viya aniñjamānena kāyena nipanno,",
  "atk-s0301a1:333_4": "idānissa adhikataraṁ mukhavaṇṇo virocati, ābhāsampanno puṇṇacando viya sampati vikasitaṁ",
  "atk-s0301a1:333_5": "viya ca aravindaṁ assa mukhaṁ sobhati, kāyepi vaṇṇāyatanaṁ idāni susammaṭṭhakañcanaṁ",
  "atk-s0301a1:333_6": "viya vippasīdatī”ti udānaṁ udapādi.",
  "atk-s0301a1:334_0": "Nāgovata bhoti, ettha bhoti dhammālapanaṁ. Balavantaṭṭhena nāgo. Nāgavatāti nāgabhāvena.",
  "atk-s0301a1:334_1": "Sīho vatātiādīsu asantāsanaṭṭhena sīho. Byattaparicayaṭṭhena kāraṇākāraṇajānanena",
  "atk-s0301a1:334_2": "vā ājānīyo. Appaṭisamaṭṭhena nisabho. Gavasatajeṭṭhako hi usabho, gavasahassajeṭṭhako",
  "atk-s0301a1:334_3": "vasabho, gavasatasahassajeṭṭhako nisabhoti vuccati. Bhagavā pana appaṭisamaṭṭhena",
  "atk-s0301a1:334_4": "āsabhaṁ ṭhānaṁ paṭijānāti. Tenevatthena idha “nisabho”ti vutto. Dhuravāhaṭṭhena dhorayho.",
  "atk-s0301a1:334_5": "Nibbisevanaṭṭhena danto.",
  "atk-s0301a1:335_0": "Passāti aniyamitāṇatti. Samādhinti arahattaphalasamādhiṁ. Suvimuttanti phalavimuttiyā",
  "atk-s0301a1:335_1": "suvimuttaṁ. Rāgānugataṁ pana cittaṁ abhinataṁ nāma hoti, dosānugataṁ apanataṁ. Tadubhayapaṭikkhepena",
  "atk-s0301a1:335_2": "na cābhinataṁ na cāpanatanti āha. Na ca sasaṅkhāraniggayhavāritagatanti na sasaṅkhārena",
  "atk-s0301a1:335_3": "sappayogena kilese niggahetvā vāritavataṁ, kilesānaṁ pana chinnattā vataṁ phalasamādhinā",
  "atk-s0301a1:335_4": "samāhitanti attho. Atikkamitabbanti viheṭhetabbaṁ ghaṭṭetabbaṁ. Adassanāti aññāṇā.",
  "atk-s0301a1:335_5": "Aññāṇī hi andhabālova evarūpe satthari aparajjheyyāti devadattaṁ ghaṭṭayamānā vadanti.",
  "atk-s0301a1:336_0": "Pañcavedāti itihāsapañcamānaṁ vedānaṁ dhārakā. Sataṁ samanti vassasataṁ. Tapassīti",
  "atk-s0301a1:336_1": "tapanissitakā hutvā. Caranti carantā. Na sammāvimuttanti sacepi evarūpā brāhmaṇā",
  "atk-s0301a1:336_2": "vassasataṁ caranti, cittañca nesaṁ sammā vimuttaṁ na hoti. Hīnattarūpā na pāraṁ gamā",
  "atk-s0301a1:336_3": "teti hīnattasabhāvā te nibbānaṅgamā na honti. “Hīnattharūpā”tipi pāṭho, hīnatthajātikā",
  "atk-s0301a1:336_4": "parihīnatthāti attho. Taṇhādhipannāti taṇhāya ajjhotthaṭā. Vatasīlabaddhāti ajavatakukkuravatādīhi",
  "atk-s0301a1:336_5": "ca vatehi tādiseheva ca sīlehi baddhā. Lūkhaṁ tapanti pañcātapatāpanaṁ kaṇṭakaseyyādikaṁ",
  "atk-s0301a1:336_6": "tapaṁ. Idāni sā devatā sāsanassa niyyānikabhāvaṁ kathentī na mānakāmassātiādimāha.",
  "atk-s0301a1:336_7": "Taṁ vuttatthamevāti. Aṭṭhamaṁ.",
  "atk-s0301a1:337": "9. Paṭhamapajjunnadhītusuttavaṇṇanā",
  "atk-s0301a1:338_0": "39. Navame pajjunnassa dhītāti pajjunnassa nāma vassavalāhakadevarañño cātumahārājikassa",
  "atk-s0301a1:338_1": "dhītā. Abhivandeti bhagavā tumhākaṁ pāde vandāmi. Cakkhumatāti pañcahi cakkhūhi cakkhumantena",
  "atk-s0301a1:338_2": "tathāgatena. Dhammo anubuddhoti, “idaṁ mayā pubbe paresaṁ santike kevalaṁ sutaṁyeva",
  "atk-s0301a1:338_3": "āsī”ti vadati. Sāhaṁ dānīti, sā ahaṁ idāni. Sakkhi jānāmīti, paṭivedhavasena paccakkhameva",
  "atk-s0301a1:338_4": "jānāmi. Vigarahantāti, “hīnakkharapadabyañjano”ti vā “aniyyāniko”ti vā evaṁ garahantā.",
  "atk-s0301a1:338_5": "Roruvanti, dve roruvā – dhūmaroruvo ca jālaroruvo ca. Tattha dhūmaroruvo visuṁ hoti,",
  "atk-s0301a1:338_6": "jālaroruvoti pana avīcimahānirayassevetaṁ nāmaṁ. Tattha hi sattā aggimhi jalante",
  "atk-s0301a1:338_7": "jalante punappunaṁ ravaṁ ravanti, tasmā so “roruvo”ti vuccati. Ghoranti dāruṇaṁ.",
  "atk-s0301a1:338_8": "Khantiyā upasamena upetāti ruccitvā khamāpetvā gahaṇakhantiyā ca rāgādiupasamena",
  "atk-s0301a1:338_9": "ca upetāti. Navamaṁ.",
  "atk-s0301a1:339": "10. Dutiyapajjunnadhītusuttavaṇṇanā",
  "atk-s0301a1:340_0": "40. Dasame dhammañcāti ca saddena saṅghañca, iti tīṇi ratanāni namassamānā idhāgatāti",
  "atk-s0301a1:340_1": "vadati. Atthavatīti, atthavatiyo. Bahunāpi kho tanti yaṁ dhammaṁ sā abhāsi, taṁ dhammaṁ",
  "atk-s0301a1:340_2": "bahunāpi pariyāyena ahaṁ vibhajeyyaṁ. Tādiso dhammoti, tādiso hi ayaṁ bhagavā dhammo,",
  "atk-s0301a1:340_3": "taṁsaṇṭhito tappaṭibhāgo bahūhi pariyāyehi vibhajitabbayuttakoti dasseti. Lapayissāmīti,",
  "atk-s0301a1:340_4": "kathayissāmi. Yāvatā me manasā pariyattanti yattakaṁ mayā manasā pariyāpuṭaṁ, tassatthaṁ",
  "atk-s0301a1:340_5": "divasaṁ avatvā madhupaṭalaṁ pīḷentī viya muhutteneva saṁkhittena kathessāmi. Sesaṁ",
  "atk-s0301a1:340_6": "uttānamevāti. Dasamaṁ.",
  "atk-s0301a1:341": "Satullapakāyikavaggo catuttho.",
  "atk-s0301a1:342": "5. Ādittavaggo",
  "atk-s0301a1:343": "1. Ādittasuttavaṇṇanā",
  "atk-s0301a1:344_0": "41. Ādittavaggassa paṭhame jarāya maraṇena cāti desanāsīsametaṁ, rāgādīhi pana ekādasahi",
  "atk-s0301a1:344_1": "aggīhi loko ādittova. Dānenāti dānacetanāya. Dinnaṁ hoti sunīhatanti dānapuññacetanāhi",
  "atk-s0301a1:344_2": "dāyakasseva hoti gharasāmikassa viya nīhatabhaṇḍakaṁ, tenetaṁ vuttaṁ. Corā harantīti",
  "atk-s0301a1:344_3": "adinne bhoge corāpi haranti rājānopi, aggipi ḍahati, ṭhapitaṭṭhānepi nassanti. Antenāti",
  "atk-s0301a1:344_4": "maraṇena. Sarīraṁ sapariggahanti sarīrañceva corādīnaṁ vasena avinaṭṭhabhoge ca.",
  "atk-s0301a1:344_5": "Saggamupetīti vessantaramahārājādayo viya sagge nibbattatīti. Paṭhamaṁ.",
  "atk-s0301a1:345": "2. Kiṁdadasuttavaṇṇanā",
  "atk-s0301a1:346_0": "42. Dutiye annadoti yasmā atibalavāpi dve tīṇi bhattāni abhutvā uṭṭhātuṁ na sakkoti,",
  "atk-s0301a1:346_1": "bhutvā pana dubbalopi hutvā balasampanno hoti, tasmā “annado balado”ti āha. Vatthadoti",
  "atk-s0301a1:346_2": "yasmā surūpopi duccoḷo vā acoḷo vā virūpo hoti ohīḷito duddasiko, vatthacchanno devaputto",
  "atk-s0301a1:346_3": "viya sobhati, tasmā “vatthado hoti vaṇṇado”ti āha. Yānadoti hatthiyānādīnaṁ dāyako. Tesu pana –",
  "atk-s0301a1:347": "“Na hatthiyānaṁ samaṇassa kappati,",
  "atk-s0301a1:348": "Na assayānaṁ, na rathena yātuṁ;",
  "atk-s0301a1:349": "Idañca yānaṁ samaṇassa kappati,",
  "atk-s0301a1:350": "Upāhanā rakkhato sīlakhandha”nti.",
  "atk-s0301a1:351_0": "Tasmā chattupāhanakattarayaṭṭhimañcapīṭhānaṁ dāyako, yo ca maggaṁ sodheti, nisseṇiṁ",
  "atk-s0301a1:351_1": "karoti, setuṁ karoti, nāvaṁ paṭiyādeti, sabbopi yānadova hoti. Sukhado hotīti yānassa",
  "atk-s0301a1:351_2": "sukhāvahanato sukhado nāma hoti. Cakkhudoti andhakāre cakkhumantānampi rūpadassanābhāvato",
  "atk-s0301a1:351_3": "dīpado cakkhudo nāma hoti, anuruddhatthero viya dibbacakkhu sampadampi labhati.",
  "atk-s0301a1:352_0": "Sabbadado hotīti sabbesaṁyeva balādīnaṁ dāyako hoti. Dve tayo gāme piṇḍāya caritvā",
  "atk-s0301a1:352_1": "kiñci aladdhā āgatassāpi sītalāya pokkharaṇiyā nhāyitvā patissayaṁ pavisitvā muhuttaṁ",
  "atk-s0301a1:352_2": "mañce nipajjitvā uṭṭhāya nisinnassa hi kāye balaṁ āharitvā pakkhittaṁ viya hoti.",
  "atk-s0301a1:352_3": "Bahi vicarantassa ca kāye vaṇṇāyatanaṁ vātātapehi jhāyati, patissayaṁ pavisitvā dvāraṁ",
  "atk-s0301a1:352_4": "pidhāya muhuttaṁ nipannassa ca visabhāgasantati vūpasammati, sabhāgasantati okkamati,",
  "atk-s0301a1:352_5": "vaṇṇāyatanaṁ āharitvā pakkhittaṁ viya hoti. Bahi vicarantassa pāde kaṇṭako vijjhati,",
  "atk-s0301a1:352_6": "khāṇu paharati, sarīsapādiparissayo ceva corabhayañca uppajjati, patissayaṁ pavisitvā",
  "atk-s0301a1:352_7": "dvāraṁ pidhāya nipannassa sabbete parissayā na honti, dhammaṁ sajjhāyantassa dhammapītisukhaṁ,",
  "atk-s0301a1:352_8": "kammaṭṭhānaṁ manasikarontassa upasamasukhaṁ uppajjati. Tathā bahi vicarantassa ca",
  "atk-s0301a1:352_9": "sedā muccanti, akkhīni phandanti, senāsanaṁ pavisanakkhaṇe kūpe otiṇṇo viya hoti,",
  "atk-s0301a1:352_10": "mañcapīṭhādīni na paññāyanti. Muhuttaṁ nisinnassa pana akkhipasādo āharitvā pakkhitto",
  "atk-s0301a1:352_11": "viya hoti, dvārakavāṭavātapānamañcapīṭhādīni paññāyanti. Tena vuttaṁ – “so ca sabbadado",
  "atk-s0301a1:352_12": "hoti, yo dadāti upassaya”nti.",
  "atk-s0301a1:353_0": "Amataṁdado ca so hotīti paṇītabhojanassa pattaṁ pūrento viya amaraṇadānaṁ nāma deti.",
  "atk-s0301a1:353_1": "Yo dhammamanusāsatīti yo dhammaṁ anusāsati, aṭṭhakathaṁ katheti, pāḷiṁ vāceti, pucchitapañhaṁ",
  "atk-s0301a1:353_2": "vissajjeti, kammaṭṭhānaṁ ācikkhati, dhammassavanaṁ karoti, sabbopesa dhammaṁ anusāsati",
  "atk-s0301a1:353_3": "nāma. Sabbadānānañca idaṁ dhammadānameva agganti veditabbaṁ. Vuttampi cetaṁ –",
  "atk-s0301a1:354": "“Sabbadānaṁ dhammadānaṁ jināti,",
  "atk-s0301a1:355": "Sabbarasaṁ dhammaraso jināti;",
  "atk-s0301a1:356": "Sabbaratiṁ dhammarati jināti,",
  "atk-s0301a1:357": "Taṇhakkhayo sabbadukkhaṁ jinātī”ti. ; Dutiyaṁ;",
  "atk-s0301a1:358": "3. Annasuttavaṇṇanā",
  "atk-s0301a1:359_0": "43. Tatiye abhinandantīti patthenti. Bhajatīti upagacchati, cittagahapatisīvalittherādike",
  "atk-s0301a1:359_1": "viya pacchato anubandhati. Tasmāti yasmā idhaloke paraloke ca annadāyakameva anugacchati,",
  "atk-s0301a1:359_2": "tasmā. Sesaṁ uttānamevāti. Tatiyaṁ.",
  "atk-s0301a1:360": "4. Ekamūlasuttavaṇṇanā",
  "atk-s0301a1:361_0": "44. Catutthe ekamūlanti avijjā taṇhāya mūlaṁ, taṇhā avijjāya. Idha pana taṇhā adhippetā.",
  "atk-s0301a1:361_1": "Dvīhi sassatucchedadiṭṭhīhi āvaṭṭatīti dvirāvaṭṭā. Sā ca rāgādīhi tīhi malehi timalā.",
  "atk-s0301a1:361_2": "Tatrāssā moho sahajātakoṭiyā malaṁ hoti, rāgadosā upanissayakoṭiyā. Pañca pana kāmaguṇā",
  "atk-s0301a1:361_3": "assā pattharaṇaṭṭhānā, tesu sā pattharatīti pañcapattharā. Sā ca apūraṇīyaṭṭhena",
  "atk-s0301a1:361_4": "samuddo. Ajjhattikabāhiresu panesā dvādasāyatanesu āvaṭṭati parivaṭṭatīti dvādasāvaṭṭā.",
  "atk-s0301a1:361_5": "Apatiṭṭhaṭṭhena pana pātāloti vuccatīti. Ekamūlaṁ…pe… pātālaṁ, atari isi, uttari",
  "atk-s0301a1:361_6": "samatikkamīti attho. Catutthaṁ.",
  "atk-s0301a1:362": "5. Anomasuttavaṇṇanā",
  "atk-s0301a1:363_0": "45. Pañcame anomanāmanti sabbaguṇasamannāgatattā avekallanāmaṁ, paripūranāmanti attho.",
  "atk-s0301a1:363_1": "Nipuṇatthadassinti bhagavā saṇhasukhume khandhantarādayo atthe passatīti nipuṇatthadassī.",
  "atk-s0301a1:363_2": "Paññādadanti anvayapaññādhigamāya paṭipadaṁ kathanavasena paññāya dāyakaṁ. Kāmālaye",
  "atk-s0301a1:363_3": "asattanti pañcakāmaguṇālaye alaggaṁ. Kamamānanti bhagavā mahābodhimaṇḍeyeva ariyamaggena",
  "atk-s0301a1:363_4": "gato, na idāni gacchati, atītaṁ pana upādāya idaṁ vuttaṁ. Mahesinti mahantānaṁ sīlakkhandhādīnaṁ",
  "atk-s0301a1:363_5": "esitāraṁ pariyesitāranti. Pañcamaṁ.",
  "atk-s0301a1:364": "6. Accharāsuttavaṇṇanā",
  "atk-s0301a1:365_0": "46. Chaṭṭhe accharāgaṇasaṅghuṭṭhanti ayaṁ kira devaputto satthusāsane pabbajitvā",
  "atk-s0301a1:365_1": "vattapaṭipattiṁ pūrayamāno pañcavassakāle pavāretvā dvemātikaṁ paguṇaṁ katvā kammākammaṁ",
  "atk-s0301a1:365_2": "uggahetvā cittarucitaṁ kammaṭṭhānaṁ uggaṇhitvā sallahukavuttiko araññaṁ pavisitvā",
  "atk-s0301a1:365_3": "yo bhagavatā majjhimayāmo sayanassa koṭṭhāsoti anuññāto. Tasmimpi sampatte “pamādassa",
  "atk-s0301a1:365_4": "bhāyāmī”ti mañcakaṁ ukkhipitvā rattiñca divā ca nirāhāro kammaṭṭhānameva manasākāsi.",
  "atk-s0301a1:366_0": "Athassa abbhantare satthakavātā uppajjitvā jīvitaṁ pariyādiyiṁsu. So dhurasmiṁyeva",
  "atk-s0301a1:366_1": "kālamakāsi. Yo hi koci bhikkhu caṅkame caṅkamamāno vā ālambanatthambhaṁ nissāya ṭhito",
  "atk-s0301a1:366_2": "vā caṅkamakoṭiyaṁ cīvaraṁ sīse ṭhapetvā nisinno vā nipanno vā parisamajjhe alaṅkatadhammāsane",
  "atk-s0301a1:366_3": "dhammaṁ desento vā kālaṁ karoti, sabbo so dhurasmiṁ kālaṁ karoti nāma. Iti ayaṁ caṅkamane",
  "atk-s0301a1:366_4": "kālaṁ katvā upanissayamandatāya āsavakkhayaṁ appatto tāvatiṁsabhavane mahāvimānadvāre",
  "atk-s0301a1:366_5": "niddāyitvā pabujjhanto viya paṭisandhiṁ aggahesi. Tāvadevassa suvaṇṇatoraṇaṁ viya",
  "atk-s0301a1:366_6": "tigāvuto attabhāvo nibbatti.",
  "atk-s0301a1:367_0": "Antovimāne sahassamattā accharā taṁ disvā, “vimānasāmiko devaputto āgato, ramayissāma",
  "atk-s0301a1:367_1": "na”nti tūriyāni gahetvā parivārayiṁsu. Devaputto na tāva cutabhāvaṁ jānāti, pabbajitasaññīyeva",
  "atk-s0301a1:367_2": "accharā oloketvā vihāracārikaṁ āgataṁ mātugāmaṁ disvā lajjī. Paṁsukūliko viya upari",
  "atk-s0301a1:367_3": "ṭhitaṁ ghanadukūlaṁ ekaṁsaṁ karonto aṁsakūṭaṁ paṭicchādetvā indriyāni okkhipitvā",
  "atk-s0301a1:367_4": "adhomukho aṭṭhāsi. Tassa kāyavikāreneva tā devatā “samaṇadevaputto aya”nti ñatvā",
  "atk-s0301a1:367_5": "evamāhaṁsu – “ayya, devaputta, devaloko nāmāyaṁ, na samaṇadhammassa karaṇokāso, sampattiṁ",
  "atk-s0301a1:367_6": "anubhavanokāso”ti. So tatheva aṭṭhāsi. Devatā “na tāvāyaṁ sallakkhetī”ti tūriyāni",
  "atk-s0301a1:367_7": "paggaṇhiṁsu. So tathāpi anolokentova aṭṭhāsi.",
  "atk-s0301a1:368_0": "Athassa sabbakāyikaṁ ādāsaṁ purato ṭhapayiṁsu. So chāyaṁ disvā cutabhāvaṁ ñatvā,",
  "atk-s0301a1:368_1": "“na mayā imaṁ ṭhānaṁ patthetvā samaṇadhammo kato, uttamatthaṁ arahattaṁ patthetvā",
  "atk-s0301a1:368_2": "kato”ti sampattiyā vippaṭisārī ahosi, “suvaṇṇapaṭaṁ paṭilabhissāmī”ti takkayitvā",
  "atk-s0301a1:368_3": "yuddhaṭṭhānaṁ otiṇṇamallo mūlakamuṭṭhiṁ labhitvā viya. So – “ayaṁ saggasampatti nāma",
  "atk-s0301a1:368_4": "sulabhā, buddhānaṁ pātubhāvo dullabho”ti cintetvā vimānaṁ apavisitvāva asambhinneneva",
  "atk-s0301a1:368_5": "sīlena accharāsaṅghaparivuto dasabalassa santikaṁ āgamma abhivādetvā ekamantaṁ ṭhito imaṁ gāthaṁ abhāsi.",
  "atk-s0301a1:369_0": "Tattha accharāgaṇasaṅghuṭṭhanti accharāgaṇena gītavāditasaddehi saṅghositaṁ. Pisācagaṇasevitanti",
  "atk-s0301a1:369_1": "tameva accharāgaṇaṁ pisācagaṇaṁ katvā vadati. Vananti nandanavanaṁ sandhāya vadati.",
  "atk-s0301a1:369_2": "Ayañhi niyāmacittatāya attano garubhāvena devagaṇaṁ “devagaṇo”ti vattuṁ na roceti.",
  "atk-s0301a1:369_3": "“Pisācagaṇo”ti vadati. Nandanavanañca “nandana”nti avatvā “mohana”nti vadati. Kathaṁ",
  "atk-s0301a1:369_4": "yātrā bhavissatīti kathaṁ niggamanaṁ bhavissati, kathaṁ atikkamo bhavissati, arahattassa",
  "atk-s0301a1:369_5": "me padaṭṭhānabhūtaṁ vipassanaṁ ācikkhatha bhagavāti vadati.",
  "atk-s0301a1:370_0": "Atha bhagavā “atisallikhateva ayaṁ devaputto, kiṁ nu kho ida”nti? Āvajjento attano",
  "atk-s0301a1:370_1": "sāsane pabbajitabhāvaṁ ñatvā – “ayaṁ accāraddhavīriyatāya kālaṁ katvā devaloke nibbatto,",
  "atk-s0301a1:370_2": "ajjāpissa caṅkamanasmiṁyeva attabhāvo asambhinnena sīlena āgato”ti cintesi. Buddhā",
  "atk-s0301a1:370_3": "ca akatābhinivesassa ādikammikassa akataparikammassa antevāsino cittakāro bhittiparikammaṁ",
  "atk-s0301a1:370_4": "viya – “sīlaṁ tāva sodhehi, samādhiṁ bhāvehi, kammassakatapaññaṁ ujuṁ karohī”ti paṭhamaṁ",
  "atk-s0301a1:370_5": "pubbabhāgappaṭipadaṁ ācikkhanti, kārakassa pana yuttapayuttassa arahattamaggapadaṭṭhānabhūtaṁ",
  "atk-s0301a1:370_6": "saṇhasukhumaṁ suññatāvipassanaṁyeva ācikkhanti, ayañca devaputto kārako abhinnasīlo,",
  "atk-s0301a1:370_7": "eko maggo assa anāgatoti suññatāvipassanaṁ ācikkhanto ujuko nāmātiādimāha.",
  "atk-s0301a1:371_0": "Tattha ujukoti kāyavaṅkādīnaṁ abhāvato aṭṭhaṅgiko maggo ujuko nāma. Abhayā nāma sā",
  "atk-s0301a1:371_1": "disāti nibbānaṁ sandhāyāha. Tasmiṁ hi kiñci bhayaṁ natthi, taṁ vā pattassa bhayaṁ",
  "atk-s0301a1:371_2": "natthīti “abhayā nāma sā disā”ti vuttaṁ. Ratho akūjanoti aṭṭhaṅgiko maggova adhippeto.",
  "atk-s0301a1:371_3": "Yathā hi pākatikaratho akkhe vā anabbhañjite atirekesu vā manussesu abhiruḷhesu kūjati",
  "atk-s0301a1:371_4": "viravati, na evaṁ ariyamaggo. So hi ekappahārena caturāsītiyāpi pāṇasahassesu abhiruhantesu",
  "atk-s0301a1:371_5": "na kūjati na viravati. Tasmā “akūjano”ti vutto. Dhammacakkehi saṁyutoti kāyikacetasikavīriyasaṅkhātehi",
  "atk-s0301a1:371_6": "dhammacakkehi saṁyutto.",
  "atk-s0301a1:372_0": "Hirīti ettha hiriggahaṇena ottappampi gahitameva hoti. Tassa apālamboti yathā bāhirakarathassa",
  "atk-s0301a1:372_1": "rathe ṭhitānaṁ yodhānaṁ apatanatthāya dārumayaṁ apālambanaṁ hoti, evaṁ imassa maggarathassa",
  "atk-s0301a1:372_2": "ajjhattabahiddhāsamuṭṭhānaṁ hirottappaṁ apālambanaṁ. Satyassaparivāraṇanti rathassa",
  "atk-s0301a1:372_3": "sīhacammādiparivāro viya imassāpi maggarathassa sampayuttā sati parivāraṇaṁ. Dhammanti",
  "atk-s0301a1:372_4": "lokuttaramaggaṁ. Sammādiṭṭhipurejavanti vipassanāsammādiṭṭhipurejavā assa pubbayāyikāti",
  "atk-s0301a1:372_5": "sammādiṭṭhipurejavo, taṁ sammādiṭṭhipurejavaṁ. Yathā hi paṭhamataraṁ rājapurisehi",
  "atk-s0301a1:372_6": "kāṇakuṇiādīnaṁnīharaṇena magge sodhite pacchā rājā nikkhamati, evamevaṁ vipassanā",
  "atk-s0301a1:372_7": "sammādiṭṭhiyā aniccādivasena khandhādīsu sodhitesu pacchā bhūmiladdhavaṭṭaṁ parijānamānā",
  "atk-s0301a1:372_8": "maggasammādiṭṭhi uppajjati. Tena vuttaṁ “dhammāhaṁ sārathiṁ brūmi, sammādiṭṭhipurejava”nti.",
  "atk-s0301a1:373_0": "Iti bhagavā desanaṁ niṭṭhāpetvā avasāne cattāri saccāni dīpesi. Desanāpariyosāne",
  "atk-s0301a1:373_1": "devaputto sotāpattiphale patiṭṭhāsi. Yathā hi rañño bhojanakāle attano mukhappamāṇe",
  "atk-s0301a1:373_2": "kabaḷe ukkhitte aṅke nisinno putto attano mukhappamāṇeneva tato kabaḷaṁ karoti, evamevaṁ",
  "atk-s0301a1:373_3": "bhagavati arahattanikūṭena desanaṁ desentepi sattā attano upanissayānurūpena sotāpattiphalādīni",
  "atk-s0301a1:373_4": "pāpuṇanti. Ayampi devaputto sotāpattiphalaṁ patvā bhagavantaṁ gandhādīhi pūjetvā",
  "atk-s0301a1:373_5": "pakkāmīti. Chaṭṭhaṁ.",
  "atk-s0301a1:374": "7. Vanaropasuttavaṇṇanā",
  "atk-s0301a1:375_0": "47. Sattame dhammaṭṭhā sīlasampannāti ke dhammaṭṭhā, ke sīlasampannāti pucchati.",
  "atk-s0301a1:375_1": "Bhagavā imaṁ pañhaṁ thāvaravatthunā dīpento ārāmaropātiādimāha. Tattha ārāmaropāti",
  "atk-s0301a1:375_2": "pupphārāmaphalārāmaropakā. Vanaropāti sayaṁjāte aropimavane sīmaṁ parikkhipitvā cetiyabodhicaṅkamanamaṇḍapakuṭileṇarattiṭṭhānadivāṭṭhānānaṁ",
  "atk-s0301a1:375_3": "kārakā chāyūpage rukkhe ropetvā dadamānāpi vanaropāyeva nāma. Setukārakāti visame",
  "atk-s0301a1:375_4": "setuṁ karonti, udake nāvaṁ paṭiyādenti. Papanti pānīyadānasālaṁ. Udapānanti yaṁkiñci",
  "atk-s0301a1:375_5": "pokkharaṇītaḷākādiṁ. Upassayanti vāsāgāraṁ. “Upāsaya”ntipi pāṭho.",
  "atk-s0301a1:376_0": "Sadā puññaṁ pavaḍḍhatīti na akusalavitakkaṁ vā vitakkentassa niddāyantassa vā pavaḍḍhati.",
  "atk-s0301a1:376_1": "Yadā yadā pana anussarati, tadā tadā tassa vaḍḍhati. Imamatthaṁ sandhāya “sadā puññaṁ",
  "atk-s0301a1:376_2": "pavaḍḍhatī”ti vuttaṁ. Dhammaṭṭhā sīlasampannāti tasmiṁ dhamme ṭhitattā tenapi sīlena",
  "atk-s0301a1:376_3": "sampannattā dhammaṭṭhā sīlasampannā. Atha vā evarūpāni puññāni karontānaṁ dasa kusalā",
  "atk-s0301a1:376_4": "dhammā pūrenti, tesu ṭhitattā dhammaṭṭhā. Teneva ca sīlena sampannattā sīlasampannāti. Sattamaṁ.",
  "atk-s0301a1:377": "8. Jetavanasuttavaṇṇanā",
  "atk-s0301a1:378": "48. Aṭṭhame idaṁ hi taṁ jetavananti anāthapiṇḍiko devaputto jetavanassa ceva buddhādīnañca vaṇṇabhaṇanatthaṁ āgato evamāha. Isisaṅghanisevitanti bhikkhusaṅghanisevitaṁ.",
  "atk-s0301a1:379_0": "Evaṁ paṭhamagāthāya jetavanassa vaṇṇaṁ kathetvā idāni ariyamaggassa kathento kammaṁ",
  "atk-s0301a1:379_1": "vijjātiādimāha. Tattha kammanti maggacetanā. Vijjāti maggapaññā. Dhammoti samādhipakkhikā",
  "atk-s0301a1:379_2": "dhammā. Sīlaṁ jīvitamuttamanti sīle patiṭṭhitassa jīvitaṁ uttamanti dasseti. Atha",
  "atk-s0301a1:379_3": "vā vijjāti diṭṭhisaṅkappā. Dhammoti vāyāmasatisamādhayo. Sīlanti vācākammantājīvā.",
  "atk-s0301a1:379_4": "Jīvitamuttamanti etasmiṁ sīle ṭhitassa jīvitaṁ nāma uttamaṁ. Etena maccā sujjhantīti",
  "atk-s0301a1:379_5": "etena aṭṭhaṅgikamaggena sattā visujjhanti.",
  "atk-s0301a1:380_0": "Tasmāti yasmā maggena sujjhanti, na gottadhanehi, tasmā. Yoniso vicine dhammanti",
  "atk-s0301a1:380_1": "upāyena samādhipakkhiyadhammaṁ vicineyya. Evaṁ tattha visujjhatīti evaṁ tasmiṁ ariyamagge",
  "atk-s0301a1:380_2": "visujjhati. Atha vā yoniso vicine dhammanti upāyena pañcakkhandhadhammaṁ vicineyya.",
  "atk-s0301a1:380_3": "Evaṁ tattha visujjhatīti evaṁ tesu catūsu saccesu visujjhati.",
  "atk-s0301a1:381_0": "Idāni sāriputtattherassa vaṇṇaṁ kathento sāriputtovātiādimāha. Tattha sāriputtovāti",
  "atk-s0301a1:381_1": "avadhāraṇavacanaṁ, etehi paññādīhi sāriputtova seyyoti vadati. Upasamenāti kilesaupasamena.",
  "atk-s0301a1:381_2": "Pāraṁ gatoti nibbānaṁ gato. Yo koci nibbānaṁ patto bhikkhu, so etāvaparamo siyā,",
  "atk-s0301a1:381_3": "na therena uttaritaro nāma atthīti vadati. Sesaṁ uttānamevāti. Aṭṭhamaṁ.",
  "atk-s0301a1:382": "9. Maccharisuttavaṇṇanā",
  "atk-s0301a1:383_0": "49. Navame maccharinoti maccherena samannāgatā. Ekacco hi attano vasanaṭṭhāne bhikkhuṁ",
  "atk-s0301a1:383_1": "hatthaṁ pasāretvāpi na vandati, aññattha gato vihāraṁ pavisitvā sakkaccaṁ vanditvā",
  "atk-s0301a1:383_2": "madhurapaṭisanthāraṁ karoti – “bhante, amhākaṁ vasanaṭṭhānaṁ nāgacchatha, sampanno",
  "atk-s0301a1:383_3": "padeso, paṭibalā mayaṁ ayyānaṁ yāgubhattādīhi upaṭṭhānaṁ kātu”nti. Bhikkhū “saddho",
  "atk-s0301a1:383_4": "ayaṁ upāsako”ti yāgubhattādīhi saṅgaṇhanti. Atheko thero tassa gāmaṁ gantvā piṇḍāya",
  "atk-s0301a1:383_5": "carati. So taṁ disvā aññena vā gacchati, gharaṁ vā pavisati. Sacepi sammukhībhāvaṁ",
  "atk-s0301a1:383_6": "āgacchati, hatthena vanditvā – “ayyassa bhikkhaṁ detha, ahaṁ ekena kammena gacchāmī”ti",
  "atk-s0301a1:383_7": "pakkamati. Thero sakalagāmaṁ caritvā tucchapattova nikkhamati. Idaṁ tāva mudumacchariyaṁ",
  "atk-s0301a1:383_8": "nāma, yena samannāgato adāyakopi dāyako viya paññāyati. Idha pana thaddhamacchariyaṁ",
  "atk-s0301a1:383_9": "adhippetaṁ, yena samannāgato bhikkhūsu piṇḍāya paviṭṭhesu, “therā ṭhitā”ti vutte,",
  "atk-s0301a1:383_10": "“kiṁ mayhaṁ pādā rujjantī”tiādīni vatvā silāthambho viya khāṇuko viya ca thaddho",
  "atk-s0301a1:383_11": "hutvā tiṭṭhati, sāmīcimpi na karoti. Kadariyāti idaṁ maccharinoti padasseva vevacanaṁ.",
  "atk-s0301a1:383_12": "Mudukampi hi macchariyaṁ “macchariya”nteva vuccati, thaddhaṁ pana kadariyaṁ nāma.",
  "atk-s0301a1:383_13": "Paribhāsakāti bhikkhū gharadvāre ṭhite disvā, “kiṁ tumhe kasitvā āgatā, vapitvā,",
  "atk-s0301a1:383_14": "lāyitvā? Mayaṁ attanopi na labhāma, kuto tumhākaṁ, sīghaṁ nikkhamathā”tiādīhi saṁtajjakā.",
  "atk-s0301a1:383_15": "Antarāyakarāti dāyakassa saggantarāyo, paṭiggāhakānaṁ lābhantarāyo, attano upaghātoti",
  "atk-s0301a1:383_16": "imesaṁ antarāyānaṁ kārakā.",
  "atk-s0301a1:384_0": "Samparāyoti paraloko. Ratīti pañcakāmaguṇarati. Khiḍḍāti kāyikakhiḍḍādikā tividhā",
  "atk-s0301a1:384_1": "khiḍḍā. Diṭṭhe dhammesa vipākoti tasmiṁ nibbattabhavane diṭṭhe dhamme esa vipāko.",
  "atk-s0301a1:384_2": "Samparāye ca duggatīti “yamalokaṁ upapajjare”ti vutte samparāye ca duggati.",
  "atk-s0301a1:385_0": "Vadaññūti bhikkhū gharadvāre ṭhitā kiñcāpi tuṇhīva honti, atthato pana – “bhikkhaṁ",
  "atk-s0301a1:385_1": "dethā”ti vadanti nāma. Tatra ye “mayaṁ pacāma, ime pana na pacanti, pacamāne patvā",
  "atk-s0301a1:385_2": "alabhantā kuhiṁ labhissantī”ti? Deyyadhammaṁ saṁvibhajanti, te vadaññū nāma. Pakāsantīti",
  "atk-s0301a1:385_3": "vimānappabhāya jotanti. Parasambhatesūti parehi sampiṇḍitesu. Samparāye ca suggatīti,",
  "atk-s0301a1:385_4": "“ete saggā”ti evaṁ vuttasamparāye sugati. Ubhinnampi vā etesaṁ tato cavitvā puna",
  "atk-s0301a1:385_5": "samparāyepi duggatisugatiyeva hotīti. Navamaṁ.",
  "atk-s0301a1:386": "10. Ghaṭīkārasuttavaṇṇanā",
  "atk-s0301a1:387_0": "50. Dasame upapannāseti nibbattivasena upagatā. Vimuttāti avihābrahmalokasmiṁ upapattisamanantarameva",
  "atk-s0301a1:387_1": "arahattaphalavimuttiyā vimuttā. Mānusaṁ dehanti idha pañcorambhāgiyasaṁyojanāni eva",
  "atk-s0301a1:387_2": "vuttāni. Dibbayoganti pañca uddhambhāgiyasaṁyojanāni. Upaccagunti atikkamiṁsu. Upakotiādīni",
  "atk-s0301a1:387_3": "tesaṁ therānaṁ nāmāni. Kusalī bhāsasī tesanti, “kusala”nti idaṁ vacanaṁ imassa atthīti",
  "atk-s0301a1:387_4": "kusalī, tesaṁ therānaṁ tvaṁ kusalaṁ anavajjaṁ bhāsasi, thomesi pasaṁsasi, paṇḍitosi",
  "atk-s0301a1:387_5": "devaputtāti vadati. Taṁ te dhammaṁ idhaññāyāti te therā taṁ dhammaṁ idha tumhākaṁ",
  "atk-s0301a1:387_6": "sāsane jānitvā. Gambhīranti gambhīratthaṁ. Brahmacārī nirāmisoti nirāmisabrahmacārī",
  "atk-s0301a1:387_7": "nāma anāgāmī, anāgāmī ahosinti attho. Ahuvāti ahosi. Sagāmeyyoti ekagāmavāsī. Pariyosānagāthā",
  "atk-s0301a1:387_8": "saṅgītikārehi ṭhapitāti. Dasamaṁ.",
  "atk-s0301a1:388": "Ādittavaggo pañcamo.",
  "atk-s0301a1:389": "6. Jarāvaggo",
  "atk-s0301a1:390": "1. Jarāsuttavaṇṇanā",
  "atk-s0301a1:391_0": "51. Jarāvaggassa paṭhame sādhūti laddhakaṁ bhaddakaṁ. Sīlaṁ yāva jarāti iminā idaṁ",
  "atk-s0301a1:391_1": "dasseti – yathā muttāmaṇirattavatthādīni ābharaṇāni taruṇakāleyeva sobhanti, jarājiṇṇakāle",
  "atk-s0301a1:391_2": "tāni dhārento “ayaṁ ajjāpi bālabhāvaṁ pattheti, ummattako maññe”ti vattabbataṁ āpajjati,",
  "atk-s0301a1:391_3": "na evaṁ sīlaṁ. Sīlañhi niccakālaṁ sobhati. Bālakālepi hi sīlaṁ rakkhantaṁ “kiṁ imassa",
  "atk-s0301a1:391_4": "sīlenā”ti? Vattāro natthi. Majjhimakālepi mahallakakālepīti.",
  "atk-s0301a1:392_0": "Saddhāsādhu patiṭṭhitāti hatthāḷavakacittagahapatiādīnaṁ viya maggena āgatā patiṭṭhitasaddhā",
  "atk-s0301a1:392_1": "nāma sādhu. Paññā narānaṁ ratananti ettha cittīkataṭṭhādīhi ratanaṁ veditabbaṁ. Vuttañhetaṁ –",
  "atk-s0301a1:393_0": "“Yadi cittīkatanti ratanaṁ, nanu bhagavā cittīkato purisasīho, ye ca loke cittīkatā,",
  "atk-s0301a1:393_1": "tesaṁ cittīkato bhagavā. Yadi ratikaranti ratanaṁ, nanu bhagavā ratikaro purisasīho,",
  "atk-s0301a1:393_2": "tassa vacanena carantā jhānaratisukhena abhiramanti. Yadi atulyanti ratanaṁ, nanu",
  "atk-s0301a1:393_3": "bhagavā atulo purisasīho. Na hi sakkā tuletuṁ guṇehi guṇapāramiṁ gato. Yadi dullabhanti",
  "atk-s0301a1:393_4": "ratanaṁ, nanu bhagavā dullabho purisasīho. Yadi anomasattaparibhoganti ratanaṁ, nanu",
  "atk-s0301a1:393_5": "bhagavā anomo sīlena samādhinā paññāya vimuttiyā vimuttiñāṇadassanenā”ti.",
  "atk-s0301a1:394": "Idha pana dullabhapātubhāvaṭṭhena paññā “ratana”nti vuttaṁ. Puññanti puññacetanā, sā hi arūpattā pariharituṁ na sakkāti. Paṭhamaṁ.",
  "atk-s0301a1:395": "2. Ajarasāsuttavaṇṇanā",
  "atk-s0301a1:396_0": "52. Dutiye ajarasāti ajīraṇena, avipattiyāti attho. Sīlañhi avipannameva sādhu hoti,",
  "atk-s0301a1:396_1": "vipannasīlaṁ ācariyupajjhāyādayopi na saṅgaṇhanti, gatagataṭṭhāne niddhamitabbova hotīti. Dutiyaṁ.",
  "atk-s0301a1:397": "3. Mittasuttavaṇṇanā",
  "atk-s0301a1:398_0": "53. Tatiye satthoti saddhiṁcaro, jaṅghasattho vā sakaṭasattho vā. Mittanti roge uppanne",
  "atk-s0301a1:398_1": "pāṭaṅkiyā vā aññena vā yānena haritvā khemantasampāpanena mittaṁ. Sake ghareti attano",
  "atk-s0301a1:398_2": "gehe. Tathārūpe roge jāte puttabhariyādayo jigucchanti, mātā pana asucimpi candanaṁ",
  "atk-s0301a1:398_3": "viya maññati. Tasmā sā sake ghare mittaṁ. Sahāyo atthajātassāti uppannakiccassa yo",
  "atk-s0301a1:398_4": "taṁ kiccaṁ vahati nittharati, so kiccesu saha ayanabhāvena sahāyo mittaṁ, surāpānādisahāyā",
  "atk-s0301a1:398_5": "pana na mittā. Samparāyikanti samparāyahitaṁ. Tatiyaṁ.",
  "atk-s0301a1:399": "4. Vatthusuttavaṇṇanā",
  "atk-s0301a1:400": "54. Catutthe puttā vatthūti mahallakakāle paṭijagganaṭṭhena puttā patiṭṭhā. Paramoti aññesaṁ akathetabbassapi guyhassa kathetabbayuttatāya bhariyā paramo sakhā nāma. Catutthaṁ.",
  "atk-s0301a1:401": "5-7. Paṭhamajanasuttādivaṇṇanā",
  "atk-s0301a1:402": "55. Pañcame vidhāvatīti parasamuddādigamanavasena ito cito ca vidhāvati. Pañcamaṁ.",
  "atk-s0301a1:403": "56. Chaṭṭhe dukkhāti vaṭṭadukkhato. Chaṭṭhaṁ.",
  "atk-s0301a1:404": "57. Sattame parāyaṇanti nipphatti avassayo. Sattamaṁ.",
  "atk-s0301a1:405": "8. Uppathasuttavaṇṇanā",
  "atk-s0301a1:406_0": "58. Aṭṭhame rāgo uppathoti sugatiñca nibbānañca gacchantassa amaggo. Rattindivakkhayoti",
  "atk-s0301a1:406_1": "rattidivehi, rattidivesu vā khīyati. Itthī malanti sesaṁ bāhiramalaṁ bhasmakhārādīhi",
  "atk-s0301a1:406_2": "dhovitvā sakkā sodhetuṁ, mātugāmamalena duṭṭho pana na sakkā suddho nāma kātunti",
  "atk-s0301a1:406_3": "itthī “mala”nti vuttā. Etthāti ettha itthiyaṁ pajā sajjati. Tapoti indriyasaṁvaradhutaṅgaguṇavīriyadukkarakārikānaṁ",
  "atk-s0301a1:406_4": "nāmaṁ, idha pana ṭhapetvā dukkarakārikaṁ sabbāpi kilesasantāpikā paṭipadā vaṭṭati.",
  "atk-s0301a1:406_5": "Brahmacariyanti methunavirati. Aṭṭhamaṁ.",
  "atk-s0301a1:407": "9. Dutiyasuttavaṇṇanā",
  "atk-s0301a1:408_0": "59. Navame kissa cābhiratoti kismiṁ abhirato. Dutiyāti sugatiñceva nibbānañca gacchantassa",
  "atk-s0301a1:408_1": "dutiyikā. Paññā cenaṁ pasāsatīti paññā etaṁ purisaṁ “idaṁ karohi, idaṁ mākarī”ti anusāsati. Navamaṁ.",
  "atk-s0301a1:409": "10. Kavisuttavaṇṇanā",
  "atk-s0301a1:410_0": "60. Dasame chando nidānanti gāyattiādiko chando gāthānaṁ nidānaṁ. Pubbapaṭṭhāpanagāthā",
  "atk-s0301a1:410_1": "ārabhanto hi “kataracchandena hotū”ti ārabhati. Viyañjananti jananaṁ. Akkharaṁ hi",
  "atk-s0301a1:410_2": "padaṁ janeti, padaṁ gāthaṁ janeti, gāthā atthaṁ pakāsetīti. Nāmasannissitāti samuddādipaṇṇattinissitā.",
  "atk-s0301a1:410_3": "Gāthā ārabhanto hi samuddaṁ vā pathaviṁ vā yaṁ kiñci nāmaṁ nissayitvāva ārabhati.",
  "atk-s0301a1:410_4": "Āsayoti patiṭṭhā. Kavito hi gāthā pavattanti. So tāsaṁ patiṭṭhā hotīti. Dasamaṁ.",
  "atk-s0301a1:411": "Jarāvaggo chaṭṭho.",
  "atk-s0301a1:412": "7. Addhavaggo",
  "atk-s0301a1:413": "1. Nāmasuttavaṇṇanā",
  "atk-s0301a1:414_0": "61. Addhavaggassa paṭhame nāmaṁ sabbaṁ addhabhavīti nāmaṁ sabbaṁ abhibhavati anupatati.",
  "atk-s0301a1:414_1": "Opapātikena vā hi kittimena vā nāmena mutto satto vā saṅkhāro vā natthi. Yassapi",
  "atk-s0301a1:414_2": "hi rukkhassa vā pāsāṇassa vā “idaṁ nāma nāma”nti na jānanti, anāmakotveva tassa nāmaṁ hoti. Paṭhamaṁ.",
  "atk-s0301a1:415": "2-3. Cittasuttādivaṇṇanā",
  "atk-s0301a1:416": "62. Dutiye sabbeva vasamanvagūti ye cittassa vasaṁ gacchanti, tesaṁyeva anavasesapariyādānametaṁ. Dutiyaṁ.",
  "atk-s0301a1:417": "63. Tatiyepi eseva nayo. Tatiyaṁ.",
  "atk-s0301a1:418": "4-5. Saṁyojanasuttādivaṇṇanā",
  "atk-s0301a1:419": "64. Catutthe kiṁ su saṁyojanoti kiṁ saṁyojano kiṁ bandhano? Vicāraṇanti vicaraṇā pādāni. Bahuvacane ekavacanaṁ kataṁ. Vitakkassa vicāraṇanti vitakko tassa pādā. Catutthaṁ.",
  "atk-s0301a1:420": "65. Pañcamepi eseva nayo. Pañcamaṁ.",
  "atk-s0301a1:421": "6. Attahatasuttavaṇṇanā",
  "atk-s0301a1:422": "66. Chaṭṭhe kenassubbhāhatoti kena abbhāhato. Su-kāro nipātamattaṁ. Icchādhūpāyitoti icchāya āditto. Chaṭṭhaṁ.",
  "atk-s0301a1:423": "7-9. Uḍḍitasuttādivaṇṇanā",
  "atk-s0301a1:424_0": "67. Sattame taṇhāya uḍḍitoti taṇhāya ullaṅghito. Cakkhuñhi taṇhārajjunā āvunitvā",
  "atk-s0301a1:424_1": "rūpanāgadante uḍḍitaṁ, sotādīni saddādīsūti taṇhāya uḍḍito loko. Maccunā pihitoti",
  "atk-s0301a1:424_2": "anantare attabhāve kataṁ kammaṁ na dūraṁ ekacittantaraṁ, balavatiyā pana māraṇantikavedanāya",
  "atk-s0301a1:424_3": "pabbatena viya otthaṭattā sattā taṁ na bujjhantīti “maccunā pihito loko”ti vuttaṁ. Sattamaṁ.",
  "atk-s0301a1:425": "68. Aṭṭhame sveva pañho devatāya heṭṭhupariyāyavasena pucchito. Aṭṭhamaṁ.",
  "atk-s0301a1:426": "69. Navame sabbaṁ uttānameva. Navamaṁ.",
  "atk-s0301a1:427": "10. Lokasuttavaṇṇanā",
  "atk-s0301a1:428_0": "70. Dasame kismiṁ loko samuppannoti kismiṁ uppanne loko uppannoti pucchati. Chasūti",
  "atk-s0301a1:428_1": "chasu ajjhattikesu āyatanesu uppannesu uppannoti vuccati. Chasu kubbatīti tesuyeva",
  "atk-s0301a1:428_2": "chasu santhavaṁ karoti. Upādāyāti tāniyeva ca upādāya āgamma paṭicca pavattati. Vihaññatīti",
  "atk-s0301a1:428_3": "tesuyeva chasu vihaññati pīḷiyati. Iti ajjhattikāyatanavasena ayaṁ pañho āgato, ajjhattikabāhirānaṁ",
  "atk-s0301a1:428_4": "pana vasena āharituṁ vaṭṭati. Chasu hi ajjhattikāyatanesu uppannesu ayaṁ uppanno",
  "atk-s0301a1:428_5": "nāma hoti, chasu bāhiresu santhavaṁ karoti, channaṁ ajjhattikānaṁ upādāya chasu bāhiresu",
  "atk-s0301a1:428_6": "vihaññatīti. Dasamaṁ.",
  "atk-s0301a1:429": "Addhavaggo sattamo.",
  "atk-s0301a1:430": "8. Chetvāvaggo",
  "atk-s0301a1:431": "1. Chetvāsuttavaṇṇanā",
  "atk-s0301a1:432_0": "71. Chetvāvaggassa paṭhame chetvāti vadhitvā. Sukhaṁ setīti kodhapariḷāhena aparidayhamānattā",
  "atk-s0301a1:432_1": "sukhaṁ sayati. Na socatīti kodhavināsena vinaṭṭhadomanassattā na socati. Visamūlassāti",
  "atk-s0301a1:432_2": "dukkhavipākassa. Madhuraggassāti kuddhassa paṭikujjhitvā, akkuṭṭhassa paccakkositvā,",
  "atk-s0301a1:432_3": "pahaṭassa ca paṭipaharitvā sukhaṁ uppajjati, taṁ sandhāya madhuraggoti vutto. Imasmiṁ",
  "atk-s0301a1:432_4": "hi ṭhāne pariyosānaṁ agganti vuttaṁ. Ariyāti buddhādayo. Paṭhamaṁ.",
  "atk-s0301a1:433": "2. Rathasuttavaṇṇanā",
  "atk-s0301a1:434_0": "72. Dutiye paññāyati etenāti paññāṇaṁ. Dhajo rathassāti mahantasmiṁ hi saṅgāmasīse",
  "atk-s0301a1:434_1": "dūratova dhajaṁ disvā “asukarañño nāma ayaṁ ratho”ti ratho pākaṭo hoti. Tena vuttaṁ",
  "atk-s0301a1:434_2": "“dhajo rathassa paññāṇa”nti. Aggipi dūratova dhūmena paññāyati. Coḷaraṭṭhaṁ paṇḍuraṭṭhanti",
  "atk-s0301a1:434_3": "evaṁ raṭṭhampi raññā paññāyati. Cakkavattirañño dhītāpi pana itthī “asukassa nāma",
  "atk-s0301a1:434_4": "bhariyā”ti bhattāraṁ patvāva paññāyati. Tasmā dhūmo paññāṇamagginotiādi vuttaṁ. Dutiyaṁ.",
  "atk-s0301a1:435": "3. Vittasuttavaṇṇanā",
  "atk-s0301a1:436_0": "73. Tatiye saddhīdha vittanti yasmā saddho saddhāya muttamaṇiādīnipi vittāni labhati,",
  "atk-s0301a1:436_1": "tissopi kulasampadā, cha kāmasaggāni, nava brahmaloke patvā pariyosāne amatamahānibbānadassanampi",
  "atk-s0301a1:436_2": "labhati, tasmā maṇimuttādīhi vittehi saddhāvittameva seṭṭhaṁ. Dhammoti dasakusalakammapatho.",
  "atk-s0301a1:436_3": "Sukhamāvahatīti sabbampi sāsavānāsavaṁ asaṁkiliṭṭhasukhaṁ āvahati. Sādutaranti lokasmiṁ",
  "atk-s0301a1:436_4": "loṇambilādīnaṁ sabbarasānaṁ saccameva madhurataraṁ. Saccasmiṁ hi ṭhitā sīghavegaṁ",
  "atk-s0301a1:436_5": "nadimpi nivattenti, visampi nimmaddenti, aggimpi paṭibāhanti, devampi vassāpenti,",
  "atk-s0301a1:436_6": "tasmā taṁ sabbarasānaṁ madhurataranti vuttaṁ. Paññājīviṁ jīvitamāhu seṭṭhanti yo",
  "atk-s0301a1:436_7": "paññājīvī gahaṭṭho samāno pañcasu sīlesu patiṭṭhāya salākabhattādīni paṭṭhapetvā",
  "atk-s0301a1:436_8": "paññāya jīvati, pabbajito vā pana dhammena uppanne paccaye “idamattha”nti paccavekkhitvā",
  "atk-s0301a1:436_9": "paribhuñjanto kammaṭṭhānaṁ ādāya vipassanaṁ paṭṭhapetvā ariyaphalādhigamavasena paññāya",
  "atk-s0301a1:436_10": "jīvati, taṁ paññājīviṁ puggalaṁ seṭṭhaṁ jīvitaṁ jīvatīti āhu. Tatiyaṁ.",
  "atk-s0301a1:437": "4. Vuṭṭhisuttavaṇṇanā",
  "atk-s0301a1:438_0": "74. Catutthe bījanti uppatantānaṁ sattavidhaṁ dhaññabījaṁ seṭṭhaṁ. Tasmiñhi uggate",
  "atk-s0301a1:438_1": "janapado khemo hoti subhikkho. Nipatatanti nipatantānaṁ meghavuṭṭhi seṭṭhā. Meghavuṭṭhiyañhi",
  "atk-s0301a1:438_2": "sati vividhāni sassāni uppajjanti, janapadā phītā honti khemā subhikkhā. Pavajamānānanti",
  "atk-s0301a1:438_3": "jaṅgamānaṁ padasā caramānānaṁ gāvo seṭṭhā. Tā nissāya hi sattā pañca gorase paribhuñjamānā",
  "atk-s0301a1:438_4": "sukhaṁ viharanti. Pavadatanti rājakulamajjhādīsu vadantānaṁ putto varo. So hi mātāpitūnaṁ",
  "atk-s0301a1:438_5": "anatthāvahaṁ na vadati.",
  "atk-s0301a1:439_0": "Vijjāuppatataṁ seṭṭhāti purimapañhe kira sutvā samīpe ṭhitā ekā devatā “devate, kasmā",
  "atk-s0301a1:439_1": "tvaṁ etaṁ pañhaṁ dasabalaṁ pucchasi? Ahaṁ te kathessāmī”ti attano khantiyā laddhiyā",
  "atk-s0301a1:439_2": "pañhaṁ kathesi. Atha naṁ itarā devatā āha – “yāva padhaṁsī vadesi devate yāva pagabbhā",
  "atk-s0301a1:439_3": "mukharā, ahaṁ buddhaṁ bhagavantaṁ pucchāmi. Tvaṁ mayhaṁ kasmā kathesī”ti? Nivattetvā",
  "atk-s0301a1:439_4": "tadeva pañhaṁ dasabalaṁ pucchi. Athassā satthā vissajjento vijjā uppatatantiādimāha.",
  "atk-s0301a1:439_5": "Tattha vijjāti catumaggavijjā. Sā hi uppatamānā sabbākusaladhamme samugghāteti. Tasmā",
  "atk-s0301a1:439_6": "“uppatataṁ seṭṭhā”ti vuttā. Avijjāti vaṭṭamūlakamahāavijjā. Sā hi nipatantānaṁ osīdantānaṁ",
  "atk-s0301a1:439_7": "varā. Pavajamānānanti padasā caramānānaṁ jaṅgamānaṁ anomapuññakkhettabhūto saṅgho",
  "atk-s0301a1:439_8": "varo. Tañhi tattha tattha disvā pasannacittā sattā sotthiṁ pāpuṇanti. Buddhoti yādiso",
  "atk-s0301a1:439_9": "putto vā hotu añño vā, yesaṁ kesañci vadamānānaṁ buddho varo. Tassa hi dhammadesanaṁ",
  "atk-s0301a1:439_10": "āgamma anekasatasahassānaṁ pāṇānaṁ bandhanamokkho hotīti. Catutthaṁ.",
  "atk-s0301a1:440": "5. Bhītāsuttavaṇṇanā",
  "atk-s0301a1:441_0": "75. Pañcame kiṁsūdha bhītāti kiṁ bhītā? Maggo canekāyatanappavuttoti aṭṭhatiṁsārammaṇavasena",
  "atk-s0301a1:441_1": "anekehi kāraṇehi kathito. Evaṁ sante kissa bhītā hutvā ayaṁ janatā dvāsaṭṭhi diṭṭhiyo",
  "atk-s0301a1:441_2": "aggahesīti vadati. Bhūripaññāti bahupañña ussannapañña. Paralokaṁ na bhāyeti imasmā",
  "atk-s0301a1:441_3": "lokā paraṁ lokaṁ gacchanto na bhāyeyya. Paṇidhāyāti ṭhapetvā. Bahvannapānaṁ gharamāvasantoti",
  "atk-s0301a1:441_4": "anāthapiṇḍikādayo viya bahvannapāne ghare vasanto. Saṁvibhāgīti accharāya gahitampi",
  "atk-s0301a1:441_5": "nakhena phāletvā parassa datvāva bhuñjanasīlo. Vadaññūti vuttatthameva.",
  "atk-s0301a1:442_0": "Idāni gāthāya aṅgāni uddharitvā dassetabbāni – “vāca”nti hi iminā cattāri vacīsucaritāni",
  "atk-s0301a1:442_1": "gahitāni, “manenā”tipadena tīṇi manosucaritāni, “kāyenā”ti padena tīṇi kāyasucaritāni.",
  "atk-s0301a1:442_2": "Iti ime dasa kusalakammapathā pubbasuddhiaṅgaṁ nāma. Bahvannapānaṁ gharamāvasantoti",
  "atk-s0301a1:442_3": "iminā yaññaupakkharo gahito. Saddhoti ekamaṅgaṁ, mudūti ekaṁ, saṁvibhāgīti ekaṁ,",
  "atk-s0301a1:442_4": "vadaññūti ekaṁ. Iti imāni cattāri aṅgāni sandhāya “etesu dhammesu ṭhito catūsū”ti āha.",
  "atk-s0301a1:443_0": "Aparopi pariyāyo – vācantiādīni tīṇi aṅgāni, bahvannapānanti iminā yaññaupakkharova",
  "atk-s0301a1:443_1": "gahito, saddho mudū saṁvibhāgī vadaññūti ekaṁ aṅgaṁ. Aparo dukanayo nāma hoti. “Vācaṁ",
  "atk-s0301a1:443_2": "manañcā”ti idamekaṁ aṅgaṁ, “kāyena pāpāni akubbamāno, bahvannapānaṁ gharamāvasanto”ti",
  "atk-s0301a1:443_3": "ekaṁ, “saddho mudū”ti ekaṁ, “saṁvibhāgī vadaññū”ti ekaṁ. Etesu catūsu dhammesu ṭhito",
  "atk-s0301a1:443_4": "dhamme ṭhito nāma hoti. So ito paralokaṁ gacchanto na bhāyati. Pañcamaṁ.",
  "atk-s0301a1:444": "6. Najīratisuttavaṇṇanā",
  "atk-s0301a1:445_0": "76. Chaṭṭhe nāmagottaṁ na jīratīti atītabuddhānaṁ yāvajjadivasā nāmagottaṁ kathiyati,",
  "atk-s0301a1:445_1": "tasmā na jīratīti vuccati. Porāṇā pana “addhāne gacchante na paññāyissati, jīraṇasabhāvo",
  "atk-s0301a1:445_2": "pana na hotiyevā”ti vadanti. Ālasyanti ālasiyaṁ, yena ṭhitaṭṭhāne ṭhitova, nisinnaṭṭhāne",
  "atk-s0301a1:445_3": "nisinnova hoti, telepi uttarante ṭhitiṁ na karoti. Pamādoti niddāya vā kilesavasena",
  "atk-s0301a1:445_4": "vā pamādo. Anuṭṭhānanti kammasamaye kammakaraṇavīriyābhāvo. Asaṁyamoti sīlasaññamābhāvo",
  "atk-s0301a1:445_5": "vissaṭṭhācāratā. Niddāti soppabahulatā. Tāya gacchantopi ṭhitopi nisinnopi niddāyati,",
  "atk-s0301a1:445_6": "pageva nipanno. Tandīti aticchātādivasena āgantukālasiyaṁ. Te chiddeti tāni cha chiddāni",
  "atk-s0301a1:445_7": "vivarāni. Sabbasoti sabbākārena. Tanti nipātamattaṁ. Vivajjayeti vajjeyya jaheyya. Chaṭṭhaṁ.",
  "atk-s0301a1:446": "7. Issariyasuttavaṇṇanā",
  "atk-s0301a1:447_0": "77. Sattame satthamalanti malaggahitasatthaṁ. Kiṁ su harantaṁ vārentīti kaṁ harantaṁ",
  "atk-s0301a1:447_1": "nisedhenti. Vasoti āṇāpavattanaṁ. Itthīti avissajjanīyabhaṇḍattā “itthī bhaṇḍānamuttamaṁ,",
  "atk-s0301a1:447_2": "varabhaṇḍa”nti āha. Atha vā sabbepi bodhisattā ca cakkavattino ca mātukucchiyaṁyeva",
  "atk-s0301a1:447_3": "nibbattantīti “itthī bhaṇḍānamuttama”nti āha. Kodho satthamalanti kodho malaggahitasatthasadiso,",
  "atk-s0301a1:447_4": "paññāsatthassa vā malanti satthamalaṁ. Abbudanti vināsakāraṇaṁ, corā lokasmiṁ vināsakāti",
  "atk-s0301a1:447_5": "attho. Harantoti salākabhattādīni gahetvā gacchanto. Salākabhattādīni hi paṭṭhapitakāleyeva",
  "atk-s0301a1:447_6": "manussehi pariccattāni. Tesaṁ tāni haranto samaṇo piyo hoti, anāharante puññahāniṁ",
  "atk-s0301a1:447_7": "nissāya vippaṭisārino honti. Sattamaṁ.",
  "atk-s0301a1:448": "8. Kāmasuttavaṇṇanā",
  "atk-s0301a1:449_0": "78. Aṭṭhame attānaṁ na dadeti parassa dāsaṁ katvā attānaṁ na dadeyya ṭhapetvā sabbabodhisatteti",
  "atk-s0301a1:449_1": "vuttaṁ. Na pariccajeti sīhabyagghādīnaṁ na pariccajeyya sabbabodhisatte ṭhapetvāyevāti",
  "atk-s0301a1:449_2": "vuttaṁ. Kalyāṇanti saṇhaṁ mudukaṁ. Pāpikanti pharusaṁ vācaṁ. Aṭṭhamaṁ.",
  "atk-s0301a1:450": "9. Pātheyyasuttavaṇṇanā",
  "atk-s0301a1:451_0": "79. Navame saddhā bandhati pātheyyanti saddhaṁ uppādetvā dānaṁ deti, sīlaṁ rakkhati,",
  "atk-s0301a1:451_1": "uposathakammaṁ karoti, tenetaṁ vuttaṁ. Sirīti issariyaṁ. Āsayoti vasanaṭṭhānaṁ. Issariye",
  "atk-s0301a1:451_2": "hi abhimukhībhūte thalatopi jalatopi bhogā āgacchantiyeva. Tenetaṁ vuttaṁ. Parikassatīti",
  "atk-s0301a1:451_3": "parikaḍḍhati. Navamaṁ.",
  "atk-s0301a1:452": "10. Pajjotasuttavaṇṇanā",
  "atk-s0301a1:453_0": "80. Dasame pajjototi padīpo viya hoti. Jāgaroti jāgarabrāhmaṇo viya hoti. Gāvo kamme",
  "atk-s0301a1:453_1": "sajīvānanti kammena saha jīvantānaṁ gāvova kamme kammasahāyā kammadutiyakā nāma honti.",
  "atk-s0301a1:453_2": "Gomaṇḍalehi saddhiṁ kasikammādīni nipphajjanti. Sītassa iriyāpathoti sītaṁ assa sattakāyassa",
  "atk-s0301a1:453_3": "iriyāpatho jīvitavutti. Sītanti naṅgalaṁ. Yassa hi naṅgalehi khettaṁ appamattakampi",
  "atk-s0301a1:453_4": "kaṭṭhaṁ na hoti, so kathaṁ jīvissatīti vadati. Dasamaṁ.",
  "atk-s0301a1:454": "11. Araṇasuttavaṇṇanā",
  "atk-s0301a1:455_0": "81. Ekādasame araṇāti nikkilesā. Vusitanti vusitavāso. Bhojissiyanti adāsabhāvo.",
  "atk-s0301a1:455_1": "Samaṇāti khīṇāsavasamaṇā. Te hi ekantena araṇā nāma. Vusitaṁ na nassatīti tesaṁ ariyamaggavāso",
  "atk-s0301a1:455_2": "na nassati. Parijānantīti puthujjanakalyāṇakato paṭṭhāya sekhā lokiyalokuttarāya",
  "atk-s0301a1:455_3": "pariññāya parijānanti. Bhojissiyanti khīṇāsavasamaṇānaṁyeva niccaṁ bhujissabhāvo",
  "atk-s0301a1:455_4": "nāma. Vandantīti pabbajitadivasato paṭṭhāya vandanti. Patiṭṭhitanti sīle patiṭṭhitaṁ.",
  "atk-s0301a1:455_5": "Samaṇīdhāti samaṇaṁ idha. Jātihīnanti api caṇḍālakulā pabbajitaṁ. Khattiyāti na kevalaṁ",
  "atk-s0301a1:455_6": "khattiyāva, devāpi sīlasampannaṁ samaṇaṁ vandantiyevāti. Ekādasamaṁ.",
  "atk-s0301a1:456": "Chetvāvaggo aṭṭhamo.",
  "atk-s0301a1:457": "Iti sāratthappakāsiniyā",
  "atk-s0301a1:458": "Saṁyuttanikāya-aṭṭhakathāya",
  "atk-s0301a1:459": "Devatāsaṁyuttavaṇṇanā niṭṭhitā."
}