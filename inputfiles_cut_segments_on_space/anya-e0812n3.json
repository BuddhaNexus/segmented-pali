{
  "anya-e0812n3:0": "4. Atthālaṅkārāvabodhapariccheda",
  "anya-e0812n3:1": "164.",
  "anya-e0812n3:2": "Atthālaṅkārasahitā, saguṇā bandhapaddhati;",
  "anya-e0812n3:3": "Accantakantā kantāvayatoaccantakantāva (ka.), vuccantete tato’dhunā.",
  "anya-e0812n3:4_0": "164. Evaṁ saddālaṅkāre paricchijja sampatyatthālaṅkāraṁ bodhayitumāha “atthālaṅkāra”iccādi.",
  "anya-e0812n3:4_1": "Saguṇā yathāvuttehi pasādādīhi saddaguṇehi sahitā bandhapaddhati kabbaracanaṁ. Alaṅkarīyati",
  "anya-e0812n3:4_2": "kantiṁ nīyati bandho etehi sarīramiva hārādīhīti alaṅkārā, tehi atthālaṅkārehi jātyādilakkhaṇehi",
  "anya-e0812n3:4_3": "sahitā saṁyuttā satī saguṇā patibbatādiguṇopetā atthena dhanena alaṅkārena ābharaṇena",
  "anya-e0812n3:4_4": "sahitā yuttā kantāva aṅganā viya. Yato accantakantā atisayaramaṇīyā siyā, tato tena",
  "anya-e0812n3:4_5": "kāraṇena ye atthālaṅkārā avasaraṁ pattā, te adhunā idāni vuccante kathīyanti.",
  "anya-e0812n3:5_0": "164. Evaṁ saddālaṅkāravibhāgaṁ dassetvā idāni tannissayaṁyeva atthālaṅkārabandhamārabhanto",
  "anya-e0812n3:5_1": "“atthālaṅkāri”ccādimāha. Saguṇā yathāvuttapasādādisaddaguṇayuttā bandhapaddhati pajjagajjādipabhedā",
  "anya-e0812n3:5_2": "racanāvali atthālaṅkārasahitā sabhāvavuttivaṅkavuttisaṅkhātena atthālaṅkārena saṁyuttā",
  "anya-e0812n3:5_3": "saguṇā atthālaṅkārasahitā kantā iva patibbatādīhi guṇehi yuttā suvaṇṇarajatamaṇimuttādidhanehi",
  "anya-e0812n3:5_4": "gīveyyakaṭakanūpurādīhi ābharaṇehi ca yuttā aṅganāva accantakantā yato atisayena",
  "anya-e0812n3:5_5": "ramaṇīyā, tato tasmā te atthālaṅkārā adhunā dāni vuccante. Alaṅkaronti bandhaṁ sarīraṁ",
  "anya-e0812n3:5_6": "vā etehīti ca, atthassa alaṅkārāti ca, tehi sahitāti ca, guṇehi saha vattatīti ca,",
  "anya-e0812n3:5_7": "bandhassa paddhatīti ca, accantaṁ atisayena kantāti ca viggaho.",
  "anya-e0812n3:6": "165.",
  "anya-e0812n3:7": "Sabhāvavaṅkavuttīnaṁ, bhedā dvidhā alaṁkriyā;",
  "anya-e0812n3:8": "Paṭhamā tattha vatthūnaṁ, nānāvatthāvibhāvinī.",
  "anya-e0812n3:9_0": "165. Katippabhedā te iccāha “sabhāva”iccādi. Sabhāvavutti vaṅkavuttīti imesaṁ bhedā",
  "anya-e0812n3:9_1": "pabhedena alaṁkriyā atthālaṅkārādvidhādvippakārā. Tesu sabhāvavutti kīdisīti āha",
  "anya-e0812n3:9_2": "“paṭhamā”tiādi. Tattha tāsu paṭhamā sabhāvavutti vatthūnaṁ padatthānaṁ jātiguṇakriyādabbasabhāvānaṁ",
  "anya-e0812n3:9_3": "nānā vicittā, na dvekāva avatthā avasarā vibhāvinī pakāsikā viññeyyā. Jātyādīnaṁ",
  "anya-e0812n3:9_4": "padatthānaṁ yathāsabhāvamanekappakāraṁ sammadeva vivarantī sabhāvaṁ padatthānaṁ vicittaṁ",
  "anya-e0812n3:9_5": "vadatīti sabhāvavutti nāmāti adhippāyo, sāva jātiyā padatthasarūpassa tathātathāpaṭipādakattena",
  "anya-e0812n3:9_6": "vuttiyā dattiyā (ka.) jātipi vuccati.",
  "anya-e0812n3:10_0": "165. Pasatthālaṅkārā pasatthādialaṅkārā (ka.) pabhedato ettakāti dassento “sabhāvi”ccādimāha.",
  "anya-e0812n3:10_1": "Alaṁkriyā atthālaṅkārā sabhāvavaṅkavuttīnaṁ bhedā pabhedato dvidhā dvippakārā honti.",
  "anya-e0812n3:10_2": "Tattha tāsudvīsu paṭhamā sabhāvavutti vatthūnaṁ jātiguṇakriyādabbalakkhaṇānaṁ padatthānaṁ",
  "anya-e0812n3:10_3": "nānāvatthāvibhāvinī anekappakārassa pakāsinī hoti. Ettha jātyādīnaṁ padatthānaṁ anekappakārasabhāvapakāsinī",
  "anya-e0812n3:10_4": "sabhāvavutti nāma. Esāva jāti guṇādicatubbidhapadatthānaṁ sarūpasaṅkhātajātiyā tehi",
  "anya-e0812n3:10_5": "ākārehi paṭipādanato upacārato jāti nāma hoti. Jātyādipadatthānaṁyeva yathāsabhāvaṁ",
  "anya-e0812n3:10_6": "hitvā vatthuparikappitaatisayopamārūpakādisarūpasaṅkhātaṁ vaṅkasabhāvaṁ pakāsentī",
  "anya-e0812n3:10_7": "vaṅkavutti nāma. Yabhāvo ca vaṅko cāti ca, tesaṁ vuttīti ca, alaṁkaronti etāhīti",
  "anya-e0812n3:10_8": "ca, nānā anekā ca sā avatthā cāti ca vākyaṁ.",
  "anya-e0812n3:11": "Yathā –",
  "anya-e0812n3:12": "166.",
  "anya-e0812n3:13": "Līlāvikantisubhago,",
  "anya-e0812n3:14": "Disāthiravilokano;",
  "anya-e0812n3:15": "Bodhisattaṅkuro bhāsaṁ,",
  "anya-e0812n3:16": "Viroci vācamāsabhiṁ.",
  "anya-e0812n3:17_0": "166.“Yathe”ti taṁ udāharati. Līlāya vilāsena vihitāya vikantiyā gamanena sattapadavītihārasaṅkhātena",
  "anya-e0812n3:17_1": "subhago sundaro disāsu dasasu thiramacalaṁ vilokanaṁ yassa so bodhisattaṅkuro tadahujāto",
  "anya-e0812n3:17_2": "mahābodhisatto āsabhiṁ vācaṁ “aggohamasmī”tiādikamuttamaṁ nibbhayavacanaṁ bhāsaṁ",
  "anya-e0812n3:17_3": "vadanto viroci visesena ramaṇīyattaṁ patto. Ayaṁ sabhāvavutti. Evaṁ jātisabhāvavutyādayopi parikappanīyā.",
  "anya-e0812n3:18_0": "166. Idāni sabhāvavuttiyā udāharaṇaṁ āha “yathā – līlāvikanti”ccādi. Līlāvikantisubhago",
  "anya-e0812n3:18_1": "vilāsagamanena sattapadavītihārena sundaro disāthiravilokano dasadisāsu acalaolokano",
  "anya-e0812n3:18_2": "bodhisattaṅkuro mahābodhisattaṅkuro āsabhiṁ vācaṁ “aggohamasmī”tiādinā abhītavacanaṁ",
  "anya-e0812n3:18_3": "bhāsaṁ vadanto viroci asobhīti. Iha bodhisattasaṅkhātassa dabbassa līlāvikantidisāthiravilokanavaconicchāraṇasaṅkhatānaṁ",
  "anya-e0812n3:18_4": "avatthānaṁ pakāsitattā dabbasabhāvavuttīti ñātabbā. Esāyeva dabbagatagatyādivicitrasarūpaṁ",
  "anya-e0812n3:18_5": "alaṅkaraṇato alaṅkāro nāma, dabbagatagatyādayo pana alaṁkiriyamānattā alaṁkiriyā",
  "anya-e0812n3:18_6": "nāma. Jātiguṇakriyāsabhāvavuttiyopi evameva daṭṭhabbā. Līlāya yuttā vikantīti ca,",
  "anya-e0812n3:18_7": "tāya subhagoti ca, disāsu thiraṁ vilokanaṁ yasseti ca, bodhiyā paññāya sattoti ca,",
  "anya-e0812n3:18_8": "soyeva aṅkuroti ca, usabhassa bhāvoti ca vākyaṁ. Usabhassa bhāvasaṅkhātā akampanīyā",
  "anya-e0812n3:18_9": "ṭhiti āsabhaṁ nāma, akampabhāvato tena samāpi vācā upacārato āsabhī nāma hoti.",
  "anya-e0812n3:19": "167.",
  "anya-e0812n3:20": "Vutti vatthusabhāvassa, yā’ññathā sā parābhave;",
  "anya-e0812n3:21": "Tassā’nantavikappattā, hoti bījopadassanaṁ.",
  "anya-e0812n3:22_0": "167. Dutiyamāha “vutti”ccādinā. Vatthuno jātyādirūpassa padatthassa sabhāvo yassaṁ",
  "anya-e0812n3:22_1": "avatthāyaṁ yādisaṁ rūpaṁ tassa aññathābhāvena tassa rūpassa tathetaṁ dabbāpanena",
  "anya-e0812n3:22_2": "vutti vacanaṁ. Parā bhave aññā vaṅkavutti nāma siyā. Kiṁ sā sākallena vattuṁ sakkāti",
  "anya-e0812n3:22_3": "āha “tassā”iccādi. Tassā vaṅkavuttiyā anantavikappattā aparimitabhedakattā bījassa",
  "anya-e0812n3:22_4": "kāraṇattā sakalabyattibyāpisāmaññarūpassa yato pare vicittālaṅkārā pasavanti, upadassanaṁ",
  "anya-e0812n3:22_5": "kathanaṁ hoti niravasesābhidhānassa kenāpyasakkuṇeyyattā.",
  "anya-e0812n3:23_0": "167. Idāni vaṅkavuttiṁ dasseti “vutti”ccādinā. Vatthusabhāvassa jātyādipadatthasambandhino",
  "anya-e0812n3:23_1": "tāsu tāsu avatthāsu yo sabhāvo vijjati, tassa sabhāvassa aññathā vijjamānākāraṁ hitvā",
  "anya-e0812n3:23_2": "vattuparikappitena atisayaupamārūpakādiaññapakārena yā vutti yaṁ kathanaṁ atthi,",
  "anya-e0812n3:23_3": "sā parābhave sabhāvavuttito aññā vaṅkavutti nāma siyā. Tassā vaṅkavuttiyā anantavikappattā",
  "anya-e0812n3:23_4": "appamāṇapakkhattā kathanena parisamāpetuṁ asakkuṇeyyattā nayato tassa anantapakkhassa",
  "anya-e0812n3:23_5": "pariggahaṇatthaṁ bījopadassanaṁ kāraṇamattassa nidassanaṁ hoti. Vakkhamānabhedato",
  "anya-e0812n3:23_6": "ekamekampi attanā sadisaṁ anantabhedapariggahajānanatthaṁ pahotīti adhippāyo. Vatthūnaṁ",
  "anya-e0812n3:23_7": "sabhāvoti ca, anantā vikappā yassa sabhāvasseti ca, tassa bhāvoti ca, bījassa upadassananti ca viggaho.",
  "anya-e0812n3:24": "Vaṅkavuttiatthālaṅkārauddesavaṇṇanā",
  "anya-e0812n3:25": "168.",
  "anya-e0812n3:26": "Tatthā’tisayaupamā-",
  "anya-e0812n3:27": "Rūpakāvuttidīpakaṁ;",
  "anya-e0812n3:28": "Akkhepo’tthantaranyāso,",
  "anya-e0812n3:29": "Byatireko vibhāvanā.",
  "anya-e0812n3:30": "169.",
  "anya-e0812n3:31": "Hetukkamo piyataraṁ, samāsaparikappanā;",
  "anya-e0812n3:32": "Samāhitaṁ pariyāya-vuttibyājopavaṇṇanaṁ.",
  "anya-e0812n3:33": "170.",
  "anya-e0812n3:34": "Visesa ruḷhāhaṅkārā,",
  "anya-e0812n3:35": "Sileso tulyayogitā;",
  "anya-e0812n3:36": "Nidassanaṁ mahantattaṁ,",
  "anya-e0812n3:37": "Vañcanā’ppakatatthuti.",
  "anya-e0812n3:38": "171.",
  "anya-e0812n3:39": "Ekāvali aññamaññaṁ, sahavutti virodhitā;",
  "anya-e0812n3:40": "Parivuttibbhamobhāvo, missa’māsī rasī iti.",
  "anya-e0812n3:41": "172.",
  "anya-e0812n3:42": "Ete bhedā samuddiṭṭhā, bhāvo jīvitamuccate;",
  "anya-e0812n3:43": "Vaṅkavuttīsu poseti, sileso tu siriṁ paraṁ.",
  "anya-e0812n3:44_0": "168-172. Yathoddesaṁ niddisitukāmo uddisati “tatthe”ccādi. Tatthāti tassaṁ vaṅkavuttiyaṁ",
  "anya-e0812n3:44_1": "“ete bhedā samuddiṭṭhā”ti iminā sambandho. Samuddiṭṭhāti saṅkhepanayena vuttā. Atisayo",
  "anya-e0812n3:44_2": "upamā rūpakaṁ āvutti dīpakañca, samāso samāsavutti parikappanā ca, viseso ruḷhāhaṅkāro",
  "anya-e0812n3:44_3": "ca, jīvitamuccateti tadabhāve bandhassa chavasseva heyyattā vuttaṁ, sileso tu vaṅkavuttīsu",
  "anya-e0812n3:44_4": "sabhāvavuttiṁ hitvā vatthusabhāvato aññathā yathā tathā parikappanarūpāsu atisayādīsu",
  "anya-e0812n3:44_5": "vuttīsu paraṁ siriṁ kantiṁ poseti taṁ pūreti āvahatīti.",
  "anya-e0812n3:45_0": "168-172. Bhedavantānaṁ padatthānaṁ sabhāvakathanaṁ uddesakkamena pākaṭaṁ hotīti vattamānehi",
  "anya-e0812n3:45_1": "alaṅkārehi uddisanto “tatthātisaya…pe… rasī”ti gāthācatukkamāha. Tattha tatthāti",
  "anya-e0812n3:45_2": "tissaṁ vaṅkavuttiyaṁ iti evaṁ ete pañcatiṁsa bhedā samuddiṭṭhā saṅkhepena vuttāti.",
  "anya-e0812n3:45_3": "Etesaṁ pana padānaṁ attho niddese āvibhavissati. Iminā bhāvo ca sileso ca atippasatthoti",
  "anya-e0812n3:45_4": "dīpeti. Bhāvo bhāvālaṅkāro jīvitaṁ bandhassa pāṇabhūtoti vuccate, bhāvarahitassa",
  "anya-e0812n3:45_5": "bandhassa chavasarīrassa viya anupādeyyattā, sileso tu silesālaṅkāro pana vaṅkavuttīsu",
  "anya-e0812n3:45_6": "atisayopamādivaṅkavuttīsu paramukkaṁsabhūtaṁ siriṁ sobhaṁ poseti pūreti.",
  "anya-e0812n3:46": "Niddesavaṇṇanā",
  "anya-e0812n3:47": "173.",
  "anya-e0812n3:48": "Pakāsikā visesassa,",
  "anya-e0812n3:49": "Siyā’tisayavutti yā;",
  "anya-e0812n3:50": "Lokātikkantavisayā,",
  "anya-e0812n3:51": "Lokiyāti ca sā dvidhā.",
  "anya-e0812n3:52_0": "173. Tatthātisayavuttīnaṁ tāva niddisanto āha “pakāsikā”iccādi. Visesassa vatthugatassātimattassa",
  "anya-e0812n3:52_1": "pakāsikāyāti anuvaditvā sā atisayavutti siyāti vidhīyate, atisayassa vatthuno ukkaṁsassa",
  "anya-e0812n3:52_2": "paṭipādikā vutti atisayavutti. Sā ca duvidhāti āha “loka”iccādi. Lokaṁ lokappatītiṁ",
  "anya-e0812n3:52_3": "atikkanto visayo gocaro yassā sā lokātikkantavisayā ca loke bhavā lokaṭhitimanatikkantattāti",
  "anya-e0812n3:52_4": "lokiyā cāti atisayavutti dvidhā dvippakārā bhavati.",
  "anya-e0812n3:53_0": "173. Idāni uddesakkamena atisayavuttiṁ dasseti “pakāsi”ccādinā. Visesassa jātyādipadatthagataadhikavisesassa",
  "anya-e0812n3:53_1": "yā vutti pakāsikā, sā atisayavutti nāma siyā, sā atisayavutti lokātikkantavisayā",
  "anya-e0812n3:53_2": "ca jātyādipadatthānaṁ yathāsabhāvasaṅkhatalokaṭhityātikkantavisayattā lokātikkanta",
  "anya-e0812n3:53_3": "visayāti ca lokiyāti ca yathāvuttalokamanatikkamma pavattanato lokiyāti cevaṁ dvidhā",
  "anya-e0812n3:53_4": "dvippakārā honti. Vadatīti vutti, atisayassa vuttīti ca, lokaṁ atikkanto visayo etissāti",
  "anya-e0812n3:53_5": "ca, loke bhavāti ca viggaho. “Visesassa pakāsikā”ti pasiddhaguṇānuvādena sā atisayavutti",
  "anya-e0812n3:53_6": "siyāti apasiddhaṁ atisayavuttividhānaṁ karoti, yathā “yo kuṇḍalī, so devadatto”ti.",
  "anya-e0812n3:53_7": "Anuvādakaanuvādanīyabhedo uparipyevameva daṭṭhabbo.",
  "anya-e0812n3:54": "174.",
  "anya-e0812n3:55": "Lokiyātisayasse’te,",
  "anya-e0812n3:56": "Bhedā ye jātiādayo;",
  "anya-e0812n3:57": "Paṭipādīyate tva’jja,",
  "anya-e0812n3:58": "Lokātikkantagocarā.",
  "anya-e0812n3:59_0": "174. Ayaṁ dvippakārā atisayavutti sabhāvavutyādīhi bhinnāti ce? Āha “loka”iccādi.",
  "anya-e0812n3:59_1": "Jātiādayo yato padatthassa vicittaṁ sarūpaṁ vadatīti vicittasarūpapaṭipādikā sabhāvavuttipi",
  "anya-e0812n3:59_2": "alaṅkāro, alaṅkāriyaṁ tu vatthumattaṁ, tato sabhāvavutyādayo ye bhedā visesā, ete",
  "anya-e0812n3:59_3": "lokiyātisayassa bhedā, yathā sarīre yaṁ sahajaṁ sundarattaṁ, tassa posakāpi muttāvalippabhuti",
  "anya-e0812n3:59_4": "alaṅkāroti vuccati, evaṁ bandhepyalaṅkāriyavatthunimittaṁ dhammattaṁ yāya ukkaṁsīyati,",
  "anya-e0812n3:59_5": "sā ukkaṁsoti vuccati. Sā ca vutti alaṅkārasaddena vuccate. Sā pana atisayavuttiyeva.",
  "anya-e0812n3:59_6": "Tenevāha “lokiyātisayassete, bhedā ye jātiādayo”ti. Yato evaṁ, tato lokātikkantavisayā",
  "anya-e0812n3:59_7": "ca visuṁ dassanīyāti āha “paṭī”tiādi. Tusaddo bhede. Ajja tu idāni pana lokātikkantagocarā",
  "anya-e0812n3:59_8": "paṭipādīyateti sambandho.",
  "anya-e0812n3:60_0": "174. Idāni esā dvippakārāpi atisayavuttisabhāvavutyādīhi anaññāti dassetuṁ “lokiye”ccādimāha.",
  "anya-e0812n3:60_1": "Jātiādayo jātiguṇādipadatthagatavicittasarūpassa pakāsanato nissayavohārena “jātyādayo”ti",
  "anya-e0812n3:60_2": "niddiṭṭhā jātisabhāvavuttiguṇasabhāvavutyādayo ye bhedā visesā, ete lokiyātisayassa",
  "anya-e0812n3:60_3": "lokiyātisayavuttiyāyeva bhedā avayavā. Tattha lokiyātisayavutti nāma jātisabhāvavuttiguṇasabhāvavutyādayoyevāti.",
  "anya-e0812n3:60_4": "Esāyeva vicitrarūpapaṭipādikā ukkaṁsāti ca vuccati. Evaṁ lokiyātisayavuttiyā “līlāvikantisubhago”ti",
  "anya-e0812n3:60_5": "udāharaṇassa gamyamānattā vakkhamānaṁ paṭijānāti “paṭipādīyate”ccādinā. Ajja tu idāni",
  "anya-e0812n3:60_6": "pana lokātikkantagocarā atisayavutti paṭipādīyate udāharaṇato nipphādīyati. Loke",
  "anya-e0812n3:60_7": "bhavoti ca, tassa atisayo ādhikkamiti ca vākyaṁ.",
  "anya-e0812n3:61": "175.",
  "anya-e0812n3:62": "Pivanti dehakantī ye,",
  "anya-e0812n3:63": "Nettañjalipuṭena te;",
  "anya-e0812n3:64": "Nā’laṁ hantuṁ jine’saṁ tvaṁ,",
  "anya-e0812n3:65": "Taṇhaṁ taṇhāharopi kiṁ.",
  "anya-e0812n3:66_0": "175. Tamudāharati “pivanti”ccādinā. Jina te dehakantī sarīrasobhāyo ye janā nettañjalipuṭena",
  "anya-e0812n3:66_1": "attano nayanadvandasaṅkhātena añjalipuṭena pivanti, esaṁ janānaṁ taṇhaṁ pipāsaṁ lobhameva",
  "anya-e0812n3:66_2": "vā harati anupatati apanayati (?). Taṇhāharopi samāno tvaṁ hantuṁ nivattituṁ kiṁ",
  "anya-e0812n3:66_3": "nālaṁ kasmā asamatthosi. Taṇhāharā nāma taṇhameva nudanti. Atra hanantāmapiha sampanudati",
  "anya-e0812n3:66_4": "lokaṭhitiṁ atikkamma dehakantiyā bahuttanadhammo vutto.",
  "anya-e0812n3:67_0": "175. Idāni paṭiññātānusārena paṭipādeti “pivanti”ccādinā. Bho jina te tuyhaṁ dehakantī",
  "anya-e0812n3:67_1": "sarīrasobhāyo ye janā nettañjalipuṭena nettasaṅkhātena hatthapuṭena pivanti, esaṁ",
  "anya-e0812n3:67_2": "sādhujanānaṁ taṇhaṁ pipāsaṁ lobhameva vā taṇhāharopi tvaṁ sabbesaṁ taṇhāvināsakopi",
  "anya-e0812n3:67_3": "hantuṁ nivāretuṁ kiṁ nālaṁ kasmā asamatthosīti. Ettha pivanaṁ nāma pipāsaṁ vinetīti",
  "anya-e0812n3:67_4": "lokasabhāvo. Taṇhaṁ hantuṁ nālamiti lokasabhāvamatikkantattho. Kantīnaṁ adhikapiyatā",
  "anya-e0812n3:67_5": "atisayadhammo, tassa vutti pana taṇhaṁ hantuṁ nālamiti lokātikkantaatthaṁ visayaṁ",
  "anya-e0812n3:67_6": "katvā pavatto hoti. Sā pana kathetumicchitaṁ kantīnaṁ adhikapiyataṁ taṇhāhanane asamatthaṁ",
  "anya-e0812n3:67_7": "vatvā dīpetīti vaṅkavutti nāma. Vuccamānānaṁ upamārūpakādīnampi vaṅkavuttitā icchitatthassa",
  "anya-e0812n3:67_8": "pakārantarena pakāsanatoyeva. Yathā nāma sarīrasahajaṁ pīnattādisundarattaṁ uddīpanākārena",
  "anya-e0812n3:67_9": "ṭhitā kaṭakauṇhīsahārādayo alaṅkārā nāma bhavanti, evaṁ bandhasarīrasaṅkhāte alaṅkaraṇīyavatthumhi",
  "anya-e0812n3:67_10": "vijjamānaatipiyatādimeva uddīpetvā alaṅkurumānā “taṇhāharosi tvaṁ esaṁ kantī pivantānaṁ",
  "anya-e0812n3:67_11": "taṇhaṁ hantuṁ nāla”miti vācābhaṅgī alaṅkāro nāma. Alaṅkāriyaṁ nāma alaṅkātabbakantipiyatāya",
  "anya-e0812n3:67_12": "bahuttanti. Uttaripi alaṅkāraalaṅkāriyavibhāgo ca anurūpato yojanakkamo ca evameva",
  "anya-e0812n3:67_13": "daṭṭhabbo. Dehe kantīti ca, añjalīyeva puṭoti ca, nettāniyeva añjalipuṭoti ca, taṇhaṁ",
  "anya-e0812n3:67_14": "haratīti ca viggaho.",
  "anya-e0812n3:68": "176.",
  "anya-e0812n3:69": "Upamānopameyyānaṁ, sadhammattaṁ siyo’pamā;",
  "anya-e0812n3:70": "Saddatthagammā vākyattha-visayāti ca sā tidhā.",
  "anya-e0812n3:71_0": "176. Upamaṁ niddisati “upamāne”ccādinā. Upamīyate anenāti upamānaṁ, padumādikavatthu.",
  "anya-e0812n3:71_1": "Padumādiko tu saddo upamānavācako. Upamīyatīti upameyyaṁ, mukhādikavatthu. Mukhādiko",
  "anya-e0812n3:71_2": "saddo tu upameyyavācako. Tesaṁ upamānopameyyānaṁ padumādimukhādivatthūnañca. Sadhammattanti",
  "anya-e0812n3:71_3": "samāno dhammo kantimantatā yassa so sadhammo, tassa bhāvo sadhammasaddassa pavattinimittasamānena",
  "anya-e0812n3:71_4": "dhammena saha sambandho sadhammattaṁ upamānopameyyapatiṭṭhitaṁ upamā siyā, upamīyati",
  "anya-e0812n3:71_5": "yathāvutto sambandhoti katvā. Sā panālaṅkāriyassa dhammassātisayapaṭipādanappakāro.",
  "anya-e0812n3:71_6": "Katividhā sāti āha “sadda”iccādi. Saddo ca attho ca, tehi gammā patīyamānā saddatthagammā.",
  "anya-e0812n3:71_7": "Vākyaṁ padasamudāyo. Tassa attho visayo gocaro yassā vākyatthavisayāti ca sā upamā",
  "anya-e0812n3:71_8": "tividhā saddagammaatthagammavākyatthavisayāti tidhā hoti.",
  "anya-e0812n3:72_0": "176. Idāni upamālaṅkāraṁ niddisati “upamāno”ccādinā. Upamānopameyyānaṁ candanīluppaladalābhādīnaṁ",
  "anya-e0812n3:72_1": "ānananayanādīnañca padatthānaṁ sadhammattaṁ kantimantatāpīnatāditulyadhammasambandho",
  "anya-e0812n3:72_2": "upamā nāma siyā, sā alaṅkaraṇīyavatthuno ādhikkapaṭipādanappakārā upamā saddatthagammā",
  "anya-e0812n3:72_3": "saddagammā ca atthagammā ca vākyatthavisayā ca, iti evaṁ tidhā tippakārā hoti. Ettha",
  "anya-e0812n3:72_4": "upamānopameyyabhūtānaṁ candānanādipadatthānaṁ sadhammasaṅkhato aññamaññatulyakantimantatāpīnatādidhammayogo",
  "anya-e0812n3:72_5": "padatthānaṁ upamatthassa patiṭṭhitattā upaṭṭhānatāya upamā nāma hoti, tannissayacandādayo",
  "anya-e0812n3:72_6": "pana nissitavohārena upamā nāma hoti, upamānabhūtacandādiatthapaṭipādako candimādisaddopi",
  "anya-e0812n3:72_7": "tadatthena upamā nāma hoti, upameyyupameyyanissayatappaṭipādakānampi upameyyabhāvo",
  "anya-e0812n3:72_8": "evameva daṭṭhabbo. Upamīyate anenāti upamānanti katvā candādi upamānaṁ vuccati, upamīyatīti",
  "anya-e0812n3:72_9": "upameyyaṁ, ānanādi, upamānañca upameyyañcāti ca, samāno ca so dhammo ceti ca, tassa",
  "anya-e0812n3:72_10": "bhāvoti ca, saddo ca attho cāti ca, tehi gammāti ca, vākyassa atthoti ca, so visayo",
  "anya-e0812n3:72_11": "yassā upamāyāti ca vākyaṁ.",
  "anya-e0812n3:73": "177.",
  "anya-e0812n3:74": "Samāsapaccayevādī, saddā tesaṁ vasā tidhā;",
  "anya-e0812n3:75": "Saddagammā samāsena, munindo candimānano.",
  "anya-e0812n3:76_0": "177. Tattha saddagammāpi tidhā siyāti dassetumāha “samāsa”iccādi. Samāso ca paccayo",
  "anya-e0812n3:76_1": "ca ivādi ca, te saddā nāma, saddasaddena samāsādayo vattumadhippetāti attho. Tesaṁ",
  "anya-e0812n3:76_2": "samāsādīnaṁ vasā saddagammā tidhā hoti samāsasaddagammā paccayasaddagammā ivādisaddagammāti,",
  "anya-e0812n3:76_3": "samāsena samāsasaddena gammā upamā vuccatīti seso. Udāharati “munindo candimānano”ti,",
  "anya-e0812n3:76_4": "candimā viya ruciramānanaṁ mukhaṁ yassa so candimānano. Ettha ca candimaṁ upamānaṁ,",
  "anya-e0812n3:76_5": "ānanaṁ upameyyaṁ, rucirattaṁ dhammo, candimānanānaṁ samānadhammasambandhijotako viyasaddo,",
  "anya-e0812n3:76_6": "tesu sādhāraṇadhammavācakassa viyasaddassa copamājotakassāppayogo samāseneva vuttattā,",
  "anya-e0812n3:76_7": "ettha pana viyasaddo candimāsaddena upamānavācakena sambandhamupagato candagatameva",
  "anya-e0812n3:76_8": "sadisattaṁ vadati, mukhagataṁ pana sāmatthiyā padīyate, evamīdisaṁ daṭṭhabbaṁ.",
  "anya-e0812n3:77_0": "177. Tesu yathāvuttesu saddagammassa tividhattaṁ dassetuṁ āha “samāse”ccādi. Samāsapaccayevādī",
  "anya-e0812n3:77_1": "samāso, āyādipaccayā, ivādayo ca saddā nāma, tesaṁ samāsādīnaṁ vasā bhedena saddagammā",
  "anya-e0812n3:77_2": "tidhā samāsasaddagammā paccayasaddagammā ivādisaddagammāti tividhā hoti. Samāsena",
  "anya-e0812n3:77_3": "samāsasaddena gammopamā vuccati “munindo candimānano”ti. Munindo sammāsambuddho candimānano",
  "anya-e0812n3:77_4": "candasamānamanoharamukhamaṇḍalena yutto hoti, samāso ca paccayo ca ivaiti idaṁ ādi",
  "anya-e0812n3:77_5": "yesaṁ vādīnanti ca, saddena gammāti ca, munīnaṁ indoti ca, candimā viya ruciraṁ ānanaṁ",
  "anya-e0812n3:77_6": "mukhaṁ yasseti ca viggaho. Ettha “candimā”ti upamānaṁ, “ānana”nti upameyyaṁ, rucirattaṁ",
  "anya-e0812n3:77_7": "upamānopameyyānaṁ sādhāraṇadhammo, “viyā”ti saddo candānanānaṁ dvinnaṁ ānanagatarucirattaṁ",
  "anya-e0812n3:77_8": "cande ca, candagatarucirattaṁ ānane ca atthīti samānadhammasambandhaṁ joteti, iha",
  "anya-e0812n3:77_9": "sādhāraṇadhammavācakassa rucirasaddassa, tulyadhammasaṅkhātopamājotakassa viyasaddassa",
  "anya-e0812n3:77_10": "ca appayogo tesaṁ atthānaṁ samāsena vuttattā. Ettha upamānavācakena candimāsaddena",
  "anya-e0812n3:77_11": "yutto viya saddo candagatasadisattaṁ joteti, mukhagatasadisattaṁ pana sāmatthiyā",
  "anya-e0812n3:77_12": "patīyate. Tathā hi mukhaṁ candasamānamāgacchantaṁ candassa mukhasadisattaṁ vinā na",
  "anya-e0812n3:77_13": "bhavatīti aññathānupapatti sāmatthiyanti.",
  "anya-e0812n3:78": "178.",
  "anya-e0812n3:79": "Āyādī paccayā tehi, vadanaṁ paṅkajāyate;",
  "anya-e0812n3:80": "Munindanayanadvandaṁ, nīluppaladalīyati.",
  "anya-e0812n3:81_0": "178. Idāni paccayasaddagammaṁ dasseti “āyādi”ccādinā. Āyādīti āyaīyakapaccayādayo",
  "anya-e0812n3:81_1": "paccayā paccayasaddā nāma, tehi paccayasaddehi gammā upamā vuccati. Udāharati “vadana”miccādi.",
  "anya-e0812n3:81_2": "Paṅkajamiva ruciramācarati paṅkajāyate. Etthāpi paṅkajamupamānaṁ, ācaraṇakriyāya",
  "anya-e0812n3:81_3": "kattubhūtaṁ ānanamupameyyaṁ, rucirattaṁ sadhammo, paṅkajānanānaṁ samānadhammasambandhajotako",
  "anya-e0812n3:81_4": "ivasaddo. Tattha rucira ivasaddānaṁ pubbe viyāppayogo paccayena vuttattāti sabbattha",
  "anya-e0812n3:81_5": "viññeyyaṁ. Evamuparipi.",
  "anya-e0812n3:82_0": "178. Idāni paccayasaddagammopamaṁ nidasseti “āyādi”ccādinā. Āyādī “āya īya ka”itiādayo",
  "anya-e0812n3:82_1": "paccayā paccayasaddā nāma, tehi paccayasaddehi gammopamā vuccati “vadanaṁ…pe… dalīyatī”ti.",
  "anya-e0812n3:82_2": "Vadanaṁ mukhaṁ paṅkajāyate padumamiva ruciraṁ ācarati. Munindanayanadvandaṁ sabbaññuno",
  "anya-e0812n3:82_3": "nettayugaḷaṁ nīluppaladalīyati nīluppalapattamiva ruciramācarati. Āyo ādi yesaṁ īyādīnanti",
  "anya-e0812n3:82_4": "ca, paṅkajamiva ruciramācarati pavattatīti ca, munindassa nayanadvandamiti ca, nīluppalassa",
  "anya-e0812n3:82_5": "dalamiti ca, tamiva ruciramācaratīti ca vākyaṁ. Ettha “paṅkaja”miti ca “nīluppala”miti",
  "anya-e0812n3:82_6": "ca upamānaṁ, ācaraṇakriyāya kattubhūtaṁ vadanaṁ nayanadvandañca upameyyaṁ, rucirattaṁ",
  "anya-e0812n3:82_7": "upamānopameyyānaṁ sadhammo, upamānopameyyānaṁ samānadhammajotako ivasaddo, tesaṁ",
  "anya-e0812n3:82_8": "atthānaṁ paccayena vuttattā tesamappayogo. Evarūpesu aññesupi evameva veditabbo.",
  "anya-e0812n3:83": "179.",
  "anya-e0812n3:84": "Ivādī iva vā tulya-samāna nibha sannibhā;",
  "anya-e0812n3:85": "Yathāsaṅkāsa tulita-ppakāsa patirūpakā.",
  "anya-e0812n3:86": "180.",
  "anya-e0812n3:87": "Sarīsarikkha saṁvādī, virodhī sadisā viya;",
  "anya-e0812n3:88": "Paṭipakkhapaccanīka-sapakkho’pamito’pamā.",
  "anya-e0812n3:89": "181.",
  "anya-e0812n3:90": "Paṭibimba paṭicchanna-sarūpa sama sammitā;",
  "anya-e0812n3:91": "Savaṇṇā’bhā paṭinidhi, sadhammādi salakkhaṇā.",
  "anya-e0812n3:92": "182.",
  "anya-e0812n3:93": "Jayatya’kkosati hasati, patigajjati dūbhati;",
  "anya-e0812n3:94": "Usūyatya’vajānāti, nindati’ssati rundhati.",
  "anya-e0812n3:95": "183.",
  "anya-e0812n3:96": "Tassa coreti sobhaggaṁ, tassa kantiṁ vilumpati;",
  "anya-e0812n3:97": "Tena saddhiṁ vivadati, tulyaṁ tenādhirohati.",
  "anya-e0812n3:98": "184.",
  "anya-e0812n3:99": "Kacchaṁvigāhate tassa, tamanvetya’nubandhati;",
  "anya-e0812n3:100": "Taṁsīlaṁ, taṁ nisedheti, tassa cānukaroti’me.",
  "anya-e0812n3:101_0": "179-184.Ivādī ivādayo nāma imeti sambandho. Ivo ca vā ca tulyo ca samāno ca nibho",
  "anya-e0812n3:101_1": "ca sannibho cāti dvande iva…pe… sannibhā. Saddamapekkhiya pulliṅgatā. Evamuparipi",
  "anya-e0812n3:101_2": "yathāyogaṁ. “Sadhammādī”ti ādisaddena sādhāraṇasacchāyādīnaṁ pariggaho. Jayaticcādīsu kammaṁ.",
  "anya-e0812n3:102_0": "179- 184. Ivādisaddagammopamādhikāre paṭhamaṁ tāva “ivādayo nāma ete”ti dasseti “ivādi”ccādinā.",
  "anya-e0812n3:102_1": "Ivādīti padassa chaṭṭhamagāthāya imeti iminā sambandho, tassa cāti casaddaṁ yujjanaṭṭhāne",
  "anya-e0812n3:102_2": "yojetvā sannibhā cātiādayo yojetabbā. “Sadhammādī”tiādisaddena sādhāraṇasacchāyādayo",
  "anya-e0812n3:102_3": "gahitā. Nindati issatīti padacchedo, ime dvepaññāsa ivādayo nāma. “Jayati akkosati",
  "anya-e0812n3:102_4": "hasati”iccādikaṁ taṁtaṁkriyāpadasaṅkhataanukāriyānaṁ anukaraṇanti katvā dvandoyeva,",
  "anya-e0812n3:102_5": "“sandhisamāsā addhassā”ti sandhisamāso tadaddhassāti (ka.) vuttattā sandhisamāsānaṁ",
  "anya-e0812n3:102_6": "gāthaddhassa vinā ubhayaddhamajjhe alabbhanato dūbhatipadato pubbeyeva samāso kātabbo,",
  "anya-e0812n3:102_7": "no ce, asamāsoti gahetabbo. Tassa coreti sobhaggamiccādikampi vākyānukaraṇanti katvā",
  "anya-e0812n3:102_8": "tattha samāso, vākye kevalapadānīti vā gahetabbo. Imesaṁ sabbesampi iva saddapariyāyattā",
  "anya-e0812n3:102_9": "sadisatthāti sabbattha bhāvattho, avayavattho pana pākaṭoyeva.",
  "anya-e0812n3:103": "185.",
  "anya-e0812n3:104": "Upamānopameyyānaṁ, sadhammattaṁ vibhāvihi;",
  "anya-e0812n3:105": "Imehi upamābhedā, keci niyyanti sampati.",
  "anya-e0812n3:106_0": "185. Ivādīnaṁ viniyogavisayaṁ dassetvā upamābhedaṁ dassetuṁ paṭijānāti “upamāna”iccādi.",
  "anya-e0812n3:106_1": "Kecīti iminā apariyantattamesaṁ apariyantapabhedaṁ (ka.) dasseti. Tathā ca vakkhati",
  "anya-e0812n3:106_2": "“pariyanto vikappāna”ntiādi. Niyyanti udāharīyanti.",
  "anya-e0812n3:107_0": "185. Idāni ivādisaddagammopamaṁ dassetuṁ paṭijānāti “upamāno”ccādinā. Upamānopameyyānaṁ",
  "anya-e0812n3:107_1": "sadhammattaṁ samānadhammasambandho. Vibhāvihi pakāsakehi. Imehi ivādīhi saddehi jānitabbā",
  "anya-e0812n3:107_2": "keci upamābhedā apariyantattā sampati dāni laddhāvasare niyyanti udāharaṇamattena paṭipādīyanti.",
  "anya-e0812n3:108": "186.",
  "anya-e0812n3:109": "Vikāsipadumaṁ’vā’ti-sundaraṁ sugatānanaṁ;",
  "anya-e0812n3:110": "Iti dhammopamā nāma, tulyadhammanidassanā.",
  "anya-e0812n3:111_0": "186.“Vikāsi”ccādi. Sugatānanaṁ munindassa vadanaṁ atisundaraṁ accantaramaṇīyaṁ. Kimiva?",
  "anya-e0812n3:111_1": "Vikāsipadumaṁva pabujjhamānapadumaṁviya. Iti ayamevaṁvidhā dhammopamā nāma hoti.",
  "anya-e0812n3:111_2": "Kasmā? Ānanapadumānaṁ samānassa dhammassa guṇassa sundarassa lakkhaṇassa nidassanā",
  "anya-e0812n3:111_3": "sundarattanti paṭipādanato.",
  "anya-e0812n3:112_0": "186. Udāharaṇamāha “vikāsi”ccādinā. Sugatānanaṁ bhagavato mukhaṁ vikāsipadumaṁva",
  "anya-e0812n3:112_1": "bujjhamānapaṅkajamiva atisundaraṁ hoti. Iti īdisā upamā tulyadhammanidassanā atisundaramiti",
  "anya-e0812n3:112_2": "samānaguṇadassanena dhammopamā nāma hoti. Padumānanānaṁ sādhāraṇaguṇassa pakāsanato",
  "anya-e0812n3:112_3": "atisundaramiti tulyadhammo nāma hoti. Ettha padumagatatulyadhammasambandhasaṅkhātāya",
  "anya-e0812n3:112_4": "upamāya ivasaddena jotiyamānattepi atisundaranti vuttattā yathāvuttopamāya dhammena",
  "anya-e0812n3:112_5": "yuttattā dhammopamā nāma hotīti adhippāyo.",
  "anya-e0812n3:113": "187.",
  "anya-e0812n3:114": "Dhammahīnā mukha’mbhoja-sadisaṁ munino iti;",
  "anya-e0812n3:115": "Viparītopamā tulya-mānanena’mbujaṁ tava.",
  "anya-e0812n3:116_0": "187.“Dhamma”iccādi. Munino sammāsambuddhassa mukhaṁ ambhojena padumena sadisaṁ samānaṁ.",
  "anya-e0812n3:116_1": "Iti ayaṁ dhammahīnopamā nāma sundarasaṅkhātassa guṇassa aniddiṭṭhattā, sā tu atthavasā",
  "anya-e0812n3:116_2": "gamyate. Kathamaññathā yujjatīti? Ettha pana sadisasaddo upameyyassa mukhassa visesananti",
  "anya-e0812n3:116_3": "mukhagatameva sadisattaṁ vadati, ambhojagataṁ tu sāmatthiyā gamyate. Evamīdisaṁ ñeyyaṁ.",
  "anya-e0812n3:116_4": "“Viparīte”ccādi. Munīti gamyate sutattā, bho muni tava ānanena mukhena ambujaṁ tulyanti",
  "anya-e0812n3:116_5": "ayaṁ viparītopamā. Dhammahīnattepi pasiddhivipariyayenābhihitattā tannāmeneva vuttā. Evamuparipi.",
  "anya-e0812n3:117_0": "187.“Dhammahīne”ccādi. “Mukhambhojasadisaṁ munino”tyayaṁ upamā. Dhammahīnā tulyadhammapakāsakasundarādisaddahīnattā",
  "anya-e0812n3:117_1": "dhammahīnā nāma. Vācakābhāve tulyadhammo kathaṁ patīyatīti ce? Munino mukhaṁ vadanaṁ",
  "anya-e0812n3:117_2": "ambhojasadisaṁ padumasadisamiti. Ettha mukhassa ambhojasamānattaṁ mukhambhojānaṁ",
  "anya-e0812n3:117_3": "sādhāraṇadhamme asati kathaṁ bhavatīti? Aññathānupapattilakkhaṇasāmatthiyāti, ivapariyāyo",
  "anya-e0812n3:117_4": "sadisasaddo mukhassa visesanaṁ yasmā hoti, tasmā mukhagatasadisattaṁ vadati, ambhojagatasadisattaṁ",
  "anya-e0812n3:117_5": "pana sāmatthiyā eva viññāyate. He muni tava tuyhaṁ ānanena ambhojaṁ tulyaṁ samānanti",
  "anya-e0812n3:117_6": "ayaṁ viparītopamā. “Ambujena ānanaṁ tulya”nti lokappasiddhiyā vipariyayena “ānanena",
  "anya-e0812n3:117_7": "ambujaṁ tulya”nti vuttattā dhammahīnatte satipi viparītopamā nāma hoti. “Sutānumitesu",
  "anya-e0812n3:117_8": "sutasambandho balavā”ti paribhāsendusekhara 112 vuttattā ettha “munī”ti avijjamānepi",
  "anya-e0812n3:117_9": "pubbaddhe “munino”ti sutattā labbhamāno “tavā”ti tumhasaddasannidhānena āmantanattho",
  "anya-e0812n3:117_10": "viññāyati. Ettha ivapariyāyo tulyasaddo ambujavisesanabhūto ambujagatasadisattaṁ",
  "anya-e0812n3:117_11": "vadati, ānanagatasadisattañca ambujānanānaṁ sādhāraṇadhammo ca sāmatthiyā ñāyaticcādikaṁ",
  "anya-e0812n3:117_12": "vuttanayena ñātabbaṁ. Uparipi pākaṭaṭṭhānaṁ yathārahaṁ yojetabbaṁ.",
  "anya-e0812n3:118": "188.",
  "anya-e0812n3:119": "Tavānana’miva’mbhojaṁ, ambhoja’miva te mukhaṁ;",
  "anya-e0812n3:120": "Aññamaññopamā sā’yaṁ, aññamaññopamānato.",
  "anya-e0812n3:121": "188.“Tava”iccādi. Aññamaññopamānatoti aññamaññassa mukhassa ambhojassa ca aññamaññena taṁdvayena upamānato.",
  "anya-e0812n3:122_0": "188.“Tavānani”ccādi. “Ambhojaṁ tavānanamiva, te mukhaṁ ambhojamivā”ti ayamupamā.",
  "anya-e0812n3:122_1": "Aññamaññopamānato aññamaññassa upamānattā aññamaññopamā nāma hoti. Aññamaññassa upamāti",
  "anya-e0812n3:122_2": "ca, aññamaññassa upamānanti ca viggaho. Viggahadvayepi pubbavibhattilopo. Sabbādīnaṁ",
  "anya-e0812n3:122_3": "byatihāralakkhaṇena uttaravibhattilopo. Samāsalakkhaṇena aññatthassa apekkhāsiddhattā",
  "anya-e0812n3:122_4": "mukhāpekkhāya aññaṁ ambhojañca, ambhojāpekkhāya aññaṁ mukhañca kamena upameyyā nāma.",
  "anya-e0812n3:122_5": "Ambhojāpekkhāya aññaṁ mukhañca, mukhāpekkhāya aññaṁ ambhojañca upamānaṁ nāma.",
  "anya-e0812n3:123": "189.",
  "anya-e0812n3:124": "Yadi kiñci bhave’mbhojaṁ,",
  "anya-e0812n3:125": "Locanabbhamuvibbhamaṁ;",
  "anya-e0812n3:126": "Dhāretuṁ mukhasobhaṁ taṁ,",
  "anya-e0812n3:127": "Tave’ti abbhutopamā.",
  "anya-e0812n3:128_0": "189.“Yadi”ccādi. Locanāni ca bhamuyo ca, tāsaṁ vibbhamo yasmiṁ, taṁ, tādisamambhojaṁ",
  "anya-e0812n3:128_1": "kiñci kimapi yadi bhave. Tamīdisamambhojaṁ tava mukhasobhaṁ vadanakantiṁ dhāretuṁ",
  "anya-e0812n3:128_2": "nisijjhate. Kiṁ nvacchariyamīdisanti abbhutatthavibhāvanena vadanamambujenopamīyatīti",
  "anya-e0812n3:128_3": "ayamabbhutopamā ñātabbāti.",
  "anya-e0812n3:129_0": "189.“Yadi”ccādi. Locanabbhamuvibbhamaṁ locanabhamūnaṁ līlāvantaṁ kiñci ambhojaṁ kiñci",
  "anya-e0812n3:129_1": "acchariyaṁ padumaṁ yadi bhave ce siyā, tamambhojaṁ tava mukhasobhaṁ vadanakantiṁ",
  "anya-e0812n3:129_2": "dhāretuṁ samattho hoti. Iti īdisī upamā abbhutopamā abbhutadhammapakāsakattā abbhutopamā",
  "anya-e0812n3:129_3": "nāma. Ettha avijjamānopi vijjamānattena parikappito padumagato locanabbhamuvibbhamasambandho",
  "anya-e0812n3:129_4": "ambhojavisesanena “locanabbhamuvibbhama”nti iminā jotito. Tasmā ambhojaṁ locanabbhamuvibbhamasambandhasaṅkhataupamāya",
  "anya-e0812n3:129_5": "jotakattā nissitavohārena upamā, mukhaṁ upameyyanti mukhagato locanabbhamuvibbhamasambandho",
  "anya-e0812n3:129_6": "yadi mukhe na bhaveyya, tādisaṁ mukhasobhaṁ dhāretuṁ kathaṁ samatthoti sāmatthiyā",
  "anya-e0812n3:129_7": "ñāyati. Locanabbhamuvibbhamasaṅkhātasādhāraṇadhammo pana “locanāni ca bhamuyo ceti",
  "anya-e0812n3:129_8": "ca, tāsaṁ vibbhamo yasmi”nti ca viggahe nipphannena bhinnādhikaraṇaaññapadatthasamāsena",
  "anya-e0812n3:129_9": "guṇībhūtassapi gahitattā viññāyati gahaṇassa viññāyamānattā (ka.).",
  "anya-e0812n3:130": "190.",
  "anya-e0812n3:131": "Sugandhi sobhasambandhi, sisiraṁsuvirodhi ca;",
  "anya-e0812n3:132": "Mukhaṁ tava’mbujaṁve’ti, sā silesopamā matā.",
  "anya-e0812n3:133_0": "190.“Sugandhi”ccādi. Tava mukhaṁ ambhojamiva sisiraṁsunocandassa virodhi paccanīkaṁ,",
  "anya-e0812n3:133_1": "mukhaṁ taṁsamānakantittā ambujañca tadudaye saṅkocabhajanato. Sobhasambandhi kantiyuttaṁ,",
  "anya-e0812n3:133_2": "mukhamambujañca. Sugandho assa atthīti sugandhi ca dvayamapīti evaṁ silesapariggahena",
  "anya-e0812n3:133_3": "mukhambujānaṁ upamāyogato sā yathāvuttā silesopamā matā.",
  "anya-e0812n3:134_0": "190.“Sugandhi”ccādi. Tava mukhaṁ ambhojamiva sisiraṁsuvirodhi candassa viruddhaṁ",
  "anya-e0812n3:134_1": "hoti tulyattā. Padumaṁ pana candodayena attano saṅkocanattā tassa viruddhaṁ hoti.",
  "anya-e0812n3:134_2": "Sobhasambandhi ca anaññasādhāraṇamukhagatakantisambandhayuttañca hoti. Padumaṁ pana",
  "anya-e0812n3:134_3": "padumagatakantisambandhinā yuttaṁ hoti. Sugandhi ca catujjātisugandhavahanato …vamanato",
  "anya-e0812n3:134_4": "(ka.) sugandhi ca hoti. Ambujaṁ pana padumasugandheneva yuttaṁ hoti. Iti īdisī upamā",
  "anya-e0812n3:134_5": "silesopamā ekapadātihitaubhayatthalakkhaṇena silesavasena vuttattā silesopamā nāma",
  "anya-e0812n3:134_6": "hoti. Sisirā sītalā aṁsu kanti asseti ca, tassa virujjhati sīleneti ca, paccayasāmatthiyavasena",
  "anya-e0812n3:134_7": "dvinnaṁ dvinnaṁ atthānaṁ labbhanato silissati aparopi attho ettha alaṅkāreti ca,",
  "anya-e0812n3:134_8": "silesavasena vuttā upamāti ca viggaho. Ettha sugandho ca sotasambandho ca sisiraṁsuvirodhittañceti",
  "anya-e0812n3:134_9": "ime upamānopameyyānamambujamukhānaṁ tulyadhammo, tesu ambujagatatulyadhammasambandho",
  "anya-e0812n3:134_10": "sadhammattā upamā nāma hoti, sā ambujasambandhinā ivasaddena jotitā, mukhagatatulyadhammo",
  "anya-e0812n3:134_11": "pana assatthitassīlatthe katapaccaye satipi sāmatthiyāyeva gamyate.",
  "anya-e0812n3:135": "191.",
  "anya-e0812n3:136": "Sarūpasaddavāccattā, sā santānopamā yathā;",
  "anya-e0812n3:137": "Bālā’vu’yyānamālā’yaṁ, sālakānanasobhinī.",
  "anya-e0812n3:138_0": "191.“Sarūpa”iccādi. Ayamuyyānamālā bālāva itthī viya. Kathaṁ? Sālakānanasobhinī bālā",
  "anya-e0812n3:138_1": "tāva sahālakena kesasannivesavisesena vattate sālakamānanaṁ tena sobhate. Sālakānanasobhinī",
  "anya-e0812n3:138_2": "uyyānamālāpi sālānaṁ rukkhavisesānaṁ kānanena gahanena sobhate, evarūpā sā tādisī",
  "anya-e0812n3:138_3": "santānopamā ākhyāyate, kasmā? Silesopamattasabhāvepi sarūpena sadisena saddena “sālakānanasobhinī”tvevaṁvidhena",
  "anya-e0812n3:138_4": "saddasantānena visesabhūtena vāccattā pakāsiyattā tassāiti gamyate. Yatheti nidassane.",
  "anya-e0812n3:139_0": "191.“Sarūpe”ccādi. Sarūpasaddavāccattā tulyasutiyā acchinnasambandhavacanamālāya",
  "anya-e0812n3:139_1": "vuccamānattā sā upamā santānopamā nāma hoti, silesatte satipi katasamāsehi padasantānehi",
  "anya-e0812n3:139_2": "vuccamānattā santānopamā nāma hotīti adhippāyo. “Yathe”ti udāharati. Ayaṁ uyyānamālā",
  "anya-e0812n3:139_3": "esā uyyānapanti sālakānanasobhinī alakasaṅkhātakesasannivesasahitena mukhena sobhamānā",
  "anya-e0812n3:139_4": "bālāva aṅganā iva sālakānanasobhinī sālavanehi sobhamānā hoti. Upamānopameyyānaṁ",
  "anya-e0812n3:139_5": "samānaṁ rūpaṁ yesanti ca, sarūpā ca te saddā ceti ca, tehi vāccā upamāti ca, tassā",
  "anya-e0812n3:139_6": "bhāvoti ca, santānena yuttā upamāti ca, uyyānānaṁ mālāti ca, saha alakena vattamānanti",
  "anya-e0812n3:139_7": "ca, tañca taṁ ānanañcāti ca, tena sobhati sīlenāti ca, sālānaṁ kānananti ca, tena",
  "anya-e0812n3:139_8": "sobhati sīlenāti ca vākyaṁ.",
  "anya-e0812n3:140": "192.",
  "anya-e0812n3:141": "Khayī cando bahurajaṁ, padumaṁ tehi te mukhaṁ;",
  "anya-e0812n3:142": "Samānampi samukkaṁsī-tya’yaṁ nindopamā matā.",
  "anya-e0812n3:143_0": "192.“Khayī”iccādi. Cando khayī khayo accayo yasseti, padumaṁ bahurajaṁ bahūni rajāni",
  "anya-e0812n3:143_1": "parāgāvayavā yasminti, tehi evaṁbhūtehi candapadumehi kantiādinā samānampi sadisampi",
  "anya-e0812n3:143_2": "santaṁ tava mukhaṁ samukkaṁsi paramukkaṁsavantaṁ, khayasaddassa ca rajassa ca dosepi",
  "anya-e0812n3:143_3": "vattanato, saddacchalena khayassa dosarūpassa bahurajattassa ca tatthābhāvatoti.",
  "anya-e0812n3:143_4": "Iti evarūpā ayaṁ nindopamā matā ninditena candādinā khayassopamitattā.",
  "anya-e0812n3:144_0": "192.“Khayi”ccādi. Cando khayī pāṭipadato paṭṭhāya dine dine ekamekāya kalāya sūriyassa",
  "anya-e0812n3:144_1": "āsannahetu khīyanasabhāvayutto hoti, padumaṁ bahurajaṁ bahureṇusamannāgataṁ hoti,",
  "anya-e0812n3:144_2": "tehi candapadumehi samānampi kantisugandhādīhi sadisampi te mukhaṁ tavānanaṁ samukkaṁsi",
  "anya-e0812n3:144_3": "khayarajasaddehi dosassāpi vāccattā saddacchalehi gamyamānassa tādisassa dosassa",
  "anya-e0812n3:144_4": "mukhe avijjamānattā adhikukkaṁsaguṇavantaṁ hoti, iti īdisī ayaṁ upamā nindopamā ninditānaṁ",
  "anya-e0812n3:144_5": "candapadumānaṁ mukhassa upamitāti nindopamā nāma hoti, mukhavisesanena ivasaddapariyāyena",
  "anya-e0812n3:144_6": "samānasaddena mukhagatasadhammo jotito hoti, upamāsaṅkhatacandapadumagatasadhammopi",
  "anya-e0812n3:144_7": "dvīsu tulyadhammopi sāmatthiyā gamyate, apisaddo cettha vattabbantarasamuccaye, samukkaṁsoti vattabbantaro.",
  "anya-e0812n3:145": "193.",
  "anya-e0812n3:146": "Asamattho mukheni’ndu, jina te paṭigajjituṁ;",
  "anya-e0812n3:147": "Jaḷo kalaṅkī’ti ayaṁ, paṭisedhopamā siyā.",
  "anya-e0812n3:148_0": "193.“Asamattho”iccādi. Jina te mukhena jaḷo sīto akusalo ca kalaṅko migalañchanalakkhaṇo",
  "anya-e0812n3:148_1": "doso assa atthīti kalaṅkī. Saddacchalena dosakathanaṁ. Tādiso indu cando paṭigajjituṁ",
  "anya-e0812n3:148_2": "vivadituṁ asamattho, mukhantu visadaṁ alaṅkatañceti kathamanenāyaṁ sadisoti nisedhadvārena",
  "anya-e0812n3:148_3": "sadhammatāva gammate, ayaṁ paṭisedhopamā siyā.",
  "anya-e0812n3:149_0": "193.“Asamattho”ccādi. He jina te tuyhaṁ mukhena paṭigajjituṁ vivadituṁ jaḷo sītalo",
  "anya-e0812n3:149_1": "avisado kalaṅkī sasalakkhaṇo vā sadoso vā indu cando asamattho hotīti, ayaṁ edisī",
  "anya-e0812n3:149_2": "upamā paṭisedhopamā nāma. Kalaṅko assa atthīti vākyaṁ. Ettha visadena kalaṅkarahitena",
  "anya-e0812n3:149_3": "mukhena sītalo avisado sadoso cando samāno bhavitumasamatthoti evaṁ paṭisedhadvayena",
  "anya-e0812n3:149_4": "indamukhasaṅkhātānaṁ upamānopameyyānaṁ tulyadhammasambandhassa pakāsitattā satipi",
  "anya-e0812n3:149_5": "nindopamābhāve paṭisedhopamā nāma hotīti adhippāyo. “Paṭigajjitu”nti idaṁ candassa",
  "anya-e0812n3:149_6": "visesanattā candagatasadhammaṁ joteti.",
  "anya-e0812n3:150": "194.",
  "anya-e0812n3:151": "Kacchaṁ candāravindānaṁ, atikkamma mukhaṁ tava;",
  "anya-e0812n3:152": "Attanāva samaṁ jāta-mitya’sādhāraṇopamā.",
  "anya-e0812n3:153_0": "194.“Kaccha”miccādi. Candassa aravindassa ca kacchaṁ padaviṁ atikkamma avatthariya",
  "anya-e0812n3:153_1": "tesa’mavakaṁsato avatthuyatesamaṇaṁsato (ka.), tava mukhaṁ attano sarūpeneva samaṁ",
  "anya-e0812n3:153_2": "jātamiti evarūpā asādhāraṇatābhidhānena sadisattapatītiyā asādhāraṇopameti nigadyate.",
  "anya-e0812n3:154_0": "194.“Kaccha”miccādi. He muni tava mukhaṁ candāravindānaṁ lokapūjitānaṁ sasiambujānaṁ",
  "anya-e0812n3:154_1": "kacchaṁ padaviṁ avatthaṁ vā atikkamma attano atulyattena attanā eva samānattavatthuno",
  "anya-e0812n3:154_2": "abhāvā samaṁ jātaṁ, iti īdisā upamā asādhāraṇopamā atulyadhammabhāvassa pakāsanato",
  "anya-e0812n3:154_3": "asādhāraṇopamā nāma hoti. Iha upamābhūtānaṁ candāravindānaṁ mukhassa hīnabhāvapaṭipādanadvārena",
  "anya-e0812n3:154_4": "candāravindehi mukhaṁ tulyanti paññāpanato candāravindā asādhāraṇopamā nāma hoti.",
  "anya-e0812n3:154_5": "Samasaddo mukhagatassa sādhāraṇadhammaṁ joteti. Sesaṁ suviññeyyaṁ.",
  "anya-e0812n3:155": "195.",
  "anya-e0812n3:156": "Sabbambhojappabhāsāro, rāsibhūtova katthaci;",
  "anya-e0812n3:157": "Tavā’nanaṁ vibhātīti, hotā’bhūtopamā ayaṁ.",
  "anya-e0812n3:158": "195.“Sabba”iccādi. Katthaci ekaṭṭhāne rāsibhūto sabbesamambhojānaṁ pabhāsārova tavānanaṁ vibhātīti evaṁbhūtā ayaṁ abhūtopamā hoti.",
  "anya-e0812n3:159_0": "195.“Sabba”miccādi. Katthaci ṭhāne rāsibhūto sabbambhojappabhāsārova sakalapadumānaṁ",
  "anya-e0812n3:159_1": "uttamakantipuñjo viya tavānanaṁ vibhāti visesena pabhāti, iti īdisī upamā abhūtopamā",
  "anya-e0812n3:159_2": "avijjamānavatthuno upamitattā abhūtopamā nāma hoti. Arāsi rāsibhūtoti viggaho. Ettha",
  "anya-e0812n3:159_3": "yojanāvibhūto tādisapabhāsārābhāvato avijjamānatthena parikappito.",
  "anya-e0812n3:160": "196.",
  "anya-e0812n3:161": "Patīyate’tthagammā tu, saddasāmatthiyā kvaci;",
  "anya-e0812n3:162": "Samāsappaccayevādi-saddayogaṁ vinā api.",
  "anya-e0812n3:163_0": "196. Atthagammopamaṁ dasseti “patīyate”iccādi. Atthagammā tu’pamā kvaci kismiñci",
  "anya-e0812n3:163_1": "ṭhāne samāsādisaddānaṁ yogaṁ vinā api saddānaṁ payogavisesādigāḷhena aññathānupapattilakkhaṇena",
  "anya-e0812n3:163_2": "sāmatthiyena patīyate.",
  "anya-e0812n3:164_0": "196. Tividhaṁ saddagammopamaṁ dassetvā idāni atthagammopamaṁ dasseti “patīyate”tyādinā.",
  "anya-e0812n3:164_1": "Atthagammā tu atthagammopamā pana kvaci ṭhāne samāsapaccayevādisaddayogaṁ vināpi",
  "anya-e0812n3:164_2": "tesaṁ saddānaṁ sambandhaṁ hitvāpi saddasāmatthiyā sambandhe payuttāvasesasaddānaṁ",
  "anya-e0812n3:164_3": "atthasattiyā patīyate. Saddānaṁ sāmatthiyanti viggaho.",
  "anya-e0812n3:165": "197.",
  "anya-e0812n3:166": "Bhiṅgāne’māni cakkhūni, nā’mbujaṁ mukha’mevi’daṁ;",
  "anya-e0812n3:167": "Subyattasadisattena, sā sarūpopamā matā.",
  "anya-e0812n3:168_0": "197. Udāharati “bhiṅge”ccādinā. Na bhiṅgā ete, kiñcarahi cakkhūnimāni, nambujametaṁ,",
  "anya-e0812n3:168_1": "kintu mukhamevidanti evarūpā sā sarūpopamā matā bhiṅgādīnamaviparītasarūpassa dīpanato.",
  "anya-e0812n3:168_2": "Tenāha “subyatte”tyādi. Subyattena bhiṅgacakkhūnaṁ ambujamukhānañca pariphuṭena sadisattena",
  "anya-e0812n3:168_3": "cañcalattakantyādilakkhaṇena tenevābhedasaṅkāpubbameva vivecitaṁ aññatra cakkhādīsu",
  "anya-e0812n3:168_4": "yaṁ bhiṅgādiññāṇamuppannaṁ, tassa paccakkhānato upamājotakānamivādīnamabhāvepi bhiṅgalocanādīnaṁ",
  "anya-e0812n3:168_5": "sadisattaṁ patīyate sāmatthiyato. Evamuparipi yathāyogaṁ.",
  "anya-e0812n3:169_0": "197. Idāni udāharaṇamāharati “bhiṅgāni”ccādinā. Imāni bhiṅgāni bhamarā na bhavanti,",
  "anya-e0812n3:169_1": "kiñcarahi cakkhūni. Ambujaṁ na idaṁ padumaṁ na hoti, kintu mukhamevāti. Īdisī sā",
  "anya-e0812n3:169_2": "upamā subyattasadisattena supākaṭena bhiṅgalocanānaṁ ambujamukhānañca tulyabhāvena",
  "anya-e0812n3:169_3": "sarūpopamā nāma hoti. Ettha samāsapaccayaivādisaddapayogābhāvepi “bhiṅgānemāni cakkhūni”ccādinā",
  "anya-e0812n3:169_4": "cakkhumukhesu bhiṅgaambujanti viparītapavattabuddhiṁ paṭisedhetvā cakkhumukhavidhānato",
  "anya-e0812n3:169_5": "cañcalattakantimattādīsu subyattaṁ tulyattaṁ vinā cakkhumukhesu bhiṅgambujabuddhiṁ",
  "anya-e0812n3:169_6": "kīdisamuppajjatīti aññathānupapattilakkhaṇasāmatthiyā upamānabhūtānaṁ bhiṅgambujānaṁ",
  "anya-e0812n3:169_7": "upameyyabhūtānaṁ cakkhumukhānañca sadisattaṁ ñāyati. Suṭṭhu byattaṁ pākaṭanti ca,",
  "anya-e0812n3:169_8": "tañca taṁ sadisattañcāti ca, samānaṁ rūpaṁ sabhāvo yassā upamāyāti ca, sā ca sā upamā cāti ca vākyaṁ.",
  "anya-e0812n3:170": "198.",
  "anya-e0812n3:171": "Mayeva mukhasobhā’sse-tyala’mindu vikatthanā;",
  "anya-e0812n3:172": "Yato’mbujepisā’tthīti, parikappopamā ayaṁ.",
  "anya-e0812n3:173_0": "198.“Mayevi”ccādi. Indu canda, assa munino mukhasobhā vadanajuti mayeva, nāññatrāti",
  "anya-e0812n3:173_1": "evarūpā vikatthanā atthapasaṁsanena alamiti paṭisedho. Kimiti? Yato yasmā kāraṇā",
  "anya-e0812n3:173_2": "sā mukhasobhā ambujepi na kevalamindumhi atthi, no natthīti asatopi tathā vikatthanassa",
  "anya-e0812n3:173_3": "parikappanato vadanamindunopamīyatīti evarūpā ayaṁ parikappopamā.",
  "anya-e0812n3:174_0": "198.“Maye”ccādi. He indu assa imassa lokasāmino mukhasobhā vadanakanti ekake mayi",
  "anya-e0812n3:174_1": "eva, īdisī vikatthanā attasilāghena alaṁ nippayojanaṁ. Kasmāti ce? Yato sā mukhasobhā",
  "anya-e0812n3:174_2": "ambujepi atthi, tasmāti. Iti īdisā ayaṁ upamā parikappopamā nāma hoti. Yatoti aniyamaniddiṭṭhakāraṇaṁ",
  "anya-e0812n3:174_3": "pana ambujepi sā atthīti dassiyamānaṁ padumepi tassa atthittameva. Parikappanāya",
  "anya-e0812n3:174_4": "vuttā upamāti viggaho. Idha candassa avijjamānavikatthanassa vijjamānattena parikappanato",
  "anya-e0812n3:174_5": "sadhammajotakasaddantare asatipi upamānabhūtainduno ca upameyyabhūtamukhassa ca sadisattaṁ",
  "anya-e0812n3:174_6": "imesaṁ dvinnaṁ sadisattaṁ vinā vattuno tādisakappanā kathaṁ hotīti imāya atthasattiyā gamyate.",
  "anya-e0812n3:175": "199.",
  "anya-e0812n3:176": "Kiṁ vā’mbuja’ntobhantāli,",
  "anya-e0812n3:177": "Kiṁ lolanayanaṁ mukhaṁ;",
  "anya-e0812n3:178": "Mama dolāyate citta-",
  "anya-e0812n3:179": "Micca’yaṁ saṁsayopamā.",
  "anya-e0812n3:180_0": "199.“Kiṁ vā”iccādi. Anto bhantā alī bhamarā yasmiṁ, tamīdisamambujaṁ kiṁ vā. Lolāni",
  "anya-e0812n3:180_1": "capalāni nayanāni yasmiṁ, tādisaṁ vā. Jina tavedaṁ mukhaṁ kinti mama cittaṁ dolāyate",
  "anya-e0812n3:180_2": "dolevācarati. Evaṁ pakkhadvayapariggahena saṁsayatīti attho. Iccayamīdisī saṁsayavesena",
  "anya-e0812n3:180_3": "ambujamukhānamopamāvagamā saṁsayopamā.",
  "anya-e0812n3:181_0": "199.“Kiṁ vā’mbuje”ccādi. Antobhantāli abbhantare bhamamānabhamaravantaṁ ambujaṁ kiṁ",
  "anya-e0812n3:181_1": "vā, tuyhaṁ lolanayanaṁ cañcalanettaṁ mukhaṁ kiṁ vāti mama cittaṁ dolāyate ubhayasambhamajananato",
  "anya-e0812n3:181_2": "dolā viya hoti. Iti ayaṁ evarūpā upamā saṁsayopamā dvinnaṁ sadisattassa saṁsayena",
  "anya-e0812n3:181_3": "pakāsitattā saṁsayopamā nāma hoti. Anto bhantā alī yasminti ca, lolāni nayanāni yasminti",
  "anya-e0812n3:181_4": "ca, dolā viya ācaratīti ca, saṁsayena vuttā upamāti ca viggaho. Ihāpi sadhammapakāsake",
  "anya-e0812n3:181_5": "saddantare asatipi yathāvuttavisesanadvayena visiṭṭhānaṁ dvinnaṁ ambujamukhānaṁ saṁsayanimitte",
  "anya-e0812n3:181_6": "tulyatte asati kathaṁ saṁsayo uppajjatīti iminā sāmatthiyeneva tulyadhammasambandho gamyate.",
  "anya-e0812n3:182": "200.",
  "anya-e0812n3:183": "Kiñci vatthuṁ padassetvā,",
  "anya-e0812n3:184": "Sadhammassā’bhidhānato;",
  "anya-e0812n3:185": "Sāmyappatītisabbhāvā,",
  "anya-e0812n3:186": "Pativatthūpamā yathā.",
  "anya-e0812n3:187_0": "200.“Kiñci”iccādi. Kiñci vatthumicchitaṁ sambuddhādikaṁ upadassetvā sadhammassa tena",
  "anya-e0812n3:187_1": "vatthunā kenaci ākārena sadisassa aññassa vatthuno abhidhānato sāmyassa tesaṁ dvinnaṁ",
  "anya-e0812n3:187_2": "sadisattassa patītiyā avasāyassa sambhāvā vijjamānattena pativatthūpamā vuccate.",
  "anya-e0812n3:187_3": "Pativatthunā tathāvidhenādhigatassa vatthuno tulyatā paṭipāditā. Yathetyudāharati.",
  "anya-e0812n3:188_0": "200.“Kiñci”ccādi. Kiñci vatthumicchitaṁ jinādikiñcipadatthaṁ upadassetvā paṭhamaṁ",
  "anya-e0812n3:188_1": "nidassetvā sadhammassa paṭipādanīyaatthena saha kiñci ākārena sadisabhāvassa kassaci",
  "anya-e0812n3:188_2": "vatthuno abhidhānato kathanato sāmyappatītisabbhāvā sadisatāsambandhino parijānanassa",
  "anya-e0812n3:188_3": "vijjamānattā pativatthūpamā vatthuno upaṭṭhitassa jinādipadatthassa tulyatthapakāsanato",
  "anya-e0812n3:188_4": "nāmena pativatthūpamā nāma. Samāno dhammo yassa vā pārijātādino iti ca, samānānaṁ",
  "anya-e0812n3:188_5": "tulyānaṁ upamānopameyyānaṁ bhāvoti ca, sāmyassa patīti ca, sāmyappatītiyā sabbhāvoti",
  "anya-e0812n3:188_6": "ca, pativatthunā vuttā upamāti ca vākyaṁ. Yathāti udāharati.",
  "anya-e0812n3:189": "201.",
  "anya-e0812n3:190": "Janesu jāyamānesu,",
  "anya-e0812n3:191": "Ne’kopi jinasādiso;",
  "anya-e0812n3:192": "Dutiyo nanu nattheva,",
  "anya-e0812n3:193": "Pārijātassa pādapo.",
  "anya-e0812n3:194_0": "201.“Janesu”ccādi. Jāyamānesu janesu majjhe ekopi jano guṇavā jinasādiso sammāsambuddhasamāno",
  "anya-e0812n3:194_1": "na vijjatītyekaṁ tāva vatthu upadassitaṁ, dutiyo iccādi pativatthūpamadassanaṁ, nanūtyanumatiyaṁ,",
  "anya-e0812n3:194_2": "pārijātassa dibbarukkhavisesassa dutiyo samāno pādapo nattheva. Pārijātoyeva rukkhajātīsu",
  "anya-e0812n3:194_3": "uttamo, tathā jino janesūti.",
  "anya-e0812n3:195_0": "201.“Janesu”ccādi. Jāyamānesu janesu ekopi jinasādiso sambuddhasadiso natthi, pārijātassa",
  "anya-e0812n3:195_1": "rukkhassa dutiyo tena samo dutiyo pādapo rukkho natthi eva nanu, nanūti anuññāyaṁ.",
  "anya-e0812n3:195_2": "Tena sabbaññuno aññena atulyabhāvaṁ anujānāti. Iha pārijātarukkhassa aññehi rukkhehi",
  "anya-e0812n3:195_3": "uttamattañca buddhassa aññesu sattesu uttamattañcāti idaṁ dvayaṁ upamānopameyyabhūtānaṁ",
  "anya-e0812n3:195_4": "dvinnaṁ vatthūnaṁ sāmyaṁ nāma, etaṁ sāmyaṁ vuttatthassa samatthanavasena pativatthubhūtapārijātassa",
  "anya-e0812n3:195_5": "rukkhehi asamānattakathaneneva jotitaṁ hoti.",
  "anya-e0812n3:196": "202.",
  "anya-e0812n3:197": "Vākyattheneva vākyattho,",
  "anya-e0812n3:198": "Yadi kocyu’pamīyate;",
  "anya-e0812n3:199": "Ivayuttaviyuttattā,",
  "anya-e0812n3:200": "Sā vākyatthopamā dvidhā.",
  "anya-e0812n3:201_0": "202. Vākyatthavisayopamaṁ dasseti “vākyatthenevi”ccādinā. Vākyattho kriyākārakasambandhaviseso,",
  "anya-e0812n3:201_1": "teneva, na padatthamattena vākyattho vuttalakkhaṇo koci vattumicchito koci yadi upamīyate",
  "anya-e0812n3:201_2": "sadiso kathyate, sā vākyatthopamā dvidhā bhijjate. Kathaṁ? Yuttā ca viyuttā ca yuttaviyuttā,",
  "anya-e0812n3:201_3": "ivena atthaniddesoyaṁ yuttaviyuttā upamā, tassā bhāvā kāraṇā dvidhāti adhikataṁ.",
  "anya-e0812n3:202_0": "202. Idāni vākyatthavisayopamaṁ dasseti “vākyatthe”ccādinā. Vākyattheneva kriyākārakasambandhavisesasaṅkhatasamudāyabhūtena",
  "anya-e0812n3:202_1": "vākyatthena koci vattumicchito yo koci vākyattho vuttalakkhaṇo yadi upamīyate sadisabhāvena",
  "anya-e0812n3:202_2": "kathīyate, sā upamā vākyatthopamā nāma hoti. Ivayuttaviyuttattā ivayuttaviyuttavasena",
  "anya-e0812n3:202_3": "dvidhā dvippakārā. Ettha “ivā”ti ivādīnamatthassa gahitattā ivasaddopi tappariyāyasaddāpi gayhante.",
  "anya-e0812n3:203": "Ivayutta",
  "anya-e0812n3:204": "203.",
  "anya-e0812n3:205": "Jino saṁklesatattānaṁ,",
  "anya-e0812n3:206": "Āvibhūto janāna’yaṁ;",
  "anya-e0812n3:207": "Ghammasantāpatattānaṁ,",
  "anya-e0812n3:208": "Ghammakāle’mbudo viya.",
  "anya-e0812n3:209_0": "203. Udāharati “jino”iccādi. Saṁklesehi dasavidhehi tattānaṁ santāpaṁ anuppattānaṁ",
  "anya-e0812n3:209_1": "janānaṁ ayaṁ jino sammāsambuddho āvibhūto katakiccattā sammāsambodhādhigamena loke",
  "anya-e0812n3:209_2": "pātubhūto. Ekaṁ tāva vākyamupameyyabhūtaṁ. Kimivetyāha “ghamme”ccādi. Ghammasantāpena",
  "anya-e0812n3:209_3": "tattānaṁ janānaṁ ghammakāle gimhānasamaye ambudo megho viyāti dutiyavākyamupamānabhūtamityayamivayuttā",
  "anya-e0812n3:209_4": "vākyatthopamā. Ettha pubbuttaravākyatthānaṁ visesyavisesanabhāvo ekavākyatthattāva",
  "anya-e0812n3:209_5": "veditabbo. Evamuparipi.",
  "anya-e0812n3:210_0": "203. Udāharati “jino”ccādinā. Ayaṁ jino eso jitapañcamāro satthā saṁklesatattānaṁ",
  "anya-e0812n3:210_1": "anekappakāra kilesasantāpatattānaṁ janānaṁ āvibhūto katakicco hutvā sabbaññutaññāṇādhigamena",
  "anya-e0812n3:210_2": "loke upaṭṭhito. Kena santattassa kassaci kimiveti ce? Ghammasantāpatattānaṁ janānaṁ",
  "anya-e0812n3:210_3": "ghammakāle gimhasamaye ambudoviya megho iva. Iha uttaravākyattho bhedakattā visesanaṁ",
  "anya-e0812n3:210_4": "hoti, pubbavākyattho pana bhedyattā visesyo hoti. Evaṁ vākyabhede satipi vākyattho",
  "anya-e0812n3:210_5": "ekoveti daṭṭhabbo. Evamuttaratrāpi. Uttaravākye ivasaddo tasmiṁyeva guṇaguṇīpadatthānaṁ",
  "anya-e0812n3:210_6": "sadisattaṁ dīpeti, pubbavākye guṇaguṇīnaṁ sadisattaṁ pana uttaravākyatthassa pubbavākyena",
  "anya-e0812n3:210_7": "samānattaṁ vinā aññathānupapattiyā ñāyati. Saṁklesehi tattāti ca, ghammo eva santāpoti",
  "anya-e0812n3:210_8": "ca, tena tattāti ca, ghammo eva kāloti ca vākyaṁ.",
  "anya-e0812n3:211": "Ivaviyutta",
  "anya-e0812n3:212": "204.",
  "anya-e0812n3:213": "Munindānana’mābhāti, vilāsekamanoharaṁ;",
  "anya-e0812n3:214": "Uddhaṁ samuggatassāpi, kiṁ te canda vijambhanā.",
  "anya-e0812n3:215_0": "204. Dutiyamāha “muninda”iccādinā. Vilāsena ekamatulyaṁ manoharaṁ dutiyassa tādisassābhāvato",
  "anya-e0812n3:215_1": "munindānanaṁ ābhāti atisayena sobhateti ekaṁ tāva vākyamupameyyabhūtaṁ. Bho canda",
  "anya-e0812n3:215_2": "uddhaṁ gaganatalaṁ samuggatassāpi abbhuṭṭhitassāpi te tava vijambhanā sāhaṁkāraparibbhamanena",
  "anya-e0812n3:215_3": "kiṁ payojanaṁ na kiṁpi, taṁsadisasobhāsampattiyābhāvato. Asadisattaṁ munindānanassa",
  "anya-e0812n3:215_4": "tassa tatopi uddhamuggacchato vilāsamattameva piyāsamattameva (ka.) phalasambhavatoti",
  "anya-e0812n3:215_5": "dutiyavākyamupamānabhūtaṁ. Tathā hettha sabbathā sadisatāpatītiyā kariyamānānamuggamanavijambhanānaṁ",
  "anya-e0812n3:215_6": "paṭikkhepena kathañcipi mukhacandānaṁ sādhammapatīti upamāvagamoti ayamivaviyuttavākyatthopamā.",
  "anya-e0812n3:216_0": "204. Idāni ivaviyuttavākyatthopamaṁyeva udāharati “munindānani”ccādinā. Vilāsekamanoharaṁ",
  "anya-e0812n3:216_1": "līlāya atulyaṁ tatoyeva manoharaṁ munindānanaṁ sabbaññuno vadanaṁ ābhāti atidibbati,",
  "anya-e0812n3:216_2": "tasmā he canda uddhaṁ uccaṁ nabhaṁ samuggatassāpi te tuyhaṁ vijambhanā ahaṁkārena",
  "anya-e0812n3:216_3": "paribbhamanena kiṁ payojanaṁ. Iha pubbavākyatthassa uttaravākyattho ivaviyuttopamā",
  "anya-e0812n3:216_4": "nāma hoti. Tathā hi “sabbathā mukhena sadiso bhavāmī”ti mānaṁ karontassa candassa",
  "anya-e0812n3:216_5": "gaganatalārohopi vijambhanañceti imesaṁ dvinnaṁ paṭikkhepena mukhacandānaṁ vilāsekamanoharattaṁ",
  "anya-e0812n3:216_6": "kantimattasaṅkhātasadisattaṁ ivādīnamabhāvepi viññāyatīti katvā uttaravākyattho pubbavākyatthassa",
  "anya-e0812n3:216_7": "upamā ca visesanañca hoti. Vilāsena ekamatulyanti ca, tañca taṁ manoharañcāti ca",
  "anya-e0812n3:216_8": "viggaho. Apisaddo sambhāvanattho.",
  "anya-e0812n3:217": "205.",
  "anya-e0812n3:218": "Samubbejeti dhīmantaṁ, bhinnaliṅgādikaṁ tu yaṁ;",
  "anya-e0812n3:219": "Upamādūsanāyā’la-metaṁ katthaci taṁ yathā.",
  "anya-e0812n3:220_0": "205. Dosaparicchede duṭṭhālaṅkatītimupamālaṅkāradūsanaṁ dassetumāha “samubbejeti”ccādi.",
  "anya-e0812n3:220_1": "Yaṁ bhinnaliṅgādikaṁ tu, ādisaddena bhinnavacanahīnatāadhikatādīnaṁ pariggaho. Tusaddo",
  "anya-e0812n3:220_2": "atthajotako, tathāpīti attho. Dhīmantaṁ medhāviṁ samubbejeti na pīṇeti, etaṁ bhinnaliṅgadikaṁ",
  "anya-e0812n3:220_3": "katthaci na sabbattha upamādūsanāya virodhatthaṁ alaṁ samatthaṁ. “Taṁ yathe”ti udāharati.",
  "anya-e0812n3:221": "205. Dosaparicchede dosānamanuddesāvasāne niddiṭṭhāya duṭṭhālaṅkatiyā dassetabbaudāharaṇe –",
  "anya-e0812n3:222": "“Duṭṭhālaṅkaraṇaṁ tetaṁ, yatthālaṅkāradūsanaṁ;",
  "anya-e0812n3:223": "Tassālaṅkāraniddese, rūpamāvibhavissatī”ti.",
  "anya-e0812n3:224_0": "Katapaṭiññānusārena idāni dassetumāha “samubbejeti”ccādi. Yaṁ bhinnaliṅgādikaṁ tu",
  "anya-e0812n3:224_1": "vakkhamānaṁ yaṁ bhinnaliṅgavacanādikaṁ pana dhīmantaṁ paññavantaṁ kaviṁ samubbejeti",
  "anya-e0812n3:224_2": "“evaṁ nāma vattabbaṁ siyā”ti ubbegaṁ janeti, etaṁ bhinnaliṅgādikaṁ upamādūsanāya",
  "anya-e0812n3:224_3": "yathāvuttaupamāvināsanatthaṁ katthaci “itthīvāyaṁ jano yāti”iccādivattabbavisayato",
  "anya-e0812n3:224_4": "aññattha alaṁ samatthaṁ. “Taṁ yathā”ti udāharati. Bhinnaṁ visadisañca taṁ liṅgañceti",
  "anya-e0812n3:224_5": "ca, taṁ ādi yassa visadisavacanādinoti ca, upamāya dūsanamiti ca vākyaṁ.",
  "anya-e0812n3:225": "206.",
  "anya-e0812n3:226": "Haṁsīvā’yaṁ sasī bhinna-",
  "anya-e0812n3:227": "Liṅgā’kāsaṁ sarāniva;",
  "anya-e0812n3:228": "Vijātivacanā hīnā,",
  "anya-e0812n3:229": "Sā’va bhatto bhaṭo’dhipe.",
  "anya-e0812n3:230_0": "206.“Haṁsīvāya”nti ayaṁ sasī cando haṁsīva haṁsīsadiso. Bhinnaliṅgā bhinnaliṅgopamā.",
  "anya-e0812n3:230_1": "“Ākāsaṁ sarānivā”ti vijātivacanā visadisavacanopamā. “Bhaṭo adhipe sāmini sāva bhatto”ti",
  "anya-e0812n3:230_2": "hīnā hīnopamā kukkurassa hīnena jātyādinā adhikassa upamitattā.",
  "anya-e0812n3:231_0": "206.“Haṁsi”ccādi. Ayaṁ sasī cando haṁsī iva haṁsidhenūva hoti. Iccādikopamā bhinnaliṅgā",
  "anya-e0812n3:231_1": "upameyyato bhinnaliṅgattā bhinnaliṅgopamā nāma hoti. Ākāsaṁ nabhaṁ sarānivāti ayaṁ",
  "anya-e0812n3:231_2": "vijātivacanā upameyyena visadisavacanattā vijātivacanopamā nāma hoti. Adhipe sāmini",
  "anya-e0812n3:231_3": "bhaṭo sevako sāva sunakho iva bhattoti ayaṁ hīnā jātihīnena sunakhena uttamassa purisassa",
  "anya-e0812n3:231_4": "upamitattā hīnopamā nāma hoti. Bhinnaṁ liṅgametissāti ca, vividhā jāti sabhāvo asseti",
  "anya-e0812n3:231_5": "ca, vijāti vacanaṁ assā upamāyāti ca viggaho.",
  "anya-e0812n3:232": "207.",
  "anya-e0812n3:233": "Khajjoto bhānumālīva,",
  "anya-e0812n3:234": "Vibhātītyadhikopamā;",
  "anya-e0812n3:235": "Aphuṭṭhatthā balambhodhi,",
  "anya-e0812n3:236": "Sāgaro viya saṁkhubhi.",
  "anya-e0812n3:237_0": "207.“Khajjoto”iccādi. Khajjoto bhānumālīva sūriyo viya vibhātītyadhikopamā adhikena",
  "anya-e0812n3:237_1": "hīnassa upamitattā. Balambhodhi senāsāgaro sāgaro viya saṁkhubhīti aphuṭṭhatthopamā",
  "anya-e0812n3:237_2": "“balambhodhī”ti rūpakena senāya mahantattāvagamato puna “sāgaro viyā”ti upamāya kassaci",
  "anya-e0812n3:237_3": "visesatthassa asaṁphuṭṭhattā.",
  "anya-e0812n3:238_0": "207.“Khajjoto”ccādi. “Khajjoto bhānumālīva vibhātī”ti ayaṁ adhikopamā adhikāya upamāya",
  "anya-e0812n3:238_1": "upamitattā adhikopamā nāma hoti. “Balambhodhi senāsamuddo sāgaro viya saṁkhubhī”ti",
  "anya-e0812n3:238_2": "ayaṁ aphuṭṭhatthā senāya mahattaṁ “balambhodhī”ti tirobhūtaupamāyeva avagataṁ, tasmā",
  "anya-e0812n3:238_3": "puna “sāgaro viyā”ti upamāya phusitabbatthassābhāvā aphuṭṭhatthopamā nāma hoti. Aphuṭṭho",
  "anya-e0812n3:238_4": "attho etissāti ca, balaṁ eva ambhodhīti ca vākyaṁ.",
  "anya-e0812n3:239": "208.",
  "anya-e0812n3:240": "Cande kalaṅko bhiṅgove-",
  "anya-e0812n3:241": "Tyu’pamāpekkhinī ayaṁ;",
  "anya-e0812n3:242": "Khaṇḍitā keravākāro,",
  "anya-e0812n3:243": "Sakalaṅko nisākaro.",
  "anya-e0812n3:244_0": "208.“Cande”iccādi. Kalaṅko bhiṅgo viyātyayamupamā “cande kusumagacchasadise” ityupamantaramapekkhateti",
  "anya-e0812n3:244_1": "yato cande bhiṅgo na sambhavati, pupphagacche tu sambhavatīti ayamupamā upamāpekkhinī.",
  "anya-e0812n3:244_2": "Sakalaṅko sasalakkhaṇo nisākaro cando keravākāro kumudasannibhoti khaṇḍitopamā keravassa",
  "anya-e0812n3:244_3": "antokaṇhattaṁ paṭipādetuṁ “sabhiṅgakeravākāro”ti vattabbattā.",
  "anya-e0812n3:245_0": "208.“Cande”ccādi. “Cande kalaṅko bhiṅgo ivā”ti ayaṁ upamāpekkhinī candassaupamābhūtapupphagacchakādiapekkhanato",
  "anya-e0812n3:245_1": "upamāpekkhinī nāma hoti. Cande bhiṅgapavattiyā abhāvato tassa visayabhūtapupphagacchakādi",
  "anya-e0812n3:245_2": "candassa upamattena gahetvā avuttattā duṭṭhāti adhippāyo. Sakalaṅko kalaṅkasahito",
  "anya-e0812n3:245_3": "nisākaro cando keravākāro kumudasadisoti ayaṁ khaṇḍitā candagataṁ kaṇhattaṁ pakāsetuṁ",
  "anya-e0812n3:245_4": "“sabhiṅgakeravākāro”ti vattabbe bhiṅgopamābhāvassa khaṇḍitattā khaṇḍitopamā nāma",
  "anya-e0812n3:245_5": "hoti. Upamaṁ apekkhatīti ca, khaṇḍaṁ itā gatāti ca, khaṇḍena itā yuttā vāti ca, keravassākāro",
  "anya-e0812n3:245_6": "asseti ca, saha kalaṅkena vattatīti ca vākyaṁ.",
  "anya-e0812n3:246": "209.",
  "anya-e0812n3:247": "Iccevamādirūpesu, bhavanti vigatādarā;",
  "anya-e0812n3:248": "Karonti cā’daraṁ dhīrā, payoge kvacideva tu.",
  "anya-e0812n3:249_0": "209. Vuttaṁ nigameti “icceva”mādinā. Rūpesu payogesu. Vigato apagato ādaro sambhāvanā",
  "anya-e0812n3:249_1": "yesaṁ tathā bhavanti. Kiṁ bhinnaliṅgādikaṁ niyamenānādaraṇīyameva, aniyameneti niyameneti",
  "anya-e0812n3:249_2": "(ka.) ce gayhūpagampi atthīti āha “karonti”ccādiṁ. Kvacideva tu payoge dhīrā kavayo",
  "anya-e0812n3:249_3": "ādaraṁ karonti cāti. Casaddo vattabbantaratthaṁ samuccinoti.",
  "anya-e0812n3:250_0": "209.“Icce”ccādi. Iti anantaraṁ niddiṭṭhesu evamādirūpesu payogesu dhīrā vigatādarā",
  "anya-e0812n3:250_1": "bhavanti. Imeyeva dhīrā kvacideva tu payoge bhinnaliṅgādike ādaraṁ karonti ca. Iti",
  "anya-e0812n3:250_2": "evaṁ ayaṁ pakāro ādi yesamiti ca, tāni ca tāni rūpāni ceti ca, vigato ādaro yesamiti",
  "anya-e0812n3:250_3": "ca viggaho. Casaddo vākyantarasamuccaye. Tasmā vigatādaratthena aññamādarakaraṇaṁ",
  "anya-e0812n3:250_4": "vuccamānakathāsantatiṁ ākaḍḍhati.",
  "anya-e0812n3:251": "210.",
  "anya-e0812n3:252": "Itthīvā’yaṁ jano yāti,",
  "anya-e0812n3:253": "Vadatyesā pumā viya;",
  "anya-e0812n3:254": "Piyo pāṇā ivā’yaṁ me,",
  "anya-e0812n3:255": "Vijjā dhanamiva’ccitā.",
  "anya-e0812n3:256_0": "210. Udāharati “itthi”ccādi. Ayaṁ jano itthīva yāti kriyānuvattito. Esā itthī pumāva",
  "anya-e0812n3:256_1": "puriso viya vadati tādisassa pāgabbhiyayogato. Ettha liṅganānattamupamānopameyyānaṁ.",
  "anya-e0812n3:256_2": "Ayamicchito koci me pāṇā iva piyo iṭṭho, vijjā byākaraṇādayo dhanamiva accitā rāsikatāti vacanabhedo.",
  "anya-e0812n3:257_0": "210. Idāni bhinnaliṅgānaṁ gahetabbavisayaṁ dasseti “itthīvā’ya”miccādinā. Ayaṁ jano",
  "anya-e0812n3:257_1": "itthīva avisadagamanena mahilā viya yāti. Esā itthī pumā viya tādisapāgabbhiyayuttattā",
  "anya-e0812n3:257_2": "puriso viya vadatīti. Iha dvinnaṁ upamānopameyyānaṁ liṅgabhede satipi kavayo ādaraṁ",
  "anya-e0812n3:257_3": "karonti. Ayaṁ puriso me mama pāṇā ivapāṇā iva jīvo iva (ka.) āyavova piyo. Accitā",
  "anya-e0812n3:257_4": "sañcitā vijjā byākaraṇanighaṇṭuādayo dhanamiva hontīti. Ettha upamānopameyyānaṁ vacanato",
  "anya-e0812n3:257_5": "visesatte satipi iṭṭhameva.",
  "anya-e0812n3:258": "211.",
  "anya-e0812n3:259": "Bhavaṁ viya mahīpāla, devarājā virājate;",
  "anya-e0812n3:260": "Ala’maṁsumato kacchaṁ, tejasā rohituṁ ayaṁ.",
  "anya-e0812n3:261_0": "211. Hīnādhikamuttamudāharaṇamāha “bhavaṁ viyi”ccādi. Mahīpāletyāmantanaṁ, devarājā",
  "anya-e0812n3:261_1": "bhavaṁ viya virājate. Iti hīnenāpi hoti. Evaṁvidhe samucite visaye liṅgavacanabhedādikaṁ",
  "anya-e0812n3:261_2": "nopamaṁ dūsetīti dassetīti (ka.).",
  "anya-e0812n3:262_0": "211.“Bhava”miccādi. Mahīpāla bho rāja, devarājā sakko devarājā bhavaṁ viya virājateti.",
  "anya-e0812n3:262_1": "Ettha sakkamupādāya “bhavaṁ viyā”ti hīnattepi iṭṭhameva. Ayaṁ rājā aṁsumato sūriyassa",
  "anya-e0812n3:262_2": "kacchaṁ padaviṁ tejasā ārohituṁ pattuṁ alaṁ samatthoti. Ettha tejasā adhikopi sūriyo",
  "anya-e0812n3:262_3": "upamābhūto iṭṭhova, “kacchaṁ ārohitu”nti ivasaddapariyāyo. Īdisaṁ bhinnaliṅgādikopamādikaṁ",
  "anya-e0812n3:262_4": "upamādūsanaṁ na karoti.",
  "anya-e0812n3:263": "212.",
  "anya-e0812n3:264": "Upamānopameyyānaṁ, abhedassa nirūpanā;",
  "anya-e0812n3:265": "Upamevaupamāva tirobhūta-bhedā rūpakamuccate.",
  "anya-e0812n3:266_0": "212. Rūpakaṁ nirūpayati “upamāne”ccādinā. Upamānopameyyānaṁ yathāvuttānaṁ abhedassa",
  "anya-e0812n3:266_1": "nānattābhāvassa nirūpanā āropanena upamānopameyyānamabhedaṁ rūpayati dassetīti rūpakamuccate.",
  "anya-e0812n3:266_2": "Upamānassa upamānopameyyānamabhedāropanena tirobhūto apākaṭo bhedo nānattaṁ yassāti",
  "anya-e0812n3:266_3": "tādisī upameva yathāvuttalakkhaṇā rūpakamuccate “rūpaka”nti. “Padambuja”nti ettha",
  "anya-e0812n3:266_4": "padameva ambujasadisattā ambujaṁ rupyate. Ityupameyyopamānabhūtānaṁ padambujānamabhedāropanena",
  "anya-e0812n3:266_5": "upamānopameyyagatasādhammasaṅkhātāyapi upamāya bhedo vijjamānopi tirohito. Na tu",
  "anya-e0812n3:266_6": "āvibhūto abbhuto (ka.) “padaṁ ambujamive”ti. Sā copamā tathāvidhā upamānopameyyānamabhedamāyāti",
  "anya-e0812n3:266_7": "nāmāti rūpakamuccateti adhippāyo.",
  "anya-e0812n3:267_0": "212. Idāni uddiṭṭhakkamena rūpakālaṅkāraṁ dasseti “upamāno”ccādinā. Upamānopameyyānaṁ",
  "anya-e0812n3:267_1": "anantaraniddiṭṭhaupamānopameyyānaṁ abhedassa sabhāvato bhede satipi vibhūtasadisattaṁ",
  "anya-e0812n3:267_2": "nissāya “so eso, eso so”ti vattārehi parikappitassa abhedassa nirūpanā upamānopameyyapadatthesu",
  "anya-e0812n3:267_3": "buddhiyā āropanaṁ nissāya tirobhūtabhedā “padaṁ ambujamivā”ti evaṁ pākaṭanānattaṁ",
  "anya-e0812n3:267_4": "vinā “padambuja”nti tirohitabhedā upameva padatthānaṁ sādhammasaṅkhātā upamā eva",
  "anya-e0812n3:267_5": "rūpakaṁ iti vuccate. Vibhūtasadisattaṁ nissāya upamānopameyyavatthūni abhedena gayhanti.",
  "anya-e0812n3:267_6": "Tesamabhedaggahaṇeneva te nissāya pavattamānabhinnasādhammasaṅkhātāya upamāyapi bhedo",
  "anya-e0812n3:267_7": "tirohito hoti. Evaṁ tirobhūtanānattavantasādhammasaṅkhātā upamā eva vatthūnamabhedaṁ",
  "anya-e0812n3:267_8": "dīpetīti rūpakaṁ nāma hotīti adhippāyo. Tirobhūto bhedo yasseti ca, abhedaṁ rūpayati",
  "anya-e0812n3:267_9": "pakāsetīti ca vākyaṁ.",
  "anya-e0812n3:268": "213.",
  "anya-e0812n3:269": "Asesavatthuvisayaṁ, ekadesavivatti ca;",
  "anya-e0812n3:270": "Taṁ dvidhā puna paccekaṁ, samāsādivasā tidhā.",
  "anya-e0812n3:271_0": "213. Tassa bhedaṁ niddisati “asesa”iccādinā. Asesavatthu visayo yassa taṁ tathāvidhañca,",
  "anya-e0812n3:271_1": "ekadese avayave vivattatīti ekadesavivatti ceti taṁ rūpakaṁ dvidhā, puna paccekaṁ",
  "anya-e0812n3:271_2": "visuṁ visuṁ samāsādivasā upamānopameyyānaṁ katasamāsattā samāsarūpaka asamāsarūpaka",
  "anya-e0812n3:271_3": "samāsāsamāsarūpakavasena tidhā siyā.",
  "anya-e0812n3:272_0": "213.“Asesi”ccādi. Taṁ rūpakaṁ asesavatthuvisayaṁ ekadesavivatti cāti dvidhā hoti,",
  "anya-e0812n3:272_1": "puna paccekaṁ taṁ dvayampi samāsādivasā samāsarūpakaṁ asamāsarūpakaṁ samāsāsamāsarūpakañceti",
  "anya-e0812n3:272_2": "imesaṁ bhedena tidhā hoti. Asesaṁ vatthu visayo asseti ca, ekadese vivattatīti ca,",
  "anya-e0812n3:272_3": "ekaṁ ekaṁ patīti ca, samāso samāsarūpakaṁ ādi yesamiti ca, tesaṁ vaso bhedoti ca,",
  "anya-e0812n3:272_4": "tīhi pakārehīti ca viggaho.",
  "anya-e0812n3:273": "Asesavatthuvisayasamāsa",
  "anya-e0812n3:274": "214.",
  "anya-e0812n3:275": "Aṅgulīdalasaṁsobhiṁ, nakhadīdhitikesaraṁ;",
  "anya-e0812n3:276": "Sirasā na piḷandhanti, ke munindapadambujaṁ.",
  "anya-e0812n3:277_0": "214. Udāharati “aṅguli”ccādi. Aṅgulīhiyeva upamānagammattā siniddhatambāhi dalehi",
  "anya-e0812n3:277_1": "pattehi saṁsobhiṁ accantaṁ virocamānaṁ nakhānaṁ dīdhitiyo kiraṇā eva kesarāni yattha",
  "anya-e0812n3:277_2": "tādisaṁ munindassa padameva ambujaṁ sirasā muddhanā ke nāma janā na piḷandhanti pasādhanavasena",
  "anya-e0812n3:277_3": "na dhārentīti. Idamasesavatthuvisayaṁ samāsarūpakaṁ aṅgino padassa aṅgānamaṅgulyādīnamasesānaṁ",
  "anya-e0812n3:277_4": "rūpanato. Evamuparipi yathāyogaṁ.",
  "anya-e0812n3:278_0": "214. Idāni udāharati “aṅguli”ccādi. Aṅgulīdalasaṁsobhiṁ aṅgulisaṅkhatehi pattehi",
  "anya-e0812n3:278_1": "saṁsobhiṁ nakhadīdhitikesaraṁ nakharaṁsisaṅkhatakesaraṁ munindapadambujaṁ sirasā",
  "anya-e0812n3:278_2": "ke na piḷandhanti. Visesyabhūtaṁ caraṇaṁ visesanabhūtā aṅgulī nakhadīdhiti ceti imesaṁ",
  "anya-e0812n3:278_3": "upamābhūtehi ambujadalakesarehi abhedakappanāya ekattaṁ gahetvā samāseneva niddiṭṭhattā",
  "anya-e0812n3:278_4": "idaṁ asesavatthuvisayasamāsarūpakaṁ nāma. Aṅguliyo eva dalānīti ca, tehi saṁsobhīti",
  "anya-e0812n3:278_5": "ca, nakhesu dīdhitiyoti ca, tā eva kesarāni asseti ca vākyaṁ.",
  "anya-e0812n3:279": "Asesavatthuvisayaasamāsa",
  "anya-e0812n3:280": "215.",
  "anya-e0812n3:281": "Ratanāni guṇā bhūrī, karuṇā sītalaṁ jalaṁ;",
  "anya-e0812n3:282": "Gambhīrattamagādhattaṁ, paccakkho’yaṁ jino’mbudhi.",
  "anya-e0812n3:283_0": "215.“Ratanāni”iccādi. Ayaṁ jino sammāsambuddho, paccakkho na parokkho amhākaṁ ambudhi",
  "anya-e0812n3:283_1": "sāgaro. Kathaṁ? Ye tassa bhūrī bahavo guṇā mettādayo, te ratanāni atulyadullabhadassanādisādhammena.",
  "anya-e0812n3:283_2": "Yā tassa karuṇā, sā sītalaṁ jalaṁ sakalajanasantāpāpahattasādhammena. Yaṁ tassa gambhīrattamanuttānatā",
  "anya-e0812n3:283_3": "lābhādīsu, taṁ agādhattamakalalambhaso ambudhiṭṭhatāsādhammenāti idamasesavatthuvisayaṁ asamāsarūpakaṁ.",
  "anya-e0812n3:284_0": "215.“Ratanāni”ccādi. Ayaṁ jino amhākaṁ paccakkho ambudhi sāgaro, tathā hi tassa bhūrī",
  "anya-e0812n3:284_1": "guṇā sīlasamādhiādayo ratanāni cittīkatādisādhammato ratanāneva, karuṇā anaññasādhāraṇakaruṇā",
  "anya-e0812n3:284_2": "sītalaṁ jalaṁ santāpavinodanasādhammena sītalajalameva hoti, gambhīrattaṁ lābhālābhādīsu",
  "anya-e0812n3:284_3": "ekākāratā agādhattaṁ gambhīratā eva hoti. Idaṁ asesavatthuvisayaasamāsarūpakaṁ. “Bhūrī”ti abyayaṁ.",
  "anya-e0812n3:285": "Asesavatthuvisayamissaka",
  "anya-e0812n3:286": "216.",
  "anya-e0812n3:287": "Candikā mandahāsā te, muninda vadaninduno;",
  "anya-e0812n3:288": "Pabodhayatya’yaṁ sādhu-manokumudakānanaṁ.",
  "anya-e0812n3:289_0": "216.“Candikā”iccādi. “Muninda”iccāmantanaṁ, te vadanameva indu vadaninduno iti samāsarūpakaṁ,",
  "anya-e0812n3:289_1": "ayaṁ mandahāsā candikā candakantiyo, asamāsarūpakaṁ. Sādhūnaṁ manāniyeva kumudāni",
  "anya-e0812n3:289_2": "keravāni, samāsarūpakaṁ. Tesaṁ kānanaṁ vanaṁ, pabodhayati vikāsayatīti idaṁ samāsāsamāsarūpakaṁ.",
  "anya-e0812n3:290_0": "216.“Candi”ccādi. He munindate tuyhaṁ vadaninduno mukhacandassa mandahāsā mandamihitabhūtā",
  "anya-e0812n3:290_1": "candikā candakantiyo, “aya”nti jātyekavacanena mandahāsacandikā niddiṭṭhā. Atha vā",
  "anya-e0812n3:290_2": "ayaṁ vadanindu. Sādhumanokumudakānanaṁ sappurisānaṁ cittasaṅkhātakeravakānanaṁ pabodhayati",
  "anya-e0812n3:290_3": "vikāsayati. “Candikā mandahāsā”ti asamāsarūpakaṁ. “Vadaninduno”ti ca “manokumudakānana”nti",
  "anya-e0812n3:290_4": "ca samāsarūpakaṁ. Tasmā idaṁ asesavatthuvisayasamāsāsamāsarūpakaṁ. Mandā ca te hāsā",
  "anya-e0812n3:290_5": "cāti ca, vadanameva indūti ca, sādhūnaṁ manānīti ca, tāniyeva kumudānīti ca, tesaṁ",
  "anya-e0812n3:290_6": "kānanamiti ca viggaho.",
  "anya-e0812n3:291": "217.",
  "anya-e0812n3:292": "Asesavatthuvisaye, pabhedo rūpake ayaṁ;",
  "anya-e0812n3:293": "Ekadesavivattimhi, bhedo dāni pavuccati.",
  "anya-e0812n3:294": "217. Nigamayati “asesi”ccādinā. Dutiyassa pabhedaṁ vattuṁ paṭijānāti “eki”ccādinā.",
  "anya-e0812n3:295": "217.“Asese”ccādi. Asesavatthuvisaye rūpake ayaṁ “aṅgulīdalasaṁsobhiṁ”iccādikaṁ udāharaṇattayaṁ pabhedo hoti. Idāni ekadesavivattimhi rūpake bhedo viseso pavuccati.",
  "anya-e0812n3:296": "Ekadesavivattisamāsa",
  "anya-e0812n3:297": "218.",
  "anya-e0812n3:298": "Vilāsahāsakusumaṁ, rucirādharapallavaṁ;",
  "anya-e0812n3:299": "Sukhaṁ ke vā na vindanti, passantā munino mukhaṁ.",
  "anya-e0812n3:300_0": "218.“Vilāsa”iccādi. Vilāsena yutto hāsoyeva kusumaṁ yassa. Ruciro manuñño adharoyeva",
  "anya-e0812n3:300_1": "pallavo yassa. Tādisaṁ munino mukhaṁ passantā ke nāma janā sukhaṁ na vindanti sabbepīti.",
  "anya-e0812n3:300_2": "Idaṁ aṅgāni hāsādīni rūpayitvā mukhamaṅgi na rūpitanti ekadesavivattisamāsarūpakaṁ.",
  "anya-e0812n3:300_3": "Evaṁ uparipi yathāyogaṁ.",
  "anya-e0812n3:301_0": "218.“Vilāsi”ccādi. Vilāsahāsakusumaṁ līlāyuttahāsasaṅkhatapupphaṁ rucirādharapallavaṁ",
  "anya-e0812n3:301_1": "manuññaadharasaṅkhātakisalayaṁ munino mukhaṁ passantā ke vā ke nāma janā sukhaṁ na",
  "anya-e0812n3:301_2": "vindanti pītisukhaṁ nānubhonti, anubhavanteva. Visesanabhūtānaṁ hāsaadharānaṁ upamābhūtakusumapallavehi",
  "anya-e0812n3:301_3": "abhedaṁ dassetvā visesyabhūtassa mukhassa aññataraupamāvatthunā abhedena avuttattā",
  "anya-e0812n3:301_4": "abhedāropanaṁ ekadeseyeva vivattīti idaṁ ekadesavivattisamāsarūpakaṁ. Vilāsena yutto",
  "anya-e0812n3:301_5": "hāsoti ca, soyeva kusumaṁ asseti ca, ruciro ca so adharo ceti ca, soyeva pallavo asseti ca vākyaṁ.",
  "anya-e0812n3:302": "Ekadesavivattiasamāsa",
  "anya-e0812n3:303": "219.",
  "anya-e0812n3:304": "Pādadvandaṁ munindassa, dadātu vijayaṁ tava;",
  "anya-e0812n3:305": "Nakharaṁsī paraṁ kantā, yassa pāpajayaddhajā.",
  "anya-e0812n3:306_0": "219.“Pāda”iccādi. Munindassa vijayino pādadvandaṁ tava vijayaṁ paṭipakkhaparābhavaṁ",
  "anya-e0812n3:306_1": "dadātu. Kīdisaṁ? Yassa paramaccantaṁ kantā manuññā nakharaṁsī pāpānaṁ lobhādīnaṁ",
  "anya-e0812n3:306_2": "jaye ussitā dhajā ketavoti. Idamekadesavivattiasamāsarūpakaṁ.",
  "anya-e0812n3:307_0": "219.“Pāde”ccādi.Yassa sambuddhassa paraṁ atisayena kantā manuññā nakharaṁsī caraṇanakhakantiyo",
  "anya-e0812n3:307_1": "pāpajayaddhajā pāpavijaye ussāpitadhajāyeva honti, tassa munindassa pādadvandaṁ caraṇayugaḷaṁ",
  "anya-e0812n3:307_2": "tava tuyhaṁ vijayaṁ paṭipakkhaparābhavaṁ dadātūti. Nakharaṁsīnaṁ upamābhūtadhajehi",
  "anya-e0812n3:307_3": "abhedamāropetvā “pādadvanda”miti anirūpitattā ekadesavivattiasamāsarūpakaṁ nāma.",
  "anya-e0812n3:307_4": "Pāpānaṁ jayoti ca, tasmiṁ dhajāti ca viggaho.",
  "anya-e0812n3:308": "Ekadesavivattimissaka",
  "anya-e0812n3:309": "220.",
  "anya-e0812n3:310": "Sunimmalakapolassa, munindavadaninduno;",
  "anya-e0812n3:311": "Sādhuppabuddhahadayaṁ, jātaṁ keravakānanaṁ.",
  "anya-e0812n3:312_0": "220.“Sunimmala”iccādi. Sunimmalo kapolo yassa, tassa munindavadaninduno sādhūnaṁ",
  "anya-e0812n3:312_1": "pabuddhaṁ dhammāvabodhavasena vikasitaṁ hadayaṁ cittaṁ keravakānanaṁ jātanti ekadesavivattisamāsāsamāsarūpakaṁ.",
  "anya-e0812n3:313_0": "220.“Sunimmali”ccādi. Sunimmalakapolassa munindavadaninduno sādhuppabuddhahadayaṁ",
  "anya-e0812n3:313_1": "sajjanānaṁ catusaccāvabodhena pasannamānasaṁ keravakānanaṁ kumudavanaṁ jātanti. Vadanahadayānaṁ",
  "anya-e0812n3:313_2": "upamābhūtehi indukeravehi abhedāropanaṁ katvā kapolassa maṇḍalādīhi upamāvisesehi",
  "anya-e0812n3:313_3": "anirūpitattā ekadesavivattisamāsāsamāsarūpakaṁ. Ettha samāso nāma vadanindūnameva.",
  "anya-e0812n3:313_4": "Asamāso nāma hadayakeravānamevāti. Tathā hi rūpakavisaye samāsāsamāsattaṁ upamānopameyyapadānaṁ",
  "anya-e0812n3:313_5": "dvinnamevāti. Suṭṭhu nimmaloti ca, so kapolo assāti ca, munindavadanameva indūti",
  "anya-e0812n3:313_6": "ca, pabuddhañca taṁ hadayañcāti ca, sādhūnaṁ pabuddhahadayamiti ca, keravānaṁ kānanamiti ca vākyaṁ.",
  "anya-e0812n3:314": "221.",
  "anya-e0812n3:315": "Rūpakāni bahūnyeva, yuttāyuttādibhedato;",
  "anya-e0812n3:316": "Visuṁ na tāni vuttāni, etthe’va’ntogadhāni’ti.",
  "anya-e0812n3:317": "221.",
  "anya-e0812n3:318": "Ettakoyeva kiṁ rūpakabhedoti āha",
  "anya-e0812n3:319": "“Rūpakāni”ccādi; Subodhaṁ; Tattha –",
  "anya-e0812n3:320": "“Sitapupphujjalaṁ lola-nettabhiṅgaṁ tavānanaṁ;",
  "anya-e0812n3:321": "Kassa nāma mano dhīra, nākaḍḍhati manohara”nti.",
  "anya-e0812n3:322": "Yuttarūpakaṁ yuttattā pupphabhiṅgānaṁ, tadanusārena ayuttarūpakādipi viññeyyanti.",
  "anya-e0812n3:323_0": "221. Rūpakāni punapi santīti dassetumāha “rūpakāni”ccādi. Rūpakāni yuttāyuttādibhedato",
  "anya-e0812n3:323_1": "yuttarūpakaayuttarūpakādibhedena bahūni eva honti, tāni rūpakāni ettheva rūpake antogadhāni.",
  "anya-e0812n3:323_2": "Iti tasmā kāraṇā tāni visuṁ na vuttāni. Anto majjhe gadhāni pavattānīti viggaho.",
  "anya-e0812n3:324": "“Sitapupphujjalaṁ lola-nettabhiṅgaṁ tavānanaṁ;",
  "anya-e0812n3:325": "Kassa nāma mano dhīra, nākaḍḍhati manohara”nti.",
  "anya-e0812n3:326": "Ettha pupphabhiṅgānaṁ aññamaññayuttattā yuttarūpakaṁ nāma.",
  "anya-e0812n3:327": "He dhīra sitapupphujjalaṁ mandahasitasaṅkhātehi kusumehi vijotantaṁ lolanettabhiṅgaṁ manoharaṁ tavānanaṁ kassa nāma mano nākaḍḍhatīti. Imassa paṭipakkhato ayuttarūpakaṁ veditabbaṁ.",
  "anya-e0812n3:328": "222.",
  "anya-e0812n3:329": "Candimā’kāsapaduma-miccetaṁ khaṇḍarūpakaṁ;",
  "anya-e0812n3:330": "Duṭṭha’mambhoruhavanaṁ, nettāni’ccādi sundaraṁ.",
  "anya-e0812n3:331_0": "222. Rūpakassa virodhāvirodho upamāyamivo’hituṁ sakkāti upalakkheti “candimā”iccādinā.",
  "anya-e0812n3:331_1": "Ettha ākāsassa taḷāke rūpite candassa padumattaṁ rūpakaṁ yuttanti etaṁ khaṇḍarūpakaṁ",
  "anya-e0812n3:331_2": "duṭṭhaṁ, “ambhoruhavanaṁ nettāni”ccādi tu vacanabhedepi sundaraṁ.",
  "anya-e0812n3:332_0": "222. Rūpake dosādosaṁ upamāyaṁ viya parikappetvā gahetabbanti upadisanto āha “candimi”ccādi.",
  "anya-e0812n3:332_1": "“Candimā cando ākāsapaduma”nti etaṁ khaṇḍarūpakaṁ ākāsassa taḷākattena anirūpitattā",
  "anya-e0812n3:332_2": "khaṇḍarūpakaṁ nāma. Duṭṭhaṁ khaṇḍitopamā viya dosaduṭṭhaṁ nāma. “Ambhoruhavanaṁ nīluppalavanaṁ",
  "anya-e0812n3:332_3": "nettānī”tiādikaṁ upamānopameyyānaṁ vacananānattepi sundarameva.",
  "anya-e0812n3:333": "223.",
  "anya-e0812n3:334": "Pariyanto vikappānaṁ, rūpakasso’pamāya ca;",
  "anya-e0812n3:335": "Natthi yaṁ tena viññeyyaṁ, avutta’manumānato.",
  "anya-e0812n3:336_0": "223. Kimettakā evopamārūpakabhedā? Neti paridīpento avuttaṁ atidisati “pariyanto”iccādinā.",
  "anya-e0812n3:336_1": "Rūpakassa upamāya ca vikappānaṁ pabhedānaṁ pariyanto avasānaṁ natthi yaṁ yasmā kāraṇā,",
  "anya-e0812n3:336_2": "tena kāraṇena avuttaṁ ihānupātaṁ vikappajātaṁ sabbavikappabyāpakasāmaññalakkhaṇānugatarūpakavikappānusārena",
  "anya-e0812n3:336_3": "viññeyyaṁ. Kasmā? Anumānato yathāvuttavikappasaṅkhātaliṅgato avuttasesarūpakāvagamasaṅkhātena",
  "anya-e0812n3:336_4": "anumānañāṇenāti attho.",
  "anya-e0812n3:337_0": "223. Idāni imesameva upamārūpakānaṁ avuttānantabhedo vuttānusāreneva ñātabboti dassetumāha",
  "anya-e0812n3:337_1": "“pariyanto”iccādi. Rūpakassa ca rūpakālaṅkārassa ca upamāya ca upamālaṅkārassa ca",
  "anya-e0812n3:337_2": "vikappānaṁ vividhākārena kappitapakkhānaṁ pariyanto koṭi yaṁ yasmā natthi, tena kāraṇena",
  "anya-e0812n3:337_3": "avuttaṁ imasmiṁ subodhālaṅkāre avuttapakkhaṁ samūhaṁ anumānato anumānañāṇena viññeyyanti.",
  "anya-e0812n3:337_4": "Upamārūpakānaṁ sakalamavuttapakkhaṁ byāpetvā ṭhitaṁ sāmaññalakkhaṇaṁ anatikkamitvā",
  "anya-e0812n3:337_5": "vuttehi tehi tehi pakkhasaṅkhātehi liṅgehi siddhānumānañāṇena sāmaññalakkhaṇe antogadhānamanuttarūpakasaṅkhātānumeyyānaṁ",
  "anya-e0812n3:337_6": "avabodho sakkāti adhippāyo. Rūpakassa pana upamantogadhattā upamāya niddiṭṭhadosādosaṁ",
  "anya-e0812n3:337_7": "dvinnamapi uttānuttapakkhassa sādhāraṇaṁ hoti.",
  "anya-e0812n3:338": "224.",
  "anya-e0812n3:339": "Punappunamuccāraṇaṁ, ya’matthassa padassa ca;",
  "anya-e0812n3:340": "Ubhayesañca viññeyyā, sā’ya’māvutti nāmato.",
  "anya-e0812n3:341_0": "224. Āvuttimadhikiccāha “puna”iccādinā. Atthassa abhidheyyassa padassa saddassa ca",
  "anya-e0812n3:341_1": "ubhayesaṁ atthapadānañca punappunaṁ bhiyyo bhiyyo yaṁ uccāraṇaṁ, sāyaṁ tividhā nāmato",
  "anya-e0812n3:341_2": "āvutti viññeyyā, uccāraṇavasena ā punappunaṁ vattanamāvuttīti.",
  "anya-e0812n3:342_0": "224. Idāni āvuttiṁ dasseti “punappune”ccādinā. Atthassa saddābhihitaatthassa ca padassa",
  "anya-e0812n3:342_1": "ca ubhayesaṁ atthapadānañca yaṁ punappunuccāraṇaṁ, sā ayaṁ tividhā nāmato āvutti",
  "anya-e0812n3:342_2": "iti viññeyyā. Punappuneti etadabyayaṁ kriyābāhulye vattate. Uccāraṇavasena ā punappunaṁ vattanamāvutti.",
  "anya-e0812n3:343": "Atthāvutti",
  "anya-e0812n3:344": "225.",
  "anya-e0812n3:345": "Mano harati sabbesaṁ, ādadāti disā dasa;",
  "anya-e0812n3:346": "Gaṇhāti nimmalattañca, yasorāsi jinassa’yaṁ.",
  "anya-e0812n3:347_0": "225. Udāharati “mano”iccādi. Jinassa ayaṁ yasorāsi sabbesaṁ janānaṁ mano cittaṁ harati,",
  "anya-e0812n3:347_1": "dasa disā ādadāti sabbadā sabbadhā (ka.) taṁvisayattā, nimmalattaṁ nimmalabhāvaṁ",
  "anya-e0812n3:347_2": "gaṇhāti, ettha gahaṇalakkhaṇassa dasagahaṇalakkhaṇassa (ka.) atthassa anekehi pariyāyavacanehi",
  "anya-e0812n3:347_3": "āvattitattā ayaṁ atthāvutti.",
  "anya-e0812n3:348_0": "225. Udāharati “mano harati”ccādinā. Jinassa ayaṁ yasorāsi sabbesaṁ sattānaṁ mano",
  "anya-e0812n3:348_1": "cittaṁ harati gaṇhāti, dasa disā ādadāti avisayaṭṭhānābhāvato gaṇhāti, nimmalattañca",
  "anya-e0812n3:348_2": "bhūtaparisuddhaguṇena nipphannattā gaṇhāti. Ettha “gaṇhātī”ti ekassevatthassa “harati,",
  "anya-e0812n3:348_3": "ādadāti, gaṇhātī”ti aññehi pariyāyavacanehi āvattitattā ayamatthāvutti nāma. Niggato",
  "anya-e0812n3:348_4": "malehīti ca, tassa bhāvoti ca, yasaso rāsiiti ca viggaho.",
  "anya-e0812n3:349": "Padāvutti",
  "anya-e0812n3:350": "226.",
  "anya-e0812n3:351": "Vibhāsenti disā sabbā, munino dehakantiyo;",
  "anya-e0812n3:352": "Vibhā senti ca sabbāpi, candādīnaṁ hatā viya.",
  "anya-e0812n3:353_0": "226.“Vibhāsenti”ccādi. Munino dehakantiyo sabbā disā vibhāsenti visesena dīpenti,",
  "anya-e0812n3:353_1": "yato evaṁ tasmā kāraṇā candādīnaṁ sabbāpi vibhā sobhā hatā pahatā viya senti pavattantīti padāvutti.",
  "anya-e0812n3:354_0": "226.“Vibhāsenti”ccādi. Munino dehakantiyo sabbā disā vibhāsenti yasmā visesena pakāsenti,",
  "anya-e0812n3:354_1": "tasmā candādīnaṁ sabbāpi vibhā kantiyo hatā pahatā viya senti pavattanti ca, “vibhāsentī”ti",
  "anya-e0812n3:354_2": "padasseva āvattanato ayaṁ padāvutti nāma. Dehe kantiyoti vākyaṁ.",
  "anya-e0812n3:355": "Ubhayāvutti",
  "anya-e0812n3:356": "227.",
  "anya-e0812n3:357": "Jitvā viharati klesa-ripuṁ loke jino ayaṁ;",
  "anya-e0812n3:358": "Viharatyā’rivaggo’yaṁ, rāsībhūtova dujjane.",
  "anya-e0812n3:359_0": "227.“Jitvā”iccādi. Ayaṁ jino klesaripuṁ jitvā loke viharati pavattati, ayaṁ tena",
  "anya-e0812n3:359_1": "jito arivaggo sattusamūho dujjane rāsībhūto viya tato aladdhappatiṭṭhattā. “Viharatī”ti",
  "anya-e0812n3:359_2": "atthassa padānañca āvuttito ubhayāvutti.",
  "anya-e0812n3:360_0": "227.“Jitvā”iccādi. Ayaṁ jino klesaripuṁ jitvā loke viharati, ayaṁ arivaggo klesaripusamūho",
  "anya-e0812n3:360_1": "dujjane rāsībhūtova viharatīti. Vāsasaṅkhatassa atthassa ca “viharatī”ti padassa",
  "anya-e0812n3:360_2": "ca puna punappunaṁ (?) uccāraṇato ayaṁ ubhayāvutti nāma hoti. Kleso eva ripūti ca,",
  "anya-e0812n3:360_3": "arīnaṁ vaggoti ca, arāsi rāsi abhavīti ca, kucchito janoti ca vākyaṁ.",
  "anya-e0812n3:361": "228.",
  "anya-e0812n3:362": "Ekattha vattamānampi, sabbavākyopakārakaṁ;",
  "anya-e0812n3:363": "Dīpakaṁ nāma tañcādi-majjhantavisayaṁ tidhā.",
  "anya-e0812n3:364_0": "228. Dīpakaṁ paridīpayamāha “ekatthe”ccādi. Ekattha vākyassādo majjhe ante vā vattamānampi",
  "anya-e0812n3:364_1": "kriyājātyādikaṁ sabbassa abhimatassa kassaci vākyassa kriyākārakasambandhābhidhāyino",
  "anya-e0812n3:364_2": "padasantānassa upakārakaṁ vākyatthānvayavasena dīpakaṁ nāma, dīpo viya ekadese vattitopi",
  "anya-e0812n3:364_3": "sakalapadatthavasena sabbavākyaṁ dīpayati pakāsetīti. Tañca dīpakaṁ ādi ca majjhañca",
  "anya-e0812n3:364_4": "antañca visayo gocaro yassa tādisaṁ tidhā ādidīpakaṁ majjhadīpakaṁ antadīpakanti",
  "anya-e0812n3:364_5": "tividhaṁ hotīti attho, tampi kriyādīnaṁ vasena paccekaṁ tividhaṁ hoti.",
  "anya-e0812n3:365_0": "228. Idāni dīpakālaṅkāraṁ dasseti “ekatthe”ccādinā. Ekattha vākyassa ādimajjhāvasānesvekasmiṁ",
  "anya-e0812n3:365_1": "vattamānampi kriyājātiguṇattayaṁ sabbavākyopakārakaṁ vattumicchitakriyākārakasambandhappakāsakapadasantānasaṅkhātavākyassa",
  "anya-e0812n3:365_2": "vākyatthāvabodhavasena payojanaṁ dīpakaṁ nāma ekaṭṭhāne ṭhatvā visayībhūtasabbaṭṭhānagatadabbapakāsakapadīpasamānattā",
  "anya-e0812n3:365_3": "dīpakaṁ nāma hoti. Tañca dīpakaṁ ādimajjhantavisayaṁ vākyassa ādivisayaṁ majjhavisayaṁ",
  "anya-e0812n3:365_4": "antavisayañceti tidhā hoti. Etesu ekekamapi kriyājātiguṇabhedena punapi tividhaṁ",
  "anya-e0812n3:365_5": "hotīti viññeyyaṁ. Dīpetīti dīpo, padīpo. Paṭibhāgatthe kappaccayena dīpo viyāti dīpakaṁ.",
  "anya-e0812n3:365_6": "Vākyassa ādi ca majjhañca antañceti ca, taṁ visayo asseti ca vākyaṁ.",
  "anya-e0812n3:366": "Ādidīpaka",
  "anya-e0812n3:367": "229.",
  "anya-e0812n3:368": "Akāsi buddho veneyya-bandhūnamamitodayaṁ;",
  "anya-e0812n3:369": "Sabbapāpehi ca samaṁ-nekatitthiyamaddanaṁ.",
  "anya-e0812n3:370_0": "229. Udāharati “akāsi”ccādi. Buddho veneyyā vinetabbāyeva bandhavo tesaṁ amitamaparimitaṁ",
  "anya-e0812n3:370_1": "udayamabhivuddhiṁ akāsi. Na kevalaṁ tameva, sabbapāpehi samaṁ ekato anekānaṁ titthiyānaṁ",
  "anya-e0812n3:370_2": "maddanañca akāsīti. Iha “akāsī”ti kriyāpadenādivattinā sabbameva vākyaṁ dīpayatīti kriyādidīpakametaṁ.",
  "anya-e0812n3:371_0": "229.“Akāsi”ccādi. Buddho veneyyabandhūnaṁ amitodayaṁ pamāṇarahitābhivuddhiṁ akāsi.",
  "anya-e0812n3:371_1": "Na kevalaṁ tameva, samaṁ ekakkhaṇe sabbapāpehi sahānekatitthiyamaddanañca akāsīti.",
  "anya-e0812n3:371_2": "Vākyādimhi kriyāya ṭhitattā idaṁ kriyādidīpakaṁ nāma. Amito ca so udayo ceti ca,",
  "anya-e0812n3:371_3": "anekā ca te titthiyā ceti ca, tesaṁ maddanamiti ca viggaho.",
  "anya-e0812n3:372": "Majjhedīpaka",
  "anya-e0812n3:373": "230.",
  "anya-e0812n3:374": "Dassanaṁ munino sādhu-janānaṁ jāyate’mataṁ;",
  "anya-e0812n3:375": "Tadaññesaṁ tu jantūnaṁ, visaṁ niccopatāpanaṁ.",
  "anya-e0812n3:376_0": "230.“Dassana”miccādi. Munino dassanaṁ sādhujanānaṁ amataṁ nibbānaṁ nāma jāyate amatassa",
  "anya-e0812n3:376_1": "sādhanato, tehi sādhujanehi aññesaṁ jantūnaṁ niccamupatāpetīti niccopatāpanaṁ visaṁ",
  "anya-e0812n3:376_2": "jāyate, tasmiṁ manopadosassa visasadisattā nirayādidukkhāvahabhāvatoti. Kriyāmajjhadīpakametaṁ.",
  "anya-e0812n3:377_0": "230.“Dassana”miccādi. Munino dassanaṁ sādhujanānaṁ amataṁ amatasaṅkhātanibbānassa",
  "anya-e0812n3:377_1": "ekantakāraṇattā kāriyopacārena amataṁ bhūtaṁ jāyate, tadaññesaṁ tehi sādhujanehi",
  "anya-e0812n3:377_2": "aññesaṁ jantūnaṁ tu niccopatāpanaṁ satatamupatāpakaraṇato visaṁ jāyate visatulyapaṭighakāraṇattā",
  "anya-e0812n3:377_3": "kāriyopacārena visaṁ bhavatīti. Idaṁ kriyāya majjhe ṭhitattā kriyāmajjhadīpakaṁ.",
  "anya-e0812n3:377_4": "Sādhavo ca te janā ceti ca, tehi aññeti ca vākyaṁ.",
  "anya-e0812n3:378": "Antadīpaka",
  "anya-e0812n3:379": "231.",
  "anya-e0812n3:380": "Accantakantalāvaṇya-candātapamanoharo;",
  "anya-e0812n3:381": "Jinānanindu indu ca, kassa nā’nandako bhave.",
  "anya-e0812n3:382_0": "231.“Accante”ccādi. Accantaṁ kantaṁ manuññaṁ lāvaṇyaṁ piyabhāvo, tameva, tamiva vācandātapo",
  "anya-e0812n3:382_1": "candikā, tena manoharo jinānanindu indu cando ca kassa janassa ānandako na bhavatīti. Kriyāntadīpakaṁ.",
  "anya-e0812n3:383_0": "231.“Accanti”ccādi. Accantakantalāvaṇyacandātapamanoharo atisayena manuññapiyabhāvasaṅkhātavilāsanāmakena",
  "anya-e0812n3:383_1": "candakiraṇena, no ce, atisayena manuññapiyatāsaṅkhātavilāsasadisena candakiraṇena",
  "anya-e0812n3:383_2": "manoharo jinānanindu sambuddhassa mukhacando ca indu ca pakaticando ca kassa ānandako",
  "anya-e0812n3:383_3": "na bhave. Idaṁ kriyāya ante ṭhitattā kriyāntadīpakaṁ nāma. Antaṁ atikkantanti ca,",
  "anya-e0812n3:383_4": "tañca taṁ kantañceti ca, lavaṇassa bhāvo lāvaṇyaṁ, madhurabhāvo, taṁsadisattā accantakantañca",
  "anya-e0812n3:383_5": "taṁ lāvaṇyañcāti ca, candassa ātapo kiraṇoti ca, accantakantalāvaṇyameva candātapoti",
  "anya-e0812n3:383_6": "ca, candapakkhe accantakantalāvaṇyamiva ca so candātapo cāti ca, tena manoharoti",
  "anya-e0812n3:383_7": "ca, jinānanameva indūti ca vākyaṁ. Iminā kriyādīpakattayeneva avuttajātidīpakaguṇadīpakānipi ñātabbāni.",
  "anya-e0812n3:384": "Mālādīpaka",
  "anya-e0812n3:385": "232.",
  "anya-e0812n3:386": "Hotā’vippaṭisārāya,",
  "anya-e0812n3:387": "Sīlaṁ pāmojjahetu so;",
  "anya-e0812n3:388": "Taṁ pītihetu, sā cā’yaṁ,",
  "anya-e0812n3:389": "Passaddhādipasiddhiyā.",
  "anya-e0812n3:390_0": "232. Ādidīpakādīsupi tesu payogakkamena pakārantaramatthīti vadati “hoti”ccādi. Sīlaṁ",
  "anya-e0812n3:390_1": "pañcasīlādikaṁ, avippaṭisārāya pacchānutāpābhāvāya hoti, so avippaṭisāro pāmojjassa",
  "anya-e0812n3:390_2": "uppannamattāya pītiyā hetu hoti, taṁ pāmojjaṁ pītiyā balavabhūtāya hetu hoti, sā",
  "anya-e0812n3:390_3": "cāyaṁ pīti passaddhādīnaṁ passaddhisukhādīnaṁ pasiddhiyā nipphattiyā hotīti yojanīyaṁ.",
  "anya-e0812n3:391_0": "232. Idāni navasu dīpakesu payogavisesena sādhetabbe aññappakāre dasseti “hoti”ccādinā.",
  "anya-e0812n3:391_1": "Sīlaṁ surakkhitaṁ pañcaṅgadasaṅgādisīlaṁ avippaṭisārāya hoti, so avippaṭisāro pāmojjahetu",
  "anya-e0812n3:391_2": "hoti uppannamattāya taruṇapītiyā kāraṇaṁ bhavati, taṁ pāmojjaṁ pītihetu balavapītikāraṇaṁ",
  "anya-e0812n3:391_3": "hoti, sā ayañca pīti passaddhādipasiddhiyā kāyapassaddhicittapassaddhiādīnaṁ siddhiyā",
  "anya-e0812n3:391_4": "hetu hoti. Na vippaṭisāro avippaṭisāro, nasaddo pasajjapaṭisedhe vattate. Pamuditassa",
  "anya-e0812n3:391_5": "bhāvoti ca, tassa hetūti ca, passaddhi ādi yesaṁ sukhādīnanti ca, tesaṁ pasiddhīti ca viggaho.",
  "anya-e0812n3:392": "233.",
  "anya-e0812n3:393": "Iccā’didīpakattepi, pubbaṁ pubbamapekkhinī;",
  "anya-e0812n3:394": "Vākyamālā pavattāti, taṁ mālādīpakaṁ mataṁ.",
  "anya-e0812n3:395_0": "233. Kimidaṁ tava pakārantaramiccāha “iccādi”ccādi. Iccevamimaṁ yaṁ taṁ mālādīpakaṁ",
  "anya-e0812n3:395_1": "mataṁ. Nanu kriyādidīpakametamiccāha “ādidīpakattepī”ti. Yajjapyādidīpakametaṁ pubbaṁ",
  "anya-e0812n3:395_2": "pubbaṁ vākyaṁ “hotāvippaṭisārāya sīla”ntiādikaṁ apekkhinī apekkhamānā vākyānaṁ yathāvuttānaṁ",
  "anya-e0812n3:395_3": "mālā paramparā pavattāti. Taṁ yathāvuttaṁ mālādīpakaṁ mataṁ, nādidīpakanti.",
  "anya-e0812n3:396_0": "233.“Iccādi”ccādi. Ādidīpakattepi kriyādidīpakabhāve satipi vākyamālā anekavākyena",
  "anya-e0812n3:396_1": "sambajjhamānā paramparā pubbaṁ pubbaṁ “hotāvippaṭisārāyā”tiādikaṁ vākyaṁ apekkhinī",
  "anya-e0812n3:396_2": "pavattā. Iti idaṁ anantaragatappakāraṁ dīpakaṁ “mālādīpaka”nti matanti. Ādimhi dīpakamiti",
  "anya-e0812n3:396_3": "ca, visayopacārena ādi ca taṁ dīpakañcāti ca, mālā eva dīpakamiti ca vākyaṁ.",
  "anya-e0812n3:397": "234.",
  "anya-e0812n3:398": "Aneneva pakārena, sesānamapi dīpake;",
  "anya-e0812n3:399": "Vikappānaṁ vidhātabbā-nugatī suddhabuddhibhi.",
  "anya-e0812n3:400_0": "234. Avutte dīpakavikappe atidisanto nigameti “aneni”ccādinā. Aneneva anantarā vuttena",
  "anya-e0812n3:400_1": "pakārena vidhinā dīpake dīpakavisaye dīpakavisese (ka.)sesānamavuttānaṁ vikappānaṁ",
  "anya-e0812n3:400_2": "jātyādidīpakādibhedānaṁ anugati avabodho suddhabuddhibhi parisuddhamatīhi kavīhi",
  "anya-e0812n3:400_3": "vidhātabbā kātabbāti.",
  "anya-e0812n3:401_0": "234. Idāni avuttadīpakānipi atidisati “anenevi”ccādinā. Aneneva pakārena yathāvuttadīpakappakārena",
  "anya-e0812n3:401_1": "dīpake dīpakavisaye sesānaṁ api vikappānaṁ avuttajātidīpakaguṇadīpakasaṅkhātānaṁ",
  "anya-e0812n3:401_2": "pakkhānaṁ jātyādidīpakaguṇādidīpakādīnaṁ channaṁ mālādīpakānañca anugati avabodho",
  "anya-e0812n3:401_3": "suddhabuddhibhi kavīhi vidhātabbā vuttānusāreneva kātabbā. Visesato asaṅkarato kappīyantīti",
  "anya-e0812n3:401_4": "ca, suddhā buddhi yesanti ca vākyaṁ.",
  "anya-e0812n3:402": "235.",
  "anya-e0812n3:403": "Visesavacanicchāyaṁ,",
  "anya-e0812n3:404": "Nisedhavacanaṁ tu yaṁ;",
  "anya-e0812n3:405": "Akkhepo nāma so’yañca,",
  "anya-e0812n3:406": "Tidhā kālappabhedato.",
  "anya-e0812n3:407_0": "235. Akkhepamupakkhipati “visesi”ccādinā. Visesassa yassa kassaci vacanicchāyaṁ yaṁ",
  "anya-e0812n3:407_1": "nisedhassa paṭisedhassa vacanaṁ vutti, so akkhepo nāma akkhipanaṁ paṭisedhoti katvā.",
  "anya-e0812n3:407_2": "Soyamakkhepo ca kālappabhedato atītādito tidhā tippakāro.",
  "anya-e0812n3:408_0": "235. Idāni akkhepaṁ dasseti “visese”ccādinā. Visesavacanicchāyaṁ tu yassa kassaci",
  "anya-e0812n3:408_1": "padatthavisesassa kathanicchāya eva yaṁ nisedhavacanaṁ paṭisedhavacanaṁ atthi, so",
  "anya-e0812n3:408_2": "paṭisedho akkhepo nāma akkhepālaṅkāro nāma. Ayañca akkhepo kālappabhedato atītādikālavisesena",
  "anya-e0812n3:408_3": "tidhā hoti. Visesassa kassaci vacananti ca, tasmiṁ icchāti ca, nisedhassa paṭisedhassa",
  "anya-e0812n3:408_4": "vacanamiti ca, akkhipanaṁ paṭikkhipananti ca, kālassa kriyāya vā pabhedoti ca vākyaṁ.",
  "anya-e0812n3:409": "236.",
  "anya-e0812n3:410": "Ekākī’nekasenaṁ taṁ, māraṁsavijayījino;",
  "anya-e0812n3:411": "Kathaṁ ta’matha vā tassa, pāramībalamīdisaṁ.",
  "anya-e0812n3:412": "Atītakkhepo.",
  "anya-e0812n3:413_0": "236.“Ekāki”ccādi. So jino ekākī eko samāno anekasenaṁ taṁ māraṁ vijayi parājesi,",
  "anya-e0812n3:413_1": "taṁ kathaṁ yujjate. Atha vā kiṁ na yujjate, yato tassa jinassa pāramī samatiṁsavidhā",
  "anya-e0812n3:413_2": "pāramitā eva balaṁ īdisaṁ yādisaṁ tassa vijayakāraṇanti. Ettha ekākittakāraṇasāmatthiyā",
  "anya-e0812n3:413_3": "māravijayāyogabuddhi “sasenaṁ māraṁ vijitavāti kathaṁ yujjatī”ti evamākārā atītā",
  "anya-e0812n3:413_4": "akkhittāti atītakkhepoyaṁ.",
  "anya-e0812n3:414_0": "236. Idāni udāharati “ekāki”ccādinā. Sa jino so sabbaññū ekākī asahāyo adutiyo anekasenaṁ",
  "anya-e0812n3:414_1": "taṁ māraṁ vijayī ajinīti, taṁ kathaṁ yujjati. Atha vā yujjateva, tassa jinassa pāramībalaṁ",
  "anya-e0812n3:414_2": "samatiṁsapāramībalaṁ samatiṁsapāramītāsaṅkhatasenā īdisamīdisāti. Buddhassa adutiyabhāvañca",
  "anya-e0812n3:414_3": "mārassa saparivārabhāvañca nissāya kassaci uppannā “ekākinā kathamanekaseno māro",
  "anya-e0812n3:414_4": "jito”ti viparītabuddhi atītamāravijayavisayattā atītā hoti, “tassa pāramībalaṁ īdisa”nti",
  "anya-e0812n3:414_5": "atthavisesassa kathanicchāya “atha vā”ti niddiṭṭhapaṭisedhavacanena akkhittanti atītassa",
  "anya-e0812n3:414_6": "akkhepanato atītakkhepo nāma.",
  "anya-e0812n3:415": "237.",
  "anya-e0812n3:416": "Kiṁ citte’jāsamugghātaṁ,",
  "anya-e0812n3:417": "Appatto’smiti khijjase;",
  "anya-e0812n3:418": "Paṇāmo nanu soyeva,",
  "anya-e0812n3:419": "Sakimpi sugate kato.",
  "anya-e0812n3:420": "Vattamānakkhepo.",
  "anya-e0812n3:421_0": "237.“Kiṁ citte”ccādi. Citta ejāya taṇhāya samugghātaṁ sabbathā appavattiṁ appattosmīti",
  "anya-e0812n3:421_1": "kiṁ khijjase, tuccho tava khedo. Sugate sakimpi ekavārampi kato paṇāmo soyeva taṇhāya",
  "anya-e0812n3:421_2": "samugghātoyeva nanu ekantakāraṇattā tassāti vattamānakkhepoyaṁ vattamānassa khedassākkhitattā.",
  "anya-e0812n3:422_0": "237.“Kiṁ citte”ccādi. He citta ejāsamugghātaṁ ejāsaṅkhatāya taṇhāya samucchedapahānaṁ",
  "anya-e0812n3:422_1": "appattosmīti kiṁ khijjase, tuccho tava khedo. Tathā hi sugate buddhavisaye sakimpi",
  "anya-e0812n3:422_2": "kato paṇāmo soyeva nanu taṇhāsamucchedassa ekantakāraṇattā kāraṇakāriyānamabhedabuddhiyā",
  "anya-e0812n3:422_3": "so ejāsamugghātoyeva kiṁ na bhavati, bhavatyeva. “Paṇāmo”tyādivisesakathanādhippāyena",
  "anya-e0812n3:422_4": "“kiṁ khijjase”ti cittassa vattamānakhedassa paṭisedhitattā ayaṁ vattamānakkhepo nāma.",
  "anya-e0812n3:422_5": "Ejāya samugghātoti vākyaṁ.",
  "anya-e0812n3:423": "238.",
  "anya-e0812n3:424": "Saccaṁ na te gamissanti, sivaṁ sujanagocaraṁ;",
  "anya-e0812n3:425": "Micchādiṭṭhiparikkanta-mānasā ye sudujjanā.",
  "anya-e0812n3:426": "Anāgatakkhepo.",
  "anya-e0812n3:427_0": "238.“Sacca”miccādi. Sujanagocaraṁ sivaṁ santipadaṁ te saccaṁ niyataṁ na gamissanti.",
  "anya-e0812n3:427_1": "Ye micchādiṭṭhiyā sassatādikāya parikkantaṁ abhibhūtaṁ mānasaṁ cittaṁ yesaṁ tādisā",
  "anya-e0812n3:427_2": "suṭṭhu atisayena dujjanāti yojanīyaṁ. Ayamanāgatakkhepo bhāvino gamanassākkhittattā.",
  "anya-e0812n3:428": "“Jīvitāsā balavatī, dhanāsā dubbalā mama;",
  "anya-e0812n3:429": "Gaccha vā tiṭṭha vā kanta, mamāvatthā niveditā”ti kābyādāsa 2.139.",
  "anya-e0812n3:430": "Ayamanādarakkhepoti evamādayo tu tabbhedāyevāti upekkhitā.",
  "anya-e0812n3:431_0": "238.“Sacca”miccādi. Sujanagocaraṁ sādhūnaṁ visayagataṁ sivaṁ santipadaṁ te saccamekantena",
  "anya-e0812n3:431_1": "na gamissanti. Ke? Ye micchādiṭṭhiparikkantamānasā sudujjanā, teyevāti. “Micchādiṭṭhī”tiādivisesassa",
  "anya-e0812n3:431_2": "kathanādhippāyena “te na gamissantī”ti titthiyānaṁ bhāvino nibbānagamanassa buddhiyā",
  "anya-e0812n3:431_3": "paṭisiddhattā ayaṁ anāgatakkhepo nāma. Micchā viparītā ca sā diṭṭhi cāti ca, tāya",
  "anya-e0812n3:431_4": "parikkantaṁ mānasaṁ yesanti ca vākyaṁ.",
  "anya-e0812n3:432": "“Jīvitāsā balavatī, dhanāsā dubbalā mama;",
  "anya-e0812n3:433": "Gaccha vā tiṭṭha vā kanta, mamāvatthā niveditā” –",
  "anya-e0812n3:434_0": "Tyādiko anādarakkhepopi dassitātītakkhepādīhi anaññattā visuṁ na vutto. Ayaṁ panettha",
  "anya-e0812n3:434_1": "attho – he kanta vallabha mama jīvitāsā balavatī hoti, dhanāsā dubbalā, tvaṁ gaccha",
  "anya-e0812n3:434_2": "vā tiṭṭha vā, mamāvatthā mama pakati niveditā viññāpitā. “Ettha mamāvatthā niveditā”ti",
  "anya-e0812n3:434_3": "visesassa kathanādhippāyena “gaccha vā tiṭṭha vā”ti iminā anādaravacanena attano",
  "anya-e0812n3:434_4": "vallabhassa vattamānassa anāgatassa vā gamanassa paṭisedhitattā vattamānakkhepo vā",
  "anya-e0812n3:434_5": "anāgatakkhepo vā hoti.",
  "anya-e0812n3:435": "239.",
  "anya-e0812n3:436": "Ñeyyo sotthantaranyāso,",
  "anya-e0812n3:437": "Yo’ññavākyatthasādhano;",
  "anya-e0812n3:438": "Sabbabyāpī visesaṭṭho,",
  "anya-e0812n3:439": "Hivisiṭṭha’ssa bhedato.",
  "anya-e0812n3:440_0": "239. Atthantaranyāsaṁ nyāsayati “ñeyyi”ccādinā. Aññavākyatthasādhano aññassa vattumicchitassa",
  "anya-e0812n3:440_1": "kassaci vākyatthassa sādhano samatthako kassacideva atthassa parassa nyāso yo, so",
  "anya-e0812n3:440_2": "atthantaranyāso ñeyyo atthantarassa kassaci vatthuno nyāso payogoti katvā. Tassa",
  "anya-e0812n3:440_3": "bhedamāha “sabbe”ccādinā. Assa atthantaranyāsassa bhedato vikappato hivisiṭṭhā hisaddena",
  "anya-e0812n3:440_4": "visesitā sabbabyāpī ca visesaṭṭho cāti ime bhavanti. Nanu pativatthūpamāya imassa",
  "anya-e0812n3:440_5": "ca ko bhedoti? Saccaṁ, tathāpi ubhayattha atthantaranyāsamattena sadisattepi yattha",
  "anya-e0812n3:440_6": "mukhyato sāmyappatītisabbhāvo, sā pativatthūpamā. Yattha pana sādhanarūpassevatthantaranyāso,",
  "anya-e0812n3:440_7": "so atthantaranyāsoti pākaṭoyevubhinnaṁ bhedoti.",
  "anya-e0812n3:441_0": "239. Idāni atthantaranyāsaṁ dasseti “ñeyya”ccādinā. Yo aññavākyatthasādhano aññavākyatthassa",
  "anya-e0812n3:441_1": "sādhano hoti, aññavākyatthaṁ sādheti, so atthantaranyāso sādhiyavākyatthato aññatthassa",
  "anya-e0812n3:441_2": "ṭhapanaṁ kathanaṁ “atthantaranyāso”ti ñeyyo, assa atthantaranyāsassa bhedato pabhedena",
  "anya-e0812n3:441_3": "sabbabyāpī visesaṭṭho ca, eteyeva hivisiṭṭhā cāti cattāro bhavanti. Attho ca so antaro",
  "anya-e0812n3:441_4": "añño ceti ca, tassa nyāsoti ca, sabbaṁ byāpeti sīlenāti ca, visese padese tiṭṭhatīti",
  "anya-e0812n3:441_5": "ca, hisaddena visiṭṭhāti ca vākyaṁ.",
  "anya-e0812n3:442": "Hi-rahitasabbabyāpī",
  "anya-e0812n3:443": "240.",
  "anya-e0812n3:444": "Tepi lokahitāsattā, sūriyo candimā apicandimārapi (sī.);",
  "anya-e0812n3:445": "Atthaṁ passa gamissanti, niyamo kena laṅghyate.",
  "anya-e0812n3:446_0": "240. Udāharati “tepi”ccādi. Lokassa hite abhivuddhiyaṁ āsattā abhirattā sūriyo candimā",
  "anya-e0812n3:446_1": "apīti te mahantāpi atthaṁ udayavipariyāsa’mabhāvaṁ gamissanti, na gamissantā puna",
  "anya-e0812n3:446_2": "(ka.) tatheva tiṭṭhanti, “passe”ti tamavabodhayati. Tathā hi niyamo “bhāvo nāma na",
  "anya-e0812n3:446_3": "pāyini. Sabbe saṅkhārā vayadhammino”ti ayaṁ niyati. Kena nāma vatthunā laṅghyate",
  "anya-e0812n3:446_4": "atikkamituṁ sakkāti. Ayaṁ hisaddarahito sabbabyāpī atthantaranyāso tādisassa niyamassa sabbagatattā.",
  "anya-e0812n3:447_0": "240.“Tepi”ccādi. Lokahitāsattā lokābhivuddhiyaṁ laggā sūriyo api candimā api tepi",
  "anya-e0812n3:447_1": "mahānubhāvā atthaṁ vināsaṁ gamissanti, passa etesaṁ pākaṭaṁ vināsaṁ olokehi. Tathā",
  "anya-e0812n3:447_2": "hi niyamo “sabbe saṅkhārā aniccā”ti sabbapadatthamanatikkamma pavattaniyamo kena",
  "anya-e0812n3:447_3": "laṅghyate paccayasamuppannena kena padatthena atikkamyateti. Ayaṁ hisaddarahito atthagamanasaṅkhāto",
  "anya-e0812n3:447_4": "niyamo sabbattha gatoti sabbabyāpī atthantaranyāso. Pativatthūpamāya ca atthantaranyāsassa",
  "anya-e0812n3:447_5": "ca atthantaranyāsattena tulyattepi tattha sādhammapakāsattasabhāvo, ettha vuttatthassa",
  "anya-e0812n3:447_6": "sādhanasabhāvoti evamimesaṁ nānattaṁ subyattaṁ. Apīti sambhāvanāyaṁ, dutiyo apisaddo samuccaye.",
  "anya-e0812n3:448": "Hi-sahitasabbabyāpī",
  "anya-e0812n3:449": "241.",
  "anya-e0812n3:450": "Satthā devamanussānaṁ, vasī sopi munissaro;",
  "anya-e0812n3:451": "Gatova nibbutiṁ sabbe, saṅkhārā na hi sassatā.",
  "anya-e0812n3:452_0": "241.“Satthā”iccādi. Devamanussānaṁ devānañca manussānañca ukkaṭṭhaparicchedavasena",
  "anya-e0812n3:452_1": "satthā diṭṭhadhammikasamparāyikehi paramatthehi yathārahaṁ anusāsatīti, vasī pañcahi",
  "anya-e0812n3:452_2": "vasitāhi atisayavasīhi vasippatto sopi munissaro nibbutiṁ khandhaparinibbānasaṅkhātaṁ",
  "anya-e0812n3:452_3": "gato pattoyeva, hisaddo samatthane. Sabbe saṅkhārā paccayasamuppannā na sassatā na",
  "anya-e0812n3:452_4": "niccā uppādavayadhammattā aniccā. Ayampi hisaddasahitasabbabyāpī atthantaranyāso",
  "anya-e0812n3:452_5": "aniccatāya sabbagatattāti.",
  "anya-e0812n3:453_0": "241.“Satthā”iccādi. Devamanussānaṁ ukkaṭṭhavasena satthā diṭṭhadhammikasamparāyikatthehi",
  "anya-e0812n3:453_1": "yathārahamanusāsako vasī vuṭṭhānaadhiṭṭhānādīsu pañcasu vasibhāvesu sātisayaṁ issariyavā",
  "anya-e0812n3:453_2": "so munissaro api nibbutiṁ khandhanibbānaṁ gato eva. Hi tatheva, sabbe saṅkhārā sassatā",
  "anya-e0812n3:453_3": "na hontīti. Ayaṁ hisaddasahito aniccatāya sabbagatattā sabbabyāpī atthantaranyāso.",
  "anya-e0812n3:453_4": "Vaso assa atthīti vākyaṁ.",
  "anya-e0812n3:454": "Hi-rahitavisesaṭṭha",
  "anya-e0812n3:455": "242.",
  "anya-e0812n3:456": "Jino saṁsārakantārā, janaṁ pāpeti nibbutiṁ;",
  "anya-e0812n3:457": "Nanu yuttā gati sā’yaṁ, vesārajjasamaṅginaṁ.",
  "anya-e0812n3:458_0": "242.“Jino”iccādi. Jino saṁsāroyeva kantāro duggamattā, tato janaṁ sakalampi lokaṁ",
  "anya-e0812n3:458_1": "nibbutiṁ pāpeti. Nanu pasiddhiyamanumatiyaṁ vā. Sāyaṁ gati nibbutipāpanasaṅkhātā",
  "anya-e0812n3:458_2": "pavatti, vigato sārado bhayamassāti visārado, tassa bhāvo nibbhayatā nibbhayatāya",
  "anya-e0812n3:458_3": "(ka.)vesārajjaṁ, tena samaṅgīnaṁ yuttānaṁ. Yuttāti anurūpāti. Ayaṁ hisaddavirahito",
  "anya-e0812n3:458_4": "visesaṭṭho atthantaranyāso, vesārajjasamaṅgīnameva tathābhāvato na sabbabyāpī.",
  "anya-e0812n3:459_0": "242.“Jino”iccādi. Jino janaṁ sattalokaṁ saṁsārakantārā nibbutiṁ pāpeti, sā ayaṁ gati",
  "anya-e0812n3:459_1": "pavatti vesārajjasamaṅgīnaṁ catuvesārajjaguṇasamannāgatānaṁ tathāgatānaṁ yuttā nanūti.",
  "anya-e0812n3:459_2": "Ayaṁ janānaṁ nibbānaṁ pāpanā vesārajjasamaṅgīnaṁyeva āveṇikattā visesaṭṭho hisaddarahito",
  "anya-e0812n3:459_3": "atthantaranyāso. Vigato sārado bhayaṁ asseti ca, kassa bhāvoti ca, tena samaṅginoti",
  "anya-e0812n3:459_4": "ca vākyaṁ. Nanūti pasiddhiyaṁ anumatiyaṁ vā vattate. Dvinnampi attho vuttanayena ñātabbo.",
  "anya-e0812n3:460": "Hi-sahitavisesaṭṭha",
  "anya-e0812n3:461": "243.",
  "anya-e0812n3:462": "Surattaṁ te’dharapuṭaṁ, jina rañjeti mānasaṁ;",
  "anya-e0812n3:463": "Sayaṁ rāgaparītā hi, pare rañjenti saṅgate.",
  "anya-e0812n3:464_0": "243.“Suratta”miccādi. Jina te tava surattaṁ bimbaphalasamānavaṇṇattā adharapuṭaṁ",
  "anya-e0812n3:464_1": "mānasaṁ passataṁ yesaṁ kesañci rañjeti pīṇetīti. Hi samatthane, tathā hīti attho.",
  "anya-e0812n3:464_2": "Sayaṁ yena kenaci rāgena rattavaṇṇena anurāgena vā parītā gatā saṅgate attanā saṁsaṭṭhe",
  "anya-e0812n3:464_3": "pare aññe rañjenti rattavaṇṇe anuratte vā karontīti sasileso sādhano. Ayañca hisaddasahito",
  "anya-e0812n3:464_4": "visesaṭṭho atthantaranyāso tathābhāvassa tathāvidhānameva sambhavato.",
  "anya-e0812n3:465_0": "243.“Suratta”miccādi. Bho jina te tava surattaṁ adharapuṭaṁ oṭṭhayugaḷaṁ mānasaṁ",
  "anya-e0812n3:465_1": "passantānaṁ pasannacittaṁ (ka.) cittaṁ rañjeti pīṇayati. Hi tatheva, sayaṁ rāgaparītā",
  "anya-e0812n3:465_2": "rattavaṇṇena anurāgena vā yuttā saṅgate attanā saṁsaṭṭhe pare aññe rañjenti rattavaṇṇe",
  "anya-e0812n3:465_3": "anuratte vā karonti. Idaṁ tesaṁ sabhāvameveti. Ayaṁ īdisānameva āveṇikattā visesaṭṭho",
  "anya-e0812n3:465_4": "hisaddasahito atthantaranyāso. Puṭasadisattā adharo eva puṭamiti ca, rāgena parītā yuttāti ca viggaho.",
  "anya-e0812n3:466": "244.",
  "anya-e0812n3:467": "Vācce gamme’tha vatthūnaṁ,",
  "anya-e0812n3:468": "Sadisatte pabhedanaṁ;",
  "anya-e0812n3:469": "Byatireko’ya’mapye’ko-",
  "anya-e0812n3:470": "Bhayabhedā catubbidho.",
  "anya-e0812n3:471_0": "244. Byatirekavikappamāha “vācce”iccādinā. Vatthūnaṁ vattumicchitānaṁ kesañci vatthūnaṁ",
  "anya-e0812n3:471_1": "sadisatte kathañci vatthūnaṁ tulyatte vācce saddena vācakena paṭipādite atha gamme",
  "anya-e0812n3:471_2": "asaddapaṭipādite sabbatthabalena pakaraṇādinā ñāte vā, na kevalaṁ saddapaṭipādite.",
  "anya-e0812n3:471_3": "Pabhedanaṁ tesameva vatthūnaṁ visesakathanaṁ byatireko byatirecanaṁ puthakkaraṇanti",
  "anya-e0812n3:471_4": "katvā. Ayaṁ byatirekopi ekobhayabhedā ekabyatireko ubhayabyatirekoti vāccagammānaṁ",
  "anya-e0812n3:471_5": "paccekaṁ visesena catubbidho.",
  "anya-e0812n3:472_0": "244. Idāni byatirekaṁ dasseti “vācce”iccādinā. Vatthūnaṁ vattumicchitānaṁ kesañci",
  "anya-e0812n3:472_1": "padatthānaṁ sadisatte yena kenaci ākārena samānatte vācce vācakasaddena paṭipādanīye",
  "anya-e0812n3:472_2": "atha puna gamme tasmiṁyeva sadisatte atthasattisaṅkhātasāmatthiyena gammamāne pabhedanaṁ",
  "anya-e0812n3:472_3": "tesaṁyeva vatthūnaṁ nānattakathanaṁ byatireko nāma. Ayampi byatireko ekobhayabhedā",
  "anya-e0812n3:472_4": "byatirecanasaṅkhātaputhakkaraṇasāmaññena abhinnopi vāccagammānaṁ dvinnaṁ paccekameva",
  "anya-e0812n3:472_5": "ekabyatireko ubhayabyatirekoti visesena catubbidho hoti. Sadisānaṁ bhāvoti ca, pakārena",
  "anya-e0812n3:472_6": "bhedanaṁ kathanamiti ca, byatirecanaṁ puthakkaraṇamiti ca, eko ca ubhayo cāti ca,",
  "anya-e0812n3:472_7": "tesaṁ bhedo visesananti ca viggaho.",
  "anya-e0812n3:473": "Vāccaekabyatireka",
  "anya-e0812n3:474": "245.",
  "anya-e0812n3:475": "Gambhīrattamahattādi-",
  "anya-e0812n3:476": "Guṇā jaladhinā jina;",
  "anya-e0812n3:477": "Tulyo tva’masi bhedo tu,",
  "anya-e0812n3:478": "Sarīrene’disena te.",
  "anya-e0812n3:479_0": "245. Udāharati “gambhīra”iccādi. Tvaṁ gambhīrattaṁ agādhatā ajjhāsayavisiṭṭhatā ca",
  "anya-e0812n3:479_1": "mahattaṁ vepullaṁ guṇamahantatā ca taṁ ādi yassa upakāritādino, tasmā guṇā jaladhinā",
  "anya-e0812n3:479_2": "sāgarena tulyo. “Asī”tisaddapaṭipāditaṁ sadisattaṁ vuttaṁ. Bhedaṁ dasseti “bhedo",
  "anya-e0812n3:479_3": "tu”iccādinā. Bhedo tu viseso pana sāgarena saha īdisena dissamānena karacaraṇādimatā",
  "anya-e0812n3:479_4": "rucirena te sarīreneva hetunā, nāññathā, tassedisaṁ sarīraṁ natthīti. Sadisatte paṭipādite",
  "anya-e0812n3:479_5": "ekabyatirekoyaṁ ekasmiṁ jine vattamānena dhammena upameyyopamānabhūtajinasāgarānaṁ",
  "anya-e0812n3:479_6": "tassa bhedassa patīyamānattā.",
  "anya-e0812n3:480_0": "245. Idāni tamudāharati “gambhīratti”ccādinā. He jina tvaṁ gambhīrattamahattādiguṇā",
  "anya-e0812n3:480_1": "jaladhinā tulyo asi. Iminā vākyena jinasāgarānaṁ dvinnaṁ saddena vāccasadisattaṁ",
  "anya-e0812n3:480_2": "vuttaṁ. Bhedo tu sāgarena saha tava viseso pana te tuyhaṁ īdisena evarūpena dissamānahatthapādādiavayavayuttena",
  "anya-e0812n3:480_3": "sarīrena sarīrahetunā hoti. Dvinnaṁ vatthūnaṁ vattabbasadisattaṁ vatvā iminā vākyena",
  "anya-e0812n3:480_4": "“īdisena sarīrenā”ti ekasmiṁyeva jinapadatthe visesakathanena jaladhito jinapadatthassa",
  "anya-e0812n3:480_5": "visuṁ katattā sadisatte saddena vācce sati ayamekabyatireko nāma. Gambhīrassa gambhīraguṇayuttassa",
  "anya-e0812n3:480_6": "sāgarassa vā gambhīrajjhāsayasamaṅgino jinassa vā bhāvoti ca, mahato pakatiyā mahato",
  "anya-e0812n3:480_7": "sāgarassa vā guṇehi mahato jinassa vā bhāvoti ca, gambhīrattañca mahattañcāti ca,",
  "anya-e0812n3:480_8": "taṁ ādi yassa upakāritādinoti ca, so ca so guṇo ceti ca vākyaṁ.",
  "anya-e0812n3:481": "Vāccaubhayabyatireka",
  "anya-e0812n3:482": "246.",
  "anya-e0812n3:483": "Mahāsattā’tigambhīrā, sāgaro sugatopi ca;",
  "anya-e0812n3:484": "Sāgaro’ñjanasaṅkāso, jino cāmīkarajjuti.",
  "anya-e0812n3:485_0": "246.“Mahā”iccādi. Sāgaro sugatopi cāti te ubho mahantā sattā makarādayo yattha sāgare,",
  "anya-e0812n3:485_1": "mahantaṁ vā sattaṁ sammappadhānaṁ yassa sugatassa, atigambhīrā atisayena agādhā iti.",
  "anya-e0812n3:485_2": "Sadisatābhedamāha “sāgaro”iccādinā. Sāgaro añjanasaṅkāso añjanena tulyo, kaṇhoti",
  "anya-e0812n3:485_3": "vuttaṁ hoti. Jino tu cāmīkarassa suvaṇṇasseva juti sobhā asseti cāmīkarajjuti. Vācce",
  "anya-e0812n3:485_4": "sadisatte ubhayabyatirekoyaṁ ubhayattha vattamānena guṇena ubhinnamupamānopameyyānaṁ",
  "anya-e0812n3:485_5": "bhedassa patīyamānattā.",
  "anya-e0812n3:486_0": "246.“Mahā”iccādi. Sāgaro sugatopi cāti ime dve mahāsattā kamena timitimiṅgalādimahāsattā",
  "anya-e0812n3:486_1": "ca, lābhālābhādīsu anaññasādhāraṇattā mahantatādibhāvasaṅkhātasadisattayuttā ca,",
  "anya-e0812n3:486_2": "atigambhīrā avagāhitumasakkuṇeyyattā ca, ajjhāsayagambhīrattā ca dvepi atigambhīrā",
  "anya-e0812n3:486_3": "honti. Tesu sāgaro añjanasaṅkāso, jino cāmīkarajjuti suvaṇṇasadisakantiyutto hoti.",
  "anya-e0812n3:486_4": "Ettha pubbaddhena dvinnaṁ vatthūnaṁ sadisattaṁ vatvā aparaddhena tadubhayavatthugatavisesena",
  "anya-e0812n3:486_5": "tesaṁ dvinnamaññamaññato visesitattā sadisatte saddena vattabbe sati ayaṁ ubhayabyatireko",
  "anya-e0812n3:486_6": "nāma. Mahantā sattā macchakacchapādayo yattha sāgareti vā, mahantaṁ sattaṁ samānabhāvo",
  "anya-e0812n3:486_7": "yassa sugatassāti vā, atisayena gambhīrāti ca, añjanena saṅkāso sadisoti ca, cāmīkarassa",
  "anya-e0812n3:486_8": "iva juti asseti ca vākyaṁ.",
  "anya-e0812n3:487": "Gammaekabyatireka",
  "anya-e0812n3:488": "247.",
  "anya-e0812n3:489": "Na santāpāpahaṁ nevi-cchitadaṁ migalocanaṁ;",
  "anya-e0812n3:490": "Muninda nayanadvandaṁ, tava tagguṇabhūsitaṁ.",
  "anya-e0812n3:491_0": "247.“Ni”ccādi. Migassa locanaṁ santāpaṁ kilesapariḷāhaṁ apahanati hiṁsatīti santāpāpahaṁ",
  "anya-e0812n3:491_1": "na bhavati. Neva icchitaṁ saggamokkhasampattiṁ dadātīti nevicchitadaṁ. Muninda tava",
  "anya-e0812n3:491_2": "nayanānaṁ dvandaṁ yugaḷaṁ tu tehi yathāvuttehi santāpāpahattaicchitadattaguṇehi bhūsitamalaṅkataṁ.",
  "anya-e0812n3:491_3": "Ettha pana migalocananayanānaṁ dīghattādinā sadisattaṁ patīyate. Gamme sadisatte",
  "anya-e0812n3:491_4": "ekabyatirekoyaṁ vuttanayena.",
  "anya-e0812n3:492_0": "247.“Na santā”iccādi. Migalocanaṁ migapotakacakkhuyugaḷaṁ santāpāpahaṁ kilesasantāpāpahaṁ",
  "anya-e0812n3:492_1": "na hoti. Icchitadaṁ lokehi patthitalokiyalokuttaratthānaṁ dāyakaṁ na hoti. He muninda",
  "anya-e0812n3:492_2": "tava nayanadvandaṁ pana tagguṇabhūsitaṁ janasantāpāpahānādiyathāvuttaguṇehi sobhitaṁ",
  "anya-e0812n3:492_3": "hoti, iha santāpāpahananādīnaṁ paṭisedhadvārena upamānopameyyabhūtaubhayalocanasaṅkhātavatthūnaṁ",
  "anya-e0812n3:492_4": "dīghaputhulatādisadisadhammaṁ sāmatthiyena pakāsetvā aparaddhena santāpāpahananādiguṇahetu",
  "anya-e0812n3:492_5": "jinanayanānaṁ visuṁ katattā sadisatte gammamāne ayamekabyatireko nāma. Santāpaṁ apahanati",
  "anya-e0812n3:492_6": "hiṁ satīti ca, icchitaṁ dadātīti ca, te ca te guṇā cāti ca, tehi bhūsitanti ca vākyaṁ.",
  "anya-e0812n3:493": "Gammaubhayabyatireka",
  "anya-e0812n3:494": "248.",
  "anya-e0812n3:495": "Munindānana’mambhoja-mesaṁ nānatta’mīdisaṁ;",
  "anya-e0812n3:496": "Suvuttāmatasandāyi, vadanaṁ ne’disa’mbujaṁ.",
  "anya-e0812n3:497_0": "248.“Muninda”iccādi. Munindānanaṁ ambhojañceti yāni vatthūni kantādinā patīyamānattā",
  "anya-e0812n3:497_1": "sadisatthāni, esaṁ nānattaṁ bhedo īdisaṁ. Kathaṁ? Vadanaṁ suvuttāmataṁ saddhammāmataṁ",
  "anya-e0812n3:497_2": "sandadātīti suvuttāmatasandāyi, ambujaṁ tu nedisanti. Iminā bhedena imesaṁ visadisattā",
  "anya-e0812n3:497_3": "“esa”ntyādināhu. Patīyamānena sadisānīti gamme sadisatte ubhayabyatirekoyaṁ vuttanayeneti.",
  "anya-e0812n3:498_0": "248.“Muninda”iccādi. Munindānanaṁ ambhojañceti imesaṁ dvinnaṁ nānattaṁ īdisaṁ. Kathanti",
  "anya-e0812n3:498_1": "ce? Esaṁ dvinnaṁ vadanaṁ suvuttāmatasandāyi suṭṭhu vuttattā suvuttasaṅkhātassa saddhammāmatassa",
  "anya-e0812n3:498_2": "dāyakaṁ hoti, ambujaṁ tu edisaṁ na īdisaṁ na hoti, tādisaṁ dhammāmataṁ na dadātīti",
  "anya-e0812n3:498_3": "adhippāyo. “Esaṁ nānattamīdisa”nti vacanena sugandhakantimattādīhi guṇehi dvinnampi",
  "anya-e0812n3:498_4": "bhedo natthīti gammamānattā taṁ pakāsetvā aparaddhena vadanato ambujassa, ambujato",
  "anya-e0812n3:498_5": "vadanassa visuṁ katattā sadisatte gammamāne ayamubhayabyatireko nāma. Nānā anekappakārānaṁ",
  "anya-e0812n3:498_6": "bhāvoti ca, sādhu vuttamiti ca, tameva amatanti ca, taṁ sammā deti sīlenāti ca vākyaṁ.",
  "anya-e0812n3:499": "249.",
  "anya-e0812n3:500": "Pasiddhaṁ kāraṇaṁ yattha, nivattetvā’ññakāraṇaṁ;",
  "anya-e0812n3:501": "Sābhāvikatta’matha vā, vibhābyaṁ sā vibhāvanā.",
  "anya-e0812n3:502_0": "249. Vibhāvanaṁ sambhāveti “pasiddha”miccādinā. Yattha alaṅkatiyaṁ pasiddhaṁ lokappatītaṁ",
  "anya-e0812n3:502_1": "kāraṇaṁ kiñci nivattetvā nirasya aññaṁ kāraṇaṁ pasiddhakāraṇato aññaṁ nimittaṁ vibhābyaṁ",
  "anya-e0812n3:502_2": "avagamyate. Yattha kāraṇantaraṁ natthi, tattha kā gatīti āha “sābhāvikatta”ntiādi.",
  "anya-e0812n3:502_3": "Atha vā pakkhantare, sābhāvikaṁ sābhāvikattaṁ (ka.) dhammatāsiddhaṁ, tassa bhāvo",
  "anya-e0812n3:502_4": "sābhāvikattaṁ vibhābyaṁ, sā tādisī vibhāvanā viññeyyā, vibhāvīyate pakāsīyate kāraṇantaraṁ",
  "anya-e0812n3:502_5": "sābhāvikattaṁ vā etāyāti, etissanti vā katvā.",
  "anya-e0812n3:503_0": "249. Idāni vibhāvanaṁ dasseti “pasiddha”miccādinā. Yattha alaṅkāre pasiddhaṁ lokappatītaṁ",
  "anya-e0812n3:503_1": "kāraṇaṁ taṁtaṁguṇasādhanahetuṁ nivattetvā paṭisedhetvā aññakāraṇaṁ lokappasiddhakāraṇato",
  "anya-e0812n3:503_2": "aññaṁ kāraṇaṁ, atha vā no ce pasiddhakāraṇato aññakāraṇe labbhamāne sābhāvikattaṁ",
  "anya-e0812n3:503_3": "dhammatāsiddhaguṇaṁ vibhābyaṁ pakāsanīyaṁ hoti, sā vibhāvanā nāma hoti, kāraṇantaravibhāvanā",
  "anya-e0812n3:503_4": "sābhāvikavibhāvanāti duvidhā hotīti adhippāyo. Aññañca taṁ kāraṇañceti ca, sassa",
  "anya-e0812n3:503_5": "attano bhāvoti ca, tena sambhūtamiti ca, tassa bhāvoti ca, vibhāvīyati aññakāraṇaṁ",
  "anya-e0812n3:503_6": "sābhāvikattaṁ vā etāya vibhāvanāya, etissaṁ vibhāvanāyanti ca vāti viggaho.",
  "anya-e0812n3:504": "Kāraṇantaravibhāvanā",
  "anya-e0812n3:505": "250.",
  "anya-e0812n3:506": "Anañjitā’sitaṁ nettaṁ, adharo rañjitā’ruṇo;",
  "anya-e0812n3:507": "Samānatā bhamu cā’yaṁ, jinā’nāvañchitā tava.",
  "anya-e0812n3:508_0": "250. Udāharati “anañjita”iccādi. Jina tava nettañca anañjitaṁ añjanasalākāya yavataṭṭhīnamaphuṭṭhameva",
  "anya-e0812n3:508_1": "asitaṁ kaṇhaṁ, adharo ca anañjitoyeva lākhārāgādinā aruṇo ratto, ayaṁ bhamu ca anāvañchitā",
  "anya-e0812n3:508_2": "ussāhena yena kenaci anāmitā samānā samānatā suṭṭhu ānatā, tato sabbaṁ lokiyaṁ taveti.",
  "anya-e0812n3:508_3": "Ettha pasiddhakāraṇamañjanādi, tannivattanepi kāraṇantaramatthādināvagamyate, tañca",
  "anya-e0812n3:508_4": "kammaṁ, kāriyassa akāraṇattāyogatoti kāraṇantaravibhāvanā’yaṁ.",
  "anya-e0812n3:509_0": "250. Idāni udāharati “anañji”ccādinā. He jina tava nettaṁ pakatimadhuraṁ nayanayugaḷañca",
  "anya-e0812n3:509_1": "anañjitaṁ vilocanānaṁ kaṇhattasādhanatthaṁ lokappasiddhaañjanehi anañjitaṁ samānaṁ",
  "anya-e0812n3:509_2": "asitaṁ bhavantarasiddhena kusalakammena nīlaṁ hoti, adharo ca arañjito kenaci rāgena",
  "anya-e0812n3:509_3": "arañjito samāno aruṇo rattohoti, ayaṁ bhamu ca anāvañchitā kenaci vāyāmena anāmitā",
  "anya-e0812n3:509_4": "samānā samānatā suṭṭhu ānatā hotīti. Ettha nayanaadharabhamūnaṁ kaṇharattakuṭilaguṇasādhane",
  "anya-e0812n3:509_5": "lokappasiddhāni añjanāni kāraṇāni paṭisedhetvā nettādīnaṁ asitādibhāvakathaneneva",
  "anya-e0812n3:509_6": "kāraṇavinimuttassa kāriyassa loke avijjamānattā atthappakaraṇādinā asitādibhāvassa",
  "anya-e0812n3:509_7": "kāraṇaṁ nāma pubbajātiyaṁ siddhakusalakammamevāti patīyamānattā ayaṁ kāraṇantaravibhāvanā",
  "anya-e0812n3:509_8": "nāma. Na añjitanti ca, na rañjitoti ca, na āvañchitoti ca vākyaṁ. Nasaddo pasajjapaṭisedhe",
  "anya-e0812n3:509_9": "vattate. Saṁ sammā ānatāti viggaho.",
  "anya-e0812n3:510": "Sābhāvikavibhāvanā",
  "anya-e0812n3:511": "251.",
  "anya-e0812n3:512": "Na hoti khalu dujjanya-",
  "anya-e0812n3:513": "Mapi dujjanasaṅgame;",
  "anya-e0812n3:514": "Sabhāvanimmalatare,",
  "anya-e0812n3:515": "Sādhujantūna cetasi.",
  "anya-e0812n3:516_0": "251.“Na hoti”ccādi. Dujjanehi saha saṅgame samāgame satyapi sādhujantūnaṁ sappurisānaṁ",
  "anya-e0812n3:516_1": "sabhāvena tādisena payogena vināva nimmalatare atisayena nimmale cetasi dujjanyaṁ",
  "anya-e0812n3:516_2": "sujanetarabhāvo na hoti tādisātisayasādhuttasamāyogatoti. Iha kiñcāpi sabhāvasaddena",
  "anya-e0812n3:516_3": "sabbathā hetunivattanaṁ kataṁ, tathāpi yonisomanasikārāditathāvidhanimittamattheva.",
  "anya-e0812n3:516_4": "Tathāpi loko tamanapekkhamāno, pasiddhañca kāraṇaṁ tādisamapassanto sābhāvikaṁ phalaṁ",
  "anya-e0812n3:516_5": "voharati, tadanusārena ca sābhāvikaṁ phalaṁ vibhābyateti, ayaṁ sābhāvikaphalavibhāvanā.",
  "anya-e0812n3:517_0": "251.“Na hoti”ccādi. Dujjanasaṅgame api dujjanehi saha vāse satipi sādhujantūnaṁ sabhāvanimmalatare",
  "anya-e0812n3:517_1": "kiñci payogaṁ vinā pakatiyā eva atinimmale cetasi dujjanyaṁ dujjanaguṇaṁ khalu ekantena",
  "anya-e0812n3:517_2": "na hotīti. Iha cittanimmalahetubhūtānaṁ yonisomanasikārādīnaṁ vijjamānattepi lokena",
  "anya-e0812n3:517_3": "taṁ kāraṇaṁ anapekkhitvā aññampi pasiddhakāraṇaṁ cittanimmalakāraṇamadisvā sabhāvasiddhaṁ",
  "anya-e0812n3:517_4": "nimmalanti vohariyamānattāteneva lokavohārānusārena “sabhāvanimmalatare”ti sabbākārena",
  "anya-e0812n3:517_5": "kāraṇaṁ paṭisedhaṁ katvā sabhāvasiddhanimmalattasaṅkhātaphalassa pakāsitattā ayaṁ",
  "anya-e0812n3:517_6": "sābhāvikaphalavibhāvanā nāma. Dujjanānaṁ bhāvoti ca, sassa attano bhāvoti ca, tena",
  "anya-e0812n3:517_7": "nimmalataranti ca vākyaṁ.",
  "anya-e0812n3:518": "252.",
  "anya-e0812n3:519": "Janakokārako (sī.)ñāpako ceti,",
  "anya-e0812n3:520": "Duvidhā hetavo siyuṁ;",
  "anya-e0812n3:521": "Paṭisaṅkharaṇaṁ tesaṁ,",
  "anya-e0812n3:522": "Alaṅkāratayo’ditaṁ.",
  "anya-e0812n3:523_0": "252. Hetuṁ niddisati “janako”iccādinā. Janako bhāvābhāvarūpassa nibbatyādikāriyassa",
  "anya-e0812n3:523_1": "kārako ñāpako vijjamānasseva kassaci sambandhato kutoci paṭibodhako cāti hetavo duvidhā",
  "anya-e0812n3:523_2": "siyuṁ. Nanu kimettha asanaṁ bhūsanaṁ (?), kevalaṁ “anenetaṁ karīyatī”ti sarūpakathanamatta,",
  "anya-e0812n3:523_3": "na tu (?) viseso tu na na tu (?) koci visesarūpo vācālaṅkāroti visesaṁ yojayati “paṭī”tiādinā.",
  "anya-e0812n3:523_4": "Tesaṁ kāriyuppādayogīnaṁ hetūnaṁ paṭisaṅkharaṇaṁ upabrūhanaṁ visiṭṭhabhāvena pariphuṭaṁ",
  "anya-e0812n3:523_5": "katvā yāthāvato kathanaṁ alaṅkāratāya bandhabhūsanarūpena uditaṁ abhihitaṁ visesarūpattā,",
  "anya-e0812n3:523_6": "na panetenetaṁ karīyatīti.",
  "anya-e0812n3:524_0": "252. Idāni hetvālaṅkāraṁ dasseti “janako”ccādinā. Janako ca kassaci “sattā asattā”ti",
  "anya-e0812n3:524_1": "vuttassa bhāvābhāvasaṅkhātakāriyassa janakahetu ca ñāpako ca kassaci vijjamānattaṁ",
  "anya-e0812n3:524_2": "aññena kenaci sambandhena avabodhento ñāpakahetu cāti evaṁ hetavo duvidhā siyuṁ.",
  "anya-e0812n3:524_3": "Iha phalapakāsakahetumhi vuccamāne “iminā hetunā idaṁ phalaṁ jāta”nti sarūpakathanamattaṁ",
  "anya-e0812n3:524_4": "vinā visesarūpālaṅkāro idha natthīti āsaṅkiya alaṅkārasarūpaviseso esoti dassetumaparaddhamāha.",
  "anya-e0812n3:524_5": "Tesaṁ phalapakāsanakhamānaṁ hetūnaṁ paṭisaṅkharaṇaṁ visiṭṭhabhāvena pakāsaṁ katvā",
  "anya-e0812n3:524_6": "tatvato kathanaṁ alaṅkāratāya alaṅkārasabhāvena uditaṁ pasiddhaṁ hoti, kavīhi patthitaṁ",
  "anya-e0812n3:524_7": "vā hoti. Sāliaṅkurādīnaṁ sālibījādayo viya janyassa accantopakārako janakahetu nāma,",
  "anya-e0812n3:524_8": "vijjamānaaggiādīnaṁ dhūmādayo viya kassaci vijjamānattañāpako ñāpakahetu nāma. Alaṅkārassa",
  "anya-e0812n3:524_9": "bhāvo alaṅkāratā. Alaṅkāratayāti chandaṁ nissāya mattāhāni.",
  "anya-e0812n3:525": "253.",
  "anya-e0812n3:526": "Bhāvābhāvakiccavasā,",
  "anya-e0812n3:527": "Cittahetuvasāpi ca;",
  "anya-e0812n3:528": "Bhedā’nantā idaṁ tesaṁ,",
  "anya-e0812n3:529": "Mukhamattanidassanaṁ.",
  "anya-e0812n3:530_0": "253. Udāharati “bhāva”iccādi. Bhāvo sattā ca, abhāvo asattā ca, teyeva kiccāni tesaṁ",
  "anya-e0812n3:530_1": "vasena ca, cittā pasiddhahetuviparītā acchariyārahā hetavo tesaṁ vasenāpi ca bhedā",
  "anya-e0812n3:530_2": "hetuvikappā anantā anavaviyo anavadhayo (?), yato evaṁ tasmā tesaṁ hetūnaṁ idaṁ mukhamattanidassanaṁ,",
  "anya-e0812n3:530_3": "tasmā tammukhena sakkā hetuvisese pavisitunti.",
  "anya-e0812n3:531_0": "253.“Bhāvā”iccādi. Bhāvābhāvakiccavasā bhāvaabhāvasaṅkhatasattāasattākriyāvasena",
  "anya-e0812n3:531_1": "ca, cittahetuvasāpi ca pasiddhahetuno viruddhena acchariyahetūnaṁ pabhedena ca, bhedā",
  "anya-e0812n3:531_2": "hetuvisesā anantā yasmā apariyantā honti, tasmā idaṁ vakkhamānaṁ tesaṁ hetūnaṁ mukhamattanidassanaṁ",
  "anya-e0812n3:531_3": "avasesahetūnaṁ ogāhaṇadvāramattassa nidassanaṁ hoti. Bhāvo ca abhāvo cāti ca, teyeva",
  "anya-e0812n3:531_4": "kiccānīti ca, tesaṁ vaso bhedoti ca, cittā vicittā ca te hetavo cāti ca, tesaṁ vasoti",
  "anya-e0812n3:531_5": "ca, mukhameva mukhamattaṁ, mukhañca taṁ vā mattaṁ sāmaññañceti ca, tassa nidassanamiti",
  "anya-e0812n3:531_6": "ca vākyaṁ. Mattasaddo avadhāraṇe sāmaññe vā vattate.",
  "anya-e0812n3:532": "254.",
  "anya-e0812n3:533": "Paramatthapakāseka-",
  "anya-e0812n3:534": "Rasā sabbamanoharā;",
  "anya-e0812n3:535": "Munino desanā’yaṁ me,",
  "anya-e0812n3:536": "Kāmaṁ toseti mānasaṁ.",
  "anya-e0812n3:537": "Bhāvakicco kārakahetu.",
  "anya-e0812n3:538_0": "254. Udāharati “paramattha”iccādi. Paramatthasabhāvassa nāmarūpādino pakāsoyeva ekaraso",
  "anya-e0812n3:538_1": "asahāyakiccaṁ yassā sā tādisī. Sabbesaṁ mano haratīti sabbamanoharā munino ayaṁ desanā",
  "anya-e0812n3:538_2": "me mānasaṁ cittaṁ kāmamekantena tosetīti ayaṁ bhāvakicco kārakahetu santosasattāya kāraṇato.",
  "anya-e0812n3:539_0": "254. Idāni udāharati “paramattha”iccādinā. Paramatthapakāsekarasā nāmarūpakhandhaāyatanādiuttamatthānaṁ",
  "anya-e0812n3:539_1": "pakāsanasaṅkhāta asahāyakiccavatī sabbamanoharā vohārānurūpena visayabhāvūpagamanena",
  "anya-e0812n3:539_2": "sabbesaṁ manoharā munino ayaṁ desanā me mayhaṁ mānasaṁ kāmaṁ ekantena tosetīti. Buddhassa",
  "anya-e0812n3:539_3": "dhammadesanā pubbe avijjamānassa santosassa sattāsaṅkhātasamuppādaṁ karotīti kārakahetu",
  "anya-e0812n3:539_4": "nāma hoti. Sā ca desanā “mānasaṁ tosetī”ti ettakena adassetvā “paramatthapakāsekarasā”ti",
  "anya-e0812n3:539_5": "savisesanaṁ katvā vuttattā alaṅkāroti abhimatā. Eko ca so raso ceti ca, paramatthapakāsoyeva",
  "anya-e0812n3:539_6": "ekaraso ekakiccamasseti ca viggaho. Bhāvakicco bhāvasaṅkhātaṁ sattākiccaṁ katvā pavatto",
  "anya-e0812n3:539_7": "kārakahetu janakahetu.",
  "anya-e0812n3:540": "255.",
  "anya-e0812n3:541": "Dhīrehi saha saṁvāsā, saddhammassā’bhiyogato;",
  "anya-e0812n3:542": "Niggaheni’ndriyānañca, dukkhassu’pasamo siyā.",
  "anya-e0812n3:543": "Abhāvakicco kārakahetu.",
  "anya-e0812n3:544_0": "255.“Dhīrehi”ccādi. Dhīrehi sappaññehi saha saṁvāsā saṁsaggena ca, saddhammassa sambuddhadesitassa",
  "anya-e0812n3:544_1": "abhiyogato abhyāsena ca, indriyānaṁ cakkhādīnaṁ niggahena visayappavattinirodharūpena",
  "anya-e0812n3:544_2": "vijayena ca hetunā dukkhassa pañcakkhandhasaṅkhatassa anuppādanirodhasaṅkhāto upasamo",
  "anya-e0812n3:544_3": "siyā bhaveyyāti ayaṁ abhāvakicco kārakahetu anuppādanirodhasaṅkhātassa abhāvassa kāraṇato.",
  "anya-e0812n3:545_0": "255.“Dhīrehi”ccādi. Dhīrehi saha saṁvāsā samaggavāsena ca, saddhammassa buddhadesitassa",
  "anya-e0812n3:545_1": "abhiyogato nirantarābhyāsena ca, indriyānaṁ cakkhuādīnaṁ niggahena rūpādiārammaṇesu",
  "anya-e0812n3:545_2": "subhādiggahaṇassa nivāraṇena cāti imehi kāraṇehi dukkhassa khandhāyatanādikassa upasamo",
  "anya-e0812n3:545_3": "anuppādanirodho khandhaparinibbānaṁ vā siyāti. Abhiṇhaso yogoti viggaho. Abhāvakicco",
  "anya-e0812n3:545_4": "dukkhassa upasamasaṅkhātaṁ asattākiccaṁ katvā pavatto kārakahetu avijjamānasaṅkhātāya",
  "anya-e0812n3:545_5": "asattāya uppādanato janakahetu nāma. Abhāvo kiccamasseti ca, kārako ca so hetu cāti",
  "anya-e0812n3:545_6": "ca vākyaṁ. Bhāvakiccopi vuttabyatirekato ñāyati.",
  "anya-e0812n3:546": "256.",
  "anya-e0812n3:547": "Muninda candasaṁvādi-kantabhāvopasobhinā;",
  "anya-e0812n3:548": "Mukheneva subodhaṁ te, manaṁ pāpābhinissaṭaṁ.",
  "anya-e0812n3:549": "Bhāvakicco ñāpakahetu.",
  "anya-e0812n3:550_0": "256.“Munindi”ccādi. Munindeti āmantanaṁ. Te tava candasaṁvādinā candasadisena kantabhāvena",
  "anya-e0812n3:550_1": "upasobhinā sobhamānena mukheneva pāpehi rāgādīhi abhinissaṭaṁ byapagataṁ manaṁ cittaṁ",
  "anya-e0812n3:550_2": "subodhaṁ suṭṭhu viññāyatīti ayaṁ bhāvakicco ñāpakahetu avabodhasattāya ñāpanato.",
  "anya-e0812n3:551_0": "256.“Muninda”iccādi. He muninda te tava candasaṁvādikantabhāvopasobhinā candakantabhāvasadisena",
  "anya-e0812n3:551_1": "kantabhāvena sobhamānena mukhena manaṁ tuyhaṁ cittaṁ pāpābhinissaṭaṁ rāgādīhi kilesehi",
  "anya-e0812n3:551_2": "nikkhantanti subodhaṁ suṭṭhu viññāyatīti. Iha mukhaṁ manakantabhāvasambandhena samannāgataṁ",
  "anya-e0812n3:551_3": "sayaṁ vijjamānameva kilesāpagamassa avabodhasattaṁ ñāpetīti bhāvakicco ñāpakahetu",
  "anya-e0812n3:551_4": "nāma jāto. Candena abhedopacārato candalāvaṇyena saṁvādī sadisoti ca, so ca so kantabhāvo",
  "anya-e0812n3:551_5": "ceti ca, tena upasobhitoti ca, pāpehi abhinissaṭanti ca vākyaṁ.",
  "anya-e0812n3:552": "257.",
  "anya-e0812n3:553": "Sādhuhatthāravindāni, saṅkocayatite kathaṁ;",
  "anya-e0812n3:554": "Muninda caraṇadvanda-rāgabālātapo phusaṁ.",
  "anya-e0812n3:555": "Ayuttakārī cittahetu.",
  "anya-e0812n3:556_0": "257.“Sādhu”iccādi. Muninda te caraṇānaṁ dvandassa rāgo bālo ca so ātapo ceti rāgabālātapo",
  "anya-e0812n3:556_1": "taruṇakiraṇasamūho lohitattādinā sādhūnaṁ hatthāravindāni kantādinā phusaṁ visārittenā’masanto",
  "anya-e0812n3:556_2": "kathaṁ saṅkocayati makulayati, añjalipaṇāmabandhena ayuttametaṁ. Bālātapo hi padumānamummīlanahetu,",
  "anya-e0812n3:556_3": "ayaṁ tu apubbo bālātapo yo padumāni nimīletīti anucitakāriyakāraṇā ayuttakārī cittahetu,",
  "anya-e0812n3:556_4": "evaṁvidho viññeyyo bhāvakiccattepīti.",
  "anya-e0812n3:557_0": "257.“Sādhu”iccādi. He muninda te tava caraṇadvandarāgabālātapo pādayugaḷassa aruṇavaṇṇasaṅkhataabhinavasūriyakiraṇo",
  "anya-e0812n3:557_1": "sādhuhatthāravindāni sujanānaṁ karapadumāni phusaṁ attano sabbabyāpittā phusanto",
  "anya-e0812n3:557_2": "kathaṁ saṅkocayati karasampuṭarūpena makulayatīti. Bālātapo nāma padumavikasanaṁ",
  "anya-e0812n3:557_3": "vinā saṅkocanaṁ na karoti, eso ātapo acchariyo vicittoti gamyamānattā ayuttasaṅkocasattākaraṇato",
  "anya-e0812n3:557_4": "ayaṁ ayuttakārī cittahetu nāma. Ayuttaṁ karotīti ca, cittañca taṁ hetu cāti ca vākyaṁ.",
  "anya-e0812n3:558": "258.",
  "anya-e0812n3:559": "Saṅkocayanti jantūnaṁ, pāṇipaṅkeruhāni’ha;",
  "anya-e0812n3:560": "Munindacaraṇadvanda-nakhacandāna’maṁsavo.",
  "anya-e0812n3:561": "Yuttakārī cittahetu.",
  "anya-e0812n3:562_0": "258.“Saṅkocayanti”ccādi. Munindassa pādānaṁ dvande nakhā eva candā kantādinā tesaṁ",
  "anya-e0812n3:562_1": "aṁsavo kiraṇā iha loke jantūnaṁ sattānaṁ pāṇayo eva paṅkeruhāni kantādinā saṅkocayanti",
  "anya-e0812n3:562_2": "paṇāmakaraṇasampuṭarūpena milīyantīti milāyayantīti (?) yuttakārī cittahetu candato",
  "anya-e0812n3:562_3": "paṅkajasaṅkocassa ucitattā. Vuttanayepīti.",
  "anya-e0812n3:563_0": "258.“Saṅko”iccādi. Munindacaraṇadvandanakhacandānaṁ sambuddhassa pādadvande nakhāvalisaṅkhātānaṁ",
  "anya-e0812n3:563_1": "candānaṁ aṁsavo raṁsayo iha loke jantūnaṁ pāṇipaṅkeruhāni saṅkocayanti karasampuṭākārena",
  "anya-e0812n3:563_2": "saṅkocayanti makulaṁ karontīti. Candakiraṇehi kattabbāya eva padumasaṅkocasattāya",
  "anya-e0812n3:563_3": "katattā ca, pakaticandakiraṇakattabbakiccassa candamarīcisamānaaññādiṭṭhapubbavicitraaṁsūhi",
  "anya-e0812n3:563_4": "katattā ca ayaṁ yuttakārī cittahetu nāma. Pāṇayo ca te paṅkeruhāni ceti ca, munindassa",
  "anya-e0812n3:563_5": "caraṇadvandamiti ca, tasmiṁ nakhānīti ca, teva candāti ca vākyaṁ.",
  "anya-e0812n3:564": "259.",
  "anya-e0812n3:565": "Uddiṭṭhānaṁ padatthānaṁ, anuddesoanudeso (?)yathākkamaṁ;",
  "anya-e0812n3:566": "Saṅkhyāna’miti niddiṭṭhaṁ, yathāsaṅkhyaṁ kamopi ca.",
  "anya-e0812n3:567_0": "259. Kamaṁ vivaritumupakkamati “uddiṭṭhāna”miccādi. Uddiṭṭhānaṁ pubbe vuttānaṁ padatthānaṁ",
  "anya-e0812n3:567_1": "vatthūnaṁ kesañci yathākkamaṁ uddesakkamānatikkamena anuddeso puna atthantaraniddesanayena",
  "anya-e0812n3:567_2": "anukathanaṁ kathanaṁ (?) “saṅkhyāna”mityapi ca, “yathāsaṅkhya”mityapi ca niddiṭṭhaṁ",
  "anya-e0812n3:567_3": "vuttaṁ. Vidheyyattā tesaṁ padhānattamiti tadapekkhāya napuṁsakattaṁ, anuvaditabbattānuddesassāppadhānattamiti",
  "anya-e0812n3:567_4": "na pulliṅgapariggaho. “Kamo”iccapi niddiṭṭhoti liṅgavipariṇāmo.",
  "anya-e0812n3:568_0": "259. Idāni kamālaṅkāraṁ uddisati “uddiṭṭhāna”miccādinā. Uddiṭṭhānaṁ paṭhamakathitānaṁ",
  "anya-e0812n3:568_1": "padatthānaṁ yathākkamaṁ uddiṭṭhakkamamanatikkamma anuddeso atthantaraṁ nissāya punakathanaṁ",
  "anya-e0812n3:568_2": "“saṅkhyāna”miti ca, “yathāsaṅkhya”miti ca niddiṭṭhaṁ, kamopi ca niddiṭṭho. Ettha",
  "anya-e0812n3:568_3": "pasiddhaṁ anuddesaṁ pubbaddhena anuvaditvā appasiddhaṁ kamampi kamapariyāyaṁ saṅkhyānayathāsaṅkhyadvayampi",
  "anya-e0812n3:568_4": "aparaddhena vidadhāti. Ettha vidhātabbaṁ dassetuṁ anuvādassa āhariyamānattā anuvādo",
  "anya-e0812n3:568_5": "appadhāno, vidhātabbo padhāno. Yañhi vidhātabbaṁ, taṁ padhānaṁ, itaramappadhānanti",
  "anya-e0812n3:568_6": "iminā kāraṇena vuccati. Tasmā “niddiṭṭha”nti “saṅkhyānaṁ, yathāsaṅkhya”nti dvayaṁ",
  "anya-e0812n3:568_7": "apekkhāya (tassa appadhānattā) idaṁ padadvayaṁ sīhaḷabyākhyāyaṁ na dissati napuṁsakaṁ",
  "anya-e0812n3:568_8": "hoti. “Kamo”ti apekkhāya “niddiṭṭho”ti pulliṅgo hoti. Appadhāno anuddesoti nāpekkhati.",
  "anya-e0812n3:568_9": "Kamamanatikkammāti ca, saṅkhyāya anabhikkamoti ca vākyaṁ.",
  "anya-e0812n3:569": "260.",
  "anya-e0812n3:570": "Ālāpahāsalīlāhi, muninda vijayā tava;",
  "anya-e0812n3:571": "Kokilā kumudāni co-pasevante vanaṁ jalaṁ.",
  "anya-e0812n3:572_0": "260. Tamudāharati “ālāpi”ccādinā. Muninda tava ālāpahāsā ca tesaṁ līlāhi, uddesoyaṁ.",
  "anya-e0812n3:572_1": "Vijayā kokilakumudānaṁ parābhavena kokilā karavīkā kumudāni ca, yathoddesamanuddesoyaṁ",
  "anya-e0812n3:572_2": "vuttāpekkhāya. Vakkhamānāpekkhāya tu ayampi uddesova, “kokilā vanaṁ, kumudāni jala”miti",
  "anya-e0812n3:572_3": "yathoddesamanuddesoyaṁ. Upasevante iva nissayanti maññe. Iti vatthuto eva sambhavo",
  "anya-e0812n3:572_4": "iveti parikappate. Yajjevaṁ parikappanāya kathaṁ yathāsaṅkhyanti ce? Atroccate –",
  "anya-e0812n3:572_5": "yatthālaṅkārantaramapi patīyate. Tatthuddesānurūpānuddesasambhave saṅkhyānamevālaṅkāro",
  "anya-e0812n3:572_6": "voharīyate tasseva mukhyato vattumicchitattā. Yatthālaṅkārantaraṁ na gamyate, tattha",
  "anya-e0812n3:572_7": "accantameva kamoti viññeyyaṁ.",
  "anya-e0812n3:573_0": "260. Udāharati “ālāpi”ccādinā. He muninda te tava ālāpahāsalīlāhi madhurasaralīlāhi",
  "anya-e0812n3:573_1": "saddhiṁ mandahasitalīlāhi sañjātā vijayā jayahetu kokilā karavīkā ca kumudāni keravāni",
  "anya-e0812n3:573_2": "ca vanaṁ jalañca kamena upasevante iva nissayaṁ karontīti maññeti. Ettha “ālāpahāsalīlāhī”ti",
  "anya-e0812n3:573_3": "uddeso, “kokilā kumudānī”ti vuttāpekkhāya anuddeso, “vanaṁ jala”nti vakkhamānāpekkhāya",
  "anya-e0812n3:573_4": "uddesova hoti, tatvato īdisavijayena kokilādīnaṁ vanādinissayakāraṇābhāvato ivasaddapayogena",
  "anya-e0812n3:573_5": "niddiṭṭho. Evaṁ sati ayaṁ parikappanā na bhavati. Kasmā? Nānālaṅkārasannipāte sati",
  "anya-e0812n3:573_6": "yo yo alaṅkāro vattunā icchito, tasseva mukhyato voharīyamānattā. Evaṁ parikappanālaṅkārasaṁsagge",
  "anya-e0812n3:573_7": "satipi uddesakkamena dassitassa anuddesassa mukhyattā ayaṁ kamālaṅkāro nāma. Īdisaññampi",
  "anya-e0812n3:573_8": "evameva daṭṭhabbaṁ. Ālāpo ca hāso ceti ca, tesaṁ līlāyoti ca viggaho.",
  "anya-e0812n3:574": "261.",
  "anya-e0812n3:575": "Siyā piyataraṁ nāma, attharūpassa kassaci;",
  "anya-e0812n3:576": "Piyassā’tisayene’kaṁ, yaṁ hoti paṭipādanaṁ.",
  "anya-e0812n3:577": "261. Piyataramāharati “siyā”iccādinā. Atisayena piyassa kassaci attharūpassa abhidheyyasabhāvassa yaṁ paṭipādanamākhyānaṁ hoti, etaṁ piyataraṁ nāma siyā.",
  "anya-e0812n3:578_0": "261. Idāni piyatarālaṅkāraṁ dasseti “siyā”iccādinā, atisayena piyassa kassaci attharūpassa",
  "anya-e0812n3:578_1": "abhidheyyasabhāvassa yaṁ paṭipādanaṁ kathanaṁ hoti, etaṁ paṭipādanaṁ piyataraṁ nāma",
  "anya-e0812n3:578_2": "piyatarālaṅkāro nāma hoti. Atisayena piyanti ca, attho eva rūpaṁ sabhāvoti ca vākyaṁ.",
  "anya-e0812n3:579": "262.",
  "anya-e0812n3:580": "Pīti yā me samuppannā, santa sandassanā tava;",
  "anya-e0812n3:581": "Kālenā’yaṁ bhave pīti, taveva puna dassanā.",
  "anya-e0812n3:582_0": "262. Udāharati “pīti”ccādi. Santa sappurisa mahāmuni tava sandassanā cakkhupathāpāthamattena",
  "anya-e0812n3:582_1": "madhurakathāsavanā yā pīti me mama samuppannā, ayaṁ pīti kālena īdisena sukhena sukhaṇane",
  "anya-e0812n3:582_2": "(?)taveva nāññassa kassaci, ko hi nāmoñño tavādisoti, puna dassanā bhaveyyāti.",
  "anya-e0812n3:583_0": "262.“Pīti”ccādi. He santa sappurisa tathāgata tava sandassanā mama nette āpāthagamanato",
  "anya-e0812n3:583_1": "yā pīti me samuppannā, ayaṁ pīti kālena īdisakkhaṇena tayā sadisassa aññassābhāvā",
  "anya-e0812n3:583_2": "taveva puna dassanā dassanato bhaveti. Ettha pītiyā’tisayahetubhūtaṁ atiiṭṭhārammaṇañca",
  "anya-e0812n3:583_3": "dassane atigedhañca pakāsanena atipītīti padatthaṁ atipiyaṁ pībhipadatthaṁ (ka.),",
  "anya-e0812n3:583_4": "pakāsitaṁ hoti. “Ayaṁ pīti bhave”ti pubbakāle uppannapītiyā punāsambhavato taṁsadisāyeva",
  "anya-e0812n3:583_5": "pīti gahitā yathā “soyeva vaṭṭako vaddhako, tāniyeva osadhānī”ti.",
  "anya-e0812n3:584": "263.",
  "anya-e0812n3:585": "Vaṇṇiteno’pamānena, vutyā’dhippetavatthuno;",
  "anya-e0812n3:586": "Samāsavutti nāmā’yaṁ, atthasaṅkheparūpato.",
  "anya-e0812n3:587_0": "263. Samāsavuttiṁvattumāha “vaṇṇiteni”ccādi. Vaṇṇitena pasaṁsitena upamānena adhippetassa",
  "anya-e0812n3:587_1": "manasi nihitassa vatthuno atthassa vutyā kathanena ayaṁ vuttalakkhaṇā samāsavutti",
  "anya-e0812n3:587_2": "nāma. Kasmā? Atthassa vattumicchitassa saṅkhepo saṅkhipitvā kathanaṁ rūpaṁ sabhāvo,",
  "anya-e0812n3:587_3": "tasmā tatoyamanvatthasaññā saṅkhepavutti samāsavuttīti katvā. Kasmā? Ayaṁ guṇībhūtā",
  "anya-e0812n3:587_4": "sakatthā atthantaraṁ vidadhāti, na tu sakatthapadhānā.",
  "anya-e0812n3:588_0": "263. Idāni samāsavuttiṁ niddisati “vaṇṇite”ccādinā. Vaṇṇitena pasaṁsitena upamānena",
  "anya-e0812n3:588_1": "upamānavatthunā karaṇabhūtena adhippetavatthuno icchitatthassa vutyā kathanena atthasaṅkheparūpato",
  "anya-e0812n3:588_2": "vattumicchitatthassa saṅgaharūpattā ayaṁ yathāvuttalakkhaṇā samāsavutti nāma hoti.",
  "anya-e0812n3:588_3": "Ettha vattumicchitatthaṁ saṅgahetvā manasi katvā tassa upamābhūtatthassa vaṇṇanāya",
  "anya-e0812n3:588_4": "manasi katassa pakāsanato ayaṁ samāsavutti nāma. Etissā padābhihito sakattho appadhāno,",
  "anya-e0812n3:588_5": "gammamānattho pana padhāno hoti. Adhippetañca taṁ vatthu ceti ca, samāsena saṅkhepena",
  "anya-e0812n3:588_6": "vutti kathanamiti ca, saṅkhepoyeva rūpaṁ sarūpanti ca, atthassa saṅkheparūpanti ca viggaho.",
  "anya-e0812n3:589": "264.",
  "anya-e0812n3:590": "Sā’yaṁ visesyamattena, bhinnā’bhinnavisesanā;",
  "anya-e0812n3:591": "Attheva aparāpya’tthi, bhinnābhinnavisesanā.",
  "anya-e0812n3:592_0": "264. Tassā pabhedaṁ dasseti “sāya”miccādinā. Sā ayaṁ samāsavutti yaṁkiñci vatthu",
  "anya-e0812n3:592_1": "sāmaññākārappatītaṁ “īdisamidaṁ nāññathā”ti kutoci byavacchijjate kenaci guṇādinā",
  "anya-e0812n3:592_2": "vavatthāpīyate, taṁ visesyaṁ, tameva mattaṁ visesanabhedabyavacchedato, tena. Bhinnā",
  "anya-e0812n3:592_3": "atulyā avayavadhammassa samudāye vattanato. Abhinnaṁ tulyākāraṁ visesanaṁ yassaṁ",
  "anya-e0812n3:592_4": "sā abhinnavisesanāpi attheva. Aparāpyatthi, na kevalaṁ sāyeva. Kīdisī? Bhinnañca",
  "anya-e0812n3:592_5": "abhinnañca visesanaṁ yassanti bhinnābhinnavisesanā. Visesyaṁ tu bhinnanti.",
  "anya-e0812n3:593_0": "264. Idāni tassā samāsavuttiyā bhedaṁ dasseti “sāya”miccādinā. Sā ayaṁ samāsavutti",
  "anya-e0812n3:593_1": "visesyamattena guṇādisadisadhammena karaṇabhūtena kenaci upamānavatthunā manasi kataṁ",
  "anya-e0812n3:593_2": "“idaṁ upameyyavatthu īdisa”nti sāmaññāvatthato visuṁ katavisesyena bhinnā visuṁ jātā,",
  "anya-e0812n3:593_3": "tattakena atulyā vā, abhinnavisesanā tulyavisesanayuttā attheva bhinnābhinnavisesanā",
  "anya-e0812n3:593_4": "atulyatulyavisesanayuttā bhinnavisesyayuttā aparāpi atthi. Evaṁ samāsavutti dvidhā",
  "anya-e0812n3:593_5": "hoti. Visesyameva mattamiti ca, avayavena sambhavabhedasabhāvassa samudāyepi pavattattā",
  "anya-e0812n3:593_6": "bhinnāti vuttā. Abhinnāni visesanāni yassamiti ca, bhinnāni ca abhinnāni ceti ca,",
  "anya-e0812n3:593_7": "tāni visesanāni yassamiti ca viggaho.",
  "anya-e0812n3:594": "Abhinnavisesana",
  "anya-e0812n3:595": "265.",
  "anya-e0812n3:596": "Visuddhāmatasandāyī,",
  "anya-e0812n3:597": "Pasattharatanālayo;",
  "anya-e0812n3:598": "Gambhīro cā’ya’mambhodhi,",
  "anya-e0812n3:599": "Puññenā’pāditopuññenāsādito (sī.)mayā.",
  "anya-e0812n3:600_0": "265. Ubhayamudāharati “visuddha”iccādinā. Ayamambhodhi sāgaro puññena cirānucitakusalamūlena",
  "anya-e0812n3:600_1": "hetunā mayā āpādito patto, kīdiso? Visuddhaṁ lokavohārato devāsurānaṁ mathane visenāsammissattā",
  "anya-e0812n3:600_2": "amataṁ pīyūsaṁ sandadātīti visuddhāmatasandāyī, ambhodhi. Visuddhaṁ dosalesenāpyasamphuṭṭhattā",
  "anya-e0812n3:600_3": "accantanimmalaṁ amataṁ maraṇābhāvena amatasaṅkhātaṁ nibbānadhātuṁ sandadāti upadesakabhāvenāti",
  "anya-e0812n3:600_4": "visuddhāmatasandāyī, saddhammo. Pasatthāni niravajjattā ratanāni muttāmaṇiādīni,",
  "anya-e0812n3:600_5": "tesaṁ ālayo pavattiṭṭhānaṁ, ambhodhi. Pasatthāni buddhādīhi anekadhā, vaṇṇitāni ratanāni",
  "anya-e0812n3:600_6": "sattatiṁsabodhipakkhiyadhammasaṅkhatāni, tesaṁ ālayo, saddhammo. Gambhīro ca agādhattā",
  "anya-e0812n3:600_7": "sāgaro saddhammo ca ayamāpāditoti pakataṁ. Ayaṁ visesyamattabhinnā abhinnavisesanā",
  "anya-e0812n3:600_8": "visesyassa ambhodhino vivacchitā saddhammā bhinnattā, visuddhāmatasandāyittādino",
  "anya-e0812n3:600_9": "ca visesanassa vuttena pakārenābhinnattāti.",
  "anya-e0812n3:601_0": "265. Idāni udāharati “visuddhā”iccādinā. Visuddhāmatasandāyī lokavohārato devāsurānaṁ",
  "anya-e0812n3:601_1": "samuddamathane visena amissattā visuddhabhūtapīyūsadāyako, upamābhūtasamuddavaṇṇanāya",
  "anya-e0812n3:601_2": "buddhiyaṁ vattamānassa saddhammassa pakāsanato visuddhāmatasandāyī kāmāmisādidosalavenāpi",
  "anya-e0812n3:601_3": "amissitattā atinimmalaṁ jarāmaraṇarahitaṁ nibbānaṁ upadesadānena veneyyānaṁ dāyako,",
  "anya-e0812n3:601_4": "pasattharatanālayo niddosattā pasatthānaṁ muttāmaṇiādīnaṁ ratanānaṁ pavattiṭṭhānabhūto",
  "anya-e0812n3:601_5": "samuddapakkhe, saddhammapakkhe pana pasattharatanālayo buddhādīhi pasatthānaṁ sattatiṁsabodhipakkhiyadhammasaṅkhataratanānaṁ",
  "anya-e0812n3:601_6": "pavattidesabhūto, gambhīro pakatiyāyeva agādho, ekattanayādicatubbidhanayehi gambhīro",
  "anya-e0812n3:601_7": "ayaṁ ambhodhi ca eso samuddo ca, cittena gahitasaddhammo ca puññena bhavantaropacitakusalakammena",
  "anya-e0812n3:601_8": "mayā āpādito pattoti visesyabhūtassa ambhodhino vattumicchitasaddhammato bhinnattā",
  "anya-e0812n3:601_9": "ca, “visuddhāmatasandāyī”ti iccādikānaṁ visesanānaṁ ubhayavisesyepi yathāvuttanayena",
  "anya-e0812n3:601_10": "abhinnattā ca ayaṁ samāsavutti visesyamattena bhinnā abhinnavisesanā hoti.",
  "anya-e0812n3:602": "Bhinnābhinnavisesana",
  "anya-e0812n3:603": "266.",
  "anya-e0812n3:604": "Icchitatthapado sāro,",
  "anya-e0812n3:605": "Phalapupphopasobhito;",
  "anya-e0812n3:606": "Sacchāyo’ya’mapubbova,",
  "anya-e0812n3:607": "Kapparukkho samuṭṭhito.",
  "anya-e0812n3:608_0": "266.“Icchite”ccādi. Ayamapubbova vuttaguṇayogena acchariyarūpattā kapparukkho samuṭṭhito,",
  "anya-e0812n3:608_1": "kīdiso? Icchitaṁ lokiyaṁ yaṁ kiñci atthaṁ padadātīti icchitatthapado, kapparukkho.",
  "anya-e0812n3:608_2": "Icchitaṁ lokiyalokuttaraṁ yaṁ kiñci atthaṁ padadātīti icchitatthapado, jino. Sāro",
  "anya-e0812n3:608_3": "seṭṭho, kapparukkho jino ca. Phalāni pupphāni, tehi upasobhito, kapparukkho. Saha",
  "anya-e0812n3:608_4": "chāyāya candasūriyālokavilomarūpāya vattate sacchāyo, kapparukkho. Jino tu pubbe",
  "anya-e0812n3:608_5": "vuttāya kāyakantādirūpāya chāyāya yuttoti sacchāyoti. Ayaṁ visesyamattabhinnā bhinnābhinnavisesanā",
  "anya-e0812n3:608_6": "jinato visesyassa kapparukkhassa bhinnattā, phalapupphopasobhitatthassa kapparukkheyeva",
  "anya-e0812n3:608_7": "sambhavā, icchitatthapadatthassa sāratāya sacchāyatāya ubhayattheva bhāvato vuttavidhināti.",
  "anya-e0812n3:609_0": "266.“Icchitatthi”ccādi. Icchitatthapado sattehi icchitānaṁ lokiyaaviññāṇakavatthābharaṇādīnaṁ",
  "anya-e0812n3:609_1": "dāyako kapparukkhavaṇṇanāya citte patiṭṭhitassa jinapadatthassa kathetukāmatāya icchitatthapado",
  "anya-e0812n3:609_2": "sattehi patthitānaṁ lokiyalokuttarānaṁ sakalatthānaṁ anurūpavasena tesaṁ tesaṁ sattānaṁ",
  "anya-e0812n3:609_3": "dāyako, sāro rukkhesu īdisarukkhassābhāvato uttamo, sāro sadevakādisattalokesu tādisasattavisesābhāvato",
  "anya-e0812n3:609_4": "uttamo, phalapupphopasobhito kappaddumānurūpaphalehi pupphehi ca upasobhito, sacchāyo",
  "anya-e0812n3:609_5": "candasūriyālokehi āvaraṇīyarukkhacchāyāya samannāgato, sacchāyo nīlapītādichabbidharaṁsijālehi",
  "anya-e0812n3:609_6": "samannāgato, apubbo pubbe asañjāto ayaṁ kapparukkho eso paccakkho kappapādapo samuṭṭhito",
  "anya-e0812n3:609_7": "sattānaṁ puññānubhāvena loke pātubhūtoti. Vattumicchitatthajinapadatthato visesyassa",
  "anya-e0812n3:609_8": "kapparukkhassa bhinnattā ca, icchitatthadānasārabhāvasacchāyasaṅkhatānaṁ visesanānaṁ",
  "anya-e0812n3:609_9": "ubhayasādhāraṇattā ca, phalapupphopasobhitatāya rukkhasseva visesanattā ca ayaṁ samāsavutti",
  "anya-e0812n3:609_10": "visesyabhinnāva bhinnābhinnavisesanā hoti. Icchito ca so attho ceti ca, taṁ padadātīti",
  "anya-e0812n3:609_11": "ca, phalapupphehi upasobhitoti ca, saha chāyāya vattamānoti ca vākyaṁ.",
  "anya-e0812n3:610": "267.",
  "anya-e0812n3:611": "Sāgarattena saddhammo,",
  "anya-e0812n3:612": "Rukkhatteno’dito jino;",
  "anya-e0812n3:613": "Sabbe sādhāraṇā dhammā,",
  "anya-e0812n3:614": "Pubbatrā’ññatra tu’ttayaṁ.",
  "anya-e0812n3:615_0": "267. Tadubhayaṁ vivarati “sāgaratteni”ccādinā. Saddhammo sambuddhabhāsito sāgarattena",
  "anya-e0812n3:615_1": "sāgaraguṇasadisattā sāgararūpena uditoti sambandho, kittitoti attho. Jino rukkhattena",
  "anya-e0812n3:615_2": "yathāvuttanayena udito taṁ patto anupekkhitassa kakkhavuttiyā ambhodhiādisaddānaṁ.",
  "anya-e0812n3:615_3": "Pakaraṇādinā tu tathā patītyudayo, aññathā kathaṁ ambhodhiādisaddānaṁ dhammādisacchāyakattaṁ",
  "anya-e0812n3:615_4": "siyā. Bhedo tu ayaṁ pubbatra “visuddhāmatasandāyi”ccādike sabbe ye keci tatropāttā",
  "anya-e0812n3:615_5": "visuddhāmatasandāyittādayo sādhāraṇā tulyā dhammā visesanāni ubhayatrāpi sambhavā,",
  "anya-e0812n3:615_6": "aññatra tu anantaravutta “icchitatthapado”iccādo pana tayaṁ sādhāraṇaṁ dvayaṁ sādhāraṇañca",
  "anya-e0812n3:615_7": "(ka.), asādhāraṇañca visesanaṁ vuttanayeneti.",
  "anya-e0812n3:616_0": "267. Idāni tehi dvīhi samāsavuttehi vuttatthadvayaṁ pakāseti “sāgari”ccādinā. Sāgarattena",
  "anya-e0812n3:616_1": "sāgararūpena saddhammo sammāsambuddhena desitapariyattisaddhammo udito kathito, rukkhattena",
  "anya-e0812n3:616_2": "jino udito. Sāgarakapparukkhādisaddā attano abhidheyyabhūtasāgararukkhādike atthe",
  "anya-e0812n3:616_3": "mukhyabhāvena apavattitvā buddhiyaṁ pavattaatthassāpi sādhāraṇabhūtavisesanapariggahena",
  "anya-e0812n3:616_4": "gammamāne vattumicchitasaddhammajinapadattheyeva pakaraṇādito tādisaatthappatītiyāsambhavato",
  "anya-e0812n3:616_5": "mukhyabhāvena pavattantīti adhippāyo. Tathā hi yadi ete mukhyatthena na pavattanti,",
  "anya-e0812n3:616_6": "ambhodhikapparukkhasaddā saddhammajinapadatthe kathaṁ pakāsentīti tesu dvīsu udāharaṇesu",
  "anya-e0812n3:616_7": "pubbatra “visuddhāmatasandāyī”iccādipubbudāharaṇe sabbe dhammā “visuddhāmatasandāyī”ti",
  "anya-e0812n3:616_8": "sabbe visesanadhammā sādhāraṇā ambhodhisaddhammānaṁ samānā, aññatra tu “icchitatthapado”tiādike",
  "anya-e0812n3:616_9": "aññasmiṁ udāharaṇe pana tayaṁ “icchitatthapado, sāro, sacchāyo”ti visesanattayaṁ",
  "anya-e0812n3:616_10": "sādhāraṇaṁ. Phalapupphopasobhitabhāvo pana rukkhāveṇiko, “apubbo”iccādikaṁ visesanameva.",
  "anya-e0812n3:616_11": "Tathā hi iminā rukkhadhammabhūto koci viseso pakāsito na hotīti visesanattaṁ aññesuyeva vuttaṁ.",
  "anya-e0812n3:617": "268.",
  "anya-e0812n3:618": "Vatthuno’ññappakārena, ṭhitā vutti tadaññathā;",
  "anya-e0812n3:619": "Parikappīyate yattha, sā hoti parikappanā.",
  "anya-e0812n3:620_0": "268. Parikappanaṁ parikappeti “vatthuno”ccādinā. Vatthuno sajīvassa nijjīvassa vā",
  "anya-e0812n3:620_1": "vutti avatthā aññappakārena vattumicchitappakārāpekkhāya aññeneva rūpena ṭhitā, tasseva",
  "anya-e0812n3:620_2": "tato yathāvaṭṭhitappakārato aññathā aññena pakārena parikappīyate yattha vuttiyaṁ,",
  "anya-e0812n3:620_3": "sā parikappanā hoti, parikappīyate aññathā karīyate vatthuṭṭhiti etissanti katvā.",
  "anya-e0812n3:621_0": "268. Idāni parikappanaṁ dasseti “vatthuno”iccādinā. Vatthuno yassa kassaci saviññāṇakaaviññāṇakapadatthassa",
  "anya-e0812n3:621_1": "vutti pavatti aññappakārena kappanīyappakārato aññena vijjamānappakārena ṭhitā pavattamānā,",
  "anya-e0812n3:621_2": "tadaññathā tato vijjamānappakārato aññenāvijjamānappakārena yattha vuttiyaṁ parikappīyate,",
  "anya-e0812n3:621_3": "sā parikappanā nāma hoti. Parikappīyate aññathā karīyate vatthuṭṭhiti etissamiti viggaho.",
  "anya-e0812n3:622": "269.",
  "anya-e0812n3:623": "Upamābbhantarattena, kiriyādivasena ca;",
  "anya-e0812n3:624": "Kameno’dāharissāmi, vividhā parikappanā.",
  "anya-e0812n3:625": "269. Bhedaṁ tassā dasseti “upamā”iccādinā. Upamā abbhantare yassā, tassā bhāvo, tena ca, kiriyādivasena ca vividhā nānappakārā parikappanā idāni kamena udāharissāmi.",
  "anya-e0812n3:626_0": "269. Idāni tassa bhedaṁ dasseti “upamābbhantare”ccādinā. Upamābbhantarattena upamāya",
  "anya-e0812n3:626_1": "abbhantare vijjamānattā ca kiriyādivasena ca vividhā parikappanā kamena udāharissāmi.",
  "anya-e0812n3:626_2": "Upamā abbhantare assā parikappanāyeti ca, tassā bhāvoti ca, aneke vidhā pakārā yāsamiti ca viggaho.",
  "anya-e0812n3:627": "Upamābbhantaraparikappanā",
  "anya-e0812n3:628": "270.",
  "anya-e0812n3:629": "Icchābhaṅgāturā’sīnā,",
  "anya-e0812n3:630": "Tā’tiniccala’maccharā;",
  "anya-e0812n3:631": "Vasaṁ nentīva dhīraṁ taṁ,",
  "anya-e0812n3:632": "Tadā yogābhiyogato.",
  "anya-e0812n3:633_0": "270. Udāharati “icchā”iccādi. Icchābhaṅgena “buddhaṁ bhagavantaṁ vase vattessāmā”ti",
  "anya-e0812n3:633_1": "bodhimūle katābhilāsavināsena āturā dukkhitā atiniccalasabhāvappattā atiniccalaṁ",
  "anya-e0812n3:633_2": "nāsikagge nayane katānatāvasena accantamakriyamāsīnā nisinnā tā accharā yoginisaṅkāsā",
  "anya-e0812n3:633_3": "māraṅganāti yathāvaṭṭhitāya sacetanānaṁ māraṅganālakkhaṇānaṁ māraṅganāvalakkhaṇānaṁ",
  "anya-e0812n3:633_4": "(ka.) vatthūnaṁ vutti vuttā, sāyamaññathā parikappīyate. Dhīraṁ devaṅganānampi siṅgārabhāvopacaritavilāsātisayenāpi",
  "anya-e0812n3:633_5": "akampattā. Taṁ bhagavantaṁ. Yogo mantānuṭṭhānaṁ, tattha abhiyogato yuñjanena vasamattano",
  "anya-e0812n3:633_6": "āyattabhāvaṁ tadā nentīva vahanti maññeti. Ettha iva saddasutiyā upamāsandeho na",
  "anya-e0812n3:633_7": "kātabbo, savasānayanamakubbantiyo māraṅganā vasaṁ nentīvāti parikappīyante. Hoti ca–",
  "anya-e0812n3:634": "“Vasaṁ nentīva dhīra”nti, nayane no’pamānatā;",
  "anya-e0812n3:635": "Na hi kattukriyāya’tthi, upamānopameyyatāti.",
  "anya-e0812n3:636_0": "Kriyāparikappattepi ayamupamābbhantarā parikappanā, na kevalakriyāparikappanā māraṅganānamacalopavesanassa",
  "anya-e0812n3:636_1": "yogābhiyogena sāmyasandassanato, tathābhūtāya copavesanakriyāya dhīrassāpi tādisassa",
  "anya-e0812n3:636_2": "bhagavato avasānayanattanti parikappanatoti.",
  "anya-e0812n3:637_0": "270. Idāni udāharati “icchā”iccādinā. Icchābhaṅgāturā ajapālanigrodhamūle nisinnaṁ",
  "anya-e0812n3:637_1": "bhagavantaṁ “palobhessāmā”ti māraṅganā attanāyeva katāya icchāya anibbattiyā pīḷitā,",
  "anya-e0812n3:637_2": "atiniccalaṁ hutvā nāsikagge patitadiṭṭhehi samannāgatānaññavuttiyā kriyantaravirahato.",
  "anya-e0812n3:637_3": "Āsīnā jhāyamānā nisinnā tā accharā yoginisadisā taṇhāaratiragāsaṅkhātā māraṅganāyo",
  "anya-e0812n3:637_4": "dhīraṁ siṅgārādhippāyena katānekalīlāvilāsenāpi akampamānaṁ taṁ bhagavantaṁ yogābhiyogato",
  "anya-e0812n3:637_5": "mantajappanasaṅkhātayoge yuñjanena vasaṁ attano vasaṁ tadā attano parājitakāle nentīva",
  "anya-e0812n3:637_6": "pāpenti maññeti. Ettha pubbaddhena māraṅganāsaṅkhātasajīvapadatthānaṁ vijjamānappakāraṁ",
  "anya-e0812n3:637_7": "dassitaṁ. Puna aparaddhena tesameva avijjamānayogābhiyogena vasīkaraṇaṁ kappitaṁ.",
  "anya-e0812n3:637_8": "Māraṅganānaṁ niccalanisajjāya yoginīnaṁ mantajjhayanasadisattā māraṅganānaṁ yoginīnaṁ",
  "anya-e0812n3:637_9": "upamānopameyyattaṁ sāmatthiyā gamyateti esā upamābbhantaraparikappanā nāma. “Nenti",
  "anya-e0812n3:637_10": "ivā”ti payoge katepi kriyāparikappanaṁ na hoteva. Icchāya bhaṅgoti ca, tena āturāti",
  "anya-e0812n3:637_11": "ca, niggataṁ calaṁ calanaṁ asmā āsanasmāti ca, atisayena niccalanti ca, kriyāvisesanaṁ,",
  "anya-e0812n3:637_12": "yoge abhiyogoti ca vākyaṁ.",
  "anya-e0812n3:638": "“Nenti ivā”ti idha ivasaddasutiyā upamājotanatthaṁ ceti saṁsayo na kātabbo, sādhammasaṅkhātaguṇavisesassa sambandhe asati kriyāmattassa upamābhāvato. Vuttaṁ hi–",
  "anya-e0812n3:639": "“Vasaṁ nentīva dhīra”nti, nayena no’pamānatā;",
  "anya-e0812n3:640": "Na hi kattukriyāya’tthi, upamānopameyyatāti.",
  "anya-e0812n3:641_0": "“Vasaṁ nentīva dhīra”nti ettha nayane gamyamāne pāpane upamānatā upamānabhāvo natthi,",
  "anya-e0812n3:641_1": "hi tatheva, kattukriyāya kattusambandhiyā kriyāya upamānopameyyatā upamānabhāvo upameyyabhāvo",
  "anya-e0812n3:641_2": "natthīti ayaṁ hetthattho.",
  "anya-e0812n3:642": "Kriyāparikappanā",
  "anya-e0812n3:643": "271.",
  "anya-e0812n3:644": "Gajaṁ māro samāruḷho, yuddhāya’ccanta’munnataṁ;",
  "anya-e0812n3:645": "Magga’manvesati nūna, jinabhīto palāyituṁ.",
  "anya-e0812n3:646_0": "271.“Gaja”miccādi. Yuddhāya accantamatisayena unnatamuccaṁ gajaṁ hatthiṁ samāruḷho",
  "anya-e0812n3:646_1": "māro vasavattī taṁ jinātīti atthena jinato bhīto palāyituṁ kiñci nilīyanaṭṭhānaṁ",
  "anya-e0812n3:646_2": "maggaṁ pathaṁ anvesati nūna maññe. Iti kriyāparikappanā ārohanakriyāya maggamanvesanatthanti parikappitattā.",
  "anya-e0812n3:647_0": "271.“Gaja”miccādi. Yuddhāya yuddhatthaṁ accantaṁ atisayena unnataṁ diyaḍḍhasatayojanāyāmānurūpauccaguṇasamannāgataṁ",
  "anya-e0812n3:647_1": "gajaṁ girimekhalaṁ samāruḷho māro jinā bhīto palāyituṁ maggaṁ nibbhayaṁ pathaṁ anvesati",
  "anya-e0812n3:647_2": "nūna gavesati maññe. Yuddhatthaṁ kurumāno gajārohanaṁ maggānvesanatthamiti kavinā",
  "anya-e0812n3:647_3": "parikappitattā esā kriyāparikappanā nāma. Accantamiti asaṅkhya sasaṅkhyabhāvepi pakaraṇato",
  "anya-e0812n3:647_4": "ādhikke eva vattati.",
  "anya-e0812n3:648": "Guṇaparikappanā",
  "anya-e0812n3:649": "272.",
  "anya-e0812n3:650": "Muninda pādadvande te, cārurājīvasundare;",
  "anya-e0812n3:651": "Maññe pāpābhisammadda-jātasoṇena soṇimā.",
  "anya-e0812n3:652_0": "272. Muninda te cāru ca taṁ rājīvaṁ padumañca tamiva sundaraṁ tasmiṁte pādadvande",
  "anya-e0812n3:652_1": "soṇimā lohitattaguṇo, iti yathāvaṭṭhitā acetanassa lohitattalakkhaṇassa vatthuno",
  "anya-e0812n3:652_2": "vutti vuttā, sāyamaññathā parikappīyate. Pāpānaṁ kilesārīnaṁ abhisammaddena atisayaṁ",
  "anya-e0812n3:652_3": "sampisanena jātaṁ soṇaṁ rudhiraṁ, tena jātoti maññe. Iti guṇaparikappanā pādadvandasannihitalohitattaguṇassa",
  "anya-e0812n3:652_4": "“pāpā…pe… soṇene”ti parikappitattā.",
  "anya-e0812n3:653_0": "272.“Muninde”ccādi. He muninda te tava cārurājīvasundare manuññapadumasundare pādadvande",
  "anya-e0812n3:653_1": "soṇimā rattavaṇṇaṁ pāpābhisammaddajātasoṇena maññe saparasantānagatapāpānaṁ sammaddanena",
  "anya-e0812n3:653_2": "jātena rudhirenāti maññe. Sabbaññuno pāde bhavantarasiddhapuññakammānubhāvena jātarattavaṇṇaṁ",
  "anya-e0812n3:653_3": "“pāpābhisammaddanenā”ti parikappitattā ayaṁ guṇaparikappanā nāma. Cāru ca taṁ rājīvañcāti",
  "anya-e0812n3:653_4": "ca, pāpānaṁ abhisammaddoti ca, tena jātañcāti ca, tañca taṁ soṇañcāti ca, soṇassa bhāvoti ca viggaho.",
  "anya-e0812n3:654": "273.",
  "anya-e0812n3:655": "Maññesaṅke dhuvaṁ nūna-miva’miccevamādihi;",
  "anya-e0812n3:656": "Sā’yaṁ byañjīyate kvāpi, kvāpi vākyena gamyate.",
  "anya-e0812n3:657_0": "273. Vohāratthaṁ parikappanāsūcake sadde dassento āha “maññe”iccādi. Iti evarūpo",
  "anya-e0812n3:657_1": "saddarāsi ādi yesaṁ “takkemi, parikappemi, cintayāmi, yathe”tyevamādīnaṁ, tehi sāyaṁ",
  "anya-e0812n3:657_2": "parikappanā kvāpi yathāvutte byañjīyate pakāsīyate, kvāpi katthaci pana vākyena gamyate",
  "anya-e0812n3:657_3": "maññeiccādīnamabhāvepīti.",
  "anya-e0812n3:658_0": "273. Vohārasukhatthaṁ parikappanāpakāsake sadde dasseti “maññe”ccādinā. Maññe, saṅke,",
  "anya-e0812n3:658_1": "dhuvaṁ, nūna, iva, evamādīhi saddehi sāyaṁ parikappanā kvāpi ettha viya katthaci",
  "anya-e0812n3:658_2": "byañjīyate pakāsīyate, kvāpi katthaci vākyena kriyākārakasambandhasahitapadasamudāyena",
  "anya-e0812n3:658_3": "gamyate ivādisaddayogābhāvepi kevalaṁ vākyasāmatthiyeneva ñāyate. “Maññe”ccādipadapañcakaṁdvandasamāsena",
  "anya-e0812n3:658_4": "niddiṭṭhaṁ. Iti evaṁ pakāro saddasamudāyo ādi yesaṁ “takkemi, parikappemi, cintayāmi,",
  "anya-e0812n3:658_5": "yathā”tiānīnanti viggaho.",
  "anya-e0812n3:659": "Gammaparikappanā",
  "anya-e0812n3:660": "274.",
  "anya-e0812n3:661": "Dayāsañcārasarasādayāsañjātasarasā (ka.), dehā nikkhantakantiyo;",
  "anya-e0812n3:662": "Pīṇentā jina te sādhu-janaṁ sarasataṁ nayuṁ.",
  "anya-e0812n3:663_0": "274. Udāharati “dayā”iccādi. Raso sineho, tena saha vattamāno saraso. Deho. Dayāya",
  "anya-e0812n3:663_1": "karuṇāya sañcāro dukkhitasattavisayā nirantarappavatti, tena saraso, tato. Jina te",
  "anya-e0812n3:663_2": "dehā sarīrato nikkhantakantiyo sādhujanaṁ pīṇentā tappentā tameva janaṁ sarasataṁ",
  "anya-e0812n3:663_3": "sapemataṁ nayuṁ pāpesuṁ, tādisaṁ tathāvidhadehanikkhantakantī naṁ sādhujanaṁ pīṇenti.",
  "anya-e0812n3:663_4": "Gammamānaparikappanāyaṁ yato kantiyo laddhasarasasarīrasaṁsaggā sayampi sarasā iva",
  "anya-e0812n3:663_5": "attānaṁ sevamānampi sādhujanaṁ sarasataṁ nentīti gamyate.",
  "anya-e0812n3:664_0": "274. Vākyagammaparikappanamudāharati “daye”ccādinā. He jina te dayāsañcārasarasā",
  "anya-e0812n3:664_1": "dukkhitasattavisayāya karuṇāya savisaye nirantarappavattiyā sañjātasnehato dehā sarīrato",
  "anya-e0812n3:664_2": "nikkhantakantiyo dasadisāsu niggatā nīlādichabbaṇṇaraṁsiyo sādhujanaṁ katapuññaṁ",
  "anya-e0812n3:664_3": "uttamajanaṁ pīṇentā sarasataṁsasnehabhāvaṁ pemasahitattaṁ nayuṁ tameva sādhujanaṁ",
  "anya-e0812n3:664_4": "pāpesuṁ. “Sarasataṁ nayu”nti ettha “sādhujana”nti sutasambandhena ñāyati. Karuṇāsinehasommadehasaṁsaggato",
  "anya-e0812n3:664_5": "kantiyo sayampi nissayaguṇato sommabhūtā attānaṁ visayaṁ katvā pavattajanepi muduṁ",
  "anya-e0812n3:664_6": "karontevāti ivādīnaṁ abhāvepi vākyagammaparikappanā. Ettha acetanānaṁ kantivatthūnaṁ",
  "anya-e0812n3:664_7": "janapasādasaṅkhātavatthuṭṭhiti “dayāsañcārasarasā ivā”ti evamādiaññappakārena parikappito.",
  "anya-e0812n3:664_8": "Dayāya sañcāro punappunaṁ pavattīti ca, saha rasena snehena vattamānoti ca, dayāsañcārena",
  "anya-e0812n3:664_9": "sarasoti ca, nikkhantā ca tā kantiyo ceti ca, sādhu ca so jano ceti ca, sarasassa bhāvoti ca vākyaṁ.",
  "anya-e0812n3:665": "275.",
  "anya-e0812n3:666": "Ārabhantassa yaṁ kiñci, kattuṁ puññavasā puna;",
  "anya-e0812n3:667": "Sādhanantaralābho yo, taṁ vadanti samāhitaṁ.",
  "anya-e0812n3:668_0": "275. Samāhitaṁ samāharati “ārabhantassi”ccādinā. Yaṁ kiñci kāriyaṁ kattuṁ sattubhaṅgādikaṁ",
  "anya-e0812n3:668_1": "ārabhantassa sajjībhūtassa yassa kassaci pumuno puññavasā kusalabalena kāraṇena kusalasāmatthiyena",
  "anya-e0812n3:668_2": "puna sādhyate sādhiyamaneneti sādhanaṁ, tato tameva vā antaramaññaṁ, tassa lābho,",
  "anya-e0812n3:668_3": "aññakāraṇalābhoti attho. Taṁ samāhitaṁ vadanti, samādhānaṁ samāhitaṁ.",
  "anya-e0812n3:669_0": "275. Idāni samāhitālaṅkāraṁ dasseti “ārabha”miccādinā. Yaṁ kiñci amittavijayādikaṁ",
  "anya-e0812n3:669_1": "kattuṁ ārabhantassa yassa puññavasā kusalabalena puna yo sādhanantaralābho tasseva",
  "anya-e0812n3:669_2": "kāriyasiddhiyā upakārakassa aññasādhanassa yo lābho atthi, taṁ kāraṇalābhaṁ samāhitaṁ",
  "anya-e0812n3:669_3": "vadanti tasseva kāriyassa samādhānattā patiṭṭhitattā samāhitaṁ iti kavino kathenti.",
  "anya-e0812n3:669_4": "Sādhyate sādhiyamaneneti ca, tañca taṁ antaramaññañceti ca, tassa lābhoti ca, samādhānamiti ca vākyaṁ.",
  "anya-e0812n3:670": "276.",
  "anya-e0812n3:671": "Mārāribhaṅgābhimukha-manaso tassa satthuno;",
  "anya-e0812n3:672": "Mahāmahī mahārāvaṁ, ravī’ya’mupakārikā.",
  "anya-e0812n3:673_0": "276. Udāharati “māra”iccādi. Mārārino mārasattuno bhaṅge abhibhave abhimukhaṁ na",
  "anya-e0812n3:673_1": "parammukhaṁ manaṁ yassa tassa satthuno upakārikā āraddhamārabhaṅgakriyānuggāhikā",
  "anya-e0812n3:673_2": "mahāmahī ayaṁ mahārāvaṁ mārāridussahaṁ mahānādaṁ ravī akāsi. Idha mārāribhañjanaṁ",
  "anya-e0812n3:673_3": "kāriyamāraddhaṁ, tassa puññavaseneva mahīrāvo aparaṁ sādhanaṁ samāpannanti lakkhaṇaṁ yojanīyaṁ.",
  "anya-e0812n3:674_0": "276.“Mārāri”ccādi. Mārāribhaṅgābhimukhamanaso mārasaṅkhātassa sattuno maddane abhimukhacittassa",
  "anya-e0812n3:674_1": "tassa satthuno upakārikā āraddhamāravijayassa upatthambhikā ayaṁ mahāmahī mahārāvaṁ",
  "anya-e0812n3:674_2": "mārassa hadayavatthuṁ maddanto maddantī (?) viya sahitumasakkuṇeyyaṁ mahānādaṁ ravī",
  "anya-e0812n3:674_3": "akāsi. Ettha mārabhaṅgajananaṁ satthūhi āraddhakāriyaṁ, tasseva siddhiyā hetubhūtaṁ",
  "anya-e0812n3:674_4": "aññakāraṇaṁ nāma mahīrāvo. Māro eva ari sattūti ca, tassa bhaṅgoti ca, tasmiṁ abhimukhaṁ",
  "anya-e0812n3:674_5": "manaṁ yasseti ca, mahantī ca sā mahī ceti ca viggaho.",
  "anya-e0812n3:675": "277.",
  "anya-e0812n3:676": "Avatvā’bhimataṁ tassa, siddhiyā dassana’ññathā;",
  "anya-e0812n3:677": "Vadanti taṁ pariyāya-vuttīti sucibuddhayo.",
  "anya-e0812n3:678_0": "277. Pariyāyavuttiṁ paṭipādeti “avatvā”iccādinā. Abhimataṁ kiñci atthaṁ dhanadānādilakkhaṇaṁ",
  "anya-e0812n3:678_1": "avatvā añjasā vācakabyāpārena anākhyāya tassābhimatassatthassa siddhiyā nipphādanatthaṁ",
  "anya-e0812n3:678_2": "aññathā aññena pakārena tannibbattianuguṇena yaṁ dassanaṁ vacanaṁ, taṁ sucibuddhayo",
  "anya-e0812n3:678_3": "pariyāyavuttīti vadanti. Pariyāyena vacanaṁ pariyāyavuttīti.",
  "anya-e0812n3:679_0": "277. Idāni pariyāyavuttiṁ dasseti “avatvā”iccādinā. Abhimataṁ iṭṭhaṁ dhanadānādisarūpaṁ",
  "anya-e0812n3:679_1": "dhanadhaññādiṁ (sīhaḷabyākhyāyaṁ) yaṁ kiñci atthaṁ avatvā ujumakathetvā tassa abhimatatthassa",
  "anya-e0812n3:679_2": "siddhiyā nipphattiyā aññathā vattumicchitatthassānurūpenāññappakārena dassanaṁ yaṁ",
  "anya-e0812n3:679_3": "kiñci dassanaṁ kathanamatthi, sucibuddhayo pariyāyavuttīti taṁ vadanti. Pariyāyena",
  "anya-e0812n3:679_4": "vutti kathanamiti ca, suci buddhi yesamiti ca vākyaṁ.",
  "anya-e0812n3:680": "278.",
  "anya-e0812n3:681": "Vivaṭaṅgaṇanikkhittaṁ, dhana’mārakkhavajjitaṁ;",
  "anya-e0812n3:682": "Dhanakāma yathākāmaṁ, tuvaṁ gaccha yadi’cchasi.",
  "anya-e0812n3:683_0": "278. Udāharati “vivaṭaṅgaṇe”ccādi. Dhanaṁ vivaṭe kenaci anāvaṭattā aṅgaṇe pakāsappadese",
  "anya-e0812n3:683_1": "nikkhittaṁ atha ca pana ārakkhavajjitaṁ. Dhanaṁ kāmetīti dhanakāmāti āmantanaṁ. Tuvaṁ",
  "anya-e0812n3:683_2": "yadi icchasi gantuṁ dhanaṁ vā, yathākāmaṁ gaccheti dhanāvaharaṇamicchitamañjasā avatvā",
  "anya-e0812n3:683_3": "taṁsiddhiyā byājena vadati. Pariyāyavutti.",
  "anya-e0812n3:684_0": "278. Udāharati “vivaṭa”miccādinā. Dhanaṁ muttāmaṇiādi vivaṭaṅgaṇanikkhittaṁ pākārādiparikkheparahitattā",
  "anya-e0812n3:684_1": "nirāvaraṇaṭṭhāne yena kenaci ṭhapitaṁ apica ārakkhavajjitaṁ. Bho dhanakāma tuvaṁ",
  "anya-e0812n3:684_2": "yadicchasi dhanaṁ gamanaṁ vā, yathākāmaṁ gacchāti cittenicchitadhanāvaharaṇavidhānaṁ",
  "anya-e0812n3:684_3": "“dhanamāharā”ti ujumavatvā evaṁ byājena vuttattā idaṁ pariyāyavutti nāma. Vivaṭañca",
  "anya-e0812n3:684_4": "taṁ aṅgaṇañceti ca, tasmiṁ nikkhittanti ca, ārakkhena vajjitamiti ca, dhanaṁ kāmetīti",
  "anya-e0812n3:684_5": "ca, kāmaṁ taṇhaṁ taṁsampayuttaṁ vā cittamanatikkammāti ca vākyaṁ.",
  "anya-e0812n3:685": "279.",
  "anya-e0812n3:686": "Thutiṁ karoti nindanto, viya taṁ byājavaṇṇanaṁ;",
  "anya-e0812n3:687": "Dosābhāsā guṇā eva, yanti sannidhi’matrahi.",
  "anya-e0812n3:688_0": "279. Byājavaṇṇanaṁ vaṇṇeti “thuti”miccādinā. Nindanto viya dosaṁ nidassento viya",
  "anya-e0812n3:688_1": "thutiṁ karoti vaṇṇaṁ bhāsati, taṁ byājathutilakkhaṇaṁ byājavaṇṇanaṁ nāma. Kathamettha",
  "anya-e0812n3:688_2": "guṇā patīyantīti āha “dosi”ccādi. Atra vuttivisese dosā viya ābhāsanti paṭibhanti.",
  "anya-e0812n3:688_3": "Tādisapadādinā dosābhāsā guṇā eva iddhimantatādayo na dosopi koci sannidhimavaṭṭhānaṁ",
  "anya-e0812n3:688_4": "yanti. Hīti avadhāraṇe atra byājavaṇṇanamevidaṁ, na nindakamiti.",
  "anya-e0812n3:689_0": "279. Idāni byājavaṇṇanaṁ dasseti “thuti”ccādinā. Nindanto viya dosaṁ dassento viya",
  "anya-e0812n3:689_1": "thutiṁ karoti vaṇṇanaṁ karoti, taṁ vaṇṇanākaraṇaṁ byājavaṇṇanaṁ nāma hoti. Nindāsabhāvena",
  "anya-e0812n3:689_2": "pavattathutittā nindā eveti ce? Atra asmiṁ vuttivisese dosābhāsā dosā viya paṭibhāsamānā",
  "anya-e0812n3:689_3": "guṇā eva tādisapadappayogena iddhimantatādayo guṇāva sannidhiṁ guṇasabhāvāvaṭṭhānaṁ",
  "anya-e0812n3:689_4": "yanti pāpuṇantīti. Byājena vaṇṇanamiti ca, dosā iva ābhāsanti paṭibhāsantīti ca vākyaṁ.",
  "anya-e0812n3:690": "280.",
  "anya-e0812n3:691": "Sañcāletu’malaṁ tvaṁ’si, bhusaṁ kuvalayā’khilaṁ;",
  "anya-e0812n3:692": "Visesaṁ tāvatā nātha, guṇānaṁ te vadāma kiṁ.",
  "anya-e0812n3:693_0": "280. Udāharati “sañcāletu”miccādinā. Nātha tvaṁ akhilaṁ kuvalayaṁ uppalaṁ pathavīvalayañceti",
  "anya-e0812n3:693_1": "siliṭṭhaṁ sañcāletuṁ bhamayitumito cito ca bhusamaccantaṁ alaṁ samatthopi tāvatā",
  "anya-e0812n3:693_2": "taṁmattena te guṇānaṁ visesaṁ atisayalakkhaṇaṁ kiṁ kena kāraṇena vadāma. Iha uppalacālanasāmatthiyavibhāvanavasena",
  "anya-e0812n3:693_3": "nindati, tāva nikhilabhūmaṇḍalasañcālāvikaraṇato paramāya thutiyā saṁyojitoyaṁ bhagavā",
  "anya-e0812n3:693_4": "mahānubhāvaṁ vicitavāti bhuvanamaṇḍalasikhāmaṇīti. Byājavaṇṇanamīdisamaccantaṁ ramaṇīyaṁ,",
  "anya-e0812n3:693_5": "tadidañca sabbathā silesamupajīvati.",
  "anya-e0812n3:694_0": "280. Idāni udāharati “sañcāletu”miccādinā. Nātha tvaṁ akhilaṁ kuvalayaṁ nissesaṁ",
  "anya-e0812n3:694_1": "nīluppalavanaṁ pathavīmaṇḍalaṁ vā sañcāletuṁ kampetuṁ bhusamatisayena alaṁ samattho,",
  "anya-e0812n3:694_2": "tāvatā te guṇānaṁ visesamatisayaṁ kiṁ vadāma kathaṁ bhaṇāmāti. Kuvalayasaddassa uppalavisesavācakattā",
  "anya-e0812n3:694_3": "paṭhamaṁ nindāva, tasseva saddassa pathavīmaṇḍalavācakattā “iddhimato tava idaṁ kiṁ",
  "anya-e0812n3:694_4": "visesa”nti uttamaguṇavaṇṇanā katā hoti. Īdisā byājavaṇṇanā pasatthā, sā ca sabbathā",
  "anya-e0812n3:694_5": "silesaṁ nissāya pavattatīti. Kuyā pathaviyā valayaṁ maṇḍalamiti samāso.",
  "anya-e0812n3:695": "281.",
  "anya-e0812n3:696": "Visesi’cchāyaṁ dabbassa, kriyājātiguṇassa ca;",
  "anya-e0812n3:697": "Vekalladassanaṁ yatra, viseso nāma’yaṁ bhave.",
  "anya-e0812n3:698_0": "281. Visesavuttiṁ vatteti “visesicchāya”miccādinā. Visese atisaye kismiñcipi kāriyavisese",
  "anya-e0812n3:698_1": "icchāyaṁ dabbādīnaṁ yatra vekallassa abhāvassa dassanaṁ vacanaṁ, ayaṁ viseso nāma",
  "anya-e0812n3:698_2": "visesavutti nāma bhave.",
  "anya-e0812n3:699_0": "281. Idāni visesālaṅkāraṁ dasseti “visesi”ccādinā. Visesicchāyaṁ atisaye kāriyavisese",
  "anya-e0812n3:699_1": "icchāyaṁ sati dabbassa ca kriyājātiguṇassa ca yatra yasmiṁ vuttivisese vekalladassanaṁ",
  "anya-e0812n3:699_2": "abhāvakathanamatthi, ayaṁ viseso nāma bhave visesavutti nāma siyāti. Vikalassa bhāvoti",
  "anya-e0812n3:699_3": "ca, tassa dassanamiti ca vākyaṁ.",
  "anya-e0812n3:700": "282.",
  "anya-e0812n3:701": "Na rathā na ca mātaṅgā, na hayā na padātayo;",
  "anya-e0812n3:702": "Jito mārāri muninā, sambhārāvajjanena hi.",
  "anya-e0812n3:703": "Dabbavisesavutti.",
  "anya-e0812n3:704": "282. Udāharati “na rathā”iccādi. Subodhaṁ. Atra ca vijayopakaraṇacaturaṅgānīkalakkhaṇadabbābhāvena samatiṁsapāramitāsaṅkhatasambhārāvajjanasseva mārārivijayalakkhaṇo viseso vutto.",
  "anya-e0812n3:705_0": "282.“Na rathā”iccādi. Rathā tayo antamaso saparivārānaṁ tiṇṇaṁ rathānaṁ anīkavohārato",
  "anya-e0812n3:705_1": "tādisā tayo rathā ca natthi. Mātaṅgā tayo vuttanayena anīkasaṅkhātā tayo mātaṅgā",
  "anya-e0812n3:705_2": "ca natthi. Na hayā tayo tādisā anīkasaṅkhātā tayo assā ca natthi. Padā na antamaso",
  "anya-e0812n3:705_3": "sāyudhānaṁ catunnaṁ purisānaṁ anīkavohārato tādisā cattāro purisā padā ca natthi.",
  "anya-e0812n3:705_4": "Tathāpi muninā sambhārāvajjanena hi samatiṁsapāramidhammānaṁ ābhogakaraṇeneva mārāri",
  "anya-e0812n3:705_5": "mārapaccattiko jito abhibhavito. Iha jayopakaraṇabhāvena ṭhitānaṁ rathānīkādīnaṁ",
  "anya-e0812n3:705_6": "dabbānaṁ vekallaṁ dassetvā sattuvijayasabhāvānaṁ sambhārānaṁ āvajjanavisesassa vuttattā",
  "anya-e0812n3:705_7": "esā dabbavisesavutti nāma. Ratho nāma catupurisaparivāro, tādisaṁ rathattayaṁ rathānīkaṁ",
  "anya-e0812n3:705_8": "nāma. Hatthī pana dvādasapurisaparivāro hoti, tādisaṁ hatthittayaṁ hatthānīkaṁ nāma.",
  "anya-e0812n3:705_9": "Asso tipurisaparivāro, tādisaṁ hayattayaṁ hayānīkaṁ nāma. Sāyudhā cattāro purisā",
  "anya-e0812n3:705_10": "padānīkaṁ nāma. Iha rathādīsu ṭhitā viya sīghaṁ pādabalena gantvā yujjhamānā purisā",
  "anya-e0812n3:705_11": "pādopacārena “pādā”ti vuttā. Rathādīnaṁ pamāṇaṁ tayoti anīkaṭṭhāne dassetvā purisapamāṇassāvuttepi",
  "anya-e0812n3:705_12": "antamaso cattāro purisā anīkaṁ nāma hontīti pakaraṇato cattāroti ñāyati. No ce? Sāvudhapurisavācakassa",
  "anya-e0812n3:705_13": "padātisaddassa “padātayo”ti bahuvacanena rūpasambhavato “rathā na, mātaṅgā na, hayā",
  "anya-e0812n3:705_14": "na, padātayo na” iti sambandho. Dabbavisesavutti dabbena dabbapaṭisedhanato visesakathanaṁ",
  "anya-e0812n3:705_15": "visesassa vuttīti ca, dabbena dabbapaṭisedhena visesavuttīti ca vākyaṁ. Kriyāvisesavutyādittayampi evameva daṭṭhabbaṁ.",
  "anya-e0812n3:706": "283.",
  "anya-e0812n3:707": "Na baddhā bhūkuṭineva, phurito dasanacchado;",
  "anya-e0812n3:708": "Mārāribhaṅgañcā’kāsi, munivīro varo sayaṁ.",
  "anya-e0812n3:709": "Kriyāvisesavutti.",
  "anya-e0812n3:710_0": "283.“Na baddhā”iccādi. Bhūkuṭi bhamubhaṅgo kopajanito na baddhā na racitā, dasanacchado",
  "anya-e0812n3:710_1": "cādharo neva phurito neva kampito kopena. Tathāpi ca varo uttamo munivīro sayaṁ mārārino",
  "anya-e0812n3:710_2": "bhaṅgaṁ parājayaṁ akāsīti. Bhūkuṭibandhanādikriyāvigamena nibbikāravijayalakkhaṇo viseso dassito.",
  "anya-e0812n3:711_0": "283.“Na baddhā”iccādi. Bhūkuṭi kopavikārabhūto bhamubhaṅgopi na baddhā na katā, dasanacchado",
  "anya-e0812n3:711_1": "dantāvaraṇo neva phurito na kampāpito. Tathāpi varo uttamo munivīro muniguṇavīraguṇayutto",
  "anya-e0812n3:711_2": "tathāgato sayaṁ mārāribhaṅgañca akāsīti. Ettha bhamubhaṅgaracanādikaṁ kriyaṁ akatvā",
  "anya-e0812n3:711_3": "nibbikārassa mārabhaṅgasabhāvavisesassa nibbikāramārabhaṅgassa (ka.) vuttattā esā",
  "anya-e0812n3:711_4": "kriyāvisesavutti nāma. Bhūnaṁ kuṭi vaṅkatāti ca, māro eva arīti ca, tesaṁ bhaṅgoti ca vākyaṁ.",
  "anya-e0812n3:712": "284.",
  "anya-e0812n3:713": "Na disāsu byattātatā (sī.)raṁsi,",
  "anya-e0812n3:714": "Nā’loko lokapatthaṭo;",
  "anya-e0812n3:715": "Tathāpya’ndhatamaharaṁ,",
  "anya-e0812n3:716": "Paraṁ sādhusubhāsitaṁ.",
  "anya-e0812n3:717": "Jātivisesavutti.",
  "anya-e0812n3:718_0": "284.“Ni”ccādi. Disāsu dasasu byattā patthaṭā raṁsi na bhavati. Loke sakalasmiṁ patthaṭo",
  "anya-e0812n3:718_1": "vitthato ālokona bhavati. Tathāpīti visesanicchāyaṁ, tajjātikattābhāvepi sādhūnaṁ",
  "anya-e0812n3:718_2": "subhāsitaṁ saddhammasaṅkhātaṁ paramaccantameva andhatamaṁ iṭṭhāniṭṭhāvekallato paññācakkhussa",
  "anya-e0812n3:718_3": "andhakāraṁ mohandhakāraṁ haratīti andhatamaharanti. Raṁsiyā andhakārāpahārasamatthāya",
  "anya-e0812n3:718_4": "nivattiyā viseso subhāsitassa dassito.",
  "anya-e0812n3:719_0": "284.“Na disāsu”iccādi. Disāsu byattā patthaṭā raṁsipi natthi, lokapatthaṭo ālokopi",
  "anya-e0812n3:719_1": "natthi. Tathāpi sādhusubhāsitaṁ saddhammo paramaccantaṁ andhatamaharaṁ atthānatthatīraṇakkhamassa",
  "anya-e0812n3:719_2": "paññācakkhussa andhakārakamohatamaṁ haraṁ hotīti. Idha andhakāraviddhaṁsane samatthaṁ",
  "anya-e0812n3:719_3": "raṁsijātyādikaṁ paṭisedhetvā subhāsitassa andhakārāpaharaṇasaṅkhātassa visesassa",
  "anya-e0812n3:719_4": "vuttattā ayaṁ jātivisesavutti nāma. Loke patthaṭoti ca, andhetīti andho moho, tamasadisattā",
  "anya-e0812n3:719_5": "andhoyeva tamoti ca, taṁ haratīti ca, sādhūnaṁ subhāsitamiti ca vākyaṁ.",
  "anya-e0812n3:720": "285.",
  "anya-e0812n3:721": "Na kharaṁ na hi vā thaddhaṁ, muninda vacanaṁ tava;",
  "anya-e0812n3:722": "Tathāpi gāḷhaṁ khanati, nimmūlaṁ janatāmadaṁ.",
  "anya-e0812n3:723": "Guṇavisesavutti.",
  "anya-e0812n3:724_0": "285.“Na khara”miccādi. Muninda tava vacanaṁ na kharaṁ na lūkhaṁ, na thaddhaṁ vā kaṭhinañca",
  "anya-e0812n3:724_1": "na hi. Tathāpi tādisakharattādiguṇābhāvepi janatāya janasamūhassa madaṁ gāḷhaṁ daḷhaṁ",
  "anya-e0812n3:724_2": "taṇhaṁ (ka.) katvā nimmūlaṁ khanatīti. Ayosaṅkumhi pasiddhakharattādiguṇanisedhena",
  "anya-e0812n3:724_3": "munindavacanassa viseso āvikato.",
  "anya-e0812n3:725_0": "285.“Na khara”miccādi. He muninda tava vacanaṁ kharaṁ kakkasaṁ na hoti, thaddhaṁ",
  "anya-e0812n3:725_1": "vā na hoti. Tathāpi janatāmadaṁ janasamūhassa jātyādiṁ nissāya pavattaṁ gabbaṁ gāḷhaṁ",
  "anya-e0812n3:725_2": "daḷhaṁ katvā nimmūlaṁ mūlamasesetvā khanatīti. Khaṇanakkhamaayosaṅkuādīsu labbhamānaṁ",
  "anya-e0812n3:725_3": "kharattādiguṇaṁ paṭisedhetvā buddhavacanassa madakhaṇanasabhāvasaṅkhātassa visesassa",
  "anya-e0812n3:725_4": "vuttattā ayaṁ guṇavisesavutti nāma hoti. Natthi mūlamassa khaṇanassāti ca, janānaṁ",
  "anya-e0812n3:725_5": "samūhoti ca, tāya madoti ca viggaho. “Gāḷhaṁ nimmūla”nti khaṇanakriyāya visesanattā",
  "anya-e0812n3:725_6": "gāḷhaṁ nimmūlaṁ khaṇanaṁ karotīti yojanā.",
  "anya-e0812n3:726": "286.",
  "anya-e0812n3:727": "Dassīyate’tidittaṁ…tirittaṁ (ka.)tu,",
  "anya-e0812n3:728": "Sūravīrattanaṁ yahiṁ;",
  "anya-e0812n3:729": "Vadanti viññū vacanaṁ,",
  "anya-e0812n3:730": "Ruḷhāhaṅkāramīdisaṁ.",
  "anya-e0812n3:731": "286. Ruḷhāhaṅkāraṁ vadanti.",
  "anya-e0812n3:732_0": "286. Idāni ruḷhāhaṅkāraṁ dasseti “dassīyate” iccādinā. Sūravīrattanaṁ sūrabhāvavīrabhāvaṁ",
  "anya-e0812n3:732_1": "atidittaṁ tu atisayena pana dittaṁ yahiṁ vākye dassīyate, īdisaṁ vacanaṁ viññū kavayo",
  "anya-e0812n3:732_2": "ruḷhāhaṅkāramiti vadantīti. Sūro ca vīro cāti ca, tesaṁ bhāvoti ca, ruḷho uggato",
  "anya-e0812n3:732_3": "ahaṅkāro ettha vuttiviseseti ca vākyaṁ.",
  "anya-e0812n3:733": "287.",
  "anya-e0812n3:734": "Dame nandopanandassa,",
  "anya-e0812n3:735": "Kiṁ me byāpāradassanā;",
  "anya-e0812n3:736": "Puttā me pādasambhattā,",
  "anya-e0812n3:737": "Sajjā santeva tādise.",
  "anya-e0812n3:738_0": "287. Udāharati “dame”iccādinā. Nandopanandassa nāgarājassa appameyyamahānubhāvassa",
  "anya-e0812n3:738_1": "dame damane me mama niravadhisarantippameyyappabhāvānucaritakittinopi parassa byāpāradassanā",
  "anya-e0812n3:738_2": "payogapaṭipādanena kiṁ payojanaṁ, na kimpi, yato me pādasambhattā pādāvanatā tādise",
  "anya-e0812n3:738_3": "kammani sajjā baddhakacchā santeva vijjanteva, tatoti yojanīyaṁ.",
  "anya-e0812n3:739_0": "287.“Dame”ccādi. Nandopanandassa nāgarañño dame damakaraṇe byāpāradassanā bhuvanattaye",
  "anya-e0812n3:739_1": "pavattamānaānubhāvena ca sampavattitakittisamūhena ca samannāgatassa mayhaṁ tādisapayogadassanena",
  "anya-e0812n3:739_2": "kiṁ payojanaṁ. Yasmā me pādasambhattā mayhaṁ caraṇāvanatā tādise kicce sajjā sannaddhā",
  "anya-e0812n3:739_3": "puttā bahavo santi eva, tasmāti. Cetovasitāya sūravīrabhāvo iha atiditto dassito",
  "anya-e0812n3:739_4": "hoti. Byāpārassa dassanamiti ca, pādesu sambhattāti ca vākyaṁ.",
  "anya-e0812n3:740": "288.",
  "anya-e0812n3:741": "Sileso vacanā’nekā-",
  "anya-e0812n3:742": "Bhidheyye’kapadāyutaṁ;",
  "anya-e0812n3:743": "Abhinnapadavākyādi-",
  "anya-e0812n3:744": "Vasā tedhā’ya’mīrito.",
  "anya-e0812n3:745_0": "288. Silesaṁ niddisati “sileso”iccādinā. Anekaṁ bhinnamabhidheyyattho yassātyanekābhidheyyaṁ.",
  "anya-e0812n3:745_1": "Ekena samānena padena sarūpena āyutamanvitaṁ yaṁ vacanaṁ vuttīti anuvaditvā so silesoti",
  "anya-e0812n3:745_2": "vidhīyate, yena kenaci rūpena upamānopameyyalakkhaṇatthānaṁ silesanato. Ayañcevaṁlakkhaṇo",
  "anya-e0812n3:745_3": "sileso tedhā īrito. Kathaṁ? Abhinnapadavākyādivasā abhinnamekaṁ padaṁ syādyantatyādyantarūpaṁ",
  "anya-e0812n3:745_4": "yatra, tameva vākyaṁ vākyalakkhaṇopetattā. Taṁ ādi yesaṁ, tesaṁ vasāti attho.",
  "anya-e0812n3:746_0": "288. Idāni silesālaṅkāraṁ dasseti “sileso”ccādinā. Anekābhidheyyaṁ ekapadāyutaṁ ubhayattha",
  "anya-e0812n3:746_1": "sādhāraṇattā tulyena saddarūpena yuttaṁ yaṁ vacanaṁ atthi, so sileso nāma. So pana",
  "anya-e0812n3:746_2": "yena kenaci sādhammarūpena upamānopameyyabhūtānamatthānaṁ siliṭṭhattā aññamaññaṁ",
  "anya-e0812n3:746_3": "phusitvā ṭhitattā sileso nāma. Ayaṁ vuttalakkhaṇo sileso abhinnapadavākyādivasā akatavikārānaṁ",
  "anya-e0812n3:746_4": "syādyantatyādyantapadasamannāgatānaṁ vākyalakkhaṇopetavākyānaṁ pabhedena tedhā īritoti.",
  "anya-e0812n3:746_5": "Anekamabhidheyyaṁ yasseti ca, ekañca taṁ padañceti ca, tena āyutanti ca, abhinnāni",
  "anya-e0812n3:746_6": "padāni yasminti ca, tañca taṁ vākyañcāti ca, taṁ ādi yesaṁ abhinnapadavākyānanti",
  "anya-e0812n3:746_7": "ca, tesaṁ vaso bhedoti ca vākyaṁ.",
  "anya-e0812n3:747": "289.",
  "anya-e0812n3:748": "Andhantamaharo hārī, samāruḷho mahodayaṁ;",
  "anya-e0812n3:749": "Rājate raṁsimālī’yaṁ, bhagavā bodhayaṁ jane.",
  "anya-e0812n3:750": "Abhinnapadavākyasileso.",
  "anya-e0812n3:751_0": "289. Udāharati “andhantami”ccādi. Ayaṁ bhagavā sūriyo mahāmuni ca. Tattha sūriyo",
  "anya-e0812n3:751_1": "tāva andhantamaharo pakatiyandhakāropahārī, mahāmuni tu andhakāramohatamāpahārī.",
  "anya-e0812n3:751_2": "Hārī manuñño sūriyo mahāmuni ca, sūriyo mahodayaṁ mahantaṁ udayaṁ pabbataṁ samāruḷho,",
  "anya-e0812n3:751_3": "mahāmuni tu mahodayaṁ mahantamabbhudayaṁ sammāsambodhisamadhigamarūpaṁ samāruḷho",
  "anya-e0812n3:751_4": "patto. Raṁsīnaṁ mālā, sā assa atthīti raṁsimālī, sūriyo mahāmuni ca. Jane bodhayaṁ",
  "anya-e0812n3:751_5": "niddāpagamanena kilesaniddāpagamanena vā pabodhayanto rājate dibbatīti. Abhinnapadavākyasileso",
  "anya-e0812n3:751_6": "bhaṅgena vinā yathāvaṭṭhānamubhayattha padayojanato.",
  "anya-e0812n3:752_0": "289. Idāni udāharati “andha”miccādinā. Mahodayaṁ mahantaṁ udayaṁ pabbataṁ, sabbaññupadavisaṅkhātamahābhivuddhiṁ",
  "anya-e0812n3:752_1": "vā samāruḷho āruḷho, sampatto vā, andhantamaharo cakkavāḷagabbhe patthaṭapakatighanandhakārassa,",
  "anya-e0812n3:752_2": "ñāṇalocanassa andhakaraṇato andhakāroti vuttamohassa vā viddhaṁsako, hārī teneva",
  "anya-e0812n3:752_3": "manuñño raṁsimālī attano raṁsimālāya samannāgato jane pakatiniddāya kilesaniddāya",
  "anya-e0812n3:752_4": "vā samannāgate satte bodhayaṁ bodhayanto ayaṁ bhagavā divākaro, chahi bhagadhammehi",
  "anya-e0812n3:752_5": "samannāgato buddho vā rājate dibbatīti. Dvīsu pakkhesu padānaṁ samānabhāvena ṭhitattā",
  "anya-e0812n3:752_6": "ayaṁ abhinnapadavākyasileso. Andho ca so tamo ceti ca, taṁ haratīti ca, mahanto ca",
  "anya-e0812n3:752_7": "so udayo pabbato cāti ca, mahanto ca so udayo abbhudayo abhivuddhi cāti ca, raṁsīnaṁ",
  "anya-e0812n3:752_8": "mālāti ca, sā assa atthīti ca, bhago sirī assa sūriyassa atthīti ca, bhago sirīkāmapayatanādippakāro",
  "anya-e0812n3:752_9": "assa satthuno atthīti ca viggaho. Abhinnapadavākyasaṅkhāto sileso. Aparopi attho",
  "anya-e0812n3:752_10": "ettha silissatīti sileso. “Bhinnapadavākyasileso”tiādikampi iminā nayena ñātabbaṁ.",
  "anya-e0812n3:753": "290.",
  "anya-e0812n3:754": "Sāradāmalakābhāso, samānītaparikkhayo;",
  "anya-e0812n3:755": "Kumudākarasambodho, pīṇeti janataṁ sudhī.",
  "anya-e0812n3:756": "Bhinnapadavākyasileso.",
  "anya-e0812n3:757_0": "290.“Sārade”ccādi. Sudhā assa atthīti sudhī, cando. Sobhanā sabbaññutaññāṇarūpaṁ",
  "anya-e0812n3:757_1": "buddhi assa atthīti sudhī, sammāsambuddho. Sārado saradakāle sambhūto amalako nimmalo",
  "anya-e0812n3:757_2": "ābhā sobhā yassa so, cando. Paresaṁ nibbānasāraṁ dadātīti sārado, amalako ābhāso,",
  "anya-e0812n3:757_3": "amalakassa hatthāmalakasseva vā ābhāso asesañeyyāvabodho yassa so, sammāsambuddho.",
  "anya-e0812n3:757_4": "Saṁ sammā kamenānīyamānattā ānīto parikkhayo kaṇhapakkho yena so, cando. Samaṁ vūpasamaṁ",
  "anya-e0812n3:757_5": "ānīto parikkhayo hāni kilesasattukato adhigatakkhayattā yenaso, sammāsambuddho. Kumudākarassa",
  "anya-e0812n3:757_6": "kumudassa raṁsiyā sambodhi vikāso yassa raṁsiyo sambodhi vikāsa’ssa (ka.) so, cando.",
  "anya-e0812n3:757_7": "Kuyā pathaviyā mudaṁ pītiṁ karotīti kumudākaro, sambodho catusaccāvabodho yassa so,",
  "anya-e0812n3:757_8": "sammāsambuddho, janataṁ janasamūhaṁ pīṇetīti. Ayaṁ bhinnapadavākyasileso vuttena",
  "anya-e0812n3:757_9": "vidhinā padānaṁ bhinnattā.",
  "anya-e0812n3:758_0": "290.“Sāra”iccādi. Sārado saradakāle sambhūto, veneyyānaṁ nibbānasāradāyako vā, amalakābhāso",
  "anya-e0812n3:758_1": "nimmalasobho, nimmalaketumālāsamannāgatattā tādisamatthakasobho vā, atha vā sāradāmalakābhāso",
  "anya-e0812n3:758_2": "saradakāle sañjātanimmalasobho, veneyyānaṁ nibbānasāradāyakanimmalasobho vā, atha",
  "anya-e0812n3:758_3": "vā sāradaāmalakaābhāso nibbānasāradāyakahatthāmalakasadisañeyyāvabodho. Samānītaparikkhayo",
  "anya-e0812n3:758_4": "kaṇhapakkhe suṭṭhu kamena ānīto parikkhayo paripuṇṇo vā cando, samasaṅkhatasantiṁ",
  "anya-e0812n3:758_5": "ānītakilesaparihānisaṅkhātaparikkhayo vā. Kumudākarasambodho kumudavikāsanena samannāgato,",
  "anya-e0812n3:758_6": "kusaṅkhātapathavīnissitānaṁ janānaṁ pītijananacatusaccāvabodhena samannāgato vā.",
  "anya-e0812n3:758_7": "Sudhī sudhāsaṅkhātaamatavantatāya tannāmako cando, sundarapaññavantatāya tannāmako",
  "anya-e0812n3:758_8": "sammāsambuddho vā. Janataṁ janasamūhaṁ pīṇetīti. Ubhayapakkhesu padaṁ bhinditvā atthassa",
  "anya-e0812n3:758_9": "yojanato ayaṁ bhinnapadavākyasileso. Sarade bhavo sārado, cando. Sāraṁ dadātīti sārado,",
  "anya-e0812n3:758_10": "bhagavā. “Sārado”ti idaṁ “ābhāso”ti padassa visesanaṁ hoti. Amalakonimmalo ābhāso",
  "anya-e0812n3:758_11": "assa candassāti ca, kamhi matthake ābhāsoti ca, amalo kābhāso assa satthunoti ca,",
  "anya-e0812n3:758_12": "sārado amalako ābhāso yassa candassa bhagavato vāti ca, sārado āmalakassa viya ābhāso",
  "anya-e0812n3:758_13": "ñeyyāvabodho assa bhagavatoti ca, saṁ sammā ānīto parikkhayo kalāhāni aneneti ca,",
  "anya-e0812n3:758_14": "samaṁ vūpasamaṁ ānīto parikkhayo hāni kilesasattuto yeneti ca, kumudānaṁ ākaroti",
  "anya-e0812n3:758_15": "ca, tesaṁ sambodho vikāso yasseti ca, mudaṁ pītiṁ karotīti mudākaro. Kuyā pathaviyā",
  "anya-e0812n3:758_16": "mudākaroti ca, so sambodho catusaccāvabodho yasseti ca, sudhā amataṁ assa candassa",
  "anya-e0812n3:758_17": "atthīti ca, su sobhanā dhī buddhi assa sambuddhassāti ca viggaho.",
  "anya-e0812n3:759": "291.",
  "anya-e0812n3:760": "Samāhitattavinayo, ahīnamadamaddano;",
  "anya-e0812n3:761": "Sugato visadaṁ pātu, pāṇinaṁ so vināyako.",
  "anya-e0812n3:762": "Bhinnābhinnapadavākyasileso.",
  "anya-e0812n3:763_0": "291.“Samāhite”ccādi. Saṁ sammā āhito patiṭṭhāpito attassa vinayo vinayanaṁ sabbattha",
  "anya-e0812n3:763_1": "savisaye appaṭihatacāravasena yassa so, garuḷo. Vinayanaṁ pavivittakāyacittappavattivasena",
  "anya-e0812n3:763_2": "damanaṁ yassa so, sammāsambuddho. Iti abhinnapadaṁ. Ahīnaṁ sappānaṁ inā nāyakā, tesaṁ",
  "anya-e0812n3:763_3": "madaṁ maddatīti ahīnamadamaddano, garuḷo. Ahīnānamuttamapurisānampi mahābrahmādīnaṁ",
  "anya-e0812n3:763_4": "madaṁ maddatīti ahīnamadamaddano, sammāsambuddho. Sundaraṁ gataṁ gamanaṁ samuddaṁ",
  "anya-e0812n3:763_5": "bhinditvā jalasaṅgamato paṭhamamevauggamanasāmatthiyayogato yassa so, garuḷo. Sundaraṁ",
  "anya-e0812n3:763_6": "gamanamassa nāgavikkantacārattā sugato, sammāsambuddho. Abhinnapadaṁ. So vīnaṁ pakkhīnaṁ",
  "anya-e0812n3:763_7": "nāyako, garuḷo. Visaṁ dadātīti visadaṁ pāṇinaṁ nāgalokaṁ pātu ahiṁsanavasena pālayatu,",
  "anya-e0812n3:763_8": "so vineti veneyyeti vināyako, sammāsambuddho. Pāṇinaṁ sakalasattalokaṁ visadaṁ asallīnaṁ",
  "anya-e0812n3:763_9": "pātu. Bhinnābhinnapadavākyasilesoyaṁ vuttanayena padānaṁ pana (ka.) ubhayamissattā.",
  "anya-e0812n3:764_0": "291.“Samāhite”ccādi. Samāhitattavinayo sammā āhitāya ṭhapitāya sarīrassa savisaye",
  "anya-e0812n3:764_1": "gatiyā samannāgato, sammā āhitena ṭhapitena cittadamanena samannāgato vā, ahīnamadamaddano",
  "anya-e0812n3:764_2": "nāgarājūnaṁ madamaddano, ahīnānaṁ uttamānaṁ bakabrahmādīnampi madamaddano vā, sugato",
  "anya-e0812n3:764_3": "pakkhavātavegena samuddajalaṁ dvidhā katvā tasmiṁ jale anekībhūteyeva nāgabhavanaṁ",
  "anya-e0812n3:764_4": "gantvā nāge gahetvā gamane samatthattā sundaragamano, samantabhaddakaanekappakāragamano",
  "anya-e0812n3:764_5": "vā, vināyako pakkhīnaṁ nāyako so garuḷarājā visadaṁ ghoravisattā visadāyakaṁ pāṇinaṁ",
  "anya-e0812n3:764_6": "nāgalokaṁ pātu ahiṁsanavasena pāletu. No ce, vināyako veneyye vinento so sammāsambuddho",
  "anya-e0812n3:764_7": "pāṇinaṁ sakalasattalokaṁ visadaṁ visāradaṁ katvā pātu ahitāpanayanahitopanayanena",
  "anya-e0812n3:764_8": "rakkhatūti. Ubhayapakkhesu “ahīnamadamaddano”iccādikehi bhinnehi ca “samāhitattavinayo”iccādikehi",
  "anya-e0812n3:764_9": "abhinnehi ca padehi samannāgatattā ayaṁ bhinnābhinnapadavākyasileso. Attassa vinayoti",
  "anya-e0812n3:764_10": "ca, samāhito attavinayo yassa garuḷassa tathāgatassa vāti ca, ahīnaṁ inā nāyakāti",
  "anya-e0812n3:764_11": "ca, ahīnānaṁ nāgarājūnaṁ madoti ca, hīnehi aññe ahīnā uttamā, tesaṁ madoti ca, taṁ",
  "anya-e0812n3:764_12": "maddatīti ca, vīnaṁ pakkhīnaṁ nāyakoti ca, veneyyajane vinetīti ca vākyaṁ. Dutiyapakkhe",
  "anya-e0812n3:764_13": "“visada”nti kriyāvisesanaṁ.",
  "anya-e0812n3:765": "292.",
  "anya-e0812n3:766": "Viruddhāviruddhābhinna-kammā niyamavā paro;",
  "anya-e0812n3:767": "Niyamakkhepavacano, avirodhi virodhya’pi.",
  "anya-e0812n3:768": "293.",
  "anya-e0812n3:769": "Ocityasamposakādi, sileso padajādi’tipadajātipi (ka.);",
  "anya-e0812n3:770": "Esaṁ nidassanesveva, rūpa’māvibhavissati.",
  "anya-e0812n3:771_0": "292-3. Silesabhedamaññathāpi dassetumāha “viruddha”iccādi. Viruddhāni cāviruddhāni",
  "anya-e0812n3:771_1": "ca aññamabhinnañca, tāniyeva kammāni kriyāni yesaṁ, te tayo silesā. Niyamo’vadhāraṇamasmiṁ",
  "anya-e0812n3:771_2": "atthīti niyamavā, paro añño silesopi. Niyamassa akkhepo nisedhanaṁ yassa, taṁ vacanamabhidhānaṁ",
  "anya-e0812n3:771_3": "yassa, tādisopi. Nāssa virodho atthītyavirodhi, sopi. Virodho asaṅgati ettha vijjatīti",
  "anya-e0812n3:771_4": "virodhi, sopi. Ocityaṁ samposetīti ocityasamposako, so ādi yassa alaṅkārantaragocarassa",
  "anya-e0812n3:771_5": "silesassa, so padato jātādisilesopi. Itite parepi silesabhedā santi. Esaṁ yathāvuttānaṁ",
  "anya-e0812n3:771_6": "nidassanesu payogesveva rūpaṁ sabhāvo lakkhaṇaṁ āvibhavissatīti.",
  "anya-e0812n3:772_0": "292-3. Avuttasilesavisese dassetuṁ uddisati “viruddhā”iccādi. Viruddhāviruddhābhinnakammā",
  "anya-e0812n3:772_1": "api ubhayatthassa viruddhena ca aviruddhena ca abhinnena ca kammena samanvitā tayo",
  "anya-e0812n3:772_2": "silesā ca, paro añño niyamavāpi avadhāraṇena yuttasileso ca, niyamakkhepavacanopi",
  "anya-e0812n3:772_3": "avadhāraṇassa paṭisedhapakāsakābhidhānasileso ca, avirodhipi ubhayapakkhāvirodhisileso",
  "anya-e0812n3:772_4": "ca, virodhiapi ubhayatthassa virodhisileso ca, padajādi padena jāto vākyena jāto",
  "anya-e0812n3:772_5": "ocityasamposakādisilesopīti esaṁ silesānaṁ nidassanesveva nidassanasaṅkhataudāharaṇesveva",
  "anya-e0812n3:772_6": "rūpaṁ sarūpaṁ tesaṁ lakkhaṇaṁ vā āvibhavissati, nidassiyamānaudāharaṇeneva lakkhaṇassa",
  "anya-e0812n3:772_7": "gammamānattā visuṁ na kathessāmīti adhippāyo. Viruddhāni ca aviruddhāni ca abhinnañceti",
  "anya-e0812n3:772_8": "ca, tameva kammaṁ kriyā yesaṁ silesānamiti ca, niyamo avadhāraṇaṁ asmiṁ atthīti ca,",
  "anya-e0812n3:772_9": "niyamassa akkhepo paṭisedho assa atthīti ca, taṁ vacanaṁ abhidhānaṁ yassa silesassāti",
  "anya-e0812n3:772_10": "ca, nāssa virodho atthīti ca, ocityaṁ samposetīti ca, so ādi yassa upamāsilesādinoti",
  "anya-e0812n3:772_11": "ca, padato jātoti ca, so ādi yassa vākyassāti ca viggaho.",
  "anya-e0812n3:773": "Viruddhakammasilesa",
  "anya-e0812n3:774": "294.",
  "anya-e0812n3:775": "Savase vattayaṁ lokaṁ, akhilaṁ kallaviggahokalaviggaho (sī.);",
  "anya-e0812n3:776": "Parābhavati mārāri, dhammarājā vijambhate.",
  "anya-e0812n3:777_0": "294. Tato kamena tedassīyanti “savase”iccādi. Akhilaṁ lokaṁ savase vattayaṁ mārāri",
  "anya-e0812n3:777_1": "dhammarājā ca, kallo manuñño viggaho kalaho yassa mārārino, viggaho sarīrasampadā",
  "anya-e0812n3:777_2": "yassa dhammarājassa, tesu mārāri parābhavati parābhavamapeti bodhiyaṁ paṭiladdhaparājayavasena,",
  "anya-e0812n3:777_3": "dhammarājā samantabhaddo tu vijambhate lokattayabyāpisamullapitavijayaddhanipavattivasena",
  "anya-e0812n3:777_4": "samaṁ bhavatīti ayaṁ viruddhakammasileso parābhavavijambhanānamaññoññavirodhato.",
  "anya-e0812n3:778_0": "294. Idāni uddesakkamena udāharati “savase”iccādi. Akhilaṁ lokaṁ savase vattayaṁ",
  "anya-e0812n3:778_1": "anatthe yuñjanato attano vase vattayanto, no ce, sakalalokaṁ hite yuñjanato attano",
  "anya-e0812n3:778_2": "vase vattayanto kallaviggaho manuññakalaho, no ce, manuññasarīrasampattiyutto mārāri",
  "anya-e0812n3:778_3": "parābhavati bodhimūle laddhaparājayavasena parābhavaṁ pāpuṇāti, dhammarājā tathāgato",
  "anya-e0812n3:778_4": "pana vijambhate lokattaye patthaṭajayaghosavasena vijambhatīti. Parābhavanavijambhanakriyānaṁ",
  "anya-e0812n3:778_5": "aññamaññaviruddhattā ayaṁ viruddhakammasileso nāma. Sassa attano vaso issariyamiti",
  "anya-e0812n3:778_6": "ca, kallo manuñño viggaho vivādo deho vā yasseti ca vākyaṁ.",
  "anya-e0812n3:779": "Aviruddhakammasilesa",
  "anya-e0812n3:780": "295.",
  "anya-e0812n3:781": "Sabhāvamadhuraṁ puñña-visesodayasambhavaṁ;",
  "anya-e0812n3:782": "Suṇanti vācaṁ munino, janā passanti cā’mataṁ.",
  "anya-e0812n3:783_0": "295.“Sabhāve”ccādi. Sabhāveneva madhurā piyā vācā, madhuraṁ amataṁ, puññavisesassa",
  "anya-e0812n3:783_1": "udayo abhivaḍḍhi, tena sambhavo, yassa vā taṁ, munino vācaṁ saddhammasaṅkhātaṁ janā",
  "anya-e0812n3:783_2": "suṇanti, tassayaṁ amatañca tassa ca nissayaṁ amatanti (ka.) passantīti ayamaviruddhakammasileso",
  "anya-e0812n3:783_3": "savanadassanānaṁ aviruddhattāti.",
  "anya-e0812n3:784_0": "295.“Sabhāva”miccādi. Sabhāvamadhuraṁ “vācāmadhuraṁ karissāmī”ti kattabbapayogaṁ",
  "anya-e0812n3:784_1": "vināpi madhurattā pakatimadhuraṁ, no ce, kenaci paccayena anuppannattā saṅkharavisesaṁ",
  "anya-e0812n3:784_2": "vināpi pakatipaṇītaṁ, puññavisesodayasambhavaṁ puññavisesadesakassa munino kassaci",
  "anya-e0812n3:784_3": "kusalavisesassa abhivuddhiyā sambhūtaṁ, no ce, veneyyajanānaṁ nibbānādhippāyena katakusalavisesassa",
  "anya-e0812n3:784_4": "abhivuddhiyā ārammaṇattena paṭiladdhaṁ munino vācaṁ saddhammasaṅkhātaṁ suṇanti, amataṁ",
  "anya-e0812n3:784_5": "nibbānañca janā veneyyajanā passantīti. Savanadassanakriyānaṁ aññamaññāviruddhattā",
  "anya-e0812n3:784_6": "ayaṁ aviruddhakammasileso. Sassa attano bhāvoti ca, tena madhurā, madhuramiti ca,",
  "anya-e0812n3:784_7": "puññameva visesoti ca, tassodayoti ca, tena sambhavo yasseti ca viggaho.",
  "anya-e0812n3:785": "Abhinnakammasilesa",
  "anya-e0812n3:786": "296.",
  "anya-e0812n3:787": "Andhakārāpahārāya,",
  "anya-e0812n3:788": "Sabhāvamadhurāya ca;",
  "anya-e0812n3:789": "Mano pīṇetidhinoti jantūnaṁ,",
  "anya-e0812n3:790": "Jino vācāya bhāya ca.",
  "anya-e0812n3:791_0": "296.“Andhakāre”ccādi. Andhakāraṁ mohasaṅkhātaṁ pakatiandhakāraṁ vā apaharatīti andhakārāpahārā,",
  "anya-e0812n3:791_1": "vācā, bhā ca. Tāya sabhāvabhāsāya, sobhāya ca jino jantūnaṁ mano cittaṁ pīṇetīti",
  "anya-e0812n3:791_2": "ayamabhinnakammasileso pīṇanalakkhaṇāyekāya kriyāya vācāya bhāya ca sampannoti.",
  "anya-e0812n3:792_0": "296.“Andhakārā”iccādi. Andhakārāpahārāya mohandhakāraṁ pakatiandhakāraṁ vā apaharaṇāya",
  "anya-e0812n3:792_1": "sabhāvamadhurāya ca sabhāvato kaṇṇasukhāya, sabhāvato nettābhirāmāya vācāya bhāya",
  "anya-e0812n3:792_2": "sarīrakantiyā ca jino jantūnaṁ mano cittaṁ dhinoti pīṇetīti. Pīṇayanasabhāvāya ekāya",
  "anya-e0812n3:792_3": "kriyāya saddhiṁ karaṇabhūtānaṁ dvinnaṁ vācābhānaṁ yojitattā ayaṁ abhinnakammasileso.",
  "anya-e0812n3:792_4": "Andhakāra’mapaharatīti ca, sabhāvena madhurāti ca vākyaṁ.",
  "anya-e0812n3:793": "Niyamavantasilesa",
  "anya-e0812n3:794": "297.",
  "anya-e0812n3:795": "Kesakkhīnaṁva kaṇhattaṁ, samūnaṁyeva vaṅkatā;",
  "anya-e0812n3:796": "Pāṇipādādharānaṁva, munindassā’tirattatā.",
  "anya-e0812n3:797_0": "297.“Kesi”ccādi. Kaṇhattaṁ kesakkhīnaṁyeva, na manasi, kaṇhattaguṇo pāpattañca siliṭṭhaṁ.",
  "anya-e0812n3:797_1": "Vaṅkatā bhamūnaṁyeva, na ajjhāsaye, vaṅkatānatattaṁ saṭhattañca siliṭṭhaṁ. Atirattatā",
  "anya-e0812n3:797_2": "pāṇipādādharānaṁyeva, na citte, atirattatāguṇo rāgo ca silissate. “Munindassā”ti",
  "anya-e0812n3:797_3": "“kaṇhatta”ntiādīsu sabbattha sambandhanīyaṁ. Niyamavā sileso kesakkhīnaṁvāti avadhāraṇappayogāti.",
  "anya-e0812n3:798_0": "297.“Kesakkhīna”miccādi. Munindassa kaṇhattaṁ kesakkhīnaṁ eva hoti, kaṇhattasaṅkhatamakusalaṁ",
  "anya-e0812n3:798_1": "na citte. Vaṅkatā bhamūnaṁyeva, najjhāsaye. Atirattatā pāṇipādādharānaṁ eva, na kesuci",
  "anya-e0812n3:798_2": "vatthūsūti. “Kesakkhīnaṁvā”tiādīsu niyamasaṅkhātaavadhāraṇapadassa vijjamānattā kaṇhabhāvena",
  "anya-e0812n3:798_3": "saddhiṁ pāpattassa ca, vaṅkaguṇena saddhiṁ sāṭheyyassa ca, rattaguṇena saddhiṁ rāgassa",
  "anya-e0812n3:798_4": "ca siliṭṭhattā ayaṁ niyamavantasileso nāma. Kesāni ca akkhīni ceti ca, kaṇhassa bhāvoti",
  "anya-e0812n3:798_5": "ca, vaṅkassa bhāvoti ca, pāṇayo ca pādāni ca adharāni cāti ca, atirattassa bhāvoti ca viggaho.",
  "anya-e0812n3:799": "Niyamakkhepasilesa",
  "anya-e0812n3:800": "298.",
  "anya-e0812n3:801": "Pāṇipādādharesveva, sārāgo tava dissati;",
  "anya-e0812n3:802": "Dissate so’ya’matha vā, nātha sādhuguṇesvapi.",
  "anya-e0812n3:803_0": "298.“Pāṇi”ccādi. Nātha tava pāṇipādādharesveva sārāgo sobhano rattavaṇṇo dissati,",
  "anya-e0812n3:803_1": "na citte, sārāgo rattavaṇṇo chandarāgo cāti siliṭṭhaṁ. Ayaṁ niyamo akkhipyate. Atha",
  "anya-e0812n3:803_2": "vā kathaṁ niyamyate, yato so ayaṁ sārāgo sādhūnaṁ guṇesveva virāgalakkhaṇo dissate",
  "anya-e0812n3:803_3": "iti. Tasmā kathamavadhārīyatīti niyamakkhepavacano silesoyaṁ.",
  "anya-e0812n3:804_0": "298.“Pāṇi”ccādi. He nātha tava sārāgo sobhano rattavaṇṇo pāṇipādādharesveva dissati,",
  "anya-e0812n3:804_1": "citte lobho pana na dissati. Atha vā so ayaṁ sārāgo kattukamyatākusalacchandabhūto",
  "anya-e0812n3:804_2": "sādhuguṇesvapi sajjanānaṁ sīlādiguṇesupi dissati. “Evā”ti dassitaniyamassa paṭisedhakena",
  "anya-e0812n3:804_3": "“atha vā”ti vacanena samannāgatattā rattavaṇṇasaṅkhātarāgena lobhassa siliṭṭhattā",
  "anya-e0812n3:804_4": "ca ayaṁ niyamakkhepavacanasileso. Saṁ sobhano rāgoti viggaho.",
  "anya-e0812n3:805": "Avirodhisilesa",
  "anya-e0812n3:806": "299.",
  "anya-e0812n3:807": "Salakkhaṇo’tisubhago,",
  "anya-e0812n3:808": "Tejassī niyatodayo;",
  "anya-e0812n3:809": "Lokeso jitasaṁkleso,",
  "anya-e0812n3:810": "Vibhāti samaṇissaro.",
  "anya-e0812n3:811_0": "299.“Salakkhaṇo”iccādi. Saha lakkhaṇena sasarūpena dvattiṁ savarapurisalakkhaṇena",
  "anya-e0812n3:811_1": "vā vattamāno salakkhaṇo, cando munindo ca, atisubhago so ca, tejassī sūriyo pabhāvisesayutto",
  "anya-e0812n3:811_2": "ca, niyato patidinamudayo pabhālakkhaṇo yassa so niyatodayo, sūriyo, niyato thiro",
  "anya-e0812n3:811_3": "udayo sammāsambuddho sambodhirūpo yassa so niyatodayo, munindo, lokeso brahmā munindo",
  "anya-e0812n3:811_4": "ca, jito saṁkleso jhānarativasena kāyacittābādho yena so, brahmā, jito saṁkleso dasavidho",
  "anya-e0812n3:811_5": "aggamaggaññāṇalābhā yena so. So maṇīnaṁ issaro upamaṇi uttamamaṇi (?), samaṇānaṁ",
  "anya-e0812n3:811_6": "issaro munindo vibhātīti yojjaṁ. Ayamavirodhisileso lakkhaṇasubhagādīnamubhayatthāpi abyavahitattā.",
  "anya-e0812n3:812_0": "299.“Salakkhaṇo”iccādi. Salakkhaṇo lakkhaṇena sahito, atisubhago atisundarāya lakkhiyā",
  "anya-e0812n3:812_1": "samannāgato, no ce, dvattiṁsamahāpurisalakkhaṇehi sahito ativiya sobhādīhi yutto,",
  "anya-e0812n3:812_2": "tejassī andhakāravidhamanasaṅkhatamahānubhāvena yutto, niyatodayo patidinaṁ pubbaṇhakāle",
  "anya-e0812n3:812_3": "niyamitagaganuggamano, no ce, nirantarapavattabuddhatejasā yutto thirasabbaññupadavisaṅkhātābhivuḍḍhiyā",
  "anya-e0812n3:812_4": "samannāgato, lokeso brahmabhūto, jitasaṁkleso jhānapītiyā vijitakāyacittadaratho,",
  "anya-e0812n3:812_5": "no ce, tilokassa issarabhūto catutthamaggaññāṇena hatadasavidhasaṁkileso, samaṇissaro",
  "anya-e0812n3:812_6": "so uttamo maṇi vibhāti sobhati, no ce, samaṇānaṁ issaro vibhāti dibbatīti. “Salakkhaṇo",
  "anya-e0812n3:812_7": "subhago”iccādikānaṁ dvinnaṁ padānaṁ aviruddhattā ca, paṭhamapāde candena dutiye sūriyena",
  "anya-e0812n3:812_8": "tatiye brahmunā catutthe maṇinā ca sabbaññupadatthassa siliṭṭhattā ca ayaṁ avirodhisileso",
  "anya-e0812n3:812_9": "nāma. Saha lakkhaṇena vattamānoti ca, atisobhano bhago sirī vā sirīkāmapayatanādiko",
  "anya-e0812n3:812_10": "vā assāti ca, tejo assa atthīti ca, niyato udayo asseti ca, lokassa iso issaroti",
  "anya-e0812n3:812_11": "ca, jito saṁkleso yeneti ca, maṇīnaṁ samaṇānaṁ vā issaroti ca vākyaṁ.",
  "anya-e0812n3:813": "Virodhisilesa",
  "anya-e0812n3:814": "300.",
  "anya-e0812n3:815": "Asamopi samo loke,",
  "anya-e0812n3:816": "Lokesopi naruttamo;",
  "anya-e0812n3:817": "Sadayopya’dayo pāpe,",
  "anya-e0812n3:818": "Cittā’yaṁ munino gati.",
  "anya-e0812n3:819_0": "300.“Asamopi”ccādi. Natthi samo rājaguṇādīhi assāti asamo, koci rājādi, “asamo”ti",
  "anya-e0812n3:819_1": "lokekasikhāmaṇibhāvena muni. Tattha yadā asamo rājādi, tadā loke samoti viruddhaṁ",
  "anya-e0812n3:819_2": "asamattā tassa. Apisaddo virodhaṁ joteti. Pakkhantare tvaviruddhaṁ, loke devadattādīnaṁ",
  "anya-e0812n3:819_3": "virodhisattānaṁ rāhulādīnaṁ avirodhisattānañca samattā, tatoyevāyaṁ virodhābhāsānañcasā",
  "anya-e0812n3:819_4": "virodhoyeva. Lokeso brahmā muni ca. Tattha “brahmā naruttamo”ti viruddhaṁ dibbayonittā",
  "anya-e0812n3:819_5": "tassa. Pakkhantare tvabyāghāto uttamanarattā tassa. Dayo dānaṁ, saha dayenāti sadayo,",
  "anya-e0812n3:819_6": "koci puriso. Saha dayāya vattatīti sadayo, muni. Tattha puriso dāyako pāpe jane kathamadayoti",
  "anya-e0812n3:819_7": "virujjhati. Muni pāpe rāgādike adayoti virujjhati. Tasmā munino ayaṁ yathāvuttā gati",
  "anya-e0812n3:819_8": "pavatti cittā abbhutāti ayaṁ vuttanayena virodhisileso udāhaṭo.",
  "anya-e0812n3:820_0": "300.“Asamo”iccādi. Asamopi atulyopi koci rājādiko loke samo tulyo, no ce, sadisapuggalarahito",
  "anya-e0812n3:820_1": "eva rāhulabhadradevadattādisabbaloke anunayapaṭighābhāvena samo hoti. Lokesopi brahmabhūtopi",
  "anya-e0812n3:820_2": "naruttamo naravaro hoti, no ce, sakalalokādhipati hutvā eva naruttamo. Sadayopi yācakesu",
  "anya-e0812n3:820_3": "dayasaṅkhātena dānena yuttopi pāpe pāpiṭṭhe adayo dānarahito, no ce, dayāsahito eva",
  "anya-e0812n3:820_4": "akusale niddayo. Munino ayaṁ gati pavatti cittā vicittāti rājādino asamasamatā ca,",
  "anya-e0812n3:820_5": "brahmā hutvā uttamanarabhāvo ca, dānasahitassa kassaci purisassa dānarahitabhāvo",
  "anya-e0812n3:820_6": "ca viruddho hoti. Tasmā rājabrahmapurisehi munino siliṭṭhattā ayaṁ virodhisileso",
  "anya-e0812n3:820_7": "nāma. Pubbapubbapakkhe virodho aparāparapakkhehi nirākato hoti. Pubbapakkhe apisaddo",
  "anya-e0812n3:820_8": "virodhaṁ joteti, aparapakkhe avadhāraṇanti. Natthi samo yasseti ca, naro ca so uttamo",
  "anya-e0812n3:820_9": "ceti ca, saha dayena dayāya vā vattamānoti ca, natthi dayo dayā vā asseti ca viggaho.",
  "anya-e0812n3:821": "Ocityasamposakapadasilesa",
  "anya-e0812n3:822": "301.",
  "anya-e0812n3:823": "Saṁsāradukkhopahatā-vanatā janatā tvayi;",
  "anya-e0812n3:824": "Sukha’micchita’maccantaṁ, amatandada vindati.",
  "anya-e0812n3:825_0": "301. Udāharati “saṁsāre”ccādi. Saṁsāro abbocchinnaṁ vattamānā khandhapaṭipāṭiyeva",
  "anya-e0812n3:825_1": "dukkhaṁ dukkhamattādinā, tena upahatā pahaṭā janatā, amataṁ sukhaṁ amataṁ vā nibbānaṁ",
  "anya-e0812n3:825_2": "dadātīti amatandadāti āmantanaṁ, tvayi avanatā paṇāmavasena icchitamatimataṁ dukkhāpagamanibbattaṁ",
  "anya-e0812n3:825_3": "kāyikaṁ cetasikañca sukhaṁ accantaṁ vindati paṭilabhatīti. Ettha amataṁ sudhā nibbānañca,",
  "anya-e0812n3:825_4": "amatandado dukkhopahate sukhayatīti ucitanti “amataṁ dadātī”ti padamadhigate vatthuni",
  "anya-e0812n3:825_5": "ocityaṁ samposayatīti ocityasamposako padasilesoyaṁ. Ādisaddena “sugandhisobhāsambandhī”tyādyupamāsilesādayo saṅgahitāti.",
  "anya-e0812n3:826_0": "301.“Saṁsāra”iccādi. Saṁsāradukkhopahatā khandhadhātuāyatanānaṁ nirantarapavattisaṅkhātena",
  "anya-e0812n3:826_1": "dukkhena upahatā janatā, amatandada he sudhādāyaka no ce, nibbānadāyaka tathāgata",
  "anya-e0812n3:826_2": "tvayi avanatā paṇamanavasena onatā icchitaṁ abhimataṁ sukhaṁ kāyikacetasikasukhaṁ",
  "anya-e0812n3:826_3": "accantaṁ atisayena vindati sevatīti. Amatadāyakā dukkhite sukhite karontīti idaṁ",
  "anya-e0812n3:826_4": "ucitameveti ubhayatthassāpi vācakaṁ “amataṁ dadātī”ti padaṁ tādisajanassa sukhadāne",
  "anya-e0812n3:826_5": "ocityaṁ posetīti ayaṁ ocityasamposakapadasileso. Saṁsāroyeva dukkhanti ca, tena upahatāti",
  "anya-e0812n3:826_6": "ca, amataṁ sudhaṁ nibbānaṁ vā dadātīti ca vākyaṁ.",
  "anya-e0812n3:827": "302.",
  "anya-e0812n3:828": "Guṇayuttehi vatthūhi, samaṁ katvāna kassaci;",
  "anya-e0812n3:829": "Saṁkittanaṁ bhavati yaṁ, sā matā tulyayogitā.",
  "anya-e0812n3:830_0": "302. Tulyayogitaṁ yojayati “guṇe”ccādinā. Guṇo dhammo sādhu asādhu vā, tena yuttehi",
  "anya-e0812n3:830_1": "vatthūhi saha samaṁ katvāna vatthuto asāmyepi tathābhāvamāropya kassaci purisādino",
  "anya-e0812n3:830_2": "thutinindatthaṁ yaṁ kittanamākhyānaṁ, sā tulyakkhaṇā tulyayogitā matā, vattumicchitena",
  "anya-e0812n3:830_3": "guṇena tādisānaṁ tulyayogitāpaṭipādanato tadatthiyena tulyayogitā tathā dvidhā vattati.",
  "anya-e0812n3:831_0": "302. Idāni tulyayogitālaṅkāraṁ dasseti “guṇayuttehi”iccādinā. Guṇayuttehi sundarāsundarehi",
  "anya-e0812n3:831_1": "yehi kehici guṇehi yuttehi vatthūhi, samaṁ katvāna tatvato asamānesupi samānattabuddhiyā",
  "anya-e0812n3:831_2": "āropanaṁ katvā, kassaci purisādino thutiṁ nindaṁ vā nissāya yaṁ saṁkittanaṁ guṇāguṇakathanaṁ",
  "anya-e0812n3:831_3": "bhavati, sā tulyayogitāti matāti. Guṇehi yuttāti ca, tulyena guṇena saha yogoti ca,",
  "anya-e0812n3:831_4": "so etesaṁ raṁsimālībhagavantādīnamatthīti ca, tesaṁ bhāvo tulyaguṇasambandhoti ca",
  "anya-e0812n3:831_5": "viggaho. Ettha tulyaguṇayuttapadatthānaṁ tagguṇasambandhassa tulyayogitābhāvato tappaṭipādako",
  "anya-e0812n3:831_6": "uttiviseso tadatthiyena tulyayogitāti ñeyyā.",
  "anya-e0812n3:832": "303.",
  "anya-e0812n3:833": "Sampattasammado loko,",
  "anya-e0812n3:834": "Sampattālokasampado;",
  "anya-e0812n3:835": "Ubhohi raṁsimālī ca,",
  "anya-e0812n3:836": "Bhagavā ca tamonudo.",
  "anya-e0812n3:837_0": "303. Udāharati “sampatte”ccādi. Tamaṁ nudatīti tamonudo. Raṁsimālī sūriyo ca, atha",
  "anya-e0812n3:837_1": "vā sammāsambuddho cāti ubhohi karaṇabhūtehi hetubhūtehi vā loko sattaloko, sampatto",
  "anya-e0812n3:837_2": "sammado pīti yena tathāvidho ca, sampatto ālokassa sampadā yena tathāvidho cāpīti.",
  "anya-e0812n3:837_3": "Ettha pītidānādiguṇayuttena raṁsimālinā samaṁ katvā bhagavato thutivasena kittananti",
  "anya-e0812n3:837_4": "lakkhaṇaṁ yojanīyaṁ.",
  "anya-e0812n3:838_0": "303. Idāni udāharati “sampatti”ccādinā. Tamonudo andhakāraṁ paharanto raṁsimālī ca",
  "anya-e0812n3:838_1": "bhagavā ca ubhohi karaṇabhūtehi hetubhūtehi vā, loko sattaloko sampattasammado paṭiladdhapītiko",
  "anya-e0812n3:838_2": "ca sampattālokasampadā ca hotīti. Ettha pītidānālokakaraṇasaṅkhātaguṇayuttena sūriyena",
  "anya-e0812n3:838_3": "tulyaṁ katvā bhagavato thutivasena guṇakathanaṁ hoti. Sampatto sammado pīti yeneti",
  "anya-e0812n3:838_4": "ca, ālokassa sampadāti ca, sampattā ālokasampadā yeneti ca, tamaṁ nudatīti ca vākyaṁ.",
  "anya-e0812n3:838_5": "Udāharaṇe adassitepi asādhuguṇayuttena kenaci vatthunā samaṁ katvā kassaci kātabbanindāpi evameva daṭṭhabbā.",
  "anya-e0812n3:839": "304.",
  "anya-e0812n3:840": "Atthantaraṁ sādhayatā, kiñci taṁsadisaṁ phalaṁ;",
  "anya-e0812n3:841": "Dassīyate asantaṁ vā, santaṁ vā taṁ nidassanaṁ.",
  "anya-e0812n3:842_0": "304. Nidassanaṁ padasseti “atthantara”miccādinā. Atthantaraṁ nidassetabbāpekkhāya",
  "anya-e0812n3:842_1": "aññaṁ kiñci ucitaṁ kāriyaṁ sādhayatā kenaci vatthunā hetubhūtena, tena atthantareneva",
  "anya-e0812n3:842_2": "sadisaṁ tulyaṁ phalaṁ kiñci asantaṁ aniṭṭhaṁ vā santaṁ iṭṭhaṁ vā dassīyate paṭipādīyate,",
  "anya-e0812n3:842_3": "taṁ evaṁlakkhaṇaṁ nidassanaṁ siyā.",
  "anya-e0812n3:843_0": "304. Idāni nidassanālaṅkāraṁ nidasseti “atthantari”ccādinā. Atthantaraṁ niddisitabbato",
  "anya-e0812n3:843_1": "aññaṁ ucitakāriyasaṅkhātamattaṁ ucitakicca… (ka.)sādhayatā sādhayantena kenaci vatthunā",
  "anya-e0812n3:843_2": "taṁsadisaṁ tena atthantarena samānaṁ asantaṁ aniṭṭhaṁ vā santaṁ iṭṭhaṁ vā kiñci phalaṁ",
  "anya-e0812n3:843_3": "dassīyate vatthūhi paṭipādīyate, taṁ tādisaṁ phalaṁ nidassanaṁ nāmāti. Attho ca so",
  "anya-e0812n3:843_4": "antaro añño cāti ca, tena atthantarena sadisamiti ca, nidassīyateti ca viggaho.",
  "anya-e0812n3:844": "Asantaphalanidassana",
  "anya-e0812n3:845": "305.",
  "anya-e0812n3:846": "Udayā samaṇindassa, yanti pāpā parābhavaṁ;",
  "anya-e0812n3:847": "Dhammarājaviruddhānaṁ, sūcayantādīpayantā (sī.)durantataṁ.",
  "anya-e0812n3:848_0": "305.“Udayā”iccādi. Samaṇindassa mahāmunino udayā pātubhāvena pāpā lobhādayo parābhavaṁ",
  "anya-e0812n3:848_1": "nidhanaṁ yanti, parābhavantīti vuttaṁ hoti. Udayapubbakena pāpaparābhavanatthantarena",
  "anya-e0812n3:848_2": "sadisaṁ phalaṁ nidasseti. Kiṁ karontā? Dhammarājā dhammānapeto rājā, munindo cāti",
  "anya-e0812n3:848_3": "siliṭṭhaṁ, tena viruddhānaṁ, duṭṭho viruddho anto avasānaṁ yassa, tassa bhāvo, taṁ",
  "anya-e0812n3:848_4": "sūcayantāti dhammarājavirodhahetukaṁ asantaphalametaṁ nidassanaṁ parābhavassāniṭṭhattā.",
  "anya-e0812n3:849_0": "305. Idāni udāharati “udayā”iccādinā. Samaṇindassa munindassa udayā loke pātubhāvena",
  "anya-e0812n3:849_1": "pāpā lobhādayo dhammarājaviruddhānaṁ rājadhammehi samannāgatarājūhi, dhammādhipatinā",
  "anya-e0812n3:849_2": "munindena vā viruddhānaṁ durantataṁ aniṭṭhāvasānataṁ sūcayantā pakāsento parābhavaṁ",
  "anya-e0812n3:849_3": "parihāniṁ yanti pāpuṇantīti. Ettha pubbaddhena udayapubbako pāpaparābhavanasaṅkhāto",
  "anya-e0812n3:849_4": "atthantaro dassito, aparaddhena taṁsadisavirodhahetukaṁ durantasaṅkhātaṁ asantaphalaṁ",
  "anya-e0812n3:849_5": "dasseti. Dhammarājavirodhahetukaṁ asantaphalametaṁ parābhavassāniṭṭhattā. Samaṇānamindoti",
  "anya-e0812n3:849_6": "ca, dhammena yutto rājāti vā dhammesu rājāti vāti ca, tena viruddhāti ca, duṭṭho",
  "anya-e0812n3:849_7": "virūpo anto pariyosānaṁ yesamiti ca, tesaṁ bhāvoti ca vākyaṁ.",
  "anya-e0812n3:850": "Santaphalanidassana",
  "anya-e0812n3:851": "306.",
  "anya-e0812n3:852": "Sironikkhittacaraṇo-",
  "anya-e0812n3:853": "Cchariyāna’mbujāna’yaṁ;",
  "anya-e0812n3:854": "Paramabbhutataṁ loke,",
  "anya-e0812n3:855": "Viññāpeta’ttano jino.",
  "anya-e0812n3:856_0": "306.“Siro”ccādi. Acchariyānaṁ bhagavato caraṇāravindadvandasampaṭiggahaṇatthaṁ pathaviṁ",
  "anya-e0812n3:856_1": "bhinditvā samuggatānamacchariyaguṇopetānamambujānaṁ sirasi matthake nikkhittā caraṇā",
  "anya-e0812n3:856_2": "yena so jino. Ambujoparicaraṇanikkhepalakkhaṇenatthantarena sadisaṁ phalaṁ dasseti.",
  "anya-e0812n3:856_3": "Attano paramacchariyabhāvaṁ viññāpeti. Santaphalamidaṁ nidassanaṁ jinabbhutatthadīpanassa iṭṭhattāti.",
  "anya-e0812n3:857_0": "306.“Siro”iccādi. Ayaṁ jino acchariyānaṁ attano pādapaṭiggahaṇatthaṁ pathaviṁ bhinditvā",
  "anya-e0812n3:857_1": "uggatattā accharāpaharaṇayoggānaṁ ambujānaṁ sironikkhittacaraṇo matthake ṭhapitapādo",
  "anya-e0812n3:857_2": "loke sattaloke attano paramabbhutataṁ atiacchariyaguṇaṁ viññāpeti avabodhetīti. Ettha",
  "anya-e0812n3:857_3": "acchariyapadumānaṁ matthake caraṇanikkhepasaṅkhātena atthantarena paramabbhutataṁ",
  "anya-e0812n3:857_4": "viññāpetīti ayaṁ sadisasantaphalaṁ jinabbhutatthadīpanassa iṭṭhattā. Sirasi nikkhittāni",
  "anya-e0812n3:857_5": "caraṇāni yeneti ca, accharaṁ accharāsaṅghātaṁ arahantīti ca, paramo uttamo abbhuto",
  "anya-e0812n3:857_6": "guṇo asseti ca, tassa bhāvoti ca viggaho.",
  "anya-e0812n3:858": "307.",
  "anya-e0812n3:859": "Vibhūtiyāmahantattaṁ, adhippāyassa vā siyā;",
  "anya-e0812n3:860": "Paramukkaṁsataṁ yātaṁ, taṁ mahantatta’mīritaṁ.",
  "anya-e0812n3:861_0": "307. Mahantattamupadasseti “vibhūtiyā”iccādinā. Vibhūtiyā sampattiyā adhippāyassa",
  "anya-e0812n3:861_1": "vā ajjhāsayassa vā paramukkaṁsataṁ paramātisayabhāvaṁ yātaṁ upagataṁ mahantattaṁ",
  "anya-e0812n3:861_2": "nāma īritaṁ kathitaṁ.",
  "anya-e0812n3:862_0": "307. Idāni mahantattālaṅkāraṁ dasseti “vibhūti” iccādinā. Vibhūtiyā sampattiyā vā",
  "anya-e0812n3:862_1": "adhippāyassa ajjhāsayassa vā paramukkaṁsataṁ atyukkaṁsabhāvaṁ yātaṁ yaṁ mahantattaṁ",
  "anya-e0812n3:862_2": "siyā, taṁ mahantattamiti īritanti. Mahato bhāvoti ca, paramo ukkaṁso atisayo yasseti",
  "anya-e0812n3:862_3": "ca, tassa bhāvoti ca vākyaṁ.",
  "anya-e0812n3:863": "Vibhūtimahantatta",
  "anya-e0812n3:864": "308.",
  "anya-e0812n3:865": "Kirīṭaratanacchāyā-nuviddhātapavāraṇo;",
  "anya-e0812n3:866": "Purā paraṁ siriṁ vindi, bodhisatto’bhinikkhamā.",
  "anya-e0812n3:867_0": "308. Udāharati “kirīṭe”ccādi. Abhinikkhamā purā pubbe bodhisatto māyādeviyā putto",
  "anya-e0812n3:867_1": "paramukkaṭṭhaṁ anāññasādhāraṇaṁ siriṁ vibhūtiṁ vindi paṭilabhi. Kīdiso? Kirīṭe makuṭe",
  "anya-e0812n3:867_2": "ratanānaṁ chāyāhi sobhāhi anuviddho churito ātapavāraṇo setacchattaṁ yassa so tādisoti",
  "anya-e0812n3:867_3": "vibhūtiyā mahantattaṁ vuttaṁ “ātapavāraṇo ratanacchāyānuviddho”ti.",
  "anya-e0812n3:868_0": "308. Idāni udāharati “kirīṭa”iccādinā. Bodhisatto antimajātiyaṁ mahābodhisatto abhinikkhamā",
  "anya-e0812n3:868_1": "abhinikkhamanato purā pubbe kirīṭaratanacchāyānuviddhātapavāraṇo moliratanaraṁsīhi",
  "anya-e0812n3:868_2": "rañjitasetacchatto paramukkaṭṭhaṁ siriṁ vibhūtiṁ vindi anubhavīti. Ettha moliratanakantiyā",
  "anya-e0812n3:868_3": "setacchattassa oviddhabhāvakathanena vibhūtiyā mahantattaṁ hoti. Kirīṭe ratanānīti",
  "anya-e0812n3:868_4": "ca, tesaṁ chāyāyoti ca, tāhi anuviddho churito ātapavāraṇo yasseti ca vākyaṁ.",
  "anya-e0812n3:869": "Adhippāyamahantatta",
  "anya-e0812n3:870": "309.",
  "anya-e0812n3:871": "Satto sambodhiyaṁ bodhi-",
  "anya-e0812n3:872": "Satto sattahitāya so;",
  "anya-e0812n3:873": "Hitvā sneharasābaddha-",
  "anya-e0812n3:874": "Mapi rāhulamātaraṁ.",
  "anya-e0812n3:875_0": "309.“Satto”iccādi. Snehena piyabhāvena jātena rasena rāgena ābaddhamattani rāhulamātaraṁ",
  "anya-e0812n3:875_1": "bimbādevimpi, kimutaññaṁ yuvatijanaṁ, hitvā anapekkhitvā anāsatto hutvā sattānaṁ",
  "anya-e0812n3:875_2": "hitāya lokiyalokuttarāya vaḍḍhiyā bodhisatto siddhattho sambodhiyaṁ sabbaññutaññāṇeyeva",
  "anya-e0812n3:875_3": "satto āsatto, tattheva laggoti adhippāyo. Mahantattamukkaṭṭhaṁ tādisavanitāratanānāsajjanalakkhaṇamālakkhīyatīti.",
  "anya-e0812n3:876_0": "309.“Satto”iccādi. So bodhisatto sneharasābaddhaṁ piyabhāvasaṅkhātarāgena ābaddhaṁ",
  "anya-e0812n3:876_1": "rāhulamātaraṁ api bimbādevimpi hitvā sattahitāya sattānaṁ lokiyalokuttaratthāya sambodhiyaṁ",
  "anya-e0812n3:876_2": "sabbaññutaññāṇeyeva satto laggoti. Tādisaitthiratanepi alaggatākathanena bodhisattassa",
  "anya-e0812n3:876_3": "ukkaṭṭhajjhāsayamahantattaṁ vuttaṁ hoti. Sammā bujjhati etāyāti ca, bodhiyaṁ satto",
  "anya-e0812n3:876_4": "laggoti ca, sattānaṁ hitamiti ca, snehena piyabhāvena jāto raso rāgoti ca, tena ābaddhāti ca viggaho.",
  "anya-e0812n3:877": "310.",
  "anya-e0812n3:878": "Gopetvā vaṇṇanīyaṁ yaṁ,",
  "anya-e0812n3:879": "Kiñci dassīyate paraṁ;",
  "anya-e0812n3:880": "Asamaṁ vā samaṁ tassa,",
  "anya-e0812n3:881": "Yadi sā vañcanā matā.",
  "anya-e0812n3:882_0": "310. Vañcanaṁ vadati “gopetvā”iccādinā, vaṇṇanīyaṁ kiñci vatthuṁ gopetvā niraṁkatvā",
  "anya-e0812n3:882_1": "tassa vaṇṇanīyassa asamaṁ visamaṁ visadisaṁ paramaññaṁ yaṁ kiñci vatthu yadi dassīyate",
  "anya-e0812n3:882_2": "kavināti anuvaditvā sā vañcanā matāti vidhīyate.",
  "anya-e0812n3:883_0": "310. Idāni vañcanālaṅkāraṁ dasseti “gopetvā”iccādinā. Vaṇṇanīyaṁ kiñci vatthuṁ gopetvā",
  "anya-e0812n3:883_1": "tassa vaṇṇanīyassa samaṁ sadisaṁ vā asamaṁ visadisaṁ vā paraṁ yaṁ kiñci vatthu yadi",
  "anya-e0812n3:883_2": "dassīyate kavinā, sā vañcanāiti matāti. Vañceti vaṇṇanīyaṁ etāya vuttiyāti vākyaṁ.",
  "anya-e0812n3:884": "Asamavañcanā",
  "anya-e0812n3:885": "311.",
  "anya-e0812n3:886": "Purato na sahassesu,",
  "anya-e0812n3:887": "Na pañcesu ca tādino;",
  "anya-e0812n3:888": "Māro paresu tasse’saṁ,",
  "anya-e0812n3:889": "Sahassaṁ dasavaḍḍhitaṁ.",
  "anya-e0812n3:890_0": "311. Udāharati “purato”iccādi. Māro kāmo tādino lobhādīsu tādisattā munino purato",
  "anya-e0812n3:890_1": "sammukhe sahassaṁ isavo assāti sahassesu ca na hoti. Pañca isavo assāti pañcesu ca",
  "anya-e0812n3:890_2": "na hotīti vaṇṇanīyo mārotra gopyate. Tassa yo tibhuvanaṁ jayī. Paresu aññasattesu",
  "anya-e0812n3:890_3": "sarāgesu esamisūnaṁ dasavaḍḍhitaṁ dasahi guṇitaṁ sahassaṁ, kathamaññathābhuvanattayaṁ",
  "anya-e0812n3:890_4": "jayeyyāti māraṁ gopetvā dasasahassopalakkhitavatthantarassa dassitattā asamavañcanāyaṁ.",
  "anya-e0812n3:891_0": "311. Idāni udāharati “purato”iccādinā. Māro tādino lābhālābhādīsu avikārino tathāgatassa",
  "anya-e0812n3:891_1": "purato abhimukhe sahassesu ca sahassasaropi na hoti, pañcesu pañca isu ca tādise",
  "anya-e0812n3:891_2": "ṭhapetvā pañca isu na hoti. Paresu sugatasammukhe īdisesupi aññesu saṁkilesesu tassa",
  "anya-e0812n3:891_3": "tilokajetuno mārassa esaṁ sarānaṁ dasavaḍḍhitaṁ dasagaṇanāya vaḍḍhitaṁ sahassaṁ hoti",
  "anya-e0812n3:891_4": "dasasahassaṁ hotīti. Vaṇṇanīyaṁ māraṁ gopetvā dasasahassasaṅkhyāhi gaṇitassa aññassa",
  "anya-e0812n3:891_5": "sarasaṅkhātavatthuno dassitattā ayaṁ asamavañcanā nāma. Sahassaṁ isavo asseti ca,",
  "anya-e0812n3:891_6": "pañca isavo asseti ca, dasahi vaḍḍhitanti ca vākyaṁ.",
  "anya-e0812n3:892": "Samavañcanā",
  "anya-e0812n3:893": "312.",
  "anya-e0812n3:894": "Vivāda’manuyuñjanto,",
  "anya-e0812n3:895": "Munindavadanindunā;",
  "anya-e0812n3:896": "Sampuṇṇo candimā nā’yaṁ;",
  "anya-e0812n3:897": "Chatta’metaṁ manobhuno.",
  "anya-e0812n3:898": "312.“Vivāda”miccādi. Manobhunoti kāmassa. Samavañcanāyaṁ puṇṇacandaṁ niraṁkatvā chattassa dassitattā.",
  "anya-e0812n3:899_0": "312.“Vivāda”iccādi. Munindavadanindunā sabbaññuno mukhacandena vivādaṁ anuyuñjanto",
  "anya-e0812n3:899_1": "sampuṇṇo ayaṁ paccakkho candimā na hoti. Kiñcarahi etaṁ candamaṇḍalaṁ manobhuno anaṅgassa",
  "anya-e0812n3:899_2": "ubbhūtiyaṁ chattaṁ samussitasetacchattanti. Vaṇṇanīyaṁ candamaṇḍalaṁ ṭhapetvā tato",
  "anya-e0812n3:899_3": "aññassa candasadisassa chattassa dassitattā ayaṁ vutti samavañcanā nāma. Munīnaṁ",
  "anya-e0812n3:899_4": "indoti ca, tassa vadanamiti ca, indusadiso indu, munindavadanameva indūti ca, samantato",
  "anya-e0812n3:899_5": "puṇṇoti ca, manasi bhūtoti ca viggaho.",
  "anya-e0812n3:900": "313.",
  "anya-e0812n3:901": "Parānuvattanādīhi, nibbindeni’ha yā katā;",
  "anya-e0812n3:902": "Thutira’ppakate sā’yaṁ, siyā appakatatthuti.",
  "anya-e0812n3:903_0": "313. Appakatatthutiṁ pakāseti “pari”ccādinā. Paresaṁ yesaṁ kesañci anuvattanaṁ sevā,",
  "anya-e0812n3:903_1": "tamādi yesaṁ tehi nibbindena virattena appakate asannihite buddhivisayeyeva iha kismiñci",
  "anya-e0812n3:903_2": "vatthumhi katā yā thuti saṁrādhanaṁ, sāyaṁ appakatatthuti siyā.",
  "anya-e0812n3:904_0": "313. Idāni appakatatthutiṁ dasseti “parānu”ccādinā. Parānuvattanādīhi aññassa yassa",
  "anya-e0812n3:904_1": "kassaci anuvattanādīhi nibbindena ubbegaṁ pattena appakate anadhigate buddhivisaye",
  "anya-e0812n3:904_2": "eva iha imasmiṁ kismiñci vatthumhi katā yā thuti saṁrādhanasaṅkhātā pasaṁsā atthi,",
  "anya-e0812n3:904_3": "sā ayaṁ appakatatthuti nāma siyāti. Paresamanuvattanamiti ca, taṁ ādi yesaṁ parapīḷādīnamiti",
  "anya-e0812n3:904_4": "ca, na pakatoti ca, rakāro sandhijo, appakate katā thutīti ca vākyaṁ.",
  "anya-e0812n3:905": "314.",
  "anya-e0812n3:906": "Sukhaṁ jīvanti hariṇā, vanesva’parasevino;",
  "anya-e0812n3:907": "Anāyāsopalābhehi, jaladabbaṅkurādibhi.",
  "anya-e0812n3:908_0": "314. Udāharati “sukha”miccādi. Jalehi dabbaṅkurehi dabbatiṇuggamehi. Ādisaddena tarupallavādīhi.",
  "anya-e0812n3:908_1": "Kīdisehi? Anāyāsena sevāpariklesādinā vinā upalābhehi pāpuṇitabbehi. Paramaññaṁ kiñci",
  "anya-e0812n3:908_2": "na sevanti sīleneti aparasevino. Paracittārādhanabyasanaparammukhā hariṇā vanesu",
  "anya-e0812n3:908_3": "sukhaṁ nirākulaṁ jīvantīti. Ettha rājānuvattanaklesanibbindena sannihitā migavutti pasaṁsitāti.",
  "anya-e0812n3:909_0": "314. Idāni udāharati “sukha”miccādinā. Hariṇā migā aparasevino vuttiṁ nissāya paraṁ",
  "anya-e0812n3:909_1": "asevamānā anāyāsopalābhehi parapariggahābhāvato parasevāparissamaṁ vinā labbhanīyehi",
  "anya-e0812n3:909_2": "jaladabbaṅkurādibhi udakadabbaṅkurarukkhalatāpallavādīhi vanesu icchiticchitāraññesu",
  "anya-e0812n3:909_3": "sukhaṁ jīvanti sukhajīvanaṁ karontīti. Ettha rājasevābyasanappattena kenaci anadhigatāpi",
  "anya-e0812n3:909_4": "migajīvikā pasaṁsitā hoti. Paraṁ na sevanti sīlenāti ca, abhāvo āyāsasseti ca, tena",
  "anya-e0812n3:909_5": "upalabhitabbāti ca, dabbānaṁ aṅkurānīti ca, jalañca dabbaṅkurāni ceti ca, tāni ādi",
  "anya-e0812n3:909_6": "yesaṁ pallavādīnamiti ca viggaho.",
  "anya-e0812n3:910": "315.",
  "anya-e0812n3:911": "Uttaraṁ uttaraṁ yattha, pubbapubbavisesanaṁ;",
  "anya-e0812n3:912": "Siyā ekāvalī sā’yaṁ, dvidhā vidhinisedhato.",
  "anya-e0812n3:913_0": "315. Ekāvaliṁ kathayati “uttara”micchādinā. Yattha vuttiyaṁ uttaraṁ uttaraṁ upariṭṭhānamupariṭṭhānaṁ",
  "anya-e0812n3:913_1": "pubbassa pubbassa visesanaṁ vidhinisedhanavasena ekāvali nāma siyā. Ayaṁ ekāvali",
  "anya-e0812n3:913_2": "vidhinisedhato vidhivasena nisedhanavasena ca dvidhā.",
  "anya-e0812n3:914_0": "315. Idāni ekāvaliṁ dasseti “uttara”miccādinā. Yattha uttiyaṁ uttaraṁ uttaraṁ uparūparibhavaṁ",
  "anya-e0812n3:914_1": "padaṁ pubbapubbavisesanaṁ pubbapubbapadassa vidhinisedhanavasena visesanaṁ hoti,",
  "anya-e0812n3:914_2": "sā ekāvali nāma siyā. Ayaṁ ekāvali vidhinisedhato vidhinisedhavasena dvidhā hotīti.",
  "anya-e0812n3:914_3": "Uttaraṁ pubbanti ṭhānūpacārena ṭhānībhūtaṁ padameva vuccati. Pubbassa pubbassa visesanamiti",
  "anya-e0812n3:914_4": "ca, ekato āvaliyanti saṁvaliyanti padāni etāyāti ca, vidhividhānañca nisedho paṭisedho",
  "anya-e0812n3:914_5": "cāti ca vākyaṁ. Ettha “uttaraṁ uttara”nti ca “pubbassa pubbassa”iti ca kamena visesanavisesyaguṇena",
  "anya-e0812n3:914_6": "byāpanicchāyaṁ nibbacanaṁ, visesyaguṇaṁ gammamānameva.",
  "anya-e0812n3:915": "Vidhiekāvali",
  "anya-e0812n3:916": "316.",
  "anya-e0812n3:917": "Pādā nakhālirucirā,",
  "anya-e0812n3:918": "Nakhālī raṁsibhāsurā;",
  "anya-e0812n3:919": "Raṁsī tamopahāneka …pahāreka (sī.) -",
  "anya-e0812n3:920": "Rasā sobhanti satthuno.",
  "anya-e0812n3:921": "316. Udāharati “pādā”iccādi. Sugammaṁ. Ettha pādādīnaṁ visesyānaṁ nakhālirucirattādividhānena visesanena visesitabbattā ayaṁ vidhiekāvali.",
  "anya-e0812n3:922_0": "316. Idāni udāharati “pādā”iccādinā. Satthuno pādā nakhālirucirā nakhapantīhi manuññā",
  "anya-e0812n3:922_1": "nakhālī nakhapantiyo raṁsibhāsurā raṁsīhi dibbamānā raṁsī kantiyo tamopahānekarasā",
  "anya-e0812n3:922_2": "andhakāravidhamane asahāyakiccā hutvā sobhantīti. Ettha pādādīnaṁ pubbapadānaṁ nakhālirucirattādividhāyakehi",
  "anya-e0812n3:922_3": "uttarauttaravisesanehi visesitattā ayaṁ vidhiekāvali nāma. Nakhānaṁ āli pāḷīti ca,",
  "anya-e0812n3:922_4": "nakhālīhi rucirāti ca, raṁsīhi bhāsurāti ca, tamaso apahāro apaharaṇamiti ca, so",
  "anya-e0812n3:922_5": "eko raso kiccaṁ etāsaṁ raṁsīnamiti ca viggaho.",
  "anya-e0812n3:923": "Nisedhaekāvali",
  "anya-e0812n3:924": "317.",
  "anya-e0812n3:925": "Asantuṭṭho yatī neva,",
  "anya-e0812n3:926": "Santoso nā’layāhato;",
  "anya-e0812n3:927": "Nā’layo yo sajantūnaṁ,",
  "anya-e0812n3:928": "Nā’nantabyasanāvaho.",
  "anya-e0812n3:929_0": "317.“Asantuṭṭho”iccādi. Asantuṭṭho catupaccayasantosavasena yo koci yati nāma neva",
  "anya-e0812n3:929_1": "siyā. Ālayena taṇhāya āhato ca yo, so santoso nāma na hoti. Yo jantūnaṁ sattānaṁ",
  "anya-e0812n3:929_2": "anantabyasanāvaho na hoti, so ālayo nāma na bhavatīti. Asantuṭṭhādīnaṁ yatittādinisedhanavasena",
  "anya-e0812n3:929_3": "visesanānaṁ pavattiyā nisedhaekāvali ayaṁ.",
  "anya-e0812n3:930_0": "317.“Asantuṭṭho”iccādi. Asantuṭṭho cīvarādīsu catūsu paccayesu dassitadvādasavidhasantosānaṁ",
  "anya-e0812n3:930_1": "aññatarena asantuṭṭho yati na eva bhikkhu nāma na hoti. Ālayāhato taṇhāya pahato",
  "anya-e0812n3:930_2": "santoso na hoti. Yo jantūnaṁ anantabyasanāvaho na yo sattānaṁ apariyantapīḷāpāpako",
  "anya-e0812n3:930_3": "na hoti, so ālayo na hotīti. Asantuṭṭhādīnaṁ yatibhāvādipaṭisedhavasena visesanānaṁ",
  "anya-e0812n3:930_4": "pavattattā ayaṁ nisedhaekāvali nāma. Asantuṭṭhapadaṁ yatisahitasakalasattasamudāyassa",
  "anya-e0812n3:930_5": "sādhāraṇabhāvena ṭhitaṁ, yati na bhavatīti yatito aññesu sakalasattasaṅkhātesu avayavesu",
  "anya-e0812n3:930_6": "patiṭṭhāpanato “asantuṭṭho”ti visesyo, “yati ne”ti idaṁ visesanaṁ. Sesesupi visesanavisesyattaṁ",
  "anya-e0812n3:930_7": "vuttaniyāmena yathārahaṁ yojetabbaṁ. Na santussatīti ca, ālayena hatoti ca, natthi",
  "anya-e0812n3:930_8": "anto etesamiti ca, tāni ca tāni byasanāni ceti ca, tāni āvahatīti ca vākyaṁ.",
  "anya-e0812n3:931": "318.",
  "anya-e0812n3:932": "Yahiṁ bhūsiyabhūsattaṁ, aññamaññaṁ tu vatthunaṁ;",
  "anya-e0812n3:933": "Vināva sadisattaṁ taṁ, aññamaññavibhūsanaṁ.",
  "anya-e0812n3:934": "318. Aññamaññamāha “yahi”miccādinā. Yahiṁ sadisattaṁ vinā eva vatthunaṁ padatthānaṁ aññamaññaṁ bhūsiyabhūsattaṁ, taṁ aññamaññaṁ nāma vibhūsanamalaṅkāroti.",
  "anya-e0812n3:935_0": "318. Idāni aññamaññālaṅkāraṁ dasseti “yahi”miccādinā. Yahiṁ alaṅkāre sadisattaṁ vinā",
  "anya-e0812n3:935_1": "eva vatthunaṁ aññamaññaṁ tu bhūsiyabhūsattaṁ alaṅkāriyaalaṅkārattaṁ hoti, taṁ aññamaññavibhūsanaṁ",
  "anya-e0812n3:935_2": "hotīti. Bhūsiyañca bhūsā cāti ca, tāsaṁ bhāvoti ca, aññañca aññañceti ca viggaho.",
  "anya-e0812n3:935_3": "“Aññamañña”nti ettha chaṭṭhuntaasaṅkhyamabyayaṁ, sasaṅkhye ceti “bhūsiyabhūsatta”nti",
  "anya-e0812n3:935_4": "imassa visesanaṁ katvā vattabbaṁ. Alaṅkāriyamapekkhāya alaṅkāravatthu ca, tamapekkhāya",
  "anya-e0812n3:935_5": "alaṅkāriyavatthu ca aññamaññaṁ nāma. Tandīpakālaṅkāropi tadatthiyena tannāmako hoti.",
  "anya-e0812n3:936": "319.",
  "anya-e0812n3:937": "Byāmaṁsumaṇḍalaṁ tena, muninā lokabandhunā;",
  "anya-e0812n3:938": "Mahantiṁ vindatī kantiṁ, sopi teneva tādisiṁ.",
  "anya-e0812n3:939": "319. Udāharati “byāmaṁsu”iccādinā. Subodhaṁ.",
  "anya-e0812n3:940_0": "319. Idāni udāharati “byāmaṁsu”iccādinā. Byāmaṁsumaṇḍalaṁ byāmapabhāmaṇḍalaṁ lokabandhunā",
  "anya-e0812n3:940_1": "tena muninā karaṇabhūtena mahantiṁ mahatiṁ pūjanīyaṁ vā kantiṁ sobhaṁ vindati sevati,",
  "anya-e0812n3:940_2": "sopi muni tena eva byāmaṁsumaṇḍalena tādisiṁ kantiṁ vindatīti. Aññamaññaṁ asadisānaṁ",
  "anya-e0812n3:940_3": "byāmaṁsumaṇḍalamunisaṅkhātānaṁ dvinnaṁ vatthūnaṁ byāmaṁsumaṇḍalaṁ paṭhamavākye alaṅkāriyaṁ",
  "anya-e0812n3:940_4": "hoti, munipadattho alaṅkāro hoti. Aparavākye ime dve vipallāsena alaṅkāriyaalaṅkārā",
  "anya-e0812n3:940_5": "honti. Aṁsūnaṁ maṇḍalamiti ca, byāmaṁ eva aṁsumaṇḍalamiti ca, loko bandhu asseti",
  "anya-e0812n3:940_6": "ca, sā viya dissatīti ca viggaho.",
  "anya-e0812n3:941": "320.",
  "anya-e0812n3:942": "Kathanaṁ sahabhāvassa, kriyāya ca guṇassa ca;",
  "anya-e0812n3:943": "Sahavuttīti viññeyyaṁ, tadudāharaṇaṁ yathā.",
  "anya-e0812n3:944": "320. Sahavuttiṁ vadati “kathana”miccādinā. Subodhaṁ.",
  "anya-e0812n3:945_0": "320. Idāni sahavuttiṁ dasseti “kathana”miccādinā. Kriyāya guṇassa cāti dvinnaṁ sahabhāvassa",
  "anya-e0812n3:945_1": "sahattassa kathanaṁ sahavuttīti viññeyyaṁ. Tadudāharaṇaṁ yathā tassa udāharaṇaṁ evaṁ",
  "anya-e0812n3:945_2": "vakkhamānanayena daṭṭhabbanti. Saha saddhiṁ bhavanamiti ca, sahabhāvassa vutti kathanamiti",
  "anya-e0812n3:945_3": "ca, tassa udāharaṇamiti ca viggaho. Sahabhāvo candarasminakhaṁsuādīnaṁ padatthānaṁ.",
  "anya-e0812n3:945_4": "Evaṁ santepi tesaṁ taṁsahattaṁ yassaṁ kriyāyaṁ guṇe vā bhavatīti sahattaṁ kriyāguṇānaṁ",
  "anya-e0812n3:945_5": "hotīti katvā “kathanaṁ sahabhāvassa kriyāya ca guṇassa cā”ti vuttaṁ.",
  "anya-e0812n3:946": "Kriyāsahavutti",
  "anya-e0812n3:947": "321.",
  "anya-e0812n3:948": "Jalanti candaraṁsīhi, samaṁ satthu nakhaṁsavo;",
  "anya-e0812n3:949": "Vijambhati ca candena, samaṁ tammukhacandimā.",
  "anya-e0812n3:950": "321.“Jalanti”iccādi. Samanti saha, tassa satthuno mukhacandimā. Sesaṁ subodhaṁ. Ettha jalanavijambhanānaṁ ubhayasādhāraṇānaṁ kriyānaṁ sahabhāvo vihitoti kriyāsahavutti ayanti.",
  "anya-e0812n3:951_0": "321. Idāni yathāpaṭiññātaudāharaṇaṁ dasseti “jalanti”iccādinā. Satthu satthuno nakhaṁsavo",
  "anya-e0812n3:951_1": "nakhakiraṇā candaraṁsīhi samaṁ jalanti, tammukhacandimā ca candena samaṁ vijambhatīti.",
  "anya-e0812n3:951_2": "Ettha ubhayapadatthānaṁ sādhāraṇabhūtajalanavijambhanakriyānaṁ sahabhāvassa vuttattā",
  "anya-e0812n3:951_3": "esā kriyāsahavutti nāma. Candassa raṁsiyoti ca, nakhānaṁ aṁsavoti ca, tassa satthuno",
  "anya-e0812n3:951_4": "mukhanti ca, tameva candimasadisattā candimāti ca vākyaṁ. Samaṁiti sahapariyāyo nipāto.",
  "anya-e0812n3:952": "Guṇasahavutti",
  "anya-e0812n3:953": "322.",
  "anya-e0812n3:954": "Jinodayena malinaṁ, saha dujjanacetasā;",
  "anya-e0812n3:955": "Pāpaṁ disā suvimalā, saha sajjanacetasā.",
  "anya-e0812n3:956_0": "322.“Jinodayena”ccādi. Jinodayena karaṇabhūtena, hetubhūtena vā dujjanacetasā saha",
  "anya-e0812n3:956_1": "pāpaṁ malinaṁ kiliṭṭhaṁ, sajjanacetasā saha disā dasavidhāpi suvimalā accantanimmalā",
  "anya-e0812n3:956_2": "suvimalayasomālāvalayitattā sajjanaceto pāpāpagameneti. Ettha malinattassa ca suvimalattassa",
  "anya-e0812n3:956_3": "ñāyasambandhino sahabhāvo vuttoti ayaṁ guṇasahavutti.",
  "anya-e0812n3:957_0": "322.“Jino”iccādi. Jinodayena jitamārassa bhagavato pātubhāvena, karaṇabhūtena hetubhūtena",
  "anya-e0812n3:957_1": "vā pāpaṁ lobhādidhammaṁ dujjanacetasā dujjanānaṁ cittena saha malinaṁ kiliṭṭhaṁ hoti.",
  "anya-e0812n3:957_2": "Imināyeva jinodayena disā dasa disāyo sajjanacetasā saha suvimalā sajjanacetasantānato",
  "anya-e0812n3:957_3": "pāpānaṁ apagamena kittimālāya bhuvanattaye patthaṭattā atinimmalāti ubhayapadatthānaṁ",
  "anya-e0812n3:957_4": "sādhāraṇabhūtamalinabhāvasuvimalabhāvasaṅkhātassa guṇassa sahabhāvassa vuttattā esā",
  "anya-e0812n3:957_5": "guṇasahavutti nāma. Jinassa udayoti ca, dujjanānaṁ cetoti ca, vigataṁ malaṁ etāhiti",
  "anya-e0812n3:957_6": "ca, su atisayena vimalāti ca, santo ca te janā ceti ca, tesaṁ cetoti ca vākyaṁ.",
  "anya-e0812n3:958": "323.",
  "anya-e0812n3:959": "Virodhīnaṁ padatthānaṁ, yattha saṁsaggadassanaṁ;",
  "anya-e0812n3:960": "Samukkaṁsābhidhānatthaṁ, matā sā’yaṁ virodhitā.",
  "anya-e0812n3:961_0": "323. Virodhaṁ vibhāveti “virodhīna”miccādi. Virodhīnaṁ aññamaññaviruddhānaṁ kriyādīnaṁ",
  "anya-e0812n3:961_1": "yattha vuttivisese saṁsaggassa sannidhino dassanaṁ, kimatthaṁ? Samukkaṁsassa atisayassa",
  "anya-e0812n3:961_2": "abhidhānatthaṁ kathanatthāya, sā ayaṁ virodhitā virodhīti matā.",
  "anya-e0812n3:962_0": "323. Idāni virodhālaṅkāraṁ dasseti “virodhīna”miccādinā. Yattha uttivisese samukkaṁsābhidhānatthaṁ",
  "anya-e0812n3:962_1": "vaṇṇanīyavatthugataadhikakathanāya virodhīnaṁ aññamaññaviruddhānaṁ padatthānaṁ kriyāguṇādīnaṁ",
  "anya-e0812n3:962_2": "saṁsaggadassanaṁ sanniṭṭhānadassanaṁ sambandhadassanaṁ hoti, sā ayaṁ utti virodhitāti",
  "anya-e0812n3:962_3": "matāti. Virodho etesaṁ guṇādīnaṁ atthīti ca, saṁsaggassa sambandhassa dassanamiti",
  "anya-e0812n3:962_4": "ca, samukkaṁsassa adhikassa abhidhānanti ca, virodhīnaṁ bhāvo asaṅgahitoti ca vākyaṁ.",
  "anya-e0812n3:962_5": "Virodhitādīpakavutti tadatthena tannāmikā hoti.",
  "anya-e0812n3:963": "324.",
  "anya-e0812n3:964": "Guṇā sabhāvamadhurā, api lokekabandhuno;",
  "anya-e0812n3:965": "Sevitā pāpasevīnaṁ, sampadūsentisampadūsanti (ka.)mānasaṁ.",
  "anya-e0812n3:966_0": "324. Udāharati “guṇā”iccādi. Lokekabandhuno lokanāthassa sabhāvamadhurā sādhujanasampīṇanekacāturā",
  "anya-e0812n3:966_1": "api guṇā arahantatādayo sevitā pāpasevīhi tesaṁ pāpasevīnaṁ mānasaṁ sampadūsenti",
  "anya-e0812n3:966_2": "dosaduṭṭhāpādanavasenāvikaronti “tādiso guṇātisayo tassā”ti. Ettha guṇānaṁ sabhāvamadhurānaṁ",
  "anya-e0812n3:966_3": "pītivisesuppādanayoggānaṁ sampadūsanena saha virodhoti daṭṭhabbaṁ.",
  "anya-e0812n3:967_0": "324. Udāharati “guṇā”iccādinā. Lokekabandhuno buddhassa guṇā arahattādayo sabhāvamadhurā",
  "anya-e0812n3:967_1": "api pakatimadhurā api sevitā pāpasevīhi sevitā samānā pāpasevīnaṁ mānasaṁ sampadūsenti",
  "anya-e0812n3:967_2": "atisayena kopentīti. Evaṁ hīnādhimuttikehi sahitumasakkuṇeyyo tassa guṇātisayo vattati.",
  "anya-e0812n3:967_3": "Nanu sabhāvamadhuro guṇo pītiṁ vinā sampadūsanaṁ na kareyya, sampadūsanampi tādisasabhāvamadhuraṁ",
  "anya-e0812n3:967_4": "vinā na bhaveyyāti aññoññaviruddhānamesaṁ madhuraguṇasampadūsanakriyānaṁ saṁsaggaguṇādhikadassanatthanti",
  "anya-e0812n3:967_5": "lakkhaṇena yojetabbaṁ. Apisaddo virodhatthe vattate. Sabhāvena madhurāti ca, eko",
  "anya-e0812n3:967_6": "ca so bandhu cāti ca, lokassa ekabandhūti ca, pāpaṁ sevanti sīlenāti ca vākyaṁ.",
  "anya-e0812n3:968": "325.",
  "anya-e0812n3:969": "Yassa kassaci dānena, yassa kassaci vatthuno;",
  "anya-e0812n3:970": "Visiṭṭhassa ya’mādānaṁ, parivuttīti sā matā.",
  "anya-e0812n3:971": "325. Parivuttiṁ pavatteti “yassa”iccādinā. Yassa kassacīti paṭiggāhakaṁ dasseti. Visiṭṭhassa yaṁ ādānanti sambandho. Sesaṁ subodhaṁ.",
  "anya-e0812n3:972_0": "325. Idāni parivuttiṁ dasseti “yassa kassaci”ccādinā. Yassa kassaci vatthuno khuddakavatthuno",
  "anya-e0812n3:972_1": "yassa kassaci paṭiggāhakassa dānena hetubhūtena visiṭṭhassa uttamavatthuno yaṁ ādānaṁ",
  "anya-e0812n3:972_2": "gahaṇaṁ atthi, sā parivuttīti matāti. Dānaggahaṇaparivuttattā parivutti nāma.",
  "anya-e0812n3:973": "326.",
  "anya-e0812n3:974": "Purā paresaṁ datvāna, manuññaṁ nayanādikaṁ;",
  "anya-e0812n3:975": "Muninā samanuppattā, dāni sabbaññutāsirīmuninda samanuppattā, dāni sabbaññutāsiriṁ (ka.).",
  "anya-e0812n3:976": "326. Udāharati “purā”iccādi. Subodhaṁ. Ettha nayanādidānena sabbaññutāsiriyā ādānanti parivutti ayaṁ.",
  "anya-e0812n3:977_0": "326. Idāni udāharati “purā”iccādinā. Muninā purā pubbe paresaṁ manuññaṁ nayanādikaṁ",
  "anya-e0812n3:977_1": "datvāna idāni sabbaññutāsirī sabbaññutāsaṅkhātā anaññasādhāraṇā sirī samanupattāti.",
  "anya-e0812n3:977_2": "Iha yassa dinnaṁ tato eva gahaṇe parivuttisaddassa niruḷhattā nayanādīnaṁ dānena",
  "anya-e0812n3:977_3": "sabbaññutāsiriyā ādānato, dānābhāve ādānābhāvato ca paṭiggāhakajane avijjamānepi",
  "anya-e0812n3:977_4": "sabbaññutā vijjamānattena parikappitāti parivutti hoti. Teneva daṇḍiyaṁ–",
  "anya-e0812n3:978": "“Satthappaharaṇaṁ datvā, bhujena tava rājunaṁ;",
  "anya-e0812n3:979": "Ciraṁ citābhaṭo tesaṁ, yaso kumudapaṇḍaro”ti kābyādāsa 2.356.",
  "anya-e0812n3:980_0": "Imasmiṁ udāharaṇe paccatthikānaṁ āyudhappahāraṁ datvā tava bāhunā tesaṁ rājūnaṁ ciraṁ",
  "anya-e0812n3:980_1": "rāsikato keravanimmalo yaso ābhaṭoti. Dadāti kammayuttato eva ādānaṁ dassetvā parivuttiphuṭā",
  "anya-e0812n3:980_2": "katā. Nayanāni ādīni yassa uttamaṅgādinoti ca, sabbaṁ jānātīti ca, tassa bhāvoti ca vākyaṁ.",
  "anya-e0812n3:981": "327.",
  "anya-e0812n3:982": "Kiñci disvāna viññātā,",
  "anya-e0812n3:983": "Paṭipajjati taṁsamaṁ;",
  "anya-e0812n3:984": "Saṁsayāpagataṁ vatthuṁ,",
  "anya-e0812n3:985": "Yattha so’yaṁ bhamo mato.",
  "anya-e0812n3:986_0": "327. Bhamaṁ sambhāveti “kiñcī”tiādinā. Viññātā puriso kiñci disvā ujjalanādikaṁ disvāna",
  "anya-e0812n3:986_1": "taṁsamaṁ tassa pure dissamānassa padatthassa sadisamaññaṁ vatthuṁ saṁsayāpagataṁ",
  "anya-e0812n3:986_2": "asannidhiṁ katvā paṭipajjati jānāti yattha visese, sāyaṁ bhamo mato.",
  "anya-e0812n3:987_0": "327. Idāni bhamālaṅkāraṁ dasseti “kiñci”iccādinā. Yattha uttivisese viññātā avabodhakārako",
  "anya-e0812n3:987_1": "kiñci disāvilocanādikaṁ disvāna taṁsamaṁ vatthuṁ tena dissamānavatthunā tulyamaññaṁ",
  "anya-e0812n3:987_2": "vatthuṁ saṁsayāpagataṁ nissaṁsayaṁ katvā paṭipajjati jānāti, so ayaṁ alaṅkāro bhamoti",
  "anya-e0812n3:987_3": "matoti. Tena tassa vā samanti ca, saṁsayo apagato etasmāti ca, bhamanaṁ anavaṭṭhānaṁ",
  "anya-e0812n3:987_4": "vatthūnanti ca viggaho. Saṁsayāpagatanti kriyāvisesanaṁ.",
  "anya-e0812n3:988": "328.",
  "anya-e0812n3:989": "Samaṁ disāsu’jjalāsu, jinapādanakhaṁsunā;",
  "anya-e0812n3:990": "Passantā abhinandanti, candātapamanā janā.",
  "anya-e0812n3:991_0": "328. Udāharati “sama”miccādi. Jinassa pādesu nakhaṁsunā disāsu sabbāsu samaṁ ekato",
  "anya-e0812n3:991_1": "ujjalāsu sajotīsu tā ujjalā disā passantā janā, candātapoti mano yesaṁ te tathāvidhā.",
  "anya-e0812n3:991_2": "Abhinandanti santussantīti.",
  "anya-e0812n3:992_0": "328. Idāni udāharati “sama”miccādinā. Jinapādanakhaṁsunā karaṇabhūtena disāsu dasasu",
  "anya-e0812n3:992_1": "samaṁ ekakkhaṇe ujjalāsu tā ujjalā disā passantā janā candātapamanā candātapoti pavattacittā",
  "anya-e0812n3:992_2": "abhinandantīti. Vijjamānanakhamarīciyaṁ buddhimakatvā candātape buddhiyā pavattāpanato",
  "anya-e0812n3:992_3": "bhamo nāma. Samanti asaṅkhyaṁ. Candātapoiti mano yesanti vākyaṁ.",
  "anya-e0812n3:993": "329.",
  "anya-e0812n3:994": "Pavuccate yaṁ nāmādi,",
  "anya-e0812n3:995": "Kavīnaṁ bhāvabodhanaṁ;",
  "anya-e0812n3:996": "Yena kenaci vaṇṇena,",
  "anya-e0812n3:997": "Bhāvonāmā’ya’mīrito.",
  "anya-e0812n3:998_0": "329. Bhāvaṁ bhāveti “pavuccate”ccādinā. Kavīnaṁ bhāvo adhippāyo, taṁ bodhetīti bhāvabodhanaṁ",
  "anya-e0812n3:998_1": "yaṁ nāmādi. Ādisaddena visesanavākyānaṁ gahaṇaṁ. Yena kenaci nisedhanarūpena ākārena",
  "anya-e0812n3:998_2": "pavuccate, ayaṁ bhāvo nāma īritoti.",
  "anya-e0812n3:999_0": "329. Idāni bhāvālaṅkāraṁ dasseti “pavuccate” iccādinā. Kavīnaṁ vattūnaṁ bhāvabodhanaṁ",
  "anya-e0812n3:999_1": "adhippāyapakāsakaṁ yaṁ nāmādi nāmapadavisesanapadādi yena kenaci vaṇṇena ākārena",
  "anya-e0812n3:999_2": "sāgarādiatthantaraṁ paṭisedhetvā vā no vā pavuccate, ayaṁ bhāvo nāmāti īritoti. Nāmaṁ",
  "anya-e0812n3:999_3": "ādi yassa visesanavākyadvayasseti ca, bhāvaṁ bodhetīti ca vākyaṁ. Kavīnaṁ adhippāyasaṅkhātabhāvapakāsako",
  "anya-e0812n3:999_4": "uttiviseso tadatthena bhāvo nāma, tassa nissayabhūtaṁ nāmādipadasantānaṁ iha nissitopacārena",
  "anya-e0812n3:999_5": "bhāvo nāmāti īritaṁ.",
  "anya-e0812n3:1000": "330.",
  "anya-e0812n3:1001": "Nanu teye’va santā no,",
  "anya-e0812n3:1002": "Sāgarā na kulācalā;",
  "anya-e0812n3:1003": "Manampi mariyādaṁ ye,",
  "anya-e0812n3:1004": "Saṁvaṭṭepi jahanti no.",
  "anya-e0812n3:1005_0": "330. Udāharati “nanu”ccādi. Manampīti īsakampi. Mariyādanti attano ācārasīmaṁ, saṁvaṭṭepi",
  "anya-e0812n3:1005_1": "palayakālepi. Sesaṁ subodhaṁ. Ettha na ime pakatisamuddādayo samuddādayo honti, ye",
  "anya-e0812n3:1005_2": "palayakāle attano velānullaṅghanasaṅkhātaṁ acalattasaṅkhātañca mariyādaṁ pariccajanti.",
  "anya-e0812n3:1005_3": "Kiñcarahi santā evete samuddādayo, ye yadi palayakālepi samāpateyyuṁ, tadāpi attano",
  "anya-e0812n3:1005_4": "mariyādaṁ na muñcanti. Koci vipattiṁ patto niratisayaṁ dhīrattamattanovabodhetīti",
  "anya-e0812n3:1005_5": "aññanisedhena kathitaṁ nāmaṁ kavisabhāvaṁ yathāvuttaṁ bodhetīti bhāvoyamiti.",
  "anya-e0812n3:1006_0": "330. Idāni udāharati “nanu”ccādinā. Sāgarā saṁvaṭṭakāle tīramariyādaṁ atikkamentā",
  "anya-e0812n3:1006_1": "pakatisamuddā sāgarā na bhavanti. Kulācalā tādisakāle acalasaṅkhātamariyādamatikkamentā",
  "anya-e0812n3:1006_2": "satta kulapabbatā kulācalā nāma na bhavanti. Kiñcarahi sāgarādayo. Ye sādhavo saṁvaṭṭepi",
  "anya-e0812n3:1006_3": "sabbavatthuvināsakakappavināsakālepi mariyādaṁ attano ācāramariyādaṁ manampi īsakampi",
  "anya-e0812n3:1006_4": "no jahanti. Santā eva te sāgarādayo nāma honti nanūti. Koci byasanaṁ patto attano",
  "anya-e0812n3:1006_5": "anaññasādhāraṇaṁ dhīrattaṁ pakāsetīti iha sāgarādiatthantarapaṭisedharūpena dassitasāgarādinā",
  "anya-e0812n3:1006_6": "vattuno akampanādhippāyaṁ avabodhetīti ayaṁ bhāvālaṅkāro nāma. Mananti appakālavācakamasaṅkhyaṁ. Apīti sambhāvane.",
  "anya-e0812n3:1007": "331.",
  "anya-e0812n3:1008": "Aṅgaṅgībhāvā sadisa-balabhāvā ca bandhane;",
  "anya-e0812n3:1009": "Saṁsaggo’laṅkatīnaṁ yo, taṁ missanti pavuccati.",
  "anya-e0812n3:1010_0": "331. Missaṁ dasseti “aṅga”iccādinā. Aṅgamupakārakaṁ, aṅgī upakāriyaṁ, tesaṁ bhāvo",
  "anya-e0812n3:1010_1": "aṅgaṅgibhāvo sādhiyasādhanattaṁ, tato ca. Sadisaṁ samaṁ balaṁ yesaṁ te, tesaṁ bhāvo",
  "anya-e0812n3:1010_2": "aṅgaṅgibhāvamantarena appadhānabhāvenāvaṭṭhānaṁ tato ca hetuto. Bandhane visaye,",
  "anya-e0812n3:1010_3": "yo alaṅkatīnaṁ saṁsaggo ekattha sannidhānaṁ, taṁ missanti pavuccati.",
  "anya-e0812n3:1011_0": "331. Idāni missālaṅkāraṁ dasseti “aṅgaṅgī”ccādinā. Aṅgaṅgībhāvā upakārakaupakāriyasaṅkhātapaṭipādakapaṭipādanīyasabhāvena",
  "anya-e0812n3:1011_1": "hetubhūtena sadisabalabhāvā ca sādhiyasādhanabhāvaṁ vinā samānabalavantabhāvena ca",
  "anya-e0812n3:1011_2": "bandhane pajjādibandhanavisaye alaṅkatīnaṁ alaṅkārānaṁ yo saṁsaggo sannidhānaṁ, taṁ",
  "anya-e0812n3:1011_3": "missanti pavuccatīti. Aṅgaṁ sādhanaṁ assa sādhiyassa atthīti ca, aṅgañca aṅgī ceti",
  "anya-e0812n3:1011_4": "ca, tesaṁ bhāvo sādhiyasādhanasaṅkhāto sambandhoti ca, sadisaṁ balaṁ yesamalaṅkārānamiti",
  "anya-e0812n3:1011_5": "ca, tesaṁ bhāvo aññamaññanirapekkhatāti ca, missanaṁ missībhavanamiti ca vākyaṁ.",
  "anya-e0812n3:1012": "Aṅgaṅgibhāvamissa",
  "anya-e0812n3:1013": "332.",
  "anya-e0812n3:1014": "Pasatthā munino pāda-nakharaṁsimahānadī;",
  "anya-e0812n3:1015": "Aho gāḷhaṁ nimuggepi, sukhayatye’va te jane.",
  "anya-e0812n3:1016_0": "332. Udāharati “pasatthā muni”ccādi. Munino pādesu nakhā tesaṁ raṁsi eva mahānadīsadisattā",
  "anya-e0812n3:1016_1": "mahānadī, sā pasatthā acchariyappattisabbhāvato gāḷhamaccantaṁ nimuggepi te jane",
  "anya-e0812n3:1016_2": "sukhayatyeva, aho acchariyaṁ yato sesanadīvidhuraṁ. “Ayaṁ attani gāḷhaṁ nimuggepi",
  "anya-e0812n3:1016_3": "sukhayatī”ti ettha “nimuggepī”ti samādhino sādhiyattenaṅgitāyāvaṭṭhitassa “pādanakharaṁsimahānadī”ti",
  "anya-e0812n3:1016_4": "rūpakaṁ sādhanattenaṅgatāyāvaṭṭhitanti missamidamalaṅkaraṇaṁ.",
  "anya-e0812n3:1017_0": "332. Idāni udāharati “pasatthā” iccādinā. Munino pasatthā acchariyattā pasaṁsanīyā",
  "anya-e0812n3:1017_1": "pādanakharaṁsimahānadī caraṇanakhakiraṇasaṅkhātamahāgaṅgā gāḷhaṁ atisayena nimuggepi",
  "anya-e0812n3:1017_2": "te jane sādhusappurise sukhayati eva sukhite kato eva. Aho acchariyaṁ sesanadīnamesā",
  "anya-e0812n3:1017_3": "pavatti viruddhāti. Ettha sādhanīyabhāvena aṅgino “nimugge”ti samādhialaṅkārassa",
  "anya-e0812n3:1017_4": "“pādanakharaṁsimahānadī”ti rūpakālaṅkāro sādhanabhāvena aṅganti katvā aṅgāaṅgībhāvena",
  "anya-e0812n3:1017_5": "imesaṁ alaṅkārānaṁ missitā. Pādesu nakhāti ca, tesaṁ raṁsīti ca, mahatī ca sā nadī",
  "anya-e0812n3:1017_6": "ceti ca, mahānadī viya mahānadī pādanakharaṁsiyo eva mahānadīti ca vākyaṁ. Gāḷhanti",
  "anya-e0812n3:1017_7": "kriyāvisesanaṁ. Gāḷhaṁ nimujjanaṁ ye akaṁsu, tepīti yojanā. Sukhasamaṅgino janā sukhite",
  "anya-e0812n3:1017_8": "sukhe karotīti vākyaṁ.",
  "anya-e0812n3:1018": "Sadisabalabhāvamissa",
  "anya-e0812n3:1019": "333.",
  "anya-e0812n3:1020": "Veso sabhāvamadhuro, rūpaṁ nettarasāyanaṁ;",
  "anya-e0812n3:1021": "Madhūvamunino vācā, na sampīṇeti kaṁ janaṁ.",
  "anya-e0812n3:1022": "333.“Veso”iccādi subodhaṁ. Idaṁ pana samādhirūpakopamāmissasadisabalanti.",
  "anya-e0812n3:1023_0": "333.“Veso”iccādi. Munino sabhāvamadhuro pakatimadhuro veso jināveṇiko buddhaveso",
  "anya-e0812n3:1023_1": "ca nettarasāyanaṁ rūpaṁ lakkhaṇānubyañjanasampannaṁ rūpañca madhūva madhurattena",
  "anya-e0812n3:1023_2": "madhusamānā vācā bhāratī ca kaṁ janaṁ na sampīṇetīti. “Sabhāvamadhuro”ti samādhialaṅkāro",
  "anya-e0812n3:1023_3": "ca, “nettarasāyana”nti rūpakālaṅkāro ca, “madhūvā”ti upamālaṅkāro cāti ime tayo pīṇane",
  "anya-e0812n3:1023_4": "aññamaññāpekkharahitattā tulyabalāti imesaṁ missattaṁ hoti. Sabhāvena madhuroti ca,",
  "anya-e0812n3:1023_5": "rasīyati assādīyatīti ca, raso rasabhūto āyanaṁ gati pavatti assāti rasāyanaṁ, rasavatthu.",
  "anya-e0812n3:1023_6": "Rasāyanamiva rūpaṁ rasāyanaṁ, nettānaṁ rasāyananti ca vākyaṁ.",
  "anya-e0812n3:1024": "334.",
  "anya-e0812n3:1025": "Āsī nāma siyā’tthassa,",
  "anya-e0812n3:1026": "Iṭṭhassā’sīsanaṁ yathā;",
  "anya-e0812n3:1027": "Tilokekagatī nātho,",
  "anya-e0812n3:1028": "Pātu loka’mapāyato.",
  "anya-e0812n3:1029_0": "334. Āsiṁ dasseti “āsi”ccādinā. Iṭṭhassa abhimatassa vatthuno āsīsanaṁ patthanamityanuvaditvā",
  "anya-e0812n3:1029_1": "āsī nāma siyāti vidhīyate. “Yathe”tyudāharati. Tilokassa lokattayavattino janassa",
  "anya-e0812n3:1029_2": "ekagati asahāyagati paṭisaraṇabhūto nātho lokaṁ sattalokaṁ apāyato pātu pāletūti.",
  "anya-e0812n3:1029_3": "Etthātilasitaṁ pālanamāsīsitanti.",
  "anya-e0812n3:1030_0": "334. Idāni āsīalaṅkāraṁ dasseti “āsī” iccādinā. Iṭṭhassa atthassa icchitavatthuno",
  "anya-e0812n3:1030_1": "āsīsanā patthanā āsī nāma siyā. Yathā tatthodāharaṇamevaṁ. Tilokekagati tibhavassa",
  "anya-e0812n3:1030_2": "asahāyasaraṇabhūto nātho lokasāmi lokaṁ sattalokaṁ apāyato pātu rakkhatūti. Āsī nāma",
  "anya-e0812n3:1030_3": "patthanā, taddīpikāpi utti tannāmikāva hoti. “Tilokekagatī”ti imasmiṁ udāharaṇe pālanaṁ",
  "anya-e0812n3:1030_4": "āsīsitaṁ. Tiṇṇaṁ lokānaṁ samāhāroti ca, ekoyeva gati paṭisaraṇanti ca, tilokassa",
  "anya-e0812n3:1030_5": "ekagatīti ca vākyaṁ.",
  "anya-e0812n3:1031": "335.",
  "anya-e0812n3:1032": "Rasappatītijanakaṁ, jāyate yaṁ vibhūsanaṁ;",
  "anya-e0812n3:1033": "Rasavantanti taṁ ñeyyaṁ, rasavantavidhānato.",
  "anya-e0812n3:1034_0": "335. Rasavantamudāharati “rasa”iccādinā. Yaṁ vibhūsanamalaṅkaraṇaṁ rasābhāsādino",
  "anya-e0812n3:1034_1": "patītijanakaṁ avagamasampādakaṁ jāyate, taṁ vibhūsanaṁ rasavantavidhānato sampādanato",
  "anya-e0812n3:1034_2": "“rasavanta”nti viññeyyaṁ yathā atthappatīti janako saddo “atthavā”ti.",
  "anya-e0812n3:1035_0": "335. Uddese rasīti uddiṭṭharasālaṅkāraṁ dasseti “rasa”iccādinā. Yaṁ vibhūsanaṁ vuttālaṅkārānamantare",
  "anya-e0812n3:1035_1": "yo koci alaṅkāro rasappatītijanakaṁ siṅgārādinavavidharasesu ekassa rasassa vā tasseva",
  "anya-e0812n3:1035_2": "rasābhāsassa vā avabodhanaṁ sampādento jāyate, taṁ vibhūsanaṁ rasavantavidhānato",
  "anya-e0812n3:1035_3": "attano rasasahitabhāvassa pakāsanato rasavantanti rasīti ñeyyanti. Yathā atthappatītijanako",
  "anya-e0812n3:1035_4": "saddo “atthavā”ti vuccati, evaṁ rasappatītijanako alaṅkāro rasavanto “rasī”ti ca",
  "anya-e0812n3:1035_5": "vuccati. Rasassa patīti ca, taṁ janetīti ca, raso assa atthīti ca, rasavato bhāvoti",
  "anya-e0812n3:1035_6": "ca, tassa vidhānaṁ sampādananti ca vākyaṁ.",
  "anya-e0812n3:1036": "336.",
  "anya-e0812n3:1037": "Rāgānatabbhutasarojamukhaṁ dharāya,",
  "anya-e0812n3:1038": "Pādā tilokaguruno’dhikabaddharāgā;",
  "anya-e0812n3:1039": "Ādāya niccasarasena karena gāḷhaṁ,",
  "anya-e0812n3:1040": "Sañcumbayanti satatāhitasambhamena.",
  "anya-e0812n3:1041_0": "336. Udāharati “rāga”iccādi. Dharāya pathavīaṅganāya rāgena ānataṁ, mukhaṁ. Rāgaṁ",
  "anya-e0812n3:1041_1": "rattavaṇṇaṁ ānataṁ ninnamitaṁ, sarojaṁ. Paṭhame abbhutasarojasadisatāya mukhaṁ, tena",
  "anya-e0812n3:1041_2": "samānādhikaraṇanti rāgānatena samāso. Dutiye tu rāgānatañca taṁ abbhutasarojaṁ pathaviṁ",
  "anya-e0812n3:1041_3": "bhinditvā sirīpādasampaṭiggahaṇatthaṁ uṭṭhahamacchariyapadumañca, tameva tassā mukhasadisattā",
  "anya-e0812n3:1041_4": "mukhanti rāgānatabbhutasarojamukhaṁ. Tilokaguruno sammāsambuddhassa pādā. Kīdisā?",
  "anya-e0812n3:1041_5": "Adhikabandho rāgo anurāgo, rattavaṇṇo vā yesaṁ te, tathāvidhā. Niccamanavarataṁ sarasena",
  "anya-e0812n3:1041_6": "rasavatā karena hatthena, raṁsinā vā gāḷhaṁ ādāya gahetvā satataṁ niccaṁ āhito sambhamo",
  "anya-e0812n3:1041_7": "ādaro, tadabhimukhatā vā, tena sañcumbayanti, nikkhipanti vā. Ettha silesarūpakehi",
  "anya-e0812n3:1041_8": "sambhogasiṅgārarasābhāso janyate. Siṅgāro duvidho vippalambho, sambhogo ceti. Tesu",
  "anya-e0812n3:1041_9": "vippalambhova samaggavaṇṇanādhārattā manoharo, nediso sambhogo. Sambhogābhāse tu",
  "anya-e0812n3:1041_10": "vattabbameva natthi. Tathāpi’hā’dhigataṁ sambhogābhāsodāharaṇaṁ bālappabodhanatthaṁ",
  "anya-e0812n3:1041_11": "kiñci vicāressāma. Tatra pādānaṁ kāmukattaṁ dharāya kāminittañca vākyasāmatthiyā",
  "anya-e0812n3:1041_12": "viññāyate. Saddena vuccamānaṁ puna vuttaṁ siyā. Atra pādānaṁ taṁ viññeyyaṁ, ratyukkaṁsābhāso",
  "anya-e0812n3:1041_13": "yadi kavinā paṭipādetabbo na bhaveyya, tadā gāthāyamananupapannaṁ siyāti evaṁvidhavacanatova",
  "anya-e0812n3:1041_14": "pādā ratyābhāsavantoti gamyate. Ratiyā ālambaṇavibhāvābhāso dharākāmini, rammadesādivisesābhāve",
  "anya-e0812n3:1041_15": "acchariyapadumuggamanābhāvato abbhutasarojasaddasavanena gammamānā rammadesādayo",
  "anya-e0812n3:1041_16": "uddīpanavibhāvābhāsā, byabhicārībhāvābhāsabodhakāni kavivacanāni anubhāvābhāso. Tathā",
  "anya-e0812n3:1041_17": "hi “niccasarasena karena gāḷhaṁ ādāyā”ti karassa sarasatāgāḷhaggahaṇakathanena harisādayo",
  "anya-e0812n3:1041_18": "gamyante. “Satatāhitasambhamenā”ti iminā ussukkattādayo pahīyantīti evaṁ bandhavuttīti",
  "anya-e0812n3:1041_19": "vibhāvādīhi bandhatthābhāsānaṁ manasi yo uppajjati ānandābhāso, so rasābhāso sambhogarasābhāso vuttoti.",
  "anya-e0812n3:1042_0": "336. Idāni udāharaṇaṁ dassento uttaripi dassetabbasiṅgārahassakaruṇādirasuddesassa",
  "anya-e0812n3:1042_1": "anurūpato siṅgārarasayuttameva dasseti “rāgā”iccādinā. Dharāya mahīaṅganāya rāgānatabbhutasarojamukhaṁ",
  "anya-e0812n3:1042_2": "rāgena anurāgena abhimukhaṁ katvā namitaṁ acchariyaguṇopetapadumasadisānanaṁ no ce,",
  "anya-e0812n3:1042_3": "rattavaṇṇaṁ ānataṁ abbhutasarojasaṅkhatamukhaṁ tilokaguruno bhuvanattayānusāsakassa",
  "anya-e0812n3:1042_4": "sammāsambuddhassa pādā adhikabaddharāgā adhikabaddhānurāgavantā no ce, pubbakammena",
  "anya-e0812n3:1042_5": "kataadhikarattavaṇṇā niccasarasena karena satatānurāgayuttena hatthena no ce, avikalattā",
  "anya-e0812n3:1042_6": "satatasampattisahitena kiraṇena gāḷhaṁ ādāya gāḷhaṁ gahetvā no ce, phusitvā satatāhitasambhamena",
  "anya-e0812n3:1042_7": "niccaṁ katādarena no ce, nirantarāhitaabhimukhabhāvena sañcumbayanti cumbanti no",
  "anya-e0812n3:1042_8": "ce, ṭhitikriyāsādhanattena phusantīti.",
  "anya-e0812n3:1043_0": "Rāgena anurāgena ānataṁ abhimukhīkatamiti ca, abbhutañca taṁ sarojañceti ca, tena",
  "anya-e0812n3:1043_1": "sadisatāya abbhutasarojañca taṁ mukhañceti ca, rāgānatañca taṁ abbhutasarojamukhañceti",
  "anya-e0812n3:1043_2": "ca, rāgaṁ rattavaṇṇaṁ ānataṁ ninnamiti ca, tañca taṁ abbhutasarojañceti ca, tameva",
  "anya-e0812n3:1043_3": "tādisamukhasadisattā mukhamiti ca, tilokassa gurūti ca, adhikaṁ katvā baddho, attano",
  "anya-e0812n3:1043_4": "pubbakammena vā kato, rāgo anurāgo rattavaṇṇo vā yesamiti ca, rasena anurāgena sampattiyā",
  "anya-e0812n3:1043_5": "vā saha vattamānoti ca, āhito vihito ca so sambhamo ādaro tadabhimukhabhāvo vā ceti ca viggaho.",
  "anya-e0812n3:1044_0": "Ettha “rāgānatā”tiādikena silesālaṅkārena ca “abbhutasarojamukha”nti rūpakālaṅkārena",
  "anya-e0812n3:1044_1": "ca sambhogasiṅgārarasābhāso uppādīyati. Tādisaṁ itthipurisānaṁ sambhogābhāvena, tadākārena",
  "anya-e0812n3:1044_2": "ca kappitattā rasābhāso nāmāti daṭṭhabbo. Siṅgārassa āyogavippayogasambhogavasena",
  "anya-e0812n3:1044_3": "tividhattepi āyogavippayogadvayaṁ vippalambhamevāti vippalambho, sambhogo ceti duvidho",
  "anya-e0812n3:1044_4": "hoti. Tesu vippalambhova anūnavaṇṇanāya bhūmittā manoharo. Sambhogo pana tādiso na",
  "anya-e0812n3:1044_5": "hoti. Sambhogābhāsopi hīno hoti. Evaṁ sante payogaṁ katvā kurumānāya vaṇṇanāya ucitabhāvena",
  "anya-e0812n3:1044_6": "ihādhigatasambhogasiṅgārarasābhāsena rasibhūtālaṅkārassa udāharaṇe rasābhāso evaṁ",
  "anya-e0812n3:1044_7": "veditabbo. Pādānaṁ kāmukabhāvābhāse ca dharāya kāminībhāvābhāse ca vācakapadena avuttepi",
  "anya-e0812n3:1044_8": "“dharāya pādā tilokaguruno”ti idaṁ ṭhapetvā pāṇidhammapakāsakehi avasesapadehi ñāyate.",
  "anya-e0812n3:1045_0": "Dvinnaṁ aññamaññaṁ ratiābhāso “adhikabaddharāgā rāgānata”nti imehi vutto. Ayaṁ ratiābhāso",
  "anya-e0812n3:1045_1": "idha ṭhāyībhāvo purisaratiyā itthiyā ca, itthiratiyā purisassa ca ālambaṇattā pādakāmukadharākāminiyo",
  "anya-e0812n3:1045_2": "dve aññamaññaṁ ālambaṇavibhāvābhāsā honti. Rammadesādivisesaṁ vinā acchariyapadumodayassa",
  "anya-e0812n3:1045_3": "abhāvato abbhutasarojasaddassa uccāraṇena gammamānā rammadesādayo ratiṁ uddīpayantīti",
  "anya-e0812n3:1045_4": "uddīpanavibhāvābhāsā nāma. “Niccasarasena karena gāḷhamādāyā”ti iminā karassa sarasabhāvassa",
  "anya-e0812n3:1045_5": "ca gāḷhaṁ gahaṇassa ca vuttattā harisādayo ñāyante. “Satatāhitasambhamenā”ti iminā",
  "anya-e0812n3:1045_6": "ussāhādayo ñāyanti. Tattha harisaussāhādayo byabhicārībhāvābhāsā nāma honti. Te byabhicārībhāvābhāse",
  "anya-e0812n3:1045_7": "pakāsentāni yathāvuttakavivacanāni anubhāvābhāsā nāmāti evaṁ bandhe dissamānaṭhāyībhāvabyabhicārībhāvavibhāvaanubhāvehi",
  "anya-e0812n3:1045_8": "atthāvabodhaṁ karontānaṁ paṇḍitānaṁ uppajjamāno yo santosābhāsasaṅkhāto rasābhāso",
  "anya-e0812n3:1045_9": "atthi, so idha sambhogarasābhāsoti kathitoti. Ṭhāyībhāvādayo upari āvibhavissanti.",
  "anya-e0812n3:1046": "337.",
  "anya-e0812n3:1047": "Iccā’nugamma purimācariyānubhāvaṁ,",
  "anya-e0812n3:1048": "Saṅkhepato nigadito’ya’malaṅkatīnaṁ;",
  "anya-e0812n3:1049": "Bhedo’parūpari kavīhi vikappiyānaṁ,",
  "anya-e0812n3:1050": "Ko nāma passitu’malaṁ khalu tāsa’mantaṁ.",
  "anya-e0812n3:1051": "Iti saṅgharakkhitamahāsāmipādaviracite",
  "anya-e0812n3:1052": "Subodhālaṅkāre",
  "anya-e0812n3:1053": "Atthālaṅkārāvabodho nāma",
  "anya-e0812n3:1054": "Catuttho paricchedo.",
  "anya-e0812n3:1055_0": "337. Evamuddesānukkamena yathāpaṭiññātaṁ niṭṭhapetvā idāni nigamanapubbakaṁ bahuttamesaṁ",
  "anya-e0812n3:1055_1": "niddisitumāha “icci”ccādi. Iti iminā vuttappakārena purimānaṁ daṇḍīādīnaṁ ācariyānaṁ",
  "anya-e0812n3:1055_2": "ānubhāvaṁ bandhalakkhaṇāni anugamma anugantvā alaṅkatīnamalaṅkārānaṁ ayaṁ bhedo saṅkhepato",
  "anya-e0812n3:1055_3": "nigadito kathito. Saṅkhepatoti vutto, kasmāti āha “uparūparī”tiādi. Uparūpari dīghakālamārabbha",
  "anya-e0812n3:1055_4": "yāvedāni matthakamatthake kavīhi vikappiyānaṁ pabhediyamānānaṁ tāsamalaṅkatīnaṁ antaṁ",
  "anya-e0812n3:1055_5": "pariyantaṁ passituṁ khalu ekantena ko nāma jano alaṁ samattho.",
  "anya-e0812n3:1056": "Iti mahāsāmināmikāyaṁ subodhālaṅkāraṭīkāyaṁ",
  "anya-e0812n3:1057": "Catuttho paricchedo.",
  "anya-e0812n3:1058_0": "337. Evaṁ uddesakkamena yathāpaṭiññāte atthālaṅkāre niṭṭhapetvā idāni nigamanamukhena",
  "anya-e0812n3:1058_1": "esaṁ atthālaṅkārānaṁ bahubhāvaṁ dasseti “iccānugamma”iccādinā. Iti yathāvuttanayena",
  "anya-e0812n3:1058_2": "purimācariyānubhāvaṁ pubbakālikānaṁ daṇḍībhaddapāṇādīnaṁ alaṅkārasatthasaṅkhātānubhāvaṁ",
  "anya-e0812n3:1058_3": "anugamma alaṅkatīnaṁ ayaṁ bhedo saṅkhepato nigadito mayā vutto saṅgahito. Kasmāti",
  "anya-e0812n3:1058_4": "ce? Uparūpari dīghakālato paṭṭhāya yāvajjatanā kavīhi racanākattārehi vikappiyānaṁ",
  "anya-e0812n3:1058_5": "anekappakārato kappiyamānattā puthakkariyamānānaṁ tāsamalaṅkatīnaṁ antaṁ pariyantaṁ",
  "anya-e0812n3:1058_6": "passituṁ khalu ekantena ko nāma puggalo alaṁ samatthoti. Saṅgahamanādiyitvā kenāpi",
  "anya-e0812n3:1058_7": "pariyantaṁ adhigantuṁ na sakkāti adhippāyo. Pure bhavāti ca, purimā ca te ācariyā",
  "anya-e0812n3:1058_8": "ceti ca, tesamānubhāvoti ca, visesato asaṅkarato kappiyanti ca vākyaṁ.",
  "anya-e0812n3:1059": "Iti subodhālaṅkāranissaye",
  "anya-e0812n3:1060": "Catuttho paricchedo."
}