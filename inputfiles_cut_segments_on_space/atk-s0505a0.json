{
  "atk-s0505a0:0": "Namo tassa bhagavato arahato sammāsambuddhassa",
  "atk-s0505a0:1": "Khuddakanikāye",
  "atk-s0505a0:2": "Suttanipāta-aṭṭhakathā",
  "atk-s0505a0:3": "(Paṭhamo bhāgo)",
  "atk-s0505a0:4": "Ganthārambhakathā",
  "atk-s0505a0:5": "Uttamaṁ vandaneyyānaṁ, vanditvā ratanattayaṁ;",
  "atk-s0505a0:6": "Yo khuddakanikāyamhi, khuddācārappahāyinā.",
  "atk-s0505a0:7": "Desito lokanāthena, lokanissaraṇesinā;",
  "atk-s0505a0:8": "Tassa suttanipātassa, karissāmatthavaṇṇanaṁ.",
  "atk-s0505a0:9": "Ayaṁ suttanipāto ca, khuddakesveva ogadho;",
  "atk-s0505a0:10": "Yasmā tasmā imassāpi, karissāmatthavaṇṇanaṁ.",
  "atk-s0505a0:11": "Gāthāsatasamākiṇṇo, geyyabyākaraṇaṅkito;",
  "atk-s0505a0:12": "Kasmā suttanipātoti, saṅkhamesa gatoti ce.",
  "atk-s0505a0:13": "Suvuttato savanato, atthānaṁ suṭṭhu tāṇato;",
  "atk-s0505a0:14": "Sūcanā sūdanā ceva, yasmā suttaṁ pavuccati.",
  "atk-s0505a0:15": "Tathārūpāni suttāni, nipātetvā tato tato;",
  "atk-s0505a0:16": "Samūhato ayaṁ tasmā, saṅkhamevamupāgato.",
  "atk-s0505a0:17": "Sabbāni cāpi suttāni, pamāṇantena tādino;",
  "atk-s0505a0:18": "Vacanāni ayaṁ tesaṁ, nipāto ca yato tato.",
  "atk-s0505a0:19": "Aññasaṅkhānimittānaṁ, visesānamabhāvato;",
  "atk-s0505a0:20": "Saṅkhaṁ suttanipātoti, evameva samajjhagāti.",
  "atk-s0505a0:21": "1. Uragavaggo",
  "atk-s0505a0:22": "1. Uragasuttavaṇṇanā",
  "atk-s0505a0:23_0": "Evaṁ samadhigatasaṅkho ca yasmā esa vaggato uragavaggo, cūḷavaggo, mahāvaggo, aṭṭhakavaggo,",
  "atk-s0505a0:23_1": "pārāyanavaggoti pañca vaggā honti; tesu uragavaggo ādi. Suttato uragavagge dvādasa",
  "atk-s0505a0:23_2": "suttāni, cūḷavagge cuddasa, mahāvagge dvādasa, aṭṭhakavagge soḷasa, pārāyanavagge",
  "atk-s0505a0:23_3": "soḷasāti sattati suttāni. Tesaṁ uragasuttaṁ ādi. Pariyattipamāṇato aṭṭha bhāṇavārā.",
  "atk-s0505a0:23_4": "Evaṁ vaggasuttapariyattipamāṇavato panassa –",
  "atk-s0505a0:24": "“Yo uppatitaṁ vineti kodhaṁ, visaṭaṁ sappavisaṁva osadhehi;",
  "atk-s0505a0:25": "So bhikkhu jahāti orapāraṁ, urago jiṇṇamiva tacaṁ purāṇa”nti. –",
  "atk-s0505a0:26": "Ayaṁ gāthā ādi. Tasmā assā ito pabhuti atthavaṇṇanaṁ kātuṁ idaṁ vuccati –",
  "atk-s0505a0:27": "“Yena yattha yadā yasmā, vuttā gāthā ayaṁ imaṁ;",
  "atk-s0505a0:28": "Vidhiṁ pakāsayitvāssā, karissāmatthavaṇṇana”nti.",
  "atk-s0505a0:29_0": "Kena panāyaṁ gāthā vuttā, kattha, kadā, kasmā ca vuttāti? Vuccate – yo so bhagavā",
  "atk-s0505a0:29_1": "catuvīsatibuddhasantike laddhabyākaraṇo yāva vessantarajātakaṁ, tāva pāramiyo pūretvā",
  "atk-s0505a0:29_2": "tusitabhavane uppajji, tatopi cavitvā sakyarājakule upapattiṁ gahetvā, anupubbena",
  "atk-s0505a0:29_3": "katamahābhinikkhamano bodhirukkhamūle sammāsambodhiṁ abhisambujjhitvā, dhammacakkaṁ",
  "atk-s0505a0:29_4": "pavattetvā deva-manussānaṁ hitāya dhammaṁ desesi, tena bhagavatā sayambhunā anācariyakena",
  "atk-s0505a0:29_5": "sammāsambuddhena vuttā. Sā ca pana āḷaviyaṁ. Yadā ca bhūtagāmasikkhāpadaṁ paññattaṁ,",
  "atk-s0505a0:29_6": "tadā tattha upagatānaṁ dhammadesanatthaṁ vuttāti. Ayamettha saṅkhepavissajjanā. Vitthārato",
  "atk-s0505a0:29_7": "pana dūrenidānaavidūrenidānasantikenidānavasena veditabbā. Tattha dūrenidānaṁ nāma",
  "atk-s0505a0:29_8": "dīpaṅkarato yāva paccuppannavatthukathā, avidūrenidānaṁ nāma tusitabhavanato yāva",
  "atk-s0505a0:29_9": "paccuppannavatthukathā, santikenidānaṁ nāma bodhimaṇḍato yāva paccuppannavatthukathāti.",
  "atk-s0505a0:30_0": "Tattha yasmā avidūrenidānaṁ santikenidānañca dūrenidāneyeva samodhānaṁ gacchanti,",
  "atk-s0505a0:30_1": "tasmā dūrenidānavasenevettha vitthārato vissajjanā veditabbā. Sā panesā jātakaṭṭhakathāyaṁ",
  "atk-s0505a0:30_2": "vuttāti idha na vitthāritā. Tato tattha vitthāritanayeneva veditabbā. Ayaṁ pana viseso",
  "atk-s0505a0:30_3": "– tattha paṭhamagāthāya sāvatthiyaṁ vatthu uppannaṁ, idha āḷaviyaṁ. Yathāha –",
  "atk-s0505a0:31_0": "“Tena samayena buddho bhagavā āḷaviyaṁ viharati aggāḷave cetiye. Tena kho pana samayena",
  "atk-s0505a0:31_1": "āḷavakā bhikkhū navakammaṁ karontā rukkhaṁ chindantipi chedāpentipi. Aññataropi āḷavako",
  "atk-s0505a0:31_2": "bhikkhu rukkhaṁ chindati. Tasmiṁ rukkhe adhivatthā devatā taṁ bhikkhuṁ etadavoca",
  "atk-s0505a0:31_3": "– ‘mā, bhante, attano bhavanaṁ kattukāmo mayhaṁ bhavanaṁ chindī’ti. So bhikkhu anādiyanto",
  "atk-s0505a0:31_4": "chindiyeva. Tassā ca devatāya dārakassa bāhuṁ ākoṭesi. Atha kho tassā devatāya etadahosi",
  "atk-s0505a0:31_5": "– ‘yaṁnūnāhaṁ imaṁ bhikkhuṁ idheva jīvitā voropeyya’nti. Atha kho tassā devatāya",
  "atk-s0505a0:31_6": "etadahosi – ‘na kho metaṁ patirūpaṁ, yāhaṁ imaṁ bhikkhuṁ idheva jīvitā voropeyyaṁ,",
  "atk-s0505a0:31_7": "yaṁnūnāhaṁ bhagavato etamatthaṁ āroceyya’nti. Atha kho sā devatā yena bhagavā tenupasaṅkami;",
  "atk-s0505a0:31_8": "upasaṅkamitvā bhagavato etamatthaṁ ārocesi. ‘Sādhu, sādhu devate, sādhu kho tvaṁ,",
  "atk-s0505a0:31_9": "devate, taṁ bhikkhuṁ jīvitā na voropesi. Sacajja tvaṁ, devate, taṁ bhikkhuṁ jīvitā",
  "atk-s0505a0:31_10": "voropeyyāsi, bahuñca tvaṁ, devate, apuññaṁ pasaveyyāsi. Gaccha tvaṁ, devate, amukasmiṁ",
  "atk-s0505a0:31_11": "okāse rukkho vivitto, tasmiṁ upagacchā”’ti.",
  "atk-s0505a0:32": "Evañca pana vatvā puna bhagavā tassā devatāya uppannakodhavinayanatthaṁ –",
  "atk-s0505a0:33": "“Yo ve uppatitaṁ kodhaṁ, rathaṁ bhantaṁva vāraye”ti. –",
  "atk-s0505a0:34_0": "Imaṁ gāthaṁ abhāsi. Tato “kathañhi nāma samaṇā sakyaputtiyā rukkhaṁ chindissantipi,",
  "atk-s0505a0:34_1": "chedāpessantipi, ekindriyaṁ samaṇā sakyaputtiyā jīvaṁ viheṭhentī”ti evaṁ manussānaṁ",
  "atk-s0505a0:34_2": "ujjhāyitaṁ sutvā bhikkhūhi ārocito bhagavā – “bhūtagāmapātabyatāya pācittiya”nti",
  "atk-s0505a0:34_3": "imaṁ sikkhāpadaṁ paññāpetvā tattha upagatānaṁ dhammadesanatthaṁ –",
  "atk-s0505a0:35": "“Yo uppatitaṁ vineti kodhaṁ,",
  "atk-s0505a0:36": "Visaṭaṁ sappavisaṁva osadhehī”ti. –",
  "atk-s0505a0:37": "Imaṁ gāthaṁ abhāsi. Evamidaṁ ekaṁyeva vatthu tīsu ṭhānesu saṅgahaṁ gataṁ – vinaye, dhammapade, suttanipāteti. Ettāvatā ca yā sā mātikā ṭhapitā –",
  "atk-s0505a0:38": "“Yena yattha yadā yasmā, vuttā gāthā ayaṁ imaṁ;",
  "atk-s0505a0:39": "Vidhi pakāsayitvāssā, karissāmatthavaṇṇana”nti. –",
  "atk-s0505a0:40": "Sā saṅkhepato vitthārato ca pakāsitā hoti ṭhapetvā atthavaṇṇanaṁ.",
  "atk-s0505a0:41_0": "1. Ayaṁ panettha atthavaṇṇanā. Yoti yo yādiso khattiyakulā vā pabbajito, brāhmaṇakulā",
  "atk-s0505a0:41_1": "vā pabbajito, navo vā majjhimo vā thero vā. Uppatitanti uddhamuddhaṁ patitaṁ gataṁ,",
  "atk-s0505a0:41_2": "pavattanti attho, uppannanti vuttaṁ hoti. Uppannañca nāmetaṁ vattamānabhutvāpagatokāsakatabhūmiladdhavasena",
  "atk-s0505a0:41_3": "anekappabhedaṁ. Tattha sabbampi saṅkhataṁ uppādādisamaṅgi vattamānuppannaṁ nāma,",
  "atk-s0505a0:41_4": "yaṁ sandhāya “uppannā dhammā, anuppannā dhammā, uppādino dhammā”ti vuttaṁ. Ārammaṇarasamanubhavitvā",
  "atk-s0505a0:41_5": "niruddhaṁ anubhutvāpagatasaṅkhātaṁ kusalākusalaṁ, uppādādittayamanuppatvā niruddhaṁ",
  "atk-s0505a0:41_6": "bhutvāpagatasaṅkhātaṁ sesasaṅkhatañca bhutvāpagatuppannaṁ nāma. Tadetaṁ “evarūpaṁ",
  "atk-s0505a0:41_7": "pāpakaṁ diṭṭhigataṁ uppannaṁ hotī”ti ca, “yathā ca uppannassa satisambojjhaṅgassa",
  "atk-s0505a0:41_8": "bhāvanāpāripūrī hotī”ti ca evamādīsu suttantesu daṭṭhabbaṁ. “Yānissa tāni pubbe katāni",
  "atk-s0505a0:41_9": "kammānī”ti evamādinā nayena vuttaṁ kammaṁ atītampi samānaṁ aññassa vipākaṁ paṭibāhitvā",
  "atk-s0505a0:41_10": "attano vipākassokāsaṁ katvā ṭhitattā, tathā katokāsañca vipākaṁ anuppannampi evaṁ",
  "atk-s0505a0:41_11": "kate okāse avassamuppattito okāsakatuppannaṁ nāma. Tāsu tāsu bhūmīsu asamūhatamakusalaṁ",
  "atk-s0505a0:41_12": "bhūmiladdhuppannaṁ nāma.",
  "atk-s0505a0:42_0": "Ettha ca bhūmiyā bhūmiladdhassa ca nānattaṁ veditabbaṁ. Seyyathidaṁ – bhūmi nāma",
  "atk-s0505a0:42_1": "vipassanāya ārammaṇabhūtā tebhūmakā pañcakkhandhā. Bhūmiladdhaṁ nāma tesu uppattārahaṁ",
  "atk-s0505a0:42_2": "kilesajātaṁ. Tena hi sā bhūmiladdhā nāma hotīti. Tasmā “bhūmiladdha”nti vuccati.",
  "atk-s0505a0:42_3": "Tañca pana na ārammaṇavasena. Ārammaṇavasena hi sabbepi atītādibhede pariññātepi",
  "atk-s0505a0:42_4": "ca khīṇāsavānaṁ khandhe ārabbha kilesā uppajjanti mahākaccāyanauppalavaṇṇādīnaṁ khandhe",
  "atk-s0505a0:42_5": "ārabbha soreyyaseṭṭhiputtanandamāṇavakādīnaṁ viya. Yadi cetaṁ bhūmiladdhaṁ nāma siyā,",
  "atk-s0505a0:42_6": "tassa appaheyyato na koci bhavamūlaṁ jaheyya. Vatthuvasena pana bhūmiladdhaṁ nāma",
  "atk-s0505a0:42_7": "veditabbaṁ. Yattha yattha hi vipassanāya apariññātā khandhā uppajjanti, tattha tattha",
  "atk-s0505a0:42_8": "uppādato pabhuti tesu vaṭṭamūlaṁ kilesajātaṁ anuseti. Taṁ appahīnaṭṭhena bhūmiladdhuppannaṁ",
  "atk-s0505a0:42_9": "nāmāti veditabbaṁ. Tattha ca yassa khandhesu appahīnānusayitā kilesā, tassa te eva",
  "atk-s0505a0:42_10": "khandhā tesaṁ kilesānaṁ vatthu, na itare khandhā. Atītakkhandhesu cassa appahīnānusayitānaṁ",
  "atk-s0505a0:42_11": "kilesānaṁ atītakkhandhā eva vatthu, na itare. Eseva nayo anāgatādīsu. Tathā kāmāvacarakkhandhesu",
  "atk-s0505a0:42_12": "appahīnānusayitānaṁ kilesānaṁ kāmāvacarakkhandhā eva vatthu, na itare. Esa nayo rūpārūpāvacaresu.",
  "atk-s0505a0:43_0": "Sotāpannādīnaṁ pana yassa yassa ariyapuggalassa khandhesu taṁ taṁ vaṭṭamūlaṁ kilesajātaṁ",
  "atk-s0505a0:43_1": "tena tena maggena pahīnaṁ, tassa tassa te te khandhā pahīnānaṁ tesaṁ tesaṁ vaṭṭamūlakilesānaṁ",
  "atk-s0505a0:43_2": "avatthuto bhūmīti saṅkhaṁ na labhanti. Puthujjanassa pana sabbaso vaṭṭamūlānaṁ kilesānaṁ",
  "atk-s0505a0:43_3": "appahīnattā yaṁ kiñci kariyamānaṁ kammaṁ kusalaṁ vā akusalaṁ vā hoti, iccassa kilesappaccayā",
  "atk-s0505a0:43_4": "vaṭṭaṁ vaḍḍhati. Tassetaṁ vaṭṭamūlaṁ rūpakkhandhe eva, na vedanākkhandhādīsu…pe…",
  "atk-s0505a0:43_5": "viññāṇakkhandhe eva vā, na rūpakkhandhādīsūti na vattabbaṁ. Kasmā? Avisesena pañcasu",
  "atk-s0505a0:43_6": "khandhesu anusayitattā. Kathaṁ? Pathavīrasādimiva rukkhe. Yathā hi mahārukkhe pathavītalaṁ",
  "atk-s0505a0:43_7": "adhiṭṭhāya pathavīrasañca āporasañca nissāya tappaccayā mūlakhandhasākhapasākhapattapallavapalāsapupphaphalehi",
  "atk-s0505a0:43_8": "vaḍḍhitvā nabhaṁ pūretvā yāvakappāvasānaṁ bījaparamparāya rukkhapaveṇīsantāne ṭhite",
  "atk-s0505a0:43_9": "“taṁ pathavīrasādi mūle eva, na khandhādīsu, phale eva vā, na mūlādīsū”ti na vattabbaṁ.",
  "atk-s0505a0:43_10": "Kasmā? Avisesena sabbesveva mūlādīsu anugatattā, evaṁ. Yathā pana tasseva rukkhassa",
  "atk-s0505a0:43_11": "pupphaphalādīsu nibbinno koci puriso catūsu disāsu maṇḍūkakaṇṭakaṁ nāma rukkhe visaṁ",
  "atk-s0505a0:43_12": "payojeyya, atha so rukkho tena visasamphassena phuṭṭho pathavīrasaāporasapariyādinnena",
  "atk-s0505a0:43_13": "appasavanadhammataṁ āgamma puna santānaṁ nibbattetuṁ samattho na bhaveyya, evamevaṁ",
  "atk-s0505a0:43_14": "khandhappavattiyaṁ nibbinno kulaputto tassa purisassa catūsu disāsu rukkhe visappayojanaṁ",
  "atk-s0505a0:43_15": "viya attano santāne catumaggabhāvanaṁ ārabhati. Athassa so khandhasantāno tena catumaggavisasamphassena",
  "atk-s0505a0:43_16": "sabbaso vaṭṭamūlakilesānaṁ pariyādinnattā kiriyabhāvamattamupagatakāyakammādi sabbakammappabhedo",
  "atk-s0505a0:43_17": "āyatiṁ punabbhavābhinibbattadhammatamāgamma bhavantarasantānaṁ nibbattetuṁ samattho",
  "atk-s0505a0:43_18": "na hoti. Kevalaṁ pana carimaviññāṇanirodhena nirindhano viya jātavedo anupādāno parinibbāti.",
  "atk-s0505a0:43_19": "Evaṁ bhūmiyā bhūmiladdhassa ca nānattaṁ veditabbaṁ.",
  "atk-s0505a0:44_0": "Apica aparampi samudācārārammaṇādhiggahitāvikkhambhitāsamūhatavasena catubbidhamuppannaṁ.",
  "atk-s0505a0:44_1": "Tattha vattamānuppannameva samudācāruppannaṁ. Cakkhādīnaṁ pana āpāthagate ārammaṇe",
  "atk-s0505a0:44_2": "pubbabhāge anuppajjamānampi kilesajātaṁ ārammaṇassa adhiggahitattā eva aparabhāge",
  "atk-s0505a0:44_3": "avassamuppattito ārammaṇādhiggahituppannanti vuccati. Kalyāṇigāme piṇḍāya carato",
  "atk-s0505a0:44_4": "mahātissattherassa visabhāgarūpadassanena uppannakilesajātañcettha nidassanaṁ. Tassa",
  "atk-s0505a0:44_5": "“uppannaṁ kāmavitakka”ntiādīsu payogo daṭṭhabbo. Samathavipassanānaṁ aññataravasena",
  "atk-s0505a0:44_6": "avikkhambhitakilesajātaṁ cittasantatimanārūḷhaṁ uppattinivārakassa hetuno abhāvā",
  "atk-s0505a0:44_7": "avikkhambhituppannaṁ nāma. Taṁ “ayampi kho, bhikkhave, ānāpānassatisamādhi bhāvito",
  "atk-s0505a0:44_8": "bahulīkato santo ceva paṇīto ca asecanako ca sukho ca vihāro uppannuppanne pāpake",
  "atk-s0505a0:44_9": "akusale dhamme ṭhānaso antaradhāpetī”tiādīsu daṭṭhabbaṁ. Samathavipassanāvasena vikkhambhitampi",
  "atk-s0505a0:44_10": "kilesajātaṁ ariyamaggena asamūhatattā uppattidhammataṁ anatītanti katvā asamūhatuppannanti",
  "atk-s0505a0:44_11": "vuccati. Ākāsena gacchantassa aṭṭhasamāpattilābhino therassa kusumitarukkhe upavane",
  "atk-s0505a0:44_12": "pupphāni ocinantassa madhurassarena gāyato mātugāmassa gītassaraṁ sutavato uppannakilesajātañcettha",
  "atk-s0505a0:44_13": "nidassanaṁ. Tassa “ariyaṁ aṭṭhaṅgikaṁ maggaṁ bahulīkaronto uppannuppanne pāpake akusale",
  "atk-s0505a0:44_14": "dhamme antarāyeva antaradhāpetī”tiādīsu payogo daṭṭhabbo. Tividhampi cetaṁ ārammaṇādhiggahitāvikkhambhitāsamūhatuppannaṁ",
  "atk-s0505a0:44_15": "bhūmiladdheneva saṅgahaṁ gacchatīti veditabbaṁ.",
  "atk-s0505a0:45_0": "Evametasmiṁ yathāvuttappabhede uppanne bhūmiladdhārammaṇādhiggahitāvikkhambhitāsamūhatuppannavasenāyaṁ",
  "atk-s0505a0:45_1": "kodho uppannoti veditabbo. Kasmā? Evaṁvidhassa vinetabbato. Evaṁvidhameva hi uppannaṁ",
  "atk-s0505a0:45_2": "yena kenaci vinayena vinetuṁ sakkā hoti. Yaṁ panetaṁ vattamānabhutvāpagatokāsakatasamudācārasaṅkhātaṁ",
  "atk-s0505a0:45_3": "uppannaṁ, ettha aphalo ca asakyo ca vāyāmo. Aphalo hi bhutvāpagate vāyāmo vāyāmantarenāpi",
  "atk-s0505a0:45_4": "tassa niruddhattā. Tathā okāsakate. Asakyo ca vattamānasamudācāruppanne kilesavodānānaṁ",
  "atk-s0505a0:45_5": "ekajjhamanuppattitoti.",
  "atk-s0505a0:46": "Vinetīti ettha pana –",
  "atk-s0505a0:47": "“Duvidho vinayo nāma, ekamekettha pañcadhā;",
  "atk-s0505a0:48": "Tesu aṭṭhavidhenesa, vinetīti pavuccati”.",
  "atk-s0505a0:49_0": "Ayañhi saṁvaravinayo, pahānavinayoti duvidho vinayo. Ettha ca duvidhe vinaye ekameko",
  "atk-s0505a0:49_1": "vinayo pañcadhā bhijjati. Saṁvaravinayopi hi sīlasaṁvaro, satisaṁvaro, ñāṇasaṁvaro,",
  "atk-s0505a0:49_2": "khantisaṁvaro, vīriyasaṁvaroti pañcavidho. Pahānavinayopi tadaṅgappahānaṁ, vikkhambhanappahānaṁ,",
  "atk-s0505a0:49_3": "samucchedappahānaṁ, paṭippassaddhippahānaṁ, nissaraṇappahānanti pañcavidho.",
  "atk-s0505a0:50": "Tattha “iminā pātimokkhasaṁvarena upeto hoti samupeto”tiādīsu sīlasaṁvaro, “rakkhati cakkhundriyaṁ, cakkhundriye saṁvaraṁ āpajjatī”tiādīsu satisaṁvaro.",
  "atk-s0505a0:51": "“Yāni sotāni lokasmiṁ, (ajitāti bhagavā)",
  "atk-s0505a0:52": "Sati tesaṁ nivāraṇaṁ;",
  "atk-s0505a0:53": "Sotānaṁ saṁvaraṁ brūmi,",
  "atk-s0505a0:54": "Paññāyete pidhīyare”ti. –",
  "atk-s0505a0:55_0": "Ādīsu ñāṇasaṁvaro, “khamo hoti sītassa uṇhassā”tiādīsu khantisaṁvaro, “uppannaṁ kāmavitakkaṁ",
  "atk-s0505a0:55_1": "nādhivāseti, pajahati, vinodetī”tiādīsu vīriyasaṁvaro veditabbo. Sabbopi cāyaṁ saṁvaro",
  "atk-s0505a0:55_2": "yathāsakaṁ saṁvaritabbānaṁ vinetabbānañca kāyavacīduccaritādīnaṁ saṁvaraṇato saṁvaro,",
  "atk-s0505a0:55_3": "vinayanato vinayoti vuccati. Evaṁ tāva saṁvaravinayo pañcadhā bhijjatīti veditabbo.",
  "atk-s0505a0:56_0": "Tathā yaṁ nāmarūpaparicchedādīsu vipassanaṅgesu yāva attano aparihānavasena pavatti,",
  "atk-s0505a0:56_1": "tāva tena tena ñāṇena tassa tassa anatthasantānassa pahānaṁ. Seyyathidaṁ – nāmarūpavavatthānena",
  "atk-s0505a0:56_2": "sakkāyadiṭṭhiyā, paccayapariggahena ahetuvisamahetudiṭṭhīnaṁ, tasseva aparabhāgena",
  "atk-s0505a0:56_3": "kaṅkhāvitaraṇena kathaṁkathībhāvassa, kalāpasammasanena “ahaṁ mamā”ti gāhassa, maggāmaggavavatthānena",
  "atk-s0505a0:56_4": "amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,",
  "atk-s0505a0:56_5": "bhayadassanena sabhayesu abhayasaññāya, ādīnavadassanena assādasaññāya, nibbidānupassanena",
  "atk-s0505a0:56_6": "abhiratisaññāya, muccitukamyatāñāṇena amuccitukamyatāya, upekkhāñāṇena anupekkhāya,",
  "atk-s0505a0:56_7": "anulomena dhammaṭṭhitiyaṁ nibbāne ca paṭilomabhāvassa, gotrabhunā saṅkhāranimittaggāhassa",
  "atk-s0505a0:56_8": "pahānaṁ, etaṁ tadaṅgappahānaṁ nāma. Yaṁ pana upacārappanābhedassa samādhino yāva",
  "atk-s0505a0:56_9": "attano aparihānipavatti, tāva tenābhihatānaṁ nīvaraṇānaṁ yathāsakaṁ vitakkādipaccanīkadhammānañca",
  "atk-s0505a0:56_10": "anuppattisaṅkhātaṁ pahānaṁ, etaṁ vikkhambhanappahānaṁ nāma. Yaṁ pana catunnaṁ ariyamaggānaṁ",
  "atk-s0505a0:56_11": "bhāvitattā taṁtaṁmaggavato attano santāne yathāsakaṁ “diṭṭhigatānaṁ pahānāyā”tiādinā",
  "atk-s0505a0:56_12": "nayena vuttassa samudayapakkhikassa kilesagahanassa puna accantaappavattibhāvena",
  "atk-s0505a0:56_13": "samucchedasaṅkhātaṁ pahānaṁ, idaṁ samucchedappahānaṁ nāma. Yaṁ pana phalakkhaṇe paṭippassaddhattaṁ",
  "atk-s0505a0:56_14": "kilesānaṁ pahānaṁ, idaṁ paṭippassaddhippahānaṁ nāma. Yaṁ pana sabbasaṅkhatanissaraṇattā",
  "atk-s0505a0:56_15": "pahīnasabbasaṅkhataṁ nibbānaṁ, etaṁ nissaraṇappahānaṁ nāma. Sabbampi cetaṁ pahānaṁ",
  "atk-s0505a0:56_16": "yasmā cāgaṭṭhena pahānaṁ, vinayanaṭṭhena vinayo, tasmā “pahānavinayo”ti vuccati,",
  "atk-s0505a0:56_17": "taṁtaṁpahānavato vā tassa tassa vinayassa sambhavatopetaṁ “pahānavinayo”ti vuccati.",
  "atk-s0505a0:56_18": "Evaṁ pahānavinayopi pañcadhā bhijjatīti veditabbo. Evamekekassa pañcadhā bhinnattā",
  "atk-s0505a0:56_19": "dasete vinayā honti.",
  "atk-s0505a0:57_0": "Tesu paṭippassaddhivinayaṁ nissaraṇavinayañca ṭhapetvā avasesena aṭṭhavidhena vinayenesa",
  "atk-s0505a0:57_1": "tena tena pariyāyena vinetīti pavuccati. Kathaṁ? Sīlasaṁvarena kāyavacīduccaritāni",
  "atk-s0505a0:57_2": "vinentopi hi taṁsampayuttaṁ kodhaṁ vineti, satipaññāsaṁvarehi abhijjhādomanassādīni",
  "atk-s0505a0:57_3": "vinentopi domanassasampayuttaṁ kodhaṁ vineti, khantisaṁvarena sītādīni khamantopi",
  "atk-s0505a0:57_4": "taṁtaṁāghātavatthusambhavaṁ kodhaṁ vineti, vīriyasaṁvarena byāpādavitakkaṁ vinentopi",
  "atk-s0505a0:57_5": "taṁsampayuttaṁ kodhaṁ vineti. Yehi dhammehi tadaṅgavikkhambhanasamucchedappahānāni",
  "atk-s0505a0:57_6": "honti, tesaṁ dhammānaṁ attani nibbattanena te te dhamme pajahantopi tadaṅgappahātabbaṁ",
  "atk-s0505a0:57_7": "vikkhambhetabbaṁ samucchinditabbañca kodhaṁ vineti. Kāmañcettha pahānavinayena vinayo",
  "atk-s0505a0:57_8": "na sambhavati. Yehi pana dhammehi pahānaṁ hoti, tehi vinentopi pariyāyato “pahānavinayena",
  "atk-s0505a0:57_9": "vinetī”ti vuccati. Paṭippassaddhippahānakāle pana vinetabbābhāvato nissaraṇappahānassa",
  "atk-s0505a0:57_10": "ca anuppādetabbato na tehi kiñci vinetīti vuccati. Evaṁ tesu paṭippassaddhivinayaṁ",
  "atk-s0505a0:57_11": "nissaraṇavinayañca ṭhapetvā avasesena aṭṭhavidhena vinayenesa tena tena pariyāyena",
  "atk-s0505a0:57_12": "vinetīti pavuccatīti. Ye vā –",
  "atk-s0505a0:58_0": "“Pañcime, bhikkhave, āghātapaṭivinayā, yattha bhikkhuno uppanno āghāto sabbaso paṭivinetabbo.",
  "atk-s0505a0:58_1": "Katame pañca? Yasmiṁ, bhikkhave, puggale āghāto jāyetha, mettā tasmiṁ puggale bhāvetabbā…pe…",
  "atk-s0505a0:58_2": "karuṇā… upekkhā… asati-amanasikāro tasmiṁ puggale āpajjitabbo, evaṁ tasmiṁ puggale",
  "atk-s0505a0:58_3": "āghāto paṭivinetabbo. Kammassakatā eva vā tasmiṁ puggale adhiṭṭhātabbā kammassako",
  "atk-s0505a0:58_4": "ayamāyasmā…pe… dāyādo bhavissatī”ti –",
  "atk-s0505a0:59": "Evaṁ pañca āghātapaṭivinayā vuttā. Ye ca –",
  "atk-s0505a0:60_0": "“Pañcime, āvuso, āghātapaṭivinayā, yattha bhikkhuno uppanno āghāto sabbaso paṭivinetabbo.",
  "atk-s0505a0:60_1": "Katame pañca? Idhāvuso, ekacco puggalo aparisuddhakāyasamācāro hoti, parisuddhavacīsamācāro,",
  "atk-s0505a0:60_2": "evarūpepi, āvuso, puggale āghāto paṭivinetabbo”ti –",
  "atk-s0505a0:61": "Evamādināpi nayena pañca āghātapaṭivinayā vuttā. Tesu yena kenaci āghātapaṭivinayena vinentopesa vinetīti pavuccati. Apica yasmā –",
  "atk-s0505a0:62": "“Ubhatodaṇḍakena cepi, bhikkhave, kakacena corā ocarakā aṅgamaṅgāni okkanteyyuṁ, tatrāpi yo mano padoseyya, na me so tena sāsanakaro”ti –-",
  "atk-s0505a0:63": "Evaṁ satthu ovādaṁ,",
  "atk-s0505a0:64": "“Tasseva tena pāpiyo, yo kuddhaṁ paṭikujjhati;",
  "atk-s0505a0:65": "Kuddhaṁ appaṭikujjhanto, saṅgāmaṁ jeti dujjayaṁ.",
  "atk-s0505a0:66": "“Ubhinnamatthaṁ carati, attano ca parassa ca;",
  "atk-s0505a0:67": "Paraṁ saṅkupitaṁ ñatvā, yo sato upasammati”. ;",
  "atk-s0505a0:68_0": "“Sattime, bhikkhave, dhammā sapattakantā sapattakaraṇā kodhanaṁ āgacchanti itthiṁ",
  "atk-s0505a0:68_1": "vā purisaṁ vā. Katame satta? Idha, bhikkhave, sapatto sapattassa evaṁ icchati – ‘aho,",
  "atk-s0505a0:68_2": "vatāyaṁ dubbaṇṇo assā’ti. Taṁ kissa hetu? Na, bhikkhave, sapatto sapattassa vaṇṇavatāya",
  "atk-s0505a0:68_3": "nandati. Kodhanāyaṁ, bhikkhave, purisapuggalo kodhābhibhūto kodhapareto kiñcāpi so",
  "atk-s0505a0:68_4": "hoti sunhāto suvilitto kappitakesamassu odātavatthavasano, atha kho so dubbaṇṇova",
  "atk-s0505a0:68_5": "hoti kodhābhibhūto. Ayaṁ, bhikkhave, paṭhamo dhammo sapattakanto sapattakaraṇo kodhanaṁ",
  "atk-s0505a0:68_6": "āgacchati itthiṁ vā purisaṁ vā.",
  "atk-s0505a0:69_0": "“Puna caparaṁ, bhikkhave, sapatto sapattassa evaṁ icchati – ‘aho, vatāyaṁ dukkhaṁ",
  "atk-s0505a0:69_1": "sayeyyā’ti…pe… ‘na pacurattho assā’ti…pe… ‘na bhogavā assā’ti…pe… ‘na yasavā assā’ti…pe…",
  "atk-s0505a0:69_2": "‘na mittavā assā’ti…pe… ‘kāyassa bhedā paraṁ maraṇā apāyaṁ duggatiṁ vinipātaṁ nirayaṁ",
  "atk-s0505a0:69_3": "upapajjeyyā’ti. Taṁ kissa hetu? Na, bhikkhave, sapatto sapattassa sugatigamanena",
  "atk-s0505a0:69_4": "nandati. Kodhanāyaṁ, bhikkhave, purisapuggalo kodhābhibhūto kodhapareto kāyena duccaritaṁ",
  "atk-s0505a0:69_5": "carati, vācāya… manasā duccaritaṁ carati. So kāyena duccaritaṁ caritvā…pe… vācāya…pe…",
  "atk-s0505a0:69_6": "manasā duccaritaṁ caritvā kāyassa bhedā paraṁ maraṇā…pe… nirayaṁ upapajjati kodhābhibhūto”ti.",
  "atk-s0505a0:70": "“Kuddho atthaṁ na jānāti, kuddho dhammaṁ na passati…pe…. ;",
  "atk-s0505a0:71": "“Yena kodhena kuddhāse, sattā gacchanti duggatiṁ;",
  "atk-s0505a0:72": "Taṁ kodhaṁ sammadaññāya, pajahanti vipassino. ;",
  "atk-s0505a0:73": "“Kodhaṁ jahe vippajaheyya mānaṁ, saṁyojanaṁ sabbamatikkameyya. ;",
  "atk-s0505a0:74": "“Anatthajanano kodho, kodho cittappakopano. ;",
  "atk-s0505a0:75": "“Ekāparādhaṁ khama bhūripañña, na paṇḍitā kodhabalā bhavantī”ti. –",
  "atk-s0505a0:76": "Evamādinā nayena kodhe ādīnavañca paccavekkhatopi kodho vinayaṁ upeti. Tasmā evaṁ paccavekkhitvā kodhaṁ vinentopi esa vinetīti vuccati.",
  "atk-s0505a0:77_0": "Kodhanti “anatthaṁ me acarīti āghāto jāyatī”tiādinā nayena sutte vuttānaṁ navannaṁ,",
  "atk-s0505a0:77_1": "“atthaṁ me na carī”ti ādīnañca tappaṭipakkhato siddhānaṁ navannamevāti aṭṭhārasannaṁ,",
  "atk-s0505a0:77_2": "khāṇukaṇṭakādinā aṭṭhānena saddhiṁ ekūnavīsatiyā āghātavatthūnaṁ aññatarāghātavatthusambhavaṁ",
  "atk-s0505a0:77_3": "āghātaṁ. Visaṭanti vitthataṁ. Sappavisanti sappassa visaṁ. Ivāti opammavacanaṁ, i-kāra",
  "atk-s0505a0:77_4": "lopaṁ katvā va-icceva vuttaṁ. Osadhehīti agadehi. Idaṁ vuttaṁ hoti – yathā visatikicchako",
  "atk-s0505a0:77_5": "vejjo sappena daṭṭhaṁ sabbaṁ kāyaṁ pharitvā ṭhitaṁ visaṭaṁ sappavisaṁ mūlakhandhatacapattapupphādīnaṁ",
  "atk-s0505a0:77_6": "aññatarehi nānābhesajjehi payojetvā katehi vā osadhehi khippameva vineyya, evamevaṁ",
  "atk-s0505a0:77_7": "yo yathāvuttenatthena uppatitaṁ cittasantānaṁ byāpetvā ṭhitaṁ kodhaṁ yathāvuttesu",
  "atk-s0505a0:77_8": "vinayanūpāyesu yena kenaci upāyena vineti nādhivāseti pajahati vinodeti byantīkarotīti.",
  "atk-s0505a0:78_0": "So bhikkhu jahāti orapāranti so evaṁ kodhaṁ vinento bhikkhu yasmā kodho tatiyamaggena",
  "atk-s0505a0:78_1": "sabbaso pahīyati, tasmā orapārasaññitāni pañcorambhāgiyasaṁyojanāni jahātīti veditabbo.",
  "atk-s0505a0:78_2": "Avisesena hi pāranti tīrassa nāmaṁ, tasmā orāni ca tāni saṁsārasāgarassa pārabhūtāni",
  "atk-s0505a0:78_3": "cāti katvā “orapāra”nti vuccati. Atha vā “yo uppatitaṁ vineti kodhaṁ visaṭaṁ sappavisaṁva",
  "atk-s0505a0:78_4": "osadhehi”, so tatiyamaggena sabbaso kodhaṁ vinetvā anāgāmiphale ṭhito bhikkhu jahāti",
  "atk-s0505a0:78_5": "orapāraṁ. Tattha oranti sakattabhāvo, pāranti parattabhāvo. Oraṁ vā cha ajjhattikāni",
  "atk-s0505a0:78_6": "āyatanāni, pāraṁ cha bāhirāyatanāni. Tathā oraṁ manussaloko, pāraṁ devaloko. Oraṁ",
  "atk-s0505a0:78_7": "kāmadhātu, pāraṁ rūpārūpadhātu. Oraṁ kāmarūpabhavo, pāraṁ arūpabhavo. Oraṁ attabhāvo,",
  "atk-s0505a0:78_8": "pāraṁ attabhāvasukhūpakaraṇāni. Evametasmiṁ orapāre catutthamaggena chandarāgaṁ pajahanto",
  "atk-s0505a0:78_9": "“jahāti orapāra”nti vuccati. Ettha ca kiñcāpi anāgāmino kāmarāgassa pahīnattā idhattabhāvādīsu",
  "atk-s0505a0:78_10": "chandarāgo eva natthi; apica kho panassa tatiyamaggādīnaṁ viya vaṇṇappakāsanatthaṁ",
  "atk-s0505a0:78_11": "sabbametaṁ orapārabhedaṁ saṅgahetvā tattha chandarāgappahānena “jahāti orapāra”nti vuttaṁ.",
  "atk-s0505a0:79_0": "Idāni tassatthassa vibhāvanatthāya upamaṁ āha “urago jiṇṇamiva tacaṁ purāṇa”nti.",
  "atk-s0505a0:79_1": "Tattha urena gacchatīti urago, sappassetaṁ adhivacanaṁ. So duvidho – kāmarūpī ca",
  "atk-s0505a0:79_2": "akāmarūpī ca. Kāmarūpīpi duvidho – jalajo thalajo ca. Jalajo jale eva kāmarūpaṁ labhati,",
  "atk-s0505a0:79_3": "na thale, saṅkhapālajātake saṅkhapālanāgarājā viya. Thalajo thale eva, na jale. So",
  "atk-s0505a0:79_4": "jajjarabhāvena jiṇṇaṁ, cirakālatāya purāṇañcāti saṅkhaṁ gataṁ. Tacaṁ jahanto catubbidhena",
  "atk-s0505a0:79_5": "jahāti – sajātiyaṁ ṭhito, jigucchanto, nissāya, thāmenāti. Sajāti nāma sappajāti",
  "atk-s0505a0:79_6": "dīghattabhāvo. Uragā hi pañcasu ṭhānesu sajātiṁ nātivattanti – upapattiyaṁ, cutiyaṁ,",
  "atk-s0505a0:79_7": "vissaṭṭhaniddokkamane, samānajātiyā methunapaṭisevane, jiṇṇatacāpanayane cāti. Sappo",
  "atk-s0505a0:79_8": "hi yadā tacaṁ jahāti, tadā sajātiyaṁyeva ṭhatvā jahāti. Sajātiyaṁ ṭhitopi ca jigucchanto",
  "atk-s0505a0:79_9": "jahāti. Jigucchanto nāma yadā upaḍḍhaṭṭhāne mutto hoti, upaḍḍhaṭṭhāne amutto olambati,",
  "atk-s0505a0:79_10": "tadā naṁ aṭṭīyanto jahāti. Evaṁ jigucchantopi ca daṇḍantaraṁ vā mūlantaraṁ vā pāsāṇantaraṁ",
  "atk-s0505a0:79_11": "vā nissāya jahāti. Nissāya jahantopi ca thāmaṁ janetvā, ussāhaṁ katvā, vīriyena vaṅkaṁ",
  "atk-s0505a0:79_12": "naṅguṭṭhaṁ katvā, passasantova phaṇaṁ karitvā jahāti. Evaṁ jahitvā yenakāmaṁ pakkamati.",
  "atk-s0505a0:79_13": "Evamevaṁ ayampi bhikkhu orapāraṁ jahitukāmo catubbidhena jahāti – sajātiyaṁ ṭhito,",
  "atk-s0505a0:79_14": "jigucchanto, nissāya, thāmenāti. Sajāti nāma bhikkhuno “ariyāya jātiyā jāto”ti vacanato",
  "atk-s0505a0:79_15": "sīlaṁ. Tenevāha “sīle patiṭṭhāya naro sappañño”ti. Evametissaṁ sajātiyaṁ ṭhito bhikkhu",
  "atk-s0505a0:79_16": "taṁ sakattabhāvādibhedaṁ orapāraṁ jiṇṇapurāṇatacamiva dukkhaṁ janentaṁ tattha tattha",
  "atk-s0505a0:79_17": "ādīnavadassanena jigucchanto kalyāṇamitte nissāya adhimattavāyāmasaṅkhātaṁ thāmaṁ",
  "atk-s0505a0:79_18": "janetvā “divasaṁ caṅkamena nisajjāya āvaraṇīyehi dhammehi cittaṁ parisodhetī”ti vuttanayena",
  "atk-s0505a0:79_19": "rattindivaṁ chadhā vibhajitvā ghaṭento vāyamanto urago viya, vaṅkaṁ naṅguṭṭhaṁ pallaṅkaṁ",
  "atk-s0505a0:79_20": "ābhujitvā urago viya passasanto, ayampi asithilaparakkamatāya vāyamanto urago viya",
  "atk-s0505a0:79_21": "phaṇaṁ karitvā, ayampi ñāṇavipphāraṁ janetvā uragova tacaṁ orapāraṁ jahāti. Jahitvā",
  "atk-s0505a0:79_22": "ca urago viya ohitataco yenakāmaṁ ayampi ohitabhāro anupādisesanibbānadhātudisaṁ",
  "atk-s0505a0:79_23": "pakkamatīti. Tenāha bhagavā –",
  "atk-s0505a0:80": "“Yo uppatitaṁ vineti kodhaṁ, visaṭaṁ sappavisaṁva osadhehi;",
  "atk-s0505a0:81": "So bhikkhu jahāti orapāraṁ, urago jiṇṇamiva tacaṁ purāṇa”nti.",
  "atk-s0505a0:82": "Evamesā bhagavatā arahattanikūṭena paṭhamagāthā desitāti.",
  "atk-s0505a0:83": "2. Idāni dutiyagāthāya atthavaṇṇanākkamo anuppatto. Tatrāpi –",
  "atk-s0505a0:84": "“Yena yattha yadā yasmā, vuttā gāthā ayaṁ imaṁ;",
  "atk-s0505a0:85": "Vidhiṁ pakāsayitvāssā, karissāmatthavaṇṇana”nti. –",
  "atk-s0505a0:86_0": "Ayameva mātikā. Tato parañca sabbagāthāsu. Ativitthārabhayena pana ito pabhuti mātikaṁ",
  "atk-s0505a0:86_1": "anikkhipitvā uppattidassananayeneva tassā tassā atthaṁ dassento atthavaṇṇanaṁ karissāmi.",
  "atk-s0505a0:86_2": "Seyyathidaṁ yo rāgamudacchidā asesanti ayaṁ dutiyagāthā.",
  "atk-s0505a0:87_0": "Tassuppatti – ekaṁ samayaṁ bhagavā sāvatthiyaṁ viharati jetavane anāthapiṇḍikassa",
  "atk-s0505a0:87_1": "ārāme. Tena kho pana samayena āyasmato sāriputtattherassa upaṭṭhāko aññataro suvaṇṇakāraputto",
  "atk-s0505a0:87_2": "therassa santike pabbajito. Thero tassa “daharānaṁ asubhaṁ sappāya”nti mantvā rāgavighātatthaṁ",
  "atk-s0505a0:87_3": "asubhakammaṭṭhānaṁ adāsi. Tassa tasmiṁ āsevanamattampi cittaṁ na labhati. So “anupakāraṁ",
  "atk-s0505a0:87_4": "mameta”nti therassa ārocesi. Thero “daharānametaṁ sappāya”nti mantvā punapi tadevācikkhi.",
  "atk-s0505a0:87_5": "Evaṁ cattāro māsā atītā, so kiñcimattampi visesaṁ na labhati. Tato naṁ thero bhagavato",
  "atk-s0505a0:87_6": "santikaṁ nesi. Bhagavā “avisayo, sāriputta, tuyhetassa sappāyaṁ jānituṁ, buddhaveneyyo",
  "atk-s0505a0:87_7": "eso”ti vatvā pabhassaravaṇṇaṁ padumaṁ iddhiyā nimminitvā tassa hatthe pādāsi – “handa,",
  "atk-s0505a0:87_8": "bhikkhu, imaṁ vihārapacchāyāyaṁ vālikātale nāḷena vijjhitvā ṭhapehi, abhimukhañcassa",
  "atk-s0505a0:87_9": "pallaṅkena nisīda ‘lohitaṁ lohita’nti āvajjento”ti. Ayaṁ kira pañca jātisatāni suvaṇṇakārova",
  "atk-s0505a0:87_10": "ahosi. Tenassa “lohitakanimittaṁ sappāya”nti ñatvā bhagavā lohitakakammaṭṭhānaṁ adāsi.",
  "atk-s0505a0:87_11": "So tathā katvā muhutteneva yathākkamaṁ tattha cattāripi jhānāni adhigantvā anulomapaṭilomādinā",
  "atk-s0505a0:87_12": "nayena jhānakīḷaṁ ārabhi. Atha bhagavā ‘taṁ padumaṁ milāyatū’ti adhiṭṭhāsi. So jhānā",
  "atk-s0505a0:87_13": "vuṭṭhito taṁ milātaṁ kāḷavaṇṇaṁ disvā “pabhassararūpaṁ jarāya parimaddita”nti aniccasaññaṁ",
  "atk-s0505a0:87_14": "paṭilabhi. Tato naṁ ajjhattampi upasaṁhari. Tato “yadaniccaṁ taṁ dukkhaṁ, yaṁ dukkhaṁ",
  "atk-s0505a0:87_15": "tadanattā”ti tayopi bhave āditte viya passi. Evaṁ passato cassāvidūre padumassaro",
  "atk-s0505a0:87_16": "atthi. Tattha dārakā orohitvā padumāni bhañjitvā bhañjitvā rāsiṁ karonti. Tassa tāni",
  "atk-s0505a0:87_17": "udake padumāni naḷavane aggijālā viya khāyiṁsu, pattāni patantāni papātaṁ pavisantāni",
  "atk-s0505a0:87_18": "viya khāyiṁsu, thale nikkhittapadumānaṁ aggāni milātāni aggiḍaḍḍhāni viya khāyiṁsu.",
  "atk-s0505a0:87_19": "Athassa tadanusārena sabbadhamme upanijjhāyato bhiyyosomattāya tayo bhavā ādittamiva",
  "atk-s0505a0:87_20": "agāraṁ appaṭisaraṇā hutvā upaṭṭhahiṁsu. Tato bhagavā gandhakuṭiyaṁ nisinnova tassa",
  "atk-s0505a0:87_21": "bhikkhuno upari sarīrābhaṁ muñci. Sā cassa mukhaṁyeva ajjhotthari. Tato so “kimeta”nti",
  "atk-s0505a0:87_22": "āvajjento bhagavantaṁ āgantvā samīpe ṭhitamiva disvā uṭṭhāyāsanā añjaliṁ paṇāmesi.",
  "atk-s0505a0:87_23": "Athassa bhagavā sappāyaṁ viditvā dhammaṁ desento imaṁ obhāsagāthaṁ abhāsi “yo rāgamudacchidā asesa”nti.",
  "atk-s0505a0:88_0": "Tattha rañjanavasena rāgo, pañcakāmaguṇarāgassetaṁ adhivacanaṁ. Udacchidāti ucchindati,",
  "atk-s0505a0:88_1": "bhañjati, vināseti. Atītakālikānampi hi chandasi vattamānavacanaṁ akkharacintakā",
  "atk-s0505a0:88_2": "icchanti. Asesanti sānusayaṁ. Bhisapupphaṁva saroruhanti sare virūḷhaṁ padumapupphaṁ",
  "atk-s0505a0:88_3": "viya. Vigayhāti ogayha, pavisitvāti attho. Sesaṁ pubbasadisameva. Kiṁ vuttaṁ hoti?",
  "atk-s0505a0:88_4": "Yathā nāma ete dārakā saraṁ oruyha bhisapupphaṁ saroruhaṁ chindanti, evamevaṁ yo",
  "atk-s0505a0:88_5": "bhikkhu imaṁ tedhātukalokasannivāsaṁ ogayha –",
  "atk-s0505a0:89": "“Natthi rāgasamo aggi”; ;",
  "atk-s0505a0:90": "“Kāmarāgena dayhāmi, cittaṁ me paridayhati”; ;",
  "atk-s0505a0:91": "“Ye rāgarattānupatanti sotaṁ, sayaṁ kataṁ makkaṭakova jālaṁ”. ;",
  "atk-s0505a0:92": "“Ratto kho, āvuso, rāgena abhibhūto pariyādinnacitto pāṇampi hanatī”ti –",
  "atk-s0505a0:93_0": "Evamādinayamanugantvā rāgādīnavapaccavekkhaṇena yathāvuttappakārehi sīlasaṁvarādīhi",
  "atk-s0505a0:93_1": "saṁvarehi saviññāṇakāviññāṇakesu vatthūsu asubhasaññāya ca thokaṁ thokaṁ rāgaṁ samucchindanto",
  "atk-s0505a0:93_2": "anāgāmimaggena avasesaṁ arahattamaggena ca tato anavasesampi ucchindati pubbe vuttappakāreneva",
  "atk-s0505a0:93_3": "so bhikkhu jahāti orapāraṁ urago jiṇṇamiva tacaṁ purāṇanti. Evamesā bhagavatā arahattanikūṭena",
  "atk-s0505a0:93_4": "gāthā desitā. Desanāpariyosāne ca so bhikkhu arahatte patiṭṭhitoti.",
  "atk-s0505a0:94_0": "3.Yotaṇhamudacchidāti kā uppatti? Bhagavā sāvatthiyaṁ viharati. Aññataro bhikkhu",
  "atk-s0505a0:94_1": "gaggarāya pokkharaṇiyā tīre viharanto taṇhāvasena akusalavitakkaṁ vitakketi. Bhagavā",
  "atk-s0505a0:94_2": "tassajjhāsayaṁ viditvā imaṁ obhāsagāthamabhāsi.",
  "atk-s0505a0:95_0": "Tattha tassatīti taṇhā. Visayehi tittiṁ na upetīti attho. Kāmabhavavibhavataṇhānametaṁ",
  "atk-s0505a0:95_1": "adhivacanaṁ. Saritanti gataṁ pavattaṁ, yāva bhavaggā ajjhottharitvā ṭhitanti vuttaṁ",
  "atk-s0505a0:95_2": "hoti. Sīghasaranti sīghagāminiṁ, sandiṭṭhikasamparāyikaṁ ādīnavaṁ agaṇetvā muhutteneva",
  "atk-s0505a0:95_3": "paracakkavāḷampi bhavaggampi sampāpuṇituṁ samatthanti vuttaṁ hoti. Evametaṁ saritaṁ",
  "atk-s0505a0:95_4": "sīghasaraṁ sabbappakārampi taṇhaṁ –",
  "atk-s0505a0:96": "“Uparivisālā duppūrā, icchā visaṭagāminī;",
  "atk-s0505a0:97": "Ye ca taṁ anugijjhanti, te honti cakkadhārino”ti.",
  "atk-s0505a0:98": "“Taṇhādutiyo puriso, dīghamaddhānasaṁsaraṁ;",
  "atk-s0505a0:99": "Itthabhāvaññathābhāvaṁ, saṁsāraṁ nātivattatī”ti. ;",
  "atk-s0505a0:100": "“Ūno loko atitto taṇhādāsoti kho, mahārājā”ti ca –",
  "atk-s0505a0:101_0": "Evamādīnavapaccavekkhaṇena vuttappakārehi sīlasaṁvarādīhi ca yo thokaṁ thokaṁ visosayitvā",
  "atk-s0505a0:101_1": "arahattamaggena asesaṁ ucchijjati, so bhikkhu tasmiṁyeva khaṇe sabbappakārampi jahāti",
  "atk-s0505a0:101_2": "orapāranti. Desanāpariyosāne so bhikkhu arahatte patiṭṭhitoti.",
  "atk-s0505a0:102_0": "4.Yo mānamudabbadhīti kā uppatti? Bhagavā sāvatthiyaṁ viharati. Aññataro bhikkhu",
  "atk-s0505a0:102_1": "gaṅgāya tīre viharanto gimhakāle appodake sote kataṁ naḷasetuṁ pacchā āgatena mahoghena",
  "atk-s0505a0:102_2": "vuyhamānaṁ disvā “aniccā saṅkhārā”ti saṁviggo aṭṭhāsi. Tassajjhāsayaṁ viditvā bhagavā",
  "atk-s0505a0:102_3": "imaṁ obhāsagāthaṁ abhāsi.",
  "atk-s0505a0:103_0": "Tattha mānoti jātiādivatthuko cetaso uṇṇāmo. So “seyyohamasmī”ti māno, “sadisohamasmī”ti",
  "atk-s0505a0:103_1": "māno, “hīnohamasmī”ti mānoti evaṁ tividho hoti. Puna “seyyassa seyyohamasmīti, seyyassa",
  "atk-s0505a0:103_2": "sadiso, seyyassa hīno, sadisassa seyyo, sadisassa sadiso, sadisassa hīno, hīnassa",
  "atk-s0505a0:103_3": "seyyo, hīnassa sadiso, hīnassa hīnohamasmī”ti mānoti evaṁ navavidho hoti. Taṁ sabbappakārampi mānaṁ –",
  "atk-s0505a0:104": "“Yena mānena mattāse, sattā gacchanti duggati”nti. –",
  "atk-s0505a0:105_0": "Ādinā nayena tattha ādīnavapaccavekkhaṇena vuttappakārehi sīlasaṁvarādīhi ca yo thokaṁ",
  "atk-s0505a0:105_1": "thokaṁ vadhento kilesānaṁ abaladubbalattā naḷasetusadisaṁ lokuttaradhammānaṁ atibalattā",
  "atk-s0505a0:105_2": "mahoghasadisena arahattamaggena asesaṁ udabbadhi, anavasesappahānavasena ucchindanto",
  "atk-s0505a0:105_3": "vadhetīti vuttaṁ hoti. So bhikkhu tasmiṁyeva khaṇe sabbappakārampi jahāti orapāranti.",
  "atk-s0505a0:105_4": "Desanāpariyosāne so bhikkhu arahatte patiṭṭhitoti.",
  "atk-s0505a0:106_0": "5. Ti kā uppatti? Imissā gāthāya ito parānañca dvādasannaṁ ekāyeva uppatti. Ekaṁ",
  "atk-s0505a0:106_1": "samayaṁ bhagavā sāvatthiyaṁ viharati. Tena kho pana samayena aññataro brāhmaṇo attano",
  "atk-s0505a0:106_2": "dhītuyā vāreyye paccupaṭṭhite cintesi – “kenaci vasalena aparibhuttapubbehi pupphehi",
  "atk-s0505a0:106_3": "dārikaṁ alaṅkaritvā patikulaṁ pesessāmī”ti. So santarabāhiraṁ sāvatthiṁ vicinanto",
  "atk-s0505a0:106_4": "kiñci tiṇapupphampi aparibhuttapubbaṁ nāddasa. Atha sambahule dhuttakajātike brāhmaṇadārake",
  "atk-s0505a0:106_5": "sannipatite disvā “ete pucchissāmi, avassaṁ sambahulesu koci jānissatī”ti upasaṅkamitvā",
  "atk-s0505a0:106_6": "pucchi. Te taṁ brāhmaṇaṁ uppaṇḍentā āhaṁsu – “udumbarapupphaṁ nāma, brāhmaṇa, loke",
  "atk-s0505a0:106_7": "na kenaci paribhuttapubbaṁ. Tena dhītaraṁ alaṅkaritvā dehī”ti. So dutiyadivase kālasseva",
  "atk-s0505a0:106_8": "vuṭṭhāya bhattavissaggaṁ katvā aciravatiyā nadiyā tīre udumbaravanaṁ gantvā ekamekaṁ",
  "atk-s0505a0:106_9": "rukkhaṁ vicinanto pupphassa vaṇṭamattampi nāddasa. Atha vītivatte majjhanhike dutiyatīraṁ",
  "atk-s0505a0:106_10": "agamāsi. Tattha ca aññataro bhikkhu aññatarasmiṁ manuññe rukkhamūle divāvihāraṁ nisinno",
  "atk-s0505a0:106_11": "kammaṭṭhānaṁ manasi karoti. So tattha upasaṅkamitvā amanasikaritvā, sakiṁ nisīditvā,",
  "atk-s0505a0:106_12": "sakiṁ ukkuṭiko hutvā, sakiṁ ṭhatvā, taṁ rukkhaṁ sabbasākhāviṭapapattantaresu vicinanto",
  "atk-s0505a0:106_13": "kilamati. Tato naṁ so bhikkhu āha – “brāhmaṇa, kiṁ maggasī”ti? “Udumbarapupphaṁ,",
  "atk-s0505a0:106_14": "bho”ti. “Udumbarapupphaṁ nāma, brāhmaṇa, loke natthi, musā etaṁ vacanaṁ, mā kilamā”ti.",
  "atk-s0505a0:106_15": "Atha bhagavā tassa bhikkhuno ajjhāsayaṁ viditvā obhāsaṁ muñcitvā samuppannasamannāhārabahumānassa",
  "atk-s0505a0:106_16": "imā obhāsagāthāyo abhāsi “yo nājjhagamā bhavesu sāra”nti sabbā vattabbā.",
  "atk-s0505a0:107_0": "Tattha paṭhamagāthāya tāva nājjhagamāti nādhigacchi, nādhigacchati vā. Bhavesūti",
  "atk-s0505a0:107_1": "kāmarūpārūpasaññīasaññīnevasaññīnāsaññīekavokāracatuvokārapañcavokārabhavesu. Sāranti",
  "atk-s0505a0:107_2": "niccabhāvaṁ attabhāvaṁ vā. Vicinanti paññāya gavesanto. Pupphamiva udumbaresūti yathā",
  "atk-s0505a0:107_3": "udumbararukkhesu pupphaṁ vicinanto esa brāhmaṇo nājjhagamā, evaṁ yo yogāvacaropi",
  "atk-s0505a0:107_4": "paññāya vicinanto sabbabhavesu kiñci sāraṁ nājjhagamā. So asārakaṭṭhena te dhamme",
  "atk-s0505a0:107_5": "aniccato anattato ca vipassanto anupubbena lokuttaradhamme adhigacchanto jahāti orapāraṁ",
  "atk-s0505a0:107_6": "urago jiṇṇamiva tacaṁ purāṇanti ayamattho yojanā ca. Avasesagāthāsu panassa yojanaṁ",
  "atk-s0505a0:107_7": "avatvā visesatthamattameva vakkhāma.",
  "atk-s0505a0:108": "6.",
  "atk-s0505a0:109": "“Yassantarato na santi kopā,",
  "atk-s0505a0:110": "Itibhavābhavatañca vītivatto”ti. –",
  "atk-s0505a0:111": "Ettha tāva ayaṁ ‘antarasaddo’ –",
  "atk-s0505a0:112": "“Nadītīresu saṇṭhāne, sabhāsu rathiyāsu ca;",
  "atk-s0505a0:113": "Janā saṅgamma mantenti, mañca tañca kimantara”nti. ;",
  "atk-s0505a0:114": "“Appamattakena visesādhigamena antarā vosānamāpādi” ;",
  "atk-s0505a0:115": "“Anatthajanano kodho, kodho cittappakopano;",
  "atk-s0505a0:116": "Bhayamantarato jātaṁ, taṁ jano nāvabujjhatī”ti. –",
  "atk-s0505a0:117_0": "Evaṁ kāraṇavemajjhacittādīsu sambahulesu atthesu dissati. Idha pana citte. Tato yassantarato",
  "atk-s0505a0:117_1": "na santi kopāti tatiyamaggena samūhatattā yassa citte na santi kopāti attho. Yasmā",
  "atk-s0505a0:117_2": "pana bhavoti sampatti, vibhavoti vipatti. Tathā bhavoti vuddhi, vibhavoti hāni. Bhavoti",
  "atk-s0505a0:117_3": "sassato, vibhavoti ucchedo. Bhavoti puññaṁ, vibhavoti pāpaṁ. Vibhavo abhavoti ca",
  "atk-s0505a0:117_4": "atthato ekameva. Tasmā itibhavābhavatañca vītivattoti ettha yā esā sampattivipattivuḍḍhihānisassatucchedapuññapāpavasena",
  "atk-s0505a0:117_5": "iti anekappakārā bhavābhavatā vuccati. Catūhipi maggehi yathāsambhavaṁ tena tena",
  "atk-s0505a0:117_6": "nayena taṁ itibhavābhavatañca vītivattoti evamattho ñātabbo.",
  "atk-s0505a0:118_0": "7.Yassavitakkāti ettha pana yassa bhikkhuno tayo kāmabyāpādavihiṁsāvitakkā, tayo",
  "atk-s0505a0:118_1": "ñātijanapadāmaravitakkā, tayo parānuddayatāpaṭisaṁyuttalābhasakkārasilokaanavaññattipaṭisaṁyuttavitakkāti",
  "atk-s0505a0:118_2": "ete nava vitakkā samantabhaddake vuttanayena tattha tattha ādīnavaṁ paccavekkhitvā",
  "atk-s0505a0:118_3": "paṭipakkhavavatthānena tassa tassa pahānasamatthehi tīhi heṭṭhimamaggehi ca vidhūpitā",
  "atk-s0505a0:118_4": "bhusaṁ dhūpitā santāpitā daḍḍhāti attho. Evaṁ vidhūpetvā ca ajjhattaṁ suvikappitā",
  "atk-s0505a0:118_5": "asesā, niyakajjhattabhūte attano khandhasantāne ajjhattajjhattabhūte citte ca yathā",
  "atk-s0505a0:118_6": "na puna sambhavanti, evaṁ arahattamaggena asesā chinnā. Chinnañhi kappitanti vuccati.",
  "atk-s0505a0:118_7": "Yathāha “kappitakesamassū”ti. Evamettha attho daṭṭhabbo.",
  "atk-s0505a0:119_0": "8. Idāni yo nāccasārīti ettha yo nāccasārīti yo nātidhāvi. Na paccasārīti na ohīyi.",
  "atk-s0505a0:119_1": "Kiṁ vuttaṁ hoti? Accāraddhavīriyena hi uddhacce patanto accāsarati, atisithilena",
  "atk-s0505a0:119_2": "kosajje patanto paccāsarati. Tathā bhavataṇhāya attānaṁ kilamento accāsarati, kāmataṇhāya",
  "atk-s0505a0:119_3": "kāmasukhamanuyuñjanto paccāsarati. Sassatadiṭṭhiyā accāsarati, ucchedadiṭṭhiyā paccāsarati.",
  "atk-s0505a0:119_4": "Atītaṁ anusocanto accāsarati, anāgata paṭikaṅkhanto paccāsarati. Pubbantānudiṭṭhiyā",
  "atk-s0505a0:119_5": "accāsarati, aparantānudiṭṭhiyā paccāsarati. Tasmā yo ete ubho ante vajjetvā majjhimaṁ",
  "atk-s0505a0:119_6": "paṭipadaṁ paṭipajjanto nāccasārī na paccasārīti evaṁ vuttaṁ hoti. Sabbaṁaccagamā",
  "atk-s0505a0:119_7": "imaṁ papañcanti tāya ca pana arahattamaggavosānāya majjhimāya paṭipadāya sabbaṁ imaṁ",
  "atk-s0505a0:119_8": "vedanāsaññāvitakkappabhavaṁ taṇhāmānadiṭṭhisaṅkhātaṁ tividhaṁ papañcaṁ accagamā atikkanto,",
  "atk-s0505a0:119_9": "samatikkantoti attho.",
  "atk-s0505a0:120_0": "9. Tadanantaragāthāya pana sabbaṁ vitathamidanti ñatvā loketi ayameva viseso. Tassattho",
  "atk-s0505a0:120_1": "– sabbanti anavasesaṁ, sakalamanūnanti vuttaṁ hoti. Evaṁ santepi pana vipassanupagaṁ",
  "atk-s0505a0:120_2": "lokiyakhandhāyatanadhātuppabhedaṁ saṅkhatameva idhādhippetaṁ. Vitathanti vigatatathabhāvaṁ.",
  "atk-s0505a0:120_3": "Niccanti vā sukhanti vā subhanti vā attāti vā yathā yathā kilesavasena bālajanehi",
  "atk-s0505a0:120_4": "gayhati, tathātathābhāvato vitathanti vuttaṁ hoti. Idanti tameva sabbaṁ paccakkhabhāvena",
  "atk-s0505a0:120_5": "dassento āha. Ñatvāti maggapaññāya jānitvā, tañca pana asammohato, na visayato. Loketi",
  "atk-s0505a0:120_6": "okāsaloke sabbaṁ khandhādibhedaṁ dhammajātaṁ “vitathamida”nti ñatvāti sambandho.",
  "atk-s0505a0:121_0": "10-13. Idāni ito parāsu catūsu gāthāsu vītalobho vītarāgo vītadoso vītamohoti ete",
  "atk-s0505a0:121_1": "visesā. Ettha lubbhanavasena lobho. Sabbasaṅgāhikametaṁ paṭhamassa akusalamūlassa",
  "atk-s0505a0:121_2": "adhivacanaṁ, visamalobhassa vā. Yo so “appekadā mātumattīsupi lobhadhammā uppajjanti,",
  "atk-s0505a0:121_3": "bhaginimattīsupi lobhadhammā uppajjanti, dhītumattīsupi lobhadhammā uppajjantī”ti",
  "atk-s0505a0:121_4": "evaṁ vutto. Rajjanavasena rāgo, pañcakāmaguṇarāgassetaṁ adhivacanaṁ. Dussanavasena",
  "atk-s0505a0:121_5": "doso, pubbe vuttakodhassetaṁ adhivacanaṁ. Muyhanavasena moho, catūsu ariyasaccesu",
  "atk-s0505a0:121_6": "aññāṇassetaṁ adhivacanaṁ. Tattha yasmā ayaṁ bhikkhu lobhaṁ jigucchanto vipassanaṁ",
  "atk-s0505a0:121_7": "ārabhi “kudāssu nāmāhaṁ lobhaṁ vinetvā vigatalobho vihareyya”nti, tasmā tassa lobhappahānūpāyaṁ",
  "atk-s0505a0:121_8": "sabbasaṅkhārānaṁ vitathabhāvadassanaṁ lobhappahānānisaṁsañca orapārappahānaṁ dassento",
  "atk-s0505a0:121_9": "imaṁ gāthamāha. Esa nayo ito parāsupi. Keci panāhu – “yathāvutteneva nayena ete dhamme",
  "atk-s0505a0:121_10": "jigucchitvā vipassanamāraddhassa tassa tassa bhikkhuno ekamekāva ettha gāthā vuttā”ti.",
  "atk-s0505a0:121_11": "Yaṁ ruccati, taṁ gahetabbaṁ. Esa nayo ito parāsu catūsu gāthāsu.",
  "atk-s0505a0:122_0": "14. Ayaṁ panettha atthavaṇṇanā – appahīnaṭṭhena santāne sayantīti anusayā kāmarāgapaṭighamānadiṭṭhivicikicchābhavarāgāvijjānaṁ",
  "atk-s0505a0:122_1": "etaṁ adhivacanaṁ. Sampayuttadhammānaṁ attano ākārānuvidhānaṭṭhena mūlā; akhemaṭṭhena",
  "atk-s0505a0:122_2": "akusalā; dhammānaṁ patiṭṭhābhūtātipi mūlā; sāvajjadukkhavipākaṭṭhena akusalā; ubhayampetaṁ",
  "atk-s0505a0:122_3": "lobhadosamohānaṁ adhivacanaṁ. Te hi “lobho, bhikkhave, akusalañca akusalamūlañcā”tiādinā",
  "atk-s0505a0:122_4": "nayena evaṁ niddiṭṭhā. Evamete anusayā tena tena maggena pahīnattā yassa keci na",
  "atk-s0505a0:122_5": "santi, ete ca akusalamūlā tatheva samūhatāse, samūhatā icceva attho. Paccattabahuvacanassa",
  "atk-s0505a0:122_6": "hi se-kārāgamaṁ icchanti saddalakkhaṇakovidā. Aṭṭhakathācariyā pana “seti nipāto”ti",
  "atk-s0505a0:122_7": "vaṇṇayanti. Yaṁ ruccati, taṁ gahetabbaṁ. Ettha pana “kiñcāpi so evaṁvidho bhikkhu",
  "atk-s0505a0:122_8": "khīṇāsavo hoti, khīṇāsavo ca neva ādiyati, na pajahati, pajahitvā ṭhito”ti vutto.",
  "atk-s0505a0:122_9": "Tathāpi vattamānasamīpe vattamānavacanalakkhaṇena “jahāti orapāra”nti vuccati. Atha",
  "atk-s0505a0:122_10": "vā anupādisesāya ca nibbānadhātuyā parinibbāyanto attano ajjhattikabāhirāyatanasaṅkhātaṁ",
  "atk-s0505a0:122_11": "jahāti orapāranti veditabbo.",
  "atk-s0505a0:123_0": "Tattha kilesapaṭipāṭiyā maggapaṭipāṭiyā cāti dvidhā anusayānaṁ abhāvo veditabbo.",
  "atk-s0505a0:123_1": "Kilesapaṭipāṭiyā hi kāmarāgānusayapaṭighānusayānaṁ tatiyamaggena abhāvo hoti, mānānusayassa",
  "atk-s0505a0:123_2": "catutthamaggena, diṭṭhānusayavicikicchānusayānaṁ paṭhamamaggena, bhavarāgānusayāvijjānusayānaṁ",
  "atk-s0505a0:123_3": "catutthamaggeneva. Maggapaṭipāṭiyā pana paṭhamamaggena diṭṭhānusayavicikicchānusayānaṁ",
  "atk-s0505a0:123_4": "abhāvo hoti. Dutiyamaggena kāmarāgānusayapaṭighānusayānaṁ tanubhāvo, tatiyamaggena",
  "atk-s0505a0:123_5": "sabbaso abhāvo, catutthamaggena mānānusayabhavarāgānusayāvijjānusayānaṁ abhāvo hoti.",
  "atk-s0505a0:123_6": "Tattha yasmā na sabbe anusayā akusalamūlā; kāmarāgabhavarāgānusayā eva hi lobhākusalamūlena",
  "atk-s0505a0:123_7": "saṅgahaṁ gacchanti. Paṭighānusayāvijjānusayā ca “doso akusalamūlaṁ, moho akusalamūlaṁ”",
  "atk-s0505a0:123_8": "icceva saṅkhaṁ gacchanti, diṭṭhimānavicikicchānusayā pana na kiñci akusalamūlaṁ honti,",
  "atk-s0505a0:123_9": "yasmā vā anusayābhāvavasena ca akusalamūlasamugghātavasena ca kilesappahānaṁ paṭṭhapesi, tasmā –",
  "atk-s0505a0:124": "“Yassānusayā na santi keci, mūlā ca akusalā samūhatāse”. –",
  "atk-s0505a0:125": "Iti bhagavā āha.",
  "atk-s0505a0:126_0": "15.Yassa darathajāti ettha pana paṭhamuppannā kilesā pariḷāhaṭṭhena darathā nāma,",
  "atk-s0505a0:126_1": "aparāparuppannā pana tehi darathehi jātattā darathajā nāma. Oranti sakkāyo vuccati.",
  "atk-s0505a0:126_2": "Yathāha – “orimaṁ tīranti kho, bhikkhu, sakkāyassetaṁ adhivacana”nti. Āgamanāyāti",
  "atk-s0505a0:126_3": "uppattiyā. Paccayāseti paccayā eva. Kiṁ vuttaṁ hoti? Yassa pana upādānakkhandhaggahaṇāya",
  "atk-s0505a0:126_4": "paccayabhūtā ariyamaggena pahīnattā, keci darathajavevacanā kilesā na santi, pubbe",
  "atk-s0505a0:126_5": "vuttanayeneva so bhikkhu jahāti orapāranti.",
  "atk-s0505a0:127_0": "16.Yassa vanathajāti etthapi darathajā viya vanathajā veditabbā. Vacanatthe pana",
  "atk-s0505a0:127_1": "ayaṁ viseso – vanute, vanotīti vā vanaṁ yācati sevati bhajatīti attho. Taṇhāyetaṁ",
  "atk-s0505a0:127_2": "adhivacanaṁ. Sā hi visayānaṁ patthanato sevanato ca “vana”nti vuccati. Taṁ pariyuṭṭhānavasena",
  "atk-s0505a0:127_3": "vanaṁ tharati tanotīti vanatho, taṇhānusayassetaṁ adhivacanaṁ. Vanathā jātāti vanathajāti.",
  "atk-s0505a0:127_4": "Keci panāhu “sabbepi kilesā gahanaṭṭhena vanathoti vuccanti, aparāparuppannā pana",
  "atk-s0505a0:127_5": "vanathajā”ti. Ayameva cettha uragasutte attho adhippeto, itaro pana dhammapadagāthāyaṁ.",
  "atk-s0505a0:127_6": "Vinibandhāya bhavāyāti bhavavinibandhāya. Atha vā cittassa visayesu vinibandhāya",
  "atk-s0505a0:127_7": "āyatiṁ uppattiyā cāti attho. Hetuyeva hetukappā.",
  "atk-s0505a0:128_0": "17.Yo nīvaraṇeti ettha nīvaraṇāti cittaṁ, hitapaṭipattiṁ vā nīvarantīti nīvaraṇā,",
  "atk-s0505a0:128_1": "paṭicchādentīti attho. Pahāyāti chaḍḍetvā. Pañcāti tesaṁ saṅkhyāparicchedo. Īghābhāvato",
  "atk-s0505a0:128_2": "anīgho. Kathaṁkathāya tiṇṇattā tiṇṇakathaṁkatho. Vigatasallattā visallo. Kiṁ vuttaṁ",
  "atk-s0505a0:128_3": "hoti? Yo bhikkhu kāmacchandādīni pañca nīvaraṇāni samantabhaddake vuttanayena sāmaññato",
  "atk-s0505a0:128_4": "visesato ca nīvaraṇesu ādīnavaṁ disvā tena tena maggena pahāya tesañca pahīnattā",
  "atk-s0505a0:128_5": "eva kilesadukkhasaṅkhātassa īghassābhāvena anīgho, “ahosiṁ nu kho ahaṁ atītamaddhāna”ntiādinā",
  "atk-s0505a0:128_6": "nayena pavattāya kathaṁkathāya tiṇṇattā tiṇṇakathaṁkatho, “tattha katame pañca sallā?",
  "atk-s0505a0:128_7": "Rāgasallo, dosasallo, mohasallo, mānasallo, diṭṭhisallo”ti vuttānaṁ pañcannaṁ sallānaṁ",
  "atk-s0505a0:128_8": "vigatattā visallo. So bhikkhu pubbe vuttanayeneva jahāti orapāranti.",
  "atk-s0505a0:129_0": "Atrāpi ca kilesapaṭipāṭiyā maggapaṭipāṭiyā cāti dvidhā eva nīvaraṇappahānaṁ veditabbaṁ.",
  "atk-s0505a0:129_1": "Kilesapaṭipāṭiyā hi kāmacchandanīvaraṇassa byāpādanīvaraṇassa ca tatiyamaggena pahānaṁ",
  "atk-s0505a0:129_2": "hoti, thinamiddhanīvaraṇassa uddhaccanīvaraṇassa ca catutthamaggena. “Akataṁ vata",
  "atk-s0505a0:129_3": "me kusala”ntiādinā nayena pavattassa vippaṭisārasaṅkhātassa kukkuccanīvaraṇassa vicikicchānīvaraṇassa",
  "atk-s0505a0:129_4": "ca paṭhamamaggena. Maggapaṭipāṭiyā pana kukkuccanīvaraṇassa vicikicchānīvaraṇassa",
  "atk-s0505a0:129_5": "ca paṭhamamaggena pahānaṁ hoti, kāmacchandanīvaraṇassa byāpādanīvaraṇassa ca dutiyamaggena",
  "atk-s0505a0:129_6": "tanubhāvo hoti, tatiyena anavasesappahānaṁ. Thinamiddhanīvaraṇassa uddhaccanīvaraṇassa",
  "atk-s0505a0:129_7": "ca catutthamaggena pahānaṁ hotīti. Evaṁ –",
  "atk-s0505a0:130": "“Yo nīvaraṇe pahāya pañca, anīgho tiṇṇakathaṁkatho visallo;",
  "atk-s0505a0:131": "So bhikkhu jahāti orapāraṁ, urago jiṇṇamivattacaṁ purāṇa”nti. –",
  "atk-s0505a0:132_0": "Arahattanikūṭeneva bhagavā desanaṁ niṭṭhāpesi. Desanāpariyosāne so bhikkhu arahatte",
  "atk-s0505a0:132_1": "patiṭṭhito. “Ekacce yena yena tesaṁ bhikkhūnaṁ yā yā gāthā desitā, tena tena tassā",
  "atk-s0505a0:132_2": "tassā gāthāya pariyosāne so so bhikkhu arahatte patiṭṭhito”ti vadanti.",
  "atk-s0505a0:133": "Paramatthajotikāya khuddaka-aṭṭhakathāya",
  "atk-s0505a0:134": "Suttanipāta-aṭṭhakathāya uragasuttavaṇṇanā niṭṭhitā.",
  "atk-s0505a0:135": "2. Dhaniyasuttavaṇṇanā",
  "atk-s0505a0:136_0": "18.Pakkodanoti dhaniyasuttaṁ. Kā uppatti? Bhagavā sāvatthiyaṁ viharati. Tena samayena",
  "atk-s0505a0:136_1": "dhaniyo gopo mahītīre paṭivasati. Tassāyaṁ pubbayogo – kassapassa bhagavato pāvacane",
  "atk-s0505a0:136_2": "dibbamāne vīsati vassasahassāni divase divase saṅghassa vīsati salākabhattāni adāsi.",
  "atk-s0505a0:136_3": "So tato cuto devesu uppanno. Evaṁ devaloke ekaṁ buddhantaraṁ khepetvā amhākaṁ bhagavato",
  "atk-s0505a0:136_4": "kāle videharaṭṭhamajjhe pabbataraṭṭhaṁ nāma atthi tattha dhammakoraṇḍaṁ nāma nagaraṁ,",
  "atk-s0505a0:136_5": "tasmiṁ nagare seṭṭhiputto hutvā abhinibbatto, goyūthaṁ nissāya jīvati. Tassa hi tiṁsamattāni",
  "atk-s0505a0:136_6": "gosahassāni honti, sattavīsasahassā gāvo khīraṁ duyhanti. Gopā nāma nibaddhavāsino",
  "atk-s0505a0:136_7": "na honti. Vassike cattāromāse thale vasanti, avasese aṭṭhamāse yattha tiṇodakaṁ sukhaṁ",
  "atk-s0505a0:136_8": "labbhati, tattha vasanti. Tañca nadītīraṁ vā jātassaratīraṁ vā hoti. Athāyampi vassakāle",
  "atk-s0505a0:136_9": "attano vasitagāmato nikkhamitvā gunnaṁ phāsuvihāratthāya okāsaṁ gavesanto mahāmahī",
  "atk-s0505a0:136_10": "bhijjitvā ekato kālamahī ekato mahāmahicceva saṅkhaṁ gantvā sandamānā puna samuddasamīpe",
  "atk-s0505a0:136_11": "samāgantvā pavattā. Yaṁ okāsaṁ antaradīpaṁ akāsi, taṁ pavisitvā vacchānaṁ sālaṁ attano",
  "atk-s0505a0:136_12": "ca nivesanaṁ māpetvā vāsaṁ kappesi. Tassa satta puttā, satta dhītaro, satta suṇisā,",
  "atk-s0505a0:136_13": "aneke ca kammakārā honti. Gopā nāma vassanimittaṁ jānanti. Yadā sakuṇikā kulāvakāni",
  "atk-s0505a0:136_14": "rukkhagge karonti, kakkaṭakā udakasamīpe dvāraṁ pidahitvā thalasamīpadvārena vaḷañjenti,",
  "atk-s0505a0:136_15": "tadā suvuṭṭhikā bhavissatīti gaṇhanti. Yadā pana sakuṇikā kulāvakāni nīcaṭṭhāne udakapiṭṭhe",
  "atk-s0505a0:136_16": "karonti, kakkaṭakā thalasamīpe dvāraṁ pidahitvā udakasamīpadvārena vaḷañjenti, tadā",
  "atk-s0505a0:136_17": "dubbuṭṭhikā bhavissatīti gaṇhanti.",
  "atk-s0505a0:137_0": "Atha so dhaniyo suvuṭṭhikanimittāni upasallakkhetvā upakaṭṭhe vassakāle antaradīpā",
  "atk-s0505a0:137_1": "nikkhamitvā mahāmahiyā paratīre sattasattāhampi deve vassante udakena anajjhottharaṇokāse",
  "atk-s0505a0:137_2": "attano vasanokāsaṁ katvā samantā parikkhipitvā, vacchasālāyo māpetvā, tattha nivāsaṁ",
  "atk-s0505a0:137_3": "kappesi. Athassa dārutiṇādisaṅgahe kate sabbesu puttadārakammakaraporisesu samāniyesu",
  "atk-s0505a0:137_4": "jātesu nānappakāre khajjabhojje paṭiyatte samantā catuddisā meghamaṇḍalāni uṭṭhahiṁsu.",
  "atk-s0505a0:137_5": "So dhenuyo duhāpetvā, vacchasālāsu vacche saṇṭhāpetvā, gunnaṁ catuddisā dhūmaṁ kārāpetvā,",
  "atk-s0505a0:137_6": "sabbaparijanaṁ bhojāpetvā, sabbakiccāni kārāpetvā tattha tattha dīpe ujjālāpetvā,",
  "atk-s0505a0:137_7": "sayaṁ khīrena bhattaṁ bhuñjitvā, mahāsayane sayanto attano sirisampattiṁ disvā, tuṭṭhacitto",
  "atk-s0505a0:137_8": "hutvā, aparadisāya meghatthanitasaddaṁ sutvā nipanno imaṁ udānaṁ udānesi “pakkodano",
  "atk-s0505a0:137_9": "duddhakhīrohamasmī”ti.",
  "atk-s0505a0:138_0": "Tatrāyaṁ atthavaṇṇanā – pakkodanoti siddhabhatto. Duddhakhīroti gāvo duhitvā gahitakhīro.",
  "atk-s0505a0:138_1": "Ahanti attānaṁ nidasseti, asmīti attano tathābhāvaṁ. Pakkodano duddhakhīro ca ahamasmi",
  "atk-s0505a0:138_2": "bhavāmīti attho. Itīti evamāhāti attho. Niddese pana “itīti padasandhi, padasaṁsaggo,",
  "atk-s0505a0:138_3": "padapāripūri, akkharasamavāyo byañjanasiliṭṭhatā padānupubbatāmeta”nti evamassa attho",
  "atk-s0505a0:138_4": "vaṇṇito. Sopi idameva sandhāyāti veditabbo. Yaṁ yaṁ hi padaṁ pubbapadena vuttaṁ,",
  "atk-s0505a0:138_5": "tassa tassa evamāhāti etamatthaṁ pakāsentoyeva itisaddo pacchimena padena metteyyo",
  "atk-s0505a0:138_6": "iti vā bhagavā iti vā evamādinā padasandhi hoti, nāññathā.",
  "atk-s0505a0:139_0": "Dhaniyo gopoti tassa seṭṭhiputtassa nāmasamodhānaṁ. So hi yānimāni thāvarādīni pañca",
  "atk-s0505a0:139_1": "dhanāni, tesu ṭhapetvā dānasīlādianugāmikadhanaṁ, khettavatthu-ārāmādito thāvaradhanatopi,",
  "atk-s0505a0:139_2": "gavassādito jaṅgamadhanatopi hiraññasuvaṇṇādito saṁhārimadhanatopi, sippāyatanādito",
  "atk-s0505a0:139_3": "aṅgasamadhanatopi yaṁ taṁ lokassa pañcagorasānuppadānena bahūpakāraṁ taṁ sandhāya",
  "atk-s0505a0:139_4": "“natthi gosamitaṁ dhana”nti evaṁ visesitaṁ godhanaṁ, tena samannāgatattā dhaniyo,",
  "atk-s0505a0:139_5": "gunnaṁ pālanato gopo. Yo hi attano gāvo pāleti, so “gopo”ti vuccati. Yo paresaṁ vetanena",
  "atk-s0505a0:139_6": "bhaṭo hutvā, so gopālako. Ayaṁ pana attanoyeva, tena gopoti vutto.",
  "atk-s0505a0:140_0": "Anutīreti tīrassa samīpe. Mahiyāti mahāmahīnāmikāya nadiyā. Samānena anukūlavattinā",
  "atk-s0505a0:140_1": "parijanena saddhiṁ vāso yassa so samānavāso, ayañca tathāvidho. Tenāha “samānavāso”ti.",
  "atk-s0505a0:140_2": "Channāti tiṇapaṇṇacchadanehi anovassakā katā. Kuṭīti vasanagharassetaṁ adhivacanaṁ.",
  "atk-s0505a0:140_3": "Āhitoti ābhato, jālito vā. Ginīti aggi. Tesu tesu ṭhānesu aggi “ginī”ti voharīyati.",
  "atk-s0505a0:140_4": "Atha ce patthayasīti idāni yadi icchasīti vuttaṁ hoti. Pavassāti siñca, pagghara,",
  "atk-s0505a0:140_5": "udakaṁ muñcāti attho. Devāti meghaṁ ālapati. Ayaṁ tāvettha padavaṇṇanā.",
  "atk-s0505a0:141_0": "Ayaṁ pana atthavaṇṇanā – evamayaṁ dhaniyo gopo attano sayanaghare mahāsayane nipanno",
  "atk-s0505a0:141_1": "meghatthanitaṁ sutvā “pakkodanohamasmī”ti bhaṇanto kāyadukkhavūpasamūpāyaṁ kāyasukhahetuñca",
  "atk-s0505a0:141_2": "attano sannihitaṁ dīpeti. “Duddhakhīrohamasmī”ti bhaṇanto cittadukkhavūpasamūpāyaṁ",
  "atk-s0505a0:141_3": "cittasukhahetuñca. “Anutīre mahiyā”ti nivāsaṭṭhānasampattiṁ, “samānavāso”ti tādise",
  "atk-s0505a0:141_4": "kāle piyavippayogapadaṭṭhānassa sokassābhāvaṁ. “Channā kuṭī”ti kāyadukkhāpagamapaṭighātaṁ.",
  "atk-s0505a0:141_5": "“Āhito ginī”ti yasmā gopālakā parikkhepadhūmadāruaggivasena tayo aggī karonti. Te",
  "atk-s0505a0:141_6": "ca tassa gehe sabbe katā, tasmā sabbadisāsu parikkhepaggiṁ sandhāya “āhito ginī”ti",
  "atk-s0505a0:141_7": "bhaṇanto vāḷamigāgamananivāraṇaṁ dīpeti, gunnaṁ majjhe gomayādīhi dhūmaggiṁ sandhāya",
  "atk-s0505a0:141_8": "ḍaṁsamakasādīhi gunnaṁ anābādhaṁ, gopālakānaṁ sayanaṭṭhāne dāruaggiṁ sandhāya gopālakānaṁ",
  "atk-s0505a0:141_9": "sītābādhapaṭighātaṁ. So evaṁ dīpento attano vā gunnaṁ vā parijanassa vā vuṭṭhipaccayassa",
  "atk-s0505a0:141_10": "kassaci ābādhassa abhāvato pītisomanassajāto āha – “atha ce patthayasī pavassa devā”ti.",
  "atk-s0505a0:142_0": "19. Evaṁ dhaniyassa imaṁ gāthaṁ bhāsamānassa assosi bhagavā dibbāya sotadhātuyā visuddhāya",
  "atk-s0505a0:142_1": "atikkantamānusikāya jetavanamahāvihāre gandhakuṭiyaṁ viharanto. Sutvā ca pana buddhacakkhunā",
  "atk-s0505a0:142_2": "lokaṁ volokento addasa dhaniyañca pajāpatiñcassa “ime ubhopi hetusampannā. Sace ahaṁ",
  "atk-s0505a0:142_3": "gantvā dhammaṁ desessāmi, ubhopi pabbajitvā arahattaṁ pāpuṇissanti. No ce gamissāmi,",
  "atk-s0505a0:142_4": "sve udakoghena vinassissantī”ti taṁ khaṇeyeva sāvatthito satta yojanasatāni dhaniyassa",
  "atk-s0505a0:142_5": "nivāsaṭṭhānaṁ ākāsena gantvā tassa kuṭiyā upari aṭṭhāsi. Dhaniyo taṁ gāthaṁ punappunaṁ",
  "atk-s0505a0:142_6": "bhāsatiyeva, na niṭṭhāpeti, bhagavati gatepi bhāsati. Bhagavā ca taṁ sutvā “na ettakena",
  "atk-s0505a0:142_7": "santuṭṭhā vā vissatthā vā honti, evaṁ pana hontī”ti dassetuṁ –",
  "atk-s0505a0:143": "“Akkodhano vigatakhilohamasmi,anutīre mahiyekarattivāso;",
  "atk-s0505a0:144": "Vivaṭā kuṭi nibbuto gini,atha ce patthayasī pavassa devā”ti. –",
  "atk-s0505a0:145_0": "Imaṁ paṭigāthaṁ abhāsi byañjanasabhāgaṁ no atthasabhāgaṁ. Na hi “pakkodano”ti, “akkodhano”ti",
  "atk-s0505a0:145_1": "ca ādīni padāni atthato samenti mahāsamuddassa orimapārimatīrāni viya, byañjanaṁ",
  "atk-s0505a0:145_2": "panettha kiñci kiñci sametīti byañjanasabhāgāni honti. Tattha purimagāthāya sadisapadānaṁ",
  "atk-s0505a0:145_3": "vuttanayeneva attho veditabbo.",
  "atk-s0505a0:146_0": "Visesapadānaṁ panāyaṁ padato atthato ca vaṇṇanā – akkodhanoti akujjhanasabhāvo. Yo",
  "atk-s0505a0:146_1": "hi so pubbe vuttappakāraāghātavatthusambhavo kodho ekaccassa suparittopi uppajjamāno",
  "atk-s0505a0:146_2": "hadayaṁ santāpetvā vūpasammati, yena ca tato balavataruppannena ekacco mukhavikuṇanamattaṁ",
  "atk-s0505a0:146_3": "karoti, tato balavatarena ekacco pharusaṁ vattukāmo hanusañcalanamattaṁ karoti, aparo",
  "atk-s0505a0:146_4": "tato balavatarena pharusaṁ bhaṇati, aparo tato balavatarena daṇḍaṁ vā satthaṁ vā",
  "atk-s0505a0:146_5": "gavesanto disā viloketi, aparo tato balavatarena daṇḍaṁ vā satthaṁ vā āmasati, aparo",
  "atk-s0505a0:146_6": "tato balavatarena daṇḍādīni gahetvā upadhāvati, aparo tato balavatarena ekaṁ vā dve",
  "atk-s0505a0:146_7": "vā pahāre deti, aparo tato balavatarena api ñātisālohitaṁ jīvitā voropeti, ekacco",
  "atk-s0505a0:146_8": "tato balavatarena pacchā vippaṭisārī attānampi jīvitā voropeti sīhaḷadīpe kālagāmavāsī",
  "atk-s0505a0:146_9": "amacco viya. Ettāvatā ca kodho paramavepullappatto hoti. So bhagavatā bodhimaṇḍeyeva",
  "atk-s0505a0:146_10": "sabbaso pahīno ucchinnamūlo tālāvatthukato, tasmā bhagavā “akkodhanohamasmī”ti āha.",
  "atk-s0505a0:147_0": "Vigatakhiloti apagatakhilo. Ye hi te cittabandhabhāvena pañca cetokhilā vuttā, ye",
  "atk-s0505a0:147_1": "hi ca khilabhūte citte seyyathāpi nāma khile bhūmibhāge cattāro māse vassantepi deve",
  "atk-s0505a0:147_2": "sassāni na ruhanti, evamevaṁ saddhammassavanādikusalahetuvasse vassantepi kusalaṁ",
  "atk-s0505a0:147_3": "na ruhati te ca bhagavatā bodhimaṇḍeyeva sabbaso pahīnā, tasmā bhagavā “vigatakhilohamasmī”ti āha.",
  "atk-s0505a0:148_0": "Ekarattiṁ vāso assāti ekarattivāso. Yathā hi dhaniyo tattha cattāro vassike māse",
  "atk-s0505a0:148_1": "nibaddhavāsaṁ upagato, na tathā bhagavā. Bhagavā hi taṁyeva rattiṁ tassa atthakāmatāya",
  "atk-s0505a0:148_2": "tattha vāsaṁ upagato. Tasmā “ekarattivāso”ti āha. Vivaṭāti apanītacchadanā. Kuṭīti",
  "atk-s0505a0:148_3": "attabhāvo. Attabhāvo hi taṁ taṁ atthavasaṁ paṭicca kāyotipi guhātipi dehotipi sandehotipi",
  "atk-s0505a0:148_4": "nāvātipi rathotipi vaṇotipi dhajotipi vammikotipi kuṭītipi kuṭikātipi vuccati. Idha",
  "atk-s0505a0:148_5": "pana kaṭṭhādīni paṭicca gehanāmikā kuṭi viya aṭṭhiādīni paṭicca saṅkhyaṁ gatattā",
  "atk-s0505a0:148_6": "“kuṭī”ti vutto. Yathāha –",
  "atk-s0505a0:149_0": "“Seyyathāpi, āvuso, kaṭṭhañca paṭicca, valliñca paṭicca, mattikañca paṭicca, tiṇañca",
  "atk-s0505a0:149_1": "paṭicca, ākāso parivārito agāraṁtveva saṅkhaṁ gacchati; evameva kho, āvuso, aṭṭhiñca",
  "atk-s0505a0:149_2": "paṭicca, nhāruñca paṭicca, maṁsañca paṭicca, cammañca paṭicca, ākāso parivārito rūpantveva",
  "atk-s0505a0:149_3": "saṅkhaṁ gacchatī”ti.",
  "atk-s0505a0:150": "Cittamakkaṭassa nivāsato vā kuṭi. Yathāha –",
  "atk-s0505a0:151": "“Aṭṭhikaṅkalakuṭi ce sā, makkaṭāvasatho iti;",
  "atk-s0505a0:152": "Makkaṭo pañcadvārāya, kuṭikāya pasakkiya;",
  "atk-s0505a0:153": "Dvārena anupariyāti, ghaṭṭayanto punappuna”nti. ;",
  "atk-s0505a0:154": "Sā kuṭi yena taṇhāmānadiṭṭhichadanena sattānaṁ channattā punappunaṁ rāgādikilesavassaṁ ativassati. Yathāha –",
  "atk-s0505a0:155": "“Channamativassati, vivaṭaṁ nātivassati;",
  "atk-s0505a0:156": "Tasmā channaṁ vivaretha, evaṁ taṁ nātivassatī”ti. ;",
  "atk-s0505a0:157_0": "Ayaṁ gāthā dvīsu ṭhānesu vuttā khandhake theragāthāyañca. Khandhake hi “yo āpattiṁ",
  "atk-s0505a0:157_1": "paṭicchādeti, tassa kilesā ca punappunaṁ āpattiyo ca ativassanti, yo pana na paṭicchādeti,",
  "atk-s0505a0:157_2": "tassa nātivassantī”ti imaṁ atthaṁ paṭicca vuttā. Theragāthāyaṁ “yassa rāgādicchadanaṁ",
  "atk-s0505a0:157_3": "atthi, tassa puna iṭṭhārammaṇādīsu rāgādisambhavato channamativassati. Yo vā uppanne",
  "atk-s0505a0:157_4": "kilese adhivāseti, tasseva adhivāsitakilesacchadanacchannā attabhāvakuṭi punappunaṁ",
  "atk-s0505a0:157_5": "kilesavassaṁ ativassati. Yassa pana arahattamaggañāṇavātena kilesacchadanassa viddhaṁsitattā",
  "atk-s0505a0:157_6": "vivaṭā, tassa nātivassatī”ti. Ayamattho idha adhippeto. Bhagavatā hi yathāvuttaṁ",
  "atk-s0505a0:157_7": "chadanaṁ yathāvutteneva nayena viddhaṁsitaṁ, tasmā “vivaṭā kuṭī”ti āha. Nibbutoti",
  "atk-s0505a0:157_8": "upasanto. Ginīti aggi. Yena hi ekādasavidhena agginā sabbamidaṁ ādittaṁ. Yathāha",
  "atk-s0505a0:157_9": "– “ādittaṁ rāgagginā”ti vitthāro. So aggi bhagavato bodhimūleyeva ariyamaggasalilasekena",
  "atk-s0505a0:157_10": "nibbuto, tasmā “nibbuto ginī”ti āha.",
  "atk-s0505a0:158_0": "Evaṁ vadanto ca dhaniyaṁ atuṭṭhabbena tussamānaṁ aññāpadeseneva paribhāsati, ovadati,",
  "atk-s0505a0:158_1": "anusāsati. Kathaṁ? “Akkodhano”ti hi vadamāno, dhaniya, tvaṁ “pakkodanohamasmī”ti",
  "atk-s0505a0:158_2": "tuṭṭho, odanapāko ca yāvajīvaṁ dhanaparikkhayena kattabbo, dhanaparikkhayo ca ārakkhādidukkhapadaṭṭhāno,",
  "atk-s0505a0:158_3": "evaṁ sante dukkheneva tuṭṭho hosi. Ahaṁ pana “akkodhanohamasmī”ti tussanto sandiṭṭhikasamparāyikadukkhābhāvena",
  "atk-s0505a0:158_4": "tuṭṭho homīti dīpeti. “Vigatakhilo”ti vadamāno tvaṁ “duddhakhīrohamasmī”ti tussanto",
  "atk-s0505a0:158_5": "akatakiccova “katakiccohamasmī”ti mantvā tuṭṭho, ahaṁ pana “vigatakhilohamasmī”ti",
  "atk-s0505a0:158_6": "tussanto katakiccova tuṭṭho homīti dīpeti. “Anutīre mahiyekarattivāso”ti vadamāno",
  "atk-s0505a0:158_7": "tvaṁ anutīre mahiyā samānavāsoti tussanto catumāsanibaddhavāsena tuṭṭho. Nibaddhavāso",
  "atk-s0505a0:158_8": "ca āvāsasaṅgena hoti, so ca dukkho, evaṁ sante dukkheneva tuṭṭho hosi. Ahaṁ pana",
  "atk-s0505a0:158_9": "ekarattivāsoti tussanto anibaddhavāsena tuṭṭho, anibaddhavāso ca āvāsasaṅgābhāvena",
  "atk-s0505a0:158_10": "hoti, āvāsasaṅgābhāvo ca sukhoti sukheneva tuṭṭho homīti dīpeti.",
  "atk-s0505a0:159_0": "“Vivaṭā kuṭī”ti vadamāno tvaṁ channā kuṭīti tussanto channagehatāya tuṭṭho, gehe",
  "atk-s0505a0:159_1": "ca te channepi attabhāvakuṭikaṁ kilesavassaṁ ativassati, yena sañjanitehi catūhi",
  "atk-s0505a0:159_2": "mahoghehi vuyhamāno anayabyasanaṁ pāpuṇeyyāsi, evaṁ sante atuṭṭhabbeneva tuṭṭho hosi.",
  "atk-s0505a0:159_3": "Ahaṁ pana “vivaṭā kuṭī”ti tussanto attabhāvakuṭiyā kilesacchadanābhāvena tuṭṭho.",
  "atk-s0505a0:159_4": "Evañca me vivaṭāya kuṭiyā na taṁ kilesavassaṁ ativassati, yena sañjanitehi catūhi",
  "atk-s0505a0:159_5": "mahoghehi vuyhamāno anayabyasanaṁ pāpuṇeyyaṁ, evaṁ sante tuṭṭhabbeneva tuṭṭho homīti",
  "atk-s0505a0:159_6": "dīpeti. “Nibbuto ginī”ti vadamāno tvaṁ āhito ginīti tussanto akatūpaddavanivāraṇova",
  "atk-s0505a0:159_7": "katūpaddavanivāraṇosmīti mantvā tuṭṭho. Ahaṁ pana nibbuto ginīti tussanto ekādasaggipariḷāhābhāvato",
  "atk-s0505a0:159_8": "katūpaddavanivāraṇatāyeva tuṭṭhoti dīpeti. “Atha ce patthayasī pavassa devā”ti vadamāno",
  "atk-s0505a0:159_9": "evaṁ vigatadukkhānaṁ anuppattasukhānaṁ katasabbakiccānaṁ amhādisānaṁ etaṁ vacanaṁ",
  "atk-s0505a0:159_10": "sobhati, atha ce patthayasi, pavassa deva, na no tayi vassante vā avassante vā vuḍḍhi",
  "atk-s0505a0:159_11": "vā hāni vā atthi, tvaṁ pana kasmā evaṁ vadasīti dīpeti. Tasmā yaṁ vuttaṁ “evaṁ vadanto",
  "atk-s0505a0:159_12": "ca dhaniya atuṭṭhabbeneva tussamānaṁ aññāpadeseneva paribhāsati ovadati, anusāsatī”ti,",
  "atk-s0505a0:159_13": "taṁ sammadeva vuttanti.",
  "atk-s0505a0:160_0": "20. Evamimaṁ bhagavatā vuttaṁ gāthaṁ sutvāpi dhaniyo gopo “ko ayaṁ gāthaṁ bhāsatī”ti",
  "atk-s0505a0:160_1": "avatvā tena subhāsitena parituṭṭho punapi tathārūpaṁ sotukāmo aparampi gāthamāha",
  "atk-s0505a0:160_2": "“andhakamakasā”ti. Tattha andhakāti kāḷamakkhikānaṁ adhivacanaṁ, piṅgalamakkhikānantipi",
  "atk-s0505a0:160_3": "eke. Makasāti makasāyeva. Na vijjareti natthi. Kaccheti dve kacchā – nadīkaccho ca",
  "atk-s0505a0:160_4": "pabbatakaccho ca. Idha nadīkaccho. Ruḷhatiṇeti sañjātatiṇe. Carantīti bhattakiccaṁ",
  "atk-s0505a0:160_5": "karonti. Vuṭṭhimpīti vātavuṭṭhiādikā anekā vuṭṭhiyo, tā āḷavakasutte pakāsayissāma.",
  "atk-s0505a0:160_6": "Idha pana vassavuṭṭhiṁ sandhāya vuttaṁ. Saheyyunti khameyyuṁ. Sesaṁ pākaṭameva. Ettha",
  "atk-s0505a0:160_7": "dhaniyo ye andhakamakasā sannipatitvā rudhire pivantā muhutteneva gāvo anayabyasanaṁ",
  "atk-s0505a0:160_8": "pāpenti, tasmā vuṭṭhitamatteyeva te gopālakā paṁsunā ca sākhāhi ca mārenti, tesaṁ",
  "atk-s0505a0:160_9": "abhāvena gunnaṁ khemataṁ, kacche ruḷhatiṇacaraṇena addhānagamanaparissamābhāvaṁ vatvā",
  "atk-s0505a0:160_10": "khudākilamathābhāvañca dīpento “yathā aññesaṁ gāvo andhakamakasasamphassehi dissamānā",
  "atk-s0505a0:160_11": "addhānagamanena kilantā khudāya milāyamānā ekavuṭṭhinipātampi na saheyyuṁ, na me",
  "atk-s0505a0:160_12": "tathā gāvo, mayhaṁ pana gāvo vuttappakārābhāvā dvikkhattuṁ vā tikkhatuṁ vā vuṭṭhimpi saheyyu”nti dīpeti.",
  "atk-s0505a0:161_0": "21. Tato bhagavā yasmā dhaniyo antaradīpe vasanto bhayaṁ disvā, kullaṁ bandhitvā,",
  "atk-s0505a0:161_1": "mahāmahiṁ taritvā, taṁ kacchaṁ āgamma “ahaṁ suṭṭhu āgato, nibbhayeva ṭhāne ṭhito”ti",
  "atk-s0505a0:161_2": "maññamāno evamāha, sabhaye eva ca so ṭhāne ṭhito, tasmā tassa āgamanaṭṭhānā attano",
  "atk-s0505a0:161_3": "āgamanaṭṭhānaṁ uttaritarañca paṇītatarañca vaṇṇento “baddhāsi bhisī”ti imaṁ gāthamabhāsi,",
  "atk-s0505a0:161_4": "atthasabhāgaṁ no byañjanasabhāgaṁ.",
  "atk-s0505a0:162": "Tattha bhisīti pattharitvā puthulaṁ katvā baddhakullo vuccati loke. Ariyassa pana dhammavinaye ariyamaggassetaṁ adhivacanaṁ. Ariyamaggo hi –",
  "atk-s0505a0:163": "“Maggo pajjo patho pantho, añjasaṁ vaṭumāyanaṁ;",
  "atk-s0505a0:164": "Nāvā uttarasetu ca, kullo ca bhisi saṅkamo”. ;",
  "atk-s0505a0:165": "“Addhānaṁ pabhavo ceva, tattha tattha pakāsito”.",
  "atk-s0505a0:166_0": "Imāyapi gāthāya bhagavā purimanayeneva taṁ ovadanto imaṁ atthaṁ āhāti veditabbo –",
  "atk-s0505a0:166_1": "dhaniya, tvaṁ kullaṁ bandhitvā, mahiṁ taritvā, imaṁ ṭhānamāgato, punapi ca te kullo",
  "atk-s0505a0:166_2": "bandhitabbo eva bhavissati, nadī ca taritabbā, na cetaṁ ṭhānaṁ khemaṁ. Mayā pana",
  "atk-s0505a0:166_3": "ekacitte maggaṅgāni samodhānetvā ñāṇabandhanena baddhā ahosi bhisi. Sā ca sattatiṁsabodhipakkhiyadhammaparipuṇṇatāya",
  "atk-s0505a0:166_4": "ekarasabhāvūpagatattā aññamaññaṁ anativattanena puna bandhitabbappayojanābhāvena",
  "atk-s0505a0:166_5": "devamanussesu kenaci mocetuṁ asakkuṇeyyatāya ca susaṅkhatā. Tāya camhi tiṇṇo, pubbe",
  "atk-s0505a0:166_6": "patthitaṁ tīrappadesaṁ gato. Gacchantopi ca na sotāpannādayo viya kañcideva padesaṁ",
  "atk-s0505a0:166_7": "gato. Atha kho pāragato sabbāsavakkhayaṁ sabbadhammapāraṁ paramaṁ khemaṁ nibbānaṁ",
  "atk-s0505a0:166_8": "gato, tiṇṇoti vā sabbaññutaṁ patto, pāragatoti arahattaṁ patto. Kiṁ vineyya pāragatoti",
  "atk-s0505a0:166_9": "ce? Vineyya oghaṁ, kāmoghādicatubbidhaṁ oghaṁ taritvā atikkamma taṁ pāraṁ gatoti.",
  "atk-s0505a0:166_10": "Idāni ca pana me puna taritabbābhāvato attho bhisiyā na vijjati, tasmā mameva yuttaṁ",
  "atk-s0505a0:166_11": "vattuṁ “atha ce patthayasī pavassa devā”ti.",
  "atk-s0505a0:167_0": "22. Tampi sutvā dhaniyo purimanayeneva “gopī mama assavā”ti imaṁ gāthaṁ abhāsi. Tattha",
  "atk-s0505a0:167_1": "gopīti bhariyaṁ niddisati. Assavāti vacanakarā kiṁkārapaṭisāvinī. Alolāti mātugāmo",
  "atk-s0505a0:167_2": "hi pañcahi lolatāhi lolo hoti – āhāralolatāya, alaṅkāralolatāya, parapurisalolatāya,",
  "atk-s0505a0:167_3": "dhanalolatāya, pādalolatāya. Tathā hi mātugāmo bhattapūvasurādibhede āhāre lolatāya",
  "atk-s0505a0:167_4": "antamaso pārivāsikabhattampi bhuñjati, hatthotāpakampi khādati, diguṇaṁ dhanamanuppadatvāpi",
  "atk-s0505a0:167_5": "suraṁ pivati. Alaṅkāralolatāya aññaṁ alaṅkāraṁ alabhamāno antamaso udakatelakenapi",
  "atk-s0505a0:167_6": "kese osaṇḍetvā mukhaṁ parimajjati. Parapurisalolatāya antamaso puttenapi tādise padese",
  "atk-s0505a0:167_7": "pakkosiyamāno paṭhamaṁ asaddhammavasena cinteti. Dhanalolatāya “haṁsarājaṁ gahetvāna",
  "atk-s0505a0:167_8": "suvaṇṇā parihāyatha”. Pādalolatāya ārāmādigamanasīlo hutvā sabbaṁ dhanaṁ vināseti.",
  "atk-s0505a0:167_9": "Tattha dhaniyo “ekāpi lolatā mayhaṁ gopiyā natthī”ti dassento alolāti āha.",
  "atk-s0505a0:168_0": "Dīgharattaṁ saṁvāsiyāti dīghakālaṁ saddhiṁ vasamānā komārabhāvato pabhuti ekato vaḍḍhitā.",
  "atk-s0505a0:168_1": "Tena parapurise na jānātīti dasseti. Manāpāti evaṁ parapurise ajānantī mameva manaṁ",
  "atk-s0505a0:168_2": "allīyatīti dasseti. Tassā na suṇāmi kiñci pāpanti “itthannāmena nāma saddhiṁ imāya",
  "atk-s0505a0:168_3": "hasitaṁ vā lapitaṁ vā”ti evaṁ tassā na suṇāmi, kañci aticāradosanti dasseti.",
  "atk-s0505a0:169_0": "23. Atha bhagavā etehi guṇehi gopiyā tuṭṭhaṁ dhaniyaṁ ovadanto purimanayeneva “cittaṁ",
  "atk-s0505a0:169_1": "mama assava”nti imaṁ gāthamabhāsi, atthasabhāgaṁ, byañjanasabhāgañca. Tattha uttānatthāneva",
  "atk-s0505a0:169_2": "padāni. Ayaṁ pana adhippāyo – dhaniya, tvaṁ “gopī mama assavā”ti tuṭṭho, sā pana",
  "atk-s0505a0:169_3": "te assavā bhaveyya vā na vā; dujjānaṁ paracittaṁ, visesato mātugāmassa. Mātugāmañhi",
  "atk-s0505a0:169_4": "kucchiyā pariharantāpi rakkhituṁ na sakkonti, evaṁ durakkhacittattā eva na sakkā",
  "atk-s0505a0:169_5": "tumhādisehi itthī alolāti vā saṁvāsiyāti vā manāpāti vā nippāpāti vā jānituṁ. Mayhaṁ",
  "atk-s0505a0:169_6": "pana cittaṁ assavaṁ ovādapaṭikaraṁ mama vase vattati, nāhaṁ tassa vase vattāmi. So",
  "atk-s0505a0:169_7": "cassa assavabhāvo yamakapāṭihāriye channaṁ vaṇṇānaṁ aggidhārāsu ca udakadhārāsu ca",
  "atk-s0505a0:169_8": "pavattamānāsu sabbajanassa pākaṭo ahosi. Agginimmāne hi tejokasiṇaṁ samāpajjitabbaṁ",
  "atk-s0505a0:169_9": "udakanimmāne āpokasiṇaṁ, nīlādinimmāne nīlādikasiṇāni. Buddhānampi hi dve cittāni",
  "atk-s0505a0:169_10": "ekato nappavattanti, ekameva pana assavabhāvena evaṁ vasavatti ahosi. Tañca kho pana",
  "atk-s0505a0:169_11": "sabbakilesabandhanāpagamā vimuttaṁ, vimuttattā tadeva alolaṁ, na tava gopī. Dīpaṅkarabuddhakālato",
  "atk-s0505a0:169_12": "ca pabhuti dānasīlādīhi dīgharattaṁ paribhāvitattā saṁvāsiyaṁ, na tava gopī. Tadetaṁ",
  "atk-s0505a0:169_13": "anuttarena damathena damitattā sudantaṁ, sudantattā attano vasena chadvāravisevanaṁ",
  "atk-s0505a0:169_14": "pahāya mameva adhippāyamanassa vasenānuvattanato manāpaṁ, na tava gopī.",
  "atk-s0505a0:170_0": "Pāpaṁ pana me na vijjatīti iminā pana bhagavā tassa attano cittassa pāpābhāvaṁ dasseti,",
  "atk-s0505a0:170_1": "dhaniyo viya gopiyā. So cassa pāpābhāvo na kevalaṁ sammāsambuddhakāleyeva, ekūnatiṁsa",
  "atk-s0505a0:170_2": "vassāni sarāgādikāle agāramajjhe vasantassāpi veditabbo. Tadāpi hissa agāriyabhāvānurūpaṁ",
  "atk-s0505a0:170_3": "viññupaṭikuṭṭhaṁ kāyaduccaritaṁ vā vacīduccaritaṁ vā manoduccaritaṁ vā na uppannapubbaṁ.",
  "atk-s0505a0:170_4": "Tato paraṁ māropi chabbassāni anabhisambuddhaṁ, ekaṁ vassaṁ abhisambuddhanti satta",
  "atk-s0505a0:170_5": "vassāni tathāgataṁ anubandhi “appeva nāma vālagganitudanamattampissa pāpasamācāraṁ",
  "atk-s0505a0:170_6": "passeyya”nti. So adisvāva nibbinno imaṁ gāthaṁ abhāsi –",
  "atk-s0505a0:171": "“Satta vassāni bhagavantaṁ, anubandhiṁ padāpadaṁ;",
  "atk-s0505a0:172": "Otāraṁ nādhigacchissaṁ, sambuddhassa satīmato”ti. ;",
  "atk-s0505a0:173_0": "Buddhakālepi naṁ uttaramāṇavo satta māsāni anubandhi ābhisamācārikaṁ daṭṭhukāmo.",
  "atk-s0505a0:173_1": "So kiñci vajjaṁ adisvāva parisuddhasamācāro bhagavāti gato. Cattāri hi tathāgatassa",
  "atk-s0505a0:173_2": "arakkheyyāni. Yathāha –",
  "atk-s0505a0:174_0": "“Cattārimāni, bhikkhave, tathāgatassa arakkheyyāni. Katamāni cattāri? Parisuddhakāyasamācāro,",
  "atk-s0505a0:174_1": "bhikkhave, tathāgato, natthi tathāgatassa kāyaduccaritaṁ, yaṁ tathāgato rakkheyya",
  "atk-s0505a0:174_2": "‘mā me idaṁ paro aññāsī’ti, parisuddhavacīsamācāro…pe… parisuddhamanosamācāro…pe…",
  "atk-s0505a0:174_3": "parisuddhājīvo, bhikkhave, tathāgato, natthi tathāgatassa micchājīvo, yaṁ tathāgato",
  "atk-s0505a0:174_4": "rakkheyya ‘mā me idaṁ paro aññāsī”’ti.",
  "atk-s0505a0:175_0": "Evaṁ yasmā tathāgatassa cittassa na kevalaṁ sammāsambuddhakāle, pubbepi pāpaṁ natthi",
  "atk-s0505a0:175_1": "eva, tasmā āha – “pāpaṁ pana me na vijjatī”ti. Tassādhippāyo – mameva cittassa pāpaṁ",
  "atk-s0505a0:175_2": "na sakkā suṇituṁ, na tava gopiyā. Tasmā yadi etehi guṇehi tuṭṭhena “atha ce patthayasī",
  "atk-s0505a0:175_3": "pavassa devā”ti vattabbaṁ, mayāvetaṁ vattabbanti.",
  "atk-s0505a0:176_0": "24. Tampi sutvā dhaniyo tatuttaripi subhāsitarasāyanaṁ pivitukāmo attano bhujissabhāvaṁ",
  "atk-s0505a0:176_1": "dassento āha “attavetanabhatohamasmī”ti. Tattha attavetanabhatoti attaniyeneva ghāsacchādanena",
  "atk-s0505a0:176_2": "bhato, attanoyeva kammaṁ katvā jīvāmi, na parassa vetanaṁ gahetvā parassa kammaṁ",
  "atk-s0505a0:176_3": "karomīti dasseti. Puttāti dhītaro ca puttā ca, te sabbe puttātveva ekajjhaṁ vuccanti.",
  "atk-s0505a0:176_4": "Samāniyāti sannihitā avippavuṭṭhā. Arogāti nirābādhā, sabbeva ūrubāhubalāti dasseti.",
  "atk-s0505a0:176_5": "Tesaṁ na suṇāmi kiñci pāpanti tesaṁ corāti vā paradārikāti vā dussīlāti vā kiñci pāpaṁ na suṇāmīti.",
  "atk-s0505a0:177_0": "25. Evaṁ vutte bhagavā purimanayeneva dhaniyaṁ ovadanto imaṁ gāthaṁ abhāsi – “nāhaṁ",
  "atk-s0505a0:177_1": "bhatako”ti. Atrāpi uttānatthāneva padāni. Ayaṁ pana adhippāyo – tvaṁ “bhujissohamasmī”ti",
  "atk-s0505a0:177_2": "mantvā tuṭṭho, paramatthato ca attano kammaṁ karitvā jīvantopi dāso evāsi taṇhādāsattā,",
  "atk-s0505a0:177_3": "bhatakavādā ca na parimuccasi. Vuttañhetaṁ “ūno loko atitto taṇhādāso”ti. Paramatthato",
  "atk-s0505a0:177_4": "pana nāhaṁ bhatakosmi kassaci. Ahañhi kassaci parassa vā attano vā bhatako na homi.",
  "atk-s0505a0:177_5": "Kiṁ kāraṇā? Yasmā nibbiṭṭhena carāmi sabbaloke. Ahañhi dīpaṅkarapādamūlato yāva bodhi,",
  "atk-s0505a0:177_6": "tāva sabbaññutaññāṇassa bhatako ahosiṁ. Sabbaññutaṁ patto pana nibbiṭṭho nibbiso",
  "atk-s0505a0:177_7": "rājabhato viya. Teneva nibbiṭṭhena sabbaññubhāvena lokuttarasamādhisukhena ca jīvāmi.",
  "atk-s0505a0:177_8": "Tassa me idāni uttarikaraṇīyassa kataparicayassa vā abhāvato appahīnapaṭisandhikānaṁ",
  "atk-s0505a0:177_9": "tādisānaṁ viya pattabbo koci attho bhatiyā na vijjati. “Bhaṭiyā”tipi pāṭho. Tasmā",
  "atk-s0505a0:177_10": "yadi bhujissatāya tuṭṭhena “atha ce patthayasī pavassa devā”ti vattabbaṁ, mayāvetaṁ vattabbanti.",
  "atk-s0505a0:178_0": "26. Tampi sutvā dhaniyo atittova subhāsitāmatena attano pañcappakāragomaṇḍalaparipuṇṇabhāvaṁ",
  "atk-s0505a0:178_1": "dassento āha “atthi vasā”ti. Tattha vasāti adamitavuḍḍhavacchakā. Dhenupāti dhenuṁ",
  "atk-s0505a0:178_2": "pivantā taruṇavacchakā, khīradāyikā vā gāvo. Godharaṇiyoti gabbhiniyo. Paveṇiyoti",
  "atk-s0505a0:178_3": "vayappattā balībaddehi saddhiṁ methunapatthanakagāvo. Usabhopi gavampatīti yo gopālakehi",
  "atk-s0505a0:178_4": "pāto eva nhāpetvā, bhojetvā, pañcaṅgulaṁ datvā, mālaṁ bandhitvā – “ehi, tāta, gāvo",
  "atk-s0505a0:178_5": "gocaraṁ pāpetvā rakkhitvā ānehī”ti pesīyati, evaṁ pesito ca tā gāvo agocaraṁ pariharitvā,",
  "atk-s0505a0:178_6": "gocare cāretvā, sīhabyagghādibhayā parittāyitvā āneti, tathārūpo usabhopi gavampati",
  "atk-s0505a0:178_7": "idha mayhaṁ gomaṇḍale atthīti dassesi.",
  "atk-s0505a0:179_0": "27. Evaṁ vutte bhagavā tatheva dhaniyaṁ ovadanto imaṁ paccanīkagāthaṁ āha “natthi",
  "atk-s0505a0:179_1": "vasā”ti. Ettha cesa adhippāyo – idha amhākaṁ sāsane adamitaṭṭhena vuḍḍhaṭṭhena ca",
  "atk-s0505a0:179_2": "vasāsaṅkhātā pariyuṭṭhānā vā, taruṇavacchake sandhāya vasānaṁ mūlaṭṭhena khīradāyiniyo",
  "atk-s0505a0:179_3": "sandhāya paggharaṇaṭṭhena dhenupāsaṅkhātā anusayā vā, paṭisandhigabbhadhāraṇaṭṭhena",
  "atk-s0505a0:179_4": "godharaṇisaṅkhātā puññāpuññāneñjābhisaṅkhāracetanā vā, saṁyogapatthanaṭṭhena paveṇisaṅkhātā",
  "atk-s0505a0:179_5": "patthanā taṇhā vā, ādhipaccaṭṭhena pubbaṅgamaṭṭhena seṭṭhaṭṭhena ca gavampatiusabhasaṅkhātaṁ",
  "atk-s0505a0:179_6": "abhisaṅkhāraviññāṇaṁ vā natthi, svāhaṁ imāya sabbayogakkhemabhūtāya natthitāya tuṭṭho.",
  "atk-s0505a0:179_7": "Tvaṁ pana sokādivatthubhūtāya atthitāya tuṭṭho. Tasmā sabbayogakkhematāya tuṭṭhassa",
  "atk-s0505a0:179_8": "mamevetaṁ yuttaṁ vattuṁ “atha ce patthayasī pavassa devā”ti.",
  "atk-s0505a0:180_0": "28. Tampi sutvā dhaniyo tatuttaripi subhāsitaṁ amatarasaṁ adhigantukāmo attano gogaṇassa",
  "atk-s0505a0:180_1": "khilabandhanasampattiṁ dassento āha “khilā nikhātā”ti. Tattha khilāti gunnaṁ bandhanatthambhā.",
  "atk-s0505a0:180_2": "Nikhātāti ākoṭetvā bhūmiyaṁ pavesitā khuddakā mahantā khaṇitvā ṭhapitā. Asampavedhīti",
  "atk-s0505a0:180_3": "akampakā. Dāmāti vacchakānaṁ bandhanatthāya katā ganthitapāsayuttā rajjubandhanavisesā.",
  "atk-s0505a0:180_4": "Muñjamayāti muñjatiṇamayā. Navāti acirakatā. Susaṇṭhānāti suṭṭhu saṇṭhānā, suvaṭṭitasaṇṭhānā",
  "atk-s0505a0:180_5": "vā. Na hi sakkhintīti neva sakkhissanti. Dhenupāpi chettunti taruṇavacchakāpi chindituṁ.",
  "atk-s0505a0:181_0": "29. Evaṁ vutte bhagavā dhaniyassa indriya-paripākakālaṁ ñatvā purimanayeneva taṁ",
  "atk-s0505a0:181_1": "ovadanto imaṁ catusaccadīpikaṁ gāthaṁ abhāsi “usabhoriva chetvā”ti. Tattha usabhoti",
  "atk-s0505a0:181_2": "gopitā gopariṇāyako goyūthapati balībaddo. Keci pana bhaṇanti “gavasatajeṭṭho usabho,",
  "atk-s0505a0:181_3": "sahassajeṭṭho vasabho, satasahassajeṭṭho nisabho”ti. Apare “ekagāmakhette jeṭṭho",
  "atk-s0505a0:181_4": "usabho, dvīsu jeṭṭho vasabho, sabbattha appaṭihato nisabho”ti. Sabbepete papañcā,",
  "atk-s0505a0:181_5": "apica kho pana usabhoti vā vasabhoti vā nisabhoti vā sabbepete appaṭisamaṭṭhena veditabbā.",
  "atk-s0505a0:181_6": "Yathāha – “nisabho vata bho samaṇo gotamo”ti. Ra-kāro padasandhikaro. Bandhanānīti",
  "atk-s0505a0:181_7": "rajjubandhanāni kilesabandhanāni ca. Nāgoti hatthī. Pūtilatanti gaḷocīlataṁ. Yathā",
  "atk-s0505a0:181_8": "hi suvaṇṇavaṇṇopi kāyo pūtikāyo, vassasatikopi sunakho kukkuro, tadahujātopi siṅgālo",
  "atk-s0505a0:181_9": "“jarasiṅgālo”ti vuccati, evaṁ abhinavāpi gaḷocīlatā asārakattena “pūtilatā”ti vuccati.",
  "atk-s0505a0:181_10": "Dālayitvāti chinditvā. Gabbhañca seyyañca gabbhaseyyaṁ. Tattha gabbhaggahaṇena jalābujayoni,",
  "atk-s0505a0:181_11": "seyyaggahaṇena avasesā. Gabbhaseyyamukhena vā sabbāpi tā vuttāti veditabbā. Sesamettha",
  "atk-s0505a0:181_12": "padatthato uttānameva.",
  "atk-s0505a0:182_0": "Ayaṁ panettha adhippāyo – dhaniya, tvaṁ bandhanena tuṭṭho, ahaṁ pana bandhanena aṭṭīyanto",
  "atk-s0505a0:182_1": "thāmavīriyūpeto mahāusabhoriva bandhanāni pañcuddhambhāgiyasaṁyojanāni catutthaariyamaggathāmavīriyena",
  "atk-s0505a0:182_2": "chetvā, nāgo pūtilataṁva pañcorambhāgiyasaṁyojanabandhanāni heṭṭhāmaggattayathāmavīriyena",
  "atk-s0505a0:182_3": "dālayitvā, atha vā usabhoriva bandhanāni anusaye nāgo pūtilataṁva pariyuṭṭhānāni",
  "atk-s0505a0:182_4": "chetvā dālayitvāva ṭhito. Tasmā na puna gabbhaseyyaṁ upessaṁ. Sohaṁ jātidukkhavatthukehi",
  "atk-s0505a0:182_5": "sabbadukkhehi parimutto sobhāmi – “atha ce patthayasī pavassa devā”ti vadamāno. Tasmā",
  "atk-s0505a0:182_6": "sace tvampi ahaṁ viya vattumicchasi, chinda tāni bandhanānīti. Ettha ca bandhanāni",
  "atk-s0505a0:182_7": "samudayasaccaṁ, gabbhaseyyā dukkhasaccaṁ, “na upessa”nti ettha anupagamo anupādisesavasena,",
  "atk-s0505a0:182_8": "“chetvā dālayitvā”ti ettha chedo padālanañca saupādisesavasena nirodhasaccaṁ, yena",
  "atk-s0505a0:182_9": "chindati padāleti ca, taṁ maggasaccanti.",
  "atk-s0505a0:183_0": "Evametaṁ catusaccadīpikaṁ gāthaṁ sutvā gāthāpariyosāne dhaniyo ca pajāpati cassa",
  "atk-s0505a0:183_1": "dve ca dhītaroti cattāro janā sotāpattiphale patiṭṭhahiṁsu. Atha dhaniyo aveccappasādayogena",
  "atk-s0505a0:183_2": "tathāgate mūlajātāya patiṭṭhitāya saddhāya paññācakkhunā bhagavato dhammakāyaṁ disvā",
  "atk-s0505a0:183_3": "dhammatāya coditahadayo cintesi – “bandhanāni chindiṁ, gabbhaseyyo ca me natthī”ti",
  "atk-s0505a0:183_4": "avīciṁ pariyantaṁ katvā yāva bhavaggā ko añño evaṁ sīhanādaṁ nadissati aññatra bhagavatā,",
  "atk-s0505a0:183_5": "āgato nu kho me satthāti. Tato bhagavā chabbaṇṇarasmijālavicitraṁ suvaṇṇarasasekapiñjaraṁ",
  "atk-s0505a0:183_6": "viya sarīrābhaṁ dhaniyassa nivesane muñci “passa dāni yathāsukha”nti.",
  "atk-s0505a0:184_0": "30. Atha dhaniyo anto paviṭṭhacandimasūriyaṁ viya samantā pajjalitapadīpasahassasamujjalitamiva",
  "atk-s0505a0:184_1": "ca nivesanaṁ disvā “āgato bhagavā”ti cittaṁ uppādesi. Tasmiṁyeva ca samaye meghopi",
  "atk-s0505a0:184_2": "pāvassi. Tenāhu saṅgītikārā “ninnañca thalañca pūrayanto”ti. Tattha ninnanti pallalaṁ.",
  "atk-s0505a0:184_3": "Thalanti ukkūlaṁ. Evametaṁ ukkūlavikūlaṁ sabbampi samaṁ katvā pūrayanto mahāmegho",
  "atk-s0505a0:184_4": "pāvassi, vassituṁ ārabhīti vuttaṁ hoti. Tāvadevāti yaṁ khaṇaṁ bhagavā sarīrābhaṁ",
  "atk-s0505a0:184_5": "muñci, dhaniyo ca “satthā me āgato”ti saddhāmayaṁ cittābhaṁ muñci, taṁ khaṇaṁ pāvassīti.",
  "atk-s0505a0:184_6": "Keci pana “sūriyuggamanampi tasmiṁyeva khaṇe”ti vaṇṇayanti.",
  "atk-s0505a0:185_0": "31-32. Evaṁ tasmiṁ dhaniyassa saddhuppādatathāgatobhāsapharaṇasūriyuggamanakkhaṇe",
  "atk-s0505a0:185_1": "vassato devassa saddaṁ sutvā dhaniyo pītisomanassajāto imamatthaṁ abhāsatha “lābhā",
  "atk-s0505a0:185_2": "vata no anappakā”ti dve gāthā vattabbā.",
  "atk-s0505a0:186_0": "Tattha yasmā dhaniyo saputtadāro bhagavato ariyamaggapaṭivedhena dhammakāyaṁ disvā,",
  "atk-s0505a0:186_1": "lokuttaracakkhunā rūpakāyaṁ disvā, lokiyacakkhunā saddhāpaṭilābhaṁ labhi. Tasmā āha",
  "atk-s0505a0:186_2": "– “lābhā vata no anappakā, ye mayaṁ bhagavantaṁ addasāmā”ti. Tattha vata iti vimhayatthe",
  "atk-s0505a0:186_3": "nipāto. No iti amhākaṁ. Anappakāti vipulā. Sesaṁ uttānameva. Saraṇaṁ taṁ upemāti",
  "atk-s0505a0:186_4": "ettha pana kiñcāpi maggapaṭivedhenevassa siddhaṁ saraṇagamanaṁ, tattha pana nicchayagamanameva",
  "atk-s0505a0:186_5": "gato, idāni vācāya attasanniyyātanaṁ karoti. Maggavasena vā sanniyyātanasaraṇataṁ",
  "atk-s0505a0:186_6": "acalasaraṇataṁ patto, taṁ paresaṁ vācāya pākaṭaṁ karonto paṇipātasaraṇagamanaṁ gacchati.",
  "atk-s0505a0:186_7": "Cakkhumāti bhagavā pakatidibbapaññāsamantabuddhacakkhūhi pañcahi cakkhūhi cakkhumā.",
  "atk-s0505a0:186_8": "Taṁ ālapanto āha – “saraṇaṁ taṁ upema cakkhumā”ti. “Satthā no hohi tuvaṁ mahāmunī”ti",
  "atk-s0505a0:186_9": "idaṁ pana vacanaṁ sissabhāvūpagamanenāpi saraṇagamanaṁ pūretuṁ bhaṇati, gopī ca ahañca",
  "atk-s0505a0:186_10": "assavā, brahmacariyaṁsugate carāmaseti idaṁ samādānavasena.",
  "atk-s0505a0:187_0": "Tattha brahmacariyanti methunaviratimaggasamaṇadhammasāsanasadārasantosānametaṁ adhivacanaṁ.",
  "atk-s0505a0:187_1": "“Brahmacārī”ti evamādīsu hi methunavirati brahmacariyanti vuccati. “Idaṁ kho pana",
  "atk-s0505a0:187_2": "me pañcasikha, brahmacariyaṁ ekantanibbidāyā”ti evamādīsu maggo. “Abhijānāmi kho",
  "atk-s0505a0:187_3": "panāhaṁ, sāriputta, caturaṅgasamannāgataṁ brahmacariyaṁ caritā”ti evamādīsu samaṇadhammo.",
  "atk-s0505a0:187_4": "“Tayidaṁ brahmacariyaṁ iddhañceva phītañcā”ti evamādīsu sāsanaṁ.",
  "atk-s0505a0:188": "“Mayañca bhariyā nātikkamāma, amhe ca bhariyā nātikkamanti;",
  "atk-s0505a0:189": "Aññatra tāhi brahmacariyaṁ carāma, tasmā hi amhaṁ daharā na mīyare”ti. –",
  "atk-s0505a0:190_0": "Evamādīsu sadārasantoso. Idha pana samaṇadhammabrahmacariyapubbaṅgamaṁ uparimaggabrahmacariyamadhippetaṁ.",
  "atk-s0505a0:190_1": "Sugateti sugatassa santike. Bhagavā hi antadvayamanupaggamma suṭṭhu gatattā, sobhaṇena",
  "atk-s0505a0:190_2": "ca ariyamaggagamanena samannāgatattā, sundarañca nibbānasaṅkhātaṁ ṭhānaṁ gatattā",
  "atk-s0505a0:190_3": "sugatoti vuccati. Samīpatthe cettha bhummavacanaṁ, tasmā sugatassa santiketi attho.",
  "atk-s0505a0:190_4": "Carāmaseti carāma. Yañhi taṁ sakkate carāmasīti vuccati, taṁ idha carāmaseti. Aṭṭhakathācariyā",
  "atk-s0505a0:190_5": "pana “seti nipāto”ti bhaṇanti. Teneva cettha āyācanatthaṁ sandhāya “carema se”tipi",
  "atk-s0505a0:190_6": "pāṭhaṁ vikappenti. Yaṁ ruccati, taṁ gahetabbaṁ.",
  "atk-s0505a0:191_0": "Evaṁ dhaniyo brahmacariyacaraṇāpadesena bhagavantaṁ pabbajjaṁ yācitvā pabbajjapayojanaṁ",
  "atk-s0505a0:191_1": "dīpento āha “jātīmaraṇassa pāragū, dukkhassantakarā bhavāmase”ti. Jātimaraṇassa pāraṁ",
  "atk-s0505a0:191_2": "nāma nibbānaṁ, taṁ arahattamaggena gacchāma. Dukkhassāti vaṭṭadukkhassa. Antakarāti",
  "atk-s0505a0:191_3": "abhāvakarā. Bhavāmaseti bhavāma, atha vā aho vata mayaṁ bhaveyyāmāti. “Carāmase”ti",
  "atk-s0505a0:191_4": "ettha vuttanayeneva taṁ veditabbaṁ. Evaṁ vatvāpi ca puna ubhopi kira bhagavantaṁ",
  "atk-s0505a0:191_5": "vanditvā “pabbājetha no bhagavā”ti evaṁ pabbajjaṁ yāciṁsūti.",
  "atk-s0505a0:192_0": "33. Atha māro pāpimā evaṁ te ubhopi vanditvā pabbajjaṁ yācante disvā – “ime mama",
  "atk-s0505a0:192_1": "visayaṁ atikkamitukāmā, handa nesaṁ antarāyaṁ karomī”ti āgantvā gharāvāse guṇaṁ dassento",
  "atk-s0505a0:192_2": "imaṁ gāthamāha “nandati puttehi puttimā”ti. Tattha nandatīti tussati modati. Puttehīti",
  "atk-s0505a0:192_3": "puttehipi dhītarehipi, sahayogatthe, karaṇatthe vā karaṇavacanaṁ, puttehi saha nandati,",
  "atk-s0505a0:192_4": "puttehi karaṇabhūtehi nandatīti vuttaṁ hoti. Puttimāti puttavā puggalo. Itīti evamāha.",
  "atk-s0505a0:192_5": "Māroti vasavattibhūmiyaṁ aññataro dāmarikadevaputto. So hi saṭṭhānātikkamitukāmaṁ",
  "atk-s0505a0:192_6": "janaṁ yaṁ sakkoti, taṁ māreti. Yaṁ na sakkoti, tassapi maraṇaṁ icchati. Tena “māro”ti",
  "atk-s0505a0:192_7": "vuccati. Pāpimāti lāmakapuggalo, pāpasamācāro vā. Saṅgītikārānametaṁ vacanaṁ, sabbagāthāsu",
  "atk-s0505a0:192_8": "ca īdisāni. Yathā ca puttehi puttimā, gopiyo gohi tatheva nandati. Yassa gāvo atthi,",
  "atk-s0505a0:192_9": "sopi gopiyo, gohi saha, gohi vā karaṇabhūtehi tatheva nandatīti attho.",
  "atk-s0505a0:193_0": "Evaṁ vatvā idāni tassatthassa sādhakakāraṇaṁ niddisati, “upadhī hi narassa nandanā”ti.",
  "atk-s0505a0:193_1": "Tattha upadhīti cattāro upadhayo – kāmūpadhi, khandhūpadhi, kilesūpadhi, abhisaṅkhārūpadhīti.",
  "atk-s0505a0:193_2": "Kāmā hi “yaṁ pañcakāmaguṇe paṭicca uppajjati sukhaṁ somanassaṁ, ayaṁ kāmānaṁ assādo”ti",
  "atk-s0505a0:193_3": "evaṁ vuttassa sukhassa adhiṭṭhānabhāvato upadhīyati ettha sukhanti iminā vacanatthena",
  "atk-s0505a0:193_4": "upadhīti vuccanti. Khandhāpi khandhamūlakadukkhassa adhiṭṭhānabhāvato, kilesāpi apāyadukkhassa",
  "atk-s0505a0:193_5": "adhiṭṭhānabhāvato, abhisaṅkhārāpi bhavadukkhassa adhiṭṭhānabhāvatoti. Idha pana kāmūpadhi",
  "atk-s0505a0:193_6": "adhippeto. So sattasaṅkhāravasena duvidho. Tattha sattapaṭibaddho padhāno, taṁ dassento",
  "atk-s0505a0:193_7": "“puttehi gohī”ti vatvā kāraṇamāha – “upadhī hi narassa nandanā”ti. Tassattho – yasmā",
  "atk-s0505a0:193_8": "ime kāmūpadhī narassa nandanā, nandayanti naraṁ pītisomanassaṁ upasaṁharantā, tasmā",
  "atk-s0505a0:193_9": "veditabbametaṁ “nandati puttehi puttimā, gopiyo gohi tatheva nandati, tvañca puttimā",
  "atk-s0505a0:193_10": "gopiyo ca, tasmā etehi, nanda, mā pabbajjaṁ pāṭikaṅkhi. Pabbajitassa hi ete upadhayo",
  "atk-s0505a0:193_11": "na santi, evaṁ sante tvaṁ dukkhassantaṁ patthentopi dukkhitova bhavissasī”ti.",
  "atk-s0505a0:194_0": "Idāni tassapi atthassa sādhakakāraṇaṁ niddisati “na hi so nandati, yo nirūpadhī”ti.",
  "atk-s0505a0:194_1": "Tassattho – yasmā yassete upadhayo natthi, so piyehi ñātīhi vippayutto nibbhogūpakaraṇo",
  "atk-s0505a0:194_2": "na nandati, tasmā tvaṁ ime upadhayo vajjetvā pabbajito dukkhitova bhavissasīti.",
  "atk-s0505a0:195_0": "34. Atha bhagavā “māro ayaṁ pāpimā imesaṁ antarāyāya āgato”ti viditvā phalena phalaṁ",
  "atk-s0505a0:195_1": "pātento viya tāyeva mārenābhatāya upamāya māravādaṁ bhindanto tameva gāthaṁ parivattetvā",
  "atk-s0505a0:195_2": "“upadhi sokavatthū”ti dassento āha “socati puttehi puttimā”ti. Tattha sabbaṁ padatthato",
  "atk-s0505a0:195_3": "uttānameva. Ayaṁ pana adhippāyo – mā, pāpima, evaṁ avaca “nandati puttehi puttimā”ti.",
  "atk-s0505a0:195_4": "Sabbeheva hi piyehi, manāpehi nānābhāvo vinābhāvo, anatikkamanīyo ayaṁ vidhi, tesañca",
  "atk-s0505a0:195_5": "piyamanāpānaṁ puttadārānaṁ gavāssavaḷavahiraññasuvaṇṇādīnaṁ vinābhāvena adhimattasokasallasamappitahadayā",
  "atk-s0505a0:195_6": "sattā ummattakāpi honti khittacittā, maraṇampi nigacchanti maraṇamattampi dukkhaṁ.",
  "atk-s0505a0:195_7": "Tasmā evaṁ gaṇha – socati puttehi puttimā. Yathā ca puttehi puttimā, gopiyo gohi",
  "atk-s0505a0:195_8": "tatheva socatīti. Kiṁ kāraṇā? Upadhī hi narassa socanā. Yasmā ca upadhī hi narassa",
  "atk-s0505a0:195_9": "socanā, tasmā eva “na hi so socati, yo nirūpadhi”. Yo upadhīsu saṅgappahānena nirupadhi",
  "atk-s0505a0:195_10": "hoti, so santuṭṭho hoti kāyaparihārikena cīvarena, kucchiparihārikena piṇḍapātena,",
  "atk-s0505a0:195_11": "yena yeneva pakkamati, samādāyeva pakkamati. Seyyathāpi nāma pakkhī sakuṇo …pe… nāparaṁ",
  "atk-s0505a0:195_12": "itthattāyāti pajānāti. Evaṁ sabbasokasamugghātā “na hi so socati, yo nirupadhī”ti.",
  "atk-s0505a0:195_13": "Iti bhagavā arahattanikūṭena desanaṁ vosāpesi. Atha vā yo nirupadhi, yo nikkileso,",
  "atk-s0505a0:195_14": "so na socati. Yāvadeva hi kilesā santi, tāvadeva sabbe upadhayo sokapphalāva honti.",
  "atk-s0505a0:195_15": "Kilesappahānā pana natthi sokoti. Evampi arahattanikūṭeneva desanaṁ vosāpesi. Desanāpariyosāne",
  "atk-s0505a0:195_16": "dhaniyo ca gopī ca ubhopi pabbajiṁsu. Bhagavā ākāseneva jetavanaṁ agamāsi. Te pabbajitvā",
  "atk-s0505a0:195_17": "arahattaṁ sacchikariṁsu. Vasanaṭṭhāne ca nesaṁ gopālakā vihāraṁ kāresuṁ. So ajjāpi",
  "atk-s0505a0:195_18": "gopālakavihārotveva paññāyatīti.",
  "atk-s0505a0:196": "Paramatthajotikāya khuddaka-aṭṭhakathāya",
  "atk-s0505a0:197": "Suttanipāta-aṭṭhakathāya dhaniyasuttavaṇṇanā niṭṭhitā.",
  "atk-s0505a0:198": "3. Khaggavisāṇasuttavaṇṇanā",
  "atk-s0505a0:199_0": "Sabbesubhūtesūti khaggavisāṇasuttaṁ. Kā uppatti? Sabbasuttānaṁ catubbidhā uppatti",
  "atk-s0505a0:199_1": "– attajjhāsayato, parajjhāsayato, aṭṭhuppattito, pucchāvasito cāti. Dvayatānupassanādīnañhi",
  "atk-s0505a0:199_2": "attajjhāsayato uppatti, mettasuttādīnaṁ parajjhāsayato, uragasuttādīnaṁ aṭṭhuppattito,",
  "atk-s0505a0:199_3": "dhammikasuttādīnaṁ pucchāvasito. Tattha khaggavisāṇasuttassa avisesena pucchāvasito",
  "atk-s0505a0:199_4": "uppatti. Visesena pana yasmā ettha kāci gāthā tena tena paccekasambuddhena puṭṭhena",
  "atk-s0505a0:199_5": "vuttā, kāci apuṭṭhena attanā adhigatamagganayānurūpaṁ udānaṁyeva udānentena, tasmā",
  "atk-s0505a0:199_6": "kāyaci gāthāya pucchāvasito, kāyaci attajjhāsayato uppatti.",
  "atk-s0505a0:200_0": "Tattha yā ayaṁ avisesena pucchāvasito uppatti, sā ādito pabhuti evaṁ veditabbā –",
  "atk-s0505a0:200_1": "ekaṁ samayaṁ bhagavā sāvatthiyaṁ viharati. Atha kho āyasmato ānandassa rahogatassa",
  "atk-s0505a0:200_2": "paṭisallīnassa evaṁ cetaso parivitakko udapādi – “buddhānaṁ patthanā ca abhinīhāro",
  "atk-s0505a0:200_3": "ca dissati; tathā sāvakānaṁ, paccekabuddhānaṁ na dissati; yaṁnūnāhaṁ bhagavantaṁ",
  "atk-s0505a0:200_4": "upasaṅkamitvā puccheyya”nti. So paṭisallānā vuṭṭhito bhagavantaṁ upasaṅkamitvā yathākkamena",
  "atk-s0505a0:200_5": "etamatthaṁ pucchi. Athassa bhagavā pubbayogāvacarasuttaṁ abhāsi –",
  "atk-s0505a0:201_0": "“Pañcime, ānanda, ānisaṁsā pubbayogāvacare diṭṭheva dhamme paṭikacceva aññaṁ ārādheti.",
  "atk-s0505a0:201_1": "No ce diṭṭheva dhamme paṭikacceva aññaṁ ārādheti, atha maraṇakāle aññaṁ ārādheti.",
  "atk-s0505a0:201_2": "No ce maraṇakāle aññaṁ ārādheti, atha devaputto samāno aññaṁ ārādheti, atha buddhānaṁ",
  "atk-s0505a0:201_3": "sammukhībhāve khippābhiñño hoti, atha pacchime kāle paccekasambuddho hotī”ti –",
  "atk-s0505a0:202": "Evaṁ vatvā puna āha –",
  "atk-s0505a0:203": "“Paccekabuddhā nāma, ānanda, abhinīhārasampannā pubbayogāvacarā honti. Tasmā buddhapaccekabuddhasāvakānaṁ sabbesaṁ patthanā ca abhinīhāro ca icchitabbo”ti.",
  "atk-s0505a0:204_0": "So āha – “buddhānaṁ, bhante, patthanā kīva ciraṁ vaṭṭatī”ti? Buddhānaṁ, ānanda, heṭṭhimaparicchedena",
  "atk-s0505a0:204_1": "cattāri asaṅkhyeyyāni kappasatasahassañca, majjhimaparicchedena aṭṭha asaṅkhyeyyāni",
  "atk-s0505a0:204_2": "kappasatasahassañca, uparimaparicchedena soḷasa asaṅkhyeyyāni kappasatasahassañca.",
  "atk-s0505a0:204_3": "Ete ca bhedā paññādhikasaddhādhikavīriyādhikavasena ñātabbā. Paññādhikānañhi saddhā",
  "atk-s0505a0:204_4": "mandā hoti, paññā tikkhā. Saddhādhikānaṁ paññā majjhimā hoti, saddhā balavā. Vīriyādhikānaṁ",
  "atk-s0505a0:204_5": "saddhāpaññā mandā, vīriyaṁ balavanti. Appatvā pana cattāri asaṅkhyeyyāni kappasatasahassañca",
  "atk-s0505a0:204_6": "divase divase vessantaradānasadisaṁ dānaṁ dentopi tadanurūpasīlādisabbapāramidhamme",
  "atk-s0505a0:204_7": "ācinantopi antarā buddho bhavissatīti netaṁ ṭhānaṁ vijjati. Kasmā? Ñāṇaṁ gabbhaṁ",
  "atk-s0505a0:204_8": "na gaṇhāti, vepullaṁ nāpajjati, paripākaṁ na gacchatīti. Yathā nāma timāsacatumāsapañcamāsaccayena",
  "atk-s0505a0:204_9": "nipphajjanakaṁ sassaṁ taṁ taṁ kālaṁ appatvā divase divase sahassakkhattuṁ keḷāyantopi",
  "atk-s0505a0:204_10": "udakena siñcantopi antarā pakkhena vā māsena vā nipphādessatīti netaṁ ṭhānaṁ vijjati.",
  "atk-s0505a0:204_11": "Kasmā? Sassaṁ gabbhaṁ na gaṇhāti, vepullaṁ nāpajjati, paripākaṁ na gacchatīti. Evamevaṁ",
  "atk-s0505a0:204_12": "appatvā cattāri asaṅkhyeyyāni…pe… netaṁ ṭhānaṁ vijjatīti. Tasmā yathāvuttameva kālaṁ",
  "atk-s0505a0:204_13": "pāramipūraṇaṁ kātabbaṁ ñāṇaparipākatthāya. Ettakenapi ca kālena buddhattaṁ patthayato",
  "atk-s0505a0:204_14": "abhinīhārakaraṇe aṭṭha sampattiyo icchitabbā. Ayañhi –",
  "atk-s0505a0:205": "“Manussattaṁ liṅgasampatti, hetu satthāradassanaṁ;",
  "atk-s0505a0:206": "Pabbajjā guṇasampatti, adhikāro ca chandatā;",
  "atk-s0505a0:207": "Aṭṭhadhammasamodhānā, abhinīhāro samijjhatī”ti. ;",
  "atk-s0505a0:208_0": "Abhinīhāroti ca mūlapaṇidhānassetaṁ adhivacanaṁ. Tattha manussattanti manussajāti.",
  "atk-s0505a0:208_1": "Aññatra hi manussajātiyā avasesajātīsu devajātiyampi ṭhitassa paṇidhi na ijjhati.",
  "atk-s0505a0:208_2": "Ettha ṭhitena pana buddhattaṁ patthentena dānādīni puññakammāni katvā manussattaṁyeva",
  "atk-s0505a0:208_3": "patthetabbaṁ. Tattha ṭhatvā paṇidhi kātabbo. Evañhi samijjhati. Liṅgasampattīti purisabhāvo.",
  "atk-s0505a0:208_4": "Mātugāmanapuṁsakaubhatobyañjanakānañhi manussajātiyaṁ ṭhitānampi paṇidhi na samijjhati.",
  "atk-s0505a0:208_5": "Tattha ṭhitena pana buddhattaṁ patthentena dānādīni puññakammāni katvā purisabhāvoyeva",
  "atk-s0505a0:208_6": "patthetabbo. Tattha ṭhatvā paṇidhi kātabbo. Evañhi samijjhati. Hetūti arahattassa",
  "atk-s0505a0:208_7": "upanissayasampatti. Yo hi tasmiṁ attabhāve vāyamanto arahattaṁ pāpuṇituṁ samattho,",
  "atk-s0505a0:208_8": "tassa samijjhati, no itarassa, yathā sumedhapaṇḍitassa. So hi dīpaṅkarapādamūle pabbajitvā",
  "atk-s0505a0:208_9": "tenattabhāvena arahattaṁ pāpuṇituṁ samattho ahosi. Satthāradassananti buddhānaṁ sammukhādassanaṁ.",
  "atk-s0505a0:208_10": "Evañhi ijjhati, no aññathā; yathā sumedhapaṇḍitassa. So hi dīpaṅkaraṁ sammukhā disvā",
  "atk-s0505a0:208_11": "paṇidhesi. Pabbajjāti anagāriyabhāvo. So ca kho sāsane vā kammavādikiriyavāditāpasaparibbājakanikāye",
  "atk-s0505a0:208_12": "vā vaṭṭati yathā sumedhapaṇḍitassa. So hi sumedho nāma tāpaso hutvā paṇidhesi. Guṇasampattīti",
  "atk-s0505a0:208_13": "jhānādiguṇapaṭilābho. Pabbajitassāpi hi guṇasampannasseva ijjhati, no itarassa; yathā",
  "atk-s0505a0:208_14": "sumedhapaṇḍitassa. So hi pañcābhiñño aṭṭhasamāpattilābhī ca hutvā paṇidhesi. Adhikāroti",
  "atk-s0505a0:208_15": "adhikakāro, pariccāgoti attho. Jīvitādipariccāgañhi katvā paṇidahatoyeva ijjhati,",
  "atk-s0505a0:208_16": "no itarassa; yathā sumedhapaṇḍitassa. So hi –",
  "atk-s0505a0:209": "“Akkamitvāna maṁ buddho, saha sissehi gacchatu;",
  "atk-s0505a0:210": "Mā naṁ kalale akkamittha, hitāya me bhavissatī”ti. –",
  "atk-s0505a0:211_0": "Evaṁ jīvitapariccāgaṁ katvā paṇidhesi. Chandatāti kattukamyatā. Sā yassa balavatī",
  "atk-s0505a0:211_1": "hoti, tassa ijjhati. Sā ca, sace koci vadeyya “ko cattāri asaṅkhyeyyāni satasahassañca",
  "atk-s0505a0:211_2": "kappe niraye paccitvā buddhattaṁ icchatī”ti, taṁ sutvā yo “aha”nti vattuṁ ussahati,",
  "atk-s0505a0:211_3": "tassa balavatīti veditabbā. Tathā yadi koci vadeyya “ko sakalacakkavāḷaṁ vītaccikānaṁ",
  "atk-s0505a0:211_4": "aṅgārānaṁ pūraṁ akkamanto atikkamitvā buddhattaṁ icchati, ko sakalacakkavāḷaṁ sattisūlehi",
  "atk-s0505a0:211_5": "ākiṇṇaṁ akkamanto atikkamitvā buddhattaṁ icchati, ko sakalacakkavāḷaṁ samatittikaṁ",
  "atk-s0505a0:211_6": "udakapuṇṇaṁ uttaritvā buddhattaṁ icchati, ko sakalacakkavāḷaṁ nirantaraṁ veḷugumbasañchannaṁ",
  "atk-s0505a0:211_7": "maddanto atikkamitvā buddhattaṁ icchatī”ti taṁ sutvā yo “aha”nti vattuṁ ussahati,",
  "atk-s0505a0:211_8": "tassa balavatīti veditabbā. Evarūpena ca kattukamyatāchandena samannāgato sumedhapaṇḍito paṇidhesīti.",
  "atk-s0505a0:212_0": "Evaṁ samiddhābhinīhāro ca bodhisatto imāni aṭṭhārasa abhabbaṭṭhānāni na upeti. So",
  "atk-s0505a0:212_1": "hi tato pabhuti na jaccandho hoti, na jaccabadhiro, na ummattako, na eḷamūgo, na",
  "atk-s0505a0:212_2": "pīṭhasappī, na milakkhūsu uppajjati, na dāsikucchiyā nibbattati, na niyatamicchādiṭṭhiko",
  "atk-s0505a0:212_3": "hoti, nāssa liṅgaṁ parivattati, na pañcānantariyakammāni karoti, na kuṭṭhī hoti,",
  "atk-s0505a0:212_4": "na tiracchānayoniyaṁ vaṭṭakato pacchimattabhāvo hoti, na khuppipāsikanijjhāmataṇhikapetesu",
  "atk-s0505a0:212_5": "uppajjati, na kālakañcikāsuresu, na avīciniraye, na lokantarikesu, kāmāvacaresu na",
  "atk-s0505a0:212_6": "māro hoti, rūpāvacaresu na asaññībhave, na suddhāvāsabhavesu uppajjati, na arūpabhavesu,",
  "atk-s0505a0:212_7": "na aññaṁ cakkavāḷaṁ saṅkamati.",
  "atk-s0505a0:213": "Yā cimā ussāho ummaṅgo avatthānaṁ hitacariyā cāti catasso buddhabhūmiyo, tāhi samannāgato hoti. Tattha –",
  "atk-s0505a0:214": "“Ussāho vīriyaṁ vuttaṁ, ummaṅgo paññā pavuccati;",
  "atk-s0505a0:215": "Avatthānaṁ adhiṭṭhānaṁ, hitacariyā mettābhāvanā”ti. –",
  "atk-s0505a0:216_0": "Veditabbā. Ye cāpi ime nekkhammajjhāsayo, pavivekajjhāsayo, alobhajjhāsayo, adosajjhāsayo,",
  "atk-s0505a0:216_1": "amohajjhāsayo, nissaraṇajjhāsayoti cha ajjhāsayā bodhiparipākāya saṁvattanti, yehi",
  "atk-s0505a0:216_2": "samannāgatattā nekkhammajjhāsayā ca bodhisattā kāme dosadassāvino, pavivekajjhāsayā",
  "atk-s0505a0:216_3": "ca bodhisattā saṅgaṇikāya dosadassāvino, alobhajjhāsayā ca bodhisattā lobhe dosadassāvino,",
  "atk-s0505a0:216_4": "adosajjhāsayā ca bodhisattā dose dosadassāvino, amohajjhāsayā ca bodhisattā mohe",
  "atk-s0505a0:216_5": "dosadassāvino, nissaraṇajjhāsayā ca bodhisattā sabbabhavesu dosadassāvinoti vuccanti,",
  "atk-s0505a0:216_6": "tehi ca samannāgato hoti.",
  "atk-s0505a0:217_0": "Paccekabuddhānaṁ pana kīva ciraṁ patthanā vaṭṭatīti? Paccekabuddhānaṁ dve asaṅkhyeyyāni",
  "atk-s0505a0:217_1": "kappasatasahassañca. Tato oraṁ na sakkā. Pubbe vuttanayenevettha kāraṇaṁ veditabbaṁ.",
  "atk-s0505a0:217_2": "Ettakenāpi ca kālena paccekabuddhattaṁ patthayato abhinīhārakaraṇe pañca sampattiyo",
  "atk-s0505a0:217_3": "icchitabbā. Tesañhi –",
  "atk-s0505a0:218": "Manussattaṁ liṅgasampatti, vigatāsavadassanaṁ;",
  "atk-s0505a0:219": "Adhikāro chandatā ete, abhinīhārakāraṇā.",
  "atk-s0505a0:220": "Tattha vigatāsavadassananti buddhapaccekabuddhasāvakānaṁ yassa kassaci dassananti attho. Sesaṁ vuttanayameva.",
  "atk-s0505a0:221_0": "Atha sāvakānaṁ patthanā kittakaṁ vaṭṭatīti? Dvinnaṁ aggasāvakānaṁ ekaṁ asaṅkhyeyyaṁ",
  "atk-s0505a0:221_1": "kappasatasahassañca, asītimahāsāvakānaṁ kappasatasahassaṁ, tathā buddhassa mātāpitūnaṁ",
  "atk-s0505a0:221_2": "upaṭṭhākassa puttassa cāti. Tato oraṁ na sakkā. Vuttanayamevettha kāraṇaṁ. Imesaṁ",
  "atk-s0505a0:221_3": "pana sabbesampi adhikāro chandatāti dvaṅgasampannoyeva abhinīhāro hoti.",
  "atk-s0505a0:222_0": "Evaṁ imāya patthanāya iminā ca abhinīhārena yathāvuttappabhedaṁ kālaṁ pāramiyo pūretvā",
  "atk-s0505a0:222_1": "buddhā loke uppajjantā khattiyakule vā brāhmaṇakule vā uppajjanti, paccekabuddhā",
  "atk-s0505a0:222_2": "khattiyabrāhmaṇagahapatikulānaṁ aññatarasmiṁ, aggasāvakā pana khattiyabrāhmaṇakulesveva",
  "atk-s0505a0:222_3": "buddhā iva sabbabuddhā saṁvaṭṭamāne kappe na uppajjanti, vivaṭṭamāne kappe uppajjanti.",
  "atk-s0505a0:222_4": "Paccekabuddhā buddhe appatvā buddhānaṁ uppajjanakāleyeva uppajjanti. Buddhā sayañca",
  "atk-s0505a0:222_5": "bujjhanti, pare ca bodhenti. Paccekabuddhā sayameva bujjhanti, na pare bodhenti.",
  "atk-s0505a0:222_6": "Attharasameva paṭivijjhanti, na dhammarasaṁ. Na hi te lokuttaradhammaṁ paññattiṁ",
  "atk-s0505a0:222_7": "āropetvā desetuṁ sakkonti, mūgena diṭṭhasupino viya vanacarakena nagare sāyitabyañjanaraso",
  "atk-s0505a0:222_8": "viya ca nesaṁ dhammābhisamayo hoti. Sabbaṁ iddhisamāpattipaṭisambhidāpabhedaṁ pāpuṇanti,",
  "atk-s0505a0:222_9": "guṇavisiṭṭhatāya buddhānaṁ heṭṭhā sāvakānaṁ upari honti, aññe pabbājetvā ābhisamācārikaṁ",
  "atk-s0505a0:222_10": "sikkhāpenti, “cittasallekho kātabbo, vosānaṁ nāpajjitabba”nti iminā uddesena uposathaṁ",
  "atk-s0505a0:222_11": "karonti, ‘ajjuposatho’ti vacanamattena vā. Uposathaṁ karontā ca gandhamādane mañjūsakarukkhamūle",
  "atk-s0505a0:222_12": "ratanamāḷe sannipatitvā karontīti. Evaṁ bhagavā āyasmato ānandassa paccekabuddhānaṁ",
  "atk-s0505a0:222_13": "sabbākāraparipūraṁ patthanañca abhinīhārañca kathetvā, idāni imāya patthanāya iminā",
  "atk-s0505a0:222_14": "ca abhinīhārena samudāgate te te paccekabuddhe kathetuṁ “sabbesu bhūtesu nidhāya",
  "atk-s0505a0:222_15": "daṇḍa”ntiādinā nayena imaṁ khaggavisāṇasuttaṁ abhāsi. Ayaṁ tāva avisesena pucchāvasito",
  "atk-s0505a0:222_16": "khaggavisāṇasuttassa uppatti.",
  "atk-s0505a0:223_0": "35. Idāni visesena vattabbā. Tattha imissā tāva gāthāya evaṁ uppatti veditabbā –",
  "atk-s0505a0:223_1": "ayaṁ kira paccekabuddho paccekabodhisattabhūmiṁ ogāhanto dve asaṅkhyeyyāni kappasatasahassañca",
  "atk-s0505a0:223_2": "pāramiyo pūretvā kassapassa bhagavato sāsane pabbajitvā āraññiko hutvā gatapaccāgatavattaṁ",
  "atk-s0505a0:223_3": "pūrento samaṇadhammaṁ akāsi. Etaṁ kira vattaṁ aparipūretvā paccekabodhiṁ pāpuṇantā",
  "atk-s0505a0:223_4": "nāma natthi. Kiṁ panetaṁ gatapaccāgatavattaṁ nāma? Haraṇapaccāharaṇanti. Taṁ yathā",
  "atk-s0505a0:223_5": "vibhūtaṁ hoti, tathā kathessāma.",
  "atk-s0505a0:224_0": "Idhekacco bhikkhu harati, na paccāharati; ekacco paccāharati, na harati; ekacco pana",
  "atk-s0505a0:224_1": "neva harati, na paccāharati; ekacco harati ca paccāharati ca. Tattha yo bhikkhu pageva",
  "atk-s0505a0:224_2": "vuṭṭhāya cetiyaṅgaṇabodhiyaṅgaṇavattaṁ katvā, bodhirukkhe udakaṁ āsiñcitvā, pānīyaghaṭaṁ",
  "atk-s0505a0:224_3": "pūretvā pānīyamāḷe ṭhapetvā, ācariyavattaṁ upajjhāyavattaṁ katvā, dveasīti khuddakavattāni",
  "atk-s0505a0:224_4": "cuddasa mahāvattāni ca samādāya vattati, so sarīraparikammaṁ katvā, senāsanaṁ pavisitvā,",
  "atk-s0505a0:224_5": "yāva bhikkhācāravelā tāva vivittāsane vītināmetvā, velaṁ ñatvā, nivāsetvā, kāyabandhanaṁ",
  "atk-s0505a0:224_6": "bandhitvā, uttarāsaṅgaṁ karitvā, saṅghāṭiṁ khandhe karitvā, pattaṁ aṁse ālaggetvā,",
  "atk-s0505a0:224_7": "kammaṭṭhānaṁ manasi karonto cetiyaṅgaṇaṁ patvā, cetiyañca bodhiñca vanditvā, gāmasamīpe",
  "atk-s0505a0:224_8": "cīvaraṁ pārupitvā, pattamādāya gāmaṁ piṇḍāya pavisati, evaṁ paviṭṭho ca lābhī bhikkhu",
  "atk-s0505a0:224_9": "puññavā upāsakehi sakkatagarukato upaṭṭhākakule vā paṭikkamanasālāyaṁ vā paṭikkamitvā",
  "atk-s0505a0:224_10": "upāsakehi taṁ taṁ pañhaṁ pucchiyamāno tesaṁ pañhavissajjanena dhammadesanāvikkhepena",
  "atk-s0505a0:224_11": "ca taṁ manasikāraṁ chaḍḍetvā nikkhamati, vihāraṁ āgatopi bhikkhūnaṁ pañhaṁ puṭṭho",
  "atk-s0505a0:224_12": "katheti, dhammaṁ bhaṇati, taṁ taṁ byāpāramāpajjati, pacchābhattampi purimayāmampi",
  "atk-s0505a0:224_13": "majjhimayāmampi evaṁ bhikkhūhi saddhiṁ papañcitvā kāyaduṭṭhullābhibhūto pacchimayāmepi",
  "atk-s0505a0:224_14": "sayati, neva kammaṭṭhānaṁ manasi karoti, ayaṁ vuccati harati, na paccāharatīti.",
  "atk-s0505a0:225_0": "Yo pana byādhibahulo hoti, bhuttāhāro paccūsasamaye na sammā pariṇamati, pageva vuṭṭhāya",
  "atk-s0505a0:225_1": "yathāvuttaṁ vattaṁ kātuṁ na sakkoti kammaṭṭhānaṁ vā manasi kātuṁ, aññadatthu yāguṁ",
  "atk-s0505a0:225_2": "vā bhesajjaṁ vā patthayamāno kālasseva pattacīvaramādāya gāmaṁ pavisati. Tattha yāguṁ",
  "atk-s0505a0:225_3": "vā bhesajjaṁ vā bhattaṁ vā laddhā bhattakiccaṁ niṭṭhāpetvā, paññattāsane nisinno",
  "atk-s0505a0:225_4": "kammaṭṭhānaṁ manasi katvā, visesaṁ patvā vā appatvā vā, vihāraṁ āgantvā, teneva manasikārena",
  "atk-s0505a0:225_5": "viharati. Ayaṁ vuccati paccāharati na haratīti. Edisā ca bhikkhū yāguṁ pivitvā, vipassanaṁ",
  "atk-s0505a0:225_6": "ārabhitvā, buddhasāsane arahattaṁ pattā gaṇanapathaṁ vītivattā. Sīhaḷadīpeyeva tesu",
  "atk-s0505a0:225_7": "tesu gāmesu āsanasālāya na taṁ āsanaṁ atthi, yattha yāguṁ pivitvā arahattaṁ patto bhikkhu natthīti.",
  "atk-s0505a0:226_0": "Yo pana pamādavihārī hoti nikkhittadhuro, sabbavattāni bhinditvā pañcavidhacetokhilavinibandhanabaddhacitto",
  "atk-s0505a0:226_1": "viharanto kammaṭṭhānamanasikāramananuyutto gāmaṁ piṇḍāya pavisitvā gihipapañcena",
  "atk-s0505a0:226_2": "papañcito tucchako nikkhamati, ayaṁ vuccati neva harati na paccāharatīti.",
  "atk-s0505a0:227_0": "Yo pana pageva vuṭṭhāya purimanayeneva sabbavattāni paripūretvā yāva bhikkhācāravelā,",
  "atk-s0505a0:227_1": "tāva pallaṅkaṁ ābhujitvā kammaṭṭhānaṁ manasi karoti. Kammaṭṭhānaṁ nāma duvidhaṁ –",
  "atk-s0505a0:227_2": "sabbatthakaṁ, pārihāriyañca. Sabbatthakaṁ nāma mettā ca maraṇassati ca. Taṁ sabbattha",
  "atk-s0505a0:227_3": "icchitabbato “sabbatthaka”nti vuccati. Mettā nāma āvāsādīsu sabbattha icchitabbā.",
  "atk-s0505a0:227_4": "Āvāsesu hi mettāvihārī bhikkhu sabrahmacārīnaṁ piyo hoti, tena phāsu asaṅghaṭṭho",
  "atk-s0505a0:227_5": "viharati. Devatāsu mettāvihārī devatāhi rakkhitagopito sukhaṁ viharati. Rājarājamahāmattādīsu",
  "atk-s0505a0:227_6": "mettāvihārī, tehi mamāyito sukhaṁ viharati. Gāmanigamādīsu mettāvihārī sabbattha",
  "atk-s0505a0:227_7": "bhikkhācariyādīsu manussehi sakkatagarukato sukhaṁ viharati. Maraṇassatibhāvanāya",
  "atk-s0505a0:227_8": "jīvitanikantiṁ pahāya appamatto viharati.",
  "atk-s0505a0:228_0": "Yaṁ pana sadā pariharitabbaṁ caritānukūlena gahitattā dasāsubhakasiṇānussatīsu aññataraṁ,",
  "atk-s0505a0:228_1": "catudhātuvavatthānameva vā, taṁ sadā pariharitabbato, rakkhitabbato, bhāvetabbato",
  "atk-s0505a0:228_2": "ca pārihāriyanti vuccati, mūlakammaṭṭhānantipi tadeva. Tattha yaṁ paṭhamaṁ sabbatthakakammaṭṭhānaṁ",
  "atk-s0505a0:228_3": "manasi karitvā pacchā pārihāriyakammaṭṭhānaṁ manasi karoti, taṁ catudhātuvavatthānamukhena dassessāma.",
  "atk-s0505a0:229_0": "Ayañhi yathāṭhitaṁ yathāpaṇihitaṁ kāyaṁ dhātuso paccavekkhati – yaṁ imasmiṁ sarīre",
  "atk-s0505a0:229_1": "vīsatikoṭṭhāsesu kakkhaḷaṁ kharagataṁ, sā pathavīdhātu. Yaṁ dvādasasu ābandhanakiccakaraṁ",
  "atk-s0505a0:229_2": "snehagataṁ, sā āpodhātu. Yaṁ catūsu paripācanakaraṁ usumagataṁ, sā tejodhātu. Yaṁ",
  "atk-s0505a0:229_3": "pana chasu vitthambhanakaraṁ vāyogataṁ, sā vāyodhātu. Yaṁ panettha catūhi mahābhūtehi",
  "atk-s0505a0:229_4": "asamphuṭṭhaṁ chiddaṁ vivaraṁ, sā ākāsadhātu. Taṁvijānanakaṁ cittaṁ viññāṇadhātu.",
  "atk-s0505a0:229_5": "Tato uttari añño satto vā puggalo vā natthi. Kevalaṁ suddhasaṅkhārapuñjova ayanti.",
  "atk-s0505a0:230_0": "Evaṁ ādimajjhapariyosānato kammaṭṭhānaṁ manasi karitvā, kālaṁ ñatvā, uṭṭhāyāsanā",
  "atk-s0505a0:230_1": "nivāsetvā, pubbe vuttanayeneva gāmaṁ piṇḍāya gacchati. Gacchanto ca yathā andhaputhujjanā",
  "atk-s0505a0:230_2": "abhikkamādīsu “attā abhikkamati, attanā abhikkamo nibbattito”ti vā, “ahaṁ abhikkamāmi,",
  "atk-s0505a0:230_3": "mayā abhikkamo nibbattito”ti vā sammuyhanti, tathā asammuyhanto “abhikkamāmīti citte",
  "atk-s0505a0:230_4": "uppajjamāne teneva cittena saddhiṁ cittasamuṭṭhānā sandhāraṇavāyodhātu uppajjati.",
  "atk-s0505a0:230_5": "Sā imaṁ pathavīdhātvādisannivesabhūtaṁ kāyasammataṁ aṭṭhikasaṅghāṭaṁ vippharati,",
  "atk-s0505a0:230_6": "tato cittakiriyāvāyodhātuvipphāravasena ayaṁ kāyasammato aṭṭhikasaṅghāṭo abhikkamati.",
  "atk-s0505a0:230_7": "Tassevaṁ abhikkamato ekekapāduddhāraṇe catūsu dhātūsu vāyodhātuanugatā tejodhātu",
  "atk-s0505a0:230_8": "adhikā uppajjati, mandā itarā. Atiharaṇavītiharaṇāpaharaṇesu pana tejodhātuanugatā",
  "atk-s0505a0:230_9": "vāyodhātu adhikā uppajjati, mandā itarā. Orohaṇe pana pathavīdhātuanugatā āpodhātu",
  "atk-s0505a0:230_10": "adhikā uppajjati, mandā itarā. Sannikkhepanasamuppīḷanesu āpodhātuanugatā pathavīdhātu",
  "atk-s0505a0:230_11": "adhikā uppajjati, mandā itarā. Iccetā dhātuyo tena tena attano uppādakacittena saddhiṁ",
  "atk-s0505a0:230_12": "tattha tattheva bhijjanti. Tattha ko eko abhikkamati, kassa vā ekassa abhikkamana”nti",
  "atk-s0505a0:230_13": "evaṁ ekekapāduddhāraṇādippakāresu ekekasmiṁ pakāre uppannadhātuyo, tadavinibbhuttā",
  "atk-s0505a0:230_14": "ca sesā rūpadhammā, taṁsamuṭṭhāpakaṁ cittaṁ, taṁsampayuttā ca sesā arūpadhammāti",
  "atk-s0505a0:230_15": "ete rūpārūpadhammā. Tato paraṁ atiharaṇavītiharaṇādīsu aññaṁ pakāraṁ na sampāpuṇanti,",
  "atk-s0505a0:230_16": "tattha tattheva bhijjanti. Tasmā aniccā. Yañca aniccaṁ, taṁ dukkhaṁ. Yaṁ dukkhaṁ,",
  "atk-s0505a0:230_17": "tadanattāti evaṁ sabbākāraparipūraṁ kammaṭṭhānaṁ manasikarontova gacchati. Atthakāmā",
  "atk-s0505a0:230_18": "hi kulaputtā sāsane pabbajitvā dasapi vīsampi tiṁsampi cattālīsampi paññāsampi saṭṭhipi",
  "atk-s0505a0:230_19": "sattatipi satampi ekato vasantā katikavattaṁ katvā viharanti – “āvuso, tumhe na iṇaṭṭhā,",
  "atk-s0505a0:230_20": "na bhayaṭṭhā, na jīvikāpakatā pabbajitā; dukkhā muccitukāmā panettha pabbajitā. Tasmā",
  "atk-s0505a0:230_21": "gamane uppannakilesaṁ gamaneyeva niggaṇhatha, ṭhāne nisajjāya, sayane uppannakilesaṁ",
  "atk-s0505a0:230_22": "gamaneyeva niggaṇhathā”ti. Te evaṁ katikavattaṁ katvā bhikkhācāraṁ gacchantā aḍḍhausabhausabhaaḍḍhagāvutagāvutantaresu",
  "atk-s0505a0:230_23": "pāsāṇā honti, tāya saññāya kammaṭṭhānaṁ manasikarontāva gacchanti. Sace kassaci gamane",
  "atk-s0505a0:230_24": "kileso uppajjati, tattheva naṁ niggaṇhāti. Tathā asakkonto tiṭṭhati. Athassa pacchato",
  "atk-s0505a0:230_25": "āgacchantopi tiṭṭhati. So – “ayaṁ bhikkhu tuyhaṁ uppannavitakkaṁ jānāti, ananucchavikaṁ",
  "atk-s0505a0:230_26": "te eta”nti attānaṁ paṭicodetvā vipassanaṁ vaḍḍhetvā tattheva ariyabhūmiṁ okkamati.",
  "atk-s0505a0:230_27": "Tathā asakkonto nisīdati. Athassa pacchato āgacchantopi nisīdatīti soyeva nayo. Ariyabhūmi",
  "atk-s0505a0:230_28": "okkamituṁ asakkontopi taṁ kilesaṁ vikkhambhetvā kammaṭṭhānaṁ manasikarontova gacchati.",
  "atk-s0505a0:230_29": "Na kammaṭṭhānavippayuttena cittena pādaṁ uddharati. Uddharati ce, paṭinivattitvā",
  "atk-s0505a0:230_30": "purimappadesaṁyeva eti sīhaḷadīpe ālindakavāsī mahāphussadevatthero viya.",
  "atk-s0505a0:231_0": "So kira ekūnavīsati vassāni gatapaccāgatavattaṁ pūrento eva vihāsi. Manussāpi sudaṁ",
  "atk-s0505a0:231_1": "antarāmagge kasantā ca vapantā ca maddantā ca kammāni karontā theraṁ tathā gacchantaṁ",
  "atk-s0505a0:231_2": "disvā – “ayaṁ thero punappunaṁ nivattitvā gacchati, kiṁ nu kho maggamūḷho, udāhu",
  "atk-s0505a0:231_3": "kiñci pamuṭṭho”ti samullapanti. So taṁ anādiyitvā kammaṭṭhānayutteneva cittena samaṇadhammaṁ",
  "atk-s0505a0:231_4": "karonto vīsativassabbhantare arahattaṁ pāpuṇi. Arahattappattadivase cassa caṅkamanakoṭiyaṁ",
  "atk-s0505a0:231_5": "adhivatthā devatā aṅgulīhi dīpaṁ ujjāletvā aṭṭhāsi. Cattāropi mahārājāno sakko ca",
  "atk-s0505a0:231_6": "devānamindo, brahmā ca sahampati upaṭṭhānaṁ āgamaṁsu. Tañca obhāsaṁ disvā vanavāsī",
  "atk-s0505a0:231_7": "mahātissatthero taṁ dutiyadivase pucchi “rattibhāge āyasmato santike obhāso ahosi,",
  "atk-s0505a0:231_8": "kiṁ so obhāso”ti? Thero vikkhepaṁ karonto “obhāso nāma dīpobhāsopi hoti, maṇiobhāsopī”ti",
  "atk-s0505a0:231_9": "evamādiṁ āha. So “paṭicchādetha tumhe”ti nibaddho “āmā”ti paṭijānitvā ārocesi.",
  "atk-s0505a0:232_0": "Kāḷavallimaṇḍapavāsī mahānāgatthero viya ca. Sopi kira gatapaccāgatavattaṁ pūrento",
  "atk-s0505a0:232_1": "“paṭhamaṁ tāva bhagavato mahāpadhānaṁ pūjemī”ti satta vassāni ṭhānacaṅkamameva adhiṭṭhāsi.",
  "atk-s0505a0:232_2": "Puna soḷasa vassāni gatapaccāgatavattaṁ pūretvā arahattaṁ pāpuṇi. Evaṁ kammaṭṭhānayutteneva",
  "atk-s0505a0:232_3": "cittena pādaṁ uddharanto vippayuttena cittena uddhaṭe pana paṭinivattanto gāmasamīpaṁ",
  "atk-s0505a0:232_4": "gantvā, “gāvī nu pabbajito nū”ti āsaṅkanīyappadese ṭhatvā, saṅghāṭiṁ pārupitvā pattaṁ",
  "atk-s0505a0:232_5": "gahetvā, gāmadvāraṁ patvā, kacchakantarato udakaṁ gahetvā, gaṇḍūsaṁ katvā gāmaṁ pavisati",
  "atk-s0505a0:232_6": "“bhikkhaṁ dātuṁ vā vandituṁ vā upagate manusse ‘dīghāyukā hothā’ti vacanamattenapi",
  "atk-s0505a0:232_7": "mā me kammaṭṭhānavikkhepo ahosī”ti sace pana “ajja, bhante, kiṁ sattamī, udāhu aṭṭhamī”ti",
  "atk-s0505a0:232_8": "divasaṁ pucchanti, udakaṁ gilitvā āroceti. Sace divasapucchakā na honti, nikkhamanavelāyaṁ",
  "atk-s0505a0:232_9": "gāmadvāre niṭṭhubhitvāva yāti.",
  "atk-s0505a0:233_0": "Sīhaḷadīpeyeva kalambatitthavihāre vassūpagatā paññāsabhikkhū viya ca. Te kira vassūpanāyikauposathadivase",
  "atk-s0505a0:233_1": "katikavattaṁ akaṁsu – “arahattaṁ appatvā aññamaññaṁ nālapissāmā”ti. Gāmañca piṇḍāya",
  "atk-s0505a0:233_2": "pavisantā gāmadvāre udakagaṇḍūsaṁ katvā pavisiṁsu, divase pucchite udakaṁ gilitvā",
  "atk-s0505a0:233_3": "ārocesuṁ, apucchite gāmadvāre niṭṭhubhitvā vihāraṁ āgamaṁsu. Tattha manussā niṭṭhubhanaṭṭhānaṁ",
  "atk-s0505a0:233_4": "disvā jāniṁsu “ajja eko āgato, ajja dve”ti. Evañca cintesuṁ “kiṁ nu kho ete amheheva",
  "atk-s0505a0:233_5": "saddhiṁ na sallapanti, udāhu aññamaññampi? Yadi aññamaññampi na sallapanti, addhā",
  "atk-s0505a0:233_6": "vivādajātā bhavissanti, handa nesaṁ aññamaññaṁ khamāpessāmā”ti sabbe vihāraṁ agamaṁsu.",
  "atk-s0505a0:233_7": "Tattha paññāsabhikkhūsu vassaṁ upagatesu dve bhikkhū ekokāse nāddasaṁsu. Tato yo",
  "atk-s0505a0:233_8": "tesu cakkhumā puriso, so evamāha – “na, bho, kalahakārakānaṁ vasanokāso īdiso hoti,",
  "atk-s0505a0:233_9": "susammaṭṭhaṁ cetiyaṅgaṇaṁ bodhiyaṅgaṇaṁ, sunikkhittā sammajjaniyo, sūpaṭṭhapitaṁ",
  "atk-s0505a0:233_10": "pānīyaparibhojanīya”nti. Te tatova nivattā. Te bhikkhū antotemāseyeva vipassanaṁ",
  "atk-s0505a0:233_11": "ārabhitvā arahattaṁ patvā mahāpavāraṇāya visuddhipavāraṇaṁ pavāresuṁ.",
  "atk-s0505a0:234_0": "Evaṁ kāḷavallimaṇḍapavāsī mahānāgatthero viya kalambatitthavihāre vassūpagatabhikkhū",
  "atk-s0505a0:234_1": "viya ca kammaṭṭhānayutteneva cittena pādaṁ uddharanto gāmasamīpaṁ patvā, udakagaṇḍūsaṁ",
  "atk-s0505a0:234_2": "katvā, vīthiyo sallakkhetvā, yattha surāsoṇḍadhuttādayo kalahakārakā caṇḍahatthiassādayo",
  "atk-s0505a0:234_3": "vā natthi, taṁ vīthiṁ paṭipajjati. Tattha ca piṇḍāya caramāno na turitaturito viya",
  "atk-s0505a0:234_4": "javena gacchati, javanapiṇḍapātikadhutaṅgaṁ nāma natthi. Visamabhūmibhāgappattaṁ",
  "atk-s0505a0:234_5": "pana udakabharitasakaṭamiva niccalova hutvā gacchati. Anugharaṁ paviṭṭho ca dātukāmaṁ",
  "atk-s0505a0:234_6": "adātukāmaṁ vā sallakkhetuṁ tadanurūpaṁ kālaṁ āgamento bhikkhaṁ gahetvā, patirūpe",
  "atk-s0505a0:234_7": "okāse nisīditvā, kammaṭṭhānaṁ manasi karonto āhāre paṭikūlasaññaṁ upaṭṭhapetvā, akkhabbhañjanavaṇālepanaputtamaṁsūpamāvasena",
  "atk-s0505a0:234_8": "paccavekkhanto aṭṭhaṅgasamannāgataṁ āhāraṁ āhāreti, neva davāya na madāya…pe… bhuttāvī",
  "atk-s0505a0:234_9": "ca udakakiccaṁ katvā, muhuttaṁ bhattakilamathaṁ paṭippassambhetvā, yathā pure bhattaṁ,",
  "atk-s0505a0:234_10": "evaṁ pacchā bhattaṁ purimayāmaṁ pacchimayāmañca kammaṭṭhānaṁ manasi karoti. Ayaṁ",
  "atk-s0505a0:234_11": "vuccati harati ceva paccāharati cāti. Evametaṁ haraṇapaccāharaṇaṁ gatapaccāgatavattanti vuccati.",
  "atk-s0505a0:235_0": "Etaṁ pūrento yadi upanissayasampanno hoti, paṭhamavaye eva arahattaṁ pāpuṇāti. No",
  "atk-s0505a0:235_1": "ce paṭhamavaye pāpuṇāti, atha majjhimavaye pāpuṇāti. No ce majjhimavaye pāpuṇāti,",
  "atk-s0505a0:235_2": "atha maraṇasamaye pāpuṇāti. No ce maraṇasamaye pāpuṇāti, atha devaputto hutvā pāpuṇāti.",
  "atk-s0505a0:235_3": "No ce devaputto hutvā pāpuṇāti, atha paccekasambuddho hutvā parinibbāti. No ce paccekasambuddho",
  "atk-s0505a0:235_4": "hutvā parinibbāti, atha buddhānaṁ santike khippābhiñño hoti; seyyathāpi – thero bāhiyo,",
  "atk-s0505a0:235_5": "mahāpañño vā hoti; seyyathāpi thero sāriputto.",
  "atk-s0505a0:236_0": "Ayaṁ pana paccekabodhisatto kassapassa bhagavato sāsane pabbajitvā, āraññiko hutvā,",
  "atk-s0505a0:236_1": "vīsati vassasahassāni etaṁ gatapaccāgatavattaṁ pūretvā, kālaṁ katvā, kāmāvacaradevaloke",
  "atk-s0505a0:236_2": "uppajji. Tato cavitvā bārāṇasirañño aggamahesiyā kucchimhi paṭisandhiṁ aggahesi.",
  "atk-s0505a0:236_3": "Kusalā itthiyo tadaheva gabbhasaṇṭhānaṁ jānanti, sā ca tāsamaññatarā, tasmā taṁ gabbhapatiṭṭhānaṁ",
  "atk-s0505a0:236_4": "rañño nivedesi. Dhammatā esā, yaṁ puññavante satte gabbhe uppanne mātugāmo gabbhaparihāraṁ",
  "atk-s0505a0:236_5": "labhati. Tasmā rājā tassā gabbhaparihāraṁ adāsi. Sā tato pabhuti nāccuṇhaṁ kiñci",
  "atk-s0505a0:236_6": "ajjhoharituṁ labhati, nātisītaṁ, nātiambilaṁ, nātiloṇaṁ, nātikaṭukaṁ, nātitittakaṁ.",
  "atk-s0505a0:236_7": "Accuṇhe hi mātarā ajjhohaṭe gabbhassa lohakumbhivāso viya hoti, atisīte lokantarikavāso",
  "atk-s0505a0:236_8": "viya, accambilaloṇakaṭukatittakesu bhuttesu satthena phāletvā ambilādīhi sittāni",
  "atk-s0505a0:236_9": "viya gabbhaseyyakassa aṅgāni tibbavedanāni honti. Aticaṅkamanaṭṭhānanisajjāsayanatopi",
  "atk-s0505a0:236_10": "naṁ nivārenti – “kucchigatassa sañcalanadukkhaṁ mā ahosī”ti. Mudukattharaṇatthatāya",
  "atk-s0505a0:236_11": "bhūmiyaṁ caṅkamanādīni mattāya kātuṁ labhati, vaṇṇagandhādisampannaṁ sādusappāyaṁ",
  "atk-s0505a0:236_12": "annapānaṁ labhati. Pariggahetvāva naṁ caṅkamāpenti, nisīdāpenti, vuṭṭhāpenti.",
  "atk-s0505a0:237_0": "Sā evaṁ parihariyamānā gabbhaparipākakāle sūtigharaṁ pavisitvā paccūsasamaye puttaṁ",
  "atk-s0505a0:237_1": "vijāyi pakkatelamadditamanosilāpiṇḍisadisaṁ dhaññapuññalakkhaṇūpetaṁ. Tato naṁ pañcamadivase",
  "atk-s0505a0:237_2": "alaṅkatappaṭiyattaṁ rañño dassesuṁ, rājā tuṭṭho chasaṭṭhiyā dhātīhi upaṭṭhāpesi.",
  "atk-s0505a0:237_3": "So sabbasampattīhi vaḍḍhamāno na cirasseva viññutaṁ pāpuṇi. Taṁ soḷasavassuddesikameva",
  "atk-s0505a0:237_4": "samānaṁ rājā rajje abhisiñci, vividhanāṭakāni cassa upaṭṭhāpesi. Abhisitto rājaputto",
  "atk-s0505a0:237_5": "rajjaṁ kāresi nāmena brahmadatto sakalajambudīpe vīsatiyā nagarasahassesu. Jambudīpe",
  "atk-s0505a0:237_6": "hi pubbe caturāsīti nagarasahassāni ahesuṁ. Tāni parihāyantāni saṭṭhi ahesuṁ, tato",
  "atk-s0505a0:237_7": "parihāyantāni cattālīsaṁ, sabbaparihāyanakāle pana vīsati honti. Ayañca brahmadatto",
  "atk-s0505a0:237_8": "sabbaparihāyanakāle uppajji. Tenassa vīsati nagarasahassāni ahesuṁ, vīsati pāsādasahassāni,",
  "atk-s0505a0:237_9": "vīsati hatthisahassāni, vīsati assasahassāni, vīsati rathasahassāni, vīsati pattisahassāni,",
  "atk-s0505a0:237_10": "vīsati itthisahassāni – orodhā ca nāṭakitthiyo ca, vīsati amaccasahassāni. So mahārajjaṁ",
  "atk-s0505a0:237_11": "kārayamāno eva kasiṇaparikammaṁ katvā pañca abhiññāyo, aṭṭha samāpattiyo ca nibbattesi.",
  "atk-s0505a0:237_12": "Yasmā pana abhisittaraññā nāma avassaṁ aṭṭakaraṇe nisīditabbaṁ, tasmā ekadivasaṁ",
  "atk-s0505a0:237_13": "pageva pātarāsaṁ bhuñjitvā vinicchayaṭṭhāne nisīdi. Tattha uccāsaddamahāsaddaṁ akaṁsu.",
  "atk-s0505a0:237_14": "So “ayaṁ saddo samāpattiyā upakkileso”ti pāsādatalaṁ abhiruhitvā “samāpattiṁ appemī”ti",
  "atk-s0505a0:237_15": "nisinno nāsakkhi appetuṁ, rajjavikkhepena samāpatti parihīnā. Tato cintesi “kiṁ rajjaṁ",
  "atk-s0505a0:237_16": "varaṁ, udāhu samaṇadhammo”ti. Tato “rajjasukhaṁ parittaṁ anekādīnavaṁ, samaṇadhammasukhaṁ",
  "atk-s0505a0:237_17": "pana vipulamanekānisaṁsaṁ uttamapurisasevitañcā”ti ñatvā aññataraṁ amaccaṁ āṇāpesi",
  "atk-s0505a0:237_18": "– “imaṁ rajjaṁ dhammena samena anusāsa, mā kho adhammakāraṁ akāsī”ti sabbaṁ niyyātetvā",
  "atk-s0505a0:237_19": "pāsādaṁ abhiruhitvā samāpattisukhena viharati, na koci upasaṅkamituṁ labhati aññatra",
  "atk-s0505a0:237_20": "mukhadhovanadantakaṭṭhadāyakabhattanīhārakādīhi.",
  "atk-s0505a0:238_0": "Tato addhamāsamatte vītikkante mahesī pucchi “rājā uyyānagamanabaladassananāṭakādīsu",
  "atk-s0505a0:238_1": "katthaci na dissati, kuhiṁ gato”ti? Tassā tamatthaṁ ārocesuṁ. Sā amaccassa pāhesi",
  "atk-s0505a0:238_2": "“rajje paṭicchite ahampi paṭicchitā homi, etu mayā saddhiṁ saṁvāsaṁ kappetū”ti. So",
  "atk-s0505a0:238_3": "ubho kaṇṇe thaketvā “asavanīyameta”nti paṭikkhipi. Sā punapi dvattikkhattuṁ pesetvā",
  "atk-s0505a0:238_4": "anicchamānaṁ tajjāpesi – “yadi na karosi, ṭhānāpi te cāvemi, jīvitāpi voropemī”ti.",
  "atk-s0505a0:238_5": "So bhīto “mātugāmo nāma daḷhanicchayo, kadāci evampi kārāpeyyā”ti ekadivasaṁ raho",
  "atk-s0505a0:238_6": "gantvā tāya saddhiṁ sirisayane saṁvāsaṁ kappesi. Sā puññavatī sukhasamphassā. So",
  "atk-s0505a0:238_7": "tassā samphassarāgena ratto tattha abhikkhaṇaṁ saṅkitasaṅkitova agamāsi. Anukkamena",
  "atk-s0505a0:238_8": "attano gharasāmiko viya nibbisaṅko pavisitumāraddho.",
  "atk-s0505a0:239_0": "Tato rājamanussā taṁ pavattiṁ rañño ārocesuṁ. Rājā na saddahati. Dutiyampi tatiyampi",
  "atk-s0505a0:239_1": "ārocesuṁ. Tato nilīno sayameva disvā sabbāmacce sannipātāpetvā ārocesi. Te – “ayaṁ",
  "atk-s0505a0:239_2": "rājāparādhiko hatthacchedaṁ arahati, pādacchedaṁ arahatī”ti yāva sūle uttāsanaṁ,",
  "atk-s0505a0:239_3": "tāva sabbakammakāraṇāni niddisiṁsu. Rājā – “etassa vadhabandhanatāḷane mayhaṁ vihiṁsā",
  "atk-s0505a0:239_4": "uppajjeyya, jīvitā voropane pāṇātipāto bhaveyya, dhanaharaṇe adinnādānaṁ, alaṁ evarūpehi",
  "atk-s0505a0:239_5": "katehi, imaṁ mama rajjā nikkaḍḍhathā”ti āha. Amaccā taṁ nibbisayaṁ akaṁsu. So attano",
  "atk-s0505a0:239_6": "dhanasārañca puttadārañca gahetvā paravisayaṁ agamāsi. Tattha rājā sutvā “kiṁ āgatosī”ti",
  "atk-s0505a0:239_7": "pucchi. “Deva, icchāmi taṁ upaṭṭhātu”nti. So taṁ sampaṭicchi. Amacco katipāhaccayena",
  "atk-s0505a0:239_8": "laddhavissāso taṁ rājānaṁ etadavoca – “mahārāja, amakkhikamadhuṁ passāmi, taṁ khādanto",
  "atk-s0505a0:239_9": "natthī”ti. Rājā “kiṁ etaṁ uppaṇḍetukāmo bhaṇatī”ti na suṇāti. So antaraṁ labhitvā",
  "atk-s0505a0:239_10": "punapi suṭṭhutaraṁ vaṇṇetvā ārocesi. Rājā “kiṁ eta”nti pucchi. “Bārāṇasirajjaṁ, devā”ti.",
  "atk-s0505a0:239_11": "Rājā “maṁ netvā māretukāmosī”ti āha. So “mā, deva, evaṁ avaca, yadi na saddahasi,",
  "atk-s0505a0:239_12": "manusse pesehī”ti. So manusse pesesi. Te gantvā gopuraṁ khaṇitvā rañño sayanaghare uṭṭhahiṁsu.",
  "atk-s0505a0:240_0": "Rājā disvā “kissa āgatātthā”ti pucchi. “Corā mayaṁ, mahārājā”ti. Rājā tesaṁ dhanaṁ",
  "atk-s0505a0:240_1": "dāpetvā “mā puna evamakatthā”ti ovaditvā vissajjesi. Te āgantvā tassa rañño ārocesuṁ.",
  "atk-s0505a0:240_2": "So punapi dvattikkhattuṁ tatheva vīmaṁsitvā “sīlavā rājā”ti caturaṅginiṁ senaṁ sannayhitvā",
  "atk-s0505a0:240_3": "sīmantare ekaṁ nagaraṁ upagamma tattha amaccassa pāhesi “nagaraṁ vā me dehi yuddhaṁ",
  "atk-s0505a0:240_4": "vā”ti. So brahmadattassa tamatthaṁ ārocāpesi “āṇāpetu devo kiṁ yujjhāmi, udāhu nagaraṁ",
  "atk-s0505a0:240_5": "demī”ti. Rājā “na yujjhitabbaṁ, nagaraṁ datvā idhāgacchā”ti pesesi. So tathā akāsi.",
  "atk-s0505a0:240_6": "Paṭirājāpi taṁ nagaraṁ gahetvā avasesanagaresupi tatheva dūtaṁ pāhesi. Tepi amaccā",
  "atk-s0505a0:240_7": "tatheva brahmadattassa ārocetvā tena “na yujjhitabbaṁ, idhāgantabba”nti vuttā bārāṇasiṁ āgamaṁsu.",
  "atk-s0505a0:241_0": "Tato amaccā brahmadattaṁ āhaṁsu – “mahārāja, tena saha yujjhāmā”ti. Rājā – “mama",
  "atk-s0505a0:241_1": "pāṇātipāto bhavissatī”ti vāresi. Amaccā – “mayaṁ, mahārāja, taṁ jīvaggāhaṁ gahetvā",
  "atk-s0505a0:241_2": "idheva ānessāmā”ti nānāupāyehi rājānaṁ saññāpetvā “ehi mahārājā”ti gantuṁ āraddhā.",
  "atk-s0505a0:241_3": "Rājā “sace sattamāraṇappaharaṇavilumpanakammaṁ na karotha, gacchāmī”ti bhaṇati. Amaccā",
  "atk-s0505a0:241_4": "“na, deva, karoma, bhayaṁ dassetvā palāpemā”ti caturaṅginiṁ senaṁ sannayhitvā ghaṭesu",
  "atk-s0505a0:241_5": "dīpe pakkhipitvā rattiṁ gacchiṁsu. Paṭirājā taṁ divasaṁ bārāṇasisamīpe nagaraṁ gahetvā",
  "atk-s0505a0:241_6": "idāni kinti rattiṁ sannāhaṁ mocāpetvā pamatto niddaṁ okkami saddhiṁ balakāyena. Tato",
  "atk-s0505a0:241_7": "amaccā bārāṇasirājānaṁ gahetvā paṭirañño khandhāvāraṁ gantvā sabbaghaṭehi dīpe niharāpetvā",
  "atk-s0505a0:241_8": "ekapajjotāya senāya saddaṁ akaṁsu. Paṭirañño amacco mahābalaṁ disvā bhīto attano",
  "atk-s0505a0:241_9": "rājānaṁ upasaṅkamitvā “uṭṭhehi amakkhikamadhuṁ khādāhī”ti mahāsaddaṁ akāsi. Tathā",
  "atk-s0505a0:241_10": "dutiyopi, tatiyopi. Paṭirājā tena saddena paṭibujjhitvā bhayaṁ santāsaṁ āpajji. Ukkuṭṭhisatāni",
  "atk-s0505a0:241_11": "pavattiṁsu. So “paravacanaṁ saddahitvā amittahatthaṁ pattomhī”ti sabbarattiṁ taṁ",
  "atk-s0505a0:241_12": "taṁ vippalapitvā dutiyadivase “dhammiko rājā, uparodhaṁ na kareyya, gantvā khamāpemī”ti",
  "atk-s0505a0:241_13": "cintetvā rājānaṁ upasaṅkamitvā jaṇṇukehi patiṭṭhahitvā “khama, mahārāja, mayhaṁ aparādha”nti",
  "atk-s0505a0:241_14": "āha. Rājā taṁ ovaditvā “uṭṭhehi, khamāmi te”ti āha. So raññā evaṁ vuttamatteyeva",
  "atk-s0505a0:241_15": "paramassāsappatto ahosi, bārāṇasirañño samīpeyeva janapade rajjaṁ labhi. Te aññamaññaṁ sahāyakā ahesuṁ.",
  "atk-s0505a0:242_0": "Atha brahmadatto dvepi senā sammodamānā ekato ṭhitā disvā “mamekassa cittānurakkhaṇāya",
  "atk-s0505a0:242_1": "asmiṁ janakāye khuddakamakkhikāya pivanamattampi lohitabindu na uppannaṁ. Aho sādhu,",
  "atk-s0505a0:242_2": "aho suṭṭhu, sabbe sattā sukhitā hontu, averā hontu, abyāpajjhā hontū”ti mettājhānaṁ",
  "atk-s0505a0:242_3": "uppādetvā, tadeva pādakaṁ katvā, saṅkhāre sammasitvā, paccekabodhiñāṇaṁ sacchikatvā,",
  "atk-s0505a0:242_4": "sayambhutaṁ pāpuṇi. Taṁ maggasukhena phalasukhena sukhitaṁ hatthikkhandhe nisinnaṁ",
  "atk-s0505a0:242_5": "amaccā paṇipātaṁ katvā āhaṁsu – “yānakālo, mahārāja, vijitabalakāyassa sakkāro kātabbo,",
  "atk-s0505a0:242_6": "parājitabalakāyassa bhattaparibbayo dātabbo”ti. So āha – “nāhaṁ, bhaṇe, rājā, paccekabuddho",
  "atk-s0505a0:242_7": "nāmāha”nti. Kiṁ devo bhaṇati, na edisā paccekabuddhā hontīti? Kīdisā, bhaṇe, paccekabuddhāti?",
  "atk-s0505a0:242_8": "Paccekabuddhā nāma dvaṅgulakesamassu aṭṭhaparikkhārayuttā bhavantīti. So dakkhiṇahatthena",
  "atk-s0505a0:242_9": "sīsaṁ parāmasi, tāvadeva gihiliṅgaṁ antaradhāyi, pabbajitaveso pāturahosi, dvaṅgulakesamassu",
  "atk-s0505a0:242_10": "aṭṭhaparikkhārasamannāgato vassasatikattherasadiso ahosi. So catutthajjhānaṁ samāpajjitvā",
  "atk-s0505a0:242_11": "hatthikkhandhato vehāsaṁ abbhuggantvā padumapupphe nisīdi. Amaccā vanditvā “kiṁ,",
  "atk-s0505a0:242_12": "bhante, kammaṭṭhānaṁ, kathaṁ adhigatosī”ti pucchiṁsu. So yato assa mettājhānakammaṭṭhānaṁ",
  "atk-s0505a0:242_13": "ahosi, tañca vipassanaṁ vipassitvā adhigato, tasmā tamatthaṁ dassento udānagāthañca",
  "atk-s0505a0:242_14": "byākaraṇagāthañca imaññeva gāthaṁ abhāsi “sabbesu bhūtesu nidhāya daṇḍa”nti.",
  "atk-s0505a0:243_0": "Tattha sabbesūti anavasesesu. Bhūtesūti sattesu. Ayamettha saṅkhepo, vitthāraṁ pana",
  "atk-s0505a0:243_1": "ratanasuttavaṇṇanāyaṁ vakkhāma. Nidhāyāti nikkhipitvā. Daṇḍanti kāyavacīmanodaṇḍaṁ,",
  "atk-s0505a0:243_2": "kāyaduccaritādīnametaṁ adhivacanaṁ. Kāyaduccaritañhi daṇḍayatīti daṇḍo, bādheti anayabyasanaṁ",
  "atk-s0505a0:243_3": "pāpetīti vuttaṁ hoti. Evaṁ vacīduccaritaṁ manoduccaritaṁ ca. Paharaṇadaṇḍo eva vā",
  "atk-s0505a0:243_4": "daṇḍo, taṁ nidhāyātipi vuttaṁ hoti. Aviheṭhayanti aviheṭhayanto. Aññatarampīti yaṁkiñci",
  "atk-s0505a0:243_5": "ekampi. Tesanti tesaṁ sabbabhūtānaṁ. Na puttamiccheyyāti atrajo, khetrajo, dinnako,",
  "atk-s0505a0:243_6": "antevāsikoti imesu catūsu puttesu yaṁ kiñci puttaṁ na iccheyya. Kuto sahāyanti sahāyaṁ",
  "atk-s0505a0:243_7": "pana iccheyyāti kuto eva etaṁ.",
  "atk-s0505a0:244_0": "Ekoti pabbajjāsaṅkhātena eko, adutiyaṭṭhena eko, taṇhāpahānena eko, ekantavigatakilesoti",
  "atk-s0505a0:244_1": "eko, eko paccekasambodhiṁ abhisambuddhoti eko. Samaṇasahassassāpi hi majjhe vattamāno",
  "atk-s0505a0:244_2": "gihisaññojanassa chinnattā eko – evaṁ pabbajjāsaṅkhātena eko. Eko tiṭṭhati, eko gacchati,",
  "atk-s0505a0:244_3": "eko nisīdati, eko seyyaṁ kappeti, eko iriyati vattatīti – evaṁ adutiyaṭṭhena eko.",
  "atk-s0505a0:245": "“Taṇhādutiyo puriso, dīghamaddhānasaṁsaraṁ;",
  "atk-s0505a0:246": "Itthabhāvaññathābhāvaṁ, saṁsāraṁ nātivattati.",
  "atk-s0505a0:247": "“Evamādīnavaṁ ñatvā, taṇhaṁ dukkhassa sambhavaṁ;",
  "atk-s0505a0:248": "Vītataṇho anādāno, sato bhikkhu paribbaje”ti. –",
  "atk-s0505a0:249_0": "Evaṁ taṇhāpahānaṭṭhena eko. Sabbakilesāssa pahīnā ucchinnamūlā tālāvatthukatā anabhāvaṁkatā",
  "atk-s0505a0:249_1": "āyatiṁ anuppādadhammāti – evaṁ ekantavigatakilesoti eko. Anācariyako hutvā sayambhū",
  "atk-s0505a0:249_2": "sāmaññeva paccekasambodhiṁ abhisambuddhoti – evaṁ eko paccekasambodhiṁ abhisambuddhoti eko.",
  "atk-s0505a0:250_0": "Careti yā imā aṭṭha cariyāyo; seyyathidaṁ – paṇidhisampannānaṁ catūsu iriyāpathesu",
  "atk-s0505a0:250_1": "iriyāpathacariyā, indriyesu guttadvārānaṁ ajjhattikāyatanesu āyatanacariyā, appamādavihārīnaṁ",
  "atk-s0505a0:250_2": "catūsu satipaṭṭhānesu saticariyā, adhicittamanuyuttānaṁ catūsu jhānesu samādhicariyā,",
  "atk-s0505a0:250_3": "buddhisampannānaṁ catūsu ariyasaccesu ñāṇacariyā, sammā paṭipannānaṁ catūsu ariyamaggesu",
  "atk-s0505a0:250_4": "maggacariyā, adhigatapphalānaṁ catūsu sāmaññaphalesu patticariyā, tiṇṇaṁ buddhānaṁ",
  "atk-s0505a0:250_5": "sabbasattesu lokatthacariyā, tattha padesato paccekabuddhasāvakānanti. Yathāha –",
  "atk-s0505a0:250_6": "“cariyāti aṭṭha cariyāyo iriyāpathacariyā”ti vitthāro. Tāhi cariyāhi samannāgato",
  "atk-s0505a0:250_7": "bhaveyyāti attho. Atha vā yā imā “adhimuccanto saddhāya carati, paggaṇhanto vīriyena",
  "atk-s0505a0:250_8": "carati, upaṭṭhahanto satiyā carati, avikkhitto samādhinā carati, pajānanto paññāya",
  "atk-s0505a0:250_9": "carati, vijānanto viññāṇena carati, evaṁ paṭipannassa kusalā dhammā āyatantīti āyatanacariyāya",
  "atk-s0505a0:250_10": "carati, evaṁ paṭipanno visesamadhigacchatīti visesacariyāya caratī”ti evaṁ aparāpi",
  "atk-s0505a0:250_11": "aṭṭha cariyā vuttā. Tāhipi samannāgato bhaveyyāti attho. Khaggavisāṇakappoti ettha",
  "atk-s0505a0:250_12": "khaggavisāṇaṁ nāma khaggamigasiṅgaṁ. Kappasaddassa atthaṁ vitthārato maṅgalasuttavaṇṇanāyaṁ",
  "atk-s0505a0:250_13": "pakāsayissāma. Idha panāyaṁ “satthukappena vata, bho, kira sāvakena saddhiṁ mantayamānā”ti",
  "atk-s0505a0:250_14": "evamādīsu viya paṭibhāgo veditabbo. Khaggavisāṇakappoti khaggavisāṇasadisoti vuttaṁ",
  "atk-s0505a0:250_15": "hoti. Ayaṁ tāvettha padato atthavaṇṇanā.",
  "atk-s0505a0:251_0": "Adhippāyānusandhito pana evaṁ veditabbā – yvāyaṁ vuttappakāro daṇḍo bhūtesu pavattiyamāno",
  "atk-s0505a0:251_1": "ahito hoti, taṁ tesu appavattanena tappaṭipakkhabhūtāya mettāya parahitūpasaṁhārena",
  "atk-s0505a0:251_2": "ca sabbesu bhūtesu nidhāya daṇḍaṁ, nihitadaṇḍattā eva ca. Yathā anihitadaṇḍā sattā",
  "atk-s0505a0:251_3": "bhūtāni daṇḍena vā satthena vā pāṇinā vā leḍḍunā vā viheṭhayanti, tathā aviheṭhayaṁ",
  "atk-s0505a0:251_4": "aññatarampi tesaṁ. Imaṁ mettākammaṭṭhānamāgamma yadeva tattha vedanāgataṁ saññāsaṅkhāraviññāṇagataṁ",
  "atk-s0505a0:251_5": "tañca tadanusāreneva tadaññañca saṅkhāragataṁ vipassitvā imaṁ paccekabodhiṁ adhigatomhīti",
  "atk-s0505a0:251_6": "ayaṁ tāva adhippāyo.",
  "atk-s0505a0:252_0": "Ayaṁ pana anusandhi – evaṁ vutte te amaccā āhaṁsu – “idāni, bhante, kuhiṁ gacchathā”ti?",
  "atk-s0505a0:252_1": "Tato tena “pubbapaccekasambuddhā kattha vasantī”ti āvajjetvā ñatvā “gandhamādanapabbate”ti",
  "atk-s0505a0:252_2": "vutte punāhaṁsu – “amhe dāni, bhante, pajahatha, na icchathā”ti. Atha paccekabuddho",
  "atk-s0505a0:252_3": "āha – “na puttamiccheyyā”ti sabbaṁ. Tatrādhippāyo – ahaṁ idāni atrajādīsu yaṁ kiñci",
  "atk-s0505a0:252_4": "puttampi na iccheyyaṁ, kuto pana tumhādisaṁ sahāyaṁ? Tasmā tumhesupi yo mayā saddhiṁ",
  "atk-s0505a0:252_5": "gantuṁ mādiso vā hotuṁ icchati, so eko care khaggavisāṇakappo. Atha vā tehi “amhe",
  "atk-s0505a0:252_6": "dāni, bhante, pajahatha na icchathā”ti vutte so paccekabuddho “na puttamiccheyya",
  "atk-s0505a0:252_7": "kuto sahāya”nti vatvā attano yathāvuttenatthena ekacariyāya guṇaṁ disvā pamudito",
  "atk-s0505a0:252_8": "pītisomanassajāto imaṁ udānaṁ udānesi – “eko care khaggavisāṇakappo”ti. Evaṁ vatvā",
  "atk-s0505a0:252_9": "pekkhamānasseva mahājanassa ākāse uppatitvā gandhamādanaṁ agamāsi.",
  "atk-s0505a0:253_0": "Gandhamādano nāma himavati cūḷakāḷapabbataṁ, mahākāḷapabbataṁ, nāgapaliveṭhanaṁ,",
  "atk-s0505a0:253_1": "candagabbhaṁ, sūriyagabbhaṁ, suvaṇṇapassaṁ, himavantapabbatanti satta pabbate atikkamma",
  "atk-s0505a0:253_2": "hoti. Tattha nandamūlakaṁ nāma pabbhāraṁ paccekabuddhānaṁ vasanokāso. Tisso ca guhāyo",
  "atk-s0505a0:253_3": "– suvaṇṇaguhā, maṇiguhā, rajataguhāti. Tattha maṇiguhādvāre mañjūsako nāma rukkho",
  "atk-s0505a0:253_4": "yojanaṁ ubbedhena, yojanaṁ vitthārena. So yattakāni udake vā thale vā pupphāni, sabbāni",
  "atk-s0505a0:253_5": "tāni pupphayati visesena paccekabuddhāgamanadivase. Tassūparito sabbaratanamāḷo hoti.",
  "atk-s0505a0:253_6": "Tattha sammajjanakavāto kacavaraṁ chaḍḍeti, samakaraṇavāto sabbaratanamayaṁ vālikaṁ",
  "atk-s0505a0:253_7": "samaṁ karoti, siñcanakavāto anotattadahato ānetvā udakaṁ siñcati, sugandhakaraṇavāto",
  "atk-s0505a0:253_8": "himavantato sabbesaṁ gandharukkhānaṁ gandhe āneti, ocinakavāto pupphāni ocinitvā",
  "atk-s0505a0:253_9": "pāteti, santharakavāto sabbattha santharati. Sadā paññattāneva cettha āsanāni honti,",
  "atk-s0505a0:253_10": "yesu paccekabuddhuppādadivase uposathadivase ca sabbapaccekabuddhā sannipatitvā nisīdanti.",
  "atk-s0505a0:253_11": "Ayaṁ tattha pakati. Abhisambuddha-paccekabuddho tattha gantvā paññattāsane nisīdati.",
  "atk-s0505a0:253_12": "Tato sace tasmiṁ kāle aññepi paccekabuddhā saṁvijjanti, tepi taṅkhaṇaṁ sannipatitvā",
  "atk-s0505a0:253_13": "paññattāsanesu nisīdanti. Nisīditvā ca kiñcideva samāpattiṁ samāpajjitvā vuṭṭhahanti,",
  "atk-s0505a0:253_14": "tato saṅghatthero adhunāgatapaccekabuddhaṁ sabbesaṁ anumodanatthāya “kathamadhigata”nti",
  "atk-s0505a0:253_15": "kammaṭṭhānaṁ pucchati. Tadāpi so tameva attano udānabyākaraṇagāthaṁ bhāsati. Puna",
  "atk-s0505a0:253_16": "bhagavāpi āyasmatā ānandena puṭṭho tameva gāthaṁ bhāsati, ānando ca saṅgītiyanti",
  "atk-s0505a0:253_17": "evamekekā gāthā paccekasambodhiabhisambuddhaṭṭhāne, mañjūsakamāḷe, ānandena pucchitakāle,",
  "atk-s0505a0:253_18": "saṅgītiyanti catukkhattuṁ bhāsitā hotīti.",
  "atk-s0505a0:254": "Paṭhamagāthāvaṇṇanā samattā.",
  "atk-s0505a0:255_0": "36.Saṁsaggajātassāti kā uppatti? Ayampi paccekabodhisatto kassapassa bhagavato sāsane",
  "atk-s0505a0:255_1": "vīsati vassasahassāni purimanayeneva samaṇadhammaṁ karonto kasiṇaparikammaṁ katvā,",
  "atk-s0505a0:255_2": "paṭhamajjhānaṁ nibbattetvā, nāmarūpaṁ vavatthapetvā, lakkhaṇasammasanaṁ katvā, ariyamaggaṁ",
  "atk-s0505a0:255_3": "anadhigamma brahmaloke nibbatti. So tato cuto bārāṇasirañño aggamahesiyā kucchimhi",
  "atk-s0505a0:255_4": "uppajjitvā purimanayeneva vaḍḍhamāno yato pabhuti “ayaṁ itthī ayaṁ puriso”ti visesaṁ",
  "atk-s0505a0:255_5": "aññāsi, tatupādāya itthīnaṁ hatthe na ramati, ucchādananhāpanamaṇḍanādimattampi na",
  "atk-s0505a0:255_6": "sahati. Taṁ purisā eva posenti, thaññapāyanakāle dhātiyo kañcukaṁ paṭimuñcitvā purisavesena",
  "atk-s0505a0:255_7": "thaññaṁ pāyenti. So itthīnaṁ gandhaṁ ghāyitvā saddaṁ vā sutvā rodati, viññutaṁ pattopi",
  "atk-s0505a0:255_8": "itthiyo passituṁ na icchati, tena taṁ anitthigandhotveva sañjāniṁsu.",
  "atk-s0505a0:256_0": "Tasmiṁ soḷasavassuddesike jāte rājā “kulavaṁsaṁ saṇṭhapessāmī”ti nānākulehi tassa",
  "atk-s0505a0:256_1": "anurūpā kaññāyo ānetvā aññataraṁ amaccaṁ āṇāpesi “kumāraṁ ramāpehī”ti. Amacco upāyena",
  "atk-s0505a0:256_2": "taṁ ramāpetukāmo tassa avidūre sāṇipākāraṁ parikkhipāpetvā nāṭakāni payojāpesi. Kumāro",
  "atk-s0505a0:256_3": "gītavāditasaddaṁ sutvā – “kasseso saddo”ti āha. Amacco “taveso, deva, nāṭakitthīnaṁ",
  "atk-s0505a0:256_4": "saddo, puññavantānaṁ īdisāni nāṭakāni honti, abhirama, deva, mahāpuññosi tva”nti",
  "atk-s0505a0:256_5": "āha. Kumāro amaccaṁ daṇḍena tāḷāpetvā nikkaḍḍhāpesi. So rañño ārocesi. Rājā kumārassa",
  "atk-s0505a0:256_6": "mātarā saha gantvā, kumāraṁ khamāpetvā, puna amaccaṁ appesi. Kumāro tehi atinippīḷiyamāno",
  "atk-s0505a0:256_7": "seṭṭhasuvaṇṇaṁ datvā suvaṇṇakāre āṇāpesi – “sundaraṁ itthirūpaṁ karothā”ti. Te vissakammunā",
  "atk-s0505a0:256_8": "nimmitasadisaṁ sabbālaṅkāravibhūsitaṁ itthirūpaṁ katvā dassesuṁ. Kumāro disvā vimhayena",
  "atk-s0505a0:256_9": "sīsaṁ cāletvā mātāpitūnaṁ pesesi “yadi īdisiṁ itthiṁ labhissāmi, gaṇhissāmī”ti. Mātāpitaro",
  "atk-s0505a0:256_10": "“amhākaṁ putto mahāpuñño, avassaṁ tena saha katapuññā kāci dārikā loke uppannā bhavissatī”ti",
  "atk-s0505a0:256_11": "taṁ suvaṇṇarūpaṁ rathaṁ āropetvā amaccānaṁ appesuṁ “gacchatha, īdisiṁ dārikaṁ gavesathā”ti.",
  "atk-s0505a0:256_12": "Te gahetvā soḷasa mahājanapade vicarantā taṁ taṁ gāmaṁ gantvā udakatitthādīsu yattha",
  "atk-s0505a0:256_13": "yattha janasamūhaṁ passanti, tattha tattha devataṁ viya suvaṇṇarūpaṁ ṭhapetvā nānāpupphavatthālaṅkārehi",
  "atk-s0505a0:256_14": "pūjaṁ katvā, vitānaṁ bandhitvā, ekamantaṁ tiṭṭhanti – “yadi kenaci evarūpā diṭṭhapubbā",
  "atk-s0505a0:256_15": "bhavissati, so kathaṁ samuṭṭhāpessatī”ti? Etenupāyena aññatra maddaraṭṭhā sabbe janapade",
  "atk-s0505a0:256_16": "āhiṇḍitvā taṁ “khuddakaraṭṭha”nti avamaññamānā tattha paṭhamaṁ agantvā nivattiṁsu.",
  "atk-s0505a0:257_0": "Tato nesaṁ ahosi “maddaraṭṭhampi tāva gacchāma, mā no bārāṇasiṁ paviṭṭhepi rājā puna",
  "atk-s0505a0:257_1": "pāhesī”ti maddaraṭṭhe sāgalanagaraṁ agamaṁsu. Sāgalanagare ca maddavo nāma rājā.",
  "atk-s0505a0:257_2": "Tassa dhītā soḷasavassuddesikā abhirūpā hoti. Tassā vaṇṇadāsiyo nhānodakatthāya titthaṁ",
  "atk-s0505a0:257_3": "gatā. Tattha amaccehi ṭhapitaṁ taṁ suvaṇṇarūpaṁ dūratova disvā “amhe udakatthāya",
  "atk-s0505a0:257_4": "pesetvā rājaputtī sayameva āgatā”ti bhaṇantiyo samīpaṁ gantvā “nāyaṁ sāminī, amhākaṁ",
  "atk-s0505a0:257_5": "sāminī ito abhirūpatarā”ti āhaṁsu. Amaccā taṁ sutvā rājānaṁ upasaṅkamitvā anurūpena",
  "atk-s0505a0:257_6": "nayena dārikaṁ yāciṁsu, sopi adāsi. Tato bārāṇasirañño pāhesuṁ “laddhā dārikā, sāmaṁ",
  "atk-s0505a0:257_7": "āgacchissati, udāhu amheva ānemā”ti? So ca “mayi āgacchante janapadapīḷā bhavissati,",
  "atk-s0505a0:257_8": "tumheva ānethā”ti pesesi.",
  "atk-s0505a0:258_0": "Amaccā dārikaṁ gahetvā nagarā nikkhamitvā kumārassa pāhesuṁ – “laddhā suvaṇṇarūpasadisī",
  "atk-s0505a0:258_1": "dārikā”ti. Kumāro sutvāva rāgena abhibhūto paṭhamajjhānā parihāyi. So dūtaparamparaṁ",
  "atk-s0505a0:258_2": "pesesi “sīghaṁ ānetha, sīghaṁ ānethā”ti. Te sabbattha ekarattivāseneva bārāṇasiṁ",
  "atk-s0505a0:258_3": "patvā bahinagare ṭhitā rañño pāhesuṁ – “ajja pavisitabbaṁ, no”ti? Rājā “seṭṭhakulā",
  "atk-s0505a0:258_4": "ānītā dārikā, maṅgalakiriyaṁ katvā mahāsakkārena pavesessāma, uyyānaṁ tāva naṁ nethā”ti",
  "atk-s0505a0:258_5": "āṇāpesi. Te tathā akaṁsu. Sā accantasukhumālā yānugghātena ubbāḷhā addhānaparissamena",
  "atk-s0505a0:258_6": "uppannavātarogā milātamālā viya hutvā rattiṁyeva kālamakāsi. Amaccā “sakkārā paribhaṭṭhamhā”ti",
  "atk-s0505a0:258_7": "parideviṁsu. Rājā ca nāgarā ca “kulavaṁso vinaṭṭho”ti parideviṁsu. Nagare mahākolāhalaṁ",
  "atk-s0505a0:258_8": "ahosi. Kumārassa sutamatteyeva mahāsoko udapādi. Tato kumāro sokassa mūlaṁ khaṇitumāraddho.",
  "atk-s0505a0:258_9": "So cintesi – “ayaṁ soko nāma na ajātassa hoti, jātassa pana hoti, tasmā jātiṁ paṭicca",
  "atk-s0505a0:258_10": "soko”ti. “Jāti pana kiṁ paṭiccā”ti? Tato “bhavaṁ paṭicca jātī”ti evaṁ pubbabhāvanānubhāvena",
  "atk-s0505a0:258_11": "yoniso manasikaronto anulomapaṭilomapaṭiccasamuppādaṁ disvā saṅkhāre sammasanto tattheva",
  "atk-s0505a0:258_12": "nisinno paccekabodhiṁ sacchākāsi. Taṁ maggaphalasukhena sukhitaṁ santindriyaṁ santamānasaṁ",
  "atk-s0505a0:258_13": "nisinnaṁ disvā, paṇipātaṁ katvā, amaccā āhaṁsu – “mā soci, deva, mahanto jambudīpo,",
  "atk-s0505a0:258_14": "aññaṁ tato sundarataraṁ ānessāmā”ti. So āha – “nāhaṁ socako, nissoko paccekabuddho",
  "atk-s0505a0:258_15": "aha”nti. Ito paraṁ sabbaṁ purimagāthāsadisameva ṭhapetvā gāthāvaṇṇanaṁ.",
  "atk-s0505a0:259_0": "Gāthāvaṇṇanāyaṁ pana saṁsaggajātassāti jātasaṁsaggassa. Tattha dassana, savana, kāya,",
  "atk-s0505a0:259_1": "samullapana, sambhogasaṁsaggavasena pañcavidho saṁsaggo. Tattha aññamaññaṁ disvā",
  "atk-s0505a0:259_2": "cakkhuviññāṇavīthivasena uppannarāgo dassanasaṁsaggo nāma. Tattha sīhaḷadīpe kāḷadīghavāpīgāme",
  "atk-s0505a0:259_3": "piṇḍāya carantaṁ kalyāṇavihāravāsīdīghabhāṇakadaharabhikkhuṁ disvā paṭibaddhacittā",
  "atk-s0505a0:259_4": "kenaci upāyena taṁ alabhitvā, kālakatā kuṭumbiyadhītā, tassā nivāsanacoḷakhaṇḍaṁ",
  "atk-s0505a0:259_5": "disvā “evarūpavatthadhāriniyā nāma saddhiṁ saṁvāsaṁ nālattha”nti hadayaṁ phāletvā",
  "atk-s0505a0:259_6": "kālakato. So eva ca daharo nidassanaṁ.",
  "atk-s0505a0:260_0": "Parehi pana kathiyamānaṁ rūpādisampattiṁ attanā vā hasitalapitagītasaddaṁ sutvā sotaviññāṇavīthivasena",
  "atk-s0505a0:260_1": "uppanno rāgo savanasaṁsaggo nāma. Tatrāpi girigāmavāsīkammāradhītāya pañcahi kumārīhi",
  "atk-s0505a0:260_2": "saddhiṁ padumassaraṁ gantvā, nhatvā mālaṁ āropetvā, uccāsaddena gāyantiyā ākāsena",
  "atk-s0505a0:260_3": "gacchanto saddaṁ sutvā kāmarāgena visesā parihāyitvā anayabyasanaṁ patto pañcaggaḷaleṇavāsī",
  "atk-s0505a0:260_4": "tissadaharo nidassanaṁ.",
  "atk-s0505a0:261_0": "Aññamaññaṁ aṅgaparāmasanena uppannarāgo kāyasaṁsaggo nāma. Dhammagāyanadaharabhikkhu",
  "atk-s0505a0:261_1": "cettha nidassanaṁ. Mahāvihāre kira daharabhikkhu dhammaṁ bhāsati. Tattha mahājane",
  "atk-s0505a0:261_2": "āgate rājāpi agamāsi saddhiṁ antepurena. Tato rājadhītāya tassa rūpañca saddañca",
  "atk-s0505a0:261_3": "āgamma balavarāgo uppanno, tassa ca daharassāpi. Taṁ disvā rājā sallakkhetvā sāṇipākārena",
  "atk-s0505a0:261_4": "parikkhipāpesi. Te aññamaññaṁ parāmasitvā āliṅgiṁsu. Puna sāṇipākāraṁ apanetvā passantā",
  "atk-s0505a0:261_5": "dvepi kālakateyeva addasaṁsūti.",
  "atk-s0505a0:262_0": "Aññamaññaṁ ālapanasamullapane uppanno rāgo pana samullapanasaṁsaggo nāma. Bhikkhubhikkhunīhi",
  "atk-s0505a0:262_1": "saddhiṁ paribhogakaraṇe uppannarāgo sambhogasaṁsaggo nāma. Dvīsupi cetesu pārājikappatto",
  "atk-s0505a0:262_2": "bhikkhu ca bhikkhunī ca nidassanaṁ. Maricivaṭṭināmamahāvihāramahe kira duṭṭhagāmaṇi",
  "atk-s0505a0:262_3": "abhayamahārājā mahādānaṁ paṭiyādetvā ubhatosaṅghaṁ parivisati. Tattha uṇhayāguyā",
  "atk-s0505a0:262_4": "dinnāya saṅghanavakasāmaṇerī anādhārakassa saṅghanavakasāmaṇerassa dantavalayaṁ datvā",
  "atk-s0505a0:262_5": "samullāpaṁ akāsi. Te ubhopi upasampajjitvā saṭṭhivassā hutvā paratīraṁ gatā aññamaññaṁ",
  "atk-s0505a0:262_6": "samullāpena pubbasaññaṁ paṭilabhitvā tāvadeva jātasinehā sikkhāpadaṁ vītikkamitvā pārājikā ahesunti.",
  "atk-s0505a0:263_0": "Evaṁ pañcavidhe saṁsagge yena kenaci saṁsaggena jātasaṁsaggassa bhavati sneho, purimarāgapaccayā",
  "atk-s0505a0:263_1": "balavarāgo uppajjati. Tato snehanvayaṁ dukkhamidaṁ pahoti tameva snehaṁ anugacchantaṁ",
  "atk-s0505a0:263_2": "sandiṭṭhikasamparāyikasokaparidevādinānappakārakaṁ dukkhamidaṁ pahoti, nibbattati,",
  "atk-s0505a0:263_3": "bhavati, jāyati. Apare pana “ārammaṇe cittassa vossaggo saṁsaggo”ti bhaṇanti. Tato",
  "atk-s0505a0:263_4": "sneho, snehā dukkhamidanti.",
  "atk-s0505a0:264_0": "Evamatthappabhedaṁ imaṁ aḍḍhagāthaṁ vatvā so paccekabuddho āha – “svāhaṁ yamidaṁ",
  "atk-s0505a0:264_1": "snehanvayaṁ sokādidukkhaṁ pahoti, tassa dukkhassa mūlaṁ khananto paccekasambodhimadhigato”ti.",
  "atk-s0505a0:264_2": "Evaṁ vutte te amaccā āhaṁsu – “amhehi dāni, bhante, kiṁ kātabba”nti? Tato so āha",
  "atk-s0505a0:264_3": "– “tumhe vā aññe vā yo imamhā dukkhā muccitukāmo, so sabbopi ādīnavaṁ snehajaṁ pekkhamāno,",
  "atk-s0505a0:264_4": "eko care khaggavisāṇakappo”ti. Ettha ca yaṁ “snehanvayaṁ dukkhamidaṁ pahotī”ti vuttaṁ",
  "atk-s0505a0:264_5": "“tadeva sandhāya ādīnavaṁ snehajaṁ pekkhamāno”ti idaṁ vuttanti veditabbaṁ. Atha vā",
  "atk-s0505a0:264_6": "yathāvuttena saṁsaggena saṁsaggajātassa bhavati sneho, snehanvayaṁ dukkhamidaṁ pahoti,",
  "atk-s0505a0:264_7": "etaṁ yathābhūtaṁ ādīnavaṁ snehajaṁ pekkhamāno ahaṁ adhigatoti. Evaṁ abhisambandhitvā",
  "atk-s0505a0:264_8": "catutthapādo pubbe vuttanayeneva udānavasena vuttopi veditabbo. Tato paraṁ sabbaṁ",
  "atk-s0505a0:264_9": "purimagāthāya vuttasadisamevāti.",
  "atk-s0505a0:265": "Saṁsaggagāthāvaṇṇanā samattā.",
  "atk-s0505a0:266_0": "37.Mitte suhajjeti kā uppatti? Ayaṁ paccekabodhisatto purimagāthāya vuttanayeneva",
  "atk-s0505a0:266_1": "uppajjitvā bārāṇasiyaṁ rajjaṁ kārento paṭhamaṁ jhānaṁ nibbattetvā “kiṁ samaṇadhammo",
  "atk-s0505a0:266_2": "varo, rajjaṁ vara”nti vīmaṁsitvā catunnaṁ amaccānaṁ hatthe rajjaṁ niyyātetvā samaṇadhammaṁ",
  "atk-s0505a0:266_3": "karoti. Amaccā “dhammena samena karothā”ti vuttāpi lañjaṁ gahetvā adhammena karonti.",
  "atk-s0505a0:266_4": "Te lañjaṁ gahetvā sāmike parājentā ekadā aññataraṁ rājavallabhaṁ parājesuṁ. So rañño",
  "atk-s0505a0:266_5": "bhattahārakena saddhiṁ pavisitvā sabbaṁ ārocesi. Rājā dutiyadivase sayaṁ vinicchayaṭṭhānaṁ",
  "atk-s0505a0:266_6": "agamāsi. Tato mahājanakāyā – “amaccā sāmike asāmike karontī”ti mahāsaddaṁ karontā",
  "atk-s0505a0:266_7": "mahāyuddhaṁ viya akaṁsu. Atha rājā vinicchayaṭṭhānā vuṭṭhāya pāsādaṁ abhiruhitvā",
  "atk-s0505a0:266_8": "samāpattiṁ appetuṁ nisinno tena saddena vikkhittacitto na sakkoti appetuṁ. So “kiṁ",
  "atk-s0505a0:266_9": "me rajjena, samaṇadhammo varo”ti rajjasukhaṁ pahāya puna samāpattiṁ nibbattetvā pubbe",
  "atk-s0505a0:266_10": "vuttanayeneva vipassanto paccekasambodhiṁ sacchākāsi. Kammaṭṭhānañca pucchito imaṁ gāthaṁ abhāsi –",
  "atk-s0505a0:267": "“Mitte suhajje anukampamāno, hāpeti atthaṁ paṭibaddhacitto;",
  "atk-s0505a0:268": "Etaṁ bhayaṁ santhave pekkhamāno, eko care khaggavisāṇakappo”ti.",
  "atk-s0505a0:269_0": "Tattha mettāyanavasena mittā. Suhadayabhāvena suhajjā. Keci hi ekantahitakāmatāya",
  "atk-s0505a0:269_1": "mittāva honti, na suhajjā. Keci gamanāgamanaṭṭhānanisajjāsamullāpādīsu hadayasukhajananena",
  "atk-s0505a0:269_2": "suhajjāva honti, na mittā. Keci tadubhayavasena suhajjā ceva mittā ca. Te duvidhā",
  "atk-s0505a0:269_3": "honti – agāriyā anagāriyā ca. Tattha agāriyā tividhā honti – upakāro, samānasukhadukkho,",
  "atk-s0505a0:269_4": "anukampakoti. Anagāriyā visesena atthakkhāyino eva. Te catūhi aṅgehi samannāgatā honti. Yathāha –",
  "atk-s0505a0:270_0": "“Catūhi kho, gahapatiputta, ṭhānehi upakāro mitto suhado veditabbo – pamattaṁ rakkhati,",
  "atk-s0505a0:270_1": "pamattassa sāpateyyaṁ rakkhati, bhītassa saraṇaṁ hoti, uppannesu kiccakaraṇīyesu",
  "atk-s0505a0:270_2": "taddiguṇaṁ bhogaṁ anuppadeti”.",
  "atk-s0505a0:271": "Tathā –",
  "atk-s0505a0:272_0": "“Catūhi kho, gahapatiputta, ṭhānehi samānasukhadukkho mitto suhado veditabbo – guyhamassa",
  "atk-s0505a0:272_1": "ācikkhati, guyhamassa parigūhati, āpadāsu na vijahati, jīvitampissa atthāya pariccattaṁ hoti”.",
  "atk-s0505a0:273": "Tathā –",
  "atk-s0505a0:274": "“Catūhi kho, gahapatiputta, ṭhānehi anukampako mitto suhado veditabbo – abhavenassa na nandati, bhavenassa nandati, avaṇṇaṁ bhaṇamānaṁ nivāreti, vaṇṇaṁ bhaṇamānaṁ pasaṁsati”.",
  "atk-s0505a0:275": "Tathā –",
  "atk-s0505a0:276": "“Catūhi kho, gahapatiputta, ṭhānehi atthakkhāyī mitto suhado veditabbo – pāpā nivāreti, kalyāṇe niveseti, assutaṁ sāveti, saggassa maggaṁ ācikkhatī”ti.",
  "atk-s0505a0:277": "Tesvidha agāriyā adhippetā. Atthato pana sabbepi yujjanti. Te mitte suhajje. Anukampamānoti anudayamāno. Tesaṁ sukhaṁ upasaṁharitukāmo dukkhaṁ apaharitukāmo ca.",
  "atk-s0505a0:278_0": "Hāpeti atthanti diṭṭhadhammikasamparāyikaparamatthavasena tividhaṁ, tathā attatthaparatthaubhayatthavasenāpi",
  "atk-s0505a0:278_1": "tividhaṁ. Atthaṁ laddhavināsanena aladdhānuppādanenāti dvidhāpi hāpeti vināseti.",
  "atk-s0505a0:278_2": "Paṭibaddhacittoti “ahaṁ imaṁ vinā na jīvāmi, esa me gati, esa me parāyaṇa”nti evaṁ",
  "atk-s0505a0:278_3": "attānaṁ nīce ṭhāne ṭhapentopi paṭibaddhacitto hoti. “Ime maṁ vinā na jīvanti, ahaṁ",
  "atk-s0505a0:278_4": "tesaṁ gati, tesaṁ parāyaṇa”nti evaṁ attānaṁ ucce ṭhāne ṭhapentopi paṭibaddhacitto",
  "atk-s0505a0:278_5": "hoti. Idha pana evaṁ paṭibaddhacitto adhippeto. Etaṁ bhayanti etaṁ atthahāpanabhayaṁ,",
  "atk-s0505a0:278_6": "attano samāpattihāniṁ sandhāya vuttaṁ. Santhaveti tividho santhavo – taṇhādiṭṭhimittasanthavavasena.",
  "atk-s0505a0:278_7": "Tattha aṭṭhasatappabhedāpi taṇhā taṇhāsanthavo, dvāsaṭṭhibhedāpi diṭṭhi diṭṭhisanthavo,",
  "atk-s0505a0:278_8": "paṭibaddhacittatāya mittānukampanā mittasanthavo. So idhādhippeto. Tena hissa samāpatti",
  "atk-s0505a0:278_9": "parihīnā. Tenāha – “etaṁ bhayaṁ santhave pekkhamāno ahamadhigato”ti. Sesaṁ vuttasadisamevāti veditabbanti.",
  "atk-s0505a0:279": "Mittasuhajjagāthāvaṇṇanā samattā.",
  "atk-s0505a0:280_0": "38.Vaṁso visāloti kā uppatti? Pubbe kira kassapassa bhagavato sāsane tayo paccekabodhisattā",
  "atk-s0505a0:280_1": "pabbajitvā vīsati vassasahassāni gatapaccāgatavattaṁ pūretvā devaloke uppannā. Tato",
  "atk-s0505a0:280_2": "cavitvā tesaṁ jeṭṭhako bārāṇasirājakule nibbatto, itare paccantarājakulesu. Te ubhopi",
  "atk-s0505a0:280_3": "kammaṭṭhānaṁ uggaṇhitvā, rajjaṁ pahāya pabbajitvā, anukkamena paccekabuddhā hutvā,",
  "atk-s0505a0:280_4": "nandamūlakapabbhāre vasantā ekadivasaṁ samāpattito vuṭṭhāya “mayaṁ kiṁ kammaṁ katvā",
  "atk-s0505a0:280_5": "imaṁ lokuttarasukhaṁ anuppattā”ti āvajjetvā paccavekkhamānā kassapabuddhakāle attano",
  "atk-s0505a0:280_6": "cariyaṁ addasaṁsu. Tato “tatiyo kuhi”nti āvajjentā bārāṇasiyaṁ rajjaṁ kārentaṁ disvā",
  "atk-s0505a0:280_7": "tassa guṇe saritvā “so pakatiyāva appicchatādiguṇasamannāgato ahosi, amhākaññeva",
  "atk-s0505a0:280_8": "ovādako vattā vacanakkhamo pāpagarahī, handa, naṁ ārammaṇaṁ dassetvā mocessāmā”ti",
  "atk-s0505a0:280_9": "okāsaṁ gavesantā taṁ ekadivasaṁ sabbālaṅkāravibhūsitaṁ uyyānaṁ gacchantaṁ disvā ākāsenāgantvā",
  "atk-s0505a0:280_10": "uyyānadvāre veḷugumbamūle aṭṭhaṁsu. Mahājano atitto rājadassanena rājānaṁ oloketi.",
  "atk-s0505a0:280_11": "Tato rājā “atthi nu kho koci mama dassane abyāvaṭo”ti olokento paccekabuddhe addakkhi.",
  "atk-s0505a0:280_12": "Saha dassaneneva cassa tesu sineho uppajji.",
  "atk-s0505a0:281_0": "So hatthikkhandhā oruyha santena upacārena te upasaṅkamitvā “bhante, kiṁ nāmā tumhe”ti",
  "atk-s0505a0:281_1": "pucchi. Te āhaṁsu “mayaṁ, mahārāja, asajjamānā nāmā”ti. “Bhante, ‘asajjamānā’ti etassa",
  "atk-s0505a0:281_2": "ko attho”ti? “Alagganattho, mahārājā”ti. Tato taṁ veḷugumbaṁ dassentā āhaṁsu – “seyyathāpi,",
  "atk-s0505a0:281_3": "mahārāja, imaṁ veḷugumbaṁ sabbaso mūlakhandhasākhānusākhāhi saṁsibbitvā ṭhitaṁ asihattho",
  "atk-s0505a0:281_4": "puriso mūle chetvā āviñchanto na sakkuṇeyya uddharituṁ, evameva tvaṁ anto ca bahi",
  "atk-s0505a0:281_5": "ca jaṭāya jaṭito āsattavisatto tattha laggo. Seyyathāpi vā panassa vemajjhagatopi",
  "atk-s0505a0:281_6": "ayaṁ vaṁsakaḷīro asañjātasākhattā kenaci alaggo ṭhito, sakkā ca pana agge vā mūle",
  "atk-s0505a0:281_7": "vā chetvā uddharituṁ, evameva mayaṁ katthaci asajjamānā sabbadisā gacchāmā”ti tāvadeva",
  "atk-s0505a0:281_8": "catutthajjhānaṁ samāpajjitvā passato eva rañño ākāsena nandamūlakapabbhāraṁ agamaṁsu.",
  "atk-s0505a0:281_9": "Tato rājā cintesi – “kadā nu kho ahampi evaṁ asajjamāno bhaveyya”nti tattheva nisīditvā",
  "atk-s0505a0:281_10": "vipassanto paccekabodhiṁ sacchākāsi. Purimanayeneva kammaṭṭhānaṁ pucchito imaṁ gāthaṁ abhāsi –",
  "atk-s0505a0:282": "“Vaṁso visālova yathā visatto, puttesu dāresu ca yā apekkhā;",
  "atk-s0505a0:283": "Vaṁsakkaḷīrova asajjamāno, eko care khaggavisāṇakappo”ti.",
  "atk-s0505a0:284_0": "Tattha vaṁsoti veḷu. Visāloti vitthiṇṇo. Cakāro avadhāraṇattho, evakāro vā ayaṁ,",
  "atk-s0505a0:284_1": "sandhivasenettha ekāro naṭṭho. Tassa parapadena sambandho, taṁ pacchā yojessāma.",
  "atk-s0505a0:284_2": "Yathāti paṭibhāge. Visattoti laggo, jaṭito saṁsibbito. Puttesu dāresu cāti puttadhītubhariyāsu.",
  "atk-s0505a0:284_3": "Yā apekkhāti yā taṇhā yo sneho. Vaṁsakkaḷīrova asajjamānoti vaṁsakaḷīro viya alaggamāno.",
  "atk-s0505a0:284_4": "Kiṁ vuttaṁ hoti? Yathā vaṁso visālo visatto eva hoti, puttesu dāresu ca yā apekkhā,",
  "atk-s0505a0:284_5": "sāpi evaṁ tāni vatthūni saṁsibbitvā ṭhitattā visattā eva. Svāhaṁ tāya apekkhāya apekkhavā",
  "atk-s0505a0:284_6": "visālo vaṁso viya visattoti evaṁ apekkhāya ādīnavaṁ disvā taṁ apekkhaṁ maggañāṇena",
  "atk-s0505a0:284_7": "chindanto ayaṁ vaṁsakaḷīrova rūpādīsu vā lobhādīsu vā kāmabhavādīsu vā diṭṭhādīsu",
  "atk-s0505a0:284_8": "vā taṇhāmānadiṭṭhivasena asajjamāno paccekabodhiṁ adhigatoti. Sesaṁ purimanayeneva veditabbanti.",
  "atk-s0505a0:285": "Vaṁsakaḷīragāthāvaṇṇanā samattā.",
  "atk-s0505a0:286_0": "39.Migoaraññamhīti kā uppatti? Eko kira bhikkhu kassapassa bhagavato sāsane yogāvacaro",
  "atk-s0505a0:286_1": "kālaṁ katvā, bārāṇasiyaṁ seṭṭhikule uppanno aḍḍhe mahaddhane mahābhoge, so subhago",
  "atk-s0505a0:286_2": "ahosi. Tato paradāriko hutvā tattha kālakato niraye nibbatto tattha paccitvā vipākāvasesena",
  "atk-s0505a0:286_3": "seṭṭhibhariyāya kucchimhi itthipaṭisandhiṁ aggahesi. Nirayato āgatānaṁ gattāni uṇhāni",
  "atk-s0505a0:286_4": "honti. Tena seṭṭhibhariyā ḍayhamānena udarena kicchena kasirena taṁ gabbhaṁ dhāretvā",
  "atk-s0505a0:286_5": "kālena dārikaṁ vijāyi. Sā jātadivasato pabhuti mātāpitūnaṁ sesabandhuparijanānañca",
  "atk-s0505a0:286_6": "dessā ahosi. Vayappattā ca yamhi kule dinnā, tatthāpi sāmikasassusasurānaṁ dessāva",
  "atk-s0505a0:286_7": "ahosi appiyā amanāpā. Atha nakkhatte ghosite seṭṭhiputto tāya saddhiṁ kīḷituṁ anicchanto",
  "atk-s0505a0:286_8": "vesiṁ ānetvā kīḷati. Sā taṁ dāsīnaṁ santikā sutvā seṭṭhiputtaṁ upasaṅkamitvā nānappakārehi",
  "atk-s0505a0:286_9": "anunayitvā āha – “ayyaputta, itthī nāma sacepi dasannaṁ rājūnaṁ kaniṭṭhā hoti, cakkavattino",
  "atk-s0505a0:286_10": "vā dhītā, tathāpi sāmikassa pesanakarā hoti. Sāmike anālapante sūle āropitā viya",
  "atk-s0505a0:286_11": "dukkhaṁ paṭisaṁvedeti. Sace ahaṁ anuggahārahā, anuggahetabbā. No ce, vissajjetabbā,",
  "atk-s0505a0:286_12": "attano ñātikulaṁ gamissāmī”ti. Seṭṭhiputto – “hotu, bhadde, mā soci, kīḷanasajjā",
  "atk-s0505a0:286_13": "hohi, nakkhattaṁ kīḷissāmā”ti āha. Seṭṭhidhītā tāvatakenapi sallāpamattena ussāhajātā",
  "atk-s0505a0:286_14": "“sve nakkhattaṁ kīḷissāmī”ti bahuṁ khajjabhojjaṁ paṭiyādeti. Seṭṭhiputto dutiyadivase",
  "atk-s0505a0:286_15": "anārocetvāva kīḷanaṭṭhānaṁ gato. Sā “idāni pesessati, idāni pesessatī”ti maggaṁ olokentī",
  "atk-s0505a0:286_16": "nisinnā ussūraṁ disvā manusse pesesi. Te paccāgantvā “seṭṭhiputto gato”ti ārocesuṁ.",
  "atk-s0505a0:286_17": "Sā sabbaṁ taṁ paṭiyāditaṁ ādāya yānaṁ abhiruhitvā uyyānaṁ gantuṁ āraddhā.",
  "atk-s0505a0:287_0": "Atha nandamūlakapabbhāre paccekasambuddho sattame divase nirodhā vuṭṭhāya anotatte",
  "atk-s0505a0:287_1": "mukhaṁ dhovitvā nāgalatādantapoṇaṁ khāditvā “kattha ajja bhikkhaṁ carissāmī”ti āvajjento",
  "atk-s0505a0:287_2": "taṁ seṭṭhidhītaraṁ disvā “imissā mayi sakkāraṁ karitvā taṁ kammaṁ parikkhayaṁ gamissatī”ti",
  "atk-s0505a0:287_3": "ñatvā pabbhārasamīpe saṭṭhiyojanaṁ manosilātalaṁ, tattha ṭhatvā nivāsetvā pattacīvaramādāya",
  "atk-s0505a0:287_4": "abhiññāpādakajjhānaṁ samāpajjitvā ākāsenāgantvā tassā paṭipathe oruyha bārāṇasībhimukho",
  "atk-s0505a0:287_5": "agamāsi. Taṁ disvā dāsiyo seṭṭhidhītāya ārocesuṁ. Sā yānā oruyha sakkaccaṁ vanditvā,",
  "atk-s0505a0:287_6": "pattaṁ gahetvā, sabbarasasampannena khādanīyabhojanīyena pūretvā, padumapupphena",
  "atk-s0505a0:287_7": "paṭicchādetvā heṭṭhāpi padumapupphaṁ katvā, pupphakalāpaṁ hatthena gahetvā, paccekabuddhaṁ",
  "atk-s0505a0:287_8": "upasaṅkamitvā, tassa hatthe pattaṁ datvā, vanditvā, pupphakalāpahatthā patthesi “bhante,",
  "atk-s0505a0:287_9": "yathā idaṁ pupphaṁ, evāhaṁ yattha yattha uppajjāmi, tattha tattha mahājanassa piyā",
  "atk-s0505a0:287_10": "bhaveyyaṁ manāpā”ti. Evaṁ patthetvā dutiyaṁ patthesi “bhante, dukkho gabbhavāso,",
  "atk-s0505a0:287_11": "taṁ anupagamma padumapupphe evaṁ paṭisandhi bhaveyyā”ti. Tatiyampi patthesi “bhante,",
  "atk-s0505a0:287_12": "jigucchanīyo mātugāmo, cakkavattidhītāpi paravasaṁ gacchati, tasmā ahaṁ itthibhāvaṁ",
  "atk-s0505a0:287_13": "anupagamma puriso bhaveyya”nti. Catutthampi patthesi “bhante, imaṁ saṁsāradukkhaṁ",
  "atk-s0505a0:287_14": "atikkamma pariyosāne tumhehi pattaṁ amataṁ pāpuṇeyya”nti.",
  "atk-s0505a0:288_0": "Evaṁ caturo paṇidhayo katvā, taṁ padumapupphakalāpaṁ pūjetvā, paccekabuddhassa pañcapatiṭṭhitena",
  "atk-s0505a0:288_1": "vanditvā “pupphasadiso eva me gandho ceva vaṇṇo ca hotū”ti imaṁ pañcamaṁ paṇidhiṁ",
  "atk-s0505a0:288_2": "akāsi. Tato paccekabuddho pattaṁ pupphakalāpañca gahetvā ākāse ṭhatvā –",
  "atk-s0505a0:289": "“Icchitaṁ patthitaṁ tuyhaṁ, khippameva samijjhatu;",
  "atk-s0505a0:290": "Sabbe pūrentu saṅkappā, cando pannaraso yathā”ti. –",
  "atk-s0505a0:291_0": "Imāya gāthāya seṭṭhidhītāya anumodanaṁ katvā “seṭṭhidhītā maṁ gacchantaṁ passatū”ti",
  "atk-s0505a0:291_1": "adhiṭṭhahitvā nandamūlakapabbhāraṁ agamāsi. Seṭṭhidhītāya taṁ disvā mahatī pīti uppannā.",
  "atk-s0505a0:291_2": "Bhavantare kataṁ akusalakammaṁ anokāsatāya parikkhīṇaṁ, ciñcambiladhotatambabhājanamiva",
  "atk-s0505a0:291_3": "suddhā jātā. Tāvadeva cassā patikule ñātikule ca sabbo jano tuṭṭho “kiṁ karomā”ti",
  "atk-s0505a0:291_4": "piyavacanāni paṇṇākārāni ca pesesi. Seṭṭhiputto manusse pesesi “sīghaṁ sīghaṁ ānetha",
  "atk-s0505a0:291_5": "seṭṭhidhītaraṁ, ahaṁ vissaritvā uyyānaṁ āgato”ti. Tato pabhuti ca naṁ ure vilittacandanaṁ",
  "atk-s0505a0:291_6": "viya āmuttamuttāhāraṁ viya pupphamālaṁ viya ca piyāyanto parihari.",
  "atk-s0505a0:292_0": "Sā tattha yāvatāyukaṁ issariyabhogasukhaṁ anubhavitvā kālaṁ katvā purisabhāvena devaloke",
  "atk-s0505a0:292_1": "padumapupphe uppajji. So devaputto gacchantopi padumapupphagabbheyeva gacchati, tiṭṭhantopi,",
  "atk-s0505a0:292_2": "nisīdantopi, sayantopi padumagabbheyeva sayati. Mahāpadumadevaputtoti cassa nāmaṁ",
  "atk-s0505a0:292_3": "akaṁsu. Evaṁ so tena iddhānubhāvena anulomapaṭilomaṁ chadevaloke eva saṁsarati.",
  "atk-s0505a0:293_0": "Tena ca samayena bārāṇasirañño vīsati itthisahassāni honti. Rājā ekissāpi kucchiyaṁ",
  "atk-s0505a0:293_1": "puttaṁ na labhati. Amaccā rājānaṁ viññāpesuṁ “deva, kulavaṁsānupālako putto icchitabbo,",
  "atk-s0505a0:293_2": "atraje avijjamāne khetrajopi kulavaṁsadharo hotī”ti. Rājā “ṭhapetvā mahesiṁ avasesā",
  "atk-s0505a0:293_3": "nāṭakitthiyo sattāhaṁ dhammanāṭakaṁ karothā”ti yathākāmaṁ bahi carāpesi, tathāpi",
  "atk-s0505a0:293_4": "puttaṁ nālattha. Puna amaccā āhaṁsu – “mahārāja, mahesī nāma puññena ca paññāya ca",
  "atk-s0505a0:293_5": "sabbitthīnaṁ aggā, appeva nāma devo mahesiyāpi kucchismiṁ puttaṁ labheyyā”ti. Rājā",
  "atk-s0505a0:293_6": "mahesiyā etamatthaṁ ārocesi. Sā āha – “mahārāja, yā itthī saccavādinī sīlavatī, sā",
  "atk-s0505a0:293_7": "puttaṁ labheyya, hirottapparahitāya kuto putto”ti pāsādaṁ abhiruhitvā pañca sīlāni",
  "atk-s0505a0:293_8": "samādiyitvā punappunaṁ anumajjati. Sīlavatiyā rājadhītāya pañca sīlāni anumajjantiyā",
  "atk-s0505a0:293_9": "puttapatthanācitte uppannamatte sakkassa āsanaṁ santappi.",
  "atk-s0505a0:294_0": "Atha sakko āsanatāpakāraṇaṁ āvajjento etamatthaṁ viditvā “sīlavatiyā rājadhītāya",
  "atk-s0505a0:294_1": "puttavaraṁ demī”ti ākāsenāgantvā deviyā sammukhe ṭhatvā “kiṁ patthesi devī”ti pucchi.",
  "atk-s0505a0:294_2": "“Puttaṁ, mahārājā”ti. “Dammi te, devi, puttaṁ, mā cintayī”ti vatvā devalokaṁ gantvā",
  "atk-s0505a0:294_3": "“atthi nu kho ettha khīṇāyuko”ti āvajjento “ayaṁ mahāpadumo uparidevaloke uppajjituṁ",
  "atk-s0505a0:294_4": "ito cavatī”ti ñatvā tassa vimānaṁ gantvā “tāta mahāpaduma, manussalokaṁ gacchāhī”ti",
  "atk-s0505a0:294_5": "yāci. So āha – “mahārāja, mā evaṁ bhaṇi, jeguccho manussaloko”ti. “Tāta, tvaṁ manussaloke",
  "atk-s0505a0:294_6": "puññaṁ katvā idhūpapanno, tattheva ṭhatvā pāramiyo pūretabbā, gaccha, tātā”ti. “Dukkho,",
  "atk-s0505a0:294_7": "mahārāja, gabbhavāso, na sakkomi tattha vasitu”nti. “Kiṁ te, tāta, gabbhavāsena,",
  "atk-s0505a0:294_8": "tathā hi tvaṁ kammamakāsi, yathā padumagabbheyeva nibbattissasi, gaccha, tātā”ti",
  "atk-s0505a0:294_9": "punappunaṁ vuccamāno adhivāsesi.",
  "atk-s0505a0:295_0": "Tato mahāpadumo devalokā cavitvā bārāṇasirañño uyyāne silāpaṭṭapokkharaṇiyaṁ padumagabbhe",
  "atk-s0505a0:295_1": "nibbatto. Tañca rattiṁ mahesī paccūsasamaye supinantena vīsatiitthisahassaparivutā",
  "atk-s0505a0:295_2": "uyyānaṁ gantvā silāpaṭṭapokkharaṇiyaṁ padumassare puttaṁ laddhā viya ahosi. Sā pabhātāya",
  "atk-s0505a0:295_3": "rattiyā sīlāni rakkhamānā tatheva tattha gantvā ekaṁ padumapupphaṁ addasa. Taṁ neva",
  "atk-s0505a0:295_4": "tīre hoti na gambhīre. Saha dassaneneva cassā tattha puttasineho uppajji. Sā sāmaṁyeva",
  "atk-s0505a0:295_5": "pavisitvā taṁ pupphaṁ aggahesi. Pupphe gahitamatteyeva pattāni vikasiṁsu. Tattha",
  "atk-s0505a0:295_6": "taṭṭake āsittasuvaṇṇapaṭimaṁ viya dārakaṁ addasa. Disvāva “putto me laddho”ti saddaṁ",
  "atk-s0505a0:295_7": "nicchāresi. Mahājano sādhukārasahassāni muñci, rañño ca pesesi. Rājā sutvā “kattha",
  "atk-s0505a0:295_8": "laddho”ti pucchitvā laddhokāsañca sutvā “uyyānañca pokkharaṇiyaṁ padumañca amhākaññeva",
  "atk-s0505a0:295_9": "khettaṁ, tasmā amhākaṁ khette jātattā khetrajo nāmāyaṁ putto”ti vatvā nagaraṁ pavesetvā",
  "atk-s0505a0:295_10": "vīsatisahassaitthiyo dhātikiccaṁ kārāpesi. Yā yā kumārassa ruciṁ ñatvā patthitapatthitaṁ",
  "atk-s0505a0:295_11": "khādanīyaṁ khādāpeti, sā sā sahassaṁ labhati. Sakalabārāṇasī calitā, sabbo jano kumārassa",
  "atk-s0505a0:295_12": "paṇṇākārasahassāni pesesi. Kumāro taṁ taṁ atinetvā “imaṁ khāda, imaṁ bhuñjā”ti vuccamāno",
  "atk-s0505a0:295_13": "bhojanena ubbāḷho ukkaṇṭhito hutvā, gopuradvāraṁ gantvā, lākhāguḷakena kīḷati.",
  "atk-s0505a0:296_0": "Tadā aññataro paccekabuddho bārāṇasiṁ nissāya isipatane vasati. So kālasseva vuṭṭhāya",
  "atk-s0505a0:296_1": "senāsanavattasarīraparikammamanasikārādīni sabbakiccāni katvā, paṭisallānā vuṭṭhito",
  "atk-s0505a0:296_2": "“ajja kattha bhikkhaṁ gahessāmī”ti āvajjento kumārassa sampattiṁ disvā “esa pubbe",
  "atk-s0505a0:296_3": "kiṁ kammaṁ karī”ti vīmaṁsanto “mādisassa piṇḍapātaṁ datvā, catasso patthanā patthesi",
  "atk-s0505a0:296_4": "tattha tisso siddhā, ekā tāva na sijjhati, tassa upāyena ārammaṇaṁ dassemī”ti bhikkhācariyavasena",
  "atk-s0505a0:296_5": "kumārassa santikaṁ agamāsi. Kumāro taṁ disvā “samaṇa, mā idha āgacchi, ime hi tampi",
  "atk-s0505a0:296_6": "‘idaṁ khāda, idaṁ bhuñjā’ti vadeyyu”nti āha. So ekavacaneneva tato nivattitvā attano",
  "atk-s0505a0:296_7": "senāsanaṁ pāvisi. Kumāro parijanaṁ āha – “ayaṁ samaṇo mayā vuttamattova nivatto,",
  "atk-s0505a0:296_8": "kuddho, nu, kho mamā”ti. Tato tehi “pabbajitā nāma, deva, na kodhaparāyaṇā honti,",
  "atk-s0505a0:296_9": "parena pasannamanena yaṁ dinnaṁ hoti, tena yāpentī”ti vuccamānopi “kuddho eva mamāyaṁ",
  "atk-s0505a0:296_10": "samaṇo, khamāpessāmi na”nti mātāpitūnaṁ ārocetvā hatthiṁ abhiruhitvā, mahatā rājānubhāvena",
  "atk-s0505a0:296_11": "isipatanaṁ gantvā, migayūthaṁ disvā, pucchi “kiṁ nāma ete”ti? “Ete, sāmi, migā nāmā”ti.",
  "atk-s0505a0:296_12": "Etesaṁ “imaṁ khādatha, imaṁ bhuñjatha, imaṁ sāyathā”ti vatvā paṭijaggantā atthīti.",
  "atk-s0505a0:296_13": "Natthi sāmi, yattha tiṇodakaṁ sulabhaṁ, tattha vasantīti.",
  "atk-s0505a0:297_0": "Kumāro “yathā ime arakkhiyamānāva yattha icchanti, tattha vasanti, kadā nu, kho,",
  "atk-s0505a0:297_1": "ahampi evaṁ vaseyya”nti etamārammaṇaṁ aggahesi. Paccekabuddhopi tassa āgamanaṁ ñatvā",
  "atk-s0505a0:297_2": "senāsanamaggañca caṅkamañca sammajjitvā, maṭṭhaṁ katvā, ekadvikkhattuṁ caṅkamitvā,",
  "atk-s0505a0:297_3": "padanikkhepaṁ dassetvā, divāvihārokāsañca paṇṇasālañca sammajjitvā, maṭṭhaṁ katvā,",
  "atk-s0505a0:297_4": "pavisanapadanikkhepaṁ dassetvā, nikkhamanapadanikkhepaṁ adassetvā, aññatra agamāsi.",
  "atk-s0505a0:297_5": "Kumāro tattha gantvā taṁ padesaṁ sammajjitvā maṭṭhaṁ kataṁ disvā “vasati maññe ettha",
  "atk-s0505a0:297_6": "so paccekabuddho”ti parijanena bhāsitaṁ sutvā āha – “pātopi so samaṇo kuddho, idāni",
  "atk-s0505a0:297_7": "hatthiassādīhi attano okāsaṁ akkantaṁ disvā, suṭṭhutaraṁ kujjheyya, idheva tumhe",
  "atk-s0505a0:297_8": "tiṭṭhathā”ti hatthikkhandhā oruyha ekakova senāsanaṁ paviṭṭho vattasīsena susammaṭṭhokāse",
  "atk-s0505a0:297_9": "padanikkhepaṁ disvā, “ayaṁ samaṇo ettha caṅkamanto na vaṇijjādikammaṁ cintesi, addhā",
  "atk-s0505a0:297_10": "attano hitameva cintesi maññe”ti pasannamānaso caṅkamaṁ āruhitvā, dūrīkataputhuvitakko",
  "atk-s0505a0:297_11": "gantvā, pāsāṇaphalake nisīditvā, sañjātaekaggo hutvā, paṇṇasālaṁ pavisitvā, vipassanto",
  "atk-s0505a0:297_12": "paccekabodhiñāṇaṁ adhigantvā, purimanayeneva purohitena kammaṭṭhāne pucchite gaganatale",
  "atk-s0505a0:297_13": "nisinno imaṁ gāthamāha –",
  "atk-s0505a0:298": "“Migo araññamhi yathā abaddho, yenicchakaṁ gacchati gocarāya;",
  "atk-s0505a0:299": "Viññū naro seritaṁ pekkhamāno, eko care khaggavisāṇakappo”ti.",
  "atk-s0505a0:300_0": "Tattha migoti dve migā eṇīmigo, pasadamigo cāti. Apica sabbesaṁ āraññikānaṁ catuppadānametaṁ",
  "atk-s0505a0:300_1": "adhivacanaṁ. Idha pana pasadamigo adhippeto. Araññamhīti gāmañca gāmūpacārañca ṭhapetvā",
  "atk-s0505a0:300_2": "avasesaṁ araññaṁ, idhaṁ pana uyyānamadhippetaṁ, tasmā uyyānamhīti vuttaṁ hoti. Yathāti",
  "atk-s0505a0:300_3": "paṭibhāge. Abaddhoti rajjubandhanādīhi abaddho, etena vissatthacariyaṁ dīpeti. Yenicchakaṁ",
  "atk-s0505a0:300_4": "gacchati gocarāyati yena yena disābhāgena gantumicchati, tena tena disābhāgena gocarāya",
  "atk-s0505a0:300_5": "gacchati. Vuttampi cetaṁ bhagavatā –",
  "atk-s0505a0:301_0": "“Seyyathāpi, bhikkhave, āraññako migo araññe pavane caramāno vissattho gacchati,",
  "atk-s0505a0:301_1": "vissattho tiṭṭhati, vissattho nisīdati, vissattho seyyaṁ kappeti. Taṁ kissa hetu?",
  "atk-s0505a0:301_2": "Anāpāthagato, bhikkhave, luddassa; evameva kho, bhikkhave, bhikkhu vivicceva kāmehi…pe…",
  "atk-s0505a0:301_3": "paṭhamaṁ jhānaṁ upasampajja viharati. Ayaṁ vuccati, bhikkhave, bhikkhu andhamakāsi",
  "atk-s0505a0:301_4": "māraṁ apadaṁ, vadhitvā māracakkhuṁ adassanaṁ gato pāpimato”ti vitthāro.",
  "atk-s0505a0:302_0": "Viññūnaroti paṇḍitapuriso. Seritanti sacchandavuttitaṁ aparāyattataṁ. Pekkhamānoti",
  "atk-s0505a0:302_1": "paññācakkhunā olokayamāno. Atha vā dhammaseritaṁ puggalaseritañca. Lokuttaradhammā",
  "atk-s0505a0:302_2": "hi kilesavasaṁ agamanato serino tehi samannāgatā puggalā ca, tesaṁ bhāvaniddeso seritā.",
  "atk-s0505a0:302_3": "Taṁ pekkhamānoti. Kiṁ vuttaṁ hoti? “Yathā migo araññamhi abaddho yenicchakaṁ gacchati",
  "atk-s0505a0:302_4": "gocarāya, kadā nu kho ahampi evaṁ gaccheyya”nti iti me tumhehi ito cito ca parivāretvā",
  "atk-s0505a0:302_5": "ṭhitehi baddhassa yenicchakaṁ gantuṁ alabhantassa tasmiṁ yenicchakagamanābhāvena",
  "atk-s0505a0:302_6": "yenicchakagamane cānisaṁsaṁ disvā anukkamena samathavipassanā pāripūriṁ agamaṁsu.",
  "atk-s0505a0:302_7": "Tato paccekabodhiṁ adhigatomhi. Tasmā aññopi viññū paṇḍito naro seritaṁ pekkhamāno",
  "atk-s0505a0:302_8": "eko care khaggavisāṇakappoti. Sesaṁ vuttanayeneva veditabbanti.",
  "atk-s0505a0:303": "Migaaraññagāthāvaṇṇanā samattā.",
  "atk-s0505a0:304_0": "40.Āmantanā hotīti kā uppatti? Atīte kira ekavajjikabrahmadatto nāma rājā ahosi mudukajātiko.",
  "atk-s0505a0:304_1": "Yadā amaccā tena saha yuttaṁ vā ayuttaṁ vā mantetukāmā honti, tadā naṁ pāṭiyekkaṁ",
  "atk-s0505a0:304_2": "pāṭiyekkaṁ ekamantaṁ nenti. Taṁ ekadivasaṁ divāseyyaṁ upagataṁ aññataro amacco “deva,",
  "atk-s0505a0:304_3": "mama sotabbaṁ atthī”ti ekamantaṁ gamanaṁ yāci. So uṭṭhāya agamāsi. Puna eko mahāupaṭṭhāne",
  "atk-s0505a0:304_4": "nisinnaṁ varaṁ yāci, eko hatthikkhandhe, eko assapiṭṭhiyaṁ, eko suvaṇṇarathe, eko",
  "atk-s0505a0:304_5": "sivikāya nisīditvā uyyānaṁ gacchantaṁ yāci. Rājā tato orohitvā ekamantaṁ agamāsi.",
  "atk-s0505a0:304_6": "Aparo janapadacārikaṁ gacchantaṁ yāci, tassāpi vacanaṁ sutvā hatthito oruyha ekamantaṁ",
  "atk-s0505a0:304_7": "agamāsi. Evaṁ so tehi nibbinno hutvā pabbaji. Amaccā issariyena vaḍḍhanti. Tesu eko",
  "atk-s0505a0:304_8": "gantvā rājānaṁ āha – “amukaṁ, mahārāja, janapadaṁ mayhaṁ dehī”ti. Rājā “taṁ itthannāmo",
  "atk-s0505a0:304_9": "bhuñjatī”ti bhaṇati. So rañño vacanaṁ anādiyitvā “gacchāmahaṁ taṁ janapadaṁ gahetvā",
  "atk-s0505a0:304_10": "bhuñjāmī”ti tattha gantvā, kalahaṁ katvā, puna ubhopi rañño santikaṁ āgantvā, aññamaññassa",
  "atk-s0505a0:304_11": "dosaṁ ārocenti. Rājā “na sakkā ime tosetu”nti tesaṁ lobhe ādīnavaṁ disvā vipassanto",
  "atk-s0505a0:304_12": "paccekasambodhiṁ sacchākāsi. So purimanayeneva imaṁ udānagāthaṁ abhāsi –",
  "atk-s0505a0:305": "“Āmantanā hoti sahāyamajjhe, vāse ṭhāne gamane cārikāya;",
  "atk-s0505a0:306": "Anabhijjhitaṁ seritaṁ pekkhamāno, eko care khaggavisāṇakappo”ti.",
  "atk-s0505a0:307_0": "Tassattho – sahāyamajjhe ṭhitassa divāseyyasaṅkhāte vāse ca, mahāupaṭṭhānasaṅkhāte",
  "atk-s0505a0:307_1": "ṭhāne ca, uyyānagamanasaṅkhāte gamane ca, janapadacārikasaṅkhātāya cārikāya ca “idaṁ",
  "atk-s0505a0:307_2": "me suṇa, idaṁ me dehī”tiādinā nayena tathā tathā āmantanā hoti, tasmā ahaṁ tattha",
  "atk-s0505a0:307_3": "nibbijjitvā yāyaṁ ariyajanasevitā anekānisaṁsā ekantasukhā, evaṁ santepi lobhābhibhūtehi",
  "atk-s0505a0:307_4": "sabbakāpurisehi anabhijjhitā anabhipatthitā pabbajjā, taṁ anabhijjhitaṁ paresaṁ avasavattanena",
  "atk-s0505a0:307_5": "dhammapuggalavasena ca seritaṁ pekkhamāno vipassanaṁ ārabhitvā anukkamena paccekasambodhiṁ",
  "atk-s0505a0:307_6": "adhigatomhīti. Sesaṁ vuttanayamevāti.",
  "atk-s0505a0:308": "Āmantanāgāthāvaṇṇanā samattā.",
  "atk-s0505a0:309_0": "41.Khiḍḍā ratīti kā uppatti? Bārāṇasiyaṁ ekaputtakabrahmadatto nāma rājā ahosi. So",
  "atk-s0505a0:309_1": "cassa ekaputtako piyo ahosi manāpo pāṇasamo. So sabbiriyāpathesu puttaṁ gahetvāva",
  "atk-s0505a0:309_2": "vattati. So ekadivasaṁ uyyānaṁ gacchanto taṁ ṭhapetvā gato. Kumāropi taṁ divasaṁyeva",
  "atk-s0505a0:309_3": "uppannena byādhinā mato. Amaccā “puttasinehena rañño hadayampi phaleyyā”ti anārocetvāva",
  "atk-s0505a0:309_4": "naṁ jhāpesuṁ. Rājā uyyāne surāmadena matto puttaṁ neva sari, tathā dutiyadivasepi",
  "atk-s0505a0:309_5": "nhānabhojanavelāsu. Atha bhuttāvī nisinno saritvā “puttaṁ me ānethā”ti āha. Tassa",
  "atk-s0505a0:309_6": "anurūpena vidhānena taṁ pavattiṁ ārocesuṁ. Tato sokābhibhūto nisinno evaṁ yoniso",
  "atk-s0505a0:309_7": "manasākāsi “imasmiṁ sati idaṁ hoti, imassuppādā idaṁ uppajjatī”ti. So evaṁ anukkamena",
  "atk-s0505a0:309_8": "anulomapaṭilomaṁ paṭiccasamuppādaṁ sammasanto paccekabodhiṁ sacchākāsi. Sesaṁ saṁsaggagāthāya",
  "atk-s0505a0:309_9": "vuttasadisameva ṭhapetvā gāthāyatthavaṇṇanaṁ.",
  "atk-s0505a0:310_0": "Atthavaṇṇanāyaṁ pana khiḍḍāti kīḷanā. Sā duvidhā hoti – kāyikā, vācasikā ca. Tattha",
  "atk-s0505a0:310_1": "kāyikā nāma hatthīhipi kīḷanti, assehipi, rathehipi, dhanūhipi, tharūhipīti evamādi.",
  "atk-s0505a0:310_2": "Vācasikā nāma gītaṁ, silokabhaṇanaṁ, mukhabherīti evamādi. Ratīti pañcakāmaguṇarati.",
  "atk-s0505a0:310_3": "Vipulanti yāva aṭṭhimiñjaṁ āhacca ṭhānena sakalattabhāvabyāpakaṁ. Sesaṁ pākaṭameva.",
  "atk-s0505a0:310_4": "Anusandhiyojanāpi cettha saṁsaggagāthāya vuttanayeneva veditabbā, tato parañca sabbanti.",
  "atk-s0505a0:311": "Khiḍḍāratigāthāvaṇṇanā samattā.",
  "atk-s0505a0:312_0": "42.Cātuddisoti kā uppatti? Pubbe kira kassapassa bhagavato sāsane pañca paccekabodhisattā",
  "atk-s0505a0:312_1": "pabbajitvā vīsati vassasahassāni gatapaccāgatavattaṁ pūretvā devaloke uppannā. Tato",
  "atk-s0505a0:312_2": "cavitvā tesaṁ jeṭṭhako bārāṇasiyaṁ rājā ahosi, sesā pākatikarājāno. Te cattāropi",
  "atk-s0505a0:312_3": "kammaṭṭhānaṁ uggaṇhitvā, rajjaṁ pahāya pabbajitvā, anukkamena paccekabuddhā hutvā",
  "atk-s0505a0:312_4": "nandamūlakapabbhāre vasantā ekadivasaṁ samāpattito vuṭṭhāya vaṁsakaḷīragāthāyaṁ vuttanayeneva",
  "atk-s0505a0:312_5": "attano kammañca sahāyañca āvajjetvā ñatvā bārāṇasirañño upāyena ārammaṇaṁ dassetuṁ",
  "atk-s0505a0:312_6": "okāsaṁ gavesanti. So ca rājā tikkhattuṁ rattiyā ubbijjati, bhīto vissaraṁ karoti,",
  "atk-s0505a0:312_7": "mahātale dhāvati. Purohitena kālasseva vuṭṭhāya sukhaseyyaṁ pucchitopi “kuto me,",
  "atk-s0505a0:312_8": "ācariya, sukha”nti sabbaṁ taṁ pavattiṁ ārocesi. Purohitopi “ayaṁ rogo na sakkā yena",
  "atk-s0505a0:312_9": "kenaci uddhaṁvirecanādinā bhesajjakammena vinetuṁ, mayhaṁ pana khādanūpāyo uppanno”ti",
  "atk-s0505a0:312_10": "cintetvā “rajjahānijīvitantarāyādīnaṁ pubbanimittaṁ etaṁ mahārājā”ti rājānaṁ suṭṭhutaraṁ",
  "atk-s0505a0:312_11": "ubbejetvā tassa vūpasamanatthaṁ “ettake ca ettake ca hatthiassarathādayo hiraññasuvaṇṇañca",
  "atk-s0505a0:312_12": "dakkhiṇaṁ datvā yañño yajitabbo”ti taṁ yaññayajane samādapesi.",
  "atk-s0505a0:313_0": "Tato paccekabuddhā anekāni pāṇasahassāni yaññatthāya sampiṇḍiyamānāni disvā “etasmiṁ",
  "atk-s0505a0:313_1": "kamme kate dubbodhaneyyo bhavissati, handa naṁ paṭikacceva gantvā pekkhāmā”ti vaṁsakaḷīragāthāyaṁ",
  "atk-s0505a0:313_2": "vuttanayeneva āgantvā piṇḍāya caramānā rājaṅgaṇe paṭipāṭiyā agamaṁsu. Rājā sīhapañjare",
  "atk-s0505a0:313_3": "ṭhito rājaṅgaṇaṁ olokayamāno te addakkhi, saha dassaneneva cassa sineho uppajji.",
  "atk-s0505a0:313_4": "Tato te pakkosāpetvā ākāsatale paññattāsane nisīdāpetvā sakkaccaṁ bhojetvā katabhattakicce",
  "atk-s0505a0:313_5": "“ke tumhe”ti pucchi. “Mayaṁ, mahārāja, cātuddisā nāmā”ti. “Bhante, cātuddisāti imassa",
  "atk-s0505a0:313_6": "ko attho”ti? “Catūsu disāsu katthaci kutoci bhayaṁ vā cittutrāso vā amhākaṁ natthi,",
  "atk-s0505a0:313_7": "mahārājā”ti. “Bhante, tumhākaṁ taṁ bhayaṁ kiṁ kāraṇā na hotī”ti? “Mayañhi, mahārāja,",
  "atk-s0505a0:313_8": "mettaṁ bhāvema, karuṇaṁ bhāvema, muditaṁ bhāvema, upekkhaṁ bhāvema, tena no taṁ bhayaṁ",
  "atk-s0505a0:313_9": "na hotī”ti vatvā uṭṭhāyāsanā attano vasatiṁ agamaṁsu.",
  "atk-s0505a0:314_0": "Tato rājā cintesi “ime samaṇā mettādibhāvanāya bhayaṁ na hotīti bhaṇanti, brāhmaṇā",
  "atk-s0505a0:314_1": "pana anekasahassapāṇavadhaṁ vaṇṇayanti, kesaṁ nu kho vacanaṁ sacca”nti. Athassa etadahosi",
  "atk-s0505a0:314_2": "– “samaṇā suddhena asuddhaṁ dhovanti, brāhmaṇā pana asuddhena asuddhaṁ. Na ca sakkā",
  "atk-s0505a0:314_3": "asuddhena asuddhaṁ dhovituṁ, pabbajitānaṁ eva vacanaṁ sacca”nti. So “sabbe sattā",
  "atk-s0505a0:314_4": "sukhitā hontū”tiādinā nayena mettādayo cattāropi brahmavihāre bhāvetvā hitapharaṇacittena",
  "atk-s0505a0:314_5": "amacce āṇāpesi “sabbe pāṇe muñcatha, sītāni pānīyāni pivantu, haritāni tiṇāni khādantu,",
  "atk-s0505a0:314_6": "sīto ca nesaṁ vāto upavāyatū”ti. Te tathā akaṁsu.",
  "atk-s0505a0:315_0": "Tato rājā “kalyāṇamittānaṁ vacaneneva pāpakammato muttomhī”ti tattheva nisinno vipassitvā",
  "atk-s0505a0:315_1": "paccekasambodhiṁ sacchākāsi. Amaccehi ca bhojanavelāyaṁ “bhuñja, mahārāja, kālo”ti",
  "atk-s0505a0:315_2": "vutte “nāhaṁ rājā”ti purimanayeneva sabbaṁ vatvā imaṁ udānabyākaraṇagāthaṁ abhāsi –",
  "atk-s0505a0:316": "“Cātuddiso appaṭigho ca hoti, santussamāno itarītarena;",
  "atk-s0505a0:317": "Parissayānaṁ sahitā achambhī, eko care khaggavisāṇakappo”ti.",
  "atk-s0505a0:318_0": "Tattha cātuddisoti catūsu disāsu yathāsukhavihārī, “ekaṁ disaṁ pharitvā viharatī”tiādinā",
  "atk-s0505a0:318_1": "vā nayena brahmavihārabhāvanāpharitā catasso disā assa santītipi cātuddiso. Tāsu",
  "atk-s0505a0:318_2": "disāsu katthaci satte vā saṅkhāre vā bhayena na paṭihaññatīti appaṭigho. Santussamānoti",
  "atk-s0505a0:318_3": "dvādasavidhassa santosassavasena santussako, itarītarenāti uccāvacena paccayena.",
  "atk-s0505a0:318_4": "Parissayānaṁ sahitā achambhīti ettha parissayanti kāyacittāni, parihāpenti vā tesaṁ",
  "atk-s0505a0:318_5": "sampattiṁ, tāni vā paṭicca sayantīti parissayā, bāhirānaṁ sīhabyagghādīnaṁ abbhantarānañca",
  "atk-s0505a0:318_6": "kāmacchandādīnaṁ kāyacittupaddavānaṁ etaṁ adhivacanaṁ. Te parissaye adhivāsanakhantiyā",
  "atk-s0505a0:318_7": "ca vīriyādīhi dhammehi ca sahatīti parissayānaṁ sahitā. Thaddhabhāvakarabhayābhāvena",
  "atk-s0505a0:318_8": "achambhī. Kiṁ vuttaṁ hoti? Yathā te cattāro samaṇā, evaṁ itarītarena paccayena santussamāno",
  "atk-s0505a0:318_9": "ettha paṭipattipadaṭṭhāne santose ṭhito catūsu disāsu mettādibhāvanāya cātuddiso,",
  "atk-s0505a0:318_10": "sattasaṅkhāresu paṭihananabhayābhāvena appaṭigho ca hoti. So cātuddisattā vuttappakārānaṁ",
  "atk-s0505a0:318_11": "parissayānaṁ sahitā, appaṭighattā achambhī ca hotīti evaṁ paṭipattiguṇaṁ disvā yoniso",
  "atk-s0505a0:318_12": "paṭipajjitvā paccekabodhiṁ adhigatomhīti. Atha vā te samaṇā viya santussamāno itarītarena",
  "atk-s0505a0:318_13": "vuttanayeneva cātuddiso hotīti ñatvā evaṁ cātuddisabhāvaṁ patthayanto yoniso paṭipajjitvā",
  "atk-s0505a0:318_14": "adhigatomhi. Tasmā aññopi īdisaṁ ṭhānaṁ patthayamāno cātuddisatāya parissayānaṁ sahitā",
  "atk-s0505a0:318_15": "appaṭighatāya ca achambhī hutvā eko care khaggavisāṇakappoti. Sesaṁ vuttanayamevāti.",
  "atk-s0505a0:319": "Cātuddisagāthāvaṇṇanā samattā.",
  "atk-s0505a0:320_0": "43.Dussaṅgahāti kā uppatti? Bārāṇasirañño kira aggamahesī kālamakāsi. Tato vītivattesu",
  "atk-s0505a0:320_1": "sokadivasesu ekaṁ divasaṁ amaccā “rājūnaṁ nāma tesu tesu kiccesu aggamahesī avassaṁ",
  "atk-s0505a0:320_2": "icchitabbā, sādhu, devo, aññaṁ deviṁ ānetū”ti yāciṁsu. Rājā“tena hi, bhaṇe, jānāthā”ti",
  "atk-s0505a0:320_3": "āha. Te pariyesantā sāmantarajje rājā mato. Tassa devī rajjaṁ anusāsati. Sā ca gabbhinī",
  "atk-s0505a0:320_4": "hoti. Amaccā “ayaṁ rañño anurūpā”ti ñatvā taṁ yāciṁsu. Sā “gabbhinī nāma manussānaṁ",
  "atk-s0505a0:320_5": "amanāpā hoti, sace āgametha, yāva vijāyāmi, evaṁ hotu, no ce, aññaṁ pariyesathā”ti",
  "atk-s0505a0:320_6": "āha. Te raññopi etamatthaṁ ārocesuṁ. Rājā “gabbhinīpi hotu ānethā”ti. Te ānesuṁ.",
  "atk-s0505a0:320_7": "Rājā taṁ abhisiñcitvā sabbaṁ mahesībhogaṁ adāsi. Tassā parijanañca nānāvidhehi paṇṇākārehi",
  "atk-s0505a0:320_8": "saṅgaṇhāti. Sā kālena puttaṁ vijāyi. Tampi rājā attano jātaputtamiva sabbiriyāpathesu",
  "atk-s0505a0:320_9": "aṅke ca ure ca katvā viharati. Tato deviyā parijano cintesi “rājā ativiya saṅgaṇhāti",
  "atk-s0505a0:320_10": "kumāraṁ, ativissāsaniyāni rājahadayāni, handa naṁ paribhedemā”ti.",
  "atk-s0505a0:321_0": "Tato kumāraṁ – “tvaṁ, tāta, amhākaṁ rañño putto, na imassa rañño, mā ettha vissāsaṁ",
  "atk-s0505a0:321_1": "āpajjī”ti āhaṁsu. Atha kumāro “ehi puttā”ti raññā vuccamānopi hatthe gahetvā ākaḍḍhiyamānopi",
  "atk-s0505a0:321_2": "pubbe viya rājānaṁ na allīyati. Rājā “kiṁ eta”nti vīmaṁsanto taṁ pavattiṁ ñatvā “are,",
  "atk-s0505a0:321_3": "ete mayā evaṁ saṅgahitāpi paṭikūlavuttino evā”ti nibbijjitvā rajjaṁ pahāya pabbajito.",
  "atk-s0505a0:321_4": "“Rājā pabbajito”ti amaccaparijanāpi bahū pabbajitā, “saparijano rājā pabbajito”ti",
  "atk-s0505a0:321_5": "manussā paṇīte paccaye upanenti. Rājā paṇīte paccaye yathāvuḍḍhaṁ dāpeti. Tattha",
  "atk-s0505a0:321_6": "ye sundaraṁ labhanti, te tussanti. Itare ujjhāyanti “mayaṁ pariveṇasammajjanādīni",
  "atk-s0505a0:321_7": "sabbakiccāni karontā lūkhabhattaṁ jiṇṇavatthañca labhāmā”ti. So tampi ñatvā “are,",
  "atk-s0505a0:321_8": "yathāvuḍḍhaṁ diyyamānepi nāma ujjhāyanti, aho, ayaṁ parisā dussaṅgahā”ti pattacīvaraṁ",
  "atk-s0505a0:321_9": "ādāya eko araññaṁ pavisitvā vipassanaṁ ārabhitvā paccekabodhiṁ sacchākāsi. Tattha",
  "atk-s0505a0:321_10": "āgatehi ca kammaṭṭhānaṁ pucchito imaṁ gāthaṁ abhāsi –",
  "atk-s0505a0:322": "“Dussaṅgahā pabbajitāpi eke, atho gahaṭṭhā gharamāvasantā;",
  "atk-s0505a0:323": "Appossukko paraputtesu hutvā, eko care khaggavisāṇakappo”ti.",
  "atk-s0505a0:324_0": "Sā atthato pākaṭā eva. Ayaṁ pana yojanā – dussaṅgahā pabbajitāpi eke, ye asantosābhibhūtā,",
  "atk-s0505a0:324_1": "tathāvidhā eva ca atho gahaṭṭhā gharamāvasantā. Etamahaṁ dussaṅgahabhāvaṁ jigucchanto",
  "atk-s0505a0:324_2": "vipassanaṁ ārabhitvā paccekabodhiṁ adhigatomhīti. Sesaṁ purimanayeneva veditabbanti.",
  "atk-s0505a0:325": "Dussaṅgahagāthāvaṇṇanā samattā.",
  "atk-s0505a0:326_0": "44.Oropayitvāti kā uppatti? Bārāṇasiyaṁ kira cātumāsikabrahmadatto nāma rājā gimhānaṁ",
  "atk-s0505a0:326_1": "paṭhame māse uyyānaṁ gato. Tattha ramaṇīye bhūmibhāge nīlaghanapattasañchannaṁ koviḷārarukkhaṁ",
  "atk-s0505a0:326_2": "disvā “koviḷāramūle mama sayanaṁ paññāpethā”ti vatvā uyyāne kīḷitvā sāyanhasamayaṁ",
  "atk-s0505a0:326_3": "tattha seyyaṁ kappesi. Puna gimhānaṁ majjhime māse uyyānaṁ gato. Tadā koviḷāro pupphito",
  "atk-s0505a0:326_4": "hoti, tadāpi tatheva akāsi. Puna gimhānaṁ pacchime māse gato. Tadā koviḷāro sañchinnapatto",
  "atk-s0505a0:326_5": "sukkharukkho viya hoti. Tadāpi so adisvāva taṁ rukkhaṁ pubbaparicayena tattheva seyyaṁ",
  "atk-s0505a0:326_6": "āṇāpesi. Amaccā jānantāpi “raññā āṇatta”nti bhayena tattha sayanaṁ paññāpesuṁ. So",
  "atk-s0505a0:326_7": "uyyāne kīḷitvā sāyanhasamayaṁ tattha seyyaṁ kappento taṁ rukkhaṁ disvā “are, ayaṁ",
  "atk-s0505a0:326_8": "pubbe sañchannapatto maṇimayo viya abhirūpadassano ahosi. Tato maṇivaṇṇasākhantare",
  "atk-s0505a0:326_9": "ṭhapitapavāḷaṅkurasadisehi pupphehi sassirikacārudassano ahosi. Muttādalasadisavālikākiṇṇo",
  "atk-s0505a0:326_10": "cassa heṭṭhā bhūmibhāgo bandhanā pamuttapupphasañchanno rattakambalasanthato viya",
  "atk-s0505a0:326_11": "ahosi. So nāmajja sukkharukkho viya sākhāmattāvaseso ṭhito. ‘Aho, jarāya upahato",
  "atk-s0505a0:326_12": "koviḷāro”’ti cintetvā “anupādinnampi tāva jarā haññati, kimaṅga pana upādinna”nti",
  "atk-s0505a0:326_13": "aniccasaññaṁ paṭilabhi. Tadanusāreneva sabbasaṅkhāre dukkhato anattato ca vipassanto",
  "atk-s0505a0:326_14": "“aho vatāhampi sañchinnapatto koviḷāro viya apetagihibyañjano bhaveyya”nti patthayamāno",
  "atk-s0505a0:326_15": "anupubbena tasmiṁ sayanatale dakkhiṇena passena nipannoyeva paccekabodhiṁ sacchākāsi.",
  "atk-s0505a0:326_16": "Tato gamanakāle amaccehi “kālo gantuṁ, mahārājā”ti vutte “nāhaṁ rājā”tiādīni vatvā",
  "atk-s0505a0:326_17": "purimanayeneva imaṁ gāthaṁ abhāsi –",
  "atk-s0505a0:327": "“Oropayitvā gihibyañjanāni, sañchinnapatto yathā koviḷāro;",
  "atk-s0505a0:328": "Chetvāna vīro gihibandhanāni, eko care khaggavisāṇakappo”ti.",
  "atk-s0505a0:329_0": "Tattha oropayitvāti apanetvā. Gihibyañjanānīti kesamassuodātavatthālaṅkāramālāgandhavilepanaitthiputtadāsidāsādīni.",
  "atk-s0505a0:329_1": "Etāni hi gihibhāvaṁ byañjayanti, tasmā “gihibyañjanānī”ti vuccanti. Sañchinnapattoti",
  "atk-s0505a0:329_2": "patitapatto. Chetvānāti maggañāṇena chinditvā. Vīroti maggavīriyasamannāgato. Gihibandhanānīti",
  "atk-s0505a0:329_3": "kāmabandhanāni. Kāmā hi gihīnaṁ bandhanāni. Ayaṁ tāva padattho.",
  "atk-s0505a0:330_0": "Ayaṁ pana adhippāyo – “aho vatāhampi oropayitvā gihibyañjanāni sañchinnapatto yathā",
  "atk-s0505a0:330_1": "koviḷāro bhaveyya”nti evañhi cintayamāno vipassanaṁ ārabhitvā paccekabodhiṁ adhigatomhīti.",
  "atk-s0505a0:330_2": "Sesaṁ purimanayeneva veditabbanti.",
  "atk-s0505a0:331": "Koviḷāragāthāvaṇṇanā samattā. Paṭhamo vaggo niṭṭhito.",
  "atk-s0505a0:332_0": "45-46.Sacelabhethāti kā uppatti? Pubbe kira kassapassa bhagavato sāsane dve paccekabodhisattā",
  "atk-s0505a0:332_1": "pabbajitvā vīsati vassasahassāni gatapaccāgatavattaṁ pūretvā devaloke uppannā. Tato",
  "atk-s0505a0:332_2": "cavitvā tesaṁ jeṭṭhako bārāṇasirañño putto ahosi, kaniṭṭho purohitassa putto ahosi.",
  "atk-s0505a0:332_3": "Te ekadivasaṁyeva paṭisandhiṁ gahetvā ekadivasameva mātukucchito nikkhamitvā sahapaṁsukīḷitasahāyakā",
  "atk-s0505a0:332_4": "ahesuṁ. Purohitaputto paññavā ahosi. So rājaputtaṁ āha – “samma, tvaṁ pituno accayena",
  "atk-s0505a0:332_5": "rajjaṁ labhissasi, ahaṁ purohitaṭṭhānaṁ, susikkhitena ca sukhaṁ rajjaṁ anusāsituṁ",
  "atk-s0505a0:332_6": "sakkā, ehi sippaṁ uggahessāmā”ti. Tato ubhopi pubbopacitakammā hutvā gāmanigamādīsu",
  "atk-s0505a0:332_7": "bhikkhaṁ caramānā paccantajanapadagāmaṁ gatā. Tañca gāmaṁ paccekabuddhā bhikkhācāravelāya",
  "atk-s0505a0:332_8": "pavisanti. Atha manussā paccekabuddhe disvā ussāhajātā āsanāni paññāpenti, paṇītaṁ",
  "atk-s0505a0:332_9": "khādanīyaṁ bhojanīyaṁ upanāmenti, mānenti, pūjenti. Tesaṁ etadahosi – “amhehi sadisā",
  "atk-s0505a0:332_10": "uccākulikā nāma natthi, atha ca panime manussā yadi icchanti, amhākaṁ bhikkhaṁ denti,",
  "atk-s0505a0:332_11": "yadi ca nicchanti, na denti, imesaṁ pana pabbajitānaṁ evarūpaṁ sakkāraṁ karonti,",
  "atk-s0505a0:332_12": "addhā ete kiñci sippaṁ jānanti, handa nesaṁ santike sippaṁ uggaṇhāmā”ti.",
  "atk-s0505a0:333_0": "Te manussesu paṭikkantesu okāsaṁ labhitvā “yaṁ, bhante, tumhe sippaṁ jānātha, taṁ",
  "atk-s0505a0:333_1": "amhepi sikkhāpethā”ti yāciṁsu. Paccekabuddhā “na sakkā apabbajitena sikkhitu”nti",
  "atk-s0505a0:333_2": "āhaṁsu. Te pabbajjaṁ yācitvā pabbajiṁsu. Tato nesaṁ paccekabuddhā “evaṁ vo nivāsetabbaṁ,",
  "atk-s0505a0:333_3": "evaṁ pārupitabba”ntiādinā nayena ābhisamācārikaṁ ācikkhitvā “imassa sippassa ekībhāvābhirati",
  "atk-s0505a0:333_4": "nipphatti, tasmā ekeneva nisīditabbaṁ, ekena caṅkamitabbaṁ, ṭhātabbaṁ, sayitabba”nti",
  "atk-s0505a0:333_5": "pāṭiyekkaṁ paṇṇasālamadaṁsu. Tato te attano attano paṇṇasālaṁ pavisitvā nisīdiṁsu.",
  "atk-s0505a0:333_6": "Purohitaputto nisinnakālato pabhuti cittasamādhānaṁ laddhā jhānaṁ labhi. Rājaputto",
  "atk-s0505a0:333_7": "muhutteneva ukkaṇṭhito tassa santikaṁ āgato. So taṁ disvā “kiṁ, sammā”ti pucchi.",
  "atk-s0505a0:333_8": "“Ukkaṇṭhitomhī”ti āha. “Tena hi idha nisīdā”ti. So tattha muhuttaṁ nisīditvā āha",
  "atk-s0505a0:333_9": "– “imassa kira, samma, sippassa ekībhāvābhirati nipphattī”ti purohitaputto “evaṁ,",
  "atk-s0505a0:333_10": "samma, tena hi tvaṁ attano nisinnokāsaṁ eva gaccha, uggahessāmi imassa sippassa nipphatti”nti",
  "atk-s0505a0:333_11": "āha. So gantvā punapi muhutteneva ukkaṇṭhito purimanayeneva tikkhattuṁ āgato.",
  "atk-s0505a0:334_0": "Tato naṁ purohitaputto tatheva uyyojetvā tasmiṁ gate cintesi “ayaṁ attano ca kammaṁ",
  "atk-s0505a0:334_1": "hāpeti, mama ca idhābhikkhaṇaṁ āgacchanto”ti. So paṇṇasālato nikkhamma araññaṁ paviṭṭho.",
  "atk-s0505a0:334_2": "Itaro attano paṇṇasālāyeva nisinno punapi muhutteneva ukkaṇṭhito hutvā tassa paṇṇasālaṁ",
  "atk-s0505a0:334_3": "āgantvā ito cito ca maggantopi taṁ adisvā cintesi – “yo gahaṭṭhakāle paṇṇākārampi",
  "atk-s0505a0:334_4": "ādāya āgato maṁ daṭṭhuṁ na labhati, so nāma mayi āgate dassanampi adātukāmo pakkāmi,",
  "atk-s0505a0:334_5": "aho, re citta, na lajjasi, yaṁ maṁ catukkhattuṁ idhānesi, sodāni te vase na vattissāmi,",
  "atk-s0505a0:334_6": "aññadatthu taṁyeva mama vase vattāpessāmī”ti attano senāsanaṁ pavisitvā vipassanaṁ",
  "atk-s0505a0:334_7": "ārabhitvā paccekabodhiṁ sacchikatvā ākāsena nandamūlakapabbhāraṁ agamāsi. Itaropi",
  "atk-s0505a0:334_8": "araññaṁ pavisitvā vipassanaṁ ārabhitvā paccekabodhiṁ sacchikatvā tattheva agamāsi.",
  "atk-s0505a0:334_9": "Te ubhopi manosilātale nisīditvā pāṭiyekkaṁ pāṭiyekkaṁ imā udānagāthāyo abhāsiṁsu –",
  "atk-s0505a0:335": "“Sace labhetha nipakaṁ sahāyaṁ, saddhiṁ caraṁ sādhuvihāri dhīraṁ;",
  "atk-s0505a0:336": "Abhibhuyya sabbāni parissayāni, careyya tenattamano satīmā.",
  "atk-s0505a0:337": "“No ce labhetha nipakaṁ sahāyaṁ, saddhiṁ caraṁ sādhuvihāri dhīraṁ;",
  "atk-s0505a0:338": "Rājāva raṭṭhaṁ vijitaṁ pahāya, eko care mātaṅgaraññeva nāgo”ti.",
  "atk-s0505a0:339_0": "Tattha nipakanti pakatinipuṇaṁ paṇḍitaṁ kasiṇaparikammādīsu kusalaṁ. Sādhuvihārinti",
  "atk-s0505a0:339_1": "appanāvihārena vā upacārena vā samannāgataṁ. Dhīranti dhitisampannaṁ. Tattha nipakattena",
  "atk-s0505a0:339_2": "dhitisampadā vuttā. Idha pana dhitisampannamevāti attho. Dhiti nāma asithilaparakkamatā,",
  "atk-s0505a0:339_3": "“kāmaṁ taco ca nhāru cā”ti evaṁ pavattavīriyassetaṁ adhivacanaṁ. Apica dhikatapāpotipi",
  "atk-s0505a0:339_4": "dhīro. Rājāva raṭṭhaṁ vijitaṁ pahāyāti yathā paṭirājā “vijitaṁ raṭṭhaṁ anatthāvaha”nti",
  "atk-s0505a0:339_5": "ñatvā rajjaṁ pahāya eko carati, evaṁ bālasahāyaṁ pahāya eko care. Atha vā rājāva",
  "atk-s0505a0:339_6": "raṭṭhanti yathā sutasomo rājā vijitaṁ raṭṭhaṁ pahāya eko cari, yathā ca mahājanako,",
  "atk-s0505a0:339_7": "evaṁ eko careti ayampi tassattho. Sesaṁ vuttānusārena sakkā jānitunti na vitthāritanti.",
  "atk-s0505a0:340": "Sahāyagāthāvaṇṇanā samattā.",
  "atk-s0505a0:341_0": "47.Addhā pasaṁsāmāti imissā gāthāya yāva ākāsatale paññattāsane paccekabuddhānaṁ",
  "atk-s0505a0:341_1": "nisajjā, tāva cātuddisagāthāya uppattisadisā eva uppatti. Ayaṁ pana viseso – yathā",
  "atk-s0505a0:341_2": "so rājā rattiyā tikkhattuṁ ubbijji, na tathā ayaṁ, nevassa yañño paccupaṭṭhito ahosi.",
  "atk-s0505a0:341_3": "So ākāsatale paññattesu āsanesu paccekabuddhe nisīdāpetvā “ke tumhe”ti pucchi. “Mayaṁ,",
  "atk-s0505a0:341_4": "mahārāja, anavajjabhojino nāmā”ti. “Bhante, ‘anavajjabhojino’ti imassa ko attho”ti?",
  "atk-s0505a0:341_5": "“Sundaraṁ vā asundaraṁ vā laddhā nibbikārā bhuñjāma, mahārājā”ti. Taṁ sutvā rañño",
  "atk-s0505a0:341_6": "etadahosi “yaṁnūnāhaṁ ime upaparikkheyyaṁ edisā vā no vā”ti. Taṁ divasaṁ kaṇājakena",
  "atk-s0505a0:341_7": "bilaṅgadutiyena parivisi. Paccekabuddhā amataṁ bhuñjantā viya nibbikārā bhuñjiṁsu.",
  "atk-s0505a0:341_8": "Rājā “honti nāma ekadivasaṁ paṭiññātattā nibbikārā, sve jānissāmī”ti svātanāyapi",
  "atk-s0505a0:341_9": "nimantesi. Tato dutiyadivasepi tathevākāsi. Tepi tatheva paribhuñjiṁsu. Atha rājā",
  "atk-s0505a0:341_10": "“idāni sundaraṁ datvā vīmaṁsissāmī”ti punapi nimantetvā, dve divase mahāsakkāraṁ",
  "atk-s0505a0:341_11": "katvā, paṇītena ativicitrena khādanīyena bhojanīyena parivisi. Tepi tatheva nibbikārā",
  "atk-s0505a0:341_12": "bhuñjitvā rañño maṅgalaṁ vatvā pakkamiṁsu. Rājā acirapakkantesu tesu “anavajjabhojinova",
  "atk-s0505a0:341_13": "ete samaṇā, aho vatāhampi anavajjabhojī bhaveyya”nti cintetvā mahārajjaṁ pahāya pabbajjaṁ",
  "atk-s0505a0:341_14": "samādāya vipassanaṁ ārabhitvā, paccekabuddho hutvā, mañjūsakarukkhamūle paccekabuddhānaṁ",
  "atk-s0505a0:341_15": "majjhe attano ārammaṇaṁ vibhāvento imaṁ gāthaṁ abhāsi –",
  "atk-s0505a0:342": "“Addhā pasaṁsāma sahāyasampadaṁ, seṭṭhā samā sevitabbā sahāyā;",
  "atk-s0505a0:343": "Ete aladdhā anavajjabhojī, eko care khaggavisāṇakappo”ti.",
  "atk-s0505a0:344_0": "Sā padatthato uttānā eva. Kevalaṁ pana sahāyasampadanti ettha asekhehi sīlādikkhandhehi",
  "atk-s0505a0:344_1": "sampannā sahāyā eva sahāyasampadāti veditabbā. Ayaṁ panettha yojanā – yāyaṁ vuttā",
  "atk-s0505a0:344_2": "sahāyasampadā, taṁ sahāyasampadaṁ addhā pasaṁsāma, ekaṁseneva thomemāti vuttaṁ hoti.",
  "atk-s0505a0:344_3": "Kathaṁ? Seṭṭhā samā sevitabbā sahāyāti. Kasmā? Attano hi sīlādīhi seṭṭhe sevamānassa",
  "atk-s0505a0:344_4": "sīlādayo dhammā anuppannā uppajjanti, uppannā vuddhiṁ virūḷhiṁ vepullaṁ pāpuṇanti.",
  "atk-s0505a0:344_5": "Same sevamānassa aññamaññaṁ samadhāraṇena kukkuccassa vinodanena ca laddhā na parihāyanti.",
  "atk-s0505a0:344_6": "Ete pana sahāyake seṭṭhe ca same ca aladdhā kuhanādimicchājīvaṁ vajjetvā dhammena",
  "atk-s0505a0:344_7": "samena uppannaṁ bhojanaṁ bhuñjanto tattha ca paṭighānunayaṁ anuppādento anavajjabhojī",
  "atk-s0505a0:344_8": "hutvā atthakāmo kulaputto eko care khaggavisāṇakappo. Ahampi hi evaṁ caranto imaṁ",
  "atk-s0505a0:344_9": "sampattiṁ adhigatomhīti.",
  "atk-s0505a0:345": "Anavajjabhojigāthāvaṇṇanā samattā.",
  "atk-s0505a0:346_0": "48.Disvāsuvaṇṇassāti kā uppatti? Aññataro bārāṇasirājā gimhasamaye divāseyyaṁ upagato.",
  "atk-s0505a0:346_1": "Santike cassa vaṇṇadāsī gosītacandanaṁ pisati. Tassā ekabāhāyaṁ ekaṁ suvaṇṇavalayaṁ,",
  "atk-s0505a0:346_2": "ekabāhāyaṁ dve, tāni saṅghaṭṭanti itaraṁ na saṅghaṭṭati. Rājā taṁ disvā “evameva",
  "atk-s0505a0:346_3": "gaṇavāse saṅghaṭṭanā, ekavāse asaṅghaṭṭanā”ti punappunaṁ taṁ dāsiṁ olokayamāno cintesi.",
  "atk-s0505a0:346_4": "Tena ca samayena sabbālaṅkārabhūsitā devī taṁ bījayantī ṭhitā hoti. Sā “vaṇṇadāsiyā",
  "atk-s0505a0:346_5": "paṭibaddhacitto maññe rājā”ti cintetvā taṁ dāsiṁ uṭṭhāpetvā sayameva pisitumāraddhā.",
  "atk-s0505a0:346_6": "Tassā ubhosu bāhāsu aneke suvaṇṇavalayā, te saṅghaṭṭantā mahāsaddaṁ janayiṁsu. Rājā",
  "atk-s0505a0:346_7": "suṭṭhutaraṁ nibbinno dakkhiṇena passena nipannoyeva vipassanaṁ ārabhitvā paccekabodhiṁ",
  "atk-s0505a0:346_8": "sacchākāsi. Taṁ anuttarena sukhena sukhitaṁ nipannaṁ candanahatthā devī upasaṅkamitvā",
  "atk-s0505a0:346_9": "“ālimpāmi, mahārājā”ti āha. Rājā – “apehi, mā ālimpāhī”ti āha. Sā “kissa, mahārājā”ti",
  "atk-s0505a0:346_10": "āha. So “nāhaṁ rājā”ti. Evametesaṁ taṁ kathāsallāpaṁ sutvā amaccā upasaṅkamiṁsu.",
  "atk-s0505a0:346_11": "Tehipi mahārājavādena ālapito “nāhaṁ, bhaṇe, rājā”ti āha. Sesaṁ paṭhamagāthāya vuttasadisameva.",
  "atk-s0505a0:347_0": "Ayaṁ pana gāthāvaṇṇanā – disvāti oloketvā. Suvaṇṇassāti kañcanassa “valayānī”ti pāṭhaseso.",
  "atk-s0505a0:347_1": "Sāvasesapāṭho hi ayaṁ attho. Pabhassarānīti pabhāsanasīlāni, jutimantānīti vuttaṁ",
  "atk-s0505a0:347_2": "hoti. Sesaṁ uttānatthameva. Ayaṁ pana yojanā – disvā bhujasmiṁ suvaṇṇassa valayāni",
  "atk-s0505a0:347_3": "“gaṇavāse sati saṅghaṭṭanā, ekavāse asaṅghaṭṭanā”ti evaṁ cintento vipassanaṁ ārabhitvā",
  "atk-s0505a0:347_4": "paccekabodhiṁ adhigatomhīti. Sesaṁ vuttanayamevāti.",
  "atk-s0505a0:348": "Suvaṇṇavalayagāthāvaṇṇanā samattā.",
  "atk-s0505a0:349_0": "49.Evaṁ dutiyenāti kā uppatti? Aññataro bārāṇasirājā daharova pabbajitukāmo amacce",
  "atk-s0505a0:349_1": "āṇāpesi “deviṁ gahetvā rajjaṁ pariharatha, ahaṁ pabbajissāmī”ti. Amaccā “na, mahārāja,",
  "atk-s0505a0:349_2": "arājakaṁ rajjaṁ amhehi sakkā rakkhituṁ, sāmantarājāno āgamma vilumpissanti, yāva",
  "atk-s0505a0:349_3": "ekaputtopi uppajjati, tāva āgamehī”ti saññāpesuṁ. Muducitto rājā adhivāsesi. Atha",
  "atk-s0505a0:349_4": "devī gabbhaṁ gaṇhi. Rājā punapi te āṇāpesi – “devī gabbhinī, puttaṁ jātaṁ rajje abhisiñcitvā",
  "atk-s0505a0:349_5": "rajjaṁ pariharatha, ahaṁ pabbajissāmī”ti. Amaccā “dujjānaṁ, mahārāja, etaṁ devī puttaṁ",
  "atk-s0505a0:349_6": "vā vijāyissati dhītaraṁ vā, vijāyanakālaṁ tāva āgamehī”ti punapi saññāpesuṁ. Atha",
  "atk-s0505a0:349_7": "sā puttaṁ vijāyi. Tadāpi rājā tatheva amacce āṇāpesi. Amaccā punapi rājānaṁ “āgamehi,",
  "atk-s0505a0:349_8": "mahārāja, yāva, paṭibalo hotī”ti bahūhi kāraṇehi saññāpesuṁ. Tato kumāre paṭibale",
  "atk-s0505a0:349_9": "jāte amacce sannipātāpetvā “paṭibalo ayaṁ, taṁ rajje abhisiñcitvā paṭipajjathā”ti",
  "atk-s0505a0:349_10": "amaccānaṁ okāsaṁ adatvā antarāpaṇā kāsāyavatthādayo sabbaparikkhāre āharāpetvā antepure",
  "atk-s0505a0:349_11": "eva pabbajitvā mahājanako viya nikkhami. Sabbaparijano nānappakārakaṁ paridevamāno rājānaṁ anubandhi.",
  "atk-s0505a0:350_0": "Rājā yāva attano rajjasīmā, tāva gantvā kattaradaṇḍena lekhaṁ katvā “ayaṁ lekhā nātikkamitabbā”ti",
  "atk-s0505a0:350_1": "āha. Mahājano lekhāya sīsaṁ katvā, bhūmiyaṁ nipanno paridevamāno “tuyhaṁ dāni, tāta,",
  "atk-s0505a0:350_2": "rañño āṇā, kiṁ karissatī”ti kumāraṁ lekhaṁ atikkamāpesi. Kumāro “tāta, tātā”ti dhāvitvā",
  "atk-s0505a0:350_3": "rājānaṁ sampāpuṇi. Rājā kumāraṁ disvā “etaṁ mahājanaṁ pariharanto rajjaṁ kāresiṁ,",
  "atk-s0505a0:350_4": "kiṁ dāni ekaṁ dārakaṁ pariharituṁ na sakkhissa”nti kumāraṁ gahetvā araññaṁ paviṭṭho,",
  "atk-s0505a0:350_5": "tattha pubbapaccekabuddhehi vasitapaṇṇasālaṁ disvā vāsaṁ kappesi saddhiṁ puttena.",
  "atk-s0505a0:350_6": "Tato kumāro varasayanādīsu kataparicayo tiṇasanthārake vā rajjumañcake vā sayamāno",
  "atk-s0505a0:350_7": "rodati. Sītavātādīhi phuṭṭho samāno “sītaṁ, tāta, uṇhaṁ, tāta, makkhikā, tāta, khādanti,",
  "atk-s0505a0:350_8": "chātomhi, tāta, pipāsitomhi, tātā”ti vadati. Rājā taṁ saññāpentoyeva rattiṁ vītināmeti.",
  "atk-s0505a0:350_9": "Divāpissa piṇḍāya caritvā bhattaṁ upanāmeti, taṁ hoti missakabhattaṁ kaṅguvarakamuggādibahulaṁ.",
  "atk-s0505a0:350_10": "Kumāro acchādentampi taṁ jighacchāvasena bhuñjamāno katipāheneva uṇhe ṭhapitapadumaṁ",
  "atk-s0505a0:350_11": "viya milāyi. Paccekabodhisatto pana paṭisaṅkhānabalena nibbikāroyeva bhuñjati.",
  "atk-s0505a0:351_0": "Tato so kumāraṁ saññāpento āha – “nagarasmiṁ, tāta, paṇītāhāro labbhati, tattha gacchāmā”ti.",
  "atk-s0505a0:351_1": "Kumāro “āma, tātā”ti āha. Tato naṁ purakkhatvā āgatamaggeneva nivatti. Kumāramātāpi",
  "atk-s0505a0:351_2": "devī “na dāni rājā kumāraṁ gahetvā araññe ciraṁ vasissati, katipāheneva nivattissatī”ti",
  "atk-s0505a0:351_3": "cintetvā raññā kattaradaṇḍena likhitaṭṭhāneyeva vatiṁ kārāpetvā vāsaṁ kappesi. Tato",
  "atk-s0505a0:351_4": "rājā tassā vatiyā avidūre ṭhatvā “ettha te, tāta, mātā nisinnā, gacchāhī”ti pesesi.",
  "atk-s0505a0:351_5": "Yāva ca so taṁ ṭhānaṁ pāpuṇāti, tāva udikkhanto aṭṭhāsi “mā heva naṁ koci viheṭheyyā”ti.",
  "atk-s0505a0:351_6": "Kumāro mātu santikaṁ dhāvanto agamāsi. Ārakkhakapurisā ca naṁ disvā deviyā ārocesuṁ.",
  "atk-s0505a0:351_7": "Devī vīsatināṭakitthisahassaparivutā gantvā paṭiggahesi, rañño ca pavattiṁ pucchi.",
  "atk-s0505a0:351_8": "Atha “pacchato āgacchatī”ti sutvā manusse pesesi. Rājāpi tāvadeva sakavasatiṁ agamāsi.",
  "atk-s0505a0:351_9": "Manussā rājānaṁ adisvā nivattiṁsu. Tato devī nirāsāva hutvā, puttaṁ gahetvā, nagaraṁ",
  "atk-s0505a0:351_10": "gantvā, taṁ rajje abhisiñci. Rājāpi attano vasatiṁ patvā, tattha nisinno vipassitvā,",
  "atk-s0505a0:351_11": "paccekabodhiṁ sacchikatvā, mañjūsakarukkhamūle paccekabuddhānaṁ majjhe imaṁ udānagāthaṁ abhāsi –",
  "atk-s0505a0:352": "“Evaṁ dutiyena saha mamassa, vācābhilāpo abhisajjanā vā;",
  "atk-s0505a0:353": "Etaṁ bhayaṁ āyatiṁ pekkhamāno, eko care khaggavisāṇakappo”ti.",
  "atk-s0505a0:354_0": "Sā padatthato uttānā eva. Ayaṁ panettha adhippāyo – yvāyaṁ etena dutiyena kumārena",
  "atk-s0505a0:354_1": "sītuṇhādīni nivedentena sahavāsena taṁ saññāpentassa mama vācābhilāpo, tasmiṁ sinehavasena",
  "atk-s0505a0:354_2": "abhisajjanā ca jātā, sace ahaṁ imaṁ na pariccajāmi, tato āyatimpi hessati yatheva",
  "atk-s0505a0:354_3": "idāni; evaṁ dutiyena saha mamassa vācābhilāpo abhisajjanā vā. Ubhayampi cetaṁ antarāyakaraṁ",
  "atk-s0505a0:354_4": "visesādhigamassāti etaṁ bhayaṁ āyatiṁ pekkhamāno taṁ chaḍḍetvā yoniso paṭipajjitvā",
  "atk-s0505a0:354_5": "paccekabodhiṁ adhigatomhīti. Sesaṁ vuttanayamevāti.",
  "atk-s0505a0:355": "Āyatibhayagāthāvaṇṇanā samattā.",
  "atk-s0505a0:356_0": "50.Kāmā hi citrāti kā uppatti? Bārāṇasiyaṁ kira seṭṭhiputto daharova seṭṭhiṭṭhānaṁ",
  "atk-s0505a0:356_1": "labhi. Tassa tiṇṇaṁ utūnaṁ tayo pāsādā honti. So tattha sabbasampattīhi devakumāro",
  "atk-s0505a0:356_2": "viya paricāreti. So daharova samāno “pabbajissāmī”ti mātāpitaro yāci. Te naṁ vārenti.",
  "atk-s0505a0:356_3": "So tatheva nibandhati. Punapi naṁ mātāpitaro “tvaṁ, tāta, sukhumālo, dukkarā pabbajjā,",
  "atk-s0505a0:356_4": "khuradhārāya upari caṅkamanasadisā”ti nānappakārehi vārenti. So tatheva nibandhati.",
  "atk-s0505a0:356_5": "Te cintesuṁ “sacāyaṁ pabbajati, amhākaṁ domanassaṁ hoti. Sace naṁ nivārema, etassa",
  "atk-s0505a0:356_6": "domanassaṁ hoti. Apica amhākaṁ domanassaṁ hotu, mā ca etassā”ti anujāniṁsu. Tato",
  "atk-s0505a0:356_7": "so sabbaparijanaṁ paridevamānaṁ anādiyitvā isipatanaṁ gantvā paccekabuddhānaṁ santike",
  "atk-s0505a0:356_8": "pabbaji. Tassa uḷārasenāsanaṁ na pāpuṇāti, mañcake taṭṭikaṁ pattharitvā sayi. So",
  "atk-s0505a0:356_9": "varasayane kataparicayo sabbarattiṁ atidukkhito ahosi. Pabhātepi sarīraparikammaṁ",
  "atk-s0505a0:356_10": "katvā, pattacīvaramādāya paccekabuddhehi saddhiṁ piṇḍāya pāvisi. Tattha vuḍḍhā aggāsanañca",
  "atk-s0505a0:356_11": "aggapiṇḍañca labhanti, navakā yaṁkiñcideva āsanaṁ lūkhabhojanañca. So tena lūkhabhojanenāpi",
  "atk-s0505a0:356_12": "atidukkhito ahosi. So katipāhaṁyeva kiso dubbaṇṇo hutvā nibbijji yathā taṁ aparipākagate",
  "atk-s0505a0:356_13": "samaṇadhamme. Tato mātāpitūnaṁ dūtaṁ pesetvā uppabbaji. So katipāhaṁyeva balaṁ gahetvā",
  "atk-s0505a0:356_14": "punapi pabbajitukāmo ahosi. Tato teneva kamena pabbajitvā punapi uppabbajitvā tatiyavāre",
  "atk-s0505a0:356_15": "pabbajitvā sammā paṭipanno paccekasambodhiṁ sacchikatvā imaṁ udānagāthaṁ vatvā puna",
  "atk-s0505a0:356_16": "paccekabuddhānaṁ majjhe imameva byākaraṇagāthaṁ abhāsi –",
  "atk-s0505a0:357": "“Kāmā hi citrā madhurā manoramā, virūparūpena mathenti cittaṁ;",
  "atk-s0505a0:358": "Ādīnavaṁ kāmaguṇesu disvā, eko care khaggavisāṇakappo”ti.",
  "atk-s0505a0:359_0": "Tattha kāmāti dve kāmā vatthukāmā ca kilesakāmā ca. Tattha vatthukāmā manāpiyarūpādayo",
  "atk-s0505a0:359_1": "dhammā, kilesakāmā chandādayo sabbepi rāgappabhedā. Idha pana vatthukāmā adhippetā.",
  "atk-s0505a0:359_2": "Rūpādianekappakāravasena citrā. Lokassādavasena madhurā. Bālaputhujjanānaṁ manaṁ",
  "atk-s0505a0:359_3": "ramentīti manoramā. Virūparūpenāti virūpena rūpena, anekavidhena sabhāvenāti vuttaṁ",
  "atk-s0505a0:359_4": "hoti. Te hi rūpādivasena citrā, rūpādīsupi nīlādivasena vividharūpā. Evaṁ tena virūparūpena",
  "atk-s0505a0:359_5": "tathā tathā assādaṁ dassetvā mathenti cittaṁ pabbajjāya abhiramituṁ na dentīti. Sesamettha",
  "atk-s0505a0:359_6": "pākaṭameva. Nigamanampi dvīhi tīhi vā padehi yojetvā purimagāthāsu vuttanayeneva veditabbanti.",
  "atk-s0505a0:360": "Kāmagāthāvaṇṇanā samattā.",
  "atk-s0505a0:361_0": "51.Ītīcāti kā uppatti? Bārāṇasiyaṁ kira rañño gaṇḍo udapādi. Bāḷhā vedanā vattanti.",
  "atk-s0505a0:361_1": "Vejjā “satthakammena vinā phāsu na hotī”ti bhaṇanti. Rājā tesaṁ abhayaṁ datvā satthakammaṁ",
  "atk-s0505a0:361_2": "kārāpesi. Te phāletvā, pubbalohitaṁ nīharitvā, nibbedanaṁ katvā, vaṇaṁ paṭṭena bandhiṁsu,",
  "atk-s0505a0:361_3": "āhārācāresu ca naṁ sammā ovadiṁsu. Rājā lūkhabhojanena kisasarīro ahosi, gaṇḍo cassa",
  "atk-s0505a0:361_4": "milāyi. So phāsukasaññī hutvā siniddhāhāraṁ bhuñji. Tena ca sañjātabalo visaye paṭisevi.",
  "atk-s0505a0:361_5": "Tassa gaṇḍo puna purimasabhāvameva sampāpuṇi. Evaṁ yāva tikkhattuṁ satthakammaṁ kārāpetvā,",
  "atk-s0505a0:361_6": "vejjehi parivajjito nibbijjitvā, rajjaṁ pahāya pabbajitvā, araññaṁ pavisitvā, vipassanaṁ",
  "atk-s0505a0:361_7": "ārabhitvā, sattahi vassehi paccekabodhiṁ sacchikatvā, imaṁ udānagāthaṁ bhāsitvā nandamūlakapabbhāraṁ agamāsi.",
  "atk-s0505a0:362": "“Ītī ca gaṇḍo ca upaddavo ca, rogo ca sallañca bhayañca metaṁ;",
  "atk-s0505a0:363": "Etaṁ bhayaṁ kāmaguṇesu disvā, eko care khaggavisāṇakappo”ti.",
  "atk-s0505a0:364_0": "Tattha etīti īti, āgantukānaṁ akusalabhāgiyānaṁ byasanahetūnaṁ etaṁ adhivacanaṁ.",
  "atk-s0505a0:364_1": "Tasmā kāmaguṇāpi ete anekabyasanāvahaṭṭhena daḷhasannipātaṭṭhena ca īti. Gaṇḍopi",
  "atk-s0505a0:364_2": "asuciṁ paggharati, uddhumātaparipakkaparibhinno hoti. Tasmā ete kilesāsucipaggharaṇato",
  "atk-s0505a0:364_3": "uppādajarābhaṅgehi uddhumātaparipakkaparibhinnabhāvato ca gaṇḍo. Upaddavatīti upaddavo;",
  "atk-s0505a0:364_4": "anatthaṁ janento abhibhavati; ajjhottharatīti attho, rājadaṇḍādīnametaṁ adhivacanaṁ.",
  "atk-s0505a0:364_5": "Tasmā kāmaguṇāpete aviditanibbānatthāvahahetutāya sabbupaddavavatthutāya ca upaddavo.",
  "atk-s0505a0:364_6": "Yasmā panete kilesāturabhāvaṁ janentā sīlasaṅkhātamārogyaṁ, loluppaṁ vā uppādentā",
  "atk-s0505a0:364_7": "pākatikameva ārogyaṁ vilumpanti, tasmā iminā ārogyavilumpanaṭṭheneva rogo. Abbhantaramanuppaviṭṭhaṭṭhena",
  "atk-s0505a0:364_8": "pana antotudakaṭṭhena dunniharaṇīyaṭṭhena ca sallaṁ. Diṭṭhadhammikasamparāyikabhayāvahanato",
  "atk-s0505a0:364_9": "bhayaṁ. Me etanti metaṁ. Sesamettha pākaṭameva. Nigamanaṁ vuttanayeneva veditabbanti.",
  "atk-s0505a0:365": "Ītigāthāvaṇṇanā samattā.",
  "atk-s0505a0:366_0": "52.Sītañcāti kā uppatti? Bārāṇasiyaṁ kira sītālukabrahmadatto nāma rājā ahosi. So",
  "atk-s0505a0:366_1": "pabbajitvā araññakuṭikāya viharati. Tasmiñca padese sīte sītaṁ, uṇhe uṇhameva ca",
  "atk-s0505a0:366_2": "hoti abbhokāsattā padesassa. Gocaragāme bhikkhā yāvadatthāya na labbhati. Pivanakapānīyampi",
  "atk-s0505a0:366_3": "dullabhaṁ, vātātapaḍaṁsasarīsapāpi bādhenti. Tassa etadahosi – “ito aḍḍhayojanamatte",
  "atk-s0505a0:366_4": "sampanno padeso, tattha sabbepi ete parissayā natthi. Yaṁnūnāhaṁ tattha gaccheyyaṁ;",
  "atk-s0505a0:366_5": "phāsukaṁ viharantena sakkā visesaṁ adhigantu”nti. Tassa puna ahosi – “pabbajitā nāma",
  "atk-s0505a0:366_6": "na paccayavasikā honti, evarūpañca cittaṁ vase vattenti, na cittassa vase vattenti,",
  "atk-s0505a0:366_7": "nāhaṁ gamissāmī”ti paccavekkhitvā na agamāsi. Evaṁ yāvatatiyakaṁ uppannacittaṁ paccavekkhitvā",
  "atk-s0505a0:366_8": "nivattesi. Tato tattheva satta vassāni vasitvā, sammā paṭipajjamāno paccekasambodhiṁ",
  "atk-s0505a0:366_9": "sacchikatvā, imaṁ udānagāthaṁ bhāsitvā nandamūlakapabbhāraṁ agamāsi.",
  "atk-s0505a0:367": "“Sītañca uṇhañca khudaṁ pipāsaṁ, vātātape ḍaṁsasarīsape ca;",
  "atk-s0505a0:368": "Sabbānipetāni abhisambhavitvā, eko care khaggavisāṇakappo”ti.",
  "atk-s0505a0:369_0": "Tattha sītañcāti sītaṁ nāma duvidhaṁ abbhantaradhātukkhobhapaccayañca, bāhiradhātukkhobhapaccayañca;",
  "atk-s0505a0:369_1": "tathā uṇhaṁ. Ḍaṁsāti piṅgalamakkhikā. Sarīsapāti ye keci dīghajātikā saritvā gacchanti.",
  "atk-s0505a0:369_2": "Sesaṁ pākaṭameva. Nigamanampi vuttanayeneva veditabbanti.",
  "atk-s0505a0:370": "Sītālukagāthāvaṇṇanā samattā.",
  "atk-s0505a0:371_0": "53.Nāgovāti kā uppatti? Bārāṇasiyaṁ kira aññataro rājā vīsati vassāni rajjaṁ kāretvā",
  "atk-s0505a0:371_1": "kālakato niraye vīsati eva vassāni paccitvā himavantappadese hatthiyoniyaṁ uppajjitvā",
  "atk-s0505a0:371_2": "sañjātakkhandho padumavaṇṇasakalasarīro uḷāro yūthapati mahānāgo ahosi. Tassa obhaggobhaggaṁ",
  "atk-s0505a0:371_3": "sākhābhaṅgaṁ hatthichāpāva khādanti. Ogāhepi naṁ hatthiniyo kaddamena limpanti, sabbaṁ",
  "atk-s0505a0:371_4": "pālileyyakanāgasseva ahosi. So yūthā nibbijjitvā pakkami. Tato naṁ padānusārena yūthaṁ",
  "atk-s0505a0:371_5": "anubandhi. Evaṁ yāvatatiyaṁ pakkanto anubaddhova. Tato cintesi – “idāni mayhaṁ nattako",
  "atk-s0505a0:371_6": "bārāṇasiyaṁ rajjaṁ kāreti, yaṁnūnāhaṁ attano purimajātiyā uyyānaṁ gaccheyyaṁ, tatra",
  "atk-s0505a0:371_7": "maṁ so rakkhissatī”ti. Tato rattiṁ niddāvasaṁ gate yūthe yūthaṁ pahāya tameva uyyānaṁ",
  "atk-s0505a0:371_8": "pāvisi. Uyyānapālo disvā rañño ārocesi. Rājā “hatthiṁ gahessāmī”ti senāya parivāresi.",
  "atk-s0505a0:371_9": "Hatthī rājānaṁ eva abhimukho gacchati. Rājā “maṁ abhimukho etī”ti khurappaṁ sannayhitvā",
  "atk-s0505a0:371_10": "aṭṭhāsi. Tato hatthī “vijjheyyāpi maṁ eso”ti mānusikāya vācāya “brahmadatta, mā maṁ",
  "atk-s0505a0:371_11": "vijjha, ahaṁ te ayyako”ti āha. Rājā “kiṁ bhaṇasī”ti sabbaṁ pucchi. Hatthīpi rajje",
  "atk-s0505a0:371_12": "ca narake ca hatthiyoniyañca pavattiṁ sabbaṁ ārocesi. Rājā “sundaraṁ, mā bhāyi, mā",
  "atk-s0505a0:371_13": "ca kañci bhiṁsāpehī”ti hatthino vaṭṭañca ārakkhake ca hatthibhaṇḍe ca upaṭṭhāpesi.",
  "atk-s0505a0:372_0": "Athekadivasaṁ rājā hatthikkhandhagato “ayaṁ vīsati vassāni rajjaṁ katvā niraye pakko,",
  "atk-s0505a0:372_1": "vipākāvasesena ca tiracchānayoniyaṁ uppanno, tatthapi gaṇavāsasaṅghaṭṭanaṁ asahanto",
  "atk-s0505a0:372_2": "idhāgato. Aho dukkho gaṇavāso, ekībhāvo eva ca pana sukho”ti cintetvā tattheva vipassanaṁ",
  "atk-s0505a0:372_3": "ārabhitvā paccekabodhiṁ sacchākāsi. Taṁ lokuttarasukhena sukhitaṁ amaccā upasaṅkamitvā,",
  "atk-s0505a0:372_4": "paṇipātaṁ katvā “yānakālo mahārājā”ti āhaṁsu. Tato “nāhaṁ rājā”ti vatvā purimanayeneva",
  "atk-s0505a0:372_5": "imaṁ gāthaṁ abhāsi –",
  "atk-s0505a0:373": "“Nāgova yūthāni vivajjayitvā, sañjātakhandho padumī uḷāro;",
  "atk-s0505a0:374": "Yathābhirantaṁ viharaṁ araññe, eko care khaggavisāṇakappo”ti.",
  "atk-s0505a0:375_0": "Sā padatthato pākaṭā eva. Ayaṁ panettha adhippāyayojanā. Sā ca kho yuttivaseneva,",
  "atk-s0505a0:375_1": "na anussavavasena. Yathā ayaṁ hatthī manussakantesu sīlesu dantattā adantabhūmiṁ",
  "atk-s0505a0:375_2": "nāgacchatīti vā, sarīramahantatāya vā nāgo, evaṁ kudāssu nāmāhampi ariyakantesu sīlesu",
  "atk-s0505a0:375_3": "dantattā adantabhūmiṁ nāgamanena āguṁ akaraṇena puna itthattaṁ anāgamanena ca guṇasarīramahantatāya",
  "atk-s0505a0:375_4": "vā nāgo bhaveyyaṁ. Yathā cesa yūthāni vivajjetvā ekacariyasukhena yathābhirantaṁ",
  "atk-s0505a0:375_5": "viharaṁ araññe eko care khaggavisāṇakappo, kudāssu nāmāhampi evaṁ gaṇaṁ vivajjetvā",
  "atk-s0505a0:375_6": "ekavihārasukhena jhānasukhena yathābhirantaṁ viharaṁ araññe attano yathā yathā sukhaṁ,",
  "atk-s0505a0:375_7": "tathā tathā yattakaṁ vā icchāmi, tattakaṁ araññe nivāsaṁ eko care khaggavisāṇakappo",
  "atk-s0505a0:375_8": "careyyanti attho. Yathā cesa susaṇṭhitakkhandhatāya sañjātakkhandho, kudāssu nāmāhampi",
  "atk-s0505a0:375_9": "evaṁ asekhasīlakkhandhamahantatāya sañjātakkhandho bhaveyyaṁ. Yathā cesa padumasadisagattatāya",
  "atk-s0505a0:375_10": "vā padumakule uppannatāya vā padumī, kudāssu nāmāhampi evaṁ padumasadisaujugattatāya",
  "atk-s0505a0:375_11": "vā ariyajātipadume uppannatāya vā padumī bhaveyyaṁ. Yathā cesa thāmabalajavādīhi",
  "atk-s0505a0:375_12": "uḷāro, kudāssu nāmāhampi evaṁ parisuddhakāyasamācāratādīhi sīlasamādhinibbedhikapaññādīhi",
  "atk-s0505a0:375_13": "vā uḷāro bhaveyyanti evaṁ cintento vipassanaṁ ārabhitvā paccekabodhiṁ adhigatomhīti.",
  "atk-s0505a0:376": "Nāgagāthāvaṇṇanā samattā.",
  "atk-s0505a0:377_0": "54.Aṭṭhāna tanti kā uppatti? Bārāṇasirañño kira putto daharo eva samāno pabbajitukāmo",
  "atk-s0505a0:377_1": "mātāpitaro yāci. Mātāpitaro naṁ vārenti. So vāriyamānopi nibandhatiyeva “pabbajissāmī”ti.",
  "atk-s0505a0:377_2": "Tato naṁ pubbe vuttaseṭṭhiputtaṁ viya sabbaṁ vatvā anujāniṁsu. Pabbajitvā ca uyyāneyeva",
  "atk-s0505a0:377_3": "vasitabbanti paṭijānāpesuṁ, so tathā akāsi. Tassa mātā pātova vīsatisahassanāṭakitthiparivutā",
  "atk-s0505a0:377_4": "uyyānaṁ gantvā, puttaṁ yāguṁ pāyetvā, antarā khajjakādīni ca khādāpetvā, yāva majjhanhikasamayaṁ",
  "atk-s0505a0:377_5": "tena saddhiṁ samullapitvā, nagaraṁ pavisati. Pitā ca majjhanhike āgantvā, taṁ bhojetvā",
  "atk-s0505a0:377_6": "attanāpi bhuñjitvā, divasaṁ tena saddhiṁ samullapitvā, sāyanhasamaye jagganapurise",
  "atk-s0505a0:377_7": "ṭhapetvā nagaraṁ pavisati. So evaṁ rattindivaṁ avivitto viharati. Tena kho pana samayena",
  "atk-s0505a0:377_8": "ādiccabandhu nāma paccekabuddho nandamūlakapabbhāre viharati. So āvajjento taṁ addasa",
  "atk-s0505a0:377_9": "– “ayaṁ kumāro pabbajituṁ asakkhi, jaṭaṁ chindituṁ na sakkotī”ti. Tato paraṁ āvajji",
  "atk-s0505a0:377_10": "“attano dhammatāya nibbijjissati, no”ti. Atha “dhammatāya nibbindanto aticiraṁ bhavissatī”ti",
  "atk-s0505a0:377_11": "ñatvā “tassa ārammaṇaṁ dassessāmī”ti pubbe vuttanayeneva manosilātalato āgantvā uyyāne",
  "atk-s0505a0:377_12": "aṭṭhāsi. Rājapuriso disvā “paccekabuddho āgato, mahārājā”ti rañño ārocesi. Rājā “idāni",
  "atk-s0505a0:377_13": "me putto paccekabuddhena saddhiṁ anukkaṇṭhito vasissatī”ti pamuditamano hutvā paccekabuddhaṁ",
  "atk-s0505a0:377_14": "sakkaccaṁ upaṭṭhahitvā tattheva vāsaṁ yācitvā paṇṇasālādivāvihāraṭṭhānacaṅkamādisabbaṁ kāretvā vāsesi.",
  "atk-s0505a0:378_0": "So tattha vasanto ekadivasaṁ okāsaṁ labhitvā kumāraṁ pucchi “kosi tva”nti? So āha",
  "atk-s0505a0:378_1": "“ahaṁ pabbajito”ti. “Pabbajitā nāma na edisā hontī”ti. “Atha bhante, kīdisā honti,",
  "atk-s0505a0:378_2": "kiṁ mayhaṁ ananucchavika”nti vutte “tvaṁ attano ananucchavikaṁ na pekkhasi, nanu",
  "atk-s0505a0:378_3": "te mātā vīsatisahassaitthīhi saddhiṁ pubbaṇhasamaye āgacchantī uyyānaṁ avivittaṁ",
  "atk-s0505a0:378_4": "karoti, pitā mahatā balakāyena sāyanhasamaye, jagganapurisā sakalarattiṁ; pabbajitā",
  "atk-s0505a0:378_5": "nāma tava sadisā na honti, ‘edisā pana hontī”’ti tatra ṭhitasseva iddhiyā himavante",
  "atk-s0505a0:378_6": "aññataraṁ vihāraṁ dassesi. So tattha paccekabuddhe ālambanabāhaṁ nissāya ṭhite ca",
  "atk-s0505a0:378_7": "caṅkamante ca rajanakammasūcikammādīni karonte ca disvā āha – “tumhe idha, nāgacchatha,",
  "atk-s0505a0:378_8": "pabbajjā nāma tumhehi anuññātā”ti. “Āma, pabbajjā anuññātā, pabbajitakālato paṭṭhāya",
  "atk-s0505a0:378_9": "samaṇā nāma attano nissaraṇaṁ kātuṁ icchitapatthitañca padesaṁ gantuṁ labhanti, ettakaṁva",
  "atk-s0505a0:378_10": "vaṭṭatī”ti vatvā ākāse ṭhatvā –",
  "atk-s0505a0:379": "“Aṭṭhāna taṁ saṅgaṇikāratassa, yaṁ phassaye sāmayikaṁ vimutti”nti. –",
  "atk-s0505a0:380_0": "Imaṁ upaḍḍhagāthaṁ vatvā, dissamāneneva kāyena nandamūlakapabbhāraṁ agamāsi. Evaṁ",
  "atk-s0505a0:380_1": "gate paccekabuddhe so attano paṇṇasālaṁ pavisitvā nipajji. Ārakkhakapurisopi “sayito",
  "atk-s0505a0:380_2": "kumāro, idāni kuhiṁ gamissatī”ti pamatto niddaṁ okkami. So tassa pamattabhāvaṁ ñatvā",
  "atk-s0505a0:380_3": "pattacīvaraṁ gahetvā araññaṁ pāvisi. Tatra ca vivitto vipassanaṁ ārabhitvā, paccekabodhiṁ",
  "atk-s0505a0:380_4": "sacchikatvā, paccekabuddhaṭṭhānaṁ gato. Tatra ca “kathamadhigata”nti pucchito ādiccabandhunā",
  "atk-s0505a0:380_5": "vuttaṁ upaḍḍhagāthaṁ paripuṇṇaṁ katvā abhāsi.",
  "atk-s0505a0:381_0": "Tassattho – aṭṭhāna tanti. Aṭṭhānaṁ taṁ, akāraṇaṁ tanti vuttaṁ hoti, anunāsikalopo",
  "atk-s0505a0:381_1": "kato “ariyasaccāna dassana”ntiādīsu viya. Saṅgaṇikāratassāti gaṇābhiratassa. Yanti",
  "atk-s0505a0:381_2": "karaṇavacanametaṁ “yaṁ hirīyati hirīyitabbenā”tiādīsu viya. Phassayeti adhigacche.",
  "atk-s0505a0:381_3": "Sāmayikaṁ vimuttinti lokiyasamāpattiṁ. Sā hi appitappitasamaye eva paccanīkehi vimuccanato",
  "atk-s0505a0:381_4": "“sāmayikā vimuttī”ti vuccati. Taṁ sāmayikaṁ vimuttiṁ. Aṭṭhānaṁ taṁ, na taṁ kāraṇaṁ",
  "atk-s0505a0:381_5": "vijjati saṅgaṇikāratassa, yena kāraṇena phassayeti etaṁ ādiccabandhussa paccekabuddhassa",
  "atk-s0505a0:381_6": "vaco nisamma saṅgaṇikāratiṁ pahāya yoniso paṭipajjanto adhigatomhīti āha. Sesaṁ vuttanayamevāti.",
  "atk-s0505a0:382": "Aṭṭhānagāthāvaṇṇanā samattā.",
  "atk-s0505a0:383": "Dutiyo vaggo niṭṭhito.",
  "atk-s0505a0:384_0": "55.Diṭṭhīvisūkānīti kā uppatti? Bārāṇasiyaṁ kira aññataro rājā rahogato cintesi –",
  "atk-s0505a0:384_1": "“yathā sītādīnaṁ paṭighātakāni uṇhādīni atthi, atthi nu kho evaṁ vaṭṭapaṭighātakaṁ",
  "atk-s0505a0:384_2": "vinaṭṭaṁ, no”ti. So amacce pucchi – “vivaṭṭaṁ jānāthā”ti? Te “jānāma, mahārājā”ti",
  "atk-s0505a0:384_3": "āhaṁsu. Rājā – “kiṁ ta”nti? Tato “antavā loko”tiādinā nayena sassatucchedaṁ kathesuṁ.",
  "atk-s0505a0:384_4": "Atha rājā “ime na jānanti, sabbepime diṭṭhigatikā”ti sayameva tesaṁ vilomatañca ayuttatañca",
  "atk-s0505a0:384_5": "disvā “vaṭṭapaṭighātakaṁ vivaṭṭaṁ atthi, taṁ gavesitabba”nti cintetvā rajjaṁ pahāya",
  "atk-s0505a0:384_6": "pabbajitvā vipassanto paccekabodhiṁ sacchākāsi. Imañca udānagāthaṁ abhāsi paccekabuddhamajjhe byākaraṇagāthañca –",
  "atk-s0505a0:385": "“Diṭṭhīvisūkāni upātivatto, patto niyāmaṁ paṭiladdhamaggo;",
  "atk-s0505a0:386": "Uppannañāṇomhi anaññaneyyo, eko care khaggavisāṇakappo”ti.",
  "atk-s0505a0:387_0": "Tassattho – diṭṭhīvisūkānīti dvāsaṭṭhidiṭṭhigatāni. Tāni hi maggasammādiṭṭhiyā visūkaṭṭhena",
  "atk-s0505a0:387_1": "vijjhanaṭṭhena vilomaṭṭhena ca visūkāni. Evaṁ diṭṭhiyā visūkāni, diṭṭhi eva vā visūkāni",
  "atk-s0505a0:387_2": "diṭṭhivisūkāni. Upātivattoti dassanamaggena atikkanto. Patto niyāmanti avinipātadhammatāya",
  "atk-s0505a0:387_3": "sambodhiparāyaṇatāya ca niyatabhāvaṁ adhigato, sammattaniyāmasaṅkhātaṁ vā paṭhamamagganti.",
  "atk-s0505a0:387_4": "Ettāvatā paṭhamamaggakiccanipphatti ca tassa paṭilābho ca vutto. Idāni paṭiladdhamaggoti",
  "atk-s0505a0:387_5": "iminā sesamaggapaṭilābhaṁ dasseti. Uppannañāṇomhīti uppannapaccekabodhiñāṇo amhi.",
  "atk-s0505a0:387_6": "Etena phalaṁ dasseti. Anaññaneyyoti aññehi “idaṁ saccaṁ, idaṁ sacca”nti na netabbo.",
  "atk-s0505a0:387_7": "Etena sayambhutaṁ dīpeti, patte vā paccekabodhiñāṇe aneyyatāya abhāvā sayaṁvasitaṁ.",
  "atk-s0505a0:387_8": "Samathavipassanāya vā diṭṭhivisūkāni upātivatto, ādimaggena patto niyāmaṁ, sesehi",
  "atk-s0505a0:387_9": "paṭiladdhamaggo, phalañāṇena uppannañāṇo, taṁ sabbaṁ attanāva adhigatoti anaññaneyyo.",
  "atk-s0505a0:387_10": "Sesaṁ vuttanayeneva veditabbanti.",
  "atk-s0505a0:388": "Diṭṭhivisūkagāthāvaṇṇanā samattā.",
  "atk-s0505a0:389_0": "56.Nillolupoti kā uppatti? Bārāṇasirañño kira sūdo antarabhattaṁ pacitvā upanāmesi",
  "atk-s0505a0:389_1": "manuññadassanaṁ sādurasaṁ “appeva nāma me rājā dhanamanuppadeyyā”ti. Taṁ rañño gandheneva",
  "atk-s0505a0:389_2": "bhottukāmataṁ janesi mukhe kheḷaṁ uppādentaṁ. Paṭhamakabaḷe pana mukhe pakkhittamatte",
  "atk-s0505a0:389_3": "sattarasaharaṇisahassāni amateneva phuṭṭhāni ahesuṁ. Sūdo “idāni me dassati, idāni",
  "atk-s0505a0:389_4": "me dassatī”ti cintesi. Rājāpi “sakkārāraho sūdo”ti cintesi – “rasaṁ sāyitvā pana",
  "atk-s0505a0:389_5": "sakkarontaṁ maṁ pāpako kittisaddo abbhuggaccheyya – ‘lolo ayaṁ rājā rasagaruko”’ti",
  "atk-s0505a0:389_6": "na kiñci abhaṇi. Evaṁ yāva bhojanapariyosānaṁ, tāva sūdopi “idāni dassati, idāni",
  "atk-s0505a0:389_7": "dassatī”ti cintesi. Rājāpi avaṇṇabhayena na kiñci abhaṇi. Tato sūdo “natthi imassa",
  "atk-s0505a0:389_8": "rañño jivhāviññāṇa”nti dutiyadivase arasabhattaṁ upanāmesi. Rājā bhuñjanto “niggahāraho",
  "atk-s0505a0:389_9": "ajja sūdo”ti jānantopi pubbe viya paccavekkhitvā avaṇṇabhayena na kiñci abhaṇi. Tato",
  "atk-s0505a0:389_10": "sūdo “rājā neva sundaraṁ nāsundaraṁ jānātī”ti cintetvā sabbaṁ paribbayaṁ attanā gahetvā",
  "atk-s0505a0:389_11": "yaṁkiñcideva pacitvā rañño deti. Rājā “aho vata lobho, ahaṁ nāma vīsati nagarasahassāni",
  "atk-s0505a0:389_12": "bhuñjanto imassa lobhena bhattamattampi na labhāmī”ti nibbijjitvā, rajjaṁ pahāya",
  "atk-s0505a0:389_13": "pabbajitvā, vipassanto paccekabodhiṁ sacchākāsi, purimanayeneva ca imaṁ gāthaṁ abhāsi –",
  "atk-s0505a0:390": "“Nillolupo nikkuho nippipāso, nimmakkho niddhantakasāvamoho;",
  "atk-s0505a0:391": "Nirāsayo sabbaloke bhavitvā, eko care khaggavisāṇakappo”ti.",
  "atk-s0505a0:392_0": "Tattha nillolupoti alolupo. Yo hi rasataṇhābhibhūto hoti, so bhusaṁ luppati punappunañca",
  "atk-s0505a0:392_1": "luppati, tena lolupoti vuccati. Tasmā esa taṁ paṭikkhipanto āha “nillolupo”ti. Nikkuhoti",
  "atk-s0505a0:392_2": "ettha kiñcāpi yassa tividhaṁ kuhanavatthu natthi, so nikkuhoti vuccati. Imissā pana",
  "atk-s0505a0:392_3": "gāthāya manuññabhojanādīsu vimhayamanāpajjanato nikkuhoti ayamadhippāyo. Nippipāsoti",
  "atk-s0505a0:392_4": "ettha pātumicchā pipāsā, tassā abhāvena nippipāso, sādurasalobhena bhottukamyatāvirahitoti",
  "atk-s0505a0:392_5": "attho. Nimmakkhoti ettha paraguṇavināsanalakkhaṇo makkho, tassa abhāvena nimmakkho.",
  "atk-s0505a0:392_6": "Attano gahaṭṭhakāle sūdassa guṇamakkhanābhāvaṁ sandhāyāha. Niddhantakasāvamohoti",
  "atk-s0505a0:392_7": "ettha rāgādayo tayo, kāyaduccaritādīni ca tīṇīti cha dhammā yathāsambhavaṁ appasannaṭṭhena",
  "atk-s0505a0:392_8": "sakabhāvaṁ vijahāpetvā parabhāvaṁ gaṇhāpanaṭṭhena kasaṭaṭṭhena ca kasāvāti veditabbā. Yathāha –",
  "atk-s0505a0:393": "“Tattha, katame tayo kasāvā? Rāgakasāvo, dosakasāvo, mohakasāvo, ime tayo kasāvā. Tattha, katame aparepi tayo kasāvā? Kāyakasāvo, vacīkasāvo, manokasāvo”ti.",
  "atk-s0505a0:394_0": "Tesu mohaṁ ṭhapetvā pañcannaṁ kasāvānaṁ tesañca sabbesaṁ mūlabhūtassa mohassa niddhantattā",
  "atk-s0505a0:394_1": "niddhantakasāvamoho, tiṇṇaṁ eva vā kāyavacīmanokasāvānaṁ mohassa ca niddhantattā",
  "atk-s0505a0:394_2": "niddhantakasāvamoho. Itaresu nillolupatādīhi rāgakasāvassa, nimmakkhatāya dosakasāvassa",
  "atk-s0505a0:394_3": "niddhantabhāvo siddho eva. Nirāsayoti nittaṇho. Sabbaloketi sakalaloke, tīsu bhavesu",
  "atk-s0505a0:394_4": "dvādasasu vā āyatanesu bhavavibhavataṇhāvirahito hutvāti attho. Sesaṁ vuttanayeneva",
  "atk-s0505a0:394_5": "veditabbaṁ. Atha vā tayopi pāde vatvā eko careti eko carituṁ sakkuṇeyyāti evampi",
  "atk-s0505a0:394_6": "ettha sambandho kātabboti.",
  "atk-s0505a0:395": "Nillolupagāthāvaṇṇanā samattā.",
  "atk-s0505a0:396_0": "57.Pāpaṁ sahāyanti kā uppatti? Bārāṇasiyaṁ kira aññataro rājā mahaccarājānubhāvena",
  "atk-s0505a0:396_1": "nagaraṁ padakkhiṇaṁ karonto manusse koṭṭhāgārato purāṇadhaññāni bahiddhā nīharante",
  "atk-s0505a0:396_2": "disvā “kiṁ, bhaṇe, ida”nti amacce pucchi. “Idāni, mahārāja, navadhaññāni uppajjissanti,",
  "atk-s0505a0:396_3": "tesaṁ okāsaṁ kātuṁ ime manussā purāṇadhaññādīni chaḍḍentī”ti. Rājā – “kiṁ, bhaṇe,",
  "atk-s0505a0:396_4": "itthāgārabalakāyādīnaṁ vaṭṭaṁ paripuṇṇa”nti ? “Āma, mahārāja, paripuṇṇanti”. “Tena",
  "atk-s0505a0:396_5": "hi, bhaṇe, dānasālaṁ kārāpetha, dānaṁ dassāmi, mā imāni dhaññāni anupakārāni vinassiṁsū”ti.",
  "atk-s0505a0:396_6": "Tato naṁ aññataro diṭṭhigatiko amacco “mahārāja, natthi dinna”nti ārabbha yāva “bālā",
  "atk-s0505a0:396_7": "ca paṇḍitā ca sandhāvitvā saṁsaritvā dukkhassantaṁ karissantī”ti vatvā nivāresi.",
  "atk-s0505a0:396_8": "So dutiyampi tatiyampi koṭṭhāgāre vilumpante disvā tatheva āṇāpesi. Tatiyampi naṁ",
  "atk-s0505a0:396_9": "“mahārāja, dattupaññattaṁ yadidaṁ dāna”ntiādīni vatvā nivāresi. So “are, ahaṁ attano",
  "atk-s0505a0:396_10": "santakampi na labhāmi dātuṁ, kiṁ me imehi pāpasahāyehī”ti nibbinno rajjaṁ pahāya",
  "atk-s0505a0:396_11": "pabbajitvā vipassanto paccekabodhiṁ sacchākāsi. Tañca pāpaṁ sahāyaṁ garahanto imaṁ",
  "atk-s0505a0:396_12": "udānagāthaṁ abhāsi –",
  "atk-s0505a0:397": "“Pāpaṁ sahāyaṁ parivajjayetha, anatthadassiṁ visame niviṭṭhaṁ;",
  "atk-s0505a0:398": "Sayaṁ na seve pasutaṁ pamattaṁ, eko care khaggavisāṇakappo”ti.",
  "atk-s0505a0:399_0": "Tassāyaṁ saṅkhepattho – yvāyaṁ dasavatthukāya pāpadiṭṭhiyā samannāgatattā pāpo, paresampi",
  "atk-s0505a0:399_1": "anatthaṁ passatīti anatthadassī, kāyaduccaritādimhi ca visame niviṭṭho, taṁ atthakāmo",
  "atk-s0505a0:399_2": "kulaputto pāpaṁ sahāyaṁ parivajjayetha anatthadassiṁ visame niviṭṭhaṁ. Sayaṁ na seveti",
  "atk-s0505a0:399_3": "attano vasena na seve. Yadi pana paravaso hoti, kiṁ sakkā kātunti vuttaṁ hoti. Pasutanti",
  "atk-s0505a0:399_4": "pasaṭaṁ, diṭṭhivasena tattha tattha lagganti attho. Pamattanti kāmaguṇesu vossaṭṭhacittaṁ,",
  "atk-s0505a0:399_5": "kusalabhāvanārahitaṁ vā. Taṁ evarūpaṁ na seve, na bhaje, na payirupāse, aññadatthu",
  "atk-s0505a0:399_6": "eko care khaggavisāṇakappoti.",
  "atk-s0505a0:400": "Pāpasahāyagāthāvaṇṇanā samattā.",
  "atk-s0505a0:401_0": "58.Bahussutanti kā uppatti? Pubbe kira kassapassa bhagavato sāsane aṭṭha paccekabodhisattā",
  "atk-s0505a0:401_1": "pabbajitvā gatapaccāgatavattaṁ pūretvā devaloke uppannāti sabbaṁ anavajjabhojīgāthāya",
  "atk-s0505a0:401_2": "vuttasadisameva. Ayaṁ pana viseso – paccekabuddhe nisīdāpetvā rājā āha “ke tumhe”ti?",
  "atk-s0505a0:401_3": "Te āhaṁsu – “mayaṁ, mahārāja, bahussutā nāmā”ti. Rājā – “ahaṁ sutabrahmadatto nāma,",
  "atk-s0505a0:401_4": "sutena tittiṁ na gacchāmi, handa, nesaṁ santike vicitranayaṁ saddhammadesanaṁ sossāmī”ti",
  "atk-s0505a0:401_5": "attamano dakkhiṇodakaṁ datvā, parivisitvā, bhattakiccapariyosāne saṅghattherassa",
  "atk-s0505a0:401_6": "pattaṁ gahetvā, vanditvā, purato nisīdi “dhammakathaṁ, bhante, karothā”ti. So “sukhito",
  "atk-s0505a0:401_7": "hotu, mahārāja, rāgakkhayo hotū”ti vatvā uṭṭhito. Rājā “ayaṁ na bahussuto, dutiyo",
  "atk-s0505a0:401_8": "bahussuto bhavissati, sve dāni vicitradhammadesanaṁ sossāmī”ti svātanāya nimantesi.",
  "atk-s0505a0:401_9": "Evaṁ yāva sabbesaṁ paṭipāṭi gacchati, tāva nimantesi. Te sabbepi “dosakkhayo hotu,",
  "atk-s0505a0:401_10": "mohakkhayo, gatikkhayo, vaṭṭakkhayo, upadhikkhayo, taṇhakkhayo hotū”ti evaṁ ekekaṁ",
  "atk-s0505a0:401_11": "padaṁ visesetvā sesaṁ paṭhamasadisameva vatvā uṭṭhahiṁsu.",
  "atk-s0505a0:402_0": "Tato rājā “ime ‘bahussutā maya’nti bhaṇanti, na ca tesaṁ vicitrakathā, kimetehi vutta”nti",
  "atk-s0505a0:402_1": "tesaṁ vacanatthaṁ upaparikkhitumāraddho. Atha “rāgakkhayo hotū”ti upaparikkhanto",
  "atk-s0505a0:402_2": "“rāge khīṇe dosopi mohopi aññataraññatarepi kilesā khīṇā hontī”ti ñatvā attamano",
  "atk-s0505a0:402_3": "ahosi – “nippariyāyabahussutā ime samaṇā. Yathā hi purisena mahāpathaviṁ vā ākāsaṁ",
  "atk-s0505a0:402_4": "vā aṅguliyā niddisantena na aṅgulimattova padeso niddiṭṭho hoti, apica, kho, pana",
  "atk-s0505a0:402_5": "pathavīākāsā eva niddiṭṭhā honti, evaṁ imehi ekamekaṁ atthaṁ niddisantehi aparimāṇā",
  "atk-s0505a0:402_6": "atthā niddiṭṭhā hontī”ti. Tato so “kudāssu nāmāhampi evaṁ bahussuto bhavissāmī”ti",
  "atk-s0505a0:402_7": "tathārūpaṁ bahussutabhāvaṁ patthento rajjaṁ pahāya pabbajitvā, vipassanto paccekabodhiṁ",
  "atk-s0505a0:402_8": "sacchikatvā, imaṁ udānagāthaṁ abhāsi –",
  "atk-s0505a0:403": "“Bahussutaṁ dhammadharaṁ bhajetha, mittaṁ uḷāraṁ paṭibhānavantaṁ;",
  "atk-s0505a0:404": "Aññāya atthāni vineyya kaṅkhaṁ, eko care khaggavisāṇakappo”ti.",
  "atk-s0505a0:405_0": "Tatthāyaṁ saṅkhepattho – bahussutanti duvidho bahussuto tīsu piṭakesu atthato nikhilo",
  "atk-s0505a0:405_1": "pariyattibahussuto ca, maggaphalavijjābhiññānaṁ paṭividdhattā paṭivedhabahussuto",
  "atk-s0505a0:405_2": "ca. Āgatāgamo dhammadharo. Uḷārehi pana kāyavacīmanokammehi samannāgato uḷāro. Yuttapaṭibhāno",
  "atk-s0505a0:405_3": "ca muttapaṭibhāno ca yuttamuttapaṭibhāno ca paṭibhānavā. Pariyattiparipucchādhigamavasena",
  "atk-s0505a0:405_4": "vā tidhā paṭibhānavā veditabbo. Yassa hi pariyatti paṭibhāti, so pariyattipaṭibhānavā.",
  "atk-s0505a0:405_5": "Yassa atthañca ñāṇañca lakkhaṇañca ṭhānāṭṭhānañca paripucchantassa paripucchā paṭibhāti,",
  "atk-s0505a0:405_6": "so paripucchāpaṭibhānavā. Yena maggādayo paṭividdhā honti, so adhigamapaṭibhānavā.",
  "atk-s0505a0:405_7": "Taṁ evarūpaṁ bahussutaṁ dhammadharaṁ bhajetha mittaṁ uḷāraṁ paṭibhānavantaṁ. Tato",
  "atk-s0505a0:405_8": "tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato",
  "atk-s0505a0:405_9": "vā anekappakārāni aññāya atthāni. Tato – “ahosiṁ nu kho ahaṁ atītamaddhāna”ntiādīsu",
  "atk-s0505a0:405_10": "kaṅkhaṭṭhānesu vineyya kaṅkhaṁ, vicikicchaṁ vinetvā vināsetvā evaṁ katasabbakicco",
  "atk-s0505a0:405_11": "eko care khaggavisāṇakappoti.",
  "atk-s0505a0:406": "Bahussutagāthāvaṇṇanā samattā.",
  "atk-s0505a0:407_0": "59.Khiḍḍaṁratinti kā uppatti? Bārāṇasiyaṁ vibhūsakabrahmadatto nāma rājā pātova yāguṁ",
  "atk-s0505a0:407_1": "vā bhattaṁ vā bhuñjitvā nānāvidhavibhūsanehi attānaṁ vibhūsāpetvā mahāādāse sakalasarīraṁ",
  "atk-s0505a0:407_2": "disvā yaṁ na icchati taṁ apanetvā aññena vibhūsanena vibhūsāpeti. Tassa ekadivasaṁ",
  "atk-s0505a0:407_3": "evaṁ karoto bhattavelā majjhanhikasamayo patto. Atha avibhūsitova dussapaṭṭena sīsaṁ",
  "atk-s0505a0:407_4": "veṭhetvā, bhuñjitvā, divāseyyaṁ upagacchi. Punapi uṭṭhahitvā tatheva karoto sūriyo",
  "atk-s0505a0:407_5": "atthaṅgato. Evaṁ dutiyadivasepi tatiyadivasepi. Athassa evaṁ maṇḍanappasutassa piṭṭhirogo",
  "atk-s0505a0:407_6": "udapādi. Tassetadahosi – “aho re, ahaṁ sabbathāmena vibhūsantopi imasmiṁ kappake",
  "atk-s0505a0:407_7": "vibhūsane asantuṭṭho lobhaṁ uppādesiṁ. Lobho ca nāmesa apāyagamanīyo dhammo, handāhaṁ,",
  "atk-s0505a0:407_8": "lobhaṁ niggaṇhāmī”ti rajjaṁ pahāya pabbajitvā vipassanto paccekabodhiṁ sacchikatvā",
  "atk-s0505a0:407_9": "imaṁ udānagāthaṁ abhāsi –",
  "atk-s0505a0:408": "“Khiḍḍaṁ ratiṁ kāmasukhañca loke, analaṅkaritvā anapekkhamāno;",
  "atk-s0505a0:409": "Vibhūsanaṭṭhānā virato saccavādī, eko care khaggavisāṇakappo”ti.",
  "atk-s0505a0:410_0": "Tattha khiḍḍā ca rati ca pubbe vuttāva. Kāmasukhanti vatthukāmasukhaṁ. Vatthukāmāpi",
  "atk-s0505a0:410_1": "hi sukhassa visayādibhāvena sukhanti vuccanti. Yathāha – “atthi rūpaṁ sukhaṁ sukhānupatita”nti.",
  "atk-s0505a0:410_2": "Evametaṁ khiḍḍaṁ ratiṁ kāmasukhañca imasmiṁ okāsaloke analaṅkaritvā alanti akatvā,",
  "atk-s0505a0:410_3": "etaṁ tappakanti vā sārabhūtanti vā evaṁ aggahetvā. Anapekkhamānoti tena alaṅkaraṇena",
  "atk-s0505a0:410_4": "anapekkhaṇasīlo, apihāluko, nittaṇho, vibhūsanaṭṭhānā virato saccavādī eko careti.",
  "atk-s0505a0:410_5": "Tattha vibhūsā duvidhā – agārikavibhūsā, anagārikavibhūsā ca. Tattha agārikavibhūsā",
  "atk-s0505a0:410_6": "sāṭakaveṭhanamālāgandhādi, anagārikavibhūsā pattamaṇḍanādi. Vibhūsā eva vibhūsanaṭṭhānaṁ.",
  "atk-s0505a0:410_7": "Tasmā vibhūsanaṭṭhānā tividhāya viratiyā virato. Avitathavacanato saccavādīti evamattho daṭṭhabbo.",
  "atk-s0505a0:411": "Vibhūsanaṭṭhānagāthāvaṇṇanā samattā.",
  "atk-s0505a0:412_0": "60.Puttañcadāranti kā uppatti? Bārāṇasirañño kira putto daharakāle eva abhisitto",
  "atk-s0505a0:412_1": "rajjaṁ kāresi. So paṭhamagāthāya vuttapaccekabodhisatto viya rajjasirimanubhavanto",
  "atk-s0505a0:412_2": "ekadivasaṁ cintesi – “ahaṁ rajjaṁ kārento bahūnaṁ dukkhaṁ karomi. Kiṁ me ekabhattatthāya",
  "atk-s0505a0:412_3": "iminā pāpena, handa sukhamuppādemī”ti rajjaṁ pahāya pabbajitvā vipassanto paccekabodhiṁ",
  "atk-s0505a0:412_4": "sacchikatvā imaṁ udānagāthaṁ abhāsi –",
  "atk-s0505a0:413": "“Puttañca dāraṁ pitarañca mātaraṁ, dhanāni dhaññāni ca bandhavāni;",
  "atk-s0505a0:414": "Hitvāna kāmāni yathodhikāni, eko care khaggavisāṇakappo”ti.",
  "atk-s0505a0:415_0": "Tattha dhanānīti muttāmaṇiveḷuriyasaṅkhasilāpavāḷarajatajātarūpādīni ratanāni. Dhaññānīti",
  "atk-s0505a0:415_1": "sālivīhiyavagodhumakaṅkuvarakakudrūsakapabhedāni satta sesāparaṇṇāni ca. Bandhavānīti",
  "atk-s0505a0:415_2": "ñātibandhugottabandhumittabandhusippabandhuvasena catubbidhe bandhave. Yathodhikānīti",
  "atk-s0505a0:415_3": "sakasakaodhivasena ṭhitāneva. Sesaṁ vuttanayamevāti.",
  "atk-s0505a0:416": "Puttadāragāthāvaṇṇanā samattā.",
  "atk-s0505a0:417_0": "61.Saṅgo esoti kā uppatti? Bārāṇasiyaṁ kira pādalolabrahmadatto nāma rājā ahosi.",
  "atk-s0505a0:417_1": "So pātova yāguṁ vā bhattaṁ vā bhuñjitvā tīsu pāsādesu tividhanāṭakāni passati. Tividhanāṭakānīti",
  "atk-s0505a0:417_2": "kira pubbarājato āgataṁ, anantararājato āgataṁ, attano kāle uṭṭhitanti. So ekadivasaṁ",
  "atk-s0505a0:417_3": "pātova daharanāṭakapāsādaṁ gato. Tā nāṭakitthiyo “rājānaṁ ramāpessāmā”ti sakkassa",
  "atk-s0505a0:417_4": "devānamindassa accharāyo viya atimanoharaṁ naccagītavāditaṁ payojesuṁ. Rājā – “anacchariyametaṁ",
  "atk-s0505a0:417_5": "daharāna”nti asantuṭṭho hutvā majjhimanāṭakapāsādaṁ gato. Tāpi nāṭakitthiyo tatheva",
  "atk-s0505a0:417_6": "akaṁsu. So tatthāpi tatheva asantuṭṭho hutvā mahānāṭakapāsādaṁ gato. Tāpi nāṭakitthiyo",
  "atk-s0505a0:417_7": "tatheva akaṁsu. Rājā dve tayo rājaparivaṭṭe atītānaṁ tāsaṁ mahallakabhāvena aṭṭhikīḷanasadisaṁ",
  "atk-s0505a0:417_8": "naccaṁ disvā gītañca amadhuraṁ sutvā punadeva daharanāṭakapāsādaṁ, puna majjhimanāṭakapāsādanti",
  "atk-s0505a0:417_9": "evaṁ vicaritvā katthaci asantuṭṭho cintesi – “imā nāṭakitthiyo sakkaṁ devānamindaṁ",
  "atk-s0505a0:417_10": "accharāyo viya maṁ ramāpetukāmā sabbathāmena naccagītavāditaṁ payojesuṁ, svāhaṁ katthaci",
  "atk-s0505a0:417_11": "asantuṭṭho lobhameva vaḍḍhemi, lobho ca nāmesa apāyagamanīyo dhammo, handāhaṁ lobhaṁ",
  "atk-s0505a0:417_12": "niggaṇhāmī”ti rajjaṁ pahāya pabbajitvā vipassanto paccekabodhiṁ sacchikatvā imaṁ",
  "atk-s0505a0:417_13": "udānagāthaṁ abhāsi –",
  "atk-s0505a0:418": "“Saṅgo eso parittamettha sokhyaṁ, appassādo dukkhamettha bhiyyo;",
  "atk-s0505a0:419": "Gaḷo eso iti ñatvā matimā, eko care khaggavisāṇakappo”ti.",
  "atk-s0505a0:420_0": "Tassattho – saṅgo esoti attano upabhogaṁ niddisati. So hi sajjanti tattha pāṇino",
  "atk-s0505a0:420_1": "kaddame paviṭṭho hatthī viyāti saṅgo. Parittamettha sokhyanti ettha pañcakāmaguṇūpabhogakāle",
  "atk-s0505a0:420_2": "viparītasaññāya uppādetabbato kāmāvacaradhammapariyāpannato vā lāmakaṭṭhena sokhyaṁ",
  "atk-s0505a0:420_3": "parittaṁ, vijjuppabhāya obhāsitanaccadassanasukhaṁ viya ittaraṁ, tāvakālikanti vuttaṁ",
  "atk-s0505a0:420_4": "hoti. Appassādo dukkhamettha bhiyyoti ettha ca yvāyaṁ “yaṁ kho, bhikkhave, ime pañca",
  "atk-s0505a0:420_5": "kāmaguṇe paṭicca uppajjati sukhaṁ somanassaṁ, ayaṁ kāmānaṁ assādo”ti vutto. So yadidaṁ",
  "atk-s0505a0:420_6": "“ko ca, bhikkhave, kāmānaṁ ādīnavo? Idha, bhikkhave, kulaputto yena sippaṭṭhānena",
  "atk-s0505a0:420_7": "jīvikaṁ kappeti, yadi muddāya, yadi gaṇanāyā”ti evamādinā nayenettha dukkhaṁ vuttaṁ.",
  "atk-s0505a0:420_8": "Taṁ upanidhāya appo udakabindumatto hoti. Atha kho dukkhameva bhiyyo bahu, catūsu",
  "atk-s0505a0:420_9": "samuddesu udakasadisaṁ hoti. Tena vuttaṁ “appassādo dukkhamettha bhiyyo”ti. Gaḷo",
  "atk-s0505a0:420_10": "esoti assādaṁ dassetvā ākaḍḍhanavasena baḷiso viya eso yadidaṁ pañca kāmaguṇā. Iti",
  "atk-s0505a0:420_11": "ñatvā matimāti evaṁ ñatvā buddhimā paṇḍito puriso sabbampetaṁ pahāya eko care khaggavisāṇakappoti.",
  "atk-s0505a0:421": "Saṅgagāthāvaṇṇanā samattā.",
  "atk-s0505a0:422_0": "62.Sandālayitvānāti kā uppatti? Bārāṇasiyaṁ kira anivattabrahmadatto nāma rājā ahosi.",
  "atk-s0505a0:422_1": "So saṅgāmaṁ otiṇṇo ajinitvā aññaṁ vā kiccaṁ āraddho aniṭṭhapetvā na nivattati, tasmā",
  "atk-s0505a0:422_2": "naṁ evaṁ sañjāniṁsu. So ekadivasaṁ uyyānaṁ gacchati. Tena ca samayena vanadāho uṭṭhāsi.",
  "atk-s0505a0:422_3": "So aggi sukkhāni ca haritāni ca tiṇādīni dahanto anivattamāno eva gacchati. Rājā",
  "atk-s0505a0:422_4": "taṁ disvā tappaṭibhāganimittaṁ uppādesi. “Yathāyaṁ vanadāho, evameva ekādasavidho",
  "atk-s0505a0:422_5": "aggi sabbasatte dahanto anivattamānova gacchati mahādukkhaṁ uppādento, kudāssu nāmāhampi",
  "atk-s0505a0:422_6": "imassa dukkhassa nivattanatthaṁ ayaṁ aggi viya ariyamaggañāṇagginā kilese dahanto",
  "atk-s0505a0:422_7": "anivattamāno gaccheyya”nti? Tato muhuttaṁ gantvā kevaṭṭe addasa nadiyaṁ macche gaṇhante.",
  "atk-s0505a0:422_8": "Tesaṁ jālantaraṁ paviṭṭho eko mahāmaccho jālaṁ bhetvā palāyi. Te “maccho jālaṁ bhetvā",
  "atk-s0505a0:422_9": "gato”ti saddamakaṁsu. Rājā tampi vacanaṁ sutvā tappaṭibhāganimittaṁ uppādesi – “kudāssu",
  "atk-s0505a0:422_10": "nāmāhampi ariyamaggañāṇena taṇhādiṭṭhijālaṁ bhetvā asajjamāno gaccheyya”nti. So rajjaṁ",
  "atk-s0505a0:422_11": "pahāya pabbajitvā vipassanaṁ ārabhitvā paccekabodhiṁ sacchākāsi, imañca udānagāthaṁ abhāsi –",
  "atk-s0505a0:423": "“Sandālayitvāna saṁyojanāni, jālaṁva bhetvā salilambucārī;",
  "atk-s0505a0:424": "Aggīva daḍḍhaṁ anivattamāno, eko care khaggavisāṇakappo”ti.",
  "atk-s0505a0:425_0": "Tassā dutiyapāde jālanti suttamayaṁ vuccati. Ambūti udakaṁ, tattha caratīti ambucārī,",
  "atk-s0505a0:425_1": "macchassetaṁ adhivacanaṁ. Salile ambucārī salilambucārī, tasmiṁ nadīsalile jālaṁ",
  "atk-s0505a0:425_2": "bhetvā ambucārīvāti vuttaṁ hoti. Tatiyapāde daḍḍhanti daḍḍhaṭṭhānaṁ vuccati. Yathā",
  "atk-s0505a0:425_3": "aggi daḍḍhaṭṭhānaṁ puna na nivattati, na tattha bhiyyo āgacchati, evaṁ maggañāṇagginā",
  "atk-s0505a0:425_4": "daḍḍhaṁ kāmaguṇaṭṭhānaṁ anivattamāno tattha bhiyyo anāgacchantoti vuttaṁ hoti. Sesaṁ vuttanayamevāti.",
  "atk-s0505a0:426": "Sandālanagāthāvaṇṇanā samattā.",
  "atk-s0505a0:427_0": "63.Okkhittacakkhūti kā uppatti? Bārāṇasiyaṁ kira cakkhulolabrahmadatto nāma rājā",
  "atk-s0505a0:427_1": "pādalolabrahmadatto viya nāṭakadassanamanuyutto hoti. Ayaṁ pana viseso – so asantuṭṭho",
  "atk-s0505a0:427_2": "tattha tattha gacchati, ayaṁ taṁ taṁ nāṭakaṁ disvā ativiya abhinanditvā nāṭakaparivattadassanena",
  "atk-s0505a0:427_3": "taṇhaṁ vaḍḍhento vicarati. So kira nāṭakadassanāya āgataṁ aññataraṁ kuṭumbiyabhariyaṁ",
  "atk-s0505a0:427_4": "disvā rāgaṁ uppādesi. Tato saṁvegamāpajjitvā puna “ahaṁ imaṁ taṇhaṁ vaḍḍhento apāyaparipūrako",
  "atk-s0505a0:427_5": "bhavissāmi, handa naṁ niggaṇhāmī”ti pabbajitvā vipassanto paccekabodhiṁ sacchikatvā",
  "atk-s0505a0:427_6": "attano purimapaṭipattiṁ garahanto tappaṭipakkhaguṇadīpikaṁ imaṁ udānagāthaṁ abhāsi –",
  "atk-s0505a0:428": "“Okkhittacakkhū na ca pādalolo, guttindriyo rakkhitamānasāno;",
  "atk-s0505a0:429": "Anavassuto apariḍayhamāno, eko care khaggavisāṇakappo”ti.",
  "atk-s0505a0:430_0": "Tattha okkhittacakkhūti heṭṭhākhittacakkhu, satta gīvaṭṭhīni paṭipāṭiyā ṭhapetvā",
  "atk-s0505a0:430_1": "parivajjagahetabbadassanatthaṁ yugamattaṁ pekkhamānoti vuttaṁ hoti. Na tu hanukaṭṭhinā",
  "atk-s0505a0:430_2": "hadayaṭṭhiṁ saṅghaṭṭento. Evañhi okkhittacakkhutā na samaṇasāruppā hotī. Na ca pādaloloti",
  "atk-s0505a0:430_3": "ekassa dutiyo, dvinnaṁ tatiyoti evaṁ gaṇamajjhaṁ pavisitukāmatāya kaṇḍūyamānapādo",
  "atk-s0505a0:430_4": "viya abhavanto, dīghacārikaanavaṭṭhitacārikavirato vā. Guttindriyoti chasu indriyesu",
  "atk-s0505a0:430_5": "idha visuṁvuttāvasesavasena gopitindriyo. Rakkhitamānasānoti mānasaṁ yeva mānasānaṁ,",
  "atk-s0505a0:430_6": "taṁ rakkhitamassāti rakkhitamānasāno. Yathā kilesehi na viluppati, evaṁ rakkhitacittoti",
  "atk-s0505a0:430_7": "vuttaṁ hoti. Anavassutoti imāya paṭipattiyā tesu tesu ārammaṇesu kilesaanvāssavavirahito.",
  "atk-s0505a0:430_8": "Apariḍayhamānoti evaṁ anvāssavavirahāva kilesaggīhi apariḍayhamāno. Bahiddhā vā anavassuto,",
  "atk-s0505a0:430_9": "ajjhattaṁ apariḍayhamāno. Sesaṁ vuttanayamevāti.",
  "atk-s0505a0:431": "Okkhittacakkhugāthāvaṇṇanā samattā.",
  "atk-s0505a0:432_0": "64.Ohārayitvāti kā uppatti? Bārāṇasiyaṁ kira ayaṁ aññopi cātumāsikabrahmadatto nāma",
  "atk-s0505a0:432_1": "rājā catumāse catumāse uyyānakīḷaṁ gacchati. So ekadivasaṁ gimhānaṁ majjhime māse",
  "atk-s0505a0:432_2": "uyyānaṁ pavisanto uyyānadvāre pattasañchannaṁ pupphālaṅkataviṭapaṁ pāricchattakakoviḷāraṁ",
  "atk-s0505a0:432_3": "disvā ekaṁ pupphaṁ gahetvā uyyānaṁ pāvisi. Tato “raññā aggapupphaṁ gahita”nti aññataropi",
  "atk-s0505a0:432_4": "amacco hatthikkhandhe ṭhito eva ekaṁ pupphaṁ aggahesi. Eteneva upāyena sabbo balakāyo",
  "atk-s0505a0:432_5": "aggahesi. Pupphaṁ anassādentā pattampi gaṇhiṁsu. So rukkho nippattapuppho khandhamattova",
  "atk-s0505a0:432_6": "ahosi. Taṁ rājā sāyanhasamaye uyyānā nikkhamanto disvā “kiṁ kato ayaṁ rukkho, mama",
  "atk-s0505a0:432_7": "āgamanavelāyaṁ maṇivaṇṇasākhantaresu pavāḷasadisapupphālaṅkato ahosi, idāni nippattapuppho",
  "atk-s0505a0:432_8": "jāto”ti cintento tassevāvidūre apupphitaṁ rukkhaṁ sañchannapalāsaṁ addasa. Disvā",
  "atk-s0505a0:432_9": "cassa etadahosi – “ayaṁ rukkho pupphabharitasākhattā bahujanassa lobhanīyo ahosi,",
  "atk-s0505a0:432_10": "tena muhutteneva byasanaṁ patto, ayaṁ panañño alobhanīyattā tatheva ṭhito. Idampi",
  "atk-s0505a0:432_11": "rajjaṁ pupphitarukkho viya lobhanīyaṁ, bhikkhubhāvo pana apupphitarukkho viya alobhanīyo.",
  "atk-s0505a0:432_12": "Tasmā yāva idampi ayaṁ rukkho viya na viluppati, tāva ayamañño sañchannapatto yathā",
  "atk-s0505a0:432_13": "pāricchattako, evaṁ kāsāvena parisañchannena hutvā pabbajitabba”nti. So rajjaṁ pahāya",
  "atk-s0505a0:432_14": "pabbajitvā vipassanto paccekabodhiṁ sacchikatvā imaṁ udānagāthaṁ abhāsi –",
  "atk-s0505a0:433": "“Ohārayitvā gihibyañjanāni, sañchannapatto yathā pārichatto;",
  "atk-s0505a0:434": "Kāsāyavattho abhinikkhamitvā, eko care khaggavisāṇakappo”ti.",
  "atk-s0505a0:435": "Tattha kāsāyavattho abhinikkhamitvāti imassa pādassa gehā abhinikkhamitvā kāsāyavattho hutvāti evamattho veditabbo. Sesaṁ vuttanayeneva sakkā jānitunti na vitthāritanti.",
  "atk-s0505a0:436": "Pāricchattakagāthāvaṇṇanā samattā.",
  "atk-s0505a0:437": "Tatiyo vaggo niṭṭhito.",
  "atk-s0505a0:438_0": "65.Rasesūti kā uppatti? Aññataro kira bārāṇasirājā uyyāne amaccaputtehi parivuto",
  "atk-s0505a0:438_1": "silāpaṭṭapokkharaṇiyaṁ kīḷati. Tassa sūdo sabbamaṁsānaṁ rasaṁ gahetvā atīva susaṅkhataṁ",
  "atk-s0505a0:438_2": "amatakappaṁ antarabhattaṁ pacitvā upanāmesi. So tattha gedhamāpanno kassaci kiñci",
  "atk-s0505a0:438_3": "adatvā attanāva bhuñji. Udakakīḷato ca ativikāle nikkhanto sīghaṁ sīghaṁ bhuñji.",
  "atk-s0505a0:438_4": "Yehi saddhiṁ pubbe bhuñjati, na tesaṁ kañci sari. Atha pacchā paṭisaṅkhānaṁ uppādetvā",
  "atk-s0505a0:438_5": "“aho, mayā pāpaṁ kataṁ, yvāhaṁ rasataṇhāya abhibhūto sabbajanaṁ visaritvā ekakova",
  "atk-s0505a0:438_6": "bhuñjiṁ. Handa rasataṇhaṁ niggaṇhāmī”ti rajjaṁ pahāya pabbajitvā vipassanto paccekabodhiṁ",
  "atk-s0505a0:438_7": "sacchikatvā attano purimapaṭipattiṁ garahanto tappaṭipakkhaguṇadīpikaṁ imaṁ udānagāthaṁ abhāsi –",
  "atk-s0505a0:439": "“Rasesu gedhaṁ akaraṁ alolo, anaññaposī sapadānacārī;",
  "atk-s0505a0:440": "Kule kule appaṭibaddhacitto, eko care khaggavisāṇakappo”ti.",
  "atk-s0505a0:441_0": "Tattha rasesūti ambilamadhuratittakakaṭukaloṇikakhārikakasāvādibhedesu sāyanīyesu.",
  "atk-s0505a0:441_1": "Gedhaṁ akaranti giddhiṁ akaronto, taṇhaṁ anuppādentoti vuttaṁ hoti. Aloloti “idaṁ",
  "atk-s0505a0:441_2": "sāyissāmi, idaṁ sāyissāmī”ti evaṁ rasavisesesu anākulo. Anaññaposīti posetabbakasaddhivihārikādivirahito,",
  "atk-s0505a0:441_3": "kāyasandhāraṇamattena santuṭṭhoti vuttaṁ hoti. Yathā vā pubbe uyyāne rasesu gedhakaraṇalolo",
  "atk-s0505a0:441_4": "hutvā aññaposī āsiṁ, evaṁ ahutvā yāya taṇhāya lolo hutvā rasesu gedhaṁ karoti. Taṁ",
  "atk-s0505a0:441_5": "taṇhaṁ hitvā āyatiṁ taṇhāmūlakassa aññassa attabhāvassa anibbattanena anaññaposīti",
  "atk-s0505a0:441_6": "dasseti. Atha vā atthabhañjanakaṭṭhena aññeti kilesā vuccanti. Tesaṁ aposanena anaññaposīti",
  "atk-s0505a0:441_7": "ayampettha attho. Sapadānacārīti avokkammacārī anupubbacārī, gharapaṭipāṭiṁ achaḍḍetvā",
  "atk-s0505a0:441_8": "aḍḍhakulañca daliddakulañca nirantaraṁ piṇḍāya pavisamānoti attho. Kule kule appaṭibaddhacittoti",
  "atk-s0505a0:441_9": "khattiyakulādīsu yattha katthaci kilesavasena alaggacitto, candūpamo niccanavako",
  "atk-s0505a0:441_10": "hutvāti attho. Sesaṁ vuttanayamevāti.",
  "atk-s0505a0:442": "Rasagedhagāthāvaṇṇanā samattā.",
  "atk-s0505a0:443_0": "66.Pahāyapañcāvaraṇānīti kā uppatti? Bārāṇasiyaṁ kira aññataro rājā paṭhamajjhānalābhī",
  "atk-s0505a0:443_1": "ahosi. So jhānānurakkhaṇatthaṁ rajjaṁ pahāya pabbajitvā vipassanto paccekabodhiṁ",
  "atk-s0505a0:443_2": "sacchikatvā attano paṭipattisampadaṁ dīpento imaṁ udānagāthaṁ abhāsi –",
  "atk-s0505a0:444": "“Pahāya pañcāvaraṇāni cetaso, upakkilese byapanujja sabbe;",
  "atk-s0505a0:445": "Anissito chetva sinehadosaṁ, eko care khaggavisāṇakappo”ti.",
  "atk-s0505a0:446_0": "Tattha āvaraṇānīti nīvaraṇāneva. Tāni atthato uragasutte vuttāni. Tāni pana yasmā",
  "atk-s0505a0:446_1": "abbhādayo viya candasūriye ceto āvaranti, tasmā “āvaraṇāni cetaso”ti vuttāni. Tāni",
  "atk-s0505a0:446_2": "upacārena vā appanāya vā pahāya. Upakkileseti upagamma cittaṁ vibādhente akusale",
  "atk-s0505a0:446_3": "dhamme, vatthopamādīsu vutte abhijjhādayo vā. Byapanujjāti panuditvā vināsetvā, vipassanāmaggena",
  "atk-s0505a0:446_4": "pajahitvāti attho. Sabbeti anavasese. Evaṁ samathavipassanāsampanno paṭhamamaggena",
  "atk-s0505a0:446_5": "diṭṭhinissayassa pahīnattā anissito. Sesamaggehi chetvā tedhātukaṁ sinehadosaṁ, taṇhārāganti",
  "atk-s0505a0:446_6": "vuttaṁ hoti. Sineho eva hi guṇapaṭipakkhato sinehadosoti vutto. Sesaṁ vuttanayamevāti.",
  "atk-s0505a0:447": "Āvaraṇagāthāvaṇṇanā samattā.",
  "atk-s0505a0:448_0": "67.Vipiṭṭhikatvānāti kā uppatti? Bārāṇasiyaṁ kira aññataro rājā catutthajjhānalābhī",
  "atk-s0505a0:448_1": "ahosi. So jhānānurakkhaṇatthaṁ rajjaṁ pahāya pabbajitvā vipassanto paccekabodhiṁ",
  "atk-s0505a0:448_2": "sacchikatvā attano paṭipattisampadaṁ dīpento imaṁ udānagāthaṁ abhāsi –",
  "atk-s0505a0:449": "“Vipiṭṭhikatvāna sukhaṁ dukhañca, pubbeva ca somanassadomanassaṁ;",
  "atk-s0505a0:450": "Laddhānupekkhaṁ samathaṁ visuddhaṁ, eko care khaggavisāṇakappo”ti.",
  "atk-s0505a0:451_0": "Tattha vipiṭṭhikatvānāti piṭṭhito katvā, chaḍḍetvā jahitvāti attho. Sukhaṁ dukhañcāti",
  "atk-s0505a0:451_1": "kāyikaṁ sātāsātaṁ. Somanassadomanassanti cetasikaṁ sātāsātaṁ. Upekkhanti catutthajjhānupekkhaṁ.",
  "atk-s0505a0:451_2": "Samathanti catutthajjhānasamathameva. Visuddhanti pañcanīvaraṇavitakkavicārapītisukhasaṅkhātehi",
  "atk-s0505a0:451_3": "navahi paccanīkadhammehi vimuttattā visuddhaṁ, niddhantasuvaṇṇamiva vigatūpakkilesanti attho.",
  "atk-s0505a0:452_0": "Ayaṁ pana yojanā – vipiṭṭhikatvāna sukhaṁ dukkhañca pubbeva paṭhamajjhānupacārabhūmiyaṁyeva",
  "atk-s0505a0:452_1": "dukkhaṁ, tatiyajjhānupacārabhūmiyaṁ sukhanti adhippāyo. Puna ādito vuttaṁ cakāraṁ",
  "atk-s0505a0:452_2": "parato netvā “somanassaṁ domanassañca vipiṭṭhikatvāna pubbevā”ti adhikāro. Tena somanassaṁ",
  "atk-s0505a0:452_3": "catutthajjhānupacāre, domanassañca dutiyajjhānupacāreyevāti dīpeti. Etāni hi etesaṁ",
  "atk-s0505a0:452_4": "pariyāyato pahānaṭṭhānāni. Nippariyāyato pana dukkhassa paṭhamajjhānaṁ, domanassassa",
  "atk-s0505a0:452_5": "dutiyajjhānaṁ, sukhassa tatiyajjhānaṁ, somanassassa catutthajjhānaṁ pahānaṭṭhānaṁ.",
  "atk-s0505a0:452_6": "Yathāha – “paṭhamajjhānaṁ upasampajja viharati etthuppannaṁ dukkhindriyaṁ aparisesaṁ",
  "atk-s0505a0:452_7": "nirujjhatī”tiādi. Taṁ sabbaṁ aṭṭhasāliniyā dhammasaṅgahaṭṭhakathāyaṁ vuttaṁ. Yato",
  "atk-s0505a0:452_8": "pubbeva tīsu paṭhamajjhānādīsu dukkhadomanassasukhāni vipiṭṭhikatvā ettheva catutthajjhāne",
  "atk-s0505a0:452_9": "somanassaṁ vipiṭṭhikatvā imāya paṭipadāya laddhānupekkhaṁ samathaṁ visuddhaṁ eko",
  "atk-s0505a0:452_10": "careti. Sesaṁ sabbattha pākaṭamevāti.",
  "atk-s0505a0:453": "Vipiṭṭhikatvāgāthāvaṇṇanā samattā.",
  "atk-s0505a0:454_0": "68.Āraddhavīriyoti kā uppatti? Aññataro kira paccantarājā sahassayodhaparimāṇabalakāyo",
  "atk-s0505a0:454_1": "rajjena khuddako, paññāya mahanto ahosi. So ekadivasaṁ “kiñcāpi ahaṁ khuddako, paññavatā",
  "atk-s0505a0:454_2": "ca pana sakkā sakalajambudīpaṁ gahetu”nti cintetvā sāmantarañño dūtaṁ pāhesi – “sattadivasabbhantare",
  "atk-s0505a0:454_3": "me rajjaṁ vā detu yuddhaṁ vā”ti. Tato so attano amacce samodhānetvā āha – “mayā tumhe",
  "atk-s0505a0:454_4": "anāpucchāyeva sāhasaṁ kataṁ, amukassa rañño evaṁ pahitaṁ, kiṁ kātabba”nti? Te āhaṁsu",
  "atk-s0505a0:454_5": "– “sakkā, mahārāja, so dūto nivattetu”nti? “Na sakkā, gato bhavissatī”ti. “Yadi evaṁ",
  "atk-s0505a0:454_6": "vināsitamhā tayā, tena hi dukkhaṁ aññassa satthena marituṁ. Handa, mayaṁ aññamaññaṁ",
  "atk-s0505a0:454_7": "paharitvā marāma, attānaṁ paharitvā marāma, ubbandhāma, visaṁ khādāmā”ti. Evaṁ tesu",
  "atk-s0505a0:454_8": "ekameko maraṇameva saṁvaṇṇeti. Tato rājā – “kiṁ me, imehi, atthi, bhaṇe, mayhaṁ yodhā”ti",
  "atk-s0505a0:454_9": "āha. Atha “ahaṁ, mahārāja, yodho, ahaṁ, mahārāja, yodho”ti taṁ yodhasahassaṁ uṭṭhahi.",
  "atk-s0505a0:455_0": "Rājā “ete upaparikkhissāmī”ti mantvā citakaṁ sajjetvā āha – “mayā, bhaṇe, idaṁ nāma",
  "atk-s0505a0:455_1": "sāhasaṁ kataṁ, taṁ me amaccā paṭikkosanti, sohaṁ citakaṁ pavisissāmi, ko mayā saddhiṁ",
  "atk-s0505a0:455_2": "pavisissati, kena mayhaṁ jīvitaṁ pariccatta”nti? Evaṁ vutte pañcasatā yodhā uṭṭhahiṁsu",
  "atk-s0505a0:455_3": "– “mayaṁ, mahārāja, pavisāmā”ti. Tato rājā apare pañcasate yodhe āha – “tumhe idāni,",
  "atk-s0505a0:455_4": "tātā, kiṁ karissathā”ti? Te āhaṁsu – “nāyaṁ, mahārāja, purisakāro, itthikiriyā esā,",
  "atk-s0505a0:455_5": "apica mahārājena paṭirañño dūto pesito, tena mayaṁ raññā saddhiṁ yujjhitvā marissāmā”ti.",
  "atk-s0505a0:455_6": "Tato rājā “pariccattaṁ tumhehi mama jīvita”nti caturaṅginiṁ senaṁ sannayhitvā tena",
  "atk-s0505a0:455_7": "yodhasahassena parivuto gantvā rajjasīmāya nisīdi.",
  "atk-s0505a0:456_0": "Sopi paṭirājā taṁ pavattiṁ sutvā “are, so khuddakarājā mama dāsassāpi nappahotī”ti",
  "atk-s0505a0:456_1": "kujjhitvā sabbaṁ balakāyaṁ ādāya yujjhituṁ nikkhami. Khuddakarājā taṁ abbhuyyātaṁ",
  "atk-s0505a0:456_2": "disvā balakāyaṁ āha – “tātā, tumhe na bahukā; sabbe sampiṇḍitvā, asicammaṁ gahetvā,",
  "atk-s0505a0:456_3": "sīghaṁ imassa rañño purato ujukaṁ eva gacchathā”ti. Te tathā akaṁsu. Atha sā senā",
  "atk-s0505a0:456_4": "dvidhā bhijjitvā antaramadāsi. Te taṁ rājānaṁ jīvaggāhaṁ gaṇhiṁsu, aññe yodhā palāyiṁsu.",
  "atk-s0505a0:456_5": "Khuddakarājā “taṁ māremī”ti purato dhāvati, paṭirājā taṁ abhayaṁ yāci. Tato tassa",
  "atk-s0505a0:456_6": "abhayaṁ datvā, sapathaṁ kārāpetvā, taṁ attano manussaṁ katvā, tena saha aññaṁ rājānaṁ",
  "atk-s0505a0:456_7": "abbhuggantvā, tassa rajjasīmāya ṭhatvā pesesi – “rajjaṁ vā me detu yuddhaṁ vā”ti.",
  "atk-s0505a0:456_8": "So “ahaṁ ekayuddhampi na sahāmī”ti rajjaṁ niyyātesi. Eteneva upāyena sabbarājāno",
  "atk-s0505a0:456_9": "gahetvā ante bārāṇasirājānampi aggahesi.",
  "atk-s0505a0:457_0": "So ekasatarājaparivuto sakalajambudīpe rajjaṁ anusāsanto cintesi – “ahaṁ pubbe khuddako",
  "atk-s0505a0:457_1": "ahosiṁ, somhi attano ñāṇasampattiyā sakalajambudīpassa issaro jāto. Taṁ kho pana",
  "atk-s0505a0:457_2": "me ñāṇaṁ lokiyavīriyasampayuttaṁ, neva nibbidāya na virāgāya saṁvattati, sādhu vatassa",
  "atk-s0505a0:457_3": "svāhaṁ iminā ñāṇena lokuttaradhammaṁ gaveseyya”nti. Tato bārāṇasirañño rajjaṁ datvā,",
  "atk-s0505a0:457_4": "puttadārañca sakajanapadameva pesetvā, pabbajjaṁ samādāya vipassanaṁ ārabhitvā, paccekabodhiṁ",
  "atk-s0505a0:457_5": "sacchikatvā attano vīriyasampattiṁ dīpento imaṁ udānagāthaṁ abhāsi –",
  "atk-s0505a0:458": "“Āraddhaviriyo paramatthapattiyā, alīnacitto akusītavutti;",
  "atk-s0505a0:459": "Daḷhanikkamo thāmabalūpapanno, eko care khaggavisāṇakappo”ti.",
  "atk-s0505a0:460_0": "Tattha āraddhaṁ vīriyamassāti āraddhaviriyo. Etena attano vīriyārambhaṁ ādivīriyaṁ",
  "atk-s0505a0:460_1": "dasseti. Paramattho vuccati nibbānaṁ, tassa pattiyā paramatthapattiyā. Etena vīriyārambhena",
  "atk-s0505a0:460_2": "pattabbaphalaṁ dasseti. Alīnacittoti etena balavīriyūpatthambhānaṁ cittacetasikānaṁ",
  "atk-s0505a0:460_3": "alīnataṁ dasseti. Akusītavuttīti etena ṭhānaāsanacaṅkamanādīsu kāyassa anavasīdanaṁ.",
  "atk-s0505a0:460_4": "Daḷhanikkamoti etena “kāmaṁ taco ca nhāru cā”ti evaṁ pavattaṁ padahanavīriyaṁ dasseti,",
  "atk-s0505a0:460_5": "yaṁ taṁ anupubbasikkhādīsu padahanto “kāyena ceva paramasaccaṁ sacchikaroti, paññāya",
  "atk-s0505a0:460_6": "ca naṁ ativijjha passatī”ti vuccati. Atha vā etena maggasampayuttavīriyaṁ dasseti.",
  "atk-s0505a0:460_7": "Tañhi daḷhañca bhāvanāpāripūriṁ gatattā, nikkamo ca sabbaso paṭipakkhā nikkhantattā,",
  "atk-s0505a0:460_8": "tasmā taṁsamaṅgīpuggalopi daḷho nikkamo assāti “daḷhanikkamo”ti vuccati. Thāmabalūpapannoti",
  "atk-s0505a0:460_9": "maggakkhaṇe kāyathāmena ñāṇabalena ca upapanno, atha vā thāmabhūtena balena upapannoti",
  "atk-s0505a0:460_10": "thāmabalūpapanno, thirañāṇabalūpapannoti vuttaṁ hoti. Etena tassa vīriyassa vipassanāñāṇasampayogaṁ",
  "atk-s0505a0:460_11": "dīpento yoniso padahanabhāvaṁ sādheti. Pubbabhāgamajjhimaukkaṭṭhavīriyavasena vā",
  "atk-s0505a0:460_12": "tayopi pādā yojetabbā. Sesaṁ vuttanayamevāti.",
  "atk-s0505a0:461": "Āraddhavīriyagāthāvaṇṇanā samattā.",
  "atk-s0505a0:462_0": "69.Paṭisallānanti kā uppatti? Imissā gāthāya āvaraṇagāthāya uppattisadisā eva uppatti,",
  "atk-s0505a0:462_1": "natthi koci viseso. Atthavaṇṇanāyaṁ panassā paṭisallānanti tehi tehi sattasaṅkhārehi",
  "atk-s0505a0:462_2": "paṭinivattitvā sallīnaṁ ekattasevitā ekībhāvo, kāyavivekoti attho. Jhānanti paccanīkajhāpanato",
  "atk-s0505a0:462_3": "ārammaṇalakkhaṇūpanijjhānato ca cittaviveko vuccati. Tattha aṭṭhasamāpattiyo nīvaraṇādipaccanīkajhāpanato",
  "atk-s0505a0:462_4": "ārammaṇūpanijjhānato ca jhānanti vuccati, vipassanāmaggaphalāni sattasaññādipaccanīkajhāpanato,",
  "atk-s0505a0:462_5": "lakkhaṇūpanijjhānatoyeva cettha phalāni. Idha pana ārammaṇūpanijjhānameva adhippetaṁ.",
  "atk-s0505a0:462_6": "Evametaṁ paṭisallānañca jhānañca ariñcamāno, ajahamāno, anissajjamāno. Dhammesūti",
  "atk-s0505a0:462_7": "vipassanūpagesu pañcakkhandhādidhammesu. Niccanti satataṁ, samitaṁ, abbhokiṇṇaṁ.",
  "atk-s0505a0:462_8": "Anudhammacārīti te dhamme ārabbha pavattamānena anugataṁ vipassanādhammaṁ caramāno.",
  "atk-s0505a0:462_9": "Atha vā dhammāti nava lokuttaradhammā, tesaṁ dhammānaṁ anulomo dhammoti anudhammo,",
  "atk-s0505a0:462_10": "vipassanāyetaṁ adhivacanaṁ. Tattha “dhammānaṁ niccaṁ anudhammacārī”ti vattabbe gāthābandhasukhatthaṁ",
  "atk-s0505a0:462_11": "vibhattibyattayena “dhammesū”ti vuttaṁ siyā. Ādīnavaṁ sammasitā bhavesūti tāya anudhammacaritāsaṅkhātāya",
  "atk-s0505a0:462_12": "vipassanāya aniccākārādidosaṁ tīsu bhavesu samanupassanto evaṁ imaṁ kāyavivekacittavivekaṁ",
  "atk-s0505a0:462_13": "ariñcamāno sikhāppattavipassanāsaṅkhātāya paṭipadāya adhigatoti vattabbo eko careti",
  "atk-s0505a0:462_14": "evaṁ yojanā veditabbā.",
  "atk-s0505a0:463": "Paṭisallānagāthāvaṇṇanā samattā.",
  "atk-s0505a0:464_0": "70.Taṇhakkhayanti kā uppatti? Aññataro kira bārāṇasirājā mahaccarājānubhāvena nagaraṁ",
  "atk-s0505a0:464_1": "padakkhiṇaṁ karoti. Tassa sarīrasobhāya āvaṭṭitahadayā sattā purato gacchantāpi nivattitvā",
  "atk-s0505a0:464_2": "tameva ullokenti, pacchato gacchantāpi, ubhohi passehi gacchantāpi. Pakatiyā eva",
  "atk-s0505a0:464_3": "hi buddhadassane puṇṇacandasamuddarājadassane ca atitto loko. Atha aññatarā kuṭumbiyabhariyāpi",
  "atk-s0505a0:464_4": "uparipāsādagatā sīhapañjaraṁ vivaritvā olokayamānā aṭṭhāsi. Rājā taṁ disvāva paṭibaddhacitto",
  "atk-s0505a0:464_5": "hutvā amaccaṁ āṇāpesi – “jānāhi tāva, bhaṇe, ayaṁ itthī sasāmikā vā asāmikā vā”ti.",
  "atk-s0505a0:464_6": "So gantvā “sasāmikā”ti ārocesi. Atha rājā cintesi – “imā vīsatisahassanāṭakitthiyo",
  "atk-s0505a0:464_7": "devaccharāyo viya maṁyeva ekaṁ abhiramenti, so dānāhaṁ etāpi atusitvā parassa itthiyā",
  "atk-s0505a0:464_8": "taṇhaṁ uppādesiṁ, sā uppannā apāyameva ākaḍḍhatī”ti taṇhāya ādīnavaṁ disvā “handa",
  "atk-s0505a0:464_9": "naṁ niggaṇhāmī”ti rajjaṁ pahāya pabbajitvā vipassanto paccekabodhiṁ sacchikatvā imaṁ",
  "atk-s0505a0:464_10": "udānagāthaṁ abhāsi –",
  "atk-s0505a0:465": "“Taṇhakkhayaṁ patthayamappamatto, aneḷamūgo sutavā satīmā;",
  "atk-s0505a0:466": "Saṅkhātadhammo niyato padhānavā, eko care khaggavisāṇakappo”ti.",
  "atk-s0505a0:467_0": "Tattha taṇhakkhayanti nibbānaṁ, evaṁ diṭṭhādīnavāya taṇhāya eva appavattiṁ. Appamattoti",
  "atk-s0505a0:467_1": "sātaccakārī sakkaccakārī. Aneḷamūgoti alālāmukho. Atha vā aneḷo ca amūgo ca, paṇḍito",
  "atk-s0505a0:467_2": "byattoti vuttaṁ hoti. Hitasukhasampāpakaṁ sutamassa atthīti sutavā āgamasampannoti",
  "atk-s0505a0:467_3": "vuttaṁ hoti. Satīmāti cirakatādīnaṁ anussaritā. Saṅkhātadhammoti dhammupaparikkhāya",
  "atk-s0505a0:467_4": "pariññātadhammo. Niyatoti ariyamaggena niyāmaṁ patto. Padhānavāti sammappadhānavīriyasampanno.",
  "atk-s0505a0:467_5": "Uppaṭipāṭiyā esa pāṭho yojetabbo. Evametehi appamādādīhi samannāgato niyāmasampāpakena",
  "atk-s0505a0:467_6": "padhānena padhānavā, tena padhānena pattaniyāmattā niyato, tato arahattappattiyā",
  "atk-s0505a0:467_7": "saṅkhātadhammo. Arahā hi puna saṅkhātabbābhāvato “saṅkhātadhammo”ti vuccati. Yathāha",
  "atk-s0505a0:467_8": "“ye ca saṅkhātadhammāse, ye ca sekhā puthū idhā”ti. Sesaṁ vuttanayamevāti.",
  "atk-s0505a0:468": "Taṇhakkhayagāthāvaṇṇanā samattā.",
  "atk-s0505a0:469_0": "71.Sīho vāti kā uppatti? Aññatarassa kira bārāṇasirañño dūre uyyānaṁ hoti. So pageva",
  "atk-s0505a0:469_1": "vuṭṭhāya uyyānaṁ gacchanto antarāmagge yānā oruyha udakaṭṭhānaṁ upagato “mukhaṁ dhovissāmī”ti.",
  "atk-s0505a0:469_2": "Tasmiñca padese sīhī potakaṁ janetvā gocarāya gatā. Rājapuriso taṁ disvā “sīhapotako",
  "atk-s0505a0:469_3": "devā”ti ārocesi. Rājā “sīho kira na kassaci bhāyatī”ti taṁ upaparikkhituṁ bheriādīni",
  "atk-s0505a0:469_4": "ākoṭāpesi. Sīhapotako taṁ saddaṁ sutvāpi tatheva sayi. Rājā yāvatatiyakaṁ ākoṭāpesi,",
  "atk-s0505a0:469_5": "so tatiyavāre sīsaṁ ukkhipitvā sabbaṁ parisaṁ oloketvā tatheva sayi. Atha rājā “yāvassa",
  "atk-s0505a0:469_6": "mātā nāgacchati, tāva gacchāmā”ti vatvā gacchanto cintesi – “taṁ divasaṁ jātopi sīhapotako",
  "atk-s0505a0:469_7": "na santasati na bhāyati, kudāssu nāmāhampi taṇhādiṭṭhiparitāsaṁ chetvā na santaseyyaṁ",
  "atk-s0505a0:469_8": "na bhāyeyya”nti. So taṁ ārammaṇaṁ gahetvā, gacchanto puna kevaṭṭehi macche gahetvā",
  "atk-s0505a0:469_9": "sākhāsu bandhitvā pasārite jāle vātaṁ alaggaṁyeva gacchamānaṁ disvā, tampi nimittaṁ",
  "atk-s0505a0:469_10": "aggahesi – “kudāssu nāmāhampi taṇhādiṭṭhijālaṁ mohajālaṁ vā phāletvā evaṁ asajjamāno gaccheyya”nti.",
  "atk-s0505a0:470_0": "Atha uyyānaṁ gantvā silāpaṭṭapokkharaṇitīre nisinno vātabbhāhatāni padumāni onamitvā",
  "atk-s0505a0:470_1": "udakaṁ phusitvā vātavigame puna yathāṭhāne ṭhitāni udakena anupalittāni disvā tampi",
  "atk-s0505a0:470_2": "nimittaṁ aggahesi – “kudāssu nāmāhampi yathā etāni udake jātāni udakena anupalittāni",
  "atk-s0505a0:470_3": "tiṭṭhanti, evamevaṁ loke jāto lokena anupalitto tiṭṭheyya”nti. So punappunaṁ “yathā",
  "atk-s0505a0:470_4": "sīhavātapadumāni, evaṁ asantasantena asajjamānena anupalittena bhavitabba”nti cintetvā,",
  "atk-s0505a0:470_5": "rajjaṁ pahāya pabbajitvā, vipassanto paccekabodhiṁ sacchikatvā imaṁ udānagāthaṁ abhāsi –",
  "atk-s0505a0:471": "“Sīhova saddesu asantasanto, vātova jālamhi asajjamāno;",
  "atk-s0505a0:472": "Padumaṁva toyena alippamāno, eko care khaggavisāṇakappo”ti.",
  "atk-s0505a0:473_0": "Tattha sīhoti cattāro sīhā – tiṇasīho, paṇḍusīho, kāḷasīho, kesarasīhoti. Kesarasīho",
  "atk-s0505a0:473_1": "tesaṁ aggamakkhāyati. Sova idha adhippeto. Vāto puratthimādivasena anekavidho, padumaṁ",
  "atk-s0505a0:473_2": "rattasetādivasena. Tesu yo koci vāto yaṁkiñci padumañca vaṭṭatiyeva. Tattha yasmā",
  "atk-s0505a0:473_3": "santāso attasinehena hoti, attasineho ca taṇhālepo, sopi diṭṭhisampayuttena vā diṭṭhivippayuttena",
  "atk-s0505a0:473_4": "vā lobhena hoti, so ca taṇhāyeva. Sajjanaṁ pana tattha upaparikkhāvirahitassa mohena",
  "atk-s0505a0:473_5": "hoti, moho ca avijjā. Tattha samathena taṇhāya pahānaṁ hoti, vipassanāya, avijjāya.",
  "atk-s0505a0:473_6": "Tasmā samathena attasinehaṁ pahāya sīhova saddesu aniccādīsu asantasanto, vipassanāya",
  "atk-s0505a0:473_7": "mohaṁ pahāya vātova jālamhi khandhāyatanādīsu asajjamāno, samatheneva lobhaṁ lobhasampayuttaṁ",
  "atk-s0505a0:473_8": "eva diṭṭhiñca pahāya, padumaṁva toyena sabbabhavabhogalobhena alippamāno. Ettha ca",
  "atk-s0505a0:473_9": "samathassa sīlaṁ padaṭṭhānaṁ, samatho samādhi, vipassanā paññāti. Evaṁ tesu dvīsu",
  "atk-s0505a0:473_10": "dhammesu siddhesu tayopi khandhā siddhā honti. Tattha sīlakkhandhena surato hoti.",
  "atk-s0505a0:473_11": "So sīhova saddesu āghātavatthūsu kujjhitukāmatāya na santasati. Paññākkhandhena paṭividdhasabhāvo",
  "atk-s0505a0:473_12": "vātova jālamhi khandhādidhammabhede na sajjati, samādhikkhandhena vītarāgo padumaṁva",
  "atk-s0505a0:473_13": "toyena rāgena na lippati. Evaṁ samathavipassanāhi sīlasamādhipaññākkhandhehi ca yathāsambhavaṁ",
  "atk-s0505a0:473_14": "avijjātaṇhānaṁ tiṇṇañca akusalamūlānaṁ pahānavasena asantasanto asajjamāno alippamāno",
  "atk-s0505a0:473_15": "ca veditabbo. Sesaṁ vuttanayamevāti.",
  "atk-s0505a0:474": "Asantasantagāthāvaṇṇanā samattā.",
  "atk-s0505a0:475_0": "72.Sīho yathāti kā uppatti? Aññataro kira bārāṇasirājā paccantaṁ kuppitaṁ vūpasametuṁ",
  "atk-s0505a0:475_1": "gāmānugāmimaggaṁ chaḍḍetvā, ujuṁ aṭavimaggaṁ gahetvā, mahatiyā senāya gacchati. Tena",
  "atk-s0505a0:475_2": "ca samayena aññatarasmiṁ pabbatapāde sīho bālasūriyātapaṁ tappamāno nipanno hoti.",
  "atk-s0505a0:475_3": "Taṁ disvā rājapuriso rañño ārocesi. Rājā “sīho kira saddena na santasatī”ti bherisaṅkhapaṇavādīhi",
  "atk-s0505a0:475_4": "saddaṁ kārāpesi. Sīho tatheva nipajji. Dutiyampi kārāpesi. Sīho tatheva nipajji.",
  "atk-s0505a0:475_5": "Tatiyampi kārāpesi. Sīho “mama paṭisattu atthī”ti catūhi pādehi suppatiṭṭhitaṁ patiṭṭhahitvā",
  "atk-s0505a0:475_6": "sīhanādaṁ nadi. Taṁ sutvāva hatthārohādayo hatthiādīhi orohitvā tiṇagahanāni paviṭṭhā,",
  "atk-s0505a0:475_7": "hatthiassagaṇā disāvidisā palātā. Rañño hatthīpi rājānaṁ gahetvā vanagahanāni pothayamāno",
  "atk-s0505a0:475_8": "palāyi. So taṁ sandhāretuṁ asakkonto rukkhasākhāya olambitvā, pathaviṁ patitvā, ekapadikamaggena",
  "atk-s0505a0:475_9": "gacchanto paccekabuddhānaṁ vasanaṭṭhānaṁ pāpuṇitvā tattha paccekabuddhe pucchi –",
  "atk-s0505a0:475_10": "“api, bhante, saddamassutthā”ti? “Āma, mahārājā”ti. “Kassa saddaṁ, bhante”ti? “Paṭhamaṁ",
  "atk-s0505a0:475_11": "bherisaṅkhādīnaṁ, pacchā sīhassā”ti. “Na bhāyittha, bhante”ti? “Na mayaṁ, mahārāja,",
  "atk-s0505a0:475_12": "kassaci saddassa bhāyāmā”ti. “Sakkā pana, bhante, mayhampi edisaṁ kātu”nti? “Sakkā,",
  "atk-s0505a0:475_13": "mahārāja, sace pabbajasī”ti. “Pabbajāmi, bhante”ti. Tato naṁ pabbājetvā pubbe vuttanayeneva",
  "atk-s0505a0:475_14": "ābhisamācārikaṁ sikkhāpesuṁ. Sopi pubbe vuttanayeneva vipassanto paccekabodhiṁ sacchikatvā",
  "atk-s0505a0:475_15": "imaṁ udānagāthaṁ abhāsi –",
  "atk-s0505a0:476": "“Sīho yathā dāṭhabalī pasayha, rājā migānaṁ abhibhuyya cārī;",
  "atk-s0505a0:477": "Sevetha pantāni senāsanāni, eko care khaggavisāṇakappo”ti.",
  "atk-s0505a0:478_0": "Tattha sahanā ca hananā ca sīghajavattā ca sīho. Kesarasīhova idha adhippeto. Dāṭhā",
  "atk-s0505a0:478_1": "balamassa atthīti dāṭhabalī. Pasayha abhibhuyyāti, ubhayaṁ cārīsaddena saha yojetabbaṁ",
  "atk-s0505a0:478_2": "pasayhacārī abhibhuyyacārīti tattha pasayha niggahetvā caraṇena pasayhacārī, abhibhavitvā,",
  "atk-s0505a0:478_3": "santāsetvā, vasīkatvā, caraṇena abhibhuyyacārī. Svāyaṁ kāyabalena pasayhacārī, tejasā",
  "atk-s0505a0:478_4": "abhibhuyyacārī. Tattha sace koci vadeyya – “kiṁ pasayha abhibhuyya cārī”ti, tato",
  "atk-s0505a0:478_5": "migānanti sāmivacanaṁ upayogavacanaṁ katvā “mige pasayha abhibhuyya cārī”ti paṭivattabbaṁ.",
  "atk-s0505a0:478_6": "Pantānīti dūrāni. Senāsanānīti vasanaṭṭhānāni. Sesaṁ pubbe vuttanayeneva sakkā jānitunti na vitthāritanti.",
  "atk-s0505a0:479": "Dāṭhabalīgāthāvaṇṇanā samattā.",
  "atk-s0505a0:480_0": "73.Mettaṁ upekkhanti kā uppatti? Aññataro kira rājā mettādijhānalābhī ahosi. So “jhānasukhantarāyakaraṁ",
  "atk-s0505a0:480_1": "rajja”nti jhānānurakkhaṇatthaṁ rajjaṁ pahāya pabbajitvā vipassanto paccekabodhiṁ",
  "atk-s0505a0:480_2": "sacchikatvā, imaṁ udānagāthaṁ abhāsi –",
  "atk-s0505a0:481": "Mettaṁ upekkhaṁ karuṇaṁ vimuttiṁ, āsevamāno muditañca kāle;",
  "atk-s0505a0:482": "Sabbena lokena avirujjhamāno, eko care khaggavisāṇakappo”ti.",
  "atk-s0505a0:483_0": "Tattha “sabbe sattā sukhitā hontū”tiādinā nayena hitasukhupanayanakāmatā mettā. “Aho",
  "atk-s0505a0:483_1": "vata imamhā dukkhā vimucceyyu”ntiādinā nayena ahitadukkhāpanayanakāmatā karuṇā. “Modanti",
  "atk-s0505a0:483_2": "vata bhonto sattā modanti sādhu suṭṭhū”tiādinā nayena hitasukhāvippayogakāmatā muditā.",
  "atk-s0505a0:483_3": "“Paññāyissanti sakena kammenā”ti sukhadukkhesu ajjhupekkhanatā upekkhā. Gāthābandhasukhatthaṁ",
  "atk-s0505a0:483_4": "pana uppaṭipāṭiyā mettaṁ vatvā upekkhā vuttā, muditā pacchā. Vimuttinti catassopi",
  "atk-s0505a0:483_5": "hi etā attano paccanīkadhammehi vimuttattā vimuttiyo. Tena vuttaṁ “mettaṁ upekkhaṁ",
  "atk-s0505a0:483_6": "karuṇaṁ, vimuttiṁ, āsevamāno muditañca kāle”ti.",
  "atk-s0505a0:484_0": "Tattha āsevamānoti tisso tikacatukkajjhānavasena, upekkhaṁ catutthajjhānavasena bhāvayamāno.",
  "atk-s0505a0:484_1": "Kāleti mettaṁ āsevitvā tato vuṭṭhāya karuṇaṁ, tato vuṭṭhāya muditaṁ, tato itarato",
  "atk-s0505a0:484_2": "vā nippītikajhānato vuṭṭhāya upekkhaṁ āsevamāno “kāle āsevamāno”ti vuccati, āsevituṁ",
  "atk-s0505a0:484_3": "phāsukāle vā. Sabbena lokena avirujjhamānoti dasasu disāsu sabbena sattalokena avirujjhamāno.",
  "atk-s0505a0:484_4": "Mettādīnañhi bhāvitattā sattā appaṭikūlā honti. Sattesu ca virodhabhūto paṭigho vūpasammati.",
  "atk-s0505a0:484_5": "Tena vuttaṁ – “sabbena lokena avirujjhamāno”ti. Ayamettha saṅkhepo, vitthārena pana",
  "atk-s0505a0:484_6": "mettādikathā aṭṭhasāliniyā dhammasaṅgahaṭṭhakathāyaṁ vuttā. Sesaṁ pubbavuttasadisamevāti.",
  "atk-s0505a0:485": "Appamaññāgāthāvaṇṇanā samattā.",
  "atk-s0505a0:486_0": "74.Rāgañca dosañcāti kā uppatti? Rājagahaṁ kira upanissāya mātaṅgo nāma paccekabuddho",
  "atk-s0505a0:486_1": "viharati sabbapacchimo paccekabuddhānaṁ. Atha amhākaṁ bodhisatte uppanne devatāyo",
  "atk-s0505a0:486_2": "bodhisattassa pūjanatthāya āgacchantiyo taṁ disvā “mārisā, mārisā, buddho loke uppanno”ti",
  "atk-s0505a0:486_3": "bhaṇiṁsu. So nirodhā vuṭṭhahanto taṁ saddaṁ sutvā, attano ca jīvitakkhayaṁ disvā,",
  "atk-s0505a0:486_4": "himavante mahāpapāto nāma pabbato paccekabuddhānaṁ parinibbānaṭṭhānaṁ, tattha ākāsena",
  "atk-s0505a0:486_5": "gantvā pubbe parinibbutapaccekabuddhassa aṭṭhisaṅghātaṁ papāte pakkhipitvā, silātale",
  "atk-s0505a0:486_6": "nisīditvā imaṁ udānagāthaṁ abhāsi –",
  "atk-s0505a0:487": "“Rāgañca dosañca pahāya mohaṁ, sandālayitvāna saṁyojanāni;",
  "atk-s0505a0:488": "Asantasaṁ jīvitasaṅkhayamhi, eko care khaggavisāṇakappo”ti.",
  "atk-s0505a0:489_0": "Tattha rāgadosamohā uragasutte vuttā. Saṁyojanānīti dasa saṁyojanāni. Tāni ca tena",
  "atk-s0505a0:489_1": "tena maggena sandālayitvā. Asantasaṁ jīvitasaṅkhayamhīti jīvitasaṅkhayo vuccati cuticittassa",
  "atk-s0505a0:489_2": "paribhedo, tasmiñca jīvitasaṅkhaye jīvitanikantiyā pahīnattā asantasanti. Ettāvatā",
  "atk-s0505a0:489_3": "sopādisesaṁ nibbānadhātuṁ attano dassetvā gāthāpariyosāne anupādisesāya nibbānadhātuyā parinibbāyīti.",
  "atk-s0505a0:490": "Jīvitasaṅkhayagāthāvaṇṇanā samattā.",
  "atk-s0505a0:491_0": "75.Bhajantīti kā uppatti? Bārāṇasiyaṁ kira aññataro rājā ādigāthāya vuttappakārameva",
  "atk-s0505a0:491_1": "phītaṁ rajjaṁ samanusāsati. Tassa kharo ābādho uppajji, dukkhā vedanā vattanti. Vīsatisahassitthiyo",
  "atk-s0505a0:491_2": "parivāretvā hatthapādasambāhanādīni karonti. Amaccā “na dānāyaṁ rājā jīvissati, handa",
  "atk-s0505a0:491_3": "mayaṁ attano saraṇaṁ gavesāmā”ti cintetvā aññassa rañño santikaṁ gantvā upaṭṭhānaṁ",
  "atk-s0505a0:491_4": "yāciṁsu. Te tattha upaṭṭhahantiyeva, na kiñci labhanti. Rājāpi ābādhā vuṭṭhahitvā",
  "atk-s0505a0:491_5": "pucchi “itthannāmo ca itthannāmo ca kuhi”nti? Tato taṁ pavattiṁ sutvā sīsaṁ cāletvā",
  "atk-s0505a0:491_6": "tuṇhī ahosi. Tepi amaccā “rājā vuṭṭhito”ti sutvā tattha kiñci alabhamānā paramena",
  "atk-s0505a0:491_7": "pārijuññena samannāgatā punadeva āgantvā rājānaṁ vanditvā ekamantaṁ aṭṭhaṁsu. Tena",
  "atk-s0505a0:491_8": "ca raññā “kuhiṁ, tātā, tumhe gatā”ti vuttā āhaṁsu – “devaṁ dubbalaṁ disvā ājīvikabhayenamhā",
  "atk-s0505a0:491_9": "asukaṁ nāma janapadaṁ gatā”ti. Rājā sīsaṁ cāletvā cintesi – “yaṁnūnāhaṁ ime vīmaṁseyyaṁ,",
  "atk-s0505a0:491_10": "kiṁ punapi evaṁ kareyyuṁ no”ti? So pubbe ābādhikarogena phuṭṭho viya bāḷhavedanaṁ",
  "atk-s0505a0:491_11": "attānaṁ dassento gilānālayaṁ akāsi. Itthiyo samparivāretvā pubbasadisameva sabbaṁ",
  "atk-s0505a0:491_12": "akaṁsu. Tepi amaccā tatheva puna bahutaraṁ janaṁ gahetvā pakkamiṁsu. Evaṁ rājā yāvatatiyaṁ",
  "atk-s0505a0:491_13": "sabbaṁ pubbasadisaṁ akāsi. Tepi tatheva pakkamiṁsu. Tato catutthampi te āgate disvā",
  "atk-s0505a0:491_14": "“aho ime dukkaraṁ akaṁsu, ye maṁ byādhitaṁ pahāya anapekkhā pakkamiṁsū”ti nibbinno",
  "atk-s0505a0:491_15": "rajjaṁ pahāya pabbajitvā vipassanto paccekabodhiṁ sacchikatvā imaṁ udānagāthaṁ abhāsi –",
  "atk-s0505a0:492": "“Bhajanti sevanti ca kāraṇatthā, nikkāraṇā dullabhā ajja mittā;",
  "atk-s0505a0:493": "Attaṭṭhapaññā asucī manussā, eko care khaggavisāṇakappo”ti.",
  "atk-s0505a0:494_0": "Tattha bhajantīti sarīrena allīyitvā payirupāsanti. Sevantīti añjalikammādīhi kiṁ",
  "atk-s0505a0:494_1": "kārapaṭissāvitāya ca paricaranti. Kāraṇaṁ attho etesanti kāraṇatthā, bhajanāya sevanāya",
  "atk-s0505a0:494_2": "ca nāññaṁ kāraṇamatthi, attho eva nesaṁ kāraṇaṁ, atthahetu sevantīti vuttaṁ hoti.",
  "atk-s0505a0:494_3": "Nikkāraṇādullabhā ajja mittāti “ito kiñci lacchāmā”ti evaṁ attapaṭilābhakāraṇena",
  "atk-s0505a0:494_4": "nikkāraṇā, kevalaṁ –",
  "atk-s0505a0:495": "“Upakāro ca yo mitto,",
  "atk-s0505a0:496": "Sukhe dukkhe ca yo sakhā;",
  "atk-s0505a0:497": "Atthakkhāyī ca yo mitto,",
  "atk-s0505a0:498": "Yo ca mittānukampako”ti. –",
  "atk-s0505a0:499_0": "Evaṁ vuttena ariyena mittabhāvena samannāgatā dullabhā ajja mittā. Attani ṭhitā etesaṁ",
  "atk-s0505a0:499_1": "paññā, attānaṁyeva olokenti, na aññanti attaṭṭhapaññā. Diṭṭhatthapaññāti ayampi kira",
  "atk-s0505a0:499_2": "porāṇapāṭho, sampati diṭṭhiyeva atthe etesaṁ paññā, āyatiṁ na pekkhantīti vuttaṁ",
  "atk-s0505a0:499_3": "hoti. Asucīti asucinā anariyena kāyavacīmanokammena samannāgatā. Sesaṁ pubbe vuttanayeneva veditabbanti.",
  "atk-s0505a0:500": "Kāraṇatthagāthāvaṇṇanā samattā.",
  "atk-s0505a0:501": "Catuttho vaggo niṭṭhito ekādasahi gāthāhi.",
  "atk-s0505a0:502_0": "Evametaṁ ekacattālīsagāthāparimāṇaṁ khaggavisāṇasuttaṁ katthacideva vuttena yojanānayena",
  "atk-s0505a0:502_1": "sabbattha yathānurūpaṁ yojetvā anusandhito atthato ca veditabbaṁ. Ativitthārabhayena",
  "atk-s0505a0:502_2": "pana amhehi na sabbattha yojitanti.",
  "atk-s0505a0:503": "Paramatthajotikāya khuddaka-aṭṭhakathāya",
  "atk-s0505a0:504": "Suttanipāta-aṭṭhakathāya khaggavisāṇasuttavaṇṇanā niṭṭhitā.",
  "atk-s0505a0:505": "4. Kasibhāradvājasuttavaṇṇanā",
  "atk-s0505a0:506_0": "Evaṁme sutanti kasibhāradvājasuttaṁ. Kā uppatti? Bhagavā magadhesu viharanto dakkhiṇāgirismiṁ",
  "atk-s0505a0:506_1": "ekanālāyaṁ brāhmaṇagāme purebhattakiccaṁ pacchābhattakiccanti imesu dvīsu buddhakiccesu",
  "atk-s0505a0:506_2": "purebhattakiccaṁ niṭṭhāpetvā pacchābhattakiccāvasāne buddhacakkhunā lokaṁ volokento",
  "atk-s0505a0:506_3": "kasibhāradvājaṁ brāhmaṇaṁ arahattassa upanissayasampannaṁ disvā “tattha mayi gate",
  "atk-s0505a0:506_4": "yathā pavattissati, tato kathāvasāne dhammadesanaṁ sutvā esa brāhmaṇo pabbajitvā",
  "atk-s0505a0:506_5": "arahattaṁ pāpuṇissatī”ti ca ñatvā, tattha gantvā, kathaṁ samuṭṭhāpetvā, imaṁ suttaṁ abhāsi.",
  "atk-s0505a0:507_0": "Tattha siyā “katamaṁ buddhānaṁ purebhattakiccaṁ, katamaṁ pacchābhattakicca”nti? Vuccate",
  "atk-s0505a0:507_1": "– buddho bhagavā pāto eva uṭṭhāya upaṭṭhākānuggahatthaṁ sarīraphāsukatthañca mukhadhovanādisarīraparikammaṁ",
  "atk-s0505a0:507_2": "katvā yāva bhikkhācāravelā, tāva vivittāsane vītināmetvā, bhikkhācāravelāya nivāsetvā,",
  "atk-s0505a0:507_3": "kāyabandhanaṁ bandhitvā, cīvaraṁ pārupitvā, pattamādāya kadāci ekakova kadāci bhikkhusaṅghaparivuto",
  "atk-s0505a0:507_4": "gāmaṁ vā nigamaṁ vā piṇḍāya pavisati, kadāci pakatiyā, kadāci anekehi pāṭihāriyehi",
  "atk-s0505a0:507_5": "vattamānehi. Seyyathidaṁ – piṇḍāya pavisato lokanāthassa purato purato gantvā mudugatiyo",
  "atk-s0505a0:507_6": "vātā pathaviṁ sodhenti; valāhakā udakaphusitāni muñcantā magge reṇuṁ vūpasametvā",
  "atk-s0505a0:507_7": "upari vitānaṁ hutvā tiṭṭhanti. Apare vātā pupphāni upasaṁharitvā magge okiranti,",
  "atk-s0505a0:507_8": "unnatā bhūmippadesā onamanti, onatā unnamanti, pādanikkhepasamaye samāva bhūmi hoti,",
  "atk-s0505a0:507_9": "sukhasamphassāni rathacakkamattāni padumapupphāni vā pāde sampaṭicchanti, indakhīlassa",
  "atk-s0505a0:507_10": "anto ṭhapitamatte dakkhiṇapāde sarīrā chabbaṇṇarasmiyo niccharitvā suvaṇṇarasapiñjarāni",
  "atk-s0505a0:507_11": "viya citrapaṭaparikkhittāni viya ca pāsādakūṭāgārādīni karontiyo ito cito ca vidhāvanti,",
  "atk-s0505a0:507_12": "hatthiassavihaṅgādayo sakasakaṭṭhānesu ṭhitāyeva madhurenākārena saddaṁ karonti,",
  "atk-s0505a0:507_13": "tathā bherivīṇādīni tūriyāni manussānaṁ kāyūpagāni ca ābharaṇāni, tena saññāṇena",
  "atk-s0505a0:507_14": "manussā jānanti “ajja bhagavā idha piṇḍāya paviṭṭho”ti. Te sunivatthā supārutā gandhapupphādīni",
  "atk-s0505a0:507_15": "ādāya gharā nikkhamitvā antaravīthiṁ paṭipajjitvā bhagavantaṁ gandhapupphādīhi sakkaccaṁ",
  "atk-s0505a0:507_16": "pūjetvā vanditvā – “amhākaṁ, bhante, dasa bhikkhū, amhākaṁ vīsati, amhākaṁ bhikkhusataṁ",
  "atk-s0505a0:507_17": "dethā”ti yācitvā bhagavatopi pattaṁ gahetvā, āsanaṁ paññāpetvā sakkaccaṁ piṇḍapātena paṭimānenti.",
  "atk-s0505a0:508_0": "Bhagavā katabhattakicco tesaṁ santānāni oloketvā tathā dhammaṁ deseti, yathā keci",
  "atk-s0505a0:508_1": "saraṇagamane patiṭṭhahanti, keci pañcasu sīlesu, keci sotāpattisakadāgāmianāgāmiphalānaṁ",
  "atk-s0505a0:508_2": "aññatarasmiṁ, keci pabbajitvā aggaphale arahatteti. Evaṁ tathā tathā janaṁ anuggahetvā",
  "atk-s0505a0:508_3": "uṭṭhāyāsanā vihāraṁ gacchati. Tattha maṇḍalamāḷe paññattavarabuddhāsane nisīdati",
  "atk-s0505a0:508_4": "bhikkhūnaṁ bhattakiccapariyosānaṁ āgamayamāno. Tato bhikkhūnaṁ bhattakiccapariyosāne",
  "atk-s0505a0:508_5": "upaṭṭhāko bhagavato nivedeti. Atha bhagavā gandhakuṭiṁ pavisati. Idaṁ tāva purebhattakiccaṁ.",
  "atk-s0505a0:508_6": "Yañcettha na vuttaṁ, taṁ brahmāyusutte vuttanayeneva gahetabbaṁ.",
  "atk-s0505a0:509_0": "Atha bhagavā evaṁ katapurebhattakicco gandhakuṭiyā upaṭṭhāne nisīditvā, pāde pakkhāletvā,",
  "atk-s0505a0:509_1": "pādapīṭhe ṭhatvā, bhikkhusaṅghaṁ ovadati – “bhikkhave, appamādena sampādetha, buddhuppādo",
  "atk-s0505a0:509_2": "dullabho lokasmiṁ, manussapaṭilābho dullabho, saddhāsampatti dullabhā, pabbajjā dullabhā,",
  "atk-s0505a0:509_3": "saddhammassavanaṁ dullabhaṁ lokasmi”nti. Tato bhikkhū bhagavantaṁ vanditvā kammaṭṭhānaṁ",
  "atk-s0505a0:509_4": "pucchanti. Atha bhagavā bhikkhūnaṁ cariyavasena kammaṭṭhānaṁ deti. Te kammaṭṭhānaṁ",
  "atk-s0505a0:509_5": "uggahetvā, bhagavantaṁ abhivādetvā, attano attano vasanaṭṭhānaṁ gacchanti; keci araññaṁ,",
  "atk-s0505a0:509_6": "keci rukkhamūlaṁ, keci pabbatādīnaṁ aññataraṁ, keci cātumahārājikabhavanaṁ…pe… keci",
  "atk-s0505a0:509_7": "vasavattibhavananti. Tato bhagavā gandhakuṭiṁ pavisitvā sace ākaṅkhati, dakkhiṇena",
  "atk-s0505a0:509_8": "passena sato sampajāno muhuttaṁ sīhaseyyaṁ kappeti. Atha samassāsitakāyo uṭṭhahitvā",
  "atk-s0505a0:509_9": "dutiyabhāge lokaṁ voloketi. Tatiyabhāge yaṁ gāmaṁ vā nigamaṁ vā upanissāya viharati,",
  "atk-s0505a0:509_10": "tattha jano purebhattaṁ dānaṁ datvā pacchābhattaṁ sunivattho supāruto gandhapupphādīni",
  "atk-s0505a0:509_11": "ādāya vihāre sannipatati. Tato bhagavā sampattaparisāya anurūpena pāṭihāriyena gantvā",
  "atk-s0505a0:509_12": "dhammasabhāyaṁ paññattavarabuddhāsane nisajja dhammaṁ deseti kālayuttaṁ pamāṇayuttaṁ.",
  "atk-s0505a0:509_13": "Atha kālaṁ viditvā parisaṁ uyyojeti.",
  "atk-s0505a0:510_0": "Tato sace gattāni osiñcitukāmo hoti. Atha buddhāsanā uṭṭhāya upaṭṭhākena udakapaṭiyāditokāsaṁ",
  "atk-s0505a0:510_1": "gantvā, upaṭṭhākahatthato udakasāṭikaṁ gahetvā, nhānakoṭṭhakaṁ pavisati. Upaṭṭhākopi",
  "atk-s0505a0:510_2": "buddhāsanaṁ ānetvā gandhakuṭipariveṇe paññāpeti. Bhagavā gattāni osiñcitvā, surattadupaṭṭaṁ",
  "atk-s0505a0:510_3": "nivāsetvā, kāyabandhanaṁ bandhitvā, uttarāsaṅgaṁ katvā, tattha āgantvā, nisīdati",
  "atk-s0505a0:510_4": "ekakova muhuttaṁ paṭisallīno. Atha bhikkhū tato tato āgamma bhagavato upaṭṭhānaṁ",
  "atk-s0505a0:510_5": "gacchanti. Tattha ekacce pañhaṁ pucchanti, ekacce kammaṭṭhānaṁ, ekacce dhammassavanaṁ",
  "atk-s0505a0:510_6": "yācanti. Bhagavā tesaṁ adhippāyaṁ sampādento paṭhamaṁ yāmaṁ vītināmeti.",
  "atk-s0505a0:511_0": "Majjhimayāme sakaladasasahassilokadhātudevatāyo okāsaṁ labhamānā bhagavantaṁ upasaṅkamitvā",
  "atk-s0505a0:511_1": "pañhaṁ pucchanti yathābhisaṅkhataṁ antamaso caturakkharampi. Bhagavā tāsaṁ devatānaṁ",
  "atk-s0505a0:511_2": "pañhaṁ vissajjento majjhimayāmaṁ vītināmeti. Tato pacchimayāmaṁ cattāro bhāge katvā",
  "atk-s0505a0:511_3": "ekaṁ bhāgaṁ caṅkamaṁ adhiṭṭhāti, dutiyabhāgaṁ gandhakuṭiṁ pavisitvā dakkhiṇena passena",
  "atk-s0505a0:511_4": "sato sampajāno sīhaseyyaṁ kappeti, tatiyabhāgaṁ phalasamāpattiyā vītināmeti, catutthabhāgaṁ",
  "atk-s0505a0:511_5": "mahākaruṇāsamāpattiṁ pavisitvā buddhacakkhunā lokaṁ voloketi apparajakkhamahārajakkhādisattadassanatthaṁ.",
  "atk-s0505a0:511_6": "Idaṁ pacchābhattakiccaṁ.",
  "atk-s0505a0:512_0": "Evamimassa pacchābhattakiccassa lokavolokanasaṅkhāte catutthabhāgāvasāne buddhadhammasaṅghesu",
  "atk-s0505a0:512_1": "dānasīlauposathakammādīsu ca akatādhikāre katādhikāre ca anupanissayasampanne upanissayasampanne",
  "atk-s0505a0:512_2": "ca satte passituṁ buddhacakkhunā lokaṁ volokento kasibhāradvājaṁ brāhmaṇaṁ arahattassa",
  "atk-s0505a0:512_3": "upanissayasampannaṁ disvā “tattha mayi gate kathā pavattissati, tato kathāvasāne",
  "atk-s0505a0:512_4": "dhammadesanaṁ sutvā esa brāhmaṇo pabbajitvā arahattaṁ pāpuṇissatī”ti ca ñatvā, tattha",
  "atk-s0505a0:512_5": "gantvā, kathaṁ samuṭṭhāpetvā imaṁ suttamabhāsi.",
  "atk-s0505a0:513_0": "Tattha evaṁ me sutantiādi āyasmatā ānandena paṭhamamahāsaṅgītikāle dhammasaṅgītiṁ",
  "atk-s0505a0:513_1": "karontena āyasmatā mahākassapattherena puṭṭhena pañcannaṁ arahantasatānaṁ vuttaṁ,",
  "atk-s0505a0:513_2": "“ahaṁ, kho, samaṇa kasāmi ca vapāmi cā”ti kasibhāradvājena vuttaṁ, “ahampi kho brāhmaṇa",
  "atk-s0505a0:513_3": "kasāmi ca vapāmi cā”tiādi bhagavatā vuttaṁ. Tadetaṁ sabbampi samodhānetvā “kasibhāradvājasutta”nti vuccati.",
  "atk-s0505a0:514_0": "Tattha evanti ayaṁ ākāranidassanāvadhāraṇattho evaṁ-saddo. Ākāratthena hi etena etamatthaṁ",
  "atk-s0505a0:514_1": "dīpeti – nānānayanipuṇamanekajjhāsayasamuṭṭhānaṁ atthabyañjanasampannaṁ vividhapāṭihāriyaṁ",
  "atk-s0505a0:514_2": "dhammatthadesanāpaṭivedhagambhīraṁ sabbasattehi sakasakabhāsānurūpamupalakkhaṇiyasabhāvaṁ",
  "atk-s0505a0:514_3": "tassa bhagavato vacanaṁ, taṁ sabbākārena ko samattho viññātuṁ; atha, kho, “evaṁ me",
  "atk-s0505a0:514_4": "sutaṁ, mayāpi ekenākārena suta”nti. Nidassanatthena “nāhaṁ sayambhū, na mayā idaṁ",
  "atk-s0505a0:514_5": "sacchikata”nti attānaṁ parimocento “evaṁ me sutaṁ, mayā evaṁ suta”nti idāni vattabbaṁ",
  "atk-s0505a0:514_6": "sakalasuttaṁ nidasseti. Avadhāraṇatthena “etadaggaṁ, bhikkhave, mama sāvakānaṁ bhikkhūnaṁ",
  "atk-s0505a0:514_7": "bahussutānaṁ yadidaṁ ānando, gatimantānaṁ, satimantānaṁ, dhitimantānaṁ, upaṭṭhākānaṁ",
  "atk-s0505a0:514_8": "yadidaṁ ānando”ti evaṁ bhagavatā pasatthabhāvānurūpaṁ attano dhāraṇabalaṁ dassento",
  "atk-s0505a0:514_9": "sattānaṁ sotukamyataṁ janeti “evaṁ me sutaṁ tañca atthato vā byañjanato vā anūnamanadhikaṁ,",
  "atk-s0505a0:514_10": "evameva, na aññathā daṭṭhabba”nti. Me sutanti ettha mayāsaddattho me-saddo, sotadvāraviññāṇattho",
  "atk-s0505a0:514_11": "sutasaddo. Tasmā evaṁ me sutanti evaṁ mayā sotaviññāṇapubbaṅgamāya viññāṇavīthiyā",
  "atk-s0505a0:514_12": "upadhāritanti vuttaṁ hoti.",
  "atk-s0505a0:515_0": "Ekaṁsamayanti ekaṁ kālaṁ. Bhagavāti bhāgyavā, bhaggavā, bhattavāti vuttaṁ hoti. Magadhesu",
  "atk-s0505a0:515_1": "viharatīti magadhā nāma janapadino rājakumārā, tesaṁ nivāso ekopi janapado ruḷhīsaddena",
  "atk-s0505a0:515_2": "“magadhā”ti vuccati. Tasmiṁ magadhesu janapade. Keci pana “yasmā cetiyarājā musāvādaṁ",
  "atk-s0505a0:515_3": "bhaṇitvā bhūmiṁ pavisanto ‘mā gadhaṁ pavisā’ti vutto, yasmā vā taṁ rājānaṁ maggantā",
  "atk-s0505a0:515_4": "bhūmiṁ khanantā purisā ‘mā gadhaṁ karothā’ti vuttā, tasmā magadhā”ti evamādīhi nayehi",
  "atk-s0505a0:515_5": "bahudhā papañcenti. Yaṁ ruccati, taṁ gahetabbanti. Viharatīti ekaṁ iriyāpathabādhanaṁ",
  "atk-s0505a0:515_6": "aparena iriyāpathena vicchinditvā aparipatantaṁ attabhāvaṁ harati, pavattetīti vuttaṁ",
  "atk-s0505a0:515_7": "hoti. Dibbabrahmaariyavihārehi vā sattānaṁ vividhaṁ hitaṁ haratīti viharati. Haratīti",
  "atk-s0505a0:515_8": "upasaṁharati, upaneti, janeti, uppādetīti vuttaṁ hoti. Tathā hi yadā sattā kāmesu",
  "atk-s0505a0:515_9": "vippaṭipajjanti, tadā kira bhagavā dibbena vihārena viharati tesaṁ alobhakusalamūluppādanatthaṁ",
  "atk-s0505a0:515_10": "– “appeva nāma imaṁ paṭipattiṁ disvā ettha ruciṁ uppādetvā kāmesu virajjeyyu”nti.",
  "atk-s0505a0:515_11": "Yadā pana issariyatthaṁ sattesu vippaṭipajjanti, tadā brahmavihārena viharati tesaṁ",
  "atk-s0505a0:515_12": "adosakusalamūluppādanatthaṁ – “appeva nāma imaṁ paṭipattiṁ disvā ettha ruciṁ uppādetvā",
  "atk-s0505a0:515_13": "adosena dosaṁ vūpasameyyu”nti. Yadā pana pabbajitā dhammādhikaraṇaṁ vivadanti, tadā",
  "atk-s0505a0:515_14": "ariyavihārena viharati tesaṁ amohakusalamūluppādanatthaṁ – “appeva nāma imaṁ paṭipattiṁ",
  "atk-s0505a0:515_15": "disvā ettha ruciṁ uppādetvā amohena mohaṁ vūpasameyyu”nti. Iriyāpathavihārena pana",
  "atk-s0505a0:515_16": "na kadāci na viharati taṁ vinā attabhāvapariharaṇābhāvatoti. Ayamettha saṅkhepo,",
  "atk-s0505a0:515_17": "vitthāraṁ pana maṅgalasuttavaṇṇanāyaṁ vakkhāma.",
  "atk-s0505a0:516_0": "Dakkhiṇāgirisminti yo so rājagahaṁ parivāretvā ṭhito giri, tassa dakkhiṇapasse janapado",
  "atk-s0505a0:516_1": "“dakkhiṇāgirī”ti vuccati, tasmiṁ janapadeti vuttaṁ hoti. Tattha vihārassāpi tadeva",
  "atk-s0505a0:516_2": "nāmaṁ. Ekanāḷāyaṁ brāhmaṇagāmeti ekanāḷāti tassa gāmassa nāmaṁ. Brāhmaṇā cettha sambahulā",
  "atk-s0505a0:516_3": "paṭivasanti, brāhmaṇabhogo vā so, tasmā “brāhmaṇagāmo”ti vuccati.",
  "atk-s0505a0:517_0": "Tenakho pana samayenāti yaṁ samayaṁ bhagavā aparājitapallaṅkaṁ ābhujitvā anuttaraṁ",
  "atk-s0505a0:517_1": "sammāsambodhiṁ abhisambujjhitvā pavattitavaradhammacakko magadharaṭṭhe ekanāḷaṁ brāhmaṇagāmaṁ",
  "atk-s0505a0:517_2": "upanissāya dakkhiṇāgirimahāvihāre brāhmaṇassa indriyaparipākaṁ āgamayamāno viharati,",
  "atk-s0505a0:517_3": "tena samayena karaṇabhūtenāti vuttaṁ hoti. Kho panāti idaṁ panettha nipātadvayaṁ",
  "atk-s0505a0:517_4": "padapūraṇamattaṁ, adhikārantaradassanatthaṁ vāti daṭṭhabbaṁ. Kasibhāradvājassa brāhmaṇassāti",
  "atk-s0505a0:517_5": "so brāhmaṇo kasiyā jīvati, bhāradvājoti cassa gottaṁ, tasmā evaṁ vuccati. Pañcamattānīti",
  "atk-s0505a0:517_6": "yathā – “bhojane mattaññū”ti ettha mattasaddo pamāṇe vattati, evamidhāpi, tasmā pañcapamāṇāni",
  "atk-s0505a0:517_7": "anūnāni anadhikāni, pañcanaṅgalasatānīti vuttaṁ hoti. Payuttānīti payojitāni, balibaddānaṁ",
  "atk-s0505a0:517_8": "khandhesu ṭhapetvā yuge yottehi yojitāni hontīti attho.",
  "atk-s0505a0:518_0": "Vappakāleti vapanakāle, bījanikkhipakāleti vuttaṁ hoti. Tattha dve vappāni kalalavappañca,",
  "atk-s0505a0:518_1": "paṁsuvappañca. Paṁsuvappaṁ idha adhippetaṁ. Tañca kho paṭhamadivase maṅgalavappaṁ.",
  "atk-s0505a0:518_2": "Tatthāyaṁ upakaraṇasampadā – tīṇi balibaddasahassāni upaṭṭhāpitāni honti, sabbesaṁ",
  "atk-s0505a0:518_3": "suvaṇṇamayāni siṅgāni paṭimukkāni, rajatamayā khurā, sabbe setamālāhi sabbagandhasugandhehi",
  "atk-s0505a0:518_4": "pañcaṅgulikehi ca alaṅkatā paripuṇṇaṅgapaccaṅgā sabbalakkhaṇasampannā, ekacce kāḷā",
  "atk-s0505a0:518_5": "añjanavaṇṇāyeva, ekacce setā phalikavaṇṇā, ekacce rattā pavāḷavaṇṇā, ekacce kammāsā",
  "atk-s0505a0:518_6": "masāragallavaṇṇā. Pañcasatā kassakapurisā sabbe ahatasetavatthanivatthā mālālaṅkatā",
  "atk-s0505a0:518_7": "dakkhiṇaaṁsakūṭesu ṭhapitapupphacumbaṭakā haritālamanosilālañchanujjalitagattabhāgā",
  "atk-s0505a0:518_8": "dasa dasa naṅgalā ekekagumbā hutvā gacchanti. Naṅgalānaṁ sīsañca yugañca patodā ca",
  "atk-s0505a0:518_9": "suvaṇṇavinaddhā. Paṭhamanaṅgale aṭṭha balibaddā yuttā, sesesu cattāro cattāro, avasesā",
  "atk-s0505a0:518_10": "kilantaparivattanatthaṁ ānītā. Ekekagumbe ekamekaṁ bījasakaṭaṁ ekeko kasati, ekeko vapati.",
  "atk-s0505a0:519_0": "Brāhmaṇo pana pageva massukammaṁ kārāpetvā nhatvā sugandhagandhehi vilitto pañcasatagghanakaṁ",
  "atk-s0505a0:519_1": "vatthaṁ nivāsetvā sahassagghanakaṁ ekaṁsaṁ karitvā ekamekissā aṅguliyā dve dve katvā",
  "atk-s0505a0:519_2": "vīsati aṅgulimuddikāyo, kaṇṇesu sīhakuṇḍalāni, sīse ca brahmaveṭhanaṁ paṭimuñcitvā",
  "atk-s0505a0:519_3": "suvaṇṇamālaṁ kaṇṭhe katvā brāhmaṇagaṇaparivuto kammantaṁ vosāsati. Athassa brāhmaṇī",
  "atk-s0505a0:519_4": "anekasatabhājanesu pāyāsaṁ pacāpetvā mahāsakaṭesu āropetvā gandhodakena nhāyitvā",
  "atk-s0505a0:519_5": "sabbālaṅkāravibhūsitā brāhmaṇīgaṇaparivutā kammantaṁ agamāsi. Gehampissa sabbattha",
  "atk-s0505a0:519_6": "gandhehi suvilittaṁ pupphehi sukatabalikammaṁ, khettañca tesu tesu ṭhānesu samussitapaṭākaṁ",
  "atk-s0505a0:519_7": "ahosi. Parijanakammakārehi saha kammantaṁ osaṭaparisā aḍḍhateyyasahassā ahosi. Sabbe",
  "atk-s0505a0:519_8": "ahatavatthanivatthā, sabbesañca pāyāsabhojanaṁ paṭiyattaṁ ahosi.",
  "atk-s0505a0:520_0": "Atha brāhmaṇo yattha sāmaṁ bhuñjati, taṁ suvaṇṇapātiṁ dhovāpetvā pāyāsassa pūretvā",
  "atk-s0505a0:520_1": "sappimadhuphāṇitādīni abhisaṅkharitvā naṅgalabalikammaṁ kārāpesi. Brāhmaṇī pañca",
  "atk-s0505a0:520_2": "kassakasatāni suvaṇṇarajatakaṁsatambamayāni bhājanāni gahetvā nisinnāni suvaṇṇakaṭacchuṁ",
  "atk-s0505a0:520_3": "gahetvā pāyāsena parivisantī gacchati. Brāhmaṇo pana balikammaṁ kārāpetvā rattasuvaṇṇabandhūpāhanāyo",
  "atk-s0505a0:520_4": "ārohitvā rattasuvaṇṇadaṇḍaṁ gahetvā “idha pāyāsaṁ detha, idha sappiṁ, idha sakkharaṁ",
  "atk-s0505a0:520_5": "dethā”ti vosāsamāno vicarati. Atha bhagavā gandhakuṭiyaṁ nisinnova brāhmaṇassa parivesanaṁ",
  "atk-s0505a0:520_6": "vattamānaṁ ñatvā “ayaṁ kālo brāhmaṇaṁ dametu”nti nivāsetvā, kāyabandhanaṁ bandhitvā,",
  "atk-s0505a0:520_7": "saṅghāṭiṁ pārupitvā, pattaṁ gahetvā, gandhakuṭito nikkhami yathā taṁ anuttaro purisadammasārathi.",
  "atk-s0505a0:520_8": "Tenāha āyasmā ānando “atha kho bhagavā pubbaṇhasamayaṁ nivāsetvā”ti.",
  "atk-s0505a0:521_0": "Tattha atha iti nipāto aññādhikāravacanārambhe khoti padapūraṇe. Bhagavāti vuttanayameva.",
  "atk-s0505a0:521_1": "Pubbaṇhasamayanti divasassa pubbabhāgasamayaṁ, pubbaṇhasamayeti attho, pubbaṇhe vā",
  "atk-s0505a0:521_2": "samayaṁ pubbaṇhasamayaṁ, pubbaṇhe ekaṁ khaṇanti vuttaṁ hoti. Evaṁ accantasaṁyoge",
  "atk-s0505a0:521_3": "upayogavacanaṁ labbhati. Nivāsetvāti paridahitvā, vihāranivāsanaparivattanavasenetaṁ",
  "atk-s0505a0:521_4": "veditabbaṁ. Na hi bhagavā tato pubbe anivattho āsi. Pattacīvaramādāyāti pattaṁ hatthehi,",
  "atk-s0505a0:521_5": "cīvaraṁ kāyena ādiyitvā, sampaṭicchitvā dhāretvāti attho. Bhagavato kira piṇḍāya",
  "atk-s0505a0:521_6": "pavisitukāmassa bhamaro viya vikasitapadumadvayamajjhaṁ, indanīlamaṇivaṇṇaṁ selamayaṁ",
  "atk-s0505a0:521_7": "pattaṁ hatthadvayamajjhaṁ āgacchati. Tasmā evamāgataṁ pattaṁ hatthehi sampaṭicchitvā",
  "atk-s0505a0:521_8": "cīvarañca parimaṇḍalaṁ pārutaṁ kāyena dhāretvāti evamassa attho veditabbo. Yena vā",
  "atk-s0505a0:521_9": "tena vā hi pakārena gaṇhanto ādāya icceva vuccati yathā “samādāyeva pakkamatī”ti.",
  "atk-s0505a0:522_0": "Yenāti yena maggena. Kammantoti kammakaraṇokāso. Tenāti tena maggena. Upasaṅkamīti",
  "atk-s0505a0:522_1": "gato, yena maggena kasibhāradvājassa brāhmaṇassa kammanto gammati, tena maggena gatoti",
  "atk-s0505a0:522_2": "vuttaṁ hoti. Atha kasmā, bhikkhū, bhagavantaṁ nānubandhiṁsūti? Vuccate – yadā bhagavā",
  "atk-s0505a0:522_3": "ekakova katthaci upasaṅkamitukāmo hoti, bhikkhācāravelāyaṁ dvāraṁ pidahitvā antogandhakuṭiṁ",
  "atk-s0505a0:522_4": "pavisati. Tato bhikkhū tāya saññāya jānanti – “ajja bhagavā ekakova gāmaṁ pavisitukāmo,",
  "atk-s0505a0:522_5": "addhā kañci eva vinetabbapuggalaṁ addasā”ti. Te attano pattacīvaraṁ gahetvā, gandhakuṭiṁ",
  "atk-s0505a0:522_6": "padakkhiṇaṁ katvā, bhikkhācāraṁ gacchanti. Tadā ca bhagavā evamakāsi. Tasmā bhikkhū",
  "atk-s0505a0:522_7": "bhagavantaṁ nānubandhiṁsūti.",
  "atk-s0505a0:523_0": "Tenakho pana samayenāti yena samayena bhagavā kammantaṁ upasaṅkami, tena samayena",
  "atk-s0505a0:523_1": "tassa brāhmaṇassa parivesanā vattati, bhattavissaggo vattatīti attho. Yaṁ pubbe avocumha",
  "atk-s0505a0:523_2": "– “brāhmaṇī pañca kassakasatāni suvaṇṇarajatakaṁsatambamayāni bhājanāni gahetvā nisinnāni",
  "atk-s0505a0:523_3": "suvaṇṇakaṭacchuṁ gahetvā pāyāsena parivisantī gacchatī”ti. Atha kho bhagavā yena",
  "atk-s0505a0:523_4": "parivesanā tenupasaṅkami. Kiṁ kāraṇāti? Brāhmaṇassa anuggahakaraṇatthaṁ. Na hi bhagavā",
  "atk-s0505a0:523_5": "kapaṇapuriso viya bhottukāmatāya parivesanaṁ upasaṅkamati. Bhagavato hi dve asītisahassasaṅkhyā",
  "atk-s0505a0:523_6": "sakyakoliyarājāno ñātayo, te attano sampattiyā nibaddhabhattaṁ dātuṁ ussahanti. Na",
  "atk-s0505a0:523_7": "pana bhagavā bhattatthāya pabbajito, apica kho pana “anekāni asaṅkhyeyyāni pañca",
  "atk-s0505a0:523_8": "mahāpariccāge pariccajanto pāramiyo pūretvā mutto mocessāmi, danto damessāmi; santo",
  "atk-s0505a0:523_9": "samessāmi, parinibbuto parinibbāpessāmī”ti pabbajito. Tasmā attano muttattā…pe… parinibbutattā",
  "atk-s0505a0:523_10": "ca paraṁ mocento…pe… parinibbāpento ca loke vicaranto brāhmaṇassa anuggahakaraṇatthaṁ",
  "atk-s0505a0:523_11": "yena parivesanā tenupasaṅkamīti veditabbaṁ.",
  "atk-s0505a0:524_0": "Upasaṅkamitvāekamantaṁ aṭṭhāsīti evaṁ upasaṅkamitvā ca ekamantaṁ aṭṭhāsi. Ekamantanti",
  "atk-s0505a0:524_1": "bhāvanapuṁsakaniddeso, ekokāsaṁ ekapassanti vuttaṁ hoti. Bhummatthe vā upayogavacanaṁ,",
  "atk-s0505a0:524_2": "tassa dassanūpacāre kathāsavanaṭṭhāne, yattha ṭhitaṁ brāhmaṇo passati, tattha uccaṭṭhāne",
  "atk-s0505a0:524_3": "aṭṭhāsi. Ṭhatvā ca suvaṇṇarasapiñjaraṁ sahassacandasūriyobhāsātibhāsayamānaṁ sarīrābhaṁ",
  "atk-s0505a0:524_4": "muñci samantato asītihatthaparimāṇaṁ, yāya ajjhottharitattā brāhmaṇassa kammantasālābhittirukkhakasitamattikāpiṇḍādayo",
  "atk-s0505a0:524_5": "suvaṇṇamayā viya ahesuṁ. Atha manussā pāyāsaṁ bhuttā asītianubyañjanaparivāradvattiṁsavaralakkhaṇapaṭimaṇḍitasarīraṁ",
  "atk-s0505a0:524_6": "byāmappabhāparikkhepavibhūsitabāhuyugaḷaṁ ketumālāsamujjalitasassirikadassanaṁ jaṅgamamiva",
  "atk-s0505a0:524_7": "padumassaraṁ, raṁsijālujjalitatārāgaṇamiva gaganatalaṁ, ādittamiva ca kanakagirisikharaṁ",
  "atk-s0505a0:524_8": "siriyā jalamānaṁ sammāsambuddhaṁ ekamantaṁ ṭhitaṁ disvā hatthapāde dhovitvā añjaliṁ",
  "atk-s0505a0:524_9": "paggayha samparivāretvā aṭṭhaṁsu. Evaṁ tehi samparivāritaṁ addasa kho kasibhāradvājo",
  "atk-s0505a0:524_10": "brāhmaṇo bhagavantaṁ piṇḍāya ṭhitaṁ. Disvāna bhagavantaṁ etadavoca “ahaṁ kho, samaṇa,",
  "atk-s0505a0:524_11": "kasāmi ca vapāmi cā”ti.",
  "atk-s0505a0:525_0": "Kasmā panāyaṁ evamāha? Kiṁ samantapāsādike pasādanīye uttamadamathasamathamanuppattepi",
  "atk-s0505a0:525_1": "bhagavati appasādena, udāhu aḍḍhateyyānaṁ janasahassānaṁ pāyāsaṁ paṭiyādetvāpi kaṭacchubhikkhāya",
  "atk-s0505a0:525_2": "maccherenāti? Ubhayathāpi no, apica khvāssa bhagavato dassanena atittaṁ nikkhittakammantaṁ",
  "atk-s0505a0:525_3": "janaṁ disvā “kammabhaṅgaṁ me kātuṁ āgato”ti anattamanatā ahosi. Tasmā evamāha. Bhagavato",
  "atk-s0505a0:525_4": "ca lakkhaṇasampattiṁ disvā “sacāyaṁ kammante payojayissa, sakalajambudīpe manussānaṁ",
  "atk-s0505a0:525_5": "sīse cūḷāmaṇi viya abhavissa, ko nāmassa attho na sampajjissa, evamevaṁ alasatāya",
  "atk-s0505a0:525_6": "kammante appayojetvā vappamaṅgalādīsu piṇḍāya caritvā bhuñjanto kāyadaḷhībahulo vicaratī”tipissa",
  "atk-s0505a0:525_7": "ahosi. Tenāha – “ahaṁ kho, samaṇa, kasāmi ca vapāmi ca, kasitvā ca vapitvā ca bhuñjāmī”ti.",
  "atk-s0505a0:525_8": "Na me kammantā byāpajjanti, na camhi yathā tvaṁ evaṁ lakkhaṇasampannoti adhippāyo.",
  "atk-s0505a0:525_9": "Tvampi samaṇa…pe… bhuñjassu, ko te attho na sampajjeyya evaṁ lakkhaṇasampannassāti adhippāyo.",
  "atk-s0505a0:526_0": "Apicāyaṁ assosi – “sakyarājakule kira kumāro uppanno, so cakkavattirajjaṁ pahāya",
  "atk-s0505a0:526_1": "pabbajito”ti. Tasmā “idāni ayaṁ so”ti ñatvā “cakkavattirajjaṁ kira pahāya kilantosī”ti",
  "atk-s0505a0:526_2": "upārambhaṁ karonto āha “ahaṁ kho samaṇā”ti. Apicāyaṁ tikkhapañño brāhmaṇo, na bhagavantaṁ",
  "atk-s0505a0:526_3": "avakkhipanto bhaṇati, bhagavato pana rūpasampattiṁ disvā paññāsampattiṁ sambhāvayamāno",
  "atk-s0505a0:526_4": "kathāpavattanatthampi evamāha – “ahaṁ kho samaṇā”ti. Tato bhagavā veneyyavasena sadevake",
  "atk-s0505a0:526_5": "loke aggakassakavappakabhāvaṁ attano dassento āha “ahampi kho brāhmaṇā”ti.",
  "atk-s0505a0:527_0": "Atha brāhmaṇassa cintā udapādi – “ayaṁ samaṇo ‘kasāmi ca vapāmi cā’ti āha. Na cassa",
  "atk-s0505a0:527_1": "oḷārikāni yuganaṅgalādīni kasibhaṇḍāni passāmi, so musā nu kho bhaṇati, no”ti bhagavantaṁ",
  "atk-s0505a0:527_2": "pādatalā paṭṭhāya yāva upari kesantā sammālokayamāno aṅgavijjāya katādhikārattā dvattiṁsavaralakkhaṇasampattimassa",
  "atk-s0505a0:527_3": "ñatvā “aṭṭhānametaṁ anavakāso, yaṁ evarūpo musā bhaṇeyyā”ti tāvadeva sañjātabahumāno",
  "atk-s0505a0:527_4": "bhagavati samaṇavādaṁ pahāya gottena bhagavantaṁ samudācaramāno āha “na kho pana",
  "atk-s0505a0:527_5": "mayaṁ passāma bhoto gotamassā”ti.",
  "atk-s0505a0:528_0": "Evañca pana vatvā tikkhapañño brāhmaṇo “gambhīratthaṁ sandhāya iminā etaṁ vutta”nti",
  "atk-s0505a0:528_1": "ñatvā pucchitvā tamatthaṁ ñātukāmo bhagavantaṁ gāthāya ajjhabhāsi. Tenāha āyasmā",
  "atk-s0505a0:528_2": "ānando “atha kho kasibhāradvājo brāhmaṇo bhagavantaṁ gāthāya ajjhabhāsī”ti. Tattha",
  "atk-s0505a0:528_3": "gāthāyāti akkharapadaniyamitena vacanena. Ajjhabhāsīti abhāsi.",
  "atk-s0505a0:529_0": "76-77. Tattha brāhmaṇo “kasi”nti yuganaṅgalādikasisambhārasamāyogaṁ vadati. Bhagavā",
  "atk-s0505a0:529_1": "pana yasmā pubbadhammasabhāgena ropetvā kathanaṁ nāma buddhānaṁ ānubhāvo, tasmā buddhānubhāvaṁ",
  "atk-s0505a0:529_2": "dīpento pubbadhammasabhāgena ropento āha – “saddhā bīja”nti. Ko panettha pubbadhammasabhāgo,",
  "atk-s0505a0:529_3": "nanu brāhmaṇena bhagavā yuganaṅgalādikasisambhārasamāyogaṁ pucchito atha ca pana",
  "atk-s0505a0:529_4": "apucchitassa bījassa sabhāgena ropento āha – “saddhā bīja”nti, evañca sati ananusandhikāva",
  "atk-s0505a0:529_5": "ayaṁ kathā hotīti? Vuccate – na buddhānaṁ ananusandhikā nāma kathā atthi, nāpi buddhā",
  "atk-s0505a0:529_6": "pubbadhammasabhāgaṁ anāropetvā kathenti. Evañcettha anusandhi veditabbā – anena hi",
  "atk-s0505a0:529_7": "brāhmaṇena bhagavā yuganaṅgalādikasisambhāravasena kasiṁ pucchito. So tassa anukampāya",
  "atk-s0505a0:529_8": "“idaṁ apucchita”nti aparihāpetvā samūlaṁ saupakāraṁ sasambhāraṁ saphalaṁ kasiṁ ñāpetuṁ",
  "atk-s0505a0:529_9": "mūlato paṭṭhāya kasiṁ dassento āha – “saddhā bīja”nti. Bījañhi kasiyā mūlaṁ tasmiṁ",
  "atk-s0505a0:529_10": "sati kattabbato, asati akattabbato, tappamāṇena ca kattabbato. Bīje hi sati kasiṁ",
  "atk-s0505a0:529_11": "karonti, asati na karonti. Bījappamāṇena ca kusalā kassakā khettaṁ kasanti, na ūnaṁ",
  "atk-s0505a0:529_12": "“mā no sassaṁ parihāyī”ti, na adhikaṁ “mā no mogho vāyāmo ahosī”ti. Yasmā ca bījameva",
  "atk-s0505a0:529_13": "mūlaṁ, tasmā bhagavā mūlato paṭṭhāya kasiṁ dassento tassa brāhmaṇassa kasiyā pubbadhammassa",
  "atk-s0505a0:529_14": "bījassa sabhāgena attano kasiyā pubbadhammaṁ ropento āha – “saddhā bīja”nti. Evamettha",
  "atk-s0505a0:529_15": "pubbadhammasabhāgo veditabbo.",
  "atk-s0505a0:530_0": "Pucchitaṁyeva vatvā apucchitaṁ pacchā kiṁ na vuttanti ce? Tassa upakārabhāvato dhammasambandhasamatthabhāvato",
  "atk-s0505a0:530_1": "ca. Ayañhi brāhmaṇo paññavā, micchādiṭṭhikule pana jātattā saddhāvirahito. Saddhāvirahito",
  "atk-s0505a0:530_2": "ca paññavā paresaṁ saddhāya attano visaye apaṭipajjamāno visesaṁ nādhigacchati, kilesakālussiyabhāvāpagamappasādamattalakkhaṇāpi",
  "atk-s0505a0:530_3": "cassa dubbalā saddhā balavatiyā paññāya saha vattamānā atthasiddhiṁ na karoti, hatthinā",
  "atk-s0505a0:530_4": "saha ekadhure yuttagoṇo viya. Tasmā tassa saddhā upakārikā. Evaṁ tassa brāhmaṇassa",
  "atk-s0505a0:530_5": "saupakārabhāvato taṁ brāhmaṇaṁ saddhāya patiṭṭhāpentena pacchāpi vattabbo ayamattho",
  "atk-s0505a0:530_6": "pubbe vutto desanākusalatāya yathā aññatrāpi “saddhā bandhati pātheyya”nti ca, “saddhā",
  "atk-s0505a0:530_7": "dutiyā purisassa hotī”ti ca, “saddhīdha vittaṁ purisassa seṭṭha”nti ca, “saddhāya",
  "atk-s0505a0:530_8": "tarati ogha”nti ca, “saddhāhattho mahānāgo”ti ca, “saddhesiko kho, bhikkhave, ariyasāvakoti",
  "atk-s0505a0:530_9": "cā”ti. Bījassa ca upakārikā vuṭṭhi, sā tadanantaraññeva vuccamānā samatthā hoti.",
  "atk-s0505a0:530_10": "Evaṁ dhammasambandhasamatthabhāvato pacchāpi vattabbo ayamattho pubbe vutto, añño",
  "atk-s0505a0:530_11": "ca evaṁvidho īsāyottādi.",
  "atk-s0505a0:531_0": "Tattha sampasādanalakkhaṇā saddhā, okappanalakkhaṇā vā, pakkhandanarasā, adhimuttipaccupaṭṭhānā,",
  "atk-s0505a0:531_1": "akālussiyapaccupaṭṭhānā vā, sotāpattiyaṅgapadaṭṭhānā, saddahitabbadhammapadaṭṭhānā",
  "atk-s0505a0:531_2": "vā, ādāsajalatalādīnaṁ pasādo viya cetaso pasādabhūtā, udakappasādakamaṇi viya udakassa,",
  "atk-s0505a0:531_3": "sampayuttadhammānaṁ pasādikā. Bījanti pañcavidhaṁ – mūlabījaṁ, khandhabījaṁ, phalubījaṁ,",
  "atk-s0505a0:531_4": "aggabījaṁ, bījabījameva pañcamanti. Taṁ sabbampi viruhanaṭṭhena bījaṁtveva saṅkhaṁ",
  "atk-s0505a0:531_5": "gacchati. Yathāha – “bījañcetaṁ viruhanaṭṭhenā”ti.",
  "atk-s0505a0:532_0": "Tattha yathā brāhmaṇassa kasiyā mūlabhūtaṁ bījaṁ dve kiccāni karoti, heṭṭhā mūlena",
  "atk-s0505a0:532_1": "patiṭṭhāti, upari aṅkuraṁ uṭṭhāpeti; evaṁ bhagavato kasiyā mūlabhūtā saddhā heṭṭhā",
  "atk-s0505a0:532_2": "sīlamūlena patiṭṭhāti, upari samathavipassanaṅkuraṁ uṭṭhāpeti. Yathā ca taṁ mūlena",
  "atk-s0505a0:532_3": "pathavirasaṁ āporasaṁ gahetvā nāḷena dhaññaparipākagahaṇatthaṁ vaḍḍhati; evamayaṁ",
  "atk-s0505a0:532_4": "sīlamūlena samathavipassanārasaṁ gahetvā ariyamagganāḷena ariyaphaladhaññaparipākagahaṇatthaṁ",
  "atk-s0505a0:532_5": "vaḍḍhati. Yathā ca taṁ subhūmiyaṁ patiṭṭhahitvā mūlaṅkurapaṇṇanāḷakaṇḍappasavehi",
  "atk-s0505a0:532_6": "vuḍḍhiṁ virūḷhiṁ vepullaṁ patvā, khīraṁ janetvā, anekasāliphalabharitaṁ sālisīsaṁ",
  "atk-s0505a0:532_7": "nipphādeti; evamayaṁ cittasantāne patiṭṭhahitvā sīlacittadiṭṭhikaṅkhāvitaraṇamaggāmaggañāṇadassanapaṭipadāñāṇadassanavisuddhīhi",
  "atk-s0505a0:532_8": "vuḍḍhiṁ virūḷhiṁ vepullaṁ patvā ñāṇadassanavisuddhikhīraṁ janetvā anekapaṭisambhidābhiññābharitaṁ",
  "atk-s0505a0:532_9": "arahattaphalaṁ nipphādeti. Tenāha bhagavā – “saddhā bīja”nti.",
  "atk-s0505a0:533_0": "Tattha siyā “paropaññāsakusaladhammesu ekato uppajjamānesu kasmā saddhāva bījanti",
  "atk-s0505a0:533_1": "vuttā”ti? Vuccate – bījakiccakaraṇato. Yathā hi tesu viññāṇaṁyeva vijānanakiccaṁ",
  "atk-s0505a0:533_2": "karoti, evaṁ saddhā bījakiccaṁ, sā ca sabbakusalānaṁ mūlabhūtā. Yathāha –",
  "atk-s0505a0:534_0": "“Saddhājāto upasaṅkamati, upasaṅkamanto payirupāsati, payirupāsanto sotaṁ odahati,",
  "atk-s0505a0:534_1": "ohitasoto dhammaṁ suṇāti, sutvā dhammaṁ dhāreti, dhatānaṁ dhammānaṁ atthaṁ upaparikkhati,",
  "atk-s0505a0:534_2": "atthaṁ upaparikkhato dhammā nijjhānaṁ khamanti, dhammanijjhānakkhantiyā sati chando",
  "atk-s0505a0:534_3": "jāyati, chandajāto ussahati, ussāhetvā tulayati, tulayitvā padahati, pahitatto samāno",
  "atk-s0505a0:534_4": "kāyena ceva paramasaccaṁ sacchikaroti, paññāya ca naṁ ativijjhapassatī”ti.",
  "atk-s0505a0:535_0": "Tapati akusale dhamme kāyañcāti tapo; indriyasaṁvaravīriyadhutaṅgadukkarakārikānaṁ",
  "atk-s0505a0:535_1": "etaṁ adhivacanaṁ. Idha pana indriyasaṁvaro adhippeto. Vuṭṭhīti vassavuṭṭhivātavuṭṭhītiādinā",
  "atk-s0505a0:535_2": "anekavidhā. Idha vassavuṭṭhi adhippetā. Yathā hi brāhmaṇassa vassavuṭṭhisamanuggahitaṁ",
  "atk-s0505a0:535_3": "bījaṁ bījamūlakañca sassaṁ viruhati na milāyati nipphattiṁ gacchati, evaṁ bhagavato",
  "atk-s0505a0:535_4": "indriyasaṁvarasamanuggahitā saddhā saddhāmūlā ca sīlādayo dhammā viruhanti na milāyanti",
  "atk-s0505a0:535_5": "nipphattiṁ gacchanti. Tenāha – “tapo vuṭṭhī”ti. “Paññā me”ti ettha ca vutto me-saddo",
  "atk-s0505a0:535_6": "imesupi padesu yojetabbo “saddhā me bījaṁ, tapo me vuṭṭhī”ti. Tena kiṁ dīpeti? Yathā,",
  "atk-s0505a0:535_7": "brāhmaṇa, tayā vapite bīje sace vuṭṭhi atthi, sādhu, no ce atthi, udakampi dātabbaṁ",
  "atk-s0505a0:535_8": "hoti, tathā mayā hiri-īse paññāyuganaṅgale manoyottena ekābaddhe kate vīriyabalibadde",
  "atk-s0505a0:535_9": "yojetvā satipācanena vijjhitvā attano cittasantānakhette saddhābīje vapite vuṭṭhi-abhāvo",
  "atk-s0505a0:535_10": "nāma natthi. Ayaṁ pana me satataṁ samitaṁ tapo vuṭṭhīti.",
  "atk-s0505a0:536_0": "Pajānāti etāya puggalo, sayaṁ vā pajānātīti paññā, sā kāmāvacarādibhedato anekavidhā.",
  "atk-s0505a0:536_1": "Idha pana saha vipassanāya maggapaññā adhippetā. Yuganaṅgalanti yugañca naṅgalañca.",
  "atk-s0505a0:536_2": "Yathā hi brāhmaṇassa yuganaṅgalaṁ, evaṁ bhagavato duvidhāpi paññā. Tattha yathā yugaṁ",
  "atk-s0505a0:536_3": "īsāya upanissayaṁ hoti, purato hoti, īsābaddhaṁ hoti, yottānaṁ nissayaṁ hoti, balibaddānaṁ",
  "atk-s0505a0:536_4": "ekato gamanaṁ dhāreti, evaṁ paññā hiripamukhānaṁ dhammānaṁ upanissayā hoti. Yathāha",
  "atk-s0505a0:536_5": "– “paññuttarā sabbe kusalā dhammā”ti ca, “paññā hi seṭṭhā kusalā vadanti, nakkhattarājāriva",
  "atk-s0505a0:536_6": "tārakāna”nti ca. Kusalānaṁ dhammānaṁ pubbaṅgamaṭṭhena purato ca hoti. Yathāha – “sīlaṁ",
  "atk-s0505a0:536_7": "hirī cāpi satañca dhammo, anvāyikā paññavato bhavantī”ti. Hirivippayogena anuppattito",
  "atk-s0505a0:536_8": "īsābaddhā hoti, manosaṅkhātassa samādhiyottassa nissayapaccayato yottānaṁ nissayo",
  "atk-s0505a0:536_9": "hoti, accāraddhātilīnabhāvapaṭisedhanato vīriyabalibaddānaṁ ekato gamanaṁ dhāreti.",
  "atk-s0505a0:536_10": "Yathā ca naṅgalaṁ phālayuttaṁ kasanakāle pathavighanaṁ bhindati, mūlasantānakāni",
  "atk-s0505a0:536_11": "padāleti, evaṁ satiyuttā paññā vipassanākāle dhammānaṁ santatisamūhakiccārammaṇaghanaṁ",
  "atk-s0505a0:536_12": "bhindati, sabbakilesamūlasantānakāni padāleti. Sā ca kho lokuttarāva itarā pana lokiyāpi",
  "atk-s0505a0:536_13": "siyā. Tenāha – “paññā me yuganaṅgala”nti.",
  "atk-s0505a0:537_0": "Hirīyati etāya puggalo, sayaṁ vā hirīyati akusalappavattiṁ jigucchatīti hirī. Taggahaṇena",
  "atk-s0505a0:537_1": "sahacaraṇabhāvato ottappaṁ gahitaṁyeva hoti. Īsāti yuganaṅgalasandhārikā dāruyaṭṭhi.",
  "atk-s0505a0:537_2": "Yathā hi brāhmaṇassa īsā yuganaṅgalaṁ sandhāreti, evaṁ bhagavatopi hirī lokiyalokuttarapaññāsaṅkhātaṁ",
  "atk-s0505a0:537_3": "yuganaṅgalaṁ sandhāreti hiriyā asati paññāya abhāvato. Yathā ca īsāpaṭibaddhaṁ yuganaṅgalaṁ",
  "atk-s0505a0:537_4": "kiccakaraṁ hoti acalaṁ asithilaṁ, evaṁ hiripaṭibaddhā ca paññā kiccakārī hoti acalā",
  "atk-s0505a0:537_5": "asithilā abbokiṇṇā ahirikena. Tenāha “hirī īsā”ti.",
  "atk-s0505a0:538_0": "Munātīti mano, cittassetaṁ adhivacanaṁ. Idha pana manosīsena taṁsampayutto samādhi",
  "atk-s0505a0:538_1": "adhippeto. Yottanti rajjubandhanaṁ. Taṁ tividhaṁ īsāya saha yugassa bandhanaṁ, yugena",
  "atk-s0505a0:538_2": "saha balibaddānaṁ bandhanaṁ, sārathinā saha balibaddānaṁ bandhananti. Tattha yathā",
  "atk-s0505a0:538_3": "brāhmaṇassa yottaṁ īsāyugabalibadde ekābaddhe katvā sakakicce paṭipādeti, evaṁ bhagavato",
  "atk-s0505a0:538_4": "samādhi sabbeva te hiripaññāvīriyadhamme ekārammaṇe avikkhepabhāvena bandhitvā sakakicce",
  "atk-s0505a0:538_5": "paṭipādeti. Tenāha – “mano yotta”nti.",
  "atk-s0505a0:539_0": "Sarati etāya cirakatādimatthaṁ puggalo, sayaṁ vā saratīti sati, sā asammussanalakkhaṇā.",
  "atk-s0505a0:539_1": "Phāletīti phālo. Pājeti etenāti pājanaṁ. Taṁ idha “pācana”nti vuccati, patodassetaṁ",
  "atk-s0505a0:539_2": "adhivacanaṁ. Phālo ca pācanañca phālapācanaṁ. Yathā hi brāhmaṇassa phālapācanaṁ,",
  "atk-s0505a0:539_3": "evaṁ bhagavato vipassanāyuttā maggayuttā ca sati. Tattha yathā phālo naṅgalamanurakkhati,",
  "atk-s0505a0:539_4": "purato cassa gacchati, evaṁ sati kusalānaṁ dhammānaṁ gatiyo samanvesamānā ārammaṇe",
  "atk-s0505a0:539_5": "vā upaṭṭhāpayamānā paññānaṅgalaṁ rakkhati, tathā hi “satārakkhena cetasā viharatī”tiādīsu",
  "atk-s0505a0:539_6": "“ārakkhā”ti vuttā. Asammussanavasena cassa purato hoti. Satiparicite hi dhamme paññā",
  "atk-s0505a0:539_7": "pajānāti, no sammuṭṭhe. Yathā ca pācanaṁ balibaddānaṁ vijjhanabhayaṁ dassentaṁ saṁsīdanaṁ",
  "atk-s0505a0:539_8": "na deti, uppathagamanañca vāreti, evaṁ sati vīriyabalibaddānaṁ apāyabhayaṁ dassentī",
  "atk-s0505a0:539_9": "kosajjasaṁsīdanaṁ na deti, kāmaguṇasaṅkhāte agocare cāraṁ nivāretvā kammaṭṭhāne niyojentī",
  "atk-s0505a0:539_10": "uppathagamanañca vāreti. Tenāha – “sati me phālapācana”nti.",
  "atk-s0505a0:540_0": "78.Kāyaguttoti tividhena kāyasucaritena gutto. Vacīguttoti catubbidhena vacīsucaritena",
  "atk-s0505a0:540_1": "gutto. Ettāvatā pātimokkhasaṁvarasīlaṁ vuttaṁ. Āhāre udare yatoti ettha āhāramukhena",
  "atk-s0505a0:540_2": "sabbapaccayānaṁ saṅgahitattā catubbidhepi paccaye yato saṁyato nirupakkilesoti attho.",
  "atk-s0505a0:540_3": "Iminā ājīvapārisuddhisīlaṁ vuttaṁ. Udare yatoti udare yato saṁyato mitabhojī, āhāre",
  "atk-s0505a0:540_4": "mattaññūti vuttaṁ hoti. Iminā bhojane mattaññutāmukhena paccayapaṭisevanasīlaṁ vuttaṁ.",
  "atk-s0505a0:540_5": "Tena kiṁ dīpeti? Yathā tvaṁ, brāhmaṇa, bījaṁ vapitvā sassaparipālanatthaṁ kaṇṭakavatiṁ",
  "atk-s0505a0:540_6": "vā rukkhavatiṁ vā pākāraparikkhepaṁ vā karosi, tena te gomahiṁsamigagaṇā pavesaṁ",
  "atk-s0505a0:540_7": "alabhantā sassaṁ na vilumpanti, evamahampi saddhābījaṁ vapitvā nānappakārakusalasassaparipālanatthaṁ",
  "atk-s0505a0:540_8": "kāyavacīāhāraguttimayaṁ tividhaparikkhepaṁ karomi. Tena me rāgādiakusaladhammagomahiṁsamigagaṇā",
  "atk-s0505a0:540_9": "pavesaṁ alabhantā nānappakārakusalasassaṁ na vilumpantīti.",
  "atk-s0505a0:541_0": "Saccaṁ karomi niddānanti ettha dvīhi dvārehi avisaṁvādanaṁ saccaṁ. Niddānanti chedanaṁ",
  "atk-s0505a0:541_1": "lunanaṁ uppāṭanaṁ, karaṇatthe cetaṁ upayogavacanaṁ veditabbaṁ. Ayañhi ettha attho",
  "atk-s0505a0:541_2": "“saccena karomi niddāna”nti. Kiṁ vuttaṁ hoti? Yathā tvaṁ bāhiraṁ kasiṁ kasitvā sassadūsakānaṁ",
  "atk-s0505a0:541_3": "tiṇānaṁ hatthena vā asitena vā niddānaṁ karosi; evamahampi ajjhattikaṁ kasiṁ kasitvā",
  "atk-s0505a0:541_4": "kusalasassadūsakānaṁ visaṁvādanatiṇānaṁ saccena niddānaṁ karomi. Ñāṇasaccaṁ vā ettha",
  "atk-s0505a0:541_5": "saccanti veditabbaṁ, yaṁ taṁ yathābhūtañāṇanti vuccati. Tena attasaññādīnaṁ tiṇānaṁ",
  "atk-s0505a0:541_6": "niddānaṁ karomīti evaṁ yojetabbaṁ. Atha vā niddānanti chedakaṁ lāvakaṁ, uppāṭakanti",
  "atk-s0505a0:541_7": "attho. Evaṁ sante yathā tvaṁ dāsaṁ vā kammakaraṁ vā niddānaṁ karosi, “niddehi tiṇānī”ti",
  "atk-s0505a0:541_8": "tiṇānaṁ chedakaṁ lāvakaṁ uppāṭakaṁ karosi; evamahaṁ saccaṁ karomīti upayogavacaneneva",
  "atk-s0505a0:541_9": "vattuṁ yujjati. Atha vā saccanti diṭṭhisaccaṁ. Tamahaṁ niddānaṁ karomi, chinditabbaṁ",
  "atk-s0505a0:541_10": "lunitabbaṁ uppāṭetabbaṁ karomīti evampi upayogavacaneneva vattuṁ yujjati.",
  "atk-s0505a0:542_0": "Soraccaṁ me pamocananti ettha yaṁ taṁ “kāyiko avītikkamo, vācasiko avītikkamo”ti,",
  "atk-s0505a0:542_1": "evaṁ sīlameva “soracca”nti vuttaṁ, na taṁ idha adhippetaṁ, vuttameva etaṁ “kāyagutto”tiādinā",
  "atk-s0505a0:542_2": "nayena, arahattaphalaṁ pana adhippetaṁ. Tampi hi sundare nibbāne ratabhāvato “soracca”nti",
  "atk-s0505a0:542_3": "vuccati. Pamocananti yoggavissajjanaṁ. Kiṁ vuttaṁ hoti? Yathā tava pamocanaṁ punapi",
  "atk-s0505a0:542_4": "sāyanhe vā dutiyadivase vā anāgatasaṁvacchare vā yojetabbato appamocanameva hoti,",
  "atk-s0505a0:542_5": "na mama evaṁ. Na hi mama antarā mocanaṁ nāma atthi. Ahañhi dīpaṅkaradasabalakālato",
  "atk-s0505a0:542_6": "pabhuti paññānaṅgale vīriyabalibadde yojetvā cattāri asaṅkhyeyyāni kappasatasahassañca",
  "atk-s0505a0:542_7": "mahākasiṁ kasanto tāva na muñciṁ, yāva na sammāsambodhiṁ abhisambujjhi. Yadā ca me",
  "atk-s0505a0:542_8": "sabbaṁ taṁ kālaṁ khepetvā bodhirukkhamūle aparājitapallaṅke nisinnassa sabbaguṇaparivāraṁ",
  "atk-s0505a0:542_9": "arahattaphalaṁ udapādi, tadā mayā taṁ sabbussukkapaṭippassaddhippattiyā pamuttaṁ,",
  "atk-s0505a0:542_10": "na dāni puna yojetabbaṁ bhavissatīti. Etamatthaṁ sandhāyāha bhagavā – “soraccaṁ me pamocana”nti.",
  "atk-s0505a0:543_0": "79.Vīriyaṁ me dhuradhorayhanti ettha vīriyanti “kāyiko vā, cetasiko vā vīriyārambho”tiādinā",
  "atk-s0505a0:543_1": "nayena vuttapadhānaṁ. Dhurāyaṁ dhorayhaṁ dhuradhorayhaṁ, dhuraṁ vahatīti attho. Yathā",
  "atk-s0505a0:543_2": "hi brāhmaṇassa dhurāyaṁ dhorayhākaḍḍhitaṁ naṅgalaṁ bhūmighanaṁ bhindati, mūlasantānakāni",
  "atk-s0505a0:543_3": "ca padāleti, evaṁ bhagavato vīriyākaḍḍhitaṁ paññānaṅgalaṁ yathāvuttaṁ ghanaṁ bhindati,",
  "atk-s0505a0:543_4": "kilesasantānakāni ca padāleti. Tenāha – “vīriyaṁ me dhuradhorayha”nti. Atha vā purimadhuraṁ",
  "atk-s0505a0:543_5": "vahantā dhurā, mūladhuraṁ vahantā dhorayhā; dhurā ca dhorayhā ca dhuradhorayhā. Tattha",
  "atk-s0505a0:543_6": "yathā brāhmaṇassa ekamekasmiṁ naṅgale catubalibaddappabhedaṁ dhuradhorayhaṁ vahantaṁ",
  "atk-s0505a0:543_7": "uppannānuppannatiṇamūlaghātaṁ sassasampattiñca sādheti, evaṁ bhagavato catusammappadhānavīriyappabhedaṁ",
  "atk-s0505a0:543_8": "dhuradhorayhaṁ vahantaṁ uppannānuppannākusalamūlaghātaṁ kusalasampattiñca sādheti.",
  "atk-s0505a0:543_9": "Tenāha – “vīriyaṁ me dhuradhorayha”nti.",
  "atk-s0505a0:544_0": "Yogakkhemādhivāhananti ettha yogehi khemattā “yogakkhema”nti nibbānaṁ vuccati, taṁ",
  "atk-s0505a0:544_1": "adhikatvā vāhīyati, abhimukhaṁ vā vāhīyatīti adhivāhanaṁ. Yogakkhemassa adhivāhanaṁ",
  "atk-s0505a0:544_2": "yogakkhemādhivāhanaṁ. Tena kiṁ dīpeti? Yathā tava dhuradhorayhaṁ puratthimaṁ disaṁ",
  "atk-s0505a0:544_3": "pacchimādīsu vā aññataraṁ abhimukhaṁ vāhīyati, tathā mama dhuradhorayhaṁ nibbānābhimukhaṁ vāhīyati.",
  "atk-s0505a0:545_0": "Evaṁ vāhiyamānañca gacchati anivattantaṁ. Yathā tava naṅgalaṁ vahantaṁ dhuradhorayhaṁ",
  "atk-s0505a0:545_1": "khettakoṭiṁ patvā puna nivattati, evaṁ anivattantaṁ dīpaṅkarakālato pabhuti gacchateva.",
  "atk-s0505a0:545_2": "Yasmā vā tena tena maggena pahīnā kilesā punappunaṁ pahātabbā na honti, yathā tava",
  "atk-s0505a0:545_3": "naṅgalena chinnāni tiṇāni punapi aparasmiṁ samaye chinditabbāni honti, tasmāpi etaṁ",
  "atk-s0505a0:545_4": "paṭhamamaggavasena diṭṭhekaṭṭhe kilese, dutiyavasena oḷārike, tatiyavasena anusahagate",
  "atk-s0505a0:545_5": "kilese, catutthavasena sabbakilese pajahantaṁ gacchati anivattantaṁ. Atha vā gacchati",
  "atk-s0505a0:545_6": "anivattanti nivattanarahitaṁ hutvā gacchatīti attho. Nti taṁ dhuradhorayhaṁ. Evampettha",
  "atk-s0505a0:545_7": "padacchedo veditabbo. Evaṁ gacchantañca yathā tava dhuradhorayhaṁ na taṁ ṭhānaṁ gacchati,",
  "atk-s0505a0:545_8": "yattha gantvā kassako asoko nissoko virajo hutvā na socati, etaṁ pana taṁ ṭhānaṁ",
  "atk-s0505a0:545_9": "gacchati, yattha gantvā na socati. Yattha satipācanena etaṁ vīriyadhuradhorayhaṁ",
  "atk-s0505a0:545_10": "codento gantvā mādiso kassako asoko nissoko virajo hutvā na socati, taṁ sabbasokasallasamugghātabhūtaṁ",
  "atk-s0505a0:545_11": "nibbānāmatasaṅkhātaṁ ṭhānaṁ gacchatīti.",
  "atk-s0505a0:546": "80. Idāni nigamanaṁ karonto bhagavā imaṁ gāthamāha –",
  "atk-s0505a0:547": "“Evamesā kasī kaṭṭhā, sā hoti amatapphalā;",
  "atk-s0505a0:548": "Etaṁ kasiṁ kasitvāna, sabbadukkhā pamuccatī”ti.",
  "atk-s0505a0:549_0": "Tassāyaṁ saṅkhepattho – mayā brāhmaṇa esā saddhābījā tapovuṭṭhiyā anuggahitā kasi,",
  "atk-s0505a0:549_1": "paññāmayaṁ yuganaṅgalaṁ, hirimayañca īsaṁ, manomayena yottena, ekābaddhaṁ katvā,",
  "atk-s0505a0:549_2": "paññānaṅgale satiphālaṁ ākoṭetvā, satipācanaṁ gahetvā, kāyavacīāhāraguttiyā gopetvā,",
  "atk-s0505a0:549_3": "saccaṁ niddānaṁ katvā, soraccaṁ pamocanaṁ vīriyaṁ dhuradhorayhaṁ yogakkhemābhimukhaṁ",
  "atk-s0505a0:549_4": "anivattantaṁ vāhentena kaṭṭhā, kasikammapariyosānaṁ catubbidhaṁ sāmaññaphalaṁ pāpitā,",
  "atk-s0505a0:549_5": "sāhoti amatapphalā, sā esā kasi amatapphalā hoti. Amataṁ vuccati nibbānaṁ, nibbānānisaṁsā",
  "atk-s0505a0:549_6": "hotīti attho. Sā kho panesā kasi na mamevekassa amatapphalā hoti, apica, kho, pana",
  "atk-s0505a0:549_7": "yo koci khattiyo vā brāhmaṇo vā vesso vā suddo vā gahaṭṭho vā pabbajito vā etaṁ kasiṁ",
  "atk-s0505a0:549_8": "kasati, so sabbopi etaṁ kasiṁ kasitvāna, sabbadukkhā pamuccati, sabbasmā vaṭṭadukkhadukkhadukkhasaṅkhāradukkhavipariṇāmadukkhā",
  "atk-s0505a0:549_9": "pamuccatīti. Evaṁ bhagavā brāhmaṇassa arahattanikūṭena nibbānapariyosānaṁ katvā desanaṁ niṭṭhāpesi.",
  "atk-s0505a0:550_0": "Tato brāhmaṇo gambhīratthaṁ desanaṁ sutvā “mama kasiphalaṁ bhuñjitvā aparajju eva",
  "atk-s0505a0:550_1": "chāto hoti, imassa pana kasi amatapphalā, tassā phalaṁ bhuñjitvā sabbadukkhā pamuccatī”ti",
  "atk-s0505a0:550_2": "ca viditvā pasanno pasannākāraṁ kātuṁ pāyāsaṁ dātumāraddho. Tenāha “atha kho kasibhāradvājo”ti.",
  "atk-s0505a0:550_3": "Tattha mahatiyāti mahatiyanti attho. Kaṁsapātiyāti suvaṇṇapātiyaṁ, satasahassagghanake",
  "atk-s0505a0:550_4": "attano suvaṇṇathāle. Vaḍḍhetvāti chupitvā, ākiritvāti vuttaṁ hoti. Bhagavato upanāmesīti",
  "atk-s0505a0:550_5": "sappimadhuphāṇitādīhi vicitraṁ katvā, dukūlavitānena paṭicchādetvā, ukkhipitvā, sakkaccaṁ",
  "atk-s0505a0:550_6": "tathāgatassa abhihari. Kinti? “Bhuñjatu bhavaṁ gotamo pāyāsaṁ, kassako bhava”nti.",
  "atk-s0505a0:550_7": "Tato kassakabhāvasādhakaṁ kāraṇamāha “yañhi…pe… kasatī”ti, yasmā bhavaṁ…pe… kasatīti",
  "atk-s0505a0:550_8": "vuttaṁ hoti. Atha bhagavā “gāthābhigītaṁ me”ti āha.",
  "atk-s0505a0:551_0": "81. Tattha gāthābhigītanti gāthāhi abhigītaṁ, gāthāyo bhāsitvā laddhanti vuttaṁ hoti.",
  "atk-s0505a0:551_1": "Meti mayā. Abhojaneyyanti bhuñjanārahaṁ na hoti. Sampassatanti sammā ājīvasuddhiṁ",
  "atk-s0505a0:551_2": "passataṁ, samantā vā passataṁ sampassataṁ, buddhānanti vuttaṁ hoti. Nesa dhammoti",
  "atk-s0505a0:551_3": "“gāthābhigītaṁ bhuñjitabba”nti esa dhammo etaṁ cārittaṁ na hoti, tasmā gāthābhigītaṁ",
  "atk-s0505a0:551_4": "panudanti buddhā paṭikkhipanti na bhuñjantīti. Kiṁ pana bhagavatā pāyāsatthaṁ gāthā",
  "atk-s0505a0:551_5": "abhigītā, yena evamāhāti? Na etadatthaṁ abhigītā, apica, kho, pana pāto paṭṭhāya",
  "atk-s0505a0:551_6": "khettasamīpe ṭhatvā kaṭacchubhikkhampi alabhitvā puna sakalabuddhaguṇe pakāsetvā",
  "atk-s0505a0:551_7": "laddhaṁ tadetaṁ naṭanaccakādīhi naccitvā gāyitvā ca laddhasadisaṁ hoti, tena “gāthābhigīta”nti",
  "atk-s0505a0:551_8": "vuttaṁ. Tādisañca yasmā buddhānaṁ na kappati, tasmā “abhojaneyya”nti vuttaṁ. Appicchatānurūpañcetaṁ",
  "atk-s0505a0:551_9": "na hoti, tasmāpi pacchimaṁ janataṁ anukampamānena ca evaṁ vuttaṁ. Yatra ca nāma parappakāsitenāpi",
  "atk-s0505a0:551_10": "attano guṇena uppannaṁ lābhaṁ paṭikkhipanti seyyathāpi appiccho ghaṭikāro kumbhakāro,",
  "atk-s0505a0:551_11": "tatra kathaṁ koṭippattāya appicchatāya samannāgato bhagavā attanāva attano guṇappakāsanena",
  "atk-s0505a0:551_12": "uppannaṁ lābhaṁ sādiyissati, yato yuttameva etaṁ bhagavato vattunti.",
  "atk-s0505a0:552_0": "Ettāvatā “appasannaṁ adātukāmaṁ brāhmaṇaṁ gāthāgāyanena dātukāmaṁ katvā, samaṇo gotamo",
  "atk-s0505a0:552_1": "bhojanaṁ paṭiggahesi, āmisakāraṇā imassa desanā”ti imamhā lokāpavādā attānaṁ mocento",
  "atk-s0505a0:552_2": "desanāpārisuddhiṁ dīpetvā, idāni ājīvapārisuddhiṁ dīpento āha “dhamme satī brāhmaṇa",
  "atk-s0505a0:552_3": "vuttiresā”ti tassattho – ājīvapārisuddhidhamme vā dasavidhasucaritadhamme vā buddhānaṁ",
  "atk-s0505a0:552_4": "cārittadhamme vā sati saṁvijjamāne anupahate vattamāne vuttiresā ekantavodātā ākāse",
  "atk-s0505a0:552_5": "pāṇippasāraṇakappā esanā pariyesanā jīvitavutti buddhānaṁ brāhmaṇāti.",
  "atk-s0505a0:553_0": "82. Evaṁ vutte brāhmaṇo “pāyāsaṁ me paṭikkhipati, akappiyaṁ kiretaṁ bhojanaṁ, adhañño",
  "atk-s0505a0:553_1": "vatasmiṁ, dānaṁ dātuṁ na labhāmī”ti domanassaṁ uppādetvā “appeva nāma aññaṁ paṭiggaṇheyyā”ti",
  "atk-s0505a0:553_2": "ca cintesi. Taṁ ñatvā bhagavā “ahaṁ bhikkhācāravelaṁ paricchinditvā āgato – ‘ettakena",
  "atk-s0505a0:553_3": "kālena imaṁ brāhmaṇaṁ pasādessāmī’ti, brāhmaṇo ca domanassaṁ akāsi. Idāni tena domanassena",
  "atk-s0505a0:553_4": "mayi cittaṁ pakopetvā amatavaradhammaṁ paṭivijjhituṁ na sakkhissatī”ti brāhmaṇassa",
  "atk-s0505a0:553_5": "pasādajananatthaṁ tena patthitamanorathaṁ pūrento āha “aññena ca kevalina”nti. Tattha",
  "atk-s0505a0:553_6": "kevalinanti sabbaguṇaparipuṇṇaṁ, sabbayogavisaṁyuttaṁ vāti attho. Mahantānaṁ sīlakkhandhādīnaṁ",
  "atk-s0505a0:553_7": "guṇānaṁ esanato mahesiṁ. Parikkhīṇasabbāsavattā khīṇāsavaṁ. Hatthapādakukkuccamādiṁ",
  "atk-s0505a0:553_8": "katvā vūpasantasabbakukkuccattā kukkuccavūpasantaṁ. Upaṭṭhahassūti parivisassu paṭimānayassu.",
  "atk-s0505a0:553_9": "Evaṁ brāhmaṇena citte uppāditepi pariyāyameva bhaṇati, na tu bhaṇati “dehi, āharāhī”ti.",
  "atk-s0505a0:553_10": "Sesamettha uttānameva.",
  "atk-s0505a0:554_0": "Atha brāhmaṇo “ayaṁ pāyāso bhagavato ānīto nāhaṁ arahāmi taṁ attano chandena kassaci",
  "atk-s0505a0:554_1": "dātu”nti cintetvā āha “atha kassa cāha”nti. Tato bhagavā “taṁ pāyāsaṁ ṭhapetvā tathāgataṁ",
  "atk-s0505a0:554_2": "tathāgatasāvakañca aññassa ajīraṇadhammo”ti ñatvā āha – “na khvāhaṁ ta”nti. Tattha",
  "atk-s0505a0:554_3": "sadevakavacanena pañcakāmāvacaradevaggahaṇaṁ, samārakavacanena chaṭṭhakāmāvacaradevaggahaṇaṁ,",
  "atk-s0505a0:554_4": "sabrahmakavacanena rūpāvacarabrahmaggahaṇaṁ arūpāvacarā pana bhuñjeyyunti asambhāvaneyyā.",
  "atk-s0505a0:554_5": "Sassamaṇabrāhmaṇivacanena sāsanapaccatthikapaccāmittasamaṇabrāhmaṇaggahaṇaṁ samitapāpabāhitapāpasamaṇabrāhmaṇaggahaṇañca.",
  "atk-s0505a0:554_6": "Pajāvacanena sattalokaggahaṇaṁ, sadevamanussavacanena sammutidevaavasesamanussaggahaṇaṁ.",
  "atk-s0505a0:554_7": "Evamettha tīhi vacanehi okāsaloko, dvīhi pajāvasena sattaloko gahitoti veditabbo.",
  "atk-s0505a0:554_8": "Esa saṅkhepo, vitthāraṁ pana āḷavakasutte vaṇṇayissāma.",
  "atk-s0505a0:555_0": "Kasmā pana sadevakādīsu kassaci na sammā pariṇāmaṁ gaccheyyāti? Oḷārike sukhumojāpakkhipanato.",
  "atk-s0505a0:555_1": "Imasmiñhi pāyāse bhagavantaṁ uddissa gahitamatteyeva devatāhi ojā pakkhittā yathā",
  "atk-s0505a0:555_2": "sujātāya pāyāse, cundassa ca sūkaramaddave paccamāne, verañjāyañca bhagavatā gahitagahitālope,",
  "atk-s0505a0:555_3": "bhesajjakkhandhake ca kaccānassa guḷhakumbhasmiṁ avasiṭṭhaguḷhe. So oḷārike sukhumojāpakkhipanato",
  "atk-s0505a0:555_4": "devānaṁ na pariṇamati. Devā hi sukhumasarīrā, tesaṁ oḷāriko manussāhāro na sammā",
  "atk-s0505a0:555_5": "pariṇamati. Manussānampi na pariṇamati. Manussā hi oḷārikasarīrā, tesaṁ sukhumā dibbojā",
  "atk-s0505a0:555_6": "na sammā pariṇamati. Tathāgatassa pana pakatiaggināva pariṇamati, sammā jīrati. Kāyabalañāṇabalappabhāvenāti",
  "atk-s0505a0:555_7": "eke tathāgatasāvakassa khīṇāsavassetaṁ samādhibalena mattaññutāya ca pariṇamati,",
  "atk-s0505a0:555_8": "itaresaṁ iddhimantānampi na pariṇamati. Acintanīyaṁ vā ettha kāraṇaṁ, buddhavisayo esoti.",
  "atk-s0505a0:556_0": "Tena hi tvanti yasmā aññaṁ na passāmi, mama na kappati, mama akappantaṁ sāvakassāpi",
  "atk-s0505a0:556_1": "me na kappati, tasmā tvaṁ brāhmaṇāti vuttaṁ hoti. Appahariteti parittaharitatiṇe,",
  "atk-s0505a0:556_2": "apparuḷharitatiṇe vā pāsāṇapiṭṭhisadise. Appāṇaketi nippāṇake, pāyāsajjhottharaṇakāraṇena",
  "atk-s0505a0:556_3": "maritabbapāṇarahite vā mahāudakakkhandhe. Saha tiṇanissitehi pāṇehi tiṇānaṁ pāṇakānañca",
  "atk-s0505a0:556_4": "anurakkhaṇatthāya etaṁ vuttaṁ. Cicciṭāyati ciṭiciṭāyatīti evaṁ saddaṁ karoti. Saṁdhūpāyatīti",
  "atk-s0505a0:556_5": "samantā dhūpāyati. Sampadhūpāyatīti tatheva adhimattaṁ dhūpāyati. Kasmā evaṁ ahosīti?",
  "atk-s0505a0:556_6": "Bhagavato ānubhāvena, na udakassa, na pāyāsassa, na brāhmaṇassa, na aññesaṁ devayakkhādīnaṁ.",
  "atk-s0505a0:556_7": "Bhagavā hi brāhmaṇassa dhammasaṁvegatthaṁ tathā adhiṭṭhāsi. Seyyathāpi nāmāti opammanidassanamattametaṁ,",
  "atk-s0505a0:556_8": "yathā phāloti ettakameva vuttaṁ hoti. Saṁviggo cittena, lomahaṭṭhajāto sarīrena.",
  "atk-s0505a0:556_9": "Sarīre kirassa navanavutilomakūpasahassāni suvaṇṇabhittiyā āhatamaṇināgadantā viya",
  "atk-s0505a0:556_10": "uddhaggā ahesuṁ. Sesaṁ pākaṭameva.",
  "atk-s0505a0:557_0": "Pādesu pana nipatitvā bhagavato dhammadesanaṁ abbhanumodamāno bhagavantaṁ etadavoca",
  "atk-s0505a0:557_1": "“abhikkantaṁ, bho gotama, abhikkantaṁ, bho gotamā”ti. Abbhanumodane hi ayamidha abhikkanta",
  "atk-s0505a0:557_2": "saddo. Vitthārato panassa maṅgalasuttavaṇṇanāyaṁ atthavaṇṇanā āvi bhavissati. Yasmā",
  "atk-s0505a0:557_3": "ca abbhanumodanatthe, tasmā sādhu sādhu bho gotamāti vuttaṁ hotīti veditabbaṁ.",
  "atk-s0505a0:558": "“Bhaye kodhe pasaṁsāyaṁ, turite kotūhalacchare;",
  "atk-s0505a0:559": "Hāse soke pasāde ca, kare āmeḍitaṁ budho”ti. –",
  "atk-s0505a0:560": "Iminā ca lakkhaṇena idha pasādavasena pasaṁsāvasena cāyaṁ dvikkhattuṁ vuttoti veditabbo. Atha vā abhikkantanti abhikantaṁ atiiṭṭhaṁ, atimanāpaṁ, atisundaranti vuttaṁ hoti.",
  "atk-s0505a0:561_0": "Tattha ekena abhikkantasaddena desanaṁ thometi, ekena attano pasādaṁ. Ayañhi ettha",
  "atk-s0505a0:561_1": "adhippāyo – abhikkantaṁ, bho gotama, yadidaṁ bhoto gotamassa dhammadesanā, abhikkantaṁ",
  "atk-s0505a0:561_2": "yadidaṁ bhoto gotamassa dhammadesanaṁ āgamma mama pasādoti. Bhagavato eva vā vacanaṁ",
  "atk-s0505a0:561_3": "dve dve atthe sandhāya thometi – bhoto gotamassa vacanaṁ abhikkantaṁ dosanāsanato,",
  "atk-s0505a0:561_4": "abhikkantaṁ guṇādhigamanato, tathā saddhājananato, paññājananato, sātthato, sabyañjanato,",
  "atk-s0505a0:561_5": "uttānapadato, gambhīratthato, kaṇṇasukhato, hadayaṅgamato, anattukkaṁsanato, aparavambhanato,",
  "atk-s0505a0:561_6": "karuṇāsītalato, paññāvadātato, āpātharamaṇīyato, vimaddakkhamato, suyyamānasukhato,",
  "atk-s0505a0:561_7": "vīmaṁsiyamānahitatoti evamādīhi yojetabbaṁ.",
  "atk-s0505a0:562_0": "Tato parampi catūhi upamāhi desanaṁyeva thometi. Tattha nikkujjitanti adhomukhaṭṭhapitaṁ,",
  "atk-s0505a0:562_1": "heṭṭhā mukhajātaṁ vā. Ukkujjeyyāti uparimukhaṁ kareyya. Paṭicchannanti tiṇapaṇṇādicchāditaṁ.",
  "atk-s0505a0:562_2": "Vivareyyāti ugghāṭeyya. Mūḷhassāti disāmūḷhassa. Maggaṁ ācikkheyyāti hatthe gahetvā",
  "atk-s0505a0:562_3": "“esa maggo”ti vadeyya. Andhakāreti kāḷapakkhacātuddasīaḍḍharattaghanavanasaṇḍameghapaṭalehi",
  "atk-s0505a0:562_4": "caturaṅge tamasi. Ayaṁ tāva padattho.",
  "atk-s0505a0:563_0": "Ayaṁ pana adhippāyayojanā – yathā koci nikkujjitaṁ ukkujjeyya, evaṁ saddhammavimukhaṁ",
  "atk-s0505a0:563_1": "asaddhammapatitaṁ maṁ asaddhammā vuṭṭhāpentena, yathā paṭicchannaṁ vivareyya; evaṁ",
  "atk-s0505a0:563_2": "kassapassa bhagavato sāsanantaradhānā pabhuti micchādiṭṭhigahanapaṭicchannaṁ sāsanaṁ",
  "atk-s0505a0:563_3": "vivarantena, yathā mūḷhassa maggaṁ ācikkheyya, evaṁ kummaggamicchāmaggapaṭipannassa",
  "atk-s0505a0:563_4": "me saggamokkhamaggaṁ ācikkhantena, yathā andhakāre telapajjotaṁ dhāreyya, evaṁ mohandhakāranimuggassa",
  "atk-s0505a0:563_5": "me buddhādiratanarūpāni apassato tappaṭicchādakamohandhakāraviddhaṁsakadesanāpajjotadhāraṇena",
  "atk-s0505a0:563_6": "mayhaṁ bhotā gotamena etehi pariyāyehi desitattā anekapariyāyena dhammo pakāsito.",
  "atk-s0505a0:564_0": "Atha vā ekacciyena mattena yasmā ayaṁ dhammo dukkhadassanena asubhe “subha”nti vipallāsappahānena",
  "atk-s0505a0:564_1": "ca nikkujjitukkujjitasadiso, samudayadassanena dukkhe “sukha”nti vipallāsappahānena",
  "atk-s0505a0:564_2": "ca paṭicchannavivaraṇasadiso, nirodhadassanena anicce “nicca”nti vipallāsappahānena",
  "atk-s0505a0:564_3": "ca mūḷhassa maggācikkhaṇasadiso, maggadassanena anattani “attā”ti vipallāsappahānena",
  "atk-s0505a0:564_4": "ca andhakāre pajjotasadiso, tasmā seyyathāpi nāma nikkujjitaṁ vā ukkujjeyya…pe… pajjotaṁ",
  "atk-s0505a0:564_5": "dhāreyya “cakkhumanto rūpāni dakkhantī”ti, evaṁ pakāsito hoti.",
  "atk-s0505a0:565_0": "Yasmā panettha saddhātapakāyaguttatādīhi sīlakkhandho pakāsito hoti, paññāya paññākkhandho,",
  "atk-s0505a0:565_1": "hirimanādīhi samādhikkhandho, yogakkhemena nirodhoti evaṁ tikkhandho ariyamaggo nirodho",
  "atk-s0505a0:565_2": "cāti sarūpeneva dve ariyasaccāni pakāsitāni. Tattha maggo paṭipakkho samudayassa,",
  "atk-s0505a0:565_3": "nirodho dukkhassāti paṭipakkhena dve. Iti iminā pariyāyena cattāri saccāni pakāsitāni.",
  "atk-s0505a0:565_4": "Tasmā anekapariyāyena pakāsito hotīti veditabbo.",
  "atk-s0505a0:566_0": "Esāhantiādīsu eso ahanti esāhaṁ. Saraṇaṁ gacchāmīti pādesu nipatitvā paṇipātena saraṇagamanena",
  "atk-s0505a0:566_1": "gatopi idāni vācāya samādiyanto āha. Atha vā paṇipātena buddhaṁyeva saraṇaṁ gatoti",
  "atk-s0505a0:566_2": "idāni taṁ ādiṁ katvā sese dhammasaṅghepi gantuṁ āha. Ajjataggeti ajjataṁ ādiṁ katvā,",
  "atk-s0505a0:566_3": "ajjadaggeti vā pāṭho, da-kāro padasandhikaro, ajja aggaṁ katvāti vuttaṁ hoti. Pāṇehi",
  "atk-s0505a0:566_4": "upetaṁ pāṇupetaṁ, yāva me jīvitaṁ pavattati, tāva upetaṁ, anaññasatthukaṁ tīhi saraṇagamanehi",
  "atk-s0505a0:566_5": "saraṇaṁ gataṁ maṁ bhavaṁ gotamo dhāretu jānātūti vuttaṁ hoti. Ettāvatā anena sutānurūpā",
  "atk-s0505a0:566_6": "paṭipatti dassitā hoti. Nikkujjitādīhi vā satthusampattiṁ dassetvā iminā “esāha”ntiādinā",
  "atk-s0505a0:566_7": "sissasampatti dassitā. Tena vā paññāpaṭilābhaṁ dassetvā iminā saddhāpaṭilābho dassito.",
  "atk-s0505a0:566_8": "Idāni evaṁ paṭiladdhasaddhena paññavatā yaṁ kattabbaṁ, taṁ kattukāmo bhagavantaṁ",
  "atk-s0505a0:566_9": "yācati “labheyyāha”nti. Tattha bhagavato iddhiyādīhi abhippasāditacitto “bhagavāpi",
  "atk-s0505a0:566_10": "cakkavattirajjaṁ pahāya pabbajito, kimaṅgaṁ panāha”nti saddhāya pabbajjaṁ yācati,",
  "atk-s0505a0:566_11": "tattha paripūrakāritaṁ patthento paññāya upasampadaṁ. Sesaṁ pākaṭameva.",
  "atk-s0505a0:567_0": "Eko vūpakaṭṭhotiādīsu pana eko kāyavivekena, vūpakaṭṭho cittavivekena, appamatto",
  "atk-s0505a0:567_1": "kammaṭṭhāne satiavijahanena, ātāpī kāyikacetasikavīriyasaṅkhātena ātāpena, pahitatto",
  "atk-s0505a0:567_2": "kāye ca jīvite ca anapekkhatāya viharanto aññatarairiyāpathavihārena. Na cirassevāti",
  "atk-s0505a0:567_3": "pabbajjaṁ upādāya vuccati. Kulaputtāti duvidhā kulaputtā, jātikulaputtā, ācārakulaputtā",
  "atk-s0505a0:567_4": "ca. Ayaṁ pana ubhayathāpi kulaputto. Agārasmāti gharā. Agārānaṁ hitaṁ agāriyaṁ kasigorakkhādikuṭumbaposanakammaṁ",
  "atk-s0505a0:567_5": "vuccati. Natthi ettha agāriyanti anagāriyaṁ, pabbajjāyetaṁ adhivacanaṁ pabbajantīti",
  "atk-s0505a0:567_6": "upagacchanti upasaṅkamanti. Tadanuttaranti taṁ anuttaraṁ. Brahmacariyapariyosānanti",
  "atk-s0505a0:567_7": "maggabrahmacariyassa pariyosānaṁ, arahattaphalanti vuttaṁ hoti. Tassa hi atthāya",
  "atk-s0505a0:567_8": "kulaputtā pabbajanti. Diṭṭheva dhammeti tasmiṁyeva attabhāve. Sayaṁ abhiññā sacchikatvāti",
  "atk-s0505a0:567_9": "attanāyeva paññāya paccakkhaṁ katvā, aparappaccayaṁ ñatvāti attho. Upasampajja vihāsīti",
  "atk-s0505a0:567_10": "pāpuṇitvā sampādetvā vā vihāsi. Evaṁ viharanto ca khīṇā jāti…pe… abbhaññāsi. Etenassa",
  "atk-s0505a0:567_11": "paccavekkhaṇabhūmiṁ dasseti.",
  "atk-s0505a0:568_0": "Katamā panassa jāti khīṇā, kathañca naṁ abbhaññāsīti? Vuccate – na tāvassa atītā",
  "atk-s0505a0:568_1": "jāti khīṇā pubbeva khīṇattā, na anāgatā anāgate vāyāmābhāvato, na paccuppannā vijjamānattā.",
  "atk-s0505a0:568_2": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā",
  "atk-s0505a0:568_3": "jāti, sā maggassa bhāvitattā anuppādadhammataṁ āpajjanena khīṇā. Taṁ so maggabhāvanāya",
  "atk-s0505a0:568_4": "pahīnakilese paccavekkhitvā kilesābhāve vijjamānampi kammaṁ āyatiṁ apaṭisandhikaṁ",
  "atk-s0505a0:568_5": "hotīti jānanto jānāti.",
  "atk-s0505a0:569_0": "Vusitanti vutthaṁ parivutthaṁ, kataṁ caritaṁ niṭṭhāpitanti attho. Brahmacariyanti",
  "atk-s0505a0:569_1": "maggabrahmacariyaṁ. Kataṁ karaṇīyanti catūsu saccesu catūhi maggehi pariññāpahānasacchikiriyabhāvanāvasena",
  "atk-s0505a0:569_2": "soḷasavidhampi kiccaṁ niṭṭhāpitanti attho. Nāparaṁ itthattāyāti idāni puna itthabhāvāya",
  "atk-s0505a0:569_3": "evaṁ soḷasakiccabhāvāya kilesakkhayāya vā maggabhāvanā natthīti. Atha vā itthattāyāti",
  "atk-s0505a0:569_4": "itthabhāvato, imasmā evaṁpakārā idāni vattamānakkhandhasantānā aparaṁ khandhasantānaṁ",
  "atk-s0505a0:569_5": "natthi. Ime pana pañcakkhandhā pariññātā tiṭṭhanti chinnamūlako rukkho viyāti abbhaññāsi.",
  "atk-s0505a0:569_6": "Aññataroti eko. Arahatanti arahantānaṁ. Mahāsāvakānaṁ abbhantaro āyasmā bhāradvājo",
  "atk-s0505a0:569_7": "ahosīti ayaṁ kirettha adhippāyoti.",
  "atk-s0505a0:570": "Paramatthajotikāya khuddaka-aṭṭhakathāya",
  "atk-s0505a0:571": "Suttanipāta-aṭṭhakathāya kasibhāradvājasuttavaṇṇanā niṭṭhitā.",
  "atk-s0505a0:572": "5. Cundasuttavaṇṇanā",
  "atk-s0505a0:573_0": "83.Pucchāmimuniṁ pahūtapaññanti cundasuttaṁ. Kā uppatti? Saṅkhepato tāva attajjhāsayaparajjhāsayaaṭṭhuppattipucchāvasikabhedato",
  "atk-s0505a0:573_1": "catūsu uppattīsu imassa suttassa pucchāvasikā uppatti. Vitthārato pana ekaṁ samayaṁ",
  "atk-s0505a0:573_2": "bhagavā mallesu cārikaṁ caramāno mahatā bhikkhusaṅghena saddhiṁ yena pāvā tadavasari.",
  "atk-s0505a0:573_3": "Tatra sudaṁ bhagavā pāvāyaṁ viharati cundassa kammāraputtassa ambavane. Ito pabhuti",
  "atk-s0505a0:573_4": "yāva “atha kho bhagavā pubbaṇhasamayaṁ nivāsetvā pattacīvaramādāya saddhiṁ bhikkhusaṅghena",
  "atk-s0505a0:573_5": "yena cundassa kammāraputtassa nivesanaṁ tenupasaṅkami; upasaṅkamitvā paññatte āsane",
  "atk-s0505a0:573_6": "nisīdī”ti, tāva sutte āgatanayeneva vitthāretabbaṁ.",
  "atk-s0505a0:574_0": "Evaṁ bhikkhusaṅghena saddhiṁ nisinne bhagavati cundo kammāraputto buddhappamukhaṁ",
  "atk-s0505a0:574_1": "bhikkhusaṅghaṁ parivisanto byañjanasūpādigahaṇatthaṁ bhikkhūnaṁ suvaṇṇabhājanāni",
  "atk-s0505a0:574_2": "upanāmesi. Apaññatte sikkhāpade keci bhikkhū suvaṇṇabhājanāni paṭicchiṁsu keci na",
  "atk-s0505a0:574_3": "paṭicchiṁsu. Bhagavato pana ekameva bhājanaṁ attano selamayaṁ pattaṁ, dutiyabhājanaṁ",
  "atk-s0505a0:574_4": "buddhā na gaṇhanti. Tattha aññataro pāpabhikkhu sahassagghanakaṁ suvaṇṇabhājanaṁ",
  "atk-s0505a0:574_5": "attano bhojanatthāya sampattaṁ theyyacittena kuñcikatthavikāya pakkhipi. Cundo parivisitvā",
  "atk-s0505a0:574_6": "hatthapādaṁ dhovitvā bhagavantaṁ namassamāno bhikkhusaṅghaṁ olokento taṁ bhikkhuṁ",
  "atk-s0505a0:574_7": "addasa, disvā ca pana apassamāno viya hutvā na naṁ kiñci abhaṇi bhagavati theresu",
  "atk-s0505a0:574_8": "ca gāravena, apica “micchādiṭṭhikānaṁ vacanapatho mā ahosī”ti. So “kiṁ nu kho saṁvarayuttāyeva",
  "atk-s0505a0:574_9": "samaṇā, udāhu bhinnasaṁvarā īdisāpi samaṇā”ti ñātukāmo sāyanhasamaye bhagavantaṁ",
  "atk-s0505a0:574_10": "upasaṅkamitvā āha “pucchāmi muni”nti.",
  "atk-s0505a0:575_0": "Tattha pucchāmīti idaṁ “tisso pucchā adiṭṭhajotanā pucchā”tiādinā nayena niddese",
  "atk-s0505a0:575_1": "vuttanayameva. Muninti etampi “monaṁ vuccati ñāṇaṁ. Yā paññā pajānanā…pe… sammādiṭṭhi,",
  "atk-s0505a0:575_2": "tena ñāṇena samannāgato muni, monappattoti, tīṇi moneyyāni kāyamoneyya”ntiādinā nayena",
  "atk-s0505a0:575_3": "tattheva vuttanayameva. Ayampanettha saṅkhepo. Pucchāmīti okāsaṁ kārento muninti",
  "atk-s0505a0:575_4": "munimuniṁ bhagavantaṁ ālapati. Pahūtapaññantiādīni thutivacanāni, tehi taṁ muniṁ",
  "atk-s0505a0:575_5": "thunāti. Tattha pahūtapaññanti vipulapaññaṁ. Ñeyyapariyantikattā cassa vipulatā veditabbā.",
  "atk-s0505a0:575_6": "Iti cundo kammāraputtoti idaṁ dvayaṁ dhaniyasutte vuttanayameva. Ito paraṁ pana ettakampi",
  "atk-s0505a0:575_7": "avatvā sabbaṁ vuttanayaṁ chaḍḍetvā avuttanayameva vaṇṇayissāma.",
  "atk-s0505a0:576_0": "Buddhanti tīsu buddhesu tatiyabuddhaṁ. Dhammassāminti maggadhammassa janakattā puttasseva",
  "atk-s0505a0:576_1": "pitaraṁ attanā uppāditasippāyatanādīnaṁ viya ca ācariyaṁ dhammassa sāmiṁ, dhammissaraṁ",
  "atk-s0505a0:576_2": "dhammarājaṁ dhammavasavattinti attho. Vuttampi cetaṁ –",
  "atk-s0505a0:577_0": "“So hi, brāhmaṇa, bhagavā anuppannassa maggassa uppādetā, asañjātassa maggassa sañjanetā,",
  "atk-s0505a0:577_1": "anakkhātassa maggassa akkhātā, maggaññū, maggavidū, maggakovido. Maggānugā ca pana",
  "atk-s0505a0:577_2": "etarahi sāvakā viharanti pacchā samannāgatā”ti.",
  "atk-s0505a0:578_0": "Vītataṇhanti vigatakāmabhavavibhavataṇhaṁ. Dvipaduttamanti dvipadānaṁ uttamaṁ. Tattha",
  "atk-s0505a0:578_1": "kiñcāpi bhagavā na kevalaṁ dvipaduttamo eva, atha kho yāvatā sattā apadā vā dvipadā",
  "atk-s0505a0:578_2": "vā…pe… nevasaññīnāsaññino vā, tesaṁ sabbesaṁ uttamo. Atha kho ukkaṭṭhaparicchedavasena",
  "atk-s0505a0:578_3": "dvipaduttamotveva vuccati. Dvipadā hi sabbasattānaṁ ukkaṭṭhā cakkavattimahāsāvakapaccekabuddhānaṁ",
  "atk-s0505a0:578_4": "tattha uppattito, tesañca uttamoti vutte sabbasattuttamoti vuttoyeva hoti. Sārathīnaṁ",
  "atk-s0505a0:578_5": "pavaranti sāretīti sārathi, hatthidamakādīnametaṁ adhivacanaṁ. Tesañca bhagavā pavaro",
  "atk-s0505a0:578_6": "anuttarena damanena purisadamme dametuṁ samatthabhāvato. Yathāha –",
  "atk-s0505a0:579_0": "“Hatthidamakena, bhikkhave, hatthidammo sārito ekaṁ eva disaṁ dhāvati puratthimaṁ",
  "atk-s0505a0:579_1": "vā pacchimaṁ vā uttaraṁ vā dakkhiṇaṁ vā. Assadamakena, bhikkhave, assadammo…pe… godamakena,",
  "atk-s0505a0:579_2": "bhikkhave, godammo…pe… dakkhiṇaṁ vā. Tathāgatena hi, bhikkhave, arahatā sammāsambuddhena",
  "atk-s0505a0:579_3": "purisadammo sārito aṭṭha disā vidhāvati, rūpī rūpāni passati, ayamekā disā…pe… saññāvedayitanirodhaṁ",
  "atk-s0505a0:579_4": "upasampajja viharati, ayaṁ aṭṭhamī disā”ti.",
  "atk-s0505a0:580": "Katīti atthappabhedapucchā. Loketi sattaloke. Samaṇāti pucchitabbaatthanidassanaṁ. Iṅghāti yācanatthe nipāto. Tadiṅghāti te iṅgha. Brūhīti ācikkha kathayassūti.",
  "atk-s0505a0:581_0": "84. Evaṁ vutte bhagavā cundaṁ kammāraputtaṁ “kiṁ, bhante, kusalaṁ, kiṁ akusala”ntiādinā",
  "atk-s0505a0:581_1": "nayena gihipañhaṁ apucchitvā samaṇapañhaṁ pucchantaṁ disvā āvajjento “taṁ pāpabhikkhuṁ",
  "atk-s0505a0:581_2": "sandhāya ayaṁ pucchatī”ti ñatvā tassa aññatra vohāramattā assamaṇabhāvaṁ dīpento",
  "atk-s0505a0:581_3": "āha “caturo samaṇā”ti. Tattha caturoti saṅkhyāparicchedo. Samaṇāti kadāci bhagavā",
  "atk-s0505a0:581_4": "titthiye samaṇavādena vadati; yathāha – “yāni tāni puthusamaṇabrāhmaṇānaṁ vatakotūhalamaṅgalānī”ti.",
  "atk-s0505a0:581_5": "Kadāci puthujjane; yathāha – “samaṇā samaṇāti kho, bhikkhave, jano sañjānātī”ti.",
  "atk-s0505a0:581_6": "Kadāci sekkhe; yathāha – “idheva, bhikkhave, samaṇo, idha dutiyo samaṇo”ti. Kadāci",
  "atk-s0505a0:581_7": "khīṇāsave; yathāha – “āsavānaṁ khayā samaṇo hotī”ti. Kadāci attānaṁyeva; yathāha",
  "atk-s0505a0:581_8": "– “samaṇoti kho, bhikkhave, tathāgatassetaṁ adhivacana”nti. Idha pana tīhi padehi",
  "atk-s0505a0:581_9": "sabbepi ariye sīlavantaṁ puthujjanañca, catutthena itaraṁ assamaṇampi bhaṇḍuṁ kāsāvakaṇṭhaṁ",
  "atk-s0505a0:581_10": "kevalaṁ vohāramattakena samaṇoti saṅgaṇhitvā “caturo samaṇā”ti āha. Na pañcamatthīti",
  "atk-s0505a0:581_11": "imasmiṁ dhammavinaye vohāramattakena paṭiññāmattakenāpi pañcamo samaṇo nāma natthi.",
  "atk-s0505a0:582_0": "Te te āvikaromīti te caturo samaṇe tava pākaṭe karomi. Sakkhipuṭṭhoti sammukhā pucchito.",
  "atk-s0505a0:582_1": "Maggajinoti maggena sabbakilese vijitāvīti attho. Maggadesakoti paresaṁ maggaṁ desetā.",
  "atk-s0505a0:582_2": "Magge jīvatīti sattasu sekkhesu yo koci sekkho apariyositamaggavāsattā lokuttare,",
  "atk-s0505a0:582_3": "sīlavantaputhujjano ca lokiye magge jīvati nāma, sīlavantaputhujjano vā lokuttaramagganimittaṁ",
  "atk-s0505a0:582_4": "jīvanatopi magge jīvatīti veditabbo. Yo ca maggadūsīti yo ca dussīlo micchādiṭṭhi",
  "atk-s0505a0:582_5": "maggapaṭilomāya paṭipattiyā maggadūsakoti attho.",
  "atk-s0505a0:583_0": "85. “Ime te caturo samaṇā”ti evaṁ bhagavatā saṅkhepena uddiṭṭhe caturo samaṇe “ayaṁ",
  "atk-s0505a0:583_1": "nāmettha maggajino, ayaṁ maggadesako, ayaṁ magge jīvati, ayaṁ maggadūsī”ti evaṁ paṭivijjhituṁ",
  "atk-s0505a0:583_2": "asakkonto puna pucchituṁ cundo āha “kaṁ maggajina”nti. Tattha magge jīvati meti yo",
  "atk-s0505a0:583_3": "so magge jīvati, taṁ me brūhi puṭṭhoti. Sesaṁ pākaṭameva.",
  "atk-s0505a0:584_0": "86. Idānissa bhagavā caturopi samaṇe catūhi gāthāhi niddisanto āha “yo tiṇṇakathaṁkatho",
  "atk-s0505a0:584_1": "visallo”ti. Tattha tiṇṇakathaṁkatho visalloti etaṁ uragasutte vuttanayameva. Ayaṁ",
  "atk-s0505a0:584_2": "pana viseso. Yasmā imāya gāthāya maggajinoti buddhasamaṇo adhippeto, tasmā sabbaññutaññāṇena",
  "atk-s0505a0:584_3": "kathaṁkathāpatirūpakassa sabbadhammesu aññāṇassa tiṇṇattāpi “tiṇṇakathaṁkatho”ti",
  "atk-s0505a0:584_4": "veditabbo. Pubbe vuttanayena hi tiṇṇakathaṁkathāpi sotāpannādayo paccekabuddhapariyosānā",
  "atk-s0505a0:584_5": "sakadāgāmivisayādīsu buddhavisayapariyosānesu paṭihatañāṇappabhāvattā pariyāyena",
  "atk-s0505a0:584_6": "atiṇṇakathaṁkathāva honti. Bhagavā pana sabbappakārena tiṇṇakathaṁkathoti. Nibbānābhiratoti",
  "atk-s0505a0:584_7": "nibbāne abhirato, phalasamāpattivasena sadā nibbānaninnacittoti attho. Tādiso ca bhagavā. Yathāha –",
  "atk-s0505a0:585": "“So kho ahaṁ, aggivessana, tassā eva kathāya pariyosāne, tasmiṁyeva purimasmiṁ samādhinimitte ajjhattameva cittaṁ saṇṭhapemi, sannisādemi, ekodiṁ karomi, samādahāmī”ti.",
  "atk-s0505a0:586_0": "Anānugiddhoti kañci dhammaṁ taṇhāgedhena ananugijjhanto. Lokassa sadevakassa netāti",
  "atk-s0505a0:586_1": "āsayānusayānulomena dhammaṁ desetvā pārāyanamahāsamayādīsu anekesu suttantesu aparimāṇānaṁ",
  "atk-s0505a0:586_2": "devamanussānaṁ saccapaṭivedhasampādanena sadevakassa lokassa netā, gamayitā, tāretā,",
  "atk-s0505a0:586_3": "pāraṁ sampāpetāti attho. Tādinti tādisaṁ yathāvuttappakāralokadhammehi nibbikāranti",
  "atk-s0505a0:586_4": "attho. Sesamettha pākaṭameva.",
  "atk-s0505a0:587_0": "87. Evaṁ bhagavā imāya gāthāya “maggajina”nti buddhasamaṇaṁ niddisitvā idāni khīṇāsavasamaṇaṁ",
  "atk-s0505a0:587_1": "niddisanto āha “paramaṁ paramantī”ti. Tattha paramaṁ nāma nibbānaṁ, sabbadhammānaṁ",
  "atk-s0505a0:587_2": "aggaṁ uttamanti attho. Paramanti yodha ñatvāti taṁ paramaṁ paramamicceva yo idha",
  "atk-s0505a0:587_3": "sāsane ñatvā paccavekkhaṇañāṇena. Akkhāti vibhajate idheva dhammanti nibbānadhammaṁ",
  "atk-s0505a0:587_4": "akkhāti, attanā paṭividdhattā paresaṁ pākaṭaṁ karoti “idaṁ nibbāna”nti, maggadhammaṁ",
  "atk-s0505a0:587_5": "vibhajati “ime cattāro satipaṭṭhānā…pe… ariyo aṭṭhaṅgiko maggo”ti. Ubhayampi vā ugghaṭitaññūnaṁ",
  "atk-s0505a0:587_6": "saṅkhepadesanāya ācikkhati, vipañcitaññūnaṁ vitthāradesanāya vibhajati. Evaṁ ācikkhanto",
  "atk-s0505a0:587_7": "vibhajanto ca “idheva sāsane ayaṁ dhammo, na ito bahiddhā”ti sīhanādaṁ nadanto akkhāti",
  "atk-s0505a0:587_8": "ca vibhajati ca. Tena vuttaṁ “akkhāti vibhajate idheva dhamma”nti. Taṁ kaṅkhachidaṁ",
  "atk-s0505a0:587_9": "muniṁ anejanti taṁ evarūpaṁ catusaccapaṭivedhena attano, desanāya ca paresaṁ kaṅkhacchedanena",
  "atk-s0505a0:587_10": "kaṅkhacchidaṁ, moneyyasamannāgamena muniṁ, ejāsaṅkhātāya taṇhāya abhāvato anejaṁ",
  "atk-s0505a0:587_11": "dutiyaṁ bhikkhunamāhu maggadesinti.",
  "atk-s0505a0:588_0": "88. Evaṁ imāya gāthāya sayaṁ anuttaraṁ maggaṁ uppādetvā desanāya anuttaro maggadesī",
  "atk-s0505a0:588_1": "samānopi dūtamiva lekhavācakamiva ca rañño attano sāsanaharaṁ sāsanajotakañca “maggadesi”nti",
  "atk-s0505a0:588_2": "khīṇāsavasamaṇaṁ niddisitvā idāni sekkhasamaṇañca sīlavantaputhujjanasamaṇañca niddisanto",
  "atk-s0505a0:588_3": "āha “yo dhammapade”ti. Tattha padavaṇṇanā pākaṭāyeva. Ayaṁ panettha atthavaṇṇanā",
  "atk-s0505a0:588_4": "– yo nibbānadhammassa padattā dhammapade, ubho ante anupagamma desitattā āsayānurūpato",
  "atk-s0505a0:588_5": "vā satipaṭṭhānādinānappakārehi desitattā sudesite, maggasamaṅgīpi anavasitamaggakiccattā",
  "atk-s0505a0:588_6": "magge jīvati, sīlasaṁyamena saññato, kāyādīsu sūpaṭṭhitāya cirakatādisaraṇāya vā",
  "atk-s0505a0:588_7": "satiyā satimā, aṇumattassāpi vajjassa abhāvato anavajjattā, koṭṭhāsabhāvena ca padattā",
  "atk-s0505a0:588_8": "sattatiṁsabodhipakkhiyadhammasaṅkhātāni anavajjapadāni bhaṅgañāṇato pabhuti bhāvanāsevanāya",
  "atk-s0505a0:588_9": "sevamāno, taṁ bhikkhunaṁ tatiyaṁ maggajīvinti āhūti.",
  "atk-s0505a0:589_0": "89. Evaṁ bhagavā imāya gāthāya “maggajīvi”nti sekkhasamaṇaṁ sīlavantaputhujjanasamaṇañca",
  "atk-s0505a0:589_1": "niddisitvā idāni taṁ bhaṇḍuṁ kāsāvakaṇṭhaṁ kevalaṁ vohāramattasamaṇaṁ niddisanto",
  "atk-s0505a0:589_2": "āha “chadanaṁ katvānā”ti. Tattha chadanaṁ katvānāti patirūpaṁ karitvā, vesaṁ gahetvā,",
  "atk-s0505a0:589_3": "liṅgaṁ dhāretvāti attho. Subbatānanti buddhapaccekabuddhasāvakānaṁ. Tesañhi sundarāni",
  "atk-s0505a0:589_4": "vatāni, tasmā te subbatāti vuccanti. Pakkhandīti pakkhandako, anto pavisakoti attho.",
  "atk-s0505a0:589_5": "Dussīlo hi gūthapaṭicchādanatthaṁ tiṇapaṇṇādicchadanaṁ viya attano dussīlabhāvaṁ",
  "atk-s0505a0:589_6": "paṭicchādanatthaṁ subbatānaṁ chadanaṁ katvā “ahampi bhikkhū”ti bhikkhumajjhe pakkhandati,",
  "atk-s0505a0:589_7": "“ettakavassena bhikkhunā gahetabbaṁ eta”nti lābhe dīyamāne “ahaṁ ettakavasso”ti gaṇhituṁ",
  "atk-s0505a0:589_8": "pakkhandati, tena vuccati “chadanaṁ katvāna subbatānaṁ pakkhandī”ti. Catunnampi khattiyādikulānaṁ",
  "atk-s0505a0:589_9": "uppannaṁ pasādaṁ ananurūpapaṭipattiyā dūsetīti kuladūsako. Pagabbhoti aṭṭhaṭṭhānena",
  "atk-s0505a0:589_10": "kāyapāgabbhiyena, catuṭṭhānena vacīpāgabbhiyena, anekaṭṭhānena manopāgabbhiyena ca",
  "atk-s0505a0:589_11": "samannāgatoti attho. Ayamettha saṅkhepo, vitthāraṁ pana mettasuttavaṇṇanāyaṁ vakkhāma.",
  "atk-s0505a0:590_0": "Katapaṭicchādanalakkhaṇāya māyāya samannāgatattā māyāvī. Sīlasaṁyamābhāvena asaññato.",
  "atk-s0505a0:590_1": "Palāpasadisattā palāpo. Yathā hi palāpo anto taṇḍularahitopi bahi thusena vīhi viya",
  "atk-s0505a0:590_2": "dissati, evamidhekacco anto sīlādiguṇasāravirahitopi bahi subbatacchadanena samaṇavesena",
  "atk-s0505a0:590_3": "samaṇo viya dissati. So evaṁ palāpasadisattā “palāpo”ti vuccati. Ānāpānassatisutte",
  "atk-s0505a0:590_4": "pana “apalāpāyaṁ, bhikkhave, parisā, nippalāpāyaṁ, bhikkhave, parisā, suddhā sāre",
  "atk-s0505a0:590_5": "patiṭṭhitā”ti evaṁ puthujjanakalyāṇopi “palāpo”ti vutto. Idha pana kapilasutte ca",
  "atk-s0505a0:590_6": "“tato palāpe vāhetha, assamaṇe samaṇamānine”ti evaṁ parājitako “palāpo”ti vutto.",
  "atk-s0505a0:590_7": "Patirūpena caraṁ samaggadūsīti taṁ subbatānaṁ chadanaṁ katvā yathā carantaṁ “āraññiko",
  "atk-s0505a0:590_8": "ayaṁ rukkhamūliko, paṁsukūliko, piṇḍapātiko, appiccho, santuṭṭho”ti jano jānāti,",
  "atk-s0505a0:590_9": "evaṁ patirūpena yuttarūpena bāhiramaṭṭhena ācārena caranto puggalo attano lokuttaramaggassa,",
  "atk-s0505a0:590_10": "paresaṁ sugatimaggassa ca dūsanato “maggadūsī”ti veditabbo.",
  "atk-s0505a0:591_0": "90. Evaṁ imāya gāthāya “maggadūsī”ti dussīlaṁ vohāramattakasamaṇaṁ niddisitvā idāni",
  "atk-s0505a0:591_1": "tesaṁ aññamaññaṁ abyāmissībhāvaṁ dīpento āha “ete ca paṭivijjhī”ti. Tassattho – ete",
  "atk-s0505a0:591_2": "caturo samaṇe yathāvuttena lakkhaṇena paṭivijjhi aññāsi sacchākāsi yo gahaṭṭho khattiyo",
  "atk-s0505a0:591_3": "vā brāhmaṇo vā añño vā koci, imesaṁ catunnaṁ samaṇānaṁ lakkhaṇassavanamattena sutavā,",
  "atk-s0505a0:591_4": "tasseva lakkhaṇassa ariyānaṁ santike sutattā ariyasāvako, teyeva samaṇe “ayañca ayañca",
  "atk-s0505a0:591_5": "evaṁlakkhaṇo”ti pajānanamattena sappañño, yādiso ayaṁ pacchā vutto maggadūsī, itarepi",
  "atk-s0505a0:591_6": "sabbe netādisāti ñatvā iti disvā evaṁ pāpaṁ karontampi etaṁ pāpabhikkhuṁ disvā. Tatthāyaṁ",
  "atk-s0505a0:591_7": "yojanā – ete ca paṭivijjhi yo gahaṭṭho sutavā ariyasāvako sappañño, tassa tāya paññāya",
  "atk-s0505a0:591_8": "sabbe “netādisā”ti ñatvā viharato iti disvā na hāpeti saddhā, evaṁ pāpakammaṁ karontaṁ",
  "atk-s0505a0:591_9": "pāpabhikkhuṁ disvāpi na hāpeti, na hāyati, na nassati saddhāti.",
  "atk-s0505a0:592_0": "Evaṁ imāya gāthāya tesaṁ abyāmissībhāvaṁ dīpetvā idāni iti disvāpi “sabbe netādisā”ti",
  "atk-s0505a0:592_1": "jānantaṁ ariyasāvakaṁ pasaṁsanto āha “kathañhi duṭṭhenā”ti. Tassa sambandho – etadeva",
  "atk-s0505a0:592_2": "ca yuttaṁ sutavato ariyasāvakassa, yadidaṁ ekaccaṁ pāpaṁ karontaṁ iti disvāpi sabbe",
  "atk-s0505a0:592_3": "“netādisā”ti jānanaṁ. Kiṁ kāraṇā? Kathañhi duṭṭhena asampaduṭṭhaṁ, suddhaṁ asuddhena",
  "atk-s0505a0:592_4": "samaṁ kareyyāti? Tassattho – kathañhi sutavā ariyasāvako sappañño, sīlavipattiyā",
  "atk-s0505a0:592_5": "duṭṭhena maggadūsinā aduṭṭhaṁ itaraṁ samaṇattayaṁ, suddhaṁ samaṇattayamevaṁ aparisuddhakāyasamācāratādīhi",
  "atk-s0505a0:592_6": "asuddhena pacchimena vohāramattakasamaṇena samaṁ kareyya sadisanti jāneyyāti. Suttapariyosāne",
  "atk-s0505a0:592_7": "upāsakassa maggo vā phalaṁ vā na kathitaṁ. Kaṅkhāmattameva hi tassa pahīnanti.",
  "atk-s0505a0:593": "Paramatthajotikāya khuddaka-aṭṭhakathāya",
  "atk-s0505a0:594": "Suttanipāta-aṭṭhakathāya cundasuttavaṇṇanā niṭṭhitā.",
  "atk-s0505a0:595": "6. Parābhavasuttavaṇṇanā",
  "atk-s0505a0:596_0": "Evaṁme sutanti parābhavasuttaṁ. Kā uppatti? Maṅgalasuttaṁ kira sutvā devānaṁ etadahosi",
  "atk-s0505a0:596_1": "– “bhagavatā maṅgalasutte sattānaṁ vuḍḍhiñca sotthiñca kathayamānena ekaṁsena bhavo",
  "atk-s0505a0:596_2": "eva kathito, no parābhavo. Handa dāni yena sattā parihāyanti vinassanti, taṁ nesaṁ",
  "atk-s0505a0:596_3": "parābhavampi pucchāmā”ti. Atha maṅgalasuttaṁ kathitadivasato dutiyadivase dasasahassacakkavāḷesu",
  "atk-s0505a0:596_4": "devatāyo parābhavasuttaṁ sotukāmā imasmiṁ ekacakkavāḷe sannipatitvā ekavālaggakoṭiokāsamatte",
  "atk-s0505a0:596_5": "dasapi vīsampi tiṁsampi cattālīsampi paññāsampi saṭṭhipi sattatipi asītipi sukhumattabhāve",
  "atk-s0505a0:596_6": "nimminitvā sabbadevamārabrahmāno siriyā ca tejena ca adhigayha virocamānaṁ paññattavarabuddhāsane",
  "atk-s0505a0:596_7": "nisinnaṁ bhagavantaṁ parivāretvā aṭṭhaṁsu. Tato sakkena devānamindena āṇatto aññataro",
  "atk-s0505a0:596_8": "devaputto bhagavantaṁ parābhavapañhaṁ pucchi. Atha bhagavā pucchāvasena imaṁ suttamabhāsi.",
  "atk-s0505a0:597_0": "Tattha “evaṁ me suta”ntiādi āyasmatā ānandena vuttaṁ. “Parābhavantaṁ purisa”ntiādinā",
  "atk-s0505a0:597_1": "nayena ekantarikā gāthā devaputtena vuttā, “suvijāno bhavaṁ hotī”tiādinā nayena ekantarikā",
  "atk-s0505a0:597_2": "eva avasānagāthā ca bhagavatā vuttā, tadetaṁ sabbampi samodhānetvā “parābhavasutta”nti",
  "atk-s0505a0:597_3": "vuccati. Tattha “evaṁ me suta”ntiādīsu yaṁ vattabbaṁ, taṁ sabbaṁ maṅgalasuttavaṇṇanāyaṁ vakkhāma.",
  "atk-s0505a0:598_0": "91.Parābhavantaṁ purisantiādīsu pana parābhavantanti parihāyantaṁ vinassantaṁ. Purisanti",
  "atk-s0505a0:598_1": "yaṁkiñci sattaṁ jantuṁ. Mayaṁ pucchāmagotamāti sesadevehi saddhiṁ attānaṁ nidassetvā",
  "atk-s0505a0:598_2": "okāsaṁ kārento so devaputto gottena bhagavantaṁ ālapati. Bhavantaṁ puṭṭhumāgammāti",
  "atk-s0505a0:598_3": "mayañhi bhavantaṁ pucchissāmāti tato tato cakkavāḷā āgatāti attho. Etena ādaraṁ dasseti.",
  "atk-s0505a0:598_4": "Kiṁ parābhavato mukhanti evaṁ āgatānaṁ amhākaṁ brūhi parābhavato purisassa kiṁ mukhaṁ,",
  "atk-s0505a0:598_5": "kiṁ dvāraṁ, kā yoni, kiṁ kāraṇaṁ, yena mayaṁ parābhavantaṁ purisaṁ jāneyyāmāti attho.",
  "atk-s0505a0:598_6": "Etena “parābhavantaṁ purisa”nti ettha vuttassa parābhavato purisassa parābhavakāraṇaṁ",
  "atk-s0505a0:598_7": "pucchati. Parābhavakāraṇe hi ñāte tena kāraṇasāmaññena sakkā yo koci parābhavapuriso jānitunti.",
  "atk-s0505a0:599_0": "92. Athassa bhagavā suṭṭhu pākaṭīkaraṇatthaṁ paṭipakkhaṁ dassetvā puggalādhiṭṭhānāya",
  "atk-s0505a0:599_1": "desanāya parābhavamukhaṁ dīpento āha “suvijāno bhava”nti. Tassattho – yvāyaṁ bhavaṁ",
  "atk-s0505a0:599_2": "vaḍḍhanto aparihāyanto puriso, so suvijāno hoti, sukhena akasirena akicchena sakkā",
  "atk-s0505a0:599_3": "vijānituṁ. Yopāyaṁ parābhavatīti parābhavo, parihāyati vinassati, yassa tumhe parābhavato",
  "atk-s0505a0:599_4": "purisassa mukhaṁ maṁ pucchatha, sopi suvijāno. Kathaṁ? Ayañhi dhammakāmo bhavaṁ hoti",
  "atk-s0505a0:599_5": "dasakusalakammapathadhammaṁ kāmeti, piheti, pattheti, suṇāti, paṭipajjati, so taṁ",
  "atk-s0505a0:599_6": "paṭipattiṁ disvā sutvā ca jānitabbato suvijāno hoti. Itaropi dhammadessī parābhavo,",
  "atk-s0505a0:599_7": "tameva dhammaṁ dessati, na kāmeti, na piheti, na pattheti, na suṇāti, na paṭipajjati,",
  "atk-s0505a0:599_8": "so taṁ vippaṭipattiṁ disvā sutvā ca jānitabbato suvijāno hotīti. Evamettha bhagavā",
  "atk-s0505a0:599_9": "paṭipakkhaṁ dassento atthato dhammakāmataṁ bhavato mukhaṁ dassetvā dhammadessitaṁ",
  "atk-s0505a0:599_10": "parābhavato mukhaṁ dassetīti veditabbaṁ.",
  "atk-s0505a0:600_0": "93. Atha sā devatā bhagavato bhāsitaṁ abhinandamānā āha “iti heta”nti. Tassattho",
  "atk-s0505a0:600_1": "– iti hi yathā vutto bhagavatā, tatheva etaṁ vijānāma, gaṇhāma, dhārema, paṭhamo",
  "atk-s0505a0:600_2": "so parābhavo so dhammadessitālakkhaṇo paṭhamo parābhavo. Yāni mayaṁ parābhavamukhāni",
  "atk-s0505a0:600_3": "vijānituṁ āgatamhā, tesu idaṁ tāva ekaṁ parābhavamukhanti vuttaṁ hoti. Tattha viggaho,",
  "atk-s0505a0:600_4": "parābhavanti etenāti parābhavo. Kena ca parābhavanti? Yaṁ parābhavato mukhaṁ, kāraṇaṁ,",
  "atk-s0505a0:600_5": "tena. Byañjanamattena eva hi ettha nānākaraṇaṁ, atthato pana parābhavoti vā parābhavato",
  "atk-s0505a0:600_6": "mukhanti vā nānākaraṇaṁ natthi. Evamekaṁ parābhavato mukhaṁ vijānāmāti abhinanditvā",
  "atk-s0505a0:600_7": "tato paraṁ ñātukāmatāyāha “dutiyaṁ bhagavā brūhi, kiṁ parābhavato mukha”nti. Ito",
  "atk-s0505a0:600_8": "parañca tatiyaṁ catutthantiādīsupi imināva nayenattho veditabbo.",
  "atk-s0505a0:601_0": "94. Byākaraṇapakkhepi ca yasmā te te sattā tehi tehi parābhavamukhehi samannāgatā,",
  "atk-s0505a0:601_1": "na ekoyeva sabbehi, na ca sabbe ekeneva, tasmā tesaṁ tesaṁ tāni tāni parābhavamukhāni",
  "atk-s0505a0:601_2": "dassetuṁ “asantassa piyā hontī”tiādinā nayena puggalādhiṭṭhānāya eva desanāya nānāvidhāni",
  "atk-s0505a0:601_3": "parābhavamukhāni byākāsīti veditabbā.",
  "atk-s0505a0:602_0": "Tatrāyaṁ saṅkhepato atthavaṇṇanā – asanto nāma cha satthāro, ye vā panaññepi avūpasantena",
  "atk-s0505a0:602_1": "kāyavacīmanokammena samannāgatā, te asanto assapiyā honti sunakkhattādīnaṁ acelakakorakhattiyādayo",
  "atk-s0505a0:602_2": "viya. Santo nāma buddhapaccekabuddhasāvakā. Ye vā panaññepi vūpasantena kāyavacīmanokammena",
  "atk-s0505a0:602_3": "samannāgatā, te sante na kurute piyaṁ, attano piye iṭṭhe kante manāpe na kuruteti",
  "atk-s0505a0:602_4": "attho. Veneyyavasena hettha vacanabhedo katoti veditabbo. Atha vā sante na kuruteti",
  "atk-s0505a0:602_5": "sante na sevatīti attho, yathā “rājānaṁ sevatī”ti etasmiñhi atthe rājānaṁ piyaṁ kuruteti",
  "atk-s0505a0:602_6": "saddavidū mantenti. Piyanti piyamāno, tussamāno, modamānoti attho. Asataṁdhammo nāma",
  "atk-s0505a0:602_7": "dvāsaṭṭhi diṭṭhigatāni, dasākusalakammapathā vā. Taṁ asataṁ dhammaṁ roceti, piheti,",
  "atk-s0505a0:602_8": "pattheti, sevati. Evametāya gāthāya asantapiyatā, santaappiyatā, asaddhammarocanañcāti",
  "atk-s0505a0:602_9": "tividhaṁ parābhavato mukhaṁ vuttaṁ. Etena hi samannāgato puriso parābhavati parihāyati,",
  "atk-s0505a0:602_10": "neva idha na huraṁ vuḍḍhiṁ pāpuṇāti, tasmā “parābhavato mukha”nti vuccati. Vitthāraṁ",
  "atk-s0505a0:602_11": "panettha “asevanā ca bālānaṁ, paṇḍitānañca sevanā”ti gāthāvaṇṇanāyaṁ vakkhāma.",
  "atk-s0505a0:603_0": "96.Niddāsīlī nāma yo gacchantopi, nisīdantopi, tiṭṭhantopi, sayānopi niddāyatiyeva.",
  "atk-s0505a0:603_1": "Sabhāsīlī nāma saṅgaṇikārāmataṁ, bhassārāmatamanuyutto. Anuṭṭhātāti vīriyatejavirahito",
  "atk-s0505a0:603_2": "uṭṭhānasīlo na hoti, aññehi codiyamāno gahaṭṭho vā samāno gahaṭṭhakammaṁ, pabbajito",
  "atk-s0505a0:603_3": "vā pabbajitakammaṁ ārabhati. Alasoti jātialaso, accantābhibhūto thinena ṭhitaṭṭhāne",
  "atk-s0505a0:603_4": "ṭhito eva hoti, nisinnaṭṭhāne nisinno eva hoti, attano ussāhena aññaṁ iriyāpathaṁ",
  "atk-s0505a0:603_5": "na kappeti. Atīte araññe aggimhi uṭṭhite apalāyanaalasā cettha nidassanaṁ. Ayamettha",
  "atk-s0505a0:603_6": "ukkaṭṭhaparicchedo, tato lāmakaparicchedenāpi pana alaso alasotveva veditabbo. Dhajova",
  "atk-s0505a0:603_7": "rathassa, dhūmova aggino, kodho paññāṇamassāti kodhapaññāṇo. Dosacarito khippakopī",
  "atk-s0505a0:603_8": "arukūpamacitto puggalo evarūpo hoti. Imāya gāthāya niddāsīlatā, sabhāsīlatā, anuṭṭhānatā,",
  "atk-s0505a0:603_9": "alasatā, kodhapaññāṇatāti pañcavidhaṁ parābhavamukhaṁ vuttaṁ. Etena hi samannāgato",
  "atk-s0505a0:603_10": "neva gahaṭṭho gahaṭṭhavuḍḍhiṁ, na pabbajito pabbajitavuḍḍhiṁ pāpuṇāti, aññadatthu",
  "atk-s0505a0:603_11": "parihāyatiyeva parābhavatiyeva, tasmā “parābhavato mukha”nti vuccati.",
  "atk-s0505a0:604_0": "98.Mātāti janikā veditabbā. Pitāti janakoyeva. Jiṇṇakaṁ sarīrasithilatāya. Gatayobbanaṁ",
  "atk-s0505a0:604_1": "yobbanātikkamena āsītikaṁ vā nāvutikaṁ vā sayaṁ kammāni kātumasamatthaṁ. Pahu santoti",
  "atk-s0505a0:604_2": "samattho samāno sukhaṁ jīvamāno. Na bharatīti na poseti. Imāya gāthāya mātāpitūnaṁ",
  "atk-s0505a0:604_3": "abharaṇaṁ, aposanaṁ, anupaṭṭhānaṁ ekaṁyeva parābhavamukhaṁ vuttaṁ. Etena hi samannāgato yaṁ taṁ –",
  "atk-s0505a0:605": "“Tāya naṁ pāricariyāya, mātāpitūsu paṇḍitā;",
  "atk-s0505a0:606": "Idheva naṁ pasaṁsanti, pecca sagge pamodatī”ti. –",
  "atk-s0505a0:607_0": "Mātāpitubharaṇe ānisaṁsaṁ vuttaṁ. Taṁ na pāpuṇāti, aññadatthu “mātāpitaropi na bharati,",
  "atk-s0505a0:607_1": "kaṁ aññaṁ bharissatī”ti nindañca vajjanīyatañca duggatiñca pāpuṇanto parābhavatiyeva,",
  "atk-s0505a0:607_2": "tasmā “parābhavato mukha”nti vuccati.",
  "atk-s0505a0:608_0": "100. Pāpānaṁ bāhitattā brāhmaṇaṁ, samitattā samaṇaṁ. Brāhmaṇakulappabhavampi vā brāhmaṇaṁ,",
  "atk-s0505a0:608_1": "pabbajjupagataṁ samaṇaṁ, tato aññaṁ vāpi yaṁkiñci yācanakaṁ. Musāvādena vañcetīti",
  "atk-s0505a0:608_2": "“vada, bhante, paccayenā”ti pavāretvā yācito vā paṭijānitvā pacchā appadānena tassa",
  "atk-s0505a0:608_3": "taṁ āsaṁ visaṁvādeti. Imāya gāthāya brāhmaṇādīnaṁ musāvādena vañcanaṁ ekaṁyeva parābhavamukhaṁ",
  "atk-s0505a0:608_4": "vuttaṁ. Etena hi samannāgato idha nindaṁ, samparāye duggatiṁ sugatiyampi adhippāyavipattiñca",
  "atk-s0505a0:608_5": "pāpuṇāti. Vuttañhetaṁ –",
  "atk-s0505a0:609": "“Dussīlassa sīlavipannassa pāpako kittisaddo abbhuggacchatī”ti.",
  "atk-s0505a0:610": "Tathā –",
  "atk-s0505a0:611": "“Catūhi, bhikkhave, dhammehi samannāgato yathābhataṁ nikkhitto evaṁ niraye. Katamehi catūhi? Musāvādī hotī”tiādi.",
  "atk-s0505a0:612": "Tathā –",
  "atk-s0505a0:613_0": "“Idha, sāriputta, ekacco samaṇaṁ vā brāhmaṇaṁ vā upasaṅkamitvā pavāreti, ‘vada, bhante,",
  "atk-s0505a0:613_1": "paccayenā’ti, so yena pavāreti, taṁ na deti. So ce tato cuto itthattaṁ āgacchati.",
  "atk-s0505a0:613_2": "So yaṁ yadeva vaṇijjaṁ payojeti, sāssa hoti chedagāminī. Idha pana sāriputta…pe…",
  "atk-s0505a0:613_3": "so yena pavāreti, na taṁ yathādhippāyaṁ deti. So ce tato cuto itthattaṁ āgacchati.",
  "atk-s0505a0:613_4": "So yaṁ yadeva vaṇijjaṁ payojeti, sāssa na hoti yathādhippāyā”ti.",
  "atk-s0505a0:614": "Evamimāni nindādīni pāpuṇanto parābhavatiyeva, tasmā “parābhavato mukha”nti vuttaṁ.",
  "atk-s0505a0:615_0": "102.Pahūtavittoti pahūtajātarūparajatamaṇiratano. Sahiraññoti sakahāpaṇo. Sabhojanoti",
  "atk-s0505a0:615_1": "anekasūpabyañjanabhojanasampanno. Eko bhuñjati sādūnīti sādūni bhojanāni attano puttānampi",
  "atk-s0505a0:615_2": "adatvā paṭicchannokāse bhuñjatīti eko bhuñjati sādūni. Imāya gāthāya bhojanagiddhatāya",
  "atk-s0505a0:615_3": "bhojanamacchariyaṁ ekaṁyeva parābhavamukhaṁ vuttaṁ. Etena hi samannāgato nindaṁ vajjanīyaṁ",
  "atk-s0505a0:615_4": "duggatinti evamādīni pāpuṇanto parābhavatiyeva, tasmā “parābhavato mukha”nti vuttaṁ.",
  "atk-s0505a0:615_5": "Vuttanayeneva sabbaṁ suttānusārena yojetabbaṁ, ativitthārabhayena pana idāni yojanānayaṁ",
  "atk-s0505a0:615_6": "adassetvā atthamattameva bhaṇāma.",
  "atk-s0505a0:616_0": "104.Jātitthaddho nāma yo “ahaṁ jātisampanno”ti mānaṁ janetvā tena thaddho vātapūritabhastā",
  "atk-s0505a0:616_1": "viya uddhumāto hutvā na kassaci onamati. Esa nayo dhanagottatthaddhesu. Saññātiṁ",
  "atk-s0505a0:616_2": "atimaññetīti attano ñātimpi jātiyā atimaññati sakyā viya viṭaṭūbhaṁ. Dhanenāpi ca",
  "atk-s0505a0:616_3": "“kapaṇo ayaṁ daliddo”ti atimaññati, sāmīcimattampi na karoti, tassa te ñātayo parābhavameva",
  "atk-s0505a0:616_4": "icchanti. Imāya gāthāya vatthuto catubbidhaṁ, lakkhaṇato ekaṁyeva parābhavamukhaṁ vuttaṁ.",
  "atk-s0505a0:617_0": "106.Itthidhuttoti itthīsu sāratto, yaṁkiñci atthi, taṁ sabbampi datvā aparāparaṁ",
  "atk-s0505a0:617_1": "itthiṁ saṅgaṇhāti. Tathā sabbampi attano santakaṁ nikkhipitvā surāpānapayutto surādhutto.",
  "atk-s0505a0:617_2": "Nivatthasāṭakampi nikkhipitvā jūtakīḷanamanuyutto akkhadhutto. Etehi tīhi ṭhānehi",
  "atk-s0505a0:617_3": "yaṁkiñcipi laddhaṁ hoti, tassa vināsanato laddhaṁ laddhaṁ vināsetīti veditabbo. Evaṁvidho",
  "atk-s0505a0:617_4": "parābhavatiyeva, tenassetaṁ imāya gāthāya tividhaṁ parābhavamukhaṁ vuttaṁ.",
  "atk-s0505a0:618_0": "108.Sehi dārehīti attano dārehi. Yo attano dārehi asantuṭṭho hutvā vesiyāsu padussati,",
  "atk-s0505a0:618_1": "tathā paradāresu, so yasmā vesīnaṁ dhanappadānena paradārasevanena ca rājadaṇḍādīhi",
  "atk-s0505a0:618_2": "parābhavatiyeva, tenassetaṁ imāya gāthāya duvidhaṁ parābhavamukhaṁ vuttaṁ.",
  "atk-s0505a0:619_0": "110.Atītayobbanoti yobbanamaticca āsītiko vā nāvutiko vā hutvā āneti pariggaṇhāti.",
  "atk-s0505a0:619_1": "Timbarutthaninti timbaruphalasadisatthaniṁ taruṇadārikaṁ. Tassā issā na supatīti",
  "atk-s0505a0:619_2": "“daharāya mahallakena saddhiṁ rati ca saṁvāso ca amanāpo, mā heva kho taruṇaṁ pattheyyā”ti",
  "atk-s0505a0:619_3": "issāya taṁ rakkhanto na supati. So yasmā kāmarāgena ca issāya ca ḍayhanto bahiddhā",
  "atk-s0505a0:619_4": "kammante ca appayojento parābhavatiyeva, tenassetaṁ imāya gāthāya imaṁ issāya asupanaṁ",
  "atk-s0505a0:619_5": "ekaṁyeva parābhavamukhaṁ vuttaṁ.",
  "atk-s0505a0:620_0": "112.Soṇḍinti macchamaṁsādīsu lolaṁ gedhajātikaṁ. Vikiraṇinti tesaṁ atthāya dhanaṁ",
  "atk-s0505a0:620_1": "paṁsukaṁ viya vikiritvā nāsanasīlaṁ. Purisaṁ vāpi tādisanti puriso vāpi yo evarūpo",
  "atk-s0505a0:620_2": "hoti, taṁ yo issariyasmiṁ ṭhapeti, lañchanamuddikādīni datvā gharāvāse kammante vā",
  "atk-s0505a0:620_3": "vaṇijjādivohāresu vā tadeva vāvaṭaṁ kāreti. So yasmā tassa dosena dhanakkhayaṁ pāpuṇanto",
  "atk-s0505a0:620_4": "parābhavatiyeva, tenassetaṁ imāya gāthāya tathāvidhassa issariyasmiṁ ṭhapanaṁ ekaṁyeva",
  "atk-s0505a0:620_5": "parābhavamukhaṁ vuttaṁ.",
  "atk-s0505a0:621_0": "114.Appabhogo nāma sannicitānañca bhogānaṁ āyamukhassa ca abhāvato. Mahātaṇhoti mahatiyā",
  "atk-s0505a0:621_1": "bhogataṇhāya samannāgato, yaṁ laddhaṁ, tena asantuṭṭho. Khattiye jāyate kuleti khattiyānaṁ",
  "atk-s0505a0:621_2": "kule jāyati. So ca rajjaṁ patthayatīti so etāya mahātaṇhatāya anupāyena uppaṭipāṭiyā",
  "atk-s0505a0:621_3": "attano dāyajjabhūtaṁ alabbhaneyyaṁ vā parasantakaṁ rajjaṁ pattheti, so evaṁ patthento",
  "atk-s0505a0:621_4": "yasmā tampi appakaṁ bhogaṁ yodhājīvādīnaṁ datvā rajjaṁ apāpuṇanto parābhavatiyeva,",
  "atk-s0505a0:621_5": "tenassetaṁ imāya gāthāya rajjapatthanaṁ ekaṁyeva parābhavamukhaṁ vuttaṁ.",
  "atk-s0505a0:622_0": "115. Ito paraṁ yadi sā devatā “terasamaṁ bhagavā brūhi…pe… satasahassimaṁ bhagavā",
  "atk-s0505a0:622_1": "brūhī”ti puccheyya, tampi bhagavā katheyya. Yasmā pana sā devatā “kiṁ imehi pucchitehi,",
  "atk-s0505a0:622_2": "ekamettha vuḍḍhikaraṁ natthī”ti tāni parābhavamukhāni asuyyamānā ettakampi pucchitvā",
  "atk-s0505a0:622_3": "vippaṭisārī hutvā tuṇhī ahosi, tasmā bhagavā tassāsayaṁ viditvā desanaṁ niṭṭhāpento",
  "atk-s0505a0:622_4": "imaṁ gāthaṁ abhāsi “ete parābhave loke”ti.",
  "atk-s0505a0:623_0": "Tattha paṇḍitoti parivīmaṁsāya samannāgato. Samavekkhiyāti paññācakkhunā upaparikkhitvā.",
  "atk-s0505a0:623_1": "Ariyoti na maggena, na phalena, apica kho, pana etasmiṁ parābhavasaṅkhāte anaye na",
  "atk-s0505a0:623_2": "iriyatīti ariyo. Yena dassanena yāya paññāya parābhave disvā vivajjeti, tena sampannattā",
  "atk-s0505a0:623_3": "dassanasampanno. Sa lokaṁ bhajate sivanti so evarūpo sivaṁ khemamuttamamanupaddavaṁ",
  "atk-s0505a0:623_4": "devalokaṁ bhajati, allīyati, upagacchatīti vuttaṁ hoti. Desanāpariyosāne parābhavamukhāni",
  "atk-s0505a0:623_5": "sutvā uppannasaṁvegānurūpaṁ yoniso padahitvā sotāpattisakadāgāmianāgāmiphalāni pattā",
  "atk-s0505a0:623_6": "devatā gaṇanaṁ vītivattā. Yathāha –",
  "atk-s0505a0:624": "“Mahāsamayasutte ca, atho maṅgalasuttake;",
  "atk-s0505a0:625": "Samacitte rāhulovāde, dhammacakke parābhave.",
  "atk-s0505a0:626": "“Devatāsamitī tattha, appameyyā asaṅkhiyā;",
  "atk-s0505a0:627": "Dhammābhisamayo cettha, gaṇanāto asaṅkhiyo”ti.",
  "atk-s0505a0:628": "Paramatthajotikāya khuddaka-aṭṭhakathāya",
  "atk-s0505a0:629": "Suttanipāta-aṭṭhakathāya parābhavasuttavaṇṇanā niṭṭhitā.",
  "atk-s0505a0:630": "7. Aggikabhāradvājasuttavaṇṇanā",
  "atk-s0505a0:631_0": "Evaṁme sutanti aggikabhāradvājasuttaṁ, “vasalasutta”ntipi vuccati. Kā uppatti? Bhagavā",
  "atk-s0505a0:631_1": "sāvatthiyaṁ viharati jetavane anāthapiṇḍikassa ārāme. Kasibhāradvājasutte vuttanayena",
  "atk-s0505a0:631_2": "pacchābhattakiccāvasāne buddhacakkhunā lokaṁ volokento aggikabhāradvājaṁ brāhmaṇaṁ",
  "atk-s0505a0:631_3": "saraṇasikkhāpadānaṁ upanissayasampannaṁ disvā “tattha mayi gate kathā pavattissati,",
  "atk-s0505a0:631_4": "tato kathāvasāne dhammadesanaṁ sutvā esa brāhmaṇo saraṇaṁ gantvā sikkhāpadāni samādiyissatī”ti",
  "atk-s0505a0:631_5": "ñatvā, tattha gantvā, pavattāya kathāya brāhmaṇena dhammadesanaṁ yācito imaṁ suttaṁ",
  "atk-s0505a0:631_6": "abhāsi. Tattha “evaṁ me suta”ntiādiṁ maṅgalasuttavaṇṇanāyaṁ vaṇṇayissāma, “atha kho",
  "atk-s0505a0:631_7": "bhagavā pubbaṇhasamaya”ntiādi kasibhāradvājasutte vuttanayeneva veditabbaṁ.",
  "atk-s0505a0:632_0": "Tena kho pana samayena aggikabhāradvājassāti yaṁ yaṁ avuttapubbaṁ, taṁ tadeva vaṇṇayissāma.",
  "atk-s0505a0:632_1": "Seyyathidaṁ – so hi brāhmaṇo aggiṁ juhati paricaratīti katvā aggikoti nāmena pākaṭo",
  "atk-s0505a0:632_2": "ahosi, bhāradvājoti gottena. Tasmā vuttaṁ “aggikabhāradvājassā”ti. Nivesaneti ghare.",
  "atk-s0505a0:632_3": "Tassa kira brāhmaṇassa nivesanadvāre antaravīthiyaṁ aggihutasālā ahosi. Tato “nivesanadvāre”ti",
  "atk-s0505a0:632_4": "vattabbe tassapi padesassa nivesaneyeva pariyāpannattā “nivesane”ti vuttaṁ. Samīpatthe",
  "atk-s0505a0:632_5": "vā bhummavacanaṁ, nivesanasamīpeti attho. Aggi pajjalito hotīti aggiyādhāne ṭhito",
  "atk-s0505a0:632_6": "aggi katabbhuddharaṇo samidhāpakkhepaṁ bījanavātañca labhitvā jalito uddhaṁ samuggataccisamākulo",
  "atk-s0505a0:632_7": "hoti. Āhuti paggahitāti sasīsaṁ nhāyitvā mahatā sakkārena pāyāsasappimadhuphāṇitādīni",
  "atk-s0505a0:632_8": "abhisaṅkhatāni hontīti attho. Yañhi kiñci aggimhi juhitabbaṁ, taṁ sabbaṁ “āhutī”ti",
  "atk-s0505a0:632_9": "vuccati. Sapadānanti anugharaṁ. Bhagavā hi sabbajanānuggahatthāya āhārasantuṭṭhiyā",
  "atk-s0505a0:632_10": "ca uccanīcakulaṁ avokkamma piṇḍāya carati. Tena vuttaṁ “sapadānaṁ piṇḍāya caramāno”ti.",
  "atk-s0505a0:633_0": "Atha kimatthaṁ sabbākārasampannaṁ samantapāsādikaṁ bhagavantaṁ disvā brāhmaṇassa",
  "atk-s0505a0:633_1": "cittaṁ nappasīdati? Kasmā ca evaṁ pharusena vacanena bhagavantaṁ samudācaratīti?",
  "atk-s0505a0:633_2": "Vuccate – ayaṁ kira brāhmaṇo “maṅgalakiccesu samaṇadassanaṁ avamaṅgala”nti evaṁdiṭṭhiko,",
  "atk-s0505a0:633_3": "tato “mahābrahmuno bhuñjanavelāya kāḷakaṇṇī muṇḍakasamaṇako mama nivesanaṁ upasaṅkamatī”ti",
  "atk-s0505a0:633_4": "mantvā cittaṁ nappasādesi, aññadatthu dosavasaṁyeva agamāsi. Atha kuddho anattamano",
  "atk-s0505a0:633_5": "anattamanavācaṁ nicchāresi “tatreva muṇḍakā”tiādi. Tatrāpi ca yasmā “muṇḍo asuddho",
  "atk-s0505a0:633_6": "hotī”ti brāhmaṇānaṁ diṭṭhi, tasmā “ayaṁ asuddho, tena devabrāhmaṇapūjako na hotī”ti",
  "atk-s0505a0:633_7": "jigucchanto “muṇḍakā”ti āha. Muṇḍakattā vā ucchiṭṭho esa, na imaṁ padesaṁ arahati",
  "atk-s0505a0:633_8": "āgacchitunti samaṇo hutvāpi īdisaṁ kāyakilesaṁ na vaṇṇetīti ca samaṇabhāvaṁ jigucchanto",
  "atk-s0505a0:633_9": "“samaṇakā”ti āha. Na kevalaṁ dosavaseneva, vasale vā pabbājetvā tehi saddhiṁ ekato",
  "atk-s0505a0:633_10": "sambhogaparibhogakaraṇena patito ayaṁ vasalatopi pāpataroti jigucchanto “vasalakā”ti",
  "atk-s0505a0:633_11": "āha – “vasalajātikānaṁ vā āhutidassanamattasavanena pāpaṁ hotī”ti maññamānopi evamāha.",
  "atk-s0505a0:634_0": "Bhagavā tathā vuttopi vippasanneneva mukhavaṇṇena madhurena sarena brāhmaṇassa upari",
  "atk-s0505a0:634_1": "anukampāsītalena cittena attano sabbasattehi asādhāraṇatādibhāvaṁ pakāsento āha “jānāsi",
  "atk-s0505a0:634_2": "pana, tvaṁ brāhmaṇā”ti. Atha brāhmaṇo bhagavato mukhappasādasūcitaṁ tādibhāvaṁ ñatvā",
  "atk-s0505a0:634_3": "anukampāsītalena cittena nicchāritaṁ madhurassaraṁ sutvā amateneva abhisittahadayo",
  "atk-s0505a0:634_4": "attamano vippasannindriyo nihatamāno hutvā taṁ jātisabhāvaṁ visauggirasadisaṁ samudācāravacanaṁ",
  "atk-s0505a0:634_5": "pahāya “nūna yamahaṁ hīnajaccaṁ vasalanti paccemi, na so paramatthato vasalo, na",
  "atk-s0505a0:634_6": "ca hīnajaccatā eva vasalakaraṇo dhammo”ti maññamāno “na khvāhaṁ, bho gotamā”ti āha.",
  "atk-s0505a0:634_7": "Dhammatā hesā, yaṁ hetusampanno paccayālābhena pharusopi samāno laddhamatte paccaye muduko hotīti.",
  "atk-s0505a0:635_0": "Tattha sādhūti ayaṁ saddo āyācanasampaṭicchanasampahaṁsanasundaradaḷhīkammādīsu dissati.",
  "atk-s0505a0:635_1": "“Sādhu me, bhante, bhagavā saṁkhittena dhammaṁ desetū”tiādīsu hi āyācane. “Sādhu,",
  "atk-s0505a0:635_2": "bhanteti kho so bhikkhu bhagavato bhāsitaṁ abhinanditvā anumoditvā”tiādīsu sampaṭicchane.",
  "atk-s0505a0:635_3": "“Sādhu, sādhu, sāriputtā”tiādīsu sampahaṁsane.",
  "atk-s0505a0:636": "“Sādhu dhammarucī rājā, sādhu paññāṇavā naro;",
  "atk-s0505a0:637": "Sādhu mittānamaddubbho, pāpassākaraṇaṁ sukha”nti. –",
  "atk-s0505a0:638": "Ādīsu sundare. “Taṁ suṇātha, sādhukaṁ manasi karothā”tiādīsu daḷhīkamme. Idha pana āyācane.",
  "atk-s0505a0:639_0": "Tena hīti tassādhippāyanidassanaṁ, sace ñātukāmosīti vuttaṁ hoti. Kāraṇavacanaṁ vā,",
  "atk-s0505a0:639_1": "tassa yasmā ñātukāmosi, tasmā, brāhmaṇa, suṇāhi, sādhukaṁ manasi karohi, tathā te",
  "atk-s0505a0:639_2": "bhāsissāmi, yathā tvaṁ jānissasīti evaṁ parapadehi saddhiṁ sambandho veditabbo. Tatra",
  "atk-s0505a0:639_3": "ca suṇāhīti sotindriyavikkhepavāraṇaṁ, sādhukaṁ manasi karohīti manasikāre daḷhīkammaniyojanena",
  "atk-s0505a0:639_4": "manindriyavikkhepavāraṇaṁ. Purimañcettha byañjanavipallāsaggāhavāraṇaṁ, pacchimaṁ",
  "atk-s0505a0:639_5": "atthavipallāsaggāhavāraṇaṁ. Purimena ca dhammassavane niyojeti, pacchimena sutānaṁ",
  "atk-s0505a0:639_6": "dhammānaṁ dhāraṇatthūpaparikkhādīsu. Purimena ca “sabyañjano ayaṁ dhammo, tasmā savanīyo”ti",
  "atk-s0505a0:639_7": "dīpeti, pacchimena “sāttho, tasmā manasi kātabbo”ti. Sādhukapadaṁ vā ubhayapadehi",
  "atk-s0505a0:639_8": "yojetvā “yasmā ayaṁ dhammo dhammagambhīro ca desanāgambhīro ca, tasmā suṇāhi sādhukaṁ.",
  "atk-s0505a0:639_9": "Yasmā atthagambhīro paṭivedhagambhīro ca, tasmā sādhukaṁ manasi karohī”ti etamatthaṁ",
  "atk-s0505a0:639_10": "dīpento āha – “suṇāhi sādhukaṁ manasi karohī”ti.",
  "atk-s0505a0:640_0": "Tato “evaṁ gambhīre kathamahaṁ patiṭṭhaṁ labhissāmī”ti visīdantamiva taṁ brāhmaṇaṁ",
  "atk-s0505a0:640_1": "samussāhento āha – “bhāsissāmī”ti. Tattha “yathā tvaṁ ñassasi, tathā parimaṇḍalehi",
  "atk-s0505a0:640_2": "padabyañjanehi uttānena nayena bhāsissāmī”ti evamadhippāyo veditabbo. Tato ussāhajāto",
  "atk-s0505a0:640_3": "hutvā “evaṁ bho”ti kho aggikabhāradvājo brāhmaṇo bhagavato paccassosi, sampaṭicchi",
  "atk-s0505a0:640_4": "paṭiggahesīti vuttaṁ hoti, yathānusiṭṭhaṁ vā paṭipajjanena abhimukho assosīti. Athassa",
  "atk-s0505a0:640_5": "“bhagavā etadavocā”ti idāni vattabbaṁ sandhāya vuttaṁ “kodhano upanāhī”ti evamādikaṁ.",
  "atk-s0505a0:641_0": "116. Tattha kodhanoti kujjhanasīlo. Upanāhīti tasseva kodhassa daḷhīkammena upanāhena",
  "atk-s0505a0:641_1": "samannāgato. Paresaṁ guṇe makkheti puñchatīti makkhī, pāpo ca so makkhī cāti pāpamakkhī.",
  "atk-s0505a0:641_2": "Vipannadiṭṭhīti vinaṭṭhasammādiṭṭhi, vipannāya vā virūpaṁ gatāya dasavatthukāya micchādiṭṭhiyā",
  "atk-s0505a0:641_3": "samannāgato. Māyāvīti attani vijjamānadosapaṭicchādanalakkhaṇāya māyāya samannāgato.",
  "atk-s0505a0:641_4": "Taṁ jaññā vasalo itīti taṁ evarūpaṁ puggalaṁ etesaṁ hīnadhammānaṁ vassanato siñcanato",
  "atk-s0505a0:641_5": "anvāssavanato “vasalo”ti jāneyyāti, etehi sabbehi brāhmaṇamatthake jāto. Ayañhi paramatthato",
  "atk-s0505a0:641_6": "vasalo eva, attano hadayatuṭṭhimattaṁ, na paranti. Evamettha bhagavā ādipadeneva",
  "atk-s0505a0:641_7": "tassa brāhmaṇassa kodhaniggahaṁ katvā “kodhādidhammo hīnapuggalo”ti puggalādhiṭṭhānāya",
  "atk-s0505a0:641_8": "ca desanāya kodhādidhamme desento ekena tāva pariyāyena vasalañca vasalakaraṇe ca",
  "atk-s0505a0:641_9": "dhamme desesi. Evaṁ desento ca “tvaṁ aha”nti paravambhanaṁ attukkaṁsanañca akatvā",
  "atk-s0505a0:641_10": "dhammeneva samena ñāyena taṁ brāhmaṇaṁ vasalabhāve, attānañca brāhmaṇabhāve ṭhapesi.",
  "atk-s0505a0:642_0": "117. Idāni yāyaṁ brāhmaṇānaṁ diṭṭhi “kadāci pāṇātipātaadinnādānādīni karontopi brāhmaṇo",
  "atk-s0505a0:642_1": "evā”ti. Taṁ diṭṭhiṁ paṭisedhento, ye ca sattavihiṁsādīsu akusaladhammesu tehi tehi",
  "atk-s0505a0:642_2": "samannāgatā ādīnavaṁ apassantā te dhamme uppādenti, tesaṁ “hīnā ete dhammā vasalakaraṇā”ti",
  "atk-s0505a0:642_3": "tattha ādīnavañca dassento aparehipi pariyāyehi vasalañca vasalakaraṇe ca dhamme",
  "atk-s0505a0:642_4": "desetuṁ “ekajaṁ vā dvijaṁ vā”ti evamādigāthāyo abhāsi.",
  "atk-s0505a0:643_0": "Tattha ekajoti ṭhapetvā aṇḍajaṁ avasesayonijo. So hi ekadā eva jāyati. Dvijoti aṇḍajo.",
  "atk-s0505a0:643_1": "So hi mātukucchito aṇḍakosato cāti dvikkhattuṁ jāyati. Taṁ ekajaṁ vā dvijaṁ vāpi.",
  "atk-s0505a0:643_2": "Yodha pāṇanti yo idha sattaṁ. Vihiṁsatīti kāyadvārikacetanāsamuṭṭhitena vā vacīdvārikacetanāsamuṭṭhitena",
  "atk-s0505a0:643_3": "vā payogena jīvitā voropeti. “Pāṇāni hiṁsatī”tipi pāṭho. Tattha ekajaṁ vā dvijaṁ",
  "atk-s0505a0:643_4": "vāti evaṁpabhedāni yodha pāṇāni hiṁsatīti evaṁ sambandho veditabbo. Yassa pāṇe dayā",
  "atk-s0505a0:643_5": "natthīti etena manasā anukampāya abhāvaṁ āha. Sesamettha vuttanayameva. Ito parāsu",
  "atk-s0505a0:643_6": "ca gāthāsu, yato ettakampi avatvā ito paraṁ uttānatthāni padāni pariharantā avaṇṇitapadavaṇṇanāmattameva karissāma.",
  "atk-s0505a0:644_0": "118.Hantīti hanati vināseti. Parirundhatīti senāya parivāretvā tiṭṭhati. Gāmāni nigamāni",
  "atk-s0505a0:644_1": "cāti ettha ca-saddena nagarānītipi vattabbaṁ. Niggāhako samaññātoti iminā hananaparirundhanena",
  "atk-s0505a0:644_2": "gāmanigamanagaraghātakoti loke vidito.",
  "atk-s0505a0:645_0": "119.Gāme vā yadi vāraññeti gāmopi nigamopi nagarampi sabbova idha gāmo saddhiṁ upacārena,",
  "atk-s0505a0:645_1": "taṁ ṭhapetvā sesaṁ araññaṁ. Tasmiṁ gāme vā yadi vāraññe yaṁ paresaṁ mamāyitaṁ, yaṁ",
  "atk-s0505a0:645_2": "parasattānaṁ pariggahitamapariccattaṁ satto vā saṅkhāro vā. Theyyā adinnamādetīti",
  "atk-s0505a0:645_3": "tehi adinnaṁ ananuññātaṁ theyyacittena ādiyati, yena kenaci payogena yena kenaci",
  "atk-s0505a0:645_4": "avahārena attano gahaṇaṁ sādheti.",
  "atk-s0505a0:646_0": "120.Iṇamādāyāti attano santakaṁ kiñci nikkhipitvā nikkhepaggahaṇena vā, kiñci anikkhipitvā",
  "atk-s0505a0:646_1": "“ettakena kālena ettakaṁ vaḍḍhiṁ dassāmī”ti vaḍḍhiggahaṇena vā, “yaṁ ito udayaṁ bhavissati,",
  "atk-s0505a0:646_2": "taṁ mayhaṁ mūlaṁ taveva bhavissatī”ti vā “udayaṁ ubhinnampi sādhāraṇa”nti vā evaṁ",
  "atk-s0505a0:646_3": "taṁtaṁāyogaggahaṇena vā iṇaṁ gahetvā. Cujjamāno palāyati na hi te iṇamatthīti tena",
  "atk-s0505a0:646_4": "iṇāyikena “dehi me iṇa”nti codiyamāno “na hi te iṇamatthi, mayā gahitanti ko sakkhī”ti",
  "atk-s0505a0:646_5": "evaṁ bhaṇanena ghare vasantopi palāyati.",
  "atk-s0505a0:647_0": "121.Kiñcikkhakamyatāti appamattakepi kismiñcideva icchāya. Panthasmiṁ vajantaṁ jananti",
  "atk-s0505a0:647_1": "magge gacchantaṁ yaṁkiñci itthiṁ vā purisaṁ vā. Hantvā kiñcikkhamādetīti māretvā",
  "atk-s0505a0:647_2": "koṭṭetvā taṁ bhaṇḍakaṁ gaṇhāti.",
  "atk-s0505a0:648_0": "122.Attahetūti attano jīvitakāraṇā, tathā parahetu. Dhanahetūti sakadhanassa vā paradhanassa",
  "atk-s0505a0:648_1": "vā kāraṇā. Ca-kāro sabbattha vikappanattho. Sakkhipuṭṭhoti yaṁ jānāsi, taṁ vadehīti",
  "atk-s0505a0:648_2": "pucchito. Musā brūtīti jānanto vā “na jānāmī”ti ajānanto vā “jānāmī”ti bhaṇati, sāmike",
  "atk-s0505a0:648_3": "asāmike, asāmike ca sāmike karoti.",
  "atk-s0505a0:649_0": "123.Ñātīnanti sambandhīnaṁ. Sakhīnanti vayassānaṁ dāresūti parapariggahitesu. Paṭidissatīti",
  "atk-s0505a0:649_1": "paṭikūlena dissati, aticaranto dissatīti attho. Sāhasāti balakkārena anicchaṁ. Sampiyenāti",
  "atk-s0505a0:649_2": "tehi tesaṁ dārehi patthiyamāno sayañca patthayamāno, ubhayasinehavasenāpīti vuttaṁ hoti.",
  "atk-s0505a0:650_0": "124.Mātaraṁ pitaraṁ vāti evaṁ mettāya padaṭṭhānabhūtampi, jiṇṇakaṁ gatayobbananti",
  "atk-s0505a0:650_1": "evaṁ karuṇāya padaṭṭhānabhūtampi. Pahu santo na bharatīti atthasampanno upakaraṇasampanno hutvāpi na poseti.",
  "atk-s0505a0:651": "125.Sasunti sassuṁ. Hantīti pāṇinā vā leḍḍunā vā aññena vā kenaci paharati. Rosetīti kodhamassa sañjaneti vācāya pharusavacanena.",
  "atk-s0505a0:652_0": "126.Atthanti sandiṭṭhikasamparāyikaparamatthesu yaṁkiñci. Pucchito santoti puṭṭho",
  "atk-s0505a0:652_1": "samāno. Anatthamanusāsatīti tassa ahitameva ācikkhati. Paṭicchannena mantetīti atthaṁ",
  "atk-s0505a0:652_2": "ācikkhantopi yathā so na jānāti, tathā apākaṭehi padabyañjanehi paṭicchannena vacanena",
  "atk-s0505a0:652_3": "manteti, ācariyamuṭṭhiṁ vā katvā dīgharattaṁ vasāpetvā sāvasesameva manteti.",
  "atk-s0505a0:653_0": "127.Yo katvāti ettha mayā pubbabhāge pāpicchatā vuttā. Yā sā “idhekacco kāyena duccaritaṁ",
  "atk-s0505a0:653_1": "caritvā, vācāya duccaritaṁ caritvā, manasā duccaritaṁ caritvā, tassa paṭicchādanahetu",
  "atk-s0505a0:653_2": "pāpikaṁ icchaṁ paṇidahati, mā maṁ jaññāti icchatī”ti evaṁ āgatā. Yathā aññe na jānanti,",
  "atk-s0505a0:653_3": "tathā karaṇena katānañca avivaraṇena paṭicchannā assa kammantāti paṭicchannakammanto.",
  "atk-s0505a0:654": "128.Parakulanti ñātikulaṁ vā mittakulaṁ vā. Āgatanti yassa tena kule bhuttaṁ, taṁ attano gehamāgataṁ pānabhojanādīhi nappaṭipūjeti, na vā deti, avabhuttaṁ vā detīti adhippāyo.",
  "atk-s0505a0:655": "129.Yo brāhmaṇaṁ vāti parābhavasutte vuttanayameva.",
  "atk-s0505a0:656_0": "130.Bhattakāleupaṭṭhiteti bhojanakāle jāte. Upaṭṭhitantipi pāṭho, bhattakāle āgatanti",
  "atk-s0505a0:656_1": "attho. Roseti vācā na ca detīti “atthakāmo me ayaṁ balakkārena maṁ puññaṁ kārāpetuṁ",
  "atk-s0505a0:656_2": "āgato”ti acintetvā appatirūpena pharusavacanena roseti, antamaso sammukhabhāvamattampi",
  "atk-s0505a0:656_3": "cassa na deti, pageva bhojananti adhippāyo.",
  "atk-s0505a0:657_0": "131.Asataṁ yodha pabrūtīti yo idha yathā nimittāni dissanti “asukadivase idañcidañca",
  "atk-s0505a0:657_1": "te bhavissatī”ti evaṁ asajjanānaṁ vacanaṁ pabrūti. “Asanta”ntipi pāṭho, abhūtanti",
  "atk-s0505a0:657_2": "attho. Pabrūtīti bhaṇati “amukasmiṁ nāma gāme mayhaṁ īdiso gharavibhavo, ehi tattha",
  "atk-s0505a0:657_3": "gacchāma, gharaṇī me bhavissasi, idañcidañca te dassāmī”ti parabhariyaṁ paradāsiṁ",
  "atk-s0505a0:657_4": "vā vañcento dhutto viya. Nijigīsānoti nijigīsamāno maggamāno, taṁ vañcetvā yaṁkiñci",
  "atk-s0505a0:657_5": "gahetvā palāyitukāmoti adhippāyo.",
  "atk-s0505a0:658_0": "132.Yo cattānanti yo ca attānaṁ. Samukkaṁseti jātiādīhi samukkaṁsati uccaṭṭhāne ṭhapeti.",
  "atk-s0505a0:658_1": "Pare ca mavajānātīti tehiyeva pare avajānāti, nīcaṁ karoti. Ma-kāro padasandhikaro.",
  "atk-s0505a0:658_2": "Nihīnoti guṇavuḍḍhito parihīno, adhamabhāvaṁ vā gato. Sena mānenāti tena ukkaṁsanāvajānanasaṅkhātena attano mānena.",
  "atk-s0505a0:659_0": "133.Rosakoti kāyavācāhi paresaṁ rosajanako. Kadariyoti thaddhamaccharī, yo pare paresaṁ",
  "atk-s0505a0:659_1": "dente aññaṁ vā puññaṁ karonte vāreti, tassetaṁ adhivacanaṁ. Pāpicchoti asantaguṇasambhāvanicchāya",
  "atk-s0505a0:659_2": "samannāgato. Maccharīti āvāsādimacchariyayutto. Saṭhoti asantaguṇappakāsanalakkhaṇena",
  "atk-s0505a0:659_3": "sāṭheyyena samannāgato, asammābhāsī vā akātukāmopi “karomī”tiādivacanena. Nāssa pāpajigucchanalakkhaṇā",
  "atk-s0505a0:659_4": "hirī, nāssa uttāsanato ubbegalakkhaṇaṁ ottappanti ahiriko anottappī.",
  "atk-s0505a0:660_0": "134.Buddhanti sammāsambuddhaṁ. Paribhāsatīti “asabbaññū”tiādīhi apavadati, sāvakañca",
  "atk-s0505a0:660_1": "“duppaṭipanno”tiādīhi. Paribbājaṁ gahaṭṭhaṁ vāti sāvakavisesanamevetaṁ pabbajitaṁ",
  "atk-s0505a0:660_2": "vā tassa sāvakaṁ, gahaṭṭhaṁ vā paccayadāyakanti attho. Bāhirakaṁ vā paribbājakaṁ",
  "atk-s0505a0:660_3": "yaṁkiñci gahaṭṭhaṁ vā abhūtena dosena paribhāsatīti evampettha atthaṁ icchanti porāṇā.",
  "atk-s0505a0:661_0": "135.Anarahaṁ santoti akhīṇāsavo samāno. Arahaṁ paṭijānātīti “ahaṁ arahā”ti paṭijānāti,",
  "atk-s0505a0:661_1": "yathā naṁ “arahā aya”nti jānanti, tathā vācaṁ nicchāreti, kāyena parakkamati, cittena",
  "atk-s0505a0:661_2": "icchati adhivāseti. Coroti theno. Sabrahmake loketi ukkaṭṭhavasena āha – sabbaloketi",
  "atk-s0505a0:661_3": "vuttaṁ hoti. Loke hi sandhicchedananillopaharaṇaekāgārikakaraṇaparipanthatiṭṭhanādīhi",
  "atk-s0505a0:661_4": "paresaṁ dhanaṁ vilumpantā corāti vuccanti. Sāsane pana parisasampattiādīhi paccayādīni",
  "atk-s0505a0:661_5": "vilumpantā. Yathāha –",
  "atk-s0505a0:662_0": "“Pañcime, bhikkhave, mahācorā santo saṁvijjamānā lokasmiṁ. Katame pañca? Idha, bhikkhave,",
  "atk-s0505a0:662_1": "ekaccassa mahācorassa evaṁ hoti ‘kudāssu nāmāhaṁ satena vā sahassena vā parivuto",
  "atk-s0505a0:662_2": "gāmanigamarājadhānīsu āhiṇḍissāmi hananto, ghātento, chindanto, chedāpento, pacanto",
  "atk-s0505a0:662_3": "pācentoti, so aparena samayena satena vā sahassena vā parivuto gāmanigamarājadhānīsu",
  "atk-s0505a0:662_4": "āhiṇḍati hananto…pe… pācento. Evameva kho, bhikkhave, idhekaccassa pāpabhikkhuno",
  "atk-s0505a0:662_5": "evaṁ hoti ‘kudāssu nāmāhaṁ satena vā…pe… rājadhānīsu cārikaṁ carissāmi sakkato, garukato,",
  "atk-s0505a0:662_6": "mānito, pūjito, apacito, gahaṭṭhānañceva pabbajitānañca lābhī cīvara…pe… parikkhārāna’nti.",
  "atk-s0505a0:662_7": "So aparena samayena satena vā sahassena vā parivuto gāmanigamarājadhānīsu cārikaṁ",
  "atk-s0505a0:662_8": "carati sakkato…pe… parikkhārānaṁ. Ayaṁ, bhikkhave, paṭhamo mahācoro santo saṁvijjamāno lokasmiṁ.",
  "atk-s0505a0:663": "“Puna caparaṁ, bhikkhave, idhekacco pāpabhikkhu tathāgatappaveditaṁ dhammavinayaṁ pariyāpuṇitvā attano dahati, ayaṁ, bhikkhave, dutiyo…pe… lokasmiṁ.",
  "atk-s0505a0:664": "“Puna caparaṁ, bhikkhave, idhekacco pāpabhikkhu suddhaṁ brahmacāriṁ parisuddhaṁ brahmacariyaṁ carantaṁ amūlakena abrahmacariyena anuddhaṁseti. Ayaṁ, bhikkhave, tatiyo…pe… lokasmiṁ.",
  "atk-s0505a0:665_0": "“Puna caparaṁ, bhikkhave, idhekacco, pāpabhikkhu yāni tāni saṅghassa garubhaṇḍāni",
  "atk-s0505a0:665_1": "garuparikkhārāni, seyyathidaṁ – ārāmo, ārāmavatthu, vihāro, vihāravatthu, mañco,",
  "atk-s0505a0:665_2": "pīṭhaṁ, bhisi, bimbohanaṁ, lohakumbhī, lohabhāṇakaṁ, lohavārako, lohakaṭāhaṁ, vāsi,",
  "atk-s0505a0:665_3": "pharasu, kuṭhārī, kudālo, nikhādanaṁ, valli, veḷu, muñjaṁ, pabbajaṁ, tiṇaṁ, mattikā,",
  "atk-s0505a0:665_4": "dārubhaṇḍaṁ, mattikābhaṇḍaṁ, tehi gihiṁ saṅgaṇhāti upalāpeti. Ayaṁ, bhikkhave, catuttho…pe… lokasmiṁ.",
  "atk-s0505a0:666": "“Sadevake, bhikkhave, loke…pe… sadevamanussāya ayaṁ aggo mahācoro, yo asantaṁ abhūtaṁ uttarimanussadhammaṁ ullapatī”ti.",
  "atk-s0505a0:667_0": "Tattha lokiyacorā lokiyameva dhanadhaññādiṁ thenenti. Sāsane vuttacoresu paṭhamo",
  "atk-s0505a0:667_1": "tathārūpameva cīvarādipaccayamattaṁ, dutiyo pariyattidhammaṁ, tatiyo parassa brahmacariyaṁ,",
  "atk-s0505a0:667_2": "catuttho saṅghikagarubhaṇḍaṁ, pañcamo jhānasamādhisamāpattimaggaphalappabhedaṁ lokiyalokuttaraguṇadhanaṁ,",
  "atk-s0505a0:667_3": "lokiyañca cīvarādipaccayajātaṁ. Yathāha – “theyyāya vo, bhikkhave, raṭṭhapiṇḍo bhutto”ti.",
  "atk-s0505a0:667_4": "Tattha yvāyaṁ pañcamo mahācoro, taṁ sandhāyāha bhagavā “coro sabrahmake loke”ti.",
  "atk-s0505a0:667_5": "So hi “sadevake, bhikkhave, loke…pe… sadevamanussāya ayaṁ aggo mahācoro, yo asantaṁ",
  "atk-s0505a0:667_6": "abhūtaṁ uttarimanussadhammaṁ ullapatī”ti evaṁ lokiyalokuttaradhanathenanato aggo",
  "atk-s0505a0:667_7": "mahācoroti vutto, tasmā taṁ idhāpi “sabrahmake loke”ti iminā ukkaṭṭhaparicchedena pakāsesi.",
  "atk-s0505a0:668_0": "Eso kho vasalādhamoti. Ettha khoti avadhāraṇattho, tena eso eva vasalādhamo. Vasalānaṁ",
  "atk-s0505a0:668_1": "hīno sabbapacchimakoti avadhāreti. Kasmā? Visiṭṭhavatthumhi theyyadhammavassanato,",
  "atk-s0505a0:668_2": "yāva taṁ paṭiññaṁ na vissajjeti, tāva avigatavasalakaraṇadhammato cāti.",
  "atk-s0505a0:669_0": "Etekho vasalāti. Idāni ye te paṭhamagāthāya āsayavipattivasena kodhanādayo pañca,",
  "atk-s0505a0:669_1": "pāpamakkhiṁ vā dvidhā katvā cha, dutiyagāthāya payogavipattivasena pāṇahiṁsako eko,",
  "atk-s0505a0:669_2": "tatiyāya payogavipattivaseneva gāmanigamaniggāhako eko, catutthāya theyyāvahāravasena",
  "atk-s0505a0:669_3": "eko, pañcamāya iṇavañcanavasena eko, chaṭṭhāya pasayhāvahāravasena panthadūsako eko,",
  "atk-s0505a0:669_4": "sattamāya kūṭasakkhivasena eko, aṭṭhamāya mittadubbhivasena eko, navamāya akataññuvasena",
  "atk-s0505a0:669_5": "eko, dasamāya katanāsanavihesanavasena eko, ekādasamāya hadayavañcanavasena eko,",
  "atk-s0505a0:669_6": "dvādasamāya paṭicchannakammantavasena dve, terasamāya akataññuvasena eko, cuddasamāya",
  "atk-s0505a0:669_7": "vañcanavasena eko, pannarasamāya vihesanavasena eko, soḷasamāya vañcanavasena eko,",
  "atk-s0505a0:669_8": "sattarasamāya attukkaṁsanaparavambhanavasena dve, aṭṭhārasamāya payogāsayavipattivasena",
  "atk-s0505a0:669_9": "rosakādayo satta, ekūnavīsatimāya paribhāsanavasena dve, vīsatimāya aggamahācoravasena",
  "atk-s0505a0:669_10": "ekoti evaṁ tettiṁsa catuttiṁsa vā vasalā vuttā. Te niddisanto āha “ete kho vasalā",
  "atk-s0505a0:669_11": "vuttā, mayā ye te pakāsitā”ti. Tassattho – ye te mayā pubbe “jānāsi pana tvaṁ, brāhmaṇa,",
  "atk-s0505a0:669_12": "vasala”nti evaṁ saṅkhepato vasalā vuttā, te vitthārato ete kho pakāsitāti. Atha vā",
  "atk-s0505a0:669_13": "ye te mayā puggalavasena vuttā, te dhammavasenāpi ete kho pakāsitā. Atha vā ete kho",
  "atk-s0505a0:669_14": "vasalā vuttā ariyehi kammavasena, na jātivasena, mayā ye te pakāsitā “kodhano upanāhī”tiādinā nayena.",
  "atk-s0505a0:670_0": "136. Evaṁ bhagavā vasalaṁ dassetvā idāni yasmā brāhmaṇo sakāya diṭṭhiyā atīva abhiniviṭṭho",
  "atk-s0505a0:670_1": "hoti, tasmā taṁ diṭṭhiṁ paṭisedhento āha “na jaccā vasalo hotī”ti. Tassattho – paramatthato",
  "atk-s0505a0:670_2": "hi na jaccā vasalo hoti, na jaccā hoti brāhmaṇo, apica kho kammunā vasalo hoti, kammunā",
  "atk-s0505a0:670_3": "hoti brāhmaṇo, aparisuddhakammavassanato vasalo hoti, parisuddhena kammunā aparisuddhavāhanato",
  "atk-s0505a0:670_4": "brāhmaṇo hoti. Yasmā vā tumhe hīnaṁ vasalaṁ ukkaṭṭhaṁ brāhmaṇaṁ maññittha, tasmā",
  "atk-s0505a0:670_5": "hīnena kammunā vasalo hoti, ukkaṭṭhena kammunā brāhmaṇo hotīti evampi atthaṁ ñāpento evamāha.",
  "atk-s0505a0:671_0": "137-139. Idāni tamevatthaṁ nidassanena sādhetuṁ “tadamināpi jānāthā”tiādikā tisso",
  "atk-s0505a0:671_1": "gāthāyo āha. Tāsu dve catuppādā, ekā chappādā, tāsaṁ attho – yaṁ mayā vuttaṁ “na",
  "atk-s0505a0:671_2": "jaccā vasalo hotī”tiādi, tadamināpi jānātha, yathā medaṁ nidassanaṁ, taṁ imināpi",
  "atk-s0505a0:671_3": "pakārena jānātha, yena me pakārena yena sāmaññena idaṁ nidassananti vuttaṁ hoti.",
  "atk-s0505a0:671_4": "Katamaṁ nidassananti ce? Caṇḍālaputto sopāko…pe… brahmalokūpapattiyāti.",
  "atk-s0505a0:672": "Caṇḍālassa putto caṇḍālaputto. Attano khādanatthāya mate sunakhe labhitvā pacatīti sopāko. Mātaṅgoti evaṁnāmo vissutoti evaṁ hīnāya jātiyā ca jīvikāya ca nāmena ca pākaṭo.",
  "atk-s0505a0:673_0": "Soti purimapadena sambandhitvā so mātaṅgo yasaṁ paramaṁ patto, abbhutaṁ uttamaṁ ativisiṭṭhaṁ",
  "atk-s0505a0:673_1": "yasaṁ kittiṁ pasaṁsaṁ patto. Yaṁ sudullabhanti yaṁ uḷārakulūpapannenāpi dullabhaṁ,",
  "atk-s0505a0:673_2": "hīnakulūpapannena sudullabhaṁ. Evaṁ yasappattassa ca āgacchuṁ tassupaṭṭhānaṁ, khattiyā",
  "atk-s0505a0:673_3": "brāhmaṇā bahū, tassa mātaṅgassa pāricariyatthaṁ khattiyā ca brāhmaṇā ca aññe ca bahū",
  "atk-s0505a0:673_4": "vessasuddādayo jambudīpamanussā yebhuyyena upaṭṭhānaṁ āgamiṁsūti attho.",
  "atk-s0505a0:674_0": "Evaṁ upaṭṭhānasampanno so mātaṅgo vigatakilesarajattā virajaṁ, mahantehi buddhādīhi",
  "atk-s0505a0:674_1": "paṭipannattā mahāpathaṁ, brahmalokasaṅkhātaṁ devalokaṁ yāpetuṁ samatthattā devalokayānasaññitaṁ",
  "atk-s0505a0:674_2": "aṭṭhasamāpattiyānaṁ abhiruyha, tāya paṭipattiyā kāmarāgaṁ virājetvā, kāyassa bhedā",
  "atk-s0505a0:674_3": "brahmalokūpago ahu, sā tathā hīnāpi na naṁ jāti nivāresi brahmalokūpapattiyā, brahmalokūpapattitoti vuttaṁ hoti.",
  "atk-s0505a0:675_0": "Ayaṁ panattho evaṁ veditabbo – atīte kira mahāpuriso tena tenupāyena sattahitaṁ karonto",
  "atk-s0505a0:675_1": "sopākajīvike caṇḍālakule uppajji. So nāmena mātaṅgo, rūpena duddasiko hutvā bahinagare",
  "atk-s0505a0:675_2": "cammakuṭikāya vasati, antonagare bhikkhaṁ caritvā jīvikaṁ kappeti. Athekadivasaṁ",
  "atk-s0505a0:675_3": "tasmiṁ nagare surānakkhatte ghosite dhuttā yathāsakena parivārena kīḷanti. Aññatarāpi",
  "atk-s0505a0:675_4": "brāhmaṇamahāsāladhītā pannarasasoḷasavassuddesikā devakaññā viya rūpena dassanīyā",
  "atk-s0505a0:675_5": "pāsādikā “attano kulavaṁsānurūpaṁ kīḷissāmī”ti pahūtaṁ khajjabhojjādikīḷanasambhāraṁ",
  "atk-s0505a0:675_6": "sakaṭesu āropetvā sabbasetavaḷavayuttaṁ yānamāruyha mahāparivārena uyyānabhūmiṁ gacchati",
  "atk-s0505a0:675_7": "diṭṭhamaṅgalikāti nāmena. Sā kira “dussaṇṭhitaṁ rūpaṁ avamaṅgala”nti daṭṭhuṁ na icchati,",
  "atk-s0505a0:675_8": "tenassā diṭṭhamaṅgalikātveva saṅkhā udapādi.",
  "atk-s0505a0:676_0": "Tadā so mātaṅgo kālasseva vuṭṭhāya paṭapilotikaṁ nivāsetvā, kaṁsatāḷaṁ hatthe bandhitvā,",
  "atk-s0505a0:676_1": "bhājanahattho nagaraṁ pavisati, manusse disvā dūrato eva kaṁsatāḷaṁ ākoṭento. Atha",
  "atk-s0505a0:676_2": "diṭṭhamaṅgalikā “ussaratha, ussarathā”ti purato purato hīnajanaṁ apanentehi purisehi",
  "atk-s0505a0:676_3": "nīyamānā nagaradvāramajjhe mātaṅgaṁ disvā “ko eso”ti āha. Ahaṁ mātaṅgacaṇḍāloti.",
  "atk-s0505a0:676_4": "Sā “īdisaṁ disvā gatānaṁ kuto vuḍḍhī”ti yānaṁ nivattāpesi. Manussā “yaṁ mayaṁ uyyānaṁ",
  "atk-s0505a0:676_5": "gantvā khajjabhojjādiṁ labheyyāma, tassa no mātaṅgena antarāyo kato”ti kupitā “gaṇhatha",
  "atk-s0505a0:676_6": "caṇḍāla”nti leḍḍūhi paharitvā “mato”ti pāde gahetvā ekamante chaḍḍetvā kacavarena",
  "atk-s0505a0:676_7": "paṭicchādetvā agamaṁsu. So satiṁ paṭilabhitvā uṭṭhāya manusse pucchi – “kiṁ, ayyā,",
  "atk-s0505a0:676_8": "dvāraṁ nāma sabbasādhāraṇaṁ, udāhu brāhmaṇānaṁyeva kata”nti? Manussā āhaṁsu – “sabbesaṁ",
  "atk-s0505a0:676_9": "sādhāraṇa”nti. “Evaṁ sabbasādhāraṇadvārena pavisitvā bhikkhāhārena yāpentaṁ maṁ diṭṭhamaṅgalikāya",
  "atk-s0505a0:676_10": "manussā imaṁ anayabyasanaṁ pāpesu”nti rathikāya rathikaṁ āhiṇḍanto manussānaṁ ārocetvā",
  "atk-s0505a0:676_11": "brāhmaṇassa gharadvāre nipajji – “diṭṭhamaṅgalikaṁ aladdhā na vuṭṭhahissāmī”ti.",
  "atk-s0505a0:677_0": "Brāhmaṇo “gharadvāre mātaṅgo nipanno”ti sutvā “tassa kākaṇikaṁ detha, telena aṅgaṁ",
  "atk-s0505a0:677_1": "makkhetvā gacchatū”ti āha. So taṁ na icchati, “diṭṭhamaṅgalikaṁ aladdhā na vuṭṭhahissāmi”cceva",
  "atk-s0505a0:677_2": "āha. Tato brāhmaṇo “dve kākaṇikāyo detha, kākaṇikāya pūvaṁ khādatu, kākaṇikāya telena",
  "atk-s0505a0:677_3": "aṅgaṁ makkhetvā gacchatū”ti āha. So taṁ na icchati, tatheva vadati. Brāhmaṇo sutvā",
  "atk-s0505a0:677_4": "“māsakaṁ detha, pādaṁ, upaḍḍhakahāpaṇaṁ, kahāpaṇaṁ dve tīṇī”ti yāva sataṁ āṇāpesi.",
  "atk-s0505a0:677_5": "So na icchati, tatheva vadati. Evaṁ yācantānaṁyeva sūriyo atthaṅgato. Atha brāhmaṇī",
  "atk-s0505a0:677_6": "pāsādā oruyha sāṇipākāraṁ parikkhipāpetvā taṁ upasaṅkamitvā yāci – “tāta mātaṅga,",
  "atk-s0505a0:677_7": "diṭṭhamaṅgalikāya aparādhaṁ khama, sahassaṁ gaṇhāhi, dve tīṇī”ti yāva “satasahassaṁ",
  "atk-s0505a0:677_8": "gaṇhāhī”ti āha. So tuṇhībhūto nipajjiyeva.",
  "atk-s0505a0:678_0": "Evaṁ catūhapañcāhe vītivatte bahumpi paṇṇākāraṁ datvā diṭṭhamaṅgalikaṁ alabhantā",
  "atk-s0505a0:678_1": "khattiyakumārādayo mātaṅgassa upakaṇṇake ārocāpesuṁ – “purisā nāma anekānipi saṁvaccharāni",
  "atk-s0505a0:678_2": "vīriyaṁ katvā icchitatthaṁ pāpuṇanti, mā kho tvaṁ nibbijji, addhā dvīhatīhaccayena",
  "atk-s0505a0:678_3": "diṭṭhamaṅgalikaṁ lacchasī”ti. So tuṇhībhūto nipajjiyeva. Atha sattame divase samantā",
  "atk-s0505a0:678_4": "paṭivissakā uṭṭhahitvā “tumhe mātaṅgaṁ vā uṭṭhāpetha, dārikaṁ vā detha, mā amhe sabbe",
  "atk-s0505a0:678_5": "nāsayitthā”ti āhaṁsu. Tesaṁ kira ayaṁ diṭṭhi “yassa gharadvāre evaṁ nipanno caṇḍālo",
  "atk-s0505a0:678_6": "marati, tassa gharena saha samantā sattasattagharavāsino caṇḍālā hontī”ti. Tato diṭṭhamaṅgalikaṁ",
  "atk-s0505a0:678_7": "nīlapaṭapilotikaṁ nivāsāpetvā uḷuṅkakaḷopikādīni datvā paridevamānaṁ tassa santikaṁ",
  "atk-s0505a0:678_8": "netvā “gaṇha dārikaṁ, uṭṭhāya gacchāhī”ti adaṁsu. Sā passe ṭhatvā “uṭṭhāhī”ti āha,",
  "atk-s0505a0:678_9": "so “hatthena maṁ gahetvā uṭṭhāpehī”ti āha. Sā naṁ uṭṭhāpesi. So nisīditvā āha – “mayaṁ",
  "atk-s0505a0:678_10": "antonagare vasituṁ na labhāma, ehi maṁ bahinagare cammakuṭiṁ nehī”ti. Sā naṁ hatthe",
  "atk-s0505a0:678_11": "gahetvā tattha nesi. “Piṭṭhiyaṁ āropetvā”ti jātakabhāṇakā. Netvā cassa sarīraṁ telena",
  "atk-s0505a0:678_12": "makkhetvā, uṇhodakena nhāpetvā, yāguṁ pacitvā adāsi. So “brāhmaṇakaññā ayaṁ mā vinassī”ti",
  "atk-s0505a0:678_13": "jātisambhedaṁ akatvāva aḍḍhamāsamattaṁ balaṁ gahetvā “ahaṁ vanaṁ gacchāmi, ‘aticirāyatī’ti",
  "atk-s0505a0:678_14": "mā tvaṁ ukkaṇṭhī”ti vatvā gharamānusakāni ca “imaṁ mā pamajjitthā”ti āṇāpetvā gharā",
  "atk-s0505a0:678_15": "nikkhamma tāpasapabbajjaṁ pabbajitvā, kasiṇaparikammaṁ katvā, katipāheneva aṭṭha",
  "atk-s0505a0:678_16": "samāpattiyo pañca ca abhiññāyo nibbattetvā “idānāhaṁ diṭṭhamaṅgalikāya manāpo bhavissāmī”ti",
  "atk-s0505a0:678_17": "ākāsenāgantvā nagaradvāre orohitvā diṭṭhamaṅgalikāya santikaṁ pesesi.",
  "atk-s0505a0:679_0": "Sā sutvā “koci maññe mama ñātako pabbajito maṁ dukkhitaṁ ñatvā daṭṭhuṁ āgato bhavissatī”ti",
  "atk-s0505a0:679_1": "cintayamānā gantvā, taṁ ñatvā, pādesu nipatitvā “kissa maṁ anāthaṁ tumhe akatthā”ti",
  "atk-s0505a0:679_2": "āha. Mahāpuriso “mā tvaṁ diṭṭhamaṅgalike dukkhinī ahosi, sakalajambudīpavāsīhi te",
  "atk-s0505a0:679_3": "sakkāraṁ kāressāmī”ti vatvā etadavoca – “gaccha tvaṁ ghosanaṁ karohi – ‘mahābrahmā",
  "atk-s0505a0:679_4": "mama sāmiko na mātaṅgo, so candavimānaṁ bhinditvā sattame divase mama santikaṁ āgamissatī”’ti.",
  "atk-s0505a0:679_5": "Sā āha – “ahaṁ, bhante, brāhmaṇamahāsāladhītā hutvā attano pāpakammena imaṁ caṇḍālabhāvaṁ",
  "atk-s0505a0:679_6": "pattā, na sakkomi evaṁ vattu”nti. Mahāpuriso “na tvaṁ mātaṅgassa ānubhāvaṁ jānāsī”ti",
  "atk-s0505a0:679_7": "vatvā yathā sā saddahati, tathā anekāni pāṭihāriyāni dassetvā tatheva taṁ āṇāpetvā",
  "atk-s0505a0:679_8": "attano vasatiṁ agamāsi. Sā tathā akāsi.",
  "atk-s0505a0:680_0": "Manussā ujjhāyanti hasanti – “kathañhi nāmāyaṁ attano pāpakammena caṇḍālabhāvaṁ patvā",
  "atk-s0505a0:680_1": "puna taṁ mahābrahmānaṁ karissatī”ti. Sā adhimānā eva hutvā divase divase ghosantī",
  "atk-s0505a0:680_2": "nagaraṁ āhiṇḍati “ito chaṭṭhe divase, pañcame, catutthe, tatiye, suve, ajja āgamissatī”ti.",
  "atk-s0505a0:680_3": "Manussā tassā vissatthavācaṁ sutvā “kadāci evampi siyā”ti attano attano gharadvāresu",
  "atk-s0505a0:680_4": "maṇḍapaṁ kārāpetvā, sāṇipākāraṁ sajjetvā, vayappattā dārikāyo alaṅkaritvā “mahābrahmani",
  "atk-s0505a0:680_5": "āgate kaññādānaṁ dassāmā”ti ākāsaṁ ullokentā nisīdiṁsu. Atha mahāpuriso puṇṇamadivase",
  "atk-s0505a0:680_6": "gaganatalaṁ upārūḷhe cande candavimānaṁ phāletvā passato mahājanassa mahābrahmarūpena",
  "atk-s0505a0:680_7": "niggacchi. Mahājano “dve candā jātā”ti atimaññi. Tato anukkamena āgataṁ disvā “saccaṁ",
  "atk-s0505a0:680_8": "diṭṭhamaṅgalikā āha, mahābrahmāva ayaṁ diṭṭhamaṅgalikaṁ dametuṁ pubbe mātaṅgavesenāgacchī”ti",
  "atk-s0505a0:680_9": "niṭṭhaṁ agamāsi. Evaṁ so mahājanena dissamāno diṭṭhamaṅgalikāya vasanaṭṭhāne eva",
  "atk-s0505a0:680_10": "otari. Sā ca tadā utunī ahosi. So tassā nābhiṁ aṅguṭṭhakena parāmasi. Tena phassena",
  "atk-s0505a0:680_11": "gabbho patiṭṭhāsi. Tato naṁ “gabbho te saṇṭhito, puttamhi jāte taṁ nissāya jīvāhī”ti",
  "atk-s0505a0:680_12": "vatvā passato mahājanassa puna candavimānaṁ pāvisi.",
  "atk-s0505a0:681_0": "Brāhmaṇā “diṭṭhamaṅgalikā mahābrahmuno pajāpati amhākaṁ mātā jātā”ti vatvā tato tato",
  "atk-s0505a0:681_1": "āgacchanti. Taṁ sakkāraṁ kātukāmānaṁ manussānaṁ sampīḷanena nagaradvārāni anokāsāni",
  "atk-s0505a0:681_2": "ahesuṁ. Te diṭṭhamaṅgalikaṁ hiraññarāsimhi ṭhapetvā, nhāpetvā, maṇḍetvā, rathaṁ āropetvā,",
  "atk-s0505a0:681_3": "mahāsakkārena nagaraṁ padakkhiṇaṁ kārāpetvā, nagaramajjhe maṇḍapaṁ kārāpetvā, tatra",
  "atk-s0505a0:681_4": "naṁ “mahābrahmuno pajāpatī”ti diṭṭhaṭṭhāne ṭhapetvā vasāpenti “yāvassā patirūpaṁ",
  "atk-s0505a0:681_5": "vasanokāsaṁ karoma, tāva idheva vasatū”ti. Sā maṇḍape eva puttaṁ vijāyi. Taṁ visuddhadivase",
  "atk-s0505a0:681_6": "saddhiṁ puttena sasīsaṁ nhāpetvā maṇḍape jātoti dārakassa “maṇḍabyakumāro”ti nāmaṁ",
  "atk-s0505a0:681_7": "akaṁsu. Tato pabhuti ca naṁ brāhmaṇā “mahābrahmuno putto”ti parivāretvā caranti.",
  "atk-s0505a0:681_8": "Tato anekasatasahassappakārā paṇṇākārā āgacchanti, te brāhmaṇā kumārassārakkhaṁ ṭhapesuṁ,",
  "atk-s0505a0:681_9": "āgatā lahuṁ kumāraṁ daṭṭhuṁ na labhanti.",
  "atk-s0505a0:682_0": "Kumāro anupubbena vuḍḍhimanvāya dānaṁ dātuṁ āraddho. So sālāya sampattānaṁ kapaṇaddhikānaṁ",
  "atk-s0505a0:682_1": "adatvā brāhmaṇānaṁyeva deti. Mahāpuriso “kiṁ mama putto dānaṁ detī”ti āvajjetvā brāhmaṇānaṁyeva",
  "atk-s0505a0:682_2": "dānaṁ dentaṁ disvā “yathā sabbesaṁ dassati, tathā karissāmī”ti cīvaraṁ pārupitvā",
  "atk-s0505a0:682_3": "pattaṁ gahetvā ākāsena āgamma puttassa gharadvāre aṭṭhāsi. Kumāro taṁ disvā “kuto",
  "atk-s0505a0:682_4": "ayaṁ evaṁ virūpaveso vasalo āgato”ti kuddho imaṁ gāthamāha –",
  "atk-s0505a0:683": "“Kuto nu āgacchasi dummavāsī, otallako paṁsupisācakova;",
  "atk-s0505a0:684": "Saṅkāracoḷaṁ paṭimuñca kaṇṭhe, ko re tuvaṁ hosi adakkhiṇeyyo”ti.",
  "atk-s0505a0:685_0": "Brāhmaṇā “gaṇhatha gaṇhathā”ti taṁ gahetvā ākoṭetvā anayabyasanaṁ pāpesuṁ. So ākāsena",
  "atk-s0505a0:685_1": "gantvā bahinagare paccaṭṭhāsi. Devatā kupitā kumāraṁ gale gahetvā uddhaṁpādaṁ adhosiraṁ",
  "atk-s0505a0:685_2": "ṭhapesuṁ. So akkhīhi niggatehi mukhena kheḷaṁ paggharantena gharugharupassāsī dukkhaṁ",
  "atk-s0505a0:685_3": "vedayati. Diṭṭhamaṅgalikā sutvā “koci āgato atthī”ti pucchi. “Āma, pabbajito āgacchī”ti.",
  "atk-s0505a0:685_4": "“Kuhiṁ gato”ti? “Evaṁ gato”ti. Sā tattha gantvā “khamatha, bhante, attano dāsassā”ti",
  "atk-s0505a0:685_5": "yācantī tassa pādamūle bhūmiyā nipajji. Tena ca samayena mahāpuriso piṇḍāya caritvā,",
  "atk-s0505a0:685_6": "yāguṁ labhitvā, taṁ pivanto tattha nisinno hoti, so avasiṭṭhaṁ thokaṁ yāguṁ diṭṭhamaṅgalikāya",
  "atk-s0505a0:685_7": "adāsi. “Gaccha imaṁ yāguṁ udakakumbhiyā āloletvā yesaṁ bhūtavikāro atthi, tesaṁ akkhimukhakaṇṇanāsābilesu",
  "atk-s0505a0:685_8": "āsiñca, sarīrañca paripphosehi, evaṁ nibbikārā bhavissantī”ti. Sā tathā akāsi. Tato",
  "atk-s0505a0:685_9": "kumāre pakatisarīre jāte “ehi, tāta maṇḍabya, taṁ khamāpessāmā”ti puttañca sabbe",
  "atk-s0505a0:685_10": "brāhmaṇe ca tassa pādamūle nikkujjitvā nipajjāpetvā khamāpesi.",
  "atk-s0505a0:686_0": "So “sabbajanassa dānaṁ dātabba”nti ovaditvā, dhammakathaṁ katvā, attano vasanaṭṭhānaṁyeva",
  "atk-s0505a0:686_1": "gantvā, cintesi “itthīsu pākaṭā diṭṭhamaṅgalikā damitā, purisesu pākaṭo maṇḍabyakumāro,",
  "atk-s0505a0:686_2": "idāni ko dametabbo”ti. Tato jātimantatāpasaṁ addasa bandhumatīnagaraṁ nissāya kumbhavatīnadītīre",
  "atk-s0505a0:686_3": "viharantaṁ. So “ahaṁ jātiyā visiṭṭho, aññehi paribhuttodakaṁ na paribhuñjāmī”ti uparinadiyā",
  "atk-s0505a0:686_4": "vasati. Mahāpuriso tassa uparibhāge vāsaṁ kappetvā tassa udakaparibhogavelāyaṁ dantakaṭṭhaṁ",
  "atk-s0505a0:686_5": "khāditvā udake pakkhipi. Tāpaso taṁ udakena vuyhamānaṁ disvā “kenidaṁ khitta”nti",
  "atk-s0505a0:686_6": "paṭisotaṁ gantvā mahāpurisaṁ disvā “ko etthā”ti āha. “Mātaṅgacaṇḍālo, ācariyā”ti.",
  "atk-s0505a0:686_7": "“Apehi, caṇḍāla, mā uparinadiyā vasī”ti. Mahāpuriso “sādhu, ācariyā”ti heṭṭhānadiyā",
  "atk-s0505a0:686_8": "vasati, paṭisotampi dantakaṭṭhaṁ tāpasassa santikaṁ āgacchati. Tāpaso puna gantvā",
  "atk-s0505a0:686_9": "“apehi, caṇḍāla, mā heṭṭhānadiyaṁ vasa, uparinadiyāyeva vasā”ti āha. Mahāpuriso “sādhu,",
  "atk-s0505a0:686_10": "ācariyā”ti tathā akāsi, punapi tatheva ahosi. Tāpaso punapi “tathā karotī”ti duṭṭho",
  "atk-s0505a0:686_11": "mahāpurisaṁ sapi “sūriyassa te uggamanavelāya sattadhā muddhā phalatū”ti. Mahāpurisopi",
  "atk-s0505a0:686_12": "“sādhu, ācariya, ahaṁ pana sūriyuṭṭhānaṁ na demī”ti vatvā sūriyuṭṭhānaṁ nivāresi.",
  "atk-s0505a0:686_13": "Tato ratti na vibhāyati, andhakāro jāto, bhītā bandhumatīvāsino tāpasassa santikaṁ",
  "atk-s0505a0:686_14": "gantvā “atthi nu kho, ācariya, amhākaṁ sotthibhāvo”ti pucchiṁsu. Te hi taṁ “arahā”ti",
  "atk-s0505a0:686_15": "maññanti. So tesaṁ sabbamācikkhi. Te mahāpurisaṁ upasaṅkamitvā “sūriyaṁ, bhante,",
  "atk-s0505a0:686_16": "muñcathā”ti yāciṁsu. Mahāpuriso “yadi tumhākaṁ arahā āgantvā maṁ khamāpeti, muñcāmī”ti āha.",
  "atk-s0505a0:687_0": "Manussā gantvā tāpasaṁ āhaṁsu – “ehi, bhante, mātaṅgapaṇḍitaṁ khamāpehi, mā tumhākaṁ",
  "atk-s0505a0:687_1": "kalahakāraṇā mayaṁ nassimhā”ti. So “nāhaṁ caṇḍālaṁ khamāpemī”ti āha. Manussā “amhe",
  "atk-s0505a0:687_2": "tvaṁ nāsesī”ti taṁ hatthapādesu gahetvā mahāpurisassa santikaṁ nesuṁ. Mahāpuriso",
  "atk-s0505a0:687_3": "“mama pādamūle kucchiyā nipajjitvā khamāpente khamāmī”ti āha. Manussā “evaṁ karohī”ti",
  "atk-s0505a0:687_4": "āhaṁsu. Tāpaso “nāhaṁ caṇḍālaṁ vandāmī”ti. Manussā “tava chandena na vandissasī”ti",
  "atk-s0505a0:687_5": "hatthapādamassugīvādīsu gahetvā mahāpurisassa pādamūle sayāpesuṁ. So “khamāmahaṁ",
  "atk-s0505a0:687_6": "imassa, apicāhaṁ tassevānukampāya sūriyaṁ na muñcāmi, sūriye hi uggatamatte muddhā",
  "atk-s0505a0:687_7": "assa sattadhā phalissatī”ti āha. Manussā “idāni, bhante, kiṁ kātabba”nti āhaṁsu.",
  "atk-s0505a0:687_8": "Mahāpuriso “tena hi imaṁ galappamāṇe udake ṭhapetvā mattikāpiṇḍenassa sīsaṁ paṭicchādetha,",
  "atk-s0505a0:687_9": "sūriyarasmīhi phuṭṭho mattikāpiṇḍo sattadhā phalissati. Tasmiṁ phalite esa aññatra",
  "atk-s0505a0:687_10": "gacchatū”ti āha. Te tāpasaṁ hatthapādādīsu gahetvā tathā akaṁsu. Sūriye muñcitamatte",
  "atk-s0505a0:687_11": "mattikāpiṇḍo sattadhā phalitvā pati, tāpaso bhīto palāyi. Manussā disvā “passatha,",
  "atk-s0505a0:687_12": "bho, samaṇassa ānubhāva”nti dantakaṭṭhapakkhipanamādiṁ katvā sabbaṁ vitthāretvā “natthi",
  "atk-s0505a0:687_13": "īdiso samaṇo”ti tasmiṁ pasīdiṁsu. Tato pabhuti sakalajambudīpe khattiyabrāhmaṇādayo",
  "atk-s0505a0:687_14": "gahaṭṭhapabbajitā mātaṅgapaṇḍitassa upaṭṭhānaṁ agamaṁsu. So yāvatāyukaṁ ṭhatvā kāyassa",
  "atk-s0505a0:687_15": "bhedā brahmaloke uppajji. Tenāha bhagavā “tadamināpi jānātha…pe… brahmalokūpapattiyā”ti.",
  "atk-s0505a0:688_0": "140-141. Evaṁ “na jaccā vasalo hoti, kammunā vasalo hotī”ti sādhetvā idāni “na jaccā",
  "atk-s0505a0:688_1": "hoti brāhmaṇo, kammunā hoti brāhmaṇo”ti etaṁ sādhetuṁ āha “ajjhāyakakule jātā …pe…",
  "atk-s0505a0:688_2": "duggatyā garahāyavā”ti. Tattha ajjhāyakakule jātāti mantajjhāyake brāhmaṇakule jātā.",
  "atk-s0505a0:688_3": "“Ajjhāyakākuḷe jātā”tipi pāṭho. Mantānaṁ ajjhāyake anupakuṭṭhe ca brāhmaṇakule jātāti",
  "atk-s0505a0:688_4": "attho. Mantā bandhavā etesanti mantabandhavā. Vedabandhū vedapaṭissaraṇāti vuttaṁ",
  "atk-s0505a0:688_5": "hoti. Te ca pāpesu kammesu abhiṇhamupadissareti te evaṁ kule jātā mantabandhavā ca",
  "atk-s0505a0:688_6": "samānāpi yadi pāṇātipātādīsu pāpakammesu punappunaṁ upadissanti, atha diṭṭheva dhamme",
  "atk-s0505a0:688_7": "gārayhā samparāye ca duggati te evamupadissamānā imasmiṁyeva attabhāve mātāpitūhipi",
  "atk-s0505a0:688_8": "“nayime amhākaṁ puttā, dujjātā ete kulassa aṅgārabhūtā, nikkaḍḍhatha ne”ti, brāhmaṇehipi",
  "atk-s0505a0:688_9": "“gahapatikā ete, na ete brāhmaṇā, mā nesaṁ saddhayaññathālipākādīsu pavesaṁ detha,",
  "atk-s0505a0:688_10": "mā nehi saddhiṁ sallapathā”ti, aññehipi manussehi “pāpakammantā ete, na ete brāhmaṇā”ti",
  "atk-s0505a0:688_11": "evaṁ gārayhā honti. Samparāye ca nesaṁ duggati nirayādibhedā, duggati etesaṁ paraloke",
  "atk-s0505a0:688_12": "hotīti attho. Samparāye vātipi pāṭho. Paraloke etesaṁ dukkhassa gati duggati, dukkhappattiyeva",
  "atk-s0505a0:688_13": "hotīti attho. Na ne jāti nivāreti, duggatyā garahāya vāti sā tathā ukkaṭṭhāpi yaṁ",
  "atk-s0505a0:688_14": "tvaṁ sārato paccesi, jāti ete pāpakammesu padissante brāhmaṇe “samparāye ca duggatī”ti",
  "atk-s0505a0:688_15": "ettha vuttappakārāya duggatiyā vā, “diṭṭheva dhamme gārayhā”ti ettha vuttappakārāya",
  "atk-s0505a0:688_16": "garahāya vā na nivāreti.",
  "atk-s0505a0:689_0": "142. Evaṁ bhagavā ajjhāyakakule jātānampi brāhmaṇānaṁ gārayhādikammavasena diṭṭheva",
  "atk-s0505a0:689_1": "dhamme patitabhāvaṁ dīpento duggatigamanena ca samparāye brāhmaṇajātiyā abhāvaṁ dīpento",
  "atk-s0505a0:689_2": "“na jaccā hoti brāhmaṇo, kammunā hoti brāhmaṇo”ti etampi atthaṁ sādhetvā idāni duvidhampi",
  "atk-s0505a0:689_3": "atthaṁ nigamento āha, evaṁ brāhmaṇa –",
  "atk-s0505a0:690": "“Na jaccā vasalo hoti, na jaccā hoti brāhmaṇo;",
  "atk-s0505a0:691": "Kammunā vasalo hoti, kammunā hoti brāhmaṇo”ti.",
  "atk-s0505a0:692_0": "Sesaṁ kasibhāradvājasutte vuttanayameva. Visesato vā ettha nikkujjitaṁ vātiādīnaṁ",
  "atk-s0505a0:692_1": "evaṁ yojanā veditabbā – yathā koci nikkujjitaṁ vā ukkujjeyya, evaṁ maṁ kammavimukhaṁ",
  "atk-s0505a0:692_2": "jātivāde patitaṁ “jātiyā brāhmaṇavasalabhāvo hotī”ti diṭṭhito vuṭṭhāpentena, yathā",
  "atk-s0505a0:692_3": "paṭicchannaṁ vivareyya, evaṁ jātivādapaṭicchannaṁ kammavādaṁ vivarantena, yathā mūḷhassa",
  "atk-s0505a0:692_4": "maggaṁ ācikkheyya, evaṁ brāhmaṇavasalabhāvassa asambhinnaujumaggaṁ ācikkhantena,",
  "atk-s0505a0:692_5": "yathā andhakāre vā telapajjotaṁ dhāreyya, evaṁ mātaṅgādinidassanapajjotadhāraṇena",
  "atk-s0505a0:692_6": "mayhaṁ bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-s0505a0:693": "Paramatthajotikāya khuddaka-aṭṭhakathāya",
  "atk-s0505a0:694": "Suttanipāta-aṭṭhakathāya aggikabhāradvājasuttavaṇṇanā niṭṭhitā.",
  "atk-s0505a0:695": "8. Mettasuttavaṇṇanā",
  "atk-s0505a0:696_0": "Karaṇīyamatthakusalenāti mettasuttaṁ. Kā uppatti? Himavantapassato kira devatāhi",
  "atk-s0505a0:696_1": "ubbāḷhā bhikkhū bhagavato santikaṁ sāvatthiṁ āgacchiṁsu. Tesaṁ bhagavā parittatthāya",
  "atk-s0505a0:696_2": "kammaṭṭhānatthāya ca imaṁ suttaṁ abhāsi. Ayaṁ tāva saṅkhepo.",
  "atk-s0505a0:697_0": "Ayaṁ pana vitthāro – ekaṁ samayaṁ bhagavā sāvatthiyaṁ viharati upakaṭṭhāya vassūpanāyikāya.",
  "atk-s0505a0:697_1": "Tena kho pana samayena sambahulā nānāverajjakā bhikkhū bhagavato santike kammaṭṭhānaṁ",
  "atk-s0505a0:697_2": "gahetvā tattha tattha vassaṁ upagantukāmā bhagavantaṁ upasaṅkamanti. Tatra sudaṁ",
  "atk-s0505a0:697_3": "bhagavā rāgacaritānaṁ saviññāṇakāviññāṇakavasena ekādasavidhaṁ asubhakammaṭṭhānaṁ,",
  "atk-s0505a0:697_4": "dosacaritānaṁ catubbidhaṁ mettādikammaṭṭhānaṁ, mohacaritānaṁ maraṇassatikammaṭṭhānādīni,",
  "atk-s0505a0:697_5": "vitakkacaritānaṁ ānāpānassatipathavīkasiṇādīni, saddhācaritānaṁ buddhānussatikammaṭṭhānādīni,",
  "atk-s0505a0:697_6": "buddhicaritānaṁ catudhātuvavatthanādīnīti iminā nayena caturāsītisahassappabhedacaritānukūlāni",
  "atk-s0505a0:697_7": "kammaṭṭhānāni katheti.",
  "atk-s0505a0:698_0": "Atha kho pañcamattāni bhikkhusatāni bhagavato santike kammaṭṭhānaṁ uggahetvā sappāyasenāsanañca",
  "atk-s0505a0:698_1": "gocaragāmañca pariyesamānāni anupubbena gantvā paccante himavantena saddhiṁ ekābaddhaṁ",
  "atk-s0505a0:698_2": "nīlakācamaṇisannibhasilātalaṁ sītalaghanacchāyanīlavanasaṇḍamaṇḍitaṁ muttātalarajatapaṭṭasadisavālukākiṇṇabhūmibhāgaṁ",
  "atk-s0505a0:698_3": "sucisātasītalajalāsayaparivāritaṁ pabbatamaddasaṁsu. Atha kho te bhikkhū tatthekarattiṁ",
  "atk-s0505a0:698_4": "vasitvā pabhātāya rattiyā sarīraparikammaṁ katvā tassa avidūre aññataraṁ gāmaṁ piṇḍāya",
  "atk-s0505a0:698_5": "pavisiṁsu. Gāmo ghananivesasanniviṭṭhakulasahassayutto, manussā cettha saddhā pasannā,",
  "atk-s0505a0:698_6": "te paccante pabbajitadassanassa dullabhatāya bhikkhū disvā eva pītisomanassajātā",
  "atk-s0505a0:698_7": "hutvā te bhikkhū bhojetvā “idheva, bhante, temāsaṁ vasathā”ti yācitvā pañcapadhānakuṭisatāni",
  "atk-s0505a0:698_8": "kārāpetvā tattha mañcapīṭhapānīyaparibhojanīyaghaṭādīni sabbūpakaraṇāni paṭiyādesuṁ.",
  "atk-s0505a0:699_0": "Bhikkhū dutiyadivase aññaṁ gāmaṁ piṇḍāya pavisiṁsu. Tatthāpi manussā tatheva upaṭṭhahitvā",
  "atk-s0505a0:699_1": "vassāvāsaṁ yāciṁsu. Bhikkhū “asati antarāye”ti adhivāsetvā taṁ vanasaṇḍaṁ pavisitvā",
  "atk-s0505a0:699_2": "sabbarattindivaṁ āraddhavīriyā hutvā yāmagaṇḍikaṁ koṭṭetvā yonisomanasikārabahulā",
  "atk-s0505a0:699_3": "viharantā rukkhamūlāni upagantvā nisīdiṁsu. Sīlavantānaṁ bhikkhūnaṁ tejena vihatatejā",
  "atk-s0505a0:699_4": "rukkhadevatā attano attano vimānā oruyha dārake gahetvā ito cito ca vicaranti. Seyyathāpi",
  "atk-s0505a0:699_5": "nāma rājūhi vā rājamahāmattehi vā gāmakāvāsaṁ gatehi gāmavāsīnaṁ gharesu okāse gahite",
  "atk-s0505a0:699_6": "gharamānusakā gharā nikkhamitvā aññatra vasantā “kadā nu kho gamissantī”ti dūrato",
  "atk-s0505a0:699_7": "olokenti; evameva devatā attano attano vimānāni chaḍḍetvā ito cito ca vicarantiyo",
  "atk-s0505a0:699_8": "dūratova olokenti – “kadā nu kho bhadantā gamissantī”ti. Tato evaṁ samacintesuṁ “paṭhamavassūpagatā",
  "atk-s0505a0:699_9": "bhikkhū avassaṁ temāsaṁ vasissanti. Mayaṁ pana tāva ciraṁ dārake gahetvā okkamma",
  "atk-s0505a0:699_10": "vasituṁ na sakkhissāma. Handa mayaṁ bhikkhūnaṁ bhayānakaṁ ārammaṇaṁ dassemā”ti. Tā",
  "atk-s0505a0:699_11": "rattiṁ bhikkhūnaṁ samaṇadhammakaraṇavelāya bhiṁsanakāni yakkharūpāni nimminitvā purato",
  "atk-s0505a0:699_12": "purato tiṭṭhanti, bheravasaddañca karonti. Bhikkhūnaṁ tāni rūpāni passantānaṁ tañca",
  "atk-s0505a0:699_13": "saddaṁ suṇantānaṁ hadayaṁ phandi, dubbaṇṇā ca ahesuṁ uppaṇḍupaṇḍukajātā. Tena te",
  "atk-s0505a0:699_14": "cittaṁ ekaggaṁ kātuṁ nāsakkhiṁsu. Tesaṁ anekaggacittānaṁ bhayena ca punappunaṁ saṁviggānaṁ",
  "atk-s0505a0:699_15": "sati sammussi. Tato nesaṁ muṭṭhassatīnaṁ duggandhāni ārammaṇāni payojesuṁ. Tesaṁ",
  "atk-s0505a0:699_16": "tena duggandhena nimmathiyamānamiva matthaluṅgaṁ ahosi, bāḷhā sīsavedanā uppajjiṁsu,",
  "atk-s0505a0:699_17": "na ca taṁ pavattiṁ aññamaññassa ārocesuṁ.",
  "atk-s0505a0:700_0": "Athekadivasaṁ saṅghattherassa upaṭṭhānakāle sabbesu sannipatitesu saṅghatthero pucchi",
  "atk-s0505a0:700_1": "– “tumhākaṁ, āvuso, imaṁ vanasaṇḍaṁ paviṭṭhānaṁ katipāhaṁ ativiya parisuddho chavivaṇṇo",
  "atk-s0505a0:700_2": "ahosi pariyodāto, vippasannāni ca indriyāni etarahi panattha kisā dubbaṇṇā uppaṇḍupaṇḍukajātā,",
  "atk-s0505a0:700_3": "kiṁ vo idha asappāya”nti? Tato eko bhikkhu āha – “ahaṁ, bhante, rattiṁ īdisañca īdisañca",
  "atk-s0505a0:700_4": "bheravārammaṇaṁ passāmi ca suṇāmi ca, īdisañca gandhaṁ ghāyāmi, tena me cittaṁ na",
  "atk-s0505a0:700_5": "samādhiyatī”ti. Eteneva upāyena sabbe taṁ pavattiṁ ārocesuṁ. Saṅghatthero āha – “bhagavatā",
  "atk-s0505a0:700_6": "āvuso dve vassūpanāyikā paññattā, amhākañca idaṁ senāsanaṁ asappāyaṁ, āyāmāvuso bhagavato",
  "atk-s0505a0:700_7": "santikaṁ, gantvā aññaṁ sappāyaṁ senāsanaṁ pucchāmā”ti. “Sādhu bhante”ti te bhikkhū",
  "atk-s0505a0:700_8": "therassa paṭissuṇitvā sabbe senāsanaṁ saṁsāmetvā pattacīvaramādāya anupalittattā",
  "atk-s0505a0:700_9": "kulesu kañci anāmantetvā eva yena sāvatthi tena cārikaṁ pakkamiṁsu. Anupubbena sāvatthiṁ",
  "atk-s0505a0:700_10": "gantvā bhagavato santikaṁ agamiṁsu.",
  "atk-s0505a0:701_0": "Bhagavā te bhikkhū disvā etadavoca – “na, bhikkhave, antovassaṁ cārikā caritabbāti",
  "atk-s0505a0:701_1": "mayā sikkhāpadaṁ paññattaṁ, kissa tumhe cārikaṁ carathā”ti. Te bhagavato sabbaṁ ārocesuṁ.",
  "atk-s0505a0:701_2": "Bhagavā āvajjento sakalajambudīpe antamaso catuppādapīṭhakaṭṭhānamattampi tesaṁ sappāyaṁ",
  "atk-s0505a0:701_3": "senāsanaṁ nāddasa. Atha te bhikkhū āha – “na, bhikkhave, tumhākaṁ aññaṁ sappāyaṁ",
  "atk-s0505a0:701_4": "senāsanaṁ atthi, tattheva tumhe viharantā āsavakkhayaṁ pāpuṇeyyātha. Gacchatha, bhikkhave,",
  "atk-s0505a0:701_5": "tameva senāsanaṁ upanissāya viharatha. Sace pana devatāhi abhayaṁ icchatha, imaṁ",
  "atk-s0505a0:701_6": "parittaṁ uggaṇhatha, etañhi vo parittañca kammaṭṭhānañca bhavissatī”ti imaṁ suttamabhāsi.",
  "atk-s0505a0:702_0": "Apare panāhu – “gacchatha, bhikkhave, tameva senāsanaṁ upanissāya viharathā”ti idañca",
  "atk-s0505a0:702_1": "vatvā bhagavā āha – “apica kho āraññakena pariharaṇaṁ ñātabbaṁ. Seyyathidaṁ – sāyaṁpātaṁ",
  "atk-s0505a0:702_2": "karaṇavasena dve mettā, dve parittā, dve asubhā, dve maraṇassatī aṭṭha mahāsaṁvegavatthusamāvajjanañca.",
  "atk-s0505a0:702_3": "Aṭṭha mahāsaṁvegavatthūni nāma jāti jarā byādhi maraṇaṁ cattāri apāyadukkhānīti.",
  "atk-s0505a0:702_4": "Atha vā jātijarābyādhimaraṇāni cattāri, apāyadukkhaṁ pañcamaṁ, atīte vaṭṭamūlakaṁ",
  "atk-s0505a0:702_5": "dukkhaṁ, anāgate vaṭṭamūlakaṁ dukkhaṁ, paccuppanne āhārapariyeṭṭhimūlakaṁ dukkha”nti.",
  "atk-s0505a0:702_6": "Evaṁ bhagavā pariharaṇaṁ ācikkhitvā tesaṁ bhikkhūnaṁ mettatthañca parittatthañca",
  "atk-s0505a0:702_7": "vipassanāpādakajhānatthañca imaṁ suttaṁ abhāsīti.",
  "atk-s0505a0:703_0": "143. Tattha karaṇīyamatthakusalenāti imissā paṭhamagāthāya tāva ayaṁ padavaṇṇanā",
  "atk-s0505a0:703_1": "– karaṇīyanti kātabbaṁ, karaṇārahanti attho. Atthoti paṭipadā, yaṁ vā kiñci attano",
  "atk-s0505a0:703_2": "hitaṁ, taṁ sabbaṁ araṇīyato atthoti vuccati, araṇīyato nāma upagantabbato. Atthe",
  "atk-s0505a0:703_3": "kusalena atthakusalena, atthachekenāti vuttaṁ hoti. Yanti aniyamitapaccattaṁ. Nti",
  "atk-s0505a0:703_4": "niyamitaupayogaṁ. Ubhayampi vā yaṁ tanti paccattavacanaṁ. Santaṁ padanti upayogavacanaṁ.",
  "atk-s0505a0:703_5": "Tattha lakkhaṇato santaṁ, pattabbato padaṁ, nibbānassetaṁ adhivacanaṁ. Abhisameccāti",
  "atk-s0505a0:703_6": "abhisamāgantvā. Sakkotīti sakko, samattho paṭibaloti vuttaṁ hoti. Ujūti ajjavayutto.",
  "atk-s0505a0:703_7": "Suṭṭhu ujūti suhuju. Sukhaṁ vaco asminti suvaco. Assāti bhaveyya. Mudūti maddavayutto.",
  "atk-s0505a0:703_8": "Na atimānīti anatimānī.",
  "atk-s0505a0:704_0": "Ayaṁ panettha atthavaṇṇanā – karaṇīyamatthakusalena yanta santaṁ padaṁ abhisameccāti.",
  "atk-s0505a0:704_1": "Ettha tāva atthi karaṇīyaṁ, atthi akaraṇīyaṁ. Tattha saṅkhepato sikkhattayaṁ karaṇīyaṁ,",
  "atk-s0505a0:704_2": "sīlavipatti, diṭṭhivipatti, ācāravipatti, ājīvavipattīti evamādi akaraṇīyaṁ. Tathā",
  "atk-s0505a0:704_3": "atthi atthakusalo, atthi anatthakusalo.",
  "atk-s0505a0:705_0": "Tattha yo imasmiṁ sāsane pabbajitvā na attānaṁ sammā payojeti, khaṇḍasīlo hoti, ekavīsatividhaṁ",
  "atk-s0505a0:705_1": "anesanaṁ nissāya jīvikaṁ kappeti. Seyyathidaṁ – veḷudānaṁ, pattadānaṁ, pupphadānaṁ,",
  "atk-s0505a0:705_2": "phaladānaṁ, dantakaṭṭhadānaṁ, mukhodakadānaṁ, sinānadānaṁ, cuṇṇadānaṁ, mattikādānaṁ,",
  "atk-s0505a0:705_3": "cāṭukamyataṁ, muggasūpyataṁ, pāribhaṭutaṁ, jaṅghapesaniyaṁ, vejjakammaṁ, dūtakammaṁ,",
  "atk-s0505a0:705_4": "pahiṇagamanaṁ, piṇḍapaṭipiṇḍadānānuppadānaṁ, vatthuvijjaṁ, nakkhattavijjaṁ, aṅgavijjanti.",
  "atk-s0505a0:705_5": "Chabbidhe ca agocare carati. Seyyathidaṁ – vesiyagocare vidhavāthullakumārikapaṇḍakabhikkhunipānāgāragocareti.",
  "atk-s0505a0:705_6": "Saṁsaṭṭho ca viharati rājūhi rājamahāmattehi titthiyehi titthiyasāvakehi ananulomikena",
  "atk-s0505a0:705_7": "gihisaṁsaggena. Yāni vā pana tāni kulāni asaddhāni appasannāni anopānabhūtāni akkosakaparibhāsakāni",
  "atk-s0505a0:705_8": "anatthakāmāni ahitaaphāsukaayogakkhemakāmāni bhikkhūnaṁ…pe… upāsikānaṁ, tathārūpāni",
  "atk-s0505a0:705_9": "kulāni sevati bhajati payirupāsati. Ayaṁ anatthakusalo.",
  "atk-s0505a0:706_0": "Yo pana imasmiṁ sāsane pabbajitvā attānaṁ sammā payojeti, anesanaṁ pahāya catupārisuddhisīle",
  "atk-s0505a0:706_1": "patiṭṭhātukāmo saddhāsīsena pātimokkhasaṁvaraṁ, satisīsena indriyasaṁvaraṁ, vīriyasīsena",
  "atk-s0505a0:706_2": "ājīvapārisuddhiṁ, paññāsīsena paccayapaṭisevanaṁ pūreti ayaṁ atthakusalo.",
  "atk-s0505a0:707_0": "Yo vā sattāpattikkhandhasodhanavasena pātimokkhasaṁvaraṁ, chadvāre ghaṭṭitārammaṇesu",
  "atk-s0505a0:707_1": "abhijjhādīnaṁ anuppattivasena indriyasaṁvaraṁ, anesanaparivajjanavasena viññupasatthabuddhabuddhasāvakavaṇṇitapaccayapaṭisevanena",
  "atk-s0505a0:707_2": "ca ājīvapārisuddhiṁ, yathāvuttapaccavekkhaṇavasena paccayapaṭisevanaṁ, catuiriyāpathaparivattane",
  "atk-s0505a0:707_3": "sātthakādīnaṁ paccavekkhaṇavasena sampajaññañca sodheti, ayampi atthakusalo.",
  "atk-s0505a0:708_0": "Yo vā yathā ūsodakaṁ paṭicca saṁkiliṭṭhaṁ vatthaṁ pariyodāyati, chārikaṁ paṭicca",
  "atk-s0505a0:708_1": "ādāso, ukkāmukhaṁ paṭicca jātarūpaṁ, tathā ñāṇaṁ paṭicca sīlaṁ vodāyatīti ñatvā ñāṇodakena",
  "atk-s0505a0:708_2": "dhovanto sīlaṁ pariyodāpeti. Yathā ca kikī sakuṇikā aṇḍaṁ, camarīmigo vāladhiṁ, ekaputtikā",
  "atk-s0505a0:708_3": "nārī piyaṁ ekaputtakaṁ, ekanayano puriso taṁ ekanayanaṁ rakkhati, tathā ativiya appamatto",
  "atk-s0505a0:708_4": "attano sīlakkhandhaṁ rakkhati, sāyaṁpātaṁ paccavekkhamāno aṇumattampi vajjaṁ na passati, ayampi atthakusalo.",
  "atk-s0505a0:709_0": "Yo vā pana avippaṭisārakarasīle patiṭṭhāya kilesavikkhambhanapaṭipadaṁ paggaṇhāti,",
  "atk-s0505a0:709_1": "taṁ paggahetvā kasiṇaparikammaṁ karoti, kasiṇaparikammaṁ katvā samāpattiyo nibbatteti,",
  "atk-s0505a0:709_2": "ayampi atthakusalo. Yo vā pana samāpattito vuṭṭhāya saṅkhāre sammasitvā arahattaṁ",
  "atk-s0505a0:709_3": "pāpuṇāti, ayaṁ atthakusalānaṁ aggo.",
  "atk-s0505a0:710_0": "Tattha ye ime yāva avippaṭisārakarasīle patiṭṭhānena, yāva vā kilesavikkhambhanapaṭipadāya",
  "atk-s0505a0:710_1": "paggahaṇena maggaphalena vaṇṇitā atthakusalā, te imasmiṁ atthe atthakusalāti adhippetā.",
  "atk-s0505a0:710_2": "Tathāvidhā ca te bhikkhū. Tena bhagavā te bhikkhū sandhāya ekapuggalādhiṭṭhānāya",
  "atk-s0505a0:710_3": "desanāya “karaṇīyamatthakusalenā”ti āha.",
  "atk-s0505a0:711_0": "Tato “kiṁ karaṇīya”nti tesaṁ sañjātakaṅkhānaṁ āha “yanta santaṁ padaṁ abhisameccā”ti.",
  "atk-s0505a0:711_1": "Ayamettha adhippāyo – taṁ buddhānubuddhehi vaṇṇitaṁ santaṁ nibbānapadaṁ paṭivedhavasena",
  "atk-s0505a0:711_2": "abhisamecca viharitukāmena yaṁ karaṇīyanti. Ettha ca yanti imassa gāthāpādassa ādito",
  "atk-s0505a0:711_3": "vuttameva karaṇīyanti. Adhikārato anuvattati taṁ santaṁ padaṁ abhisameccāti. Ayaṁ",
  "atk-s0505a0:711_4": "pana yasmā sāvasesapāṭho attho, tasmā “viharitukāmenā”ti vuttanti veditabbaṁ.",
  "atk-s0505a0:712_0": "Atha vā santaṁ padaṁ abhisameccāti anussavādivasena lokiyapaññāya nibbānapadaṁ santanti",
  "atk-s0505a0:712_1": "ñatvā taṁ adhigantukāmena yantaṁ karaṇīyanti adhikārato anuvattati, taṁ karaṇīyamatthakusalenāti",
  "atk-s0505a0:712_2": "evampettha adhippāyo veditabbo. Atha vā “karaṇīyamatthakusalenā”ti vutte “ki”nti",
  "atk-s0505a0:712_3": "cintentānaṁ āha “yanta santaṁ padaṁ abhisameccā”ti. Tassevaṁ adhippāyo veditabbo",
  "atk-s0505a0:712_4": "– lokiyapaññāya santaṁ padaṁ abhisamecca yaṁ karaṇīyaṁ, tanti. Yaṁ kātabbaṁ, taṁ",
  "atk-s0505a0:712_5": "karaṇīyaṁ, karaṇārahameva tanti vuttaṁ hoti.",
  "atk-s0505a0:713_0": "Kiṁ pana tanti? Kimaññaṁ siyā aññatra tadadhigamūpāyato. Kāmañcetaṁ karaṇārahatthena",
  "atk-s0505a0:713_1": "sikkhattayadīpakena ādipadeneva vuttaṁ. Tathā hi tassa atthavaṇṇanāyaṁ avocumhā “atthi",
  "atk-s0505a0:713_2": "karaṇīyaṁ atthi akaraṇīyaṁ. Tattha saṅkhepato sikkhattayaṁ karaṇīya”nti. Atisaṅkhepadesitattā",
  "atk-s0505a0:713_3": "pana tesaṁ bhikkhūnaṁ kehici viññātaṁ, kehici na viññātaṁ. Tato yehi na viññātaṁ,",
  "atk-s0505a0:713_4": "tesaṁ viññāpanatthaṁ yaṁ visesato āraññakena bhikkhunā kātabbaṁ, taṁ vitthārento",
  "atk-s0505a0:713_5": "“sakko ujū ca suhujū ca, suvaco cassa mudu anatimānī”ti imaṁ tāva upaḍḍhagāthaṁ āha.",
  "atk-s0505a0:714_0": "Kiṁ vuttaṁ hoti? Santaṁ padaṁ abhisamecca viharitukāmo lokiyapaññāya vā taṁ abhisamecca",
  "atk-s0505a0:714_1": "tadadhigamāya paṭipajjamāno āraññako bhikkhu dutiyacatutthapadhāniyaṅgasamannāgamena",
  "atk-s0505a0:714_2": "kāye ca jīvite ca anapekkho hutvā saccapaṭivedhāya paṭipajjituṁ sakko assa, tathā",
  "atk-s0505a0:714_3": "kasiṇaparikammavattasamādānādīsu, attano pattacīvarapaṭisaṅkharaṇādīsu ca yāni tāni",
  "atk-s0505a0:714_4": "sabrahmacārīnaṁ uccāvacāni kiṁ karaṇīyāni, tesu aññesu ca evarūpesu sakko assa dakkho",
  "atk-s0505a0:714_5": "analaso samattho. Sakko hontopi ca tatiyapadhāniyaṅgasamannāgamena uju assa. Uju",
  "atk-s0505a0:714_6": "hontopi ca sakiṁ ujubhāvena santosaṁ anāpajjitvā yāvajīvaṁ punappunaṁ asithilakaraṇena",
  "atk-s0505a0:714_7": "suṭṭhutaraṁ uju assa. Asaṭhatāya vā uju, amāyāvitāya suhuju. Kāyavacīvaṅkappahānena",
  "atk-s0505a0:714_8": "vā uju, manovaṅkappahānena suhuju. Asantaguṇassa vā anāvikaraṇena uju, asantaguṇena",
  "atk-s0505a0:714_9": "uppannassa lābhassa anadhivāsanena suhuju. Evaṁ ārammaṇalakkhaṇūpanijjhānehi purimadvayatatiyasikkhāhi",
  "atk-s0505a0:714_10": "payogāsayasuddhīhi ca uju ca suhuju ca assa.",
  "atk-s0505a0:715_0": "Na kevalañca uju ca suhuju ca, apica pana subbaco ca assa. Yo hi puggalo “idaṁ na",
  "atk-s0505a0:715_1": "kātabba”nti vutto “kiṁ te diṭṭhaṁ, kiṁ te sutaṁ, ko me hutvā vadasi, kiṁ upajjhāyo",
  "atk-s0505a0:715_2": "ācariyo sandiṭṭho sambhatto vā”ti vadati, tuṇhībhāvena vā taṁ viheṭheti, sampaṭicchitvā",
  "atk-s0505a0:715_3": "vā na tathā karoti, so visesādhigamassa dūre hoti. Yo pana ovadiyamāno “sādhu, bhante,",
  "atk-s0505a0:715_4": "suṭṭhu vuttaṁ, attano vajjaṁ nāma duddasaṁ hoti, punapi maṁ evarūpaṁ disvā vadeyyātha",
  "atk-s0505a0:715_5": "anukampaṁ upādāya, cirassaṁ me tumhākaṁ santikā ovādo laddho”ti vadati, yathānusiṭṭhañca",
  "atk-s0505a0:715_6": "paṭipajjati, so visesādhigamassa avidūre hoti. Tasmā evaṁ parassa vacanaṁ sampaṭicchitvā",
  "atk-s0505a0:715_7": "karonto subbaco ca assa.",
  "atk-s0505a0:716_0": "Yathā ca suvaco, evaṁ mudu assa. Mudūti gahaṭṭhehi dūtagamanappahiṇagamanādīsu niyuñjiyamāno",
  "atk-s0505a0:716_1": "tattha mudubhāvaṁ akatvā thaddho hutvā vattapaṭipattiyaṁ sakalabrahmacariye ca mudu",
  "atk-s0505a0:716_2": "assa suparikammakatasuvaṇṇaṁ viya tattha tattha viniyogakkhamo. Atha vā mudūti abhākuṭiko",
  "atk-s0505a0:716_3": "uttānamukho sukhasambhāso paṭisanthāravutti sutitthaṁ viya sukhāvagāho assa. Na kevalañca",
  "atk-s0505a0:716_4": "mudu, apica pana anatimānī assa, jātigottādīhi atimānavatthūhi pare nātimaññeyya,",
  "atk-s0505a0:716_5": "sāriputtatthero viya caṇḍālakumārakasamena cetasā vihareyyāti.",
  "atk-s0505a0:717_0": "144. Evaṁ bhagavā santaṁ padaṁ abhisamecca viharitukāmassa tadadhigamāya vā paṭipajjamānassa",
  "atk-s0505a0:717_1": "visesato āraññakassa bhikkhuno ekaccaṁ karaṇīyaṁ vatvā puna tatuttaripi vattukāmo",
  "atk-s0505a0:717_2": "“santussako cā”ti dutiyaṁ gāthamāha.",
  "atk-s0505a0:718_0": "Tattha “santuṭṭhī ca kataññutā”ti ettha vuttappabhedena dvādasavidhena santosena",
  "atk-s0505a0:718_1": "santussatīti santussako. Atha vā tussatīti tussako, sakena tussako, santena tussako,",
  "atk-s0505a0:718_2": "samena tussakoti santussako. Tattha sakaṁ nāma “piṇḍiyālopabhojanaṁ nissāyā”ti evaṁ",
  "atk-s0505a0:718_3": "upasampadamāḷake uddiṭṭhaṁ attanā ca sampaṭicchitaṁ catupaccayajātaṁ. Tena sundarena",
  "atk-s0505a0:718_4": "vā asundarena vā sakkaccaṁ vā asakkaccaṁ vā dinnena paṭiggahaṇakāle paribhogakāle",
  "atk-s0505a0:718_5": "ca vikāramadassetvā yāpento “sakena tussako”ti vuccati. Santaṁ nāma yaṁ laddhaṁ hoti",
  "atk-s0505a0:718_6": "attano vijjamānaṁ, tena santeneva tussanto tato paraṁ na patthento atricchataṁ pajahanto",
  "atk-s0505a0:718_7": "“santena tussako”ti vuccati. Samaṁ nāma iṭṭhāniṭṭhesu anunayapaṭighappahānaṁ. Tena",
  "atk-s0505a0:718_8": "samena sabbārammaṇesu tussanto “samena tussako”ti vuccati.",
  "atk-s0505a0:719_0": "Sukhena bharīyatīti subharo, suposoti vuttaṁ hoti. Yo hi bhikkhu sālimaṁsodanādīnaṁ",
  "atk-s0505a0:719_1": "patte pūretvā dinnepi dummukhabhāvaṁ anattamanabhāvameva ca dasseti, tesaṁ vā sammukhāva",
  "atk-s0505a0:719_2": "taṁ piṇḍapātaṁ “kiṁ tumhehi dinna”nti apasādento sāmaṇeragahaṭṭhādīnaṁ deti, esa",
  "atk-s0505a0:719_3": "dubbharo. Etaṁ disvā manussā dūratova parivajjenti “dubbharo bhikkhu na sakkā positu”nti.",
  "atk-s0505a0:719_4": "Yo pana yaṁkiñci lūkhaṁ vā paṇītaṁ vā appaṁ vā bahuṁ vā labhitvā attamano vippasannamukho",
  "atk-s0505a0:719_5": "hutvā yāpeti, esa subharo. Etaṁ disvā manussā ativiya vissatthā honti – “amhākaṁ",
  "atk-s0505a0:719_6": "bhadanto subharo thokathokenapi tussati, mayameva naṁ posessāmā”ti paṭiññaṁ katvā",
  "atk-s0505a0:719_7": "posenti. Evarūpo idha subharoti adhippeto.",
  "atk-s0505a0:720_0": "Appaṁ kiccamassāti appakicco, na kammārāmatābhassārāmatāsaṅgaṇikārāmatādianekakiccabyāvaṭo.",
  "atk-s0505a0:720_1": "Atha vā sakalavihāre navakammasaṅghabhogasāmaṇeraārāmikavosāsanādikiccavirahito,",
  "atk-s0505a0:720_2": "attano kesanakhacchedanapattacīvaraparikammādiṁ katvā samaṇadhammakiccaparo hotīti vuttaṁ hoti.",
  "atk-s0505a0:721_0": "Sallahukā vutti assāti sallahukavutti. Yathā ekacco bahubhaṇḍo bhikkhu disāpakkamanakāle",
  "atk-s0505a0:721_1": "bahuṁ pattacīvarapaccattharaṇatelaguḷādiṁ mahājanena sīsabhārakaṭibhārādīhi uccārāpetvā",
  "atk-s0505a0:721_2": "pakkamati, evaṁ ahutvā yo appaparikkhāro hoti, pattacīvarādiaṭṭhasamaṇaparikkhāramattameva",
  "atk-s0505a0:721_3": "pariharati, disāpakkamanakāle pakkhī sakuṇo viya samādāyeva pakkamati, evarūpo idha",
  "atk-s0505a0:721_4": "sallahukavuttīti adhippeto. Santāni indriyāni assāti santindriyo, iṭṭhārammaṇādīsu",
  "atk-s0505a0:721_5": "rāgādivasena anuddhatindriyoti vuttaṁ hoti. Nipakoti viññū vibhāvī paññavā, sīlānurakkhaṇapaññāya",
  "atk-s0505a0:721_6": "cīvarādivicāraṇapaññāya āvāsādisattasappāyaparijānanapaññāya ca samannāgatoti adhippāyo.",
  "atk-s0505a0:722": "Na pagabbhoti appagabbho, aṭṭhaṭṭhānena kāyapāgabbhiyena, catuṭṭhānena vacīpāgabbhiyena, anekaṭṭhānena manopāgabbhiyena ca virahitoti attho.",
  "atk-s0505a0:723_0": "Aṭṭhaṭṭhānaṁ kāyapāgabbhiyaṁ nāma saṅghagaṇapuggalabhojanasālājantāgharanhānatitthabhikkhācāramaggaantaragharapavesanesu",
  "atk-s0505a0:723_1": "kāyena appatirūpakaraṇaṁ. Seyyathidaṁ – idhekacco saṅghamajjhe pallatthikāya vā nisīdati,",
  "atk-s0505a0:723_2": "pāde pādamodahitvā vāti evamādi, tathā gaṇamajjhe, gaṇamajjheti catuparisasannipāte,",
  "atk-s0505a0:723_3": "tathā vuḍḍhatare puggale. Bhojanasālāyaṁ pana vuḍḍhānaṁ āsanaṁ na deti, navānaṁ āsanaṁ",
  "atk-s0505a0:723_4": "paṭibāhati, tathā jantāghare. Vuḍḍhe cettha anāpucchā aggijālanādīni karoti. Nhānatitthe",
  "atk-s0505a0:723_5": "ca yadidaṁ “daharo vuḍḍhoti pamāṇaṁ akatvā āgatapaṭipāṭiyā nhāyitabba”nti vuttaṁ,",
  "atk-s0505a0:723_6": "tampi anādiyanto pacchā āgantvā udakaṁ otaritvā vuḍḍhe ca nave ca bādheti. Bhikkhācāramagge",
  "atk-s0505a0:723_7": "pana aggāsanaaggodakaaggapiṇḍatthaṁ vuḍḍhānaṁ purato purato yāti bāhāya bāhaṁ paharanto,",
  "atk-s0505a0:723_8": "antaragharappavesane vuḍḍhānaṁ paṭhamataraṁ pavisati, daharehi kāyakīḷanaṁ karotīti evamādi.",
  "atk-s0505a0:724_0": "Catuṭṭhānaṁ vacīpāgabbhiyaṁ nāma saṅghagaṇapuggalaantaragharesu appatirūpavācānicchāraṇaṁ.",
  "atk-s0505a0:724_1": "Seyyathidaṁ – idhekacco saṅghamajjhe anāpucchā dhammaṁ bhāsati, tathā pubbe vuttappakāre",
  "atk-s0505a0:724_2": "gaṇe vuḍḍhatare puggale ca. Tattha manussehi pañhaṁ puṭṭho vuḍḍhataraṁ anāpucchā",
  "atk-s0505a0:724_3": "vissajjeti. Antaraghare pana “itthannāme kiṁ atthi, kiṁ yāgu udāhu khādanīyaṁ bhojanīyaṁ,",
  "atk-s0505a0:724_4": "kiṁ me dassasi, kimajja khādissāmi, kiṁ bhuñjissāmi, kiṁ pivissāmī”ti edamādiṁ bhāsati.",
  "atk-s0505a0:725": "Anekaṭṭhānaṁ manopāgabbhiyaṁ nāma tesu tesu ṭhānesu kāyavācāhi ajjhācāraṁ anāpajjitvāpi manasā eva kāmavitakkādinānappakāraappatirūpavitakkanaṁ.",
  "atk-s0505a0:726_0": "Kulesvananugiddhoti yāni kulāni upasaṅkamati, tesu paccayataṇhāya vā ananulomiyagihisaṁsaggavasena",
  "atk-s0505a0:726_1": "vā ananugiddho, na sahasokī, na sahanandī, na sukhitesu sukhito, na dukkhitesu dukkhito,",
  "atk-s0505a0:726_2": "na uppannesu kiccakaraṇīyesu attanā vā yogamāpajjitāti vuttaṁ hoti. Imissā ca gāthāya",
  "atk-s0505a0:726_3": "yaṁ “suvaco cassā”ti ettha vuttaṁ “assā”ti vacanaṁ, taṁ sabbapadehi saddhiṁ “santussako",
  "atk-s0505a0:726_4": "ca assa, subharo ca assā”ti evaṁ yojetabbaṁ.",
  "atk-s0505a0:727_0": "145. Evaṁ bhagavā santaṁ padaṁ abhisamecca viharitukāmassa tadadhigamāya vā paṭipajjitukāmassa",
  "atk-s0505a0:727_1": "visesato āraññakassa bhikkhuno tatuttaripi karaṇīyaṁ ācikkhitvā idāni akaraṇīyampi",
  "atk-s0505a0:727_2": "ācikkhitukāmo “na ca khuddamācare kiñci, yena viññū pare upavadeyyu”nti imaṁ upaḍḍhagāthamāha.",
  "atk-s0505a0:727_3": "Tassattho – evamimaṁ karaṇīyaṁ karonto yaṁ taṁ kāyavacīmanoduccaritaṁ khuddaṁ lāmakanti",
  "atk-s0505a0:727_4": "vuccati, taṁ na ca khuddaṁ samācare. Asamācaranto ca na kevalaṁ oḷārikaṁ, kiṁ pana",
  "atk-s0505a0:727_5": "kiñci na samācare, appamattakaṁ aṇumattampi na samācareti vuttaṁ hoti.",
  "atk-s0505a0:728_0": "Tato tassa samācāre sandiṭṭhikamevādīnavaṁ dasseti “yena viññū pare upavadeyyu”nti.",
  "atk-s0505a0:728_1": "Ettha ca yasmā aviññū pare appamāṇaṁ. Te hi anavajjaṁ vā sāvajjaṁ karonti, appasāvajjaṁ",
  "atk-s0505a0:728_2": "vā mahāsāvajjaṁ. Viññū eva pana pamāṇaṁ. Te hi anuvicca pariyogāhetvā avaṇṇārahassa",
  "atk-s0505a0:728_3": "avaṇṇaṁ bhāsanti, vaṇṇārahassa ca vaṇṇaṁ bhāsanti, tasmā “viññū pare”ti vuttaṁ.",
  "atk-s0505a0:729_0": "Evaṁ bhagavā imāhi aḍḍhateyyāhi gāthāhi santaṁ padaṁ abhisamecca viharitukāmassa,",
  "atk-s0505a0:729_1": "tadadhigamāya vā paṭipajjitukāmassa visesato āraññakassa āraññakasīsena ca sabbesampi",
  "atk-s0505a0:729_2": "kammaṭṭhānaṁ gahetvā viharitukāmānaṁ karaṇīyākaraṇīyabhedaṁ kammaṭṭhānūpacāraṁ vatvā",
  "atk-s0505a0:729_3": "idāni tesaṁ bhikkhūnaṁ tassa devatābhayassa paṭighātāya parittatthaṁ vipassanāpādakajjhānavasena",
  "atk-s0505a0:729_4": "kammaṭṭhānatthañca “sukhino va khemino hontū”tiādinā nayena mettakathaṁ kathetumāraddho.",
  "atk-s0505a0:730_0": "Tattha sukhinoti sukhasamaṅgino. Kheminoti khemavanto, abhayā nirupaddavāti vuttaṁ",
  "atk-s0505a0:730_1": "hoti. Sabbeti anavasesā. Sattāti pāṇino. Sukhitattāti sukhitacittā. Ettha ca kāyikena",
  "atk-s0505a0:730_2": "sukhena sukhino, mānasena sukhitattā, tadubhayenāpi sabbabhayūpaddavavigamena vā",
  "atk-s0505a0:730_3": "kheminoti veditabbā. Kasmā pana evaṁ vuttaṁ? Mettābhāvanākāradassanatthaṁ. Evañhi",
  "atk-s0505a0:730_4": "mettā bhāvetabbā “sabbe sattā sukhino hontū”ti vā, “khemino hontū”ti vā, “sukhitattā hontū”ti vā.",
  "atk-s0505a0:731_0": "146. Evaṁ yāva upacārato appanākoṭi, tāva saṅkhepena mettābhāvanaṁ dassetvā idāni",
  "atk-s0505a0:731_1": "vitthāratopi taṁ dassetuṁ “ye kecī”ti gāthādvayamāha. Atha vā yasmā puthuttārammaṇe",
  "atk-s0505a0:731_2": "paricitaṁ cittaṁ na ādikeneva ekatte saṇṭhāti, ārammaṇappabhedaṁ pana anugantvā kamena",
  "atk-s0505a0:731_3": "saṇṭhāti, tasmā tassa tasathāvarādidukatikappabhede ārammaṇe anugantvā anugantvā",
  "atk-s0505a0:731_4": "saṇṭhānatthampi “ye kecī”ti gāthādvayamāha. Atha vā yasmā yassa yaṁ ārammaṇaṁ vibhūtaṁ",
  "atk-s0505a0:731_5": "hoti, tassa tattha cittaṁ sukhaṁ tiṭṭhati. Tasmā tesaṁ bhikkhūnaṁ yassa yaṁ vibhūtaṁ",
  "atk-s0505a0:731_6": "ārammaṇaṁ, tassa tattha cittaṁ saṇṭhāpetukāmo tasathāvarādidukattikaārammaṇappabhedadīpakaṁ",
  "atk-s0505a0:731_7": "“ye kecī”ti imaṁ gāthādvayamāha.",
  "atk-s0505a0:732_0": "Ettha hi tasathāvaradukaṁ diṭṭhādiṭṭhadukaṁ dūrasantikadukaṁ bhūtasambhavesidukanti",
  "atk-s0505a0:732_1": "cattāri dukāni, dīghādīhi ca chahi padehi majjhimapadassa tīsu, aṇukapadassa ca dvīsu",
  "atk-s0505a0:732_2": "tikesu atthasambhavato dīgharassamajjhimattikaṁ mahantāṇukamajjhimattikaṁ thūlāṇukamajjhimattikanti",
  "atk-s0505a0:732_3": "tayo tike dīpeti. Tattha ye kecīti anavasesavacanaṁ. Pāṇā eva bhūtā pāṇabhūtā. Atha",
  "atk-s0505a0:732_4": "vā pāṇantīti pāṇā. Etena assāsapassāsapaṭibaddhe pañcavokārasatte gaṇhāti. Bhavantīti",
  "atk-s0505a0:732_5": "bhūtā. Etena ekavokāracatuvokārasatte gaṇhāti. Atthīti santi, saṁvijjanti.",
  "atk-s0505a0:733_0": "Evaṁ “ye keci pāṇabhūtatthī”ti iminā vacanena dukattikehi saṅgahetabbe sabbe satte",
  "atk-s0505a0:733_1": "ekajjhaṁ dassetvā idāni sabbepi te tasā vā thāvarā vā anavasesāti iminā dukena saṅgahetvā dasseti.",
  "atk-s0505a0:734_0": "Tattha tasantīti tasā, sataṇhānaṁ sabhayānañcetaṁ adhivacanaṁ. Tiṭṭhantīti thāvarā,",
  "atk-s0505a0:734_1": "pahīnataṇhābhayānaṁ arahataṁ etaṁ adhivacanaṁ. Natthi tesaṁ avasesanti anavasesā,",
  "atk-s0505a0:734_2": "sabbepīti vuttaṁ hoti. Yañca dutiyagāthāya ante vuttaṁ, taṁ sabbadukatikehi sambandhitabbaṁ",
  "atk-s0505a0:734_3": "– ye keci pāṇabhūtatthi tasā vā thāvarā vā anavasesā, imepi sabbe sattā bhavantu",
  "atk-s0505a0:734_4": "sukhitattā. Evaṁ yāva bhūtā vā sambhavesī vā imepi sabbe sattā bhavantu sukhitattāti.",
  "atk-s0505a0:735_0": "Idāni dīgharassamajjhimāditikattayadīpakesu dīghā vātiādīsu chasu padesu dīghāti",
  "atk-s0505a0:735_1": "dīghattabhāvā nāgamacchagodhādayo. Anekabyāmasatappamāṇāpi hi mahāsamudde nāgānaṁ",
  "atk-s0505a0:735_2": "attabhāvā anekayojanappamāṇāpi macchagodhādīnaṁ attabhāvā honti. Mahantāti mahantattabhāvā",
  "atk-s0505a0:735_3": "jale macchakacchapādayo, thale hatthināgādayo, amanussesu dānavādayo. Āha ca – “rāhuggaṁ",
  "atk-s0505a0:735_4": "attabhāvīna”nti. Tassa hi attabhāvo ubbedhena cattāri yojanasahassāni aṭṭha ca yojanasatāni,",
  "atk-s0505a0:735_5": "bāhū dvādasayojanasataparimāṇā, paññāsayojanaṁ bhamukantaraṁ, tathā aṅgulantarikā,",
  "atk-s0505a0:735_6": "hatthatalāni dve yojanasatānīti. Majjhimāti assagoṇamahiṁsasūkarādīnaṁ attabhāvā.",
  "atk-s0505a0:735_7": "Rassakāti tāsu tāsu jātīsu vāmanādayo dīghamajjhimehi omakappamāṇā sattā. Aṇukāti",
  "atk-s0505a0:735_8": "maṁsacakkhussa agocarā, dibbacakkhuvisayā udakādīsu nibbattā sukhumattabhāvā sattā,",
  "atk-s0505a0:735_9": "ūkādayo vā. Apica ye tāsu tāsu jātīsu mahantamajjhimehi thūlamajjhimehi ca omakappamāṇā",
  "atk-s0505a0:735_10": "sattā, te aṇukāti veditabbā. Thūlāti parimaṇḍalattabhāvā macchakummasippikasambukādayo sattā.",
  "atk-s0505a0:736": "147. Evaṁ tīhi tikehi anavasesato satte dassetvā idāni “diṭṭhā vā yeva adiṭṭhā”tiādīhi tīhi dukehipi te saṅgahetvā dasseti.",
  "atk-s0505a0:737_0": "Tattha diṭṭhāti ye attano cakkhussa āpāthamāgatavasena diṭṭhapubbā. Adiṭṭhāti ye",
  "atk-s0505a0:737_1": "parasamuddaparaselaparacakkavāḷādīsu ṭhitā. “Yeva dūre vasanti avidūre”ti iminā pana",
  "atk-s0505a0:737_2": "dukena attano attabhāvassa dūre ca avidūre ca vasante satte dasseti. Te upādāyupādāvasena",
  "atk-s0505a0:737_3": "veditabbā. Attano hi kāye vasantā sattā avidūre, bahikāye vasantā dūre. Tathā antoupacāre",
  "atk-s0505a0:737_4": "vasantā avidūre, bahiupacāre vasantā dūre. Attano vihāre gāme janapade dīpe cakkavāḷe",
  "atk-s0505a0:737_5": "vasantā avidūre, paracakkavāḷe vasantā dūre vasantīti vuccanti.",
  "atk-s0505a0:738_0": "Bhūtāti jātā, abhinibbattā. Ye bhūtā eva, na puna bhavissantīti saṅkhyaṁ gacchanti,",
  "atk-s0505a0:738_1": "tesaṁ khīṇāsavānametaṁ adhivacanaṁ. Sambhavamesantīti sambhavesī. Appahīnabhavasaṁyojanattā",
  "atk-s0505a0:738_2": "āyatimpi sambhavaṁ esantānaṁ sekkhaputhujjanānametaṁ adhivacanaṁ. Atha vā catūsu",
  "atk-s0505a0:738_3": "yonīsu aṇḍajajalābujā sattā yāva aṇḍakosaṁ vatthikosañca na bhindanti, tāva sambhavesī",
  "atk-s0505a0:738_4": "nāma. Aṇḍakosaṁ vatthikosañca bhinditvā bahi nikkhantā bhūtā nāma. Saṁsedajā opapātikā",
  "atk-s0505a0:738_5": "ca paṭhamacittakkhaṇe sambhavesī nāma. Dutiyacittakkhaṇato pabhuti bhūtā nāma. Yena",
  "atk-s0505a0:738_6": "vā iriyāpathena jāyanti, yāva tato aññaṁ na pāpuṇanti, tāva sambhavesī nāma. Tato paraṁ bhūtāti.",
  "atk-s0505a0:739_0": "148. Evaṁ bhagavā “sukhino vā”tiādīhi aḍḍhateyyāhi gāthāhi nānappakārato tesaṁ bhikkhūnaṁ",
  "atk-s0505a0:739_1": "hitasukhāgamapatthanāvasena sattesu mettābhāvanaṁ dassetvā idāni ahitadukkhānāgamapatthanāvasenāpi",
  "atk-s0505a0:739_2": "taṁ dassento āha “na paro paraṁ nikubbethā”ti. Esa porāṇapāṭho, idāni pana “paraṁ",
  "atk-s0505a0:739_3": "hī”tipi paṭhanti, ayaṁ na sobhano.",
  "atk-s0505a0:740_0": "Tattha paroti parajano. Paranti parajanaṁ. Na nikubbethāti na vañceyya. Nātimaññethāti",
  "atk-s0505a0:740_1": "na atikkamitvā maññeyya. Katthacīti katthaci okāse, gāme vā nigame vā khette vā ñātimajjhe",
  "atk-s0505a0:740_2": "vā pūgamajjhe vātiādi. Nanti etaṁ. Kañcīti yaṁ kañci khattiyaṁ vā brāhmaṇaṁ vā gahaṭṭhaṁ",
  "atk-s0505a0:740_3": "vā pabbajitaṁ vā sugataṁ vā duggataṁ vātiādi. Byārosanā paṭighasaññāti kāyavacīvikārehi",
  "atk-s0505a0:740_4": "byārosanāya ca, manovikārena paṭighasaññāya ca. “Byārosanāya paṭighasaññāyā”ti hi",
  "atk-s0505a0:740_5": "vattabbe “byārosanā paṭighasaññā”ti vuccati yathā “samma daññāya vimuttā”ti vattabbe",
  "atk-s0505a0:740_6": "“samma daññā vimuttā”ti, yathā ca “anupubbasikkhāya anupubbakiriyāya anupubbapaṭipadāyā”ti",
  "atk-s0505a0:740_7": "vattabbe “anupubbasikkhā anupubbakiriyā anupubbapaṭipadā”ti. Nāññamaññassa dukkhamiccheyyāti",
  "atk-s0505a0:740_8": "aññamaññassa dukkhaṁ na iccheyya. Kiṁ vuttaṁ hoti? Na kevalaṁ “sukhino vā khemino",
  "atk-s0505a0:740_9": "vā hontū”tiādi manasikāravaseneva mettaṁ bhāveyya. Kiṁ pana “aho vata yo koci parapuggalo",
  "atk-s0505a0:740_10": "yaṁ kañci parapuggalaṁ vañcanādīhi nikatīhi na nikubbetha, jātiādīhi ca navahi mānavatthūhi",
  "atk-s0505a0:740_11": "katthaci padese yaṁ kañci parapuggalaṁ nātimaññeyya, aññamaññassa ca byārosanāya",
  "atk-s0505a0:740_12": "vā paṭighasaññāya vā dukkhaṁ na iccheyyā”ti evampi manasi karonto bhāveyyāti.",
  "atk-s0505a0:741": "149. Evaṁ ahitadukkhānāgamapatthanāvasena atthato mettābhāvanaṁ dassetvā idāni tameva upamāya dassento āha “mātā yathā niyaṁ putta”nti.",
  "atk-s0505a0:742_0": "Tassattho – yathā mātā niyaṁ puttaṁ attani jātaṁ orasaṁ puttaṁ, tañca ekaputtameva",
  "atk-s0505a0:742_1": "āyusā anurakkhe, tassa dukkhāgamapaṭibāhanatthaṁ attano āyumpi cajitvā taṁ anurakkhe,",
  "atk-s0505a0:742_2": "evampi sabbabhūtesu idaṁ mettamānasaṁ bhāvaye, punappunaṁ janaye vaḍḍhaye, tañca",
  "atk-s0505a0:742_3": "aparimāṇasattārammaṇavasena ekasmiṁ vā satte anavasesapharaṇavasena aparimāṇaṁ bhāvayeti.",
  "atk-s0505a0:743": "150. Evaṁ sabbākārena mettābhāvanaṁ dassetvā idāni tasseva vaḍḍhanaṁ dassento āha “mettañca sabbalokasmī”ti.",
  "atk-s0505a0:744_0": "Tattha mijjati tāyati cāti mitto, hitajjhāsayatāya siniyhati, ahitāgamato rakkhati",
  "atk-s0505a0:744_1": "cāti attho. Mittassa bhāvo mettaṁ. Sabbasminti anavasese. Lokasminti sattaloke. Manasi",
  "atk-s0505a0:744_2": "bhavanti mānasaṁ. Tañhi cittasampayuttattā evaṁ vuttaṁ. Bhāvayeti vaḍḍhaye. Nāssa",
  "atk-s0505a0:744_3": "parimāṇanti aparimāṇaṁ, appamāṇasattārammaṇatāya evaṁ vuttaṁ. Uddhanti upari. Tena",
  "atk-s0505a0:744_4": "arūpabhavaṁ gaṇhāti. Adhoti heṭṭhā. Tena kāmabhavaṁ gaṇhāti. Tiriyanti vemajjhaṁ.",
  "atk-s0505a0:744_5": "Tena rūpabhavaṁ gaṇhāti. Asambādhanti sambādhavirahitaṁ, bhinnasīmanti vuttaṁ hoti.",
  "atk-s0505a0:744_6": "Sīmā nāma paccatthiko vuccati, tasmimpi pavattanti attho. Averanti veravirahitaṁ,",
  "atk-s0505a0:744_7": "antarantarāpi veracetanāpātubhāvavirahitanti vuttaṁ hoti. Asapattanti vigatapaccatthikaṁ.",
  "atk-s0505a0:744_8": "Mettāvihārī hi puggalo manussānaṁ piyo hoti, amanussānaṁ piyo hoti, nāssa koci paccatthiko",
  "atk-s0505a0:744_9": "hoti, tenassa taṁ mānasaṁ vigatapaccatthikattā “asapatta”nti vuccati. Pariyāyavacanañhi",
  "atk-s0505a0:744_10": "etaṁ, yadidaṁ paccatthiko sapattoti. Ayaṁ anupadato atthavaṇṇanā.",
  "atk-s0505a0:745_0": "Ayaṁ panettha adhippetatthavaṇṇanā – yadetaṁ “evampi sabbabhūtesu mānasaṁ bhāvaye",
  "atk-s0505a0:745_1": "aparimāṇa”nti vuttaṁ. Tañcetaṁ aparimāṇaṁ mettaṁ mānasaṁ sabbalokasmiṁ bhāvaye vaḍḍhaye,",
  "atk-s0505a0:745_2": "vuḍḍhiṁ, virūḷhiṁ, vepullaṁ gamaye. Kathaṁ? Uddhaṁ adho ca tiriyañca, uddhaṁ yāva",
  "atk-s0505a0:745_3": "bhavaggā, adho yāva avīcito, tiriyaṁ yāva avasesadisā. Uddhaṁ vā āruppaṁ, adho kāmadhātuṁ,",
  "atk-s0505a0:745_4": "tiriyaṁ rūpadhātuṁ anavasesaṁ pharanto. Evaṁ bhāventopi ca taṁ yathā asambādhaṁ,",
  "atk-s0505a0:745_5": "averaṁ, asapattañca, hoti tathā sambādhaverasapattābhāvaṁ karonto bhāvaye. Yaṁ vā",
  "atk-s0505a0:745_6": "taṁ bhāvanāsampadaṁ pattaṁ sabbattha okāsalābhavasena asambādhaṁ. Attano paresu āghātapaṭivinayena",
  "atk-s0505a0:745_7": "averaṁ, attani ca paresaṁ āghātapaṭivinayena asapattaṁ hoti, taṁ asambādhaṁ averaṁ",
  "atk-s0505a0:745_8": "asapattaṁ aparimāṇaṁ mettaṁ mānasaṁ uddhaṁ adho tiriyañcāti tividhaparicchede sabbalokasmiṁ bhāvaye vaḍḍhayeti.",
  "atk-s0505a0:746": "151. Evaṁ mettābhāvanāya vaḍḍhanaṁ dassetvā idāni taṁ bhāvanamanuyuttassa viharato iriyāpathaniyamābhāvaṁ dassento āha “tiṭṭhaṁ caraṁ…pe… adhiṭṭheyyā”ti.",
  "atk-s0505a0:747_0": "Tassattho – evametaṁ mettaṁ mānasaṁ bhāvento so “nisīdati pallaṅkaṁ ābhujitvā, ujuṁ",
  "atk-s0505a0:747_1": "kāyaṁ paṇidhāyā”tiādīsu viya iriyāpathaniyamaṁ akatvā yathāsukhaṁ aññataraññatarairiyāpathabādhanavinodanaṁ",
  "atk-s0505a0:747_2": "karonto tiṭṭhaṁ vā caraṁ vā nisinno vā sayāno vā yāvatā vigatamiddho assa, atha etaṁ",
  "atk-s0505a0:747_3": "mettājhānassatiṁ adhiṭṭheyya.",
  "atk-s0505a0:748_0": "Atha vā evaṁ mettābhāvanāya vaḍḍhanaṁ dassetvā idāni vasībhāvaṁ dassento āha “tiṭṭhaṁ",
  "atk-s0505a0:748_1": "cara”nti. Vasippatto hi tiṭṭhaṁ vā caraṁ vā nisinno vā sayāno vā yāvatā iriyāpathena",
  "atk-s0505a0:748_2": "etaṁ mettājhānassatiṁ adhiṭṭhātukāmo hoti. Atha vā tiṭṭhaṁ vā caraṁ vāti na tassa",
  "atk-s0505a0:748_3": "ṭhānādīni antarāyakarāni honti, apica kho so yāvatā etaṁ mettājhānassatiṁ adhiṭṭhātukāmo",
  "atk-s0505a0:748_4": "hoti, tāvatā vitamiddho hutvā adhiṭṭhāti, natthi tassa tattha dandhāyitattaṁ. Tenāha",
  "atk-s0505a0:748_5": "“tiṭṭhaṁ caraṁ nisinno va sayāno, yāvatāssa vitamiddho. Etaṁ satiṁ adhiṭṭheyyā”ti.",
  "atk-s0505a0:749_0": "Tassāyamadhippāyo – yaṁ taṁ “mettañca sabbalokasmi, mānasaṁ bhāvaye”ti vuttaṁ, taṁ",
  "atk-s0505a0:749_1": "tathā bhāvaye, yathā ṭhānādīsu yāvatā iriyāpathena, ṭhānādīni vā anādiyitvā yāvatā",
  "atk-s0505a0:749_2": "etaṁ mettājhānassatiṁ adhiṭṭhātukāmo assa, tāvatā vitamiddho hutvā etaṁ satiṁ adhiṭṭheyyāti.",
  "atk-s0505a0:750": "Evaṁ mettābhāvanāya vasībhāvaṁ dassento “etaṁ satiṁ adhiṭṭheyyā”ti tasmiṁ mettāvihāre niyojetvā idāni taṁ vihāraṁ thunanto āha “brahmametaṁvihāramidhamāhū”ti.",
  "atk-s0505a0:751_0": "Tassattho – yvāyaṁ “sukhinova khemino hontū”tiādiṁ katvā yāva “etaṁ satiṁ adhiṭṭheyyā”ti",
  "atk-s0505a0:751_1": "saṁvaṇṇito mettāvihāro, etaṁ catūsu dibbabrahmaariyairiyāpathavihāresu niddosattā",
  "atk-s0505a0:751_2": "attanopi paresampi atthakarattā ca idha ariyassa dhammavinaye brahmavihāramāhu, seṭṭhavihāramāhūti.",
  "atk-s0505a0:751_3": "Yato satataṁ samitaṁ abbokiṇṇaṁ tiṭṭhaṁ caraṁ nisinno vā sayāno vā yāvatāssa vitamiddho,",
  "atk-s0505a0:751_4": "etaṁ satiṁ adhiṭṭheyyāti.",
  "atk-s0505a0:752_0": "152. Evaṁ bhagavā tesaṁ bhikkhūnaṁ nānappakārato mettābhāvanaṁ dassetvā idāni yasmā",
  "atk-s0505a0:752_1": "mettā sattārammaṇattā attadiṭṭhiyā āsannā hoti tasmā diṭṭhigahaṇanisedhanamukhena",
  "atk-s0505a0:752_2": "tesaṁ bhikkhūnaṁ tadeva mettājhānaṁ pādakaṁ katvā ariyabhūmippattiṁ dassento āha",
  "atk-s0505a0:752_3": "“diṭṭhiñca anupaggammā”ti. Imāya gāthāya desanaṁ samāpesi.",
  "atk-s0505a0:753_0": "Tassattho – yvāyaṁ “brahmametaṁ vihāramidhamāhū”ti saṁvaṇṇito mettājhānavihāro, tato",
  "atk-s0505a0:753_1": "vuṭṭhāya ye tattha vitakkavicārādayo dhammā, te, tesañca vatthādianusārena rūpadhamme",
  "atk-s0505a0:753_2": "pariggahetvā iminā nāmarūpaparicchedena “suddhasaṅkhārapuñjoyaṁ, na idha sattūpalabbhatī”ti",
  "atk-s0505a0:753_3": "evaṁ diṭṭhiñca anupaggamma anupubbena lokuttarasīlena sīlavā hutvā lokuttarasīlasampayutteneva",
  "atk-s0505a0:753_4": "sotāpattimaggasammādiṭṭhisaṅkhātena dassanena sampanno. Tato paraṁ yopāyaṁ vatthukāmesu",
  "atk-s0505a0:753_5": "gedho kilesakāmo appahīno hoti, tampi sakadāgāmianāgāmimaggehi tanubhāvena anavasesappahānena",
  "atk-s0505a0:753_6": "ca kāmesu gedhaṁ vineyya vinayitvā vūpasametvā na hi jātu gabbhaseyya puna reti ekaṁseneva",
  "atk-s0505a0:753_7": "puna gabbhaseyyaṁ na eti, suddhāvāsesu nibbattitvā tattheva arahattaṁ pāpuṇitvā parinibbātīti.",
  "atk-s0505a0:754_0": "Evaṁ bhagavā desanaṁ samāpetvā te bhikkhū āha – “gacchatha, bhikkhave, tasmiṁyeva",
  "atk-s0505a0:754_1": "vanasaṇḍe viharatha. Imañca suttaṁ māsassa aṭṭhasu dhammassavanadivasesu gaṇḍiṁ ākoṭetvā",
  "atk-s0505a0:754_2": "ussāretha, dhammakathaṁ karotha, sākacchatha, anumodatha, idameva kammaṭṭhānaṁ āsevatha,",
  "atk-s0505a0:754_3": "bhāvetha, bahulīkarotha. Tepi vo amanussā taṁ bheravārammaṇaṁ na dassessanti, aññadatthu",
  "atk-s0505a0:754_4": "atthakāmā hitakāmā bhavissantī”ti. Te “sādhū”ti bhagavato paṭissuṇitvā uṭṭhāyāsanā",
  "atk-s0505a0:754_5": "bhagavantaṁ abhivādetvā, padakkhiṇaṁ katvā, tattha gantvā, tathā akaṁsu. Devatāyo",
  "atk-s0505a0:754_6": "ca “bhadantā amhākaṁ atthakāmā hitakāmā”ti pītisomanassajātā hutvā sayameva senāsanaṁ",
  "atk-s0505a0:754_7": "sammajjanti, uṇhodakaṁ paṭiyādenti, piṭṭhiparikammapādaparikammaṁ karonti, ārakkhaṁ",
  "atk-s0505a0:754_8": "saṁvidahanti. Te bhikkhū tatheva mettaṁ bhāvetvā tameva ca pādakaṁ katvā vipassanaṁ",
  "atk-s0505a0:754_9": "ārabhitvā sabbeva tasmiṁyeva antotemāse aggaphalaṁ arahattaṁ pāpuṇitvā mahāpavāraṇāya",
  "atk-s0505a0:754_10": "visuddhipavāraṇaṁ pavāresunti.",
  "atk-s0505a0:755": "Evañhi atthakusalena tathāgatena,",
  "atk-s0505a0:756": "Dhammissarena kathitaṁ karaṇīyamatthaṁ;",
  "atk-s0505a0:757": "Katvānubhuyya paramaṁ hadayassa santiṁ,",
  "atk-s0505a0:758": "Santaṁ padaṁ abhisamenti samattapaññā.",
  "atk-s0505a0:759": "Tasmā hi taṁ amatamabbhutamariyakantaṁ,",
  "atk-s0505a0:760": "Santaṁ padaṁ abhisamecca viharitukāmo;",
  "atk-s0505a0:761": "Viññū jano vimalasīlasamādhipaññā,",
  "atk-s0505a0:762": "Bhedaṁ kareyya satataṁ karaṇīyamatthanti.",
  "atk-s0505a0:763": "Paramatthajotikāya khuddaka-aṭṭhakathāya",
  "atk-s0505a0:764": "Suttanipāta-aṭṭhakathāya mettasuttavaṇṇanā niṭṭhitā.",
  "atk-s0505a0:765": "9. Hemavatasuttavaṇṇanā",
  "atk-s0505a0:766_0": "Ajjapannarasoti hemavatasuttaṁ. Kā uppatti? Pucchāvasikā uppatti. Hemavatena hi puṭṭho",
  "atk-s0505a0:766_1": "bhagavā “chasu loko samuppanno”tiādīni abhāsi. Tattha “ajja pannaraso”tiādi sātāgirena",
  "atk-s0505a0:766_2": "vuttaṁ, “iti sātāgiro”tiādi saṅgītikārehi, “kaccimano”tiādi hemavatena, “chasu loko”tiādi",
  "atk-s0505a0:766_3": "bhagavatā, taṁ sabbampi samodhānetvā “hemavatasutta”nti vuccati. “Sātāgirisutta”nti ekaccehi.",
  "atk-s0505a0:767_0": "Tattha yāyaṁ “ajja pannaraso”tiādi gāthā. Tassā uppatti – imasmiṁyeva bhaddakappe",
  "atk-s0505a0:767_1": "vīsativassasahassāyukesu purisesu uppajjitvā soḷasavassasahassāyukāni ṭhatvā parinibbutassa",
  "atk-s0505a0:767_2": "bhagavato kassapasammāsambuddhassa mahatiyā pūjāya sarīrakiccaṁ akaṁsu. Tassa dhātuyo",
  "atk-s0505a0:767_3": "avikiritvā suvaṇṇakkhandho viya ekagghanā hutvā aṭṭhaṁsu. Dīghāyukabuddhānañhi esā",
  "atk-s0505a0:767_4": "dhammatā. Appāyukabuddhā pana yasmā bahutarena janena adiṭṭhā eva parinibbāyanti,",
  "atk-s0505a0:767_5": "tasmā dhātupūjampi katvā “tattha tattha janā puññaṁ pasavissantī”ti anukampāya “dhātuyo",
  "atk-s0505a0:767_6": "vikirantū”ti adhiṭṭhahanti. Tena tesaṁ suvaṇṇacuṇṇāni viya dhātuyo vikiranti, seyyathāpi amhākaṁ bhagavato.",
  "atk-s0505a0:768_0": "Manussā tassa bhagavato ekaṁyeva dhātugharaṁ katvā cetiyaṁ patiṭṭhāpesuṁ yojanaṁ",
  "atk-s0505a0:768_1": "ubbedhena parikkhepena ca. Tassa ekekagāvutantarāni cattāri dvārāni ahesuṁ. Ekaṁ",
  "atk-s0505a0:768_2": "dvāraṁ kikī rājā aggahesi; ekaṁ tasseva putto pathavindharo nāma; ekaṁ senāpatipamukhā",
  "atk-s0505a0:768_3": "amaccā; ekaṁ seṭṭhipamukhā jānapadā rattasuvaṇṇamayā ekagghanā suvaṇṇarasapaṭibhāgā",
  "atk-s0505a0:768_4": "ca nānāratanamayā iṭṭhakā ahesuṁ ekekā satasahassagghanikā. Te haritālamanosilāhi",
  "atk-s0505a0:768_5": "mattikākiccaṁ surabhitelena udakakiccañca katvā taṁ cetiyaṁ patiṭṭhāpesuṁ.",
  "atk-s0505a0:769_0": "Evaṁ patiṭṭhite cetiye dve kulaputtā sahāyakā nikkhamitvā sammukhasāvakānaṁ therānaṁ",
  "atk-s0505a0:769_1": "santike pabbajiṁsu. Dīghāyukabuddhānañhi sammukhasāvakāyeva pabbājenti, upasampādenti,",
  "atk-s0505a0:769_2": "nissayaṁ denti, itare na labhanti. Tato te kulaputtā “sāsane, bhante, kati dhurānī”ti",
  "atk-s0505a0:769_3": "pucchiṁsu. Therā “dve dhurānī”ti kathesuṁ – “vāsadhuraṁ, pariyattidhurañcā”ti. Tattha",
  "atk-s0505a0:769_4": "pabbajitena kulaputtena ācariyupajjhāyānaṁ santike pañca vassāni vasitvā, vattapaṭivattaṁ",
  "atk-s0505a0:769_5": "pūretvā, pātimokkhaṁ dve tīṇi bhāṇavārasuttantāni ca paguṇaṁ katvā, kammaṭṭhānaṁ",
  "atk-s0505a0:769_6": "uggahetvā, kule vā gaṇe vā nirālayena araññaṁ pavisitvā, arahattasacchikiriyāya ghaṭitabbaṁ",
  "atk-s0505a0:769_7": "vāyamitabbaṁ, etaṁ vāsadhuraṁ. Attano thāmena pana ekaṁ vā nikāyaṁ pariyāpuṇitvā",
  "atk-s0505a0:769_8": "dve vā pañca vā nikāye pariyattito ca atthato ca suvisadaṁ sāsanaṁ anuyuñjitabbaṁ,",
  "atk-s0505a0:769_9": "etaṁ pariyattidhuranti. Atha te kulaputtā “dvinnaṁ dhurānaṁ vāsadhurameva seṭṭha”nti",
  "atk-s0505a0:769_10": "vatvā “mayaṁ panamhā daharā, vuḍḍhakāle vāsadhuraṁ paripūressāma, pariyattidhuraṁ",
  "atk-s0505a0:769_11": "tāva pūremā”ti pariyattiṁ ārabhiṁsu. Te pakatiyāva paññavanto nacirasseva sakale",
  "atk-s0505a0:769_12": "buddhavacane pakataññano vinaye ca ativiya vinicchayakusalā ahesuṁ. Tesaṁ pariyattiṁ",
  "atk-s0505a0:769_13": "nissāya parivāro uppajji, parivāraṁ nissāya lābho, ekamekassa pañcasatapañcasatā",
  "atk-s0505a0:769_14": "bhikkhū parivārā ahesuṁ. Te satthusāsanaṁ dīpentā vihariṁsu, puna buddhakālo viya ahosi.",
  "atk-s0505a0:770_0": "Tadā dve bhikkhū gāmakāvāse viharanti dhammavādī ca adhammavādī ca. Adhammavādī caṇḍo",
  "atk-s0505a0:770_1": "hoti pharuso, mukharo, tassa ajjhācāro itarassa pākaṭo hoti. Tato naṁ “idaṁ te, āvuso,",
  "atk-s0505a0:770_2": "kammaṁ sāsanassa appatirūpa”nti codesi. So “kiṁ te diṭṭhaṁ, kiṁ suta”nti vikkhipati.",
  "atk-s0505a0:770_3": "Itaro “vinayadharā jānissantī”ti āha. Tato adhammavādī “sace imaṁ vatthuṁ vinayadharā",
  "atk-s0505a0:770_4": "vinicchinissanti, addhā me sāsane patiṭṭhā na bhavissatī”ti ñatvā attano pakkhaṁ",
  "atk-s0505a0:770_5": "kātukāmo tāvadeva parikkhāre ādāya te dve there upasaṅkamitvā samaṇaparikkhāre datvā",
  "atk-s0505a0:770_6": "tesaṁ nissayena viharitumāraddho. Sabbañca nesaṁ upaṭṭhānaṁ karonto sakkaccaṁ vattapaṭivattaṁ",
  "atk-s0505a0:770_7": "pūretukāmo viya akāsi. Tato ekadivasaṁ upaṭṭhānaṁ gantvā vanditvā tehi vissajjiyamānopi",
  "atk-s0505a0:770_8": "aṭṭhāsiyeva. Therā “kiñci vattabbamatthī”ti taṁ pucchiṁsu. So “āma, bhante, ekena",
  "atk-s0505a0:770_9": "me bhikkhunā saha ajjhācāraṁ paṭicca vivādo atthi. So yadi taṁ vatthuṁ idhāgantvā",
  "atk-s0505a0:770_10": "āroceti, yathāvinicchayaṁ na vinicchinitabba”nti. Therā “osaṭaṁ vatthuṁ yathāvinicchayaṁ",
  "atk-s0505a0:770_11": "na vinicchinituṁ na vaṭṭatī”ti āhaṁsu. So “evaṁ kariyamāne, bhante, mama sāsane patiṭṭhā",
  "atk-s0505a0:770_12": "natthi, mayhetaṁ pāpaṁ hotu, mā tumhe vinicchinathā”ti. Te tena nippīḷiyamānā sampaṭicchiṁsu.",
  "atk-s0505a0:770_13": "So tesaṁ paṭiññaṁ gahetvā puna taṁ āvāsaṁ gantvā “sabbaṁ vinayadharānaṁ santike niṭṭhita”nti",
  "atk-s0505a0:770_14": "taṁ dhammavādiṁ suṭṭhutaraṁ avamaññanto pharusena samudācarati. Dhammavādī “nissaṅko",
  "atk-s0505a0:770_15": "ayaṁ jāto”ti tāvadeva nikkhamitvā therānaṁ parivāraṁ bhikkhusahassaṁ upasaṅkamitvā",
  "atk-s0505a0:770_16": "āha – “nanu, āvuso, osaṭaṁ vatthu yathādhammaṁ vinicchinitabbaṁ, anosarāpetvā eva",
  "atk-s0505a0:770_17": "vā aññamaññaṁ accayaṁ desāpetvā sāmaggī kātabbā. Ime pana therā neva vatthuṁ vinicchiniṁsu,",
  "atk-s0505a0:770_18": "na sāmaggiṁ akaṁsu. Kiṁ nāmeta”nti? Tepi sutvā tuṇhī ahesuṁ – “nūna kiñci ācariyehi",
  "atk-s0505a0:770_19": "ñāta”nti. Tato adhammavādī okāsaṁ labhitvā “tvaṁ pubbe ‘vinayadharā jānissantī’ti",
  "atk-s0505a0:770_20": "bhaṇasi. Idāni tesaṁ vinayadharānaṁ ārocehi taṁ vatthu”nti dhammavādiṁ pīḷetvā “ajjatagge",
  "atk-s0505a0:770_21": "parājito tvaṁ, mā taṁ āvāsaṁ āgacchī”ti vatvā pakkāmi. Tato dhammavādī there upasaṅkamitvā",
  "atk-s0505a0:770_22": "“tumhe sāsanaṁ anapekkhitvā ‘amhe upaṭṭhesi paritosesī’ti puggalameva apekkhittha,",
  "atk-s0505a0:770_23": "sāsanaṁ arakkhitvā puggalaṁ rakkhittha, ajjatagge dāni tumhākaṁ vinicchayaṁ vinicchinituṁ",
  "atk-s0505a0:770_24": "na vaṭṭati, ajja parinibbuto kassapo bhagavā”ti mahāsaddena kanditvā “naṭṭhaṁ satthu",
  "atk-s0505a0:770_25": "sāsana”nti paridevamāno pakkāmi.",
  "atk-s0505a0:771_0": "Atha kho te bhikkhū saṁviggamānasā “mayaṁ puggalamanurakkhantā sāsanaratanaṁ sobbhe",
  "atk-s0505a0:771_1": "pakkhipimhā”ti kukkuccaṁ uppādesuṁ. Te teneva kukkuccena upahatāsayattā kālaṁ katvā",
  "atk-s0505a0:771_2": "sagge nibbattitumasakkontā ekācariyo himavati hemavate pabbate nibbatti hemavato",
  "atk-s0505a0:771_3": "yakkhoti nāmena. Dutiyācariyo majjhimadese sātapabbate sātāgiroti nāmena. Tepi nesaṁ",
  "atk-s0505a0:771_4": "parivārā bhikkhū tesaṁyeva anuvattitvā sagge nibbattitumasakkontā tesaṁ parivārā",
  "atk-s0505a0:771_5": "yakkhāva hutvā nibbattiṁsu. Tesaṁ pana paccayadāyakā gahaṭṭhā devaloke nibbatiṁsu.",
  "atk-s0505a0:771_6": "Hemavatasātāgirā aṭṭhavīsatiyakkhasenāpatīnamabbhantarā mahānubhāvā yakkharājāno ahesuṁ.",
  "atk-s0505a0:772_0": "Yakkhasenāpatīnañca ayaṁ dhammatā – māse māse aṭṭha divasāni dhammavinicchayatthaṁ",
  "atk-s0505a0:772_1": "himavati manosilātale nāgavatimaṇḍape devatānaṁ sannipāto hoti, tattha sannipatitabbanti.",
  "atk-s0505a0:772_2": "Atha sātāgirahemavatā tasmiṁ samāgame aññamaññaṁ disvā sañjāniṁsu – “tvaṁ, samma,",
  "atk-s0505a0:772_3": "kuhiṁ uppanno, tvaṁ kuhi”nti attano attano uppattiṭṭhānañca pucchitvā vippaṭisārino",
  "atk-s0505a0:772_4": "ahesuṁ. “Naṭṭhā mayaṁ, samma, pubbe vīsati vassasahassāni samaṇadhammaṁ katvā ekaṁ",
  "atk-s0505a0:772_5": "pāpasahāyaṁ nissāya yakkhayoniyaṁ uppannā, amhākaṁ pana paccayadāyakā kāmāvacaradevesu",
  "atk-s0505a0:772_6": "nibbattā”ti. Atha sātāgiro āha – “mārisa, himavā nāma acchariyabbhutasammato, kiñci",
  "atk-s0505a0:772_7": "acchariyaṁ disvā vā sutvā vā mamāpi āroceyyāsī”ti. Hemavatopi āha – “mārisa, majjhimadeso",
  "atk-s0505a0:772_8": "nāma acchariyabbhutasammato, kiñci acchariyaṁ disvā vā sutvā vā mamāpi āroceyyāsī”ti.",
  "atk-s0505a0:772_9": "Evaṁ tesu dvīsu sahāyesu aññamaññaṁ katikaṁ katvā, tameva uppattiṁ avivajjetvā vasamānesu",
  "atk-s0505a0:772_10": "ekaṁ buddhantaraṁ vītivattaṁ, mahāpathavī ekayojanatigāvutamattaṁ ussadā.",
  "atk-s0505a0:773_0": "Athamhākaṁ bodhisatto dīpaṅkarapādamūle katapaṇidhāno yāva vessantarajātakaṁ, tāva",
  "atk-s0505a0:773_1": "pāramiyo pūretvā, tusitabhavane uppajjitvā, tattha yāvatāyukaṁ ṭhatvā, dhammapadanidāne",
  "atk-s0505a0:773_2": "vuttanayena devatāhi āyācito pañca mahāvilokanāni viloketvā, devatānaṁ ārocetvā,",
  "atk-s0505a0:773_3": "dvattiṁsāya pubbanimittesu vattamānesu idha paṭisandhiṁ aggahesi dasasahassilokadhātuṁ",
  "atk-s0505a0:773_4": "kampetvā. Tāni disvāpi ime rājayakkhā “iminā kāraṇena nibbattānī”ti na jāniṁsu. “Khiḍḍāpasutattā",
  "atk-s0505a0:773_5": "nevāddasaṁsū”ti eke. Esa nayo jātiyaṁ abhinikkhamane bodhiyañca. Dhammacakkappavattane",
  "atk-s0505a0:773_6": "pana pañcavaggiye āmantetvā bhagavati tiparivaṭṭaṁ dvādasākāraṁ varadhammacakkaṁ",
  "atk-s0505a0:773_7": "pavattente mahābhūmicālaṁ pubbanimittaṁ pāṭihāriyāni ca etesaṁ eko sātāgiroyeva paṭhamaṁ",
  "atk-s0505a0:773_8": "addasa. Nibbattikāraṇañca tesaṁ ñatvā sapariso bhagavantaṁ upasaṅkamma dhammadesanaṁ",
  "atk-s0505a0:773_9": "assosi, na ca kiñci visesaṁ adhigacchi. Kasmā? So hi dhammaṁ suṇanto hemavataṁ anussaritvā",
  "atk-s0505a0:773_10": "“āgato nu kho me sahāyako, no”ti parisaṁ oloketvā taṁ apassanto “vañcito me sahāyo,",
  "atk-s0505a0:773_11": "yo evaṁ vicitrapaṭibhānaṁ bhagavato dhammadesanaṁ na suṇātī”ti vikkhittacitto ahosi.",
  "atk-s0505a0:773_12": "Bhagavā ca atthaṅgatepi ca sūriye desanaṁ na niṭṭhāpesi.",
  "atk-s0505a0:774_0": "Atha sātāgiro “sahāyaṁ gahetvā tena sahāgamma dhammadesanaṁ sossāmī”ti hatthiyānaassayānagaruḷayānādīni",
  "atk-s0505a0:774_1": "māpetvā pañcahi yakkhasatehi parivuto himavantābhimukho pāyāsi, tadā hemavatopi.",
  "atk-s0505a0:774_2": "Yasmā paṭisandhijāti-abhinikkhamana-bodhiparinibbānesveva dvattiṁsa pubbanimittāni",
  "atk-s0505a0:774_3": "hutvāva pativigacchanti, na ciraṭṭhitikāni honti, dhammacakkapavattane pana tāni",
  "atk-s0505a0:774_4": "savisesāni hutvā, cirataraṁ ṭhatvā nirujjhanti, tasmā himavati taṁ acchariyapātubhāvaṁ",
  "atk-s0505a0:774_5": "disvā “yato ahaṁ jāto, na kadāci ayaṁ pabbato evaṁ abhirāmo bhūtapubbo, handa dāni",
  "atk-s0505a0:774_6": "mama sahāyaṁ gahetvā āgamma tena saha imaṁ pupphasiriṁ anubhavissāmī”ti tatheva majjhimadesābhimukho",
  "atk-s0505a0:774_7": "āgacchati. Te ubhopi rājagahassa upari samāgantvā aññamaññassa āgamanakāraṇaṁ pucchiṁsu.",
  "atk-s0505a0:774_8": "Hemavato āha – “yato ahaṁ, mārisa, jāto, nāyaṁ pabbato evaṁ akālakusumitehi rukkhehi",
  "atk-s0505a0:774_9": "abhirāmo bhūtapubbo, tasmā etaṁ pupphasiriṁ tayā saddhiṁ anubhavissāmīti āgatomhī”ti.",
  "atk-s0505a0:774_10": "Sātāgiro āha – “jānāsi, pana, tvaṁ mārisa, yena kāraṇena imaṁ akālapupphapāṭihāriyaṁ",
  "atk-s0505a0:774_11": "jāta”nti? “Na jānāmi, mārisā”ti. “Imaṁ, mārisa, pāṭihāriyaṁ na kevala himavanteyeva,",
  "atk-s0505a0:774_12": "apica kho pana dasasahassilokadhātūsu nibbattaṁ, sammāsambuddho loke uppanno, ajja",
  "atk-s0505a0:774_13": "dhammacakkaṁ pavattesi, tena kāraṇenā”ti. Evaṁ sātāgiro hemavatassa buddhuppādaṁ",
  "atk-s0505a0:774_14": "kathetvā, taṁ bhagavato santikaṁ ānetukāmo imaṁ gāthamāha. Keci pana gotamake cetiye",
  "atk-s0505a0:774_15": "viharante bhagavati ayamevamāhāti bhaṇanti “ajja pannaraso”ti.",
  "atk-s0505a0:775_0": "153. Tattha ajjāti ayaṁ rattindivo pakkhagaṇanato pannaraso, upavasitabbato uposatho.",
  "atk-s0505a0:775_1": "Tīsu vā uposathesu ajja pannaraso uposatho, na cātuddasī uposatho, na sāmaggīuposatho.",
  "atk-s0505a0:775_2": "Yasmā vā pātimokkhuddesaaṭṭhaṅgaupavāsapaññattidivasādīsu sambahulesu atthesu uposathasaddo",
  "atk-s0505a0:775_3": "vattati. “Āyāmāvuso, kappina, uposathaṁ gamissāmā”tiādīsu hi pātimokkhuddese uposathasaddo.",
  "atk-s0505a0:775_4": "“Evaṁ aṭṭhaṅgasamannāgato kho visākhe uposatho upavuttho”tiādīsu pāṇātipātā veramaṇiādikesu",
  "atk-s0505a0:775_5": "aṭṭhaṅgesu. “Suddhassa ve sadā phaggu, suddhassuposatho sadā”tiādīsu upavāse. “Uposatho",
  "atk-s0505a0:775_6": "nāma nāgarājā”tiādīsu paññattiyaṁ. “Tadahuposathe pannarase sīsaṁnhātassā”tiādīsu",
  "atk-s0505a0:775_7": "divase. Tasmā avasesatthaṁ paṭikkhipitvā āsāḷhīpuṇṇamadivasaṁyeva niyāmento āha –",
  "atk-s0505a0:775_8": "“ajja pannaraso uposatho”ti. Pāṭipado dutiyoti evaṁ gaṇiyamāne ajja pannaraso divasoti attho.",
  "atk-s0505a0:776_0": "Divi bhavāni dibbāni, dibbāni ettha atthīti dibbā. Kāni tāni? Rūpāni. Tañhi rattiṁ",
  "atk-s0505a0:776_1": "devānaṁ dasasahassilokadhātuto sannipatitānaṁ sarīravatthābharaṇavimānappabhāhi abbhādiupakkilesavirahitāya",
  "atk-s0505a0:776_2": "candappabhāya ca sakalajambudīpo alaṅkato ahosi. Visesālaṅkato ca paramavisuddhidevassa",
  "atk-s0505a0:776_3": "bhagavato sarīrappabhāya. Tenāha “dibbā ratti upaṭṭhitā”ti.",
  "atk-s0505a0:777_0": "Evaṁ rattiguṇavaṇṇanāpadesenāpi sahāyassa cittappasādaṁ janento buddhuppādaṁ kathetvā",
  "atk-s0505a0:777_1": "āha “anomanāmaṁ satthāraṁ, handa passāma gotama”nti. Tattha anomehi alāmakehi sabbākāraparipūrehi",
  "atk-s0505a0:777_2": "guṇehi nāmaṁ assāti anomanāmo. Tathā hissa “bujjhitā saccānīti buddho, bodhetā pajāyāti",
  "atk-s0505a0:777_3": "buddho”tiādinā nayena buddhoti anomehi guṇehi nāmaṁ, “bhaggarāgoti bhagavā, bhaggadosoti",
  "atk-s0505a0:777_4": "bhagavā”tiādinā nayena ca anomehi guṇehi nāmaṁ. Esa nayo “arahaṁ sammāsambuddho vijjācaraṇasampanno”tiādīsu.",
  "atk-s0505a0:777_5": "Diṭṭhadhammikādīsu atthesu devamanusse anusāsati “imaṁ pajahatha, imaṁ samādāya vattathā”ti",
  "atk-s0505a0:777_6": "satthā. Apica “satthā bhagavā satthavāho, yathā satthavāho satte kantāraṁ tāretī”tiādinā",
  "atk-s0505a0:777_7": "niddese vuttanayenāpi satthā. Taṁ anomanāmaṁ satthāraṁ. Handāti byavasānatthe nipāto.",
  "atk-s0505a0:777_8": "Passāmāti tena attānaṁ saha saṅgahetvā paccuppannavacanaṁ. Gotamanti gotamagottaṁ.",
  "atk-s0505a0:777_9": "Kiṁ vuttaṁ hoti ? “Satthā, na satthā”ti mā vimatiṁ akāsi, ekantabyavasito hutvāva",
  "atk-s0505a0:777_10": "ehi passāma gotamanti.",
  "atk-s0505a0:778_0": "154. Evaṁ vutte hemavato “ayaṁ sātāgiro ‘anomanāmaṁ satthāra’nti bhaṇanto tassa sabbaññutaṁ",
  "atk-s0505a0:778_1": "pakāseti, sabbaññuno ca dullabhā loke, sabbaññupaṭiññehi pūraṇādisadiseheva loko",
  "atk-s0505a0:778_2": "upadduto. So pana yadi sabbaññū, addhā tādilakkhaṇappatto bhavissati, tena taṁ evaṁ",
  "atk-s0505a0:778_3": "pariggaṇhissāmī”ti cintetvā tādilakkhaṇaṁ pucchanto āha – “kacci mano”ti.",
  "atk-s0505a0:779_0": "Tattha kaccīti pucchā. Manoti cittaṁ. Supaṇihitoti suṭṭhu ṭhapito, acalo asampavedhī.",
  "atk-s0505a0:779_1": "Sabbesu bhūtesu sabbabhūtesu. Tādinoti tādilakkhaṇappattasseva sato. Pucchā eva vā",
  "atk-s0505a0:779_2": "ayaṁ “so te satthā sabbabhūtesu tādī, udāhu no”ti. Iṭṭhe aniṭṭhe cāti evarūpe ārammaṇe.",
  "atk-s0505a0:779_3": "Saṅkappāti vitakkā. Vasīkatāti vasaṁ gamitā. Kiṁ vuttaṁ hoti? Yaṁ tvaṁ satthāraṁ",
  "atk-s0505a0:779_4": "vadasi, tassa te satthuno kacci tādilakkhaṇappattassa sato sabbabhūtesu mano supaṇihito,",
  "atk-s0505a0:779_5": "udāhu yāva calanapaccayaṁ na labhati, tāva supaṇihito viya khāyati. So vā te satthā",
  "atk-s0505a0:779_6": "kacci sabbabhūtesu samacittena tādī, udāhu no, ye ca kho iṭṭhāniṭṭhesu ārammaṇesu",
  "atk-s0505a0:779_7": "rāgadosavasena saṅkappā uppajjeyyuṁ, tyāssa kacci vasīkatā, udāhu kadāci tesampi vasena vattatīti.",
  "atk-s0505a0:780_0": "155. Tato sātāgiro bhagavato sabbaññubhāve byavasitattā sabbe sabbaññuguṇe anujānanto",
  "atk-s0505a0:780_1": "āha “mano cassa supaṇihito”tiādi. Tattha supaṇihitoti suṭṭhu ṭhapito, pathavīsamo",
  "atk-s0505a0:780_2": "avirujjhanaṭṭhena, sinerusamo suppatiṭṭhitācalanaṭṭhena, indakhīlasamo catubbidhamāraparavādigaṇehi",
  "atk-s0505a0:780_3": "akampiyaṭṭhena. Anacchariyañcetaṁ, bhagavato idāni sabbākārasampannattā sabbaññubhāve",
  "atk-s0505a0:780_4": "ṭhitassa mano supaṇihito acalo bhaveyya. Yassa tiracchānabhūtassāpi sarāgādikāle",
  "atk-s0505a0:780_5": "chaddantanāgakule uppannassa savisena sallena viddhassa acalo ahosi, vadhakepi tasmiṁ",
  "atk-s0505a0:780_6": "nappadussi, aññadatthu tasseva attano dante chetvā adāsi; tathā mahākapibhūtassa",
  "atk-s0505a0:780_7": "mahatiyā silāya sīse pahaṭassāpi tasseva ca maggaṁ dassesi; tathā vidhurapaṇḍitabhūtassa",
  "atk-s0505a0:780_8": "pādesu gahetvā saṭṭhiyojane kāḷapabbatapapāte pakkhittassāpi aññadatthu tasseva yakkhassatthāya",
  "atk-s0505a0:780_9": "dhammaṁ desesi. Tasmā sammadeva āha sātāgiro – “mano cassa supaṇihito”ti.",
  "atk-s0505a0:781": "Sabbabhūtesutādinoti sabbasattesu tādilakkhaṇappattasseva sato mano supaṇihito, na yāva paccayaṁ na labhatīti attho. Tattha bhagavato tādilakkhaṇaṁ pañcadhā veditabbaṁ. Yathāha –",
  "atk-s0505a0:782": "“Bhagavā pañcahākārehi tādī, iṭṭhāniṭṭhe tādī, cattāvīti tādī, muttāvīti tādī, tiṇṇāvīti tādī, tanniddesāti tādī. Kathaṁ bhagavā iṭṭhāniṭṭhe tādī? Bhagavā lābhepi tādī”ti.",
  "atk-s0505a0:783_0": "Evamādi sabbaṁ niddese vuttanayeneva gahetabbaṁ. Lābhādayo ca tassa mahāaṭṭhakathāyaṁ",
  "atk-s0505a0:783_1": "vitthāritanayena veditabbā. “Pucchā eva vā ayaṁ. So te satthā sabbabhūtesu tādī,",
  "atk-s0505a0:783_2": "udāhu no”ti imasmimpi vikappe sabbabhūtesu samacittatāya tādī amhākaṁ satthāti attho.",
  "atk-s0505a0:783_3": "Ayañhi bhagavā sukhūpasaṁhārakāmatāya dukkhāpanayanakāmatāya ca sabbasattesu samacitto,",
  "atk-s0505a0:783_4": "yādiso attani, tādiso paresu, yādiso mātari mahāmāyāya, tādiso ciñcamāṇavikāya, yādiso",
  "atk-s0505a0:783_5": "pitari suddhodane, tādiso suppabuddhe, yādiso putte rāhule, tādiso vadhakesu devadattadhanapālakaaṅgulimālādīsu.",
  "atk-s0505a0:783_6": "Sadevake lokepi tādī. Tasmā sammadevāha sātāgiro – “sabbabhūtesu tādino”ti.",
  "atk-s0505a0:784_0": "Atho iṭṭhe aniṭṭhe cāti. Ettha pana evaṁ attho daṭṭhabbo – yaṁ kiñci iṭṭhaṁ vā aniṭṭhaṁ",
  "atk-s0505a0:784_1": "vā ārammaṇaṁ, sabbappakārehi tattha ye rāgadosavasena saṅkappā uppajjeyyuṁ, tyāssa",
  "atk-s0505a0:784_2": "anuttarena maggena rāgādīnaṁ pahīnattā vasīkatā, na kadāci tesaṁ vase vattati. So",
  "atk-s0505a0:784_3": "hi bhagavā anāvilasaṅkappo suvimuttacitto suvimuttapaññoti. Ettha ca supaṇihitamanatāya",
  "atk-s0505a0:784_4": "ayonisomanasikārābhāvo vutto. Sabbabhūtesu iṭṭhāniṭṭhehi so yattha bhaveyya, taṁ",
  "atk-s0505a0:784_5": "sattasaṅkhārabhedato duvidhamārammaṇaṁ vuttaṁ. Saṅkappavasībhāvena tasmiṁ ārammaṇe",
  "atk-s0505a0:784_6": "tassa manasikārābhāvato kilesappahānaṁ vuttaṁ. Supaṇihitamanatāya ca manosamācārasuddhi,",
  "atk-s0505a0:784_7": "sabbabhūtesu tāditāya kāyasamācārasuddhi, saṅkappavasībhāvena vitakkamūlakattā vācāya",
  "atk-s0505a0:784_8": "vacīsamācārasuddhi. Tathā supaṇihitamanatāya lobhādisabbadosābhāvo, sabbabhūtesu",
  "atk-s0505a0:784_9": "tāditāya mettādiguṇasabbhāvo, saṅkappavasībhāvena paṭikūle appaṭikūlasaññitādibhedā",
  "atk-s0505a0:784_10": "ariyiddhi, tāya cassa sabbaññubhāvo vutto hotīti veditabbo.",
  "atk-s0505a0:785_0": "156. Evaṁ hemavato pubbe manodvāravaseneva tādibhāvaṁ pucchitvā tañca paṭijānantamimaṁ",
  "atk-s0505a0:785_1": "sutvā daḷhīkammatthaṁ idāni dvārattayavasenāpi, pubbe vā saṅkhepena kāyavacīmanodvārasuddhiṁ",
  "atk-s0505a0:785_2": "pucchitvā tañca paṭijānantamimaṁ sutvā daḷhīkammatthameva vitthārenāpi pucchanto",
  "atk-s0505a0:785_3": "āha “kacci adinna”nti. Tattha gāthābandhasukhatthāya paṭhamaṁ adinnādānaviratiṁ pucchati.",
  "atk-s0505a0:785_4": "Ārā pamādamhāti pañcasu kāmaguṇesu cittavossaggato dūrībhāvena abrahmacariyaviratiṁ",
  "atk-s0505a0:785_5": "pucchati. “Ārā pamadamhā”tipi paṭhanti, ārā mātugāmāti vuttaṁ hoti. Jhānaṁ na riñcatīti",
  "atk-s0505a0:785_6": "iminā pana tassāyeva tividhāya kāyaduccaritaviratiyā balavabhāvaṁ pucchati. Jhānayuttassa",
  "atk-s0505a0:785_7": "hi virati balavatī hotīti.",
  "atk-s0505a0:786_0": "157. Atha sātāgiro yasmā bhagavā na kevalaṁ etarahi, atītepi addhāne dīgharattaṁ",
  "atk-s0505a0:786_1": "adinnādānādīhi paṭivirato, tassā tassāyeva ca viratiyā ānubhāvena taṁ taṁ mahāpurisalakkhaṇaṁ",
  "atk-s0505a0:786_2": "paṭilabhi, sadevako cassa loko “adinnādānā paṭivirato samaṇo gotamo”tiādinā nayena",
  "atk-s0505a0:786_3": "vaṇṇaṁ bhāsati. Tasmā vissaṭṭhāya vācāya sīhanādaṁ nadanto āha “na so adinnaṁ ādiyatī”ti.",
  "atk-s0505a0:786_4": "Taṁ atthato pākaṭameva. Imissāpi gāthāya tatiyapāde “pamādamhā pamadamhā”ti dvidhā",
  "atk-s0505a0:786_5": "pāṭho. Catutthapāde ca jhānaṁ na riñcatīti jhānaṁ rittakaṁ suññakaṁ na karoti, na",
  "atk-s0505a0:786_6": "pariccajatīti attho veditabbo.",
  "atk-s0505a0:787_0": "158. Evaṁ kāyadvāre suddhiṁ sutvā idāni vacīdvāre suddhiṁ pucchanto āha – “kacci",
  "atk-s0505a0:787_1": "musā na bhaṇatī”ti. Ettha khīṇātīti khīṇo, vihiṁsati badhatīti attho. Vācāya patho",
  "atk-s0505a0:787_2": "byappatho, khīṇo byappatho assāti khīṇabyappatho. Taṁ na-kārena paṭisedhetvā pucchati",
  "atk-s0505a0:787_3": "“na khīṇabyappatho”ti, na pharusavācoti vuttaṁ hoti. “Nākhīṇabyappatho”tipi pāṭho,",
  "atk-s0505a0:787_4": "na akhīṇavacanoti attho. Pharusavacanañhi paresaṁ hadaye akhīyamānaṁ tiṭṭhati. Tādisavacano",
  "atk-s0505a0:787_5": "kacci na soti vuttaṁ hoti. Vibhūtīti vināso, vibhūtiṁ kāsati karoti vāti vibhūtikaṁ,",
  "atk-s0505a0:787_6": "vibhūtikameva vebhūtikaṁ, vebhūtiyantipi vuccati, pesuññassetaṁ adhivacanaṁ. Tañhi",
  "atk-s0505a0:787_7": "sattānaṁ aññamaññato bhedanena vināsaṁ karoti. Sesaṁ uttānatthameva.",
  "atk-s0505a0:788_0": "159. Atha sātāgiro yasmā bhagavā na kevalaṁ etarahi, atītepi addhāne dīgharattaṁ",
  "atk-s0505a0:788_1": "musāvādādīhi paṭivirato, tassā tassāyeva ca viratiyā ānubhāvena taṁ taṁ mahāpurisalakkhaṇaṁ",
  "atk-s0505a0:788_2": "paṭilabhi, sadevako cassa loko “musāvādā paṭivirato samaṇo gotamo”ti vaṇṇaṁ bhāsati.",
  "atk-s0505a0:788_3": "Tasmā vissaṭṭhāya vācāya sīhanādaṁ nadanto āha, “musā ca so na bhaṇatī”ti. Tattha",
  "atk-s0505a0:788_4": "musāti vinidhāya diṭṭhādīni paravisaṁvādanavacanaṁ. Taṁ so na bhaṇati. Dutiyapāde",
  "atk-s0505a0:788_5": "pana paṭhamatthavasena na khīṇabyappathoti, dutiyatthavasena nākhīṇabyappathoti pāṭho.",
  "atk-s0505a0:788_6": "Catutthapāde mantāti paññā vuccati. Bhagavā yasmā tāya mantāya paricchinditvā atthameva",
  "atk-s0505a0:788_7": "bhāsati atthato anapetavacanaṁ, na samphaṁ. Aññāṇapurekkhārañhi niratthakavacanaṁ",
  "atk-s0505a0:788_8": "buddhānaṁ natthi. Tasmā āha – “mantā atthaṁ so bhāsatī”ti. Sesamettha pākaṭameva.",
  "atk-s0505a0:789_0": "160. Evaṁ vacīdvārasuddhimpi sutvā idāni manodvārasuddhiṁ pucchanto āha “kacci na",
  "atk-s0505a0:789_1": "rajjati kāmesū”ti. Tattha kāmāti vatthukāmā. Tesu kilesakāmena na rajjatīti pucchanto",
  "atk-s0505a0:789_2": "anabhijjhālutaṁ pucchati. Anāvilanti pucchanto byāpādena āvilabhāvaṁ sandhāya abyāpādataṁ",
  "atk-s0505a0:789_3": "pucchati. Mohaṁ atikkantoti pucchanto yena mohena mūḷho micchādiṭṭhiṁ gaṇhāti, tassātikkamena",
  "atk-s0505a0:789_4": "sammādiṭṭhitaṁ pucchati. Dhammesu cakkhumāti pucchanto sabbadhammesu appaṭihatassa",
  "atk-s0505a0:789_5": "ñāṇacakkhuno, pañcacakkhuvisayesu vā dhammesu pañcannampi cakkhūnaṁ vasena sabbaññutaṁ",
  "atk-s0505a0:789_6": "pucchati “dvārattayapārisuddhiyāpi sabbaññū na hotī”ti cintetvā.",
  "atk-s0505a0:790_0": "161. Atha sātāgiro yasmā bhagavā appatvāva arahattaṁ anāgāmimaggena kāmarāgabyāpādānaṁ",
  "atk-s0505a0:790_1": "pahīnattā neva kāmesu rajjati, na byāpādena āvilacitto, sotāpattimaggeneva ca micchādiṭṭhipaccayassa",
  "atk-s0505a0:790_2": "saccapaṭicchādakamohassa pahīnattā mohaṁ atikkanto, sāmañca saccāni abhisambujjhitvā",
  "atk-s0505a0:790_3": "buddhoti vimokkhantikaṁ nāmaṁ yathāvuttāni ca cakkhūni paṭilabhi, tasmā tassa manodvārasuddhiṁ",
  "atk-s0505a0:790_4": "sabbaññutañca ugghosento āha “na so rajjati kāmesū”ti.",
  "atk-s0505a0:791_0": "162. Evaṁ hemavato bhagavato dvārattayapārisuddhiṁ sabbaññutañca sutvā haṭṭho udaggo",
  "atk-s0505a0:791_1": "atītajātiyaṁ bāhusaccavisadāya paññāya asajjamānavacanappatho hutvā acchariyabbhutarūpe",
  "atk-s0505a0:791_2": "sabbaññuguṇe sotukāmo āha “kacci vijjāya sampanno”ti. Tattha vijjāya sampannoti iminā",
  "atk-s0505a0:791_3": "dassanasampattiṁ pucchati, saṁsuddhacāraṇoti iminā gamanasampattiṁ. Chandavasena",
  "atk-s0505a0:791_4": "cettha dīghaṁ katvā cākāramāha, saṁsuddhacaraṇoti attho. Āsavā khīṇāti iminā etāya",
  "atk-s0505a0:791_5": "dassanagamanasampattiyā pattabbāya āsavakkhayasaññitāya paṭhamanibbānadhātuyā pattiṁ",
  "atk-s0505a0:791_6": "pucchati, natthi punabbhavoti iminā dutiyanibbānadhātupattisamatthataṁ, paccavekkhaṇañāṇena",
  "atk-s0505a0:791_7": "vā paramassāsappattiṁ ñatvā ṭhitabhāvaṁ.",
  "atk-s0505a0:792_0": "163. Tato yā esā “so anekavihitaṁ pubbenivāsa”ntiādinā nayena bhayabheravādīsu tividhā,",
  "atk-s0505a0:792_1": "“so evaṁ samāhite citte…pe… āneñjappatte ñāṇadassanāya cittaṁ abhinīharatī”tiādinā",
  "atk-s0505a0:792_2": "nayena ambaṭṭhādīsu aṭṭhavidhā vijjā vuttā, tāya yasmā sabbāyapi sabbākārasampannāya",
  "atk-s0505a0:792_3": "bhagavā upeto. Yañcetaṁ “idha, mahānāma, ariyasāvako sīlasampanno hoti, indriyesu",
  "atk-s0505a0:792_4": "guttadvāro hoti, bhojane mattaññū hoti, jāgariyaṁ anuyutto hoti, sattahi saddhammehi",
  "atk-s0505a0:792_5": "samannāgato hoti, catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī",
  "atk-s0505a0:792_6": "hotī”ti evaṁ uddisitvā “kathañca, mahānāma, ariyasāvako sīlasampanno hotī”tiādinā",
  "atk-s0505a0:792_7": "nayena sekhasutte niddiṭṭhaṁ pannarasappabhedaṁ caraṇaṁ. Tañca yasmā sabbūpakkilesappahānena",
  "atk-s0505a0:792_8": "bhagavato ativiya saṁsuddhaṁ. Yepime kāmāsavādayo cattāro āsavā, tepi yasmā sabbe",
  "atk-s0505a0:792_9": "saparivārā savāsanā bhagavato khīṇā. Yasmā ca imāya vijjācaraṇasampadāya khīṇāsavo",
  "atk-s0505a0:792_10": "hutvā tadā bhagavā “natthi dāni punabbhavo”ti paccavekkhitvā ṭhito, tasmā sātāgiro",
  "atk-s0505a0:792_11": "bhagavato sabbaññubhāve byavasāyena samussāhitahadayo sabbepi guṇe anujānanto āha",
  "atk-s0505a0:792_12": "“vijjāya ceva sampanno”ti.",
  "atk-s0505a0:793_0": "164. Tato hemavato “sammāsambuddho bhagavā”ti bhagavati nikkaṅkho hutvā ākāse ṭhitoyeva",
  "atk-s0505a0:793_1": "bhagavantaṁ pasaṁsanto sātāgirañca ārādhento āha “sampannaṁ munino citta”nti. Tassattho",
  "atk-s0505a0:793_2": "– sampannaṁ munino cittaṁ, “mano cassa supaṇihito”ti ettha vuttatādibhāvena puṇṇaṁ",
  "atk-s0505a0:793_3": "sampuṇṇaṁ, “na so adinnaṁ ādiyatī”ti ettha vuttakāyakammunā, “na so rajjati kāmesū”ti",
  "atk-s0505a0:793_4": "ettha vuttamanokammunā ca puṇṇaṁ sampuṇṇaṁ, “musā ca so na bhaṇatī”ti ettha vuttabyappathena",
  "atk-s0505a0:793_5": "ca vacīkammunāti vuttaṁ hoti. Evaṁ sampannacittañca anuttarāya vijjācaraṇasampadāya",
  "atk-s0505a0:793_6": "sampannattā vijjācaraṇasampannañca imehi guṇehi “mano cassa supaṇihito”tiādinā nayena",
  "atk-s0505a0:793_7": "dhammato naṁ pasaṁsasi, sabhāvato tacchato bhūtato eva naṁ pasaṁsasi, na kevalaṁ",
  "atk-s0505a0:793_8": "saddhāmattakenāti dasseti.",
  "atk-s0505a0:794_0": "165-166. Tato sātāgiropi “evametaṁ, mārisa, suṭṭhu tayā ñātañca anumoditañcā”ti adhippāyena",
  "atk-s0505a0:794_1": "tameva saṁrādhento āha – “sampannaṁ munino…pe… dhammato anumodasī”ti. Evañca pana",
  "atk-s0505a0:794_2": "vatvā puna bhagavato dassane taṁ abhitthavayamāno āha “sampannaṁ…pe… handa passāma gotama”nti.",
  "atk-s0505a0:795_0": "167. Atha hemavato attano abhirucitaguṇehi purimajātibāhusaccabalena bhagavantaṁ",
  "atk-s0505a0:795_1": "abhitthunanto sātāgiraṁ āha – “eṇijaṅghaṁ…pe… ehi passāma gotama”nti. Tassattho –",
  "atk-s0505a0:795_2": "eṇimigasseva jaṅghā assāti eṇijaṅgho. Buddhānañhi eṇimigasseva anupubbavaṭṭā jaṅghā",
  "atk-s0505a0:795_3": "honti, na purato nimmaṁsā pacchato susumārakucchi viya uddhumātā. Kisā ca buddhā",
  "atk-s0505a0:795_4": "honti dīgharassasamavaṭṭitayuttaṭṭhānesu tathārūpāya aṅgapaccaṅgasampattiyā, na vaṭharapurisā",
  "atk-s0505a0:795_5": "viya thūlā. Paññāya vilikhitakilesattā vā kisā. Ajjhattikabāhirasapattaviddhaṁsanato",
  "atk-s0505a0:795_6": "vīrā. Ekāsanabhojitāya parimitabhojitāya ca appāhārā, na dvattimattālopabhojitāya. Yathāha –",
  "atk-s0505a0:796_0": "“Ahaṁ kho pana, udāyi, appekadā iminā pattena samatittikampi bhuñjāmi, bhiyyopi bhuñjāmi.",
  "atk-s0505a0:796_1": "‘Appāhāro samaṇo gotamo appāhāratāya ca vaṇṇavādī’ti iti ce maṁ, udāyi, sāvakā sakkareyyuṁ,",
  "atk-s0505a0:796_2": "garuṁ kareyyuṁ, māneyyuṁ, pūjeyyuṁ, sakkatvā, garuṁ katvā, upanissāya vihareyyuṁ.",
  "atk-s0505a0:796_3": "Ye te, udāyi, mama sāvakā kosakāhārāpi aḍḍhakosakāhārāpi beluvāhārāpi aḍḍhabeluvāhārāpi,",
  "atk-s0505a0:796_4": "na maṁ te iminā dhammena sakkareyyuṁ…pe… upanissāya vihareyyu”nti.",
  "atk-s0505a0:797_0": "Āhāre chandarāgābhāvena alolupā aṭṭhaṅgasamannāgataṁ āhāraṁ āhārenti moneyyasampattiyā",
  "atk-s0505a0:797_1": "munino. Anagārikatāya vivekaninnamānasatāya ca vane jhāyanti. Tenāha hemavato yakkho",
  "atk-s0505a0:797_2": "“eṇijaṅghaṁ…pe… ehi passāma gotama”nti.",
  "atk-s0505a0:798_0": "168. Evañca vatvā puna tassa bhagavato santike dhammaṁ sotukāmatāya “sīhaṁvekacara”nti",
  "atk-s0505a0:798_1": "imaṁ gāthamāha. Tassattho – sīhaṁvāti durāsadaṭṭhena khamanaṭṭhena nibbhayaṭṭhena",
  "atk-s0505a0:798_2": "ca kesarasīhasadisaṁ. Yāya taṇhāya “taṇhādutiyo puriso”ti vuccati, tassā abhāvena",
  "atk-s0505a0:798_3": "ekacaraṁ, ekissā lokadhātuyā dvinnaṁ buddhānaṁ anuppattitopi ekacaraṁ. Khaggavisāṇasutte",
  "atk-s0505a0:798_4": "vuttanayenāpi cettha taṁ taṁ attho daṭṭhabbo. Nāganti punabbhavaṁ neva gantāraṁ nāgantāraṁ.",
  "atk-s0505a0:798_5": "Atha vā āguṁ na karotītipi nāgo. Balavātipi nāgo. Taṁ nāgaṁ. Kāmesu anapekkhinanti",
  "atk-s0505a0:798_6": "dvīsupi kāmesu chandarāgābhāvena anapekkhinaṁ. Upasaṅkamma pucchāma, maccupāsappamocananti",
  "atk-s0505a0:798_7": "taṁ evarūpaṁ mahesiṁ upasaṅkamitvā tebhūmakavaṭṭassa maccupāsassa pamocanaṁ vivaṭṭaṁ",
  "atk-s0505a0:798_8": "nibbānaṁ pucchāma. Yena vā upāyena dukkhasamudayasaṅkhātā maccupāsā pamuccati, taṁ",
  "atk-s0505a0:798_9": "maccupāsappamocanaṁ pucchāmāti. Imaṁ gāthaṁ hemavato sātāgirañca sātāgiraparisañca",
  "atk-s0505a0:798_10": "attano parisañca sandhāya āha.",
  "atk-s0505a0:799_0": "Tena kho pana samayena āsāḷhīnakkhattaṁ ghositaṁ ahosi. Atha samantato alaṅkatapaṭiyatte",
  "atk-s0505a0:799_1": "devanagare siriṁ paccanubhontī viya rājagahe kāḷī nāma kuraragharikā upāsikā pāsādamāruyha",
  "atk-s0505a0:799_2": "sīhapañjaraṁ vivaritvā gabbhaparissamaṁ vinodentī savātappadese utuggahaṇatthaṁ ṭhitā",
  "atk-s0505a0:799_3": "tesaṁ yakkhasenāpatīnaṁ taṁ buddhaguṇapaṭisaṁyuttaṁ kathaṁ ādimajjhapariyosānato",
  "atk-s0505a0:799_4": "assosi. Sutvā ca “evaṁ vividhaguṇasamannāgatā buddhā”ti buddhārammaṇaṁ pītiṁ uppādetvā",
  "atk-s0505a0:799_5": "tāya nīvaraṇāni vikkhambhetvā tattheva ṭhitā sotāpattiphale patiṭṭhāsi. Tato eva",
  "atk-s0505a0:799_6": "bhagavatā “etadaggaṁ, bhikkhave, mama sāvikānaṁ upāsikānaṁ anussavappasannānaṁ, yadidaṁ",
  "atk-s0505a0:799_7": "kāḷī upāsikā kuraragharikā”ti etadagge ṭhapitā.",
  "atk-s0505a0:800_0": "169. Tepi yakkhasenāpatayo sahassayakkhaparivārā majjhimayāmasamaye isipatanaṁ patvā,",
  "atk-s0505a0:800_1": "dhammacakkappavattitapallaṅkeneva nisinnaṁ bhagavantaṁ upasaṅkamma vanditvā, imāya",
  "atk-s0505a0:800_2": "gāthāya bhagavantaṁ abhitthavitvā okāsamakārayiṁsu “akkhātāraṁ pavattāra”nti. Tassattho",
  "atk-s0505a0:800_3": "– ṭhapetvā taṇhaṁ tebhūmake dhamme “idaṁ kho pana, bhikkhave, dukkhaṁ ariyasacca”ntiādinā",
  "atk-s0505a0:800_4": "nayena saccānaṁ vavatthānakathāya akkhātāraṁ, “‘taṁ kho panidaṁ dukkhaṁ ariyasaccaṁ",
  "atk-s0505a0:800_5": "pariññeyya’nti me bhikkhave”tiādinā nayena tesu kiccañāṇakatañāṇappavattanena pavattāraṁ.",
  "atk-s0505a0:800_6": "Ye vā dhammā yathā voharitabbā, tesu tathā vohārakathanena akkhātāraṁ, tesaṁyeva",
  "atk-s0505a0:800_7": "dhammānaṁ sattānurūpato pavattāraṁ. Ugghaṭitaññuvipañcitaññūnaṁ vā desanāya akkhātāraṁ,",
  "atk-s0505a0:800_8": "neyyānaṁ paṭipādanena pavattāraṁ. Uddesena vā akkhātāraṁ, vibhaṅgena tehi tehi pakārehi",
  "atk-s0505a0:800_9": "vacanato pavattāraṁ. Bodhipakkhiyānaṁ vā salakkhaṇakathanena akkhātāraṁ, sattānaṁ",
  "atk-s0505a0:800_10": "cittasantāne pavattanena pavattāraṁ. Saṅkhepato vā tīhi parivaṭṭehi saccānaṁ kathanena",
  "atk-s0505a0:800_11": "akkhātāraṁ, vitthārato pavattāraṁ. “Saddhindriyaṁ dhammo, taṁ dhammaṁ pavattetīti",
  "atk-s0505a0:800_12": "dhammacakka”nti evamādinā paṭisambhidānayena vitthāritassa dhammacakkassa pavattanato pavattāraṁ.",
  "atk-s0505a0:801_0": "Sabbadhammānanti catubhūmakadhammānaṁ. Pāragunti chahākārehi pāraṁ gataṁ abhiññāya,",
  "atk-s0505a0:801_1": "pariññāya, pahānena, bhāvanāya, sacchikiriyāya, samāpattiyā. So hi bhagavā sabbadhamme",
  "atk-s0505a0:801_2": "abhijānanto gatoti abhiññāpāragū, pañcupādānakkhandhe parijānanto gatoti pariññāpāragū,",
  "atk-s0505a0:801_3": "sabbakilese pajahanto gatoti pahānapāragū, cattāro magge bhāvento gatoti bhāvanāpāragū,",
  "atk-s0505a0:801_4": "nirodhaṁ sacchikaronto gatoti sacchikiriyāpāragū, sabbā samāpattiyo samāpajjanto",
  "atk-s0505a0:801_5": "gatoti samāpattipāragū. Evaṁ sabbadhammānaṁ pāraguṁ. Buddhaṁ verabhayātītanti aññāṇasayanato",
  "atk-s0505a0:801_6": "paṭibuddhattā buddhaṁ, sabbena vā saraṇavaṇṇanāyaṁ vuttenatthena buddhaṁ, pañcaverabhayānaṁ",
  "atk-s0505a0:801_7": "atītattā verabhayātītaṁ. Evaṁ bhagavantaṁ atitthavantā “mayaṁ pucchāma gotama”nti okāsamakārayiṁsu.",
  "atk-s0505a0:802_0": "170. Atha nesaṁ yakkhānaṁ tejena ca paññāya ca aggo hemavato yathādhippetaṁ pucchitabbaṁ",
  "atk-s0505a0:802_1": "pucchanto “kismiṁ loko”ti imaṁ gāthamāha. Tassādipāde kisminti bhāvenabhāvalakkhaṇe",
  "atk-s0505a0:802_2": "bhummavacanaṁ, kismiṁ uppanne loko samuppanno hotīti ayañhettha adhippāyo. Sattalokasaṅkhāraloke",
  "atk-s0505a0:802_3": "sandhāya pucchati. Kismiṁ kubbati santhavanti ahanti vā mamanti vā taṇhādiṭṭhisanthavaṁ",
  "atk-s0505a0:802_4": "kismiṁ kubbati, adhikaraṇatthe bhummavacanaṁ. Kissa lokoti upayogatthe sāmivacanaṁ,",
  "atk-s0505a0:802_5": "kiṁ upādāya lokoti saṅkhyaṁ gacchatīti ayañhettha adhippāyo. Kismiṁ lokoti bhāvenabhāvalakkhaṇakāraṇatthesu",
  "atk-s0505a0:802_6": "bhummavacanaṁ. Kismiṁ sati kena kāraṇena loko vihaññati pīḷīyati bādhīyatīti ayañhettha adhippāyo.",
  "atk-s0505a0:803_0": "171. Atha bhagavā yasmā chasu ajjhattikabāhiresu āyatanesu uppannesu sattaloko ca",
  "atk-s0505a0:803_1": "dhanadhaññādivasena saṅkhāraloko ca uppanno hoti, yasmā cettha sattaloko tesveva",
  "atk-s0505a0:803_2": "chasu duvidhampi santhavaṁ karoti. Cakkhāyatanaṁ vā hi “ahaṁ mama”nti gaṇhāti avasesesu",
  "atk-s0505a0:803_3": "vā aññataraṁ. Yathāha – “cakkhu attāti yo vadeyya, taṁ na upapajjatī”tiādi. Yasmā",
  "atk-s0505a0:803_4": "ca etāniyeva cha upādāya duvidhopi lokoti saṅkhyaṁ gacchati, yasmā ca tesveva chasu",
  "atk-s0505a0:803_5": "sati sattaloko dukkhapātubhāvena vihaññati. Yathāha –",
  "atk-s0505a0:804_0": "“Hatthesu, bhikkhave, sati ādānanikkhepanaṁ hoti, pādesu sati abhikkamapaṭikkamo",
  "atk-s0505a0:804_1": "hoti, pabbesu sati samiñjanapasāraṇaṁ hoti, kucchismiṁ sati jighacchāpipāsā hoti;",
  "atk-s0505a0:804_2": "evameva kho, bhikkhave, cakkhusmiṁ sati cakkhusamphassapaccayā uppajjati ajjhattaṁ",
  "atk-s0505a0:804_3": "sukhaṁ dukkha”ntiādi.",
  "atk-s0505a0:805": "Tathā tesu ādhārabhūtesu paṭihato saṅkhāraloko vihaññati. Yathāha –",
  "atk-s0505a0:806": "“Cakkhusmiṁ anidassane sappaṭighe paṭihaññi vā”iti ca.",
  "atk-s0505a0:807": "“Cakkhu, bhikkhave, paṭihaññati manāpāmanāpesu rūpesū”ti evamādi.",
  "atk-s0505a0:808": "Tathā tehiyeva kāraṇabhūtehi duvidhopi loko vihaññati. Yathāha –",
  "atk-s0505a0:809": "“Cakkhu vihaññati manāpāmanāpesu rūpesū”ti ca.",
  "atk-s0505a0:810": "“Cakkhu, bhikkhave, ādittaṁ, rūpā ādittā. Kena ādittaṁ? Rāgagginā”ti evamādi.",
  "atk-s0505a0:811": "Tasmā chaajjhattikabāhirāyatanavasena taṁ pucchaṁ vissajjento āha “chasu loko samuppanno”ti.",
  "atk-s0505a0:812_0": "172. Atha so yakkho attanā vaṭṭavasena puṭṭhapañhaṁ bhagavatā dvādasāyatanavasena",
  "atk-s0505a0:812_1": "saṅkhipitvā vissajjitaṁ na suṭṭhu upalakkhetvā tañca atthaṁ tappaṭipakkhañca ñātukāmo",
  "atk-s0505a0:812_2": "saṅkhepeneva vaṭṭavivaṭṭaṁ pucchanto āha “katamaṁ ta”nti. Tattha upādātabbaṭṭhena",
  "atk-s0505a0:812_3": "upādānaṁ, dukkhasaccassetaṁ adhivacanaṁ. Yattha loko vihaññatīti “chasu loko vihaññatī”ti",
  "atk-s0505a0:812_4": "evaṁ bhagavatā yattha chabbidhe upādāne loko vihaññatīti vutto, taṁ katamaṁ upādānanti?",
  "atk-s0505a0:812_5": "Evaṁ upaḍḍhagāthāya sarūpeneva dukkhasaccaṁ pucchi. Samudayasaccaṁ pana tassa kāraṇabhāvena",
  "atk-s0505a0:812_6": "gahitameva hoti. Niyyānaṁ pucchitoti imāya pana upaḍḍhagāthāya maggasaccaṁ pucchi.",
  "atk-s0505a0:812_7": "Maggasaccena hi ariyasāvako dukkhaṁ parijānanto, samudayaṁ pajahanto, nirodhaṁ sacchikaronto,",
  "atk-s0505a0:812_8": "maggaṁ bhāvento lokamhā niyyāti, tasmā niyyānanti vuccati. Kathanti kena pakārena.",
  "atk-s0505a0:812_9": "Dukkhā pamuccatīti “upādāna”nti vuttā vaṭṭadukkhā pamokkhaṁ pāpuṇāti. Evamettha sarūpeneva",
  "atk-s0505a0:812_10": "maggasaccaṁ pucchi, nirodhasaccaṁ pana tassa visayabhāvena gahitameva hoti.",
  "atk-s0505a0:813_0": "173. Evaṁ yakkhena sarūpena dassetvā ca adassetvā ca catusaccavasena pañhaṁ puṭṭho",
  "atk-s0505a0:813_1": "bhagavā teneva nayena vissajjento āha “pañca kāmaguṇā”ti. Tattha pañcakāmaguṇasaṅkhātagocaraggahaṇena",
  "atk-s0505a0:813_2": "taggocarāni pañcāyatanāni gahitāneva honti. Mano chaṭṭho etesanti manochaṭṭhā. Paveditāti",
  "atk-s0505a0:813_3": "pakāsitā. Ettha ajjhattikesu chaṭṭhassa manāyatanassa gahaṇena tassa visayabhūtaṁ",
  "atk-s0505a0:813_4": "dhammāyatanaṁ gahitameva hoti. Evaṁ “katamaṁ taṁ upādāna”nti imaṁ pañhaṁ vissajjento",
  "atk-s0505a0:813_5": "punapi dvādasāyatanānaṁ vaseneva dukkhasaccaṁ pakāsesi. Manogahaṇena vā sattannaṁ",
  "atk-s0505a0:813_6": "viññāṇadhātūnaṁ gahitattā tāsu purimapañcaviññāṇadhātuggahaṇena tāsaṁ vatthūni pañca",
  "atk-s0505a0:813_7": "cakkhādīni āyatanāni, manodhātumanoviññāṇadhātuggahaṇena tāsaṁ vatthugocarabhedaṁ",
  "atk-s0505a0:813_8": "dhammāyatanaṁ gahitamevāti evampi dvādasāyatanavasena dukkhasaccaṁ pakāsesi. Lokuttaramanāyatanadhammāyatanekadeso",
  "atk-s0505a0:813_9": "panettha yattha loko vihaññati, taṁ sandhāya niddiṭṭhattā na saṅgayhati.",
  "atk-s0505a0:814_0": "Ettha chandaṁ virājetvāti ettha dvādasāyatanabhede dukkhasacce tānevāyatanāni khandhato",
  "atk-s0505a0:814_1": "dhātuto nāmarūpatoti tathā tathā vavatthapetvā, tilakkhaṇaṁ āropetvā, vipassanto",
  "atk-s0505a0:814_2": "arahattamaggapariyosānāya vipassanāya taṇhāsaṅkhātaṁ chandaṁ sabbaso virājetvā vinetvā",
  "atk-s0505a0:814_3": "viddhaṁsetvāti attho. Evaṁ dukkhā pamuccatīti iminā pakārena etasmā vaṭṭadukkhā pamuccatīti.",
  "atk-s0505a0:814_4": "Evamimāya upaḍḍhagāthāya “niyyānaṁ pucchito brūhi, kathaṁ dukkhā pamuccatī”ti ayaṁ",
  "atk-s0505a0:814_5": "pañho vissajjito hoti, maggasaccañca pakāsitaṁ samudayanirodhasaccāni panettha purimanayeneva",
  "atk-s0505a0:814_6": "saṅgahitattā pakāsitāneva hontīti veditabbāni. Upaḍḍhagāthāya vā dukkhasaccaṁ, chandena",
  "atk-s0505a0:814_7": "samudayasaccaṁ, “virājetvā”ti ettha virāgena nirodhasaccaṁ, “virāgāvimuccatī”ti vacanato",
  "atk-s0505a0:814_8": "vā maggasaccaṁ. “Eva”nti upāyanidassanena maggasaccaṁ, dukkhanirodhanti vacanato",
  "atk-s0505a0:814_9": "vā. “Dukkhā pamuccatī”ti dukkhapamokkhena nirodhasaccanti evamettha cattāri saccāni",
  "atk-s0505a0:814_10": "pakāsitāni hontīti veditabbāni.",
  "atk-s0505a0:815_0": "174. Evaṁ catusaccagabbhāya gāthāya lakkhaṇato niyyānaṁ pakāsetvā puna tadeva sakena",
  "atk-s0505a0:815_1": "niruttābhilāpena nigamento āha “etaṁ lokassa niyyāna”nti. Ettha etanti pubbe vuttassa",
  "atk-s0505a0:815_2": "niddeso, lokassāti tedhātukalokassa. Yathātathanti aviparītaṁ. Etaṁ vo ahamakkhāmīti",
  "atk-s0505a0:815_3": "sacepi maṁ sahassakkhattuṁ puccheyyātha, etaṁ vo ahamakkhāmi, na aññaṁ. Kasmā? Yasmā",
  "atk-s0505a0:815_4": "evaṁ dukkhā pamuccati, na aññathāti adhippāyo. Atha vā etena niyyānena ekadvattikkhatuṁ",
  "atk-s0505a0:815_5": "niggatānampi etaṁ vo ahamakkhāmi, uparivisesādhigamāyapi etadeva ahamakkhāmīti attho.",
  "atk-s0505a0:815_6": "Kasmā? Yasmā evaṁ dukkhā pamuccati asesanissesāti arahattanikūṭena desanaṁ niṭṭhāpesi.",
  "atk-s0505a0:815_7": "Desanāpariyosāne dvepi yakkhasenāpatayo sotāpattiphale patiṭṭhahiṁsu saddhiṁ yakkhasahassena.",
  "atk-s0505a0:816_0": "175. Atha hemavato pakatiyāpi dhammagaru idāni ariyabhūmiyaṁ patiṭṭhāya suṭṭhutaraṁ",
  "atk-s0505a0:816_1": "atitto bhagavato vicitrapaṭibhānāya desanāya bhagavantaṁ sekkhāsekkhabhūmiṁ pucchanto",
  "atk-s0505a0:816_2": "“ko sūdha taratī”ti gāthamabhāsi. Tattha ko sūdha tarati oghanti iminā caturoghaṁ",
  "atk-s0505a0:816_3": "ko taratīti sekkhabhūmiṁ pucchati avisesena. Yasmā aṇṇavanti na vitthatamattaṁ nāpi",
  "atk-s0505a0:816_4": "gambhīramattaṁ apica pana yaṁ vitthatatarañca gambhīratarañca, taṁ vuccati. Tādiso",
  "atk-s0505a0:816_5": "ca saṁsāraṇṇavo. Ayañhi samantato pariyantābhāvena vitthato, heṭṭhā patiṭṭhābhāvena",
  "atk-s0505a0:816_6": "upari ālambanābhāvena ca gambhīro, tasmā “ko idha tarati aṇṇavaṁ, tasmiñca appatiṭṭhe",
  "atk-s0505a0:816_7": "anālambe gambhīre aṇṇave ko na sīdatī”ti asekkhabhūmiṁ pucchati.",
  "atk-s0505a0:817_0": "176. Atha bhagavā yo bhikkhu jīvitahetupi vītikkamaṁ akaronto sabbadā sīlasampanno",
  "atk-s0505a0:817_1": "lokiyalokuttarāya ca paññāya paññavā, upacārappanāsamādhinā iriyāpathaheṭṭhimamaggaphalehi",
  "atk-s0505a0:817_2": "ca susamāhito, tilakkhaṇaṁ āropetvā vipassanāya niyakajjhattacintanasīlo, sātaccakiriyāvahāya",
  "atk-s0505a0:817_3": "appamādasatiyā ca samannāgato. Yasmā so catutthena maggena imaṁ suduttaraṁ oghaṁ",
  "atk-s0505a0:817_4": "anavasesaṁ tarati, tasmā sekkhabhūmiṁ vissajjento “sabbadā sīlasampanno”ti imaṁ tisikkhāgabbhaṁ",
  "atk-s0505a0:817_5": "gāthamāha. Ettha hi sīlasampadāya adhisīlasikkhā, satisamādhīhi adhicittasikkhā,",
  "atk-s0505a0:817_6": "ajjhattacintitāpaññāhi adhipaññāsikkhāti tisso sikkhā saupakārā sānisaṁsā ca vuttā.",
  "atk-s0505a0:817_7": "Upakāro hi sikkhānaṁ lokiyapaññā sati ca, anisaṁso sāmaññaphalānīti.",
  "atk-s0505a0:818_0": "177. Evaṁ paṭhamagāthāya sekkhabhūmiṁ dassetvā idāni asekkhabhūmiṁ dassento dutiyagāthamāha.",
  "atk-s0505a0:818_1": "Tassattho virato kāmasaññāyāti yā kāci kāmasaññā, tato sabbato catutthamaggasampayuttāya",
  "atk-s0505a0:818_2": "samucchedaviratiyā virato. “Viratto”tipi pāṭho. Tadā “kāmasaññāyā”ti bhummavacanaṁ",
  "atk-s0505a0:818_3": "hoti, sagāthāvagge pana “kāmasaññāsū”tipi pāṭho. Catūhipi maggehi dasannaṁ saṁyojanānaṁ",
  "atk-s0505a0:818_4": "atītattā sabbasaṁyojanātigo, catuttheneva vā uddhambhāgiyasabbasaṁyojanātigo, tatratatrābhinandinītaṇhāsaṅkhātāya",
  "atk-s0505a0:818_5": "nandiyā tiṇṇañca bhavānaṁ parikkhīṇattā nandībhavaparikkhīṇo so tādiso khīṇāsavo",
  "atk-s0505a0:818_6": "bhikkhu gambhīre saṁsāraṇṇave na sīdati nandīparikkhayena saupādisesaṁ, bhavaparikkhayena",
  "atk-s0505a0:818_7": "ca anupādisesaṁ nibbānathalaṁ samāpajja paramassāsappattiyāti.",
  "atk-s0505a0:819_0": "178. Atha hemavato sahāyañca yakkhaparisañca oloketvā pītisomanassajāto “gambhīrapañña”nti",
  "atk-s0505a0:819_1": "evamādīhi gāthāhi bhagavantaṁ abhitthavitvā sabbāvatiyā parisāya sahāyena ca saddhiṁ",
  "atk-s0505a0:819_2": "abhivādetvā, padakkhiṇaṁ katvā, attano vasanaṭṭhānaṁ agamāsi.",
  "atk-s0505a0:820_0": "Tāsaṁ pana gāthānaṁ ayaṁ atthavaṇṇanā – gambhīrapaññanti gambhīrāya paññāya samannāgataṁ.",
  "atk-s0505a0:820_1": "Tattha paṭisambhidāyaṁ vuttanayena gambhīrapaññā veditabbā. Vuttañhi tattha “gambhīresu",
  "atk-s0505a0:820_2": "khandhesu ñāṇaṁ pavattatīti gambhīrapaññā”tiādi. Nipuṇatthadassinti nipuṇehi khattiyapaṇḍitādīhi",
  "atk-s0505a0:820_3": "abhisaṅkhatānaṁ pañhānaṁ atthadassiṁ atthānaṁ vā yāni nipuṇāni kāraṇāni duppaṭivijjhāni",
  "atk-s0505a0:820_4": "aññehi tesaṁ dassanena nipuṇatthadassiṁ. Rāgādikiñcanābhāvena akiñcanaṁ. Duvidhe",
  "atk-s0505a0:820_5": "kāme tividhe ce bhave alagganena kāmabhave asattaṁ. Khandhādibhedesu sabbārammaṇesu",
  "atk-s0505a0:820_6": "chandarāgabandhanābhāvena sabbadhi vippamuttaṁ. Dibbe pathe kamamānanti aṭṭhasamāpattibhede",
  "atk-s0505a0:820_7": "dibbe pathe samāpajjanavasena caṅkamantaṁ. Tattha kiñcāpi na tāya velāya bhagavā",
  "atk-s0505a0:820_8": "dibbe pathe kamati, apica kho pubbe kamanaṁ upādāya kamanasattisabbhāvena tattha",
  "atk-s0505a0:820_9": "laddhavasībhāvatāya evaṁ vuccati. Atha vā ye te visuddhidevā arahanto, tesaṁ pathe",
  "atk-s0505a0:820_10": "santavihāre kamanenāpetaṁ vuttaṁ. Mahantānaṁ guṇānaṁ esanena mahesiṁ.",
  "atk-s0505a0:821_0": "179. Dutiyagāthāya aparena pariyāyena thuti āraddhāti katvā puna nipuṇatthadassiggahaṇaṁ",
  "atk-s0505a0:821_1": "nidasseti. Atha vā nipuṇatthe dassetāranti attho. Paññādadanti paññāpaṭilābhasaṁvattanikāya",
  "atk-s0505a0:821_2": "paṭipattiyā kathanena paññādāyakaṁ. Kāmālaye asattanti yvāyaṁkāmesu taṇhādiṭṭhivasena",
  "atk-s0505a0:821_3": "duvidho ālayo, tattha asattaṁ. Sabbavidunti sabbadhammaviduṁ, sabbaññunti vuttaṁ",
  "atk-s0505a0:821_4": "hoti. Sumedhanti tassa sabbaññubhāvassa maggabhūtāya pāramīpaññāsaṅkhātāya medhāya",
  "atk-s0505a0:821_5": "samannāgataṁ. Ariye patheti aṭṭhaṅgike magge, phalasamāpattiyaṁ vā. Kamamānanti paññāya",
  "atk-s0505a0:821_6": "ajjhogāhamānaṁ maggalakkhaṇaṁ ñatvā desanato, pavisamānaṁ vā khaṇe khaṇe phalasamāpattisamāpajjanato,",
  "atk-s0505a0:821_7": "catubbidhamaggabhāvanāsaṅkhātāya kamanasattiyā kamitapubbaṁ vā.",
  "atk-s0505a0:822_0": "180.Sudiṭṭhaṁ vata no ajjāti. Ajja amhehi sundaraṁ diṭṭhaṁ, ajja vā amhākaṁ sundaraṁ",
  "atk-s0505a0:822_1": "diṭṭhaṁ, dassananti attho. Suppabhātaṁ suhuṭṭhitanti ajja amhākaṁ suṭṭhu pabhātaṁ",
  "atk-s0505a0:822_2": "sobhanaṁ vā pabhātaṁ ahosi. Ajja ca no sundaraṁ uṭṭhitaṁ ahosi, anuparodhena sayanato",
  "atk-s0505a0:822_3": "uṭṭhitaṁ. Kiṁ kāraṇaṁ? Yaṁ addasāma sambuddhaṁ, yasmā sambuddhaṁ addasāmāti attano",
  "atk-s0505a0:822_4": "lābhasampattiṁ ārabbha pāmojjaṁ pavedeti.",
  "atk-s0505a0:823_0": "181.Iddhimantoti kammavipākajiddhiyā samannāgatā. Yasassinoti lābhaggaparivāraggasampannā.",
  "atk-s0505a0:823_1": "Saraṇaṁ yantīti kiñcāpi maggeneva gatā, tathāpi sotāpannabhāvaparidīpanatthaṁ pasādadassanatthañca vācaṁ bhindati.",
  "atk-s0505a0:824_0": "182.Gāmā gāmanti devagāmā devagāmaṁ. Nagā naganti devapabbatā devapabbataṁ. Namassamānā",
  "atk-s0505a0:824_1": "sambuddhaṁ, dhammassa ca sudhammatanti “sammāsambuddho vata bhagavā, svākkhāto vata",
  "atk-s0505a0:824_2": "bhagavato dhammo”tiādinā nayena buddhasubodhitañca dhammasudhammatañca. “Suppaṭipanno",
  "atk-s0505a0:824_3": "vata bhagavato sāvakasaṅgho”tiādinā saṅgha-suppaṭipattiñca abhitthavitvā abhitthavitvā",
  "atk-s0505a0:824_4": "namassamānā dhammaghosakā hutvā vicarissāmāti vuttaṁ hoti. Sesamettha uttānatthamevāti.",
  "atk-s0505a0:825": "Paramatthajotikāya khuddaka-aṭṭhakathāya",
  "atk-s0505a0:826": "Suttanipāta-aṭṭhakathāya hemavatasuttavaṇṇanā niṭṭhitā.",
  "atk-s0505a0:827": "10. Āḷavakasuttavaṇṇanā",
  "atk-s0505a0:828_0": "Evaṁme sutanti āḷavakasuttaṁ. Kā uppatti? Atthavaṇṇanānayenevassa uppatti āvibhavissati.",
  "atk-s0505a0:828_1": "Atthavaṇṇanāya ca “evaṁ me sutaṁ, ekaṁ samayaṁ bhagavā”ti etaṁ vuttatthameva. Āḷaviyaṁ",
  "atk-s0505a0:828_2": "viharati āḷavakassa yakkhassa bhavaneti ettha pana kā āḷavī, kasmā ca bhagavā tassa",
  "atk-s0505a0:828_3": "yakkhassa bhavane viharatīti? Vuccate – āḷavīti raṭṭhampi nagarampi vuccati, tadubhayampi",
  "atk-s0505a0:828_4": "idha vaṭṭati. Āḷavīnagarassa hi samīpe viharantopi “āḷaviyaṁ viharatī”ti vuccati.",
  "atk-s0505a0:828_5": "Tassa ca nagarassa samīpe avidūre gāvutamatte taṁ bhavanaṁ, āḷavīraṭṭhe viharantopi",
  "atk-s0505a0:828_6": "“āḷaviyaṁ viharatī”ti vuccati, āḷavīraṭṭhe cetaṁ bhavanaṁ.",
  "atk-s0505a0:829_0": "Yasmā pana āḷavako rājā vividhanāṭakūpabhogaṁ chaḍḍetvā corapaṭibāhanatthaṁ paṭirājanisedhanatthaṁ",
  "atk-s0505a0:829_1": "byāyāmakaraṇatthañca sattame sattame divase migavaṁ gacchanto ekadivasaṁ balakāyena",
  "atk-s0505a0:829_2": "saddhiṁ katikaṁ akāsi – “yassa passena migo palāyati, tasseva so bhāro”ti. Atha tasseva",
  "atk-s0505a0:829_3": "passena migo palāyi, javasampanno rājā dhanuṁ gahetvā pattikova tiyojanaṁ taṁ migaṁ",
  "atk-s0505a0:829_4": "anubandhi. Eṇimigā ca tiyojanavegā eva honti. Atha parikkhīṇajavaṁ taṁ migaṁ udakaṁ",
  "atk-s0505a0:829_5": "pavisitvā, ṭhitaṁ vadhitvā, dvidhā chetvā, anatthikopi maṁsena “nāsakkhi migaṁ gahetu”nti",
  "atk-s0505a0:829_6": "apavādamocanatthaṁ kājenādāya āgacchanto nagarassāvidūre bahalapattapalāsaṁ mahānigrodhaṁ",
  "atk-s0505a0:829_7": "disvā parissamavinodanatthaṁ tassa mūlamupagato. Tasmiñca nigrodhe āḷavako yakkho",
  "atk-s0505a0:829_8": "mahārājasantikā varaṁ labhitvā majjhanhikasamaye tassa rukkhassa chāyāya phuṭṭhokāsaṁ",
  "atk-s0505a0:829_9": "paviṭṭhe pāṇino khādanto paṭivasati. So taṁ disvā khādituṁ upagato. Atha rājā tena",
  "atk-s0505a0:829_10": "saddhiṁ katikaṁ akāsi – “muñca maṁ, ahaṁ te divase divase manussañca thālipākañca",
  "atk-s0505a0:829_11": "pesessāmī”ti. Yakkho “tvaṁ rājūpabhogena pamatto sammussasi, ahaṁ pana bhavanaṁ anupagatañca",
  "atk-s0505a0:829_12": "ananuññātañca khādituṁ na labhāmi, svāhaṁ bhavantampi jīyeyya”nti na muñci. Rājā",
  "atk-s0505a0:829_13": "“yaṁ divasaṁ na pesemi, taṁ divasaṁ maṁ gahetvā khādāhī”ti attānaṁ anujānitvā tena",
  "atk-s0505a0:829_14": "mutto nagarābhimukho agamāsi.",
  "atk-s0505a0:830_0": "Balakāyo magge khandhāvāraṁ bandhitvā ṭhito rājānaṁ disvā – “kiṁ, mahārāja, ayasamattabhayā",
  "atk-s0505a0:830_1": "evaṁ kilantosī”ti vadanto paccuggantvā paṭiggahesi. Rājā taṁ pavattiṁ anārocetvā",
  "atk-s0505a0:830_2": "nagaraṁ gantvā, katapātarāso nagaraguttikaṁ āmantetvā etamatthaṁ ārocesi. Nagaraguttiko",
  "atk-s0505a0:830_3": "– “kiṁ, deva, kālaparicchedo kato”ti āha. Rājā “na kato, bhaṇe”ti āha. “Duṭṭhu kataṁ,",
  "atk-s0505a0:830_4": "deva, amanussā hi paricchinnamattameva labhanti, aparicchinne pana janapadassa ābādho",
  "atk-s0505a0:830_5": "bhavissati. Hotu, deva, kiñcāpi evamakāsi, appossukko tvaṁ rajjasukhaṁ anubhohi,",
  "atk-s0505a0:830_6": "ahamettha kātabbaṁ karissāmī”ti. So kālasseva vuṭṭhāya bandhanāgāraṁ gantvā ye ye",
  "atk-s0505a0:830_7": "vajjhā honti, te te sandhāya – “yo jīvitatthiko hoti, so nikkhamatū”ti bhaṇati. Yo",
  "atk-s0505a0:830_8": "paṭhamaṁ nikkhamati taṁ gehaṁ netvā, nhāpetvā, bhojetvā ca, “imaṁ thālipākaṁ yakkhassa",
  "atk-s0505a0:830_9": "dehī”ti peseti. Taṁ rukkhamūlaṁ paviṭṭhamattaṁyeva yakkho bheravaṁ attabhāvaṁ nimminitvā",
  "atk-s0505a0:830_10": "mūlakandaṁ viya khādati. Yakkhānubhāvena kira manussānaṁ kesādīni upādāya sakalasarīraṁ",
  "atk-s0505a0:830_11": "navanītapiṇḍo viya hoti. Yakkhassa bhattaṁ gāhāpettuṁ gatapurisā taṁ disvā bhītā",
  "atk-s0505a0:830_12": "yathāmittaṁ ārocesuṁ. Tato pabhuti “rājā core gahetvā yakkhassa detī”ti manussā corakammato",
  "atk-s0505a0:830_13": "paṭiviratā. Tato aparena samayena navacorānaṁ abhāvena purāṇacorānañca parikkhayena",
  "atk-s0505a0:830_14": "bandhanāgārāni suññāni ahesuṁ.",
  "atk-s0505a0:831_0": "Atha nagaraguttiko rañño ārocesi. Rājā attano dhanaṁ nagararacchāsu chaḍḍāpesi –",
  "atk-s0505a0:831_1": "“appeva nāma koci lobhena gaṇheyyā”ti. Taṁ pādenapi na koci chupi. So core alabhanto",
  "atk-s0505a0:831_2": "amaccānaṁ ārocesi. Amaccā “kulapaṭipāṭiyā ekamekaṁ jiṇṇakaṁ pesema, so pakatiyāpi",
  "atk-s0505a0:831_3": "maccumukhe vattatī”ti āhaṁsu. Rājā “‘amhākaṁ pitaraṁ, amhākaṁ pitāmahaṁ pesetī’ti",
  "atk-s0505a0:831_4": "manussā khobhaṁ karissanti, mā vo etaṁ ruccī”ti nivāresi. “Tena hi, deva, dārakaṁ",
  "atk-s0505a0:831_5": "pesema uttānaseyyakaṁ, tathāvidhassa hi ‘mātā me pitā me’ti sineho natthī”ti āhaṁsu.",
  "atk-s0505a0:831_6": "Rājā anujāni. Te tathā akaṁsu. Nagare dārakamātaro ca dārake gahetvā gabbhiniyo ca",
  "atk-s0505a0:831_7": "palāyitvā parajanapade dārake saṁvaḍḍhetvā ānenti. Evaṁ sabbānipi dvādasa vassāni gatāni.",
  "atk-s0505a0:832_0": "Tato ekadivasaṁ sakalanagaraṁ vicinitvā ekampi dārakaṁ alabhitvā rañño ārocesuṁ –",
  "atk-s0505a0:832_1": "“natthi, deva, nagare dārako ṭhapetvā antepure tava puttaṁ āḷavakakumāra”nti. Rājā",
  "atk-s0505a0:832_2": "“yathā mama putto piyo, evaṁ sabbalokassa, attanā pana piyataraṁ natthi, gacchatha,",
  "atk-s0505a0:832_3": "tampi datvā mama jīvitaṁ rakkhathā”ti āha. Tena ca samayena āḷavakakumārassa mātā",
  "atk-s0505a0:832_4": "puttaṁ nhāpetvā, maṇḍetvā, dukūlacumbaṭake katvā, aṅke sayāpetvā, nisinnā hoti. Rājapurisā",
  "atk-s0505a0:832_5": "rañño āṇāya tattha gantvā vippalapantiyā tassā soḷasannañca itthisahassānaṁ saddhiṁ",
  "atk-s0505a0:832_6": "dhātiyā taṁ ādāya pakkamiṁsu “sve yakkhabhakkho bhavissatī”ti. Taṁ divasañca bhagavā",
  "atk-s0505a0:832_7": "paccūsasamaye paccuṭṭhāya jetavanamahāvihāre gandhakuṭiyaṁ mahākaruṇāsamāpattiṁ samāpajjitvā",
  "atk-s0505a0:832_8": "puna buddhacakkhunā lokaṁ volokento addasa āḷavakassa kumārassa anāgāmiphaluppattiyā",
  "atk-s0505a0:832_9": "upanissayaṁ, yakkhassa ca sotāpattiphaluppattiyā upanissayaṁ desanāpariyosāne ca",
  "atk-s0505a0:832_10": "caturāsītiyā pāṇasahassānaṁ dhammacakkhupaṭilābhassāti. Tasmā vibhātāya rattiyā purebhattakiccaṁ",
  "atk-s0505a0:832_11": "katvā aniṭṭhitapacchābhattakiccova kāḷapakkhauposathadivase vattamāne oggate sūriye",
  "atk-s0505a0:832_12": "ekakova adutiyo pattacīvaramādāya pādagamaneneva sāvatthito tiṁsa yojanāni gantvā",
  "atk-s0505a0:832_13": "tassa yakkhassa bhavanaṁ pāvisi. Tena vuttaṁ “āḷavakassa yakkhassa bhavane”ti.",
  "atk-s0505a0:833_0": "Kiṁ pana bhagavā yasmiṁ nigrodhe āḷavakassa bhavanaṁ, tassa mūle vihāsi, udāhu bhavaneyevāti?",
  "atk-s0505a0:833_1": "Vuccate – bhavaneyeva. Yatheva hi yakkhā attano bhavanaṁ passanti, tathā bhagavāpi.",
  "atk-s0505a0:833_2": "So tattha gantvā bhavanadvāre aṭṭhāsi. Tadā āḷavako himavante yakkhasamāgamaṁ gato",
  "atk-s0505a0:833_3": "hoti. Tato āḷavakassa dvārapālo gadrabho nāma yakkho bhagavantaṁ upasaṅkamitvā, vanditvā",
  "atk-s0505a0:833_4": "– “kiṁ, bhante, bhagavā vikāle āgato”ti āha. “Āma, gadrabha, āgatomhi. Sace te agaru,",
  "atk-s0505a0:833_5": "vihareyyāmekarattiṁ āḷavakassa bhavane”ti. “Na me, bhante, garu, apica kho so yakkho",
  "atk-s0505a0:833_6": "kakkhaḷo pharuso, mātāpitūnampi abhivādanādīni na karoti, mā rucci bhagavato idha",
  "atk-s0505a0:833_7": "vāso”ti. “Jānāmi, gadrabha, tassa kakkhaḷattaṁ, na koci mamantarāyo bhavissati, sace",
  "atk-s0505a0:833_8": "te agaru, vihareyyāmekaratti”nti.",
  "atk-s0505a0:834_0": "Dutiyampi gadrabho yakkho bhagavantaṁ etadavoca – “aggitattakapālasadiso, bhante,",
  "atk-s0505a0:834_1": "āḷavako, ‘mātāpitaro’ti vā ‘samaṇabrāhmaṇā’ti vā ‘dhammo’ti vā na jānāti, idhāgatānaṁ",
  "atk-s0505a0:834_2": "cittakkhepampi karoti, hadayampi phāleti, pādepi gahetvā parasamudde vā paracakkavāḷe",
  "atk-s0505a0:834_3": "vā khipatī”ti. Dutiyampi bhagavā āha – “jānāmi, gadrabha, sace te agaru, vihareyyāmekaratti”nti.",
  "atk-s0505a0:834_4": "Tatiyampi gadrabho yakkho bhagavantaṁ etadavoca – “aggitattakapālasadiso, bhante,",
  "atk-s0505a0:834_5": "āḷavako, ‘mātāpitaro’ti vā ‘samaṇabrāhmaṇā’ti vā ‘dhammo’ti vā na jānāti, idhāgatānaṁ",
  "atk-s0505a0:834_6": "cittakkhepampi karoti, hadayampi phāleti, pādepi gahetvā parasamudde vā paracakkavāḷe",
  "atk-s0505a0:834_7": "vā khipatī”ti. Tatiyampi bhagavā āha – “jānāmi, gadrabha, sace te agaru, vihareyyāmekaratti”nti.",
  "atk-s0505a0:834_8": "“Na me, bhante, garu, apica kho so yakkho attano anārocetvā anujānantaṁ maṁ jīvitā",
  "atk-s0505a0:834_9": "voropeyya, ārocemi, bhante, tassā”ti. “Yathāsukhaṁ, gadrabha, ārocehī”ti. “Tena hi,",
  "atk-s0505a0:834_10": "bhante, tvameva jānāhī”ti bhagavantaṁ abhivādetvā himavantābhimukho pakkāmi. Bhavanadvārampi",
  "atk-s0505a0:834_11": "sayameva bhagavato vivaramadāsi. Bhagavā antobhavanaṁ pavisitvā yattha abhilakkhitesu",
  "atk-s0505a0:834_12": "maṅgaladivasādīsu nisīditvā āḷavako siriṁ anubhoti, tasmiṁyeva dibbaratanapallaṅke",
  "atk-s0505a0:834_13": "nisīditvā suvaṇṇābhaṁ muñci. Taṁ disvā yakkhassa itthiyo āgantvā, bhagavantaṁ vanditvā,",
  "atk-s0505a0:834_14": "samparivāretvā nisīdiṁsu. Bhagavā “pubbe tumhe dānaṁ datvā, sīlaṁ samādiyitvā, pūjaneyyaṁ",
  "atk-s0505a0:834_15": "pūjetvā, imaṁ sampattiṁ pattā, idānipi tatheva karotha, mā aññamaññaṁ issāmacchariyābhibhūtā",
  "atk-s0505a0:834_16": "viharathā”tiādinā nayena tāsaṁ pakiṇṇakadhammakathaṁ kathesi. Tā ca bhagavato madhuranigghosaṁ",
  "atk-s0505a0:834_17": "sutvā, sādhukārasahassāni datvā, bhagavantaṁ parivāretvā nisīdiṁsuyeva. Gadrabhopi",
  "atk-s0505a0:834_18": "himavantaṁ gantvā āḷavakassa ārocesi – “yagghe, mārisa, jāneyyāsi, vimāne te bhagavā",
  "atk-s0505a0:834_19": "nisinno”ti. So gadrabhassa saññamakāsi “tuṇhī hohi, gantvā kattabbaṁ karissāmī”ti.",
  "atk-s0505a0:834_20": "Purisamānena kira lajjito ahosi, tasmā “mā koci parisamajjhe suṇeyyā”ti vāresi.",
  "atk-s0505a0:835_0": "Tadā sātāgirahemavatā bhagavantaṁ jetavaneyeva vanditvā “yakkhasamāgamaṁ gamissāmā”ti",
  "atk-s0505a0:835_1": "saparivārā nānāyānehi ākāsena gacchanti. Ākāse ca yakkhānaṁ na sabbattha maggo atthi,",
  "atk-s0505a0:835_2": "ākāsaṭṭhāni vimānāni pariharitvā maggaṭṭhāneneva maggo hoti. Āḷavakassa pana vimānaṁ",
  "atk-s0505a0:835_3": "bhūmaṭṭhaṁ suguttaṁ pākāraparikkhittaṁ susaṁvihitadvāraṭṭālakagopuraṁ, upari kaṁsajālasañchannaṁ",
  "atk-s0505a0:835_4": "mañjūsasadisaṁ tiyojanaṁ ubbedhena. Tassa upari maggo hoti. Te taṁ padesamāgamma",
  "atk-s0505a0:835_5": "gantuṁ asamatthā ahesuṁ. Buddhānañhi nisinnokāsassa uparibhāgena yāva bhavaggā, tāva",
  "atk-s0505a0:835_6": "koci gantuṁ asamattho. Te “kimida”nti āvajjetvā bhagavantaṁ disvā ākāse khittaleḍḍu",
  "atk-s0505a0:835_7": "viya oruyha vanditvā, dhammaṁ sutvā, padakkhiṇaṁ katvā “yakkhasamāgamaṁ gacchāma",
  "atk-s0505a0:835_8": "bhagavā”ti tīṇi vatthūni pasaṁsantā yakkhasamāgamaṁ agamaṁsu. Āḷavako te disvā “idha",
  "atk-s0505a0:835_9": "nisīdathā”ti paṭikkamma okāsamadāsi. Te āḷavakassa nivedesuṁ “lābhā te, āḷavaka,",
  "atk-s0505a0:835_10": "yassa te bhavane bhagavā viharati, gacchāvuso bhagavantaṁ payirupāsassū”ti. Evaṁ",
  "atk-s0505a0:835_11": "bhagavā bhavaneyeva vihāsi, na yasmiṁ nigrodhe āḷavakassa bhavanaṁ, tassa mūleti.",
  "atk-s0505a0:835_12": "Tena vuttaṁ “ekaṁ samayaṁ bhagavā āḷaviyaṁ viharati āḷavakassa yakkhassa bhavane”ti.",
  "atk-s0505a0:836_0": "Atha kho āḷavako…pe… bhagavantaṁ etadavoca “nikkhama samaṇā”ti. “Kasmā panāyaṁ etadavocā”ti?",
  "atk-s0505a0:836_1": "Vuccate – rosetukāmatāya. Tatrevaṁ ādito pabhuti sambandho veditabbo – ayañhi yasmā",
  "atk-s0505a0:836_2": "assaddhassa saddhākathā dukkathā hoti dussīlādīnaṁ sīlādikathā viya, tasmā tesaṁ",
  "atk-s0505a0:836_3": "yakkhānaṁ santikā bhagavato pasaṁsaṁ sutvā eva aggimhi pakkhittaloṇasakkharā viya",
  "atk-s0505a0:836_4": "abbhantarakopena taṭataṭāyamānahadayo hutvā “ko so bhagavā nāma, yo mama bhavanaṁ",
  "atk-s0505a0:836_5": "paviṭṭho”ti āha. Te āhaṁsu – “na tvaṁ, āvuso, jānāsi bhagavantaṁ amhākaṁ satthāraṁ,",
  "atk-s0505a0:836_6": "yo tusitabhavane ṭhito pañca mahāvilokanāni viloketvā”tiādinā nayena yāva dhammacakkappavattanaṁ",
  "atk-s0505a0:836_7": "kathentā paṭisandhiādinā dvattiṁsa pubbanimittāni vatvā “imānipi tvaṁ, āvuso, acchariyāni",
  "atk-s0505a0:836_8": "nāddasā”ti codesuṁ. So disvāpi kodhavasena “nāddasa”nti āha. Āvuso āḷavaka passeyyāsi",
  "atk-s0505a0:836_9": "vā tvaṁ, na vā, ko tayā attho passatā vā apassatā vā, kiṁ tvaṁ karissasi amhākaṁ",
  "atk-s0505a0:836_10": "satthuno, yo tvaṁ taṁ upanidhāya calakkakudhamahāusabhasamīpe tadahujātavacchako",
  "atk-s0505a0:836_11": "viya, tidhāpabhinnamattavāraṇasamīpe bhiṅkapotako viya, bhāsuravilambakesaraupasobhitakkhandhassa",
  "atk-s0505a0:836_12": "migarañño samīpe jarasiṅgālo viya, diyaḍḍhayojanasatappavaḍḍhakāyasupaṇṇarājasamīpe",
  "atk-s0505a0:836_13": "chinnapakkhakākapotako viya khāyasi, gaccha yaṁ te karaṇīyaṁ, taṁ karohīti. Evaṁ",
  "atk-s0505a0:836_14": "vutte kuddho āḷavako uṭṭhahitvā manosilātale vāmapādena ṭhatvā “passatha dāni tumhākaṁ",
  "atk-s0505a0:836_15": "vā satthā mahānubhāvo, ahaṁ vā”ti dakkhiṇapādena saṭṭhiyojanamattaṁ kelāsapabbatakūṭaṁ",
  "atk-s0505a0:836_16": "akkami, taṁ ayokūṭapahaṭo niddhantaayopiṇḍo viya papaṭikāyo muñci. So tatra ṭhatvā",
  "atk-s0505a0:836_17": "“ahaṁ āḷavako”ti ghosesi, sakalajambudīpaṁ saddo phari.",
  "atk-s0505a0:837_0": "Cattārokira saddā sakalajambudīpe suyyiṁsu – yañca puṇṇako yakkhasenāpati dhanañcayakorabyarājānaṁ",
  "atk-s0505a0:837_1": "jūte jinitvā apphoṭetvā “ahaṁ jini”nti ugghosesi, yañca sakko devānamindo kassapassa",
  "atk-s0505a0:837_2": "bhagavato sāsane parihāyamāne vissakammaṁ devaputtaṁ sunakhaṁ kāretvā “ahaṁ pāpabhikkhū",
  "atk-s0505a0:837_3": "ca pāpabhikkhuniyo ca upāsake ca upāsikāyo ca sabbeva adhammavādino khādāmī”ti ugghosāpesi,",
  "atk-s0505a0:837_4": "yañca kusajātake pabhāvatihetu sattahi rājūhi nagare uparuddhe pabhāvatiṁ attanā",
  "atk-s0505a0:837_5": "saha hatthikkhandhaṁ āropetvā nagarā nikkhamma “ahaṁ sīhassarakusamahārājā”ti mahāpuriso",
  "atk-s0505a0:837_6": "ugghosesi, yañca āḷavako kelāsamuddhani ṭhatvā “ahaṁ āḷavako”ti. Tadā hi sakalajambudīpe",
  "atk-s0505a0:837_7": "dvāre dvāre ṭhatvā ugghositasadisaṁ ahosi, tiyojanasahassavitthato ca himavāpi saṅkampi",
  "atk-s0505a0:837_8": "yakkhassa ānubhāvena.",
  "atk-s0505a0:838_0": "So vātamaṇḍalaṁ samuṭṭhāpesi – “eteneva samaṇaṁ palāpessāmī”ti. Te puratthimādibhedā",
  "atk-s0505a0:838_1": "vātā samuṭṭhahitvā aḍḍhayojanayojanadviyojanatiyojanappamāṇāni pabbatakūṭāni padāletvā",
  "atk-s0505a0:838_2": "vanagaccharukkhādīni ummūletvā āḷavīnagaraṁ pakkhantā jiṇṇahatthisālādīni cuṇṇentā",
  "atk-s0505a0:838_3": "chadaniṭṭhakā ākāse bhamentā. Bhagavā “mā kassaci uparodho hotū”ti adhiṭṭhāsi. Te",
  "atk-s0505a0:838_4": "vātā dasabalaṁ patvā cīvarakaṇṇamattampi cāletuṁ nāsakkhiṁsu. Tato mahāvassaṁ samuṭṭhāpesi",
  "atk-s0505a0:838_5": "“udakena ajjhottharitvā samaṇaṁ māressāmī”ti. Tassānubhāvena uparūpari satapaṭalasahassapaṭalādibhedā",
  "atk-s0505a0:838_6": "valāhakā uṭṭhahitvā vassiṁsu, vuṭṭhidhārāvegena pathavī chiddā ahosi, vanarukkhādīnaṁ",
  "atk-s0505a0:838_7": "upari mahogho āgantvā dasabalassa cīvare ussāvabindumattampi temetuṁ nāsakkhi. Tato",
  "atk-s0505a0:838_8": "pāsāṇavassaṁ samuṭṭhāpesi, mahantāni mahantāni pabbatakūṭāni dhūmāyantāni pajjalantāni",
  "atk-s0505a0:838_9": "ākāsenāgantvā dasabalaṁ patvā dibbamālāguḷāni sampajjiṁsu. Tato paharaṇavassaṁ samuṭṭhāpesi,",
  "atk-s0505a0:838_10": "ekatodhārāubhatodhārā asisattikhurappādayo dhūmāyantā pajjalantā ākāsenāgantvā dasabalaṁ",
  "atk-s0505a0:838_11": "patvā dibbapupphāni ahesuṁ. Tato aṅgāravassaṁ samuṭṭhāpesi, kiṁsukavaṇṇā aṅgārā ākāsenāgantvā",
  "atk-s0505a0:838_12": "dasabalassa pādamūle dibbapupphāni hutvā vikiriṁsu. Tato kukkulavassaṁ samuṭṭhāpesi,",
  "atk-s0505a0:838_13": "accuṇho kukkulo ākāsenāgantvā dasabalassa pādamūle candanacuṇṇaṁ hutvā nipati. Tato",
  "atk-s0505a0:838_14": "vālukāvassaṁ samuṭṭhāpesi, atisukhumā vālukā dhūmāyantā pajjalantā ākāsenāgantvā",
  "atk-s0505a0:838_15": "dasabalassa pādamūle dibbapupphāni hutvā nipatiṁsu. Tato kalalavassaṁ samuṭṭhāpesi,",
  "atk-s0505a0:838_16": "taṁ kalalavassaṁ dhūmāyantaṁ pajjalantaṁ ākāsenāgantvā dasabalassa pādamūle dibbagandhaṁ",
  "atk-s0505a0:838_17": "hutvā nipati. Tato andhakāraṁ samuṭṭhāpesi “bhiṁsetvā samaṇaṁ palāpessāmī”ti. Taṁ",
  "atk-s0505a0:838_18": "caturaṅgasamannāgatandhakārasadisaṁ hutvā dasabalaṁ patvā sūriyappabhāvihatamivandhakāraṁ antaradhāyi.",
  "atk-s0505a0:839_0": "Evaṁ yakkho imāhi navahi vātavassapāsāṇapaharaṇaṅgārakukkulavālukakalalandhakāravuṭṭhīhi",
  "atk-s0505a0:839_1": "bhagavantaṁ palāpetuṁ asakkonto nānāvidhapaharaṇahatthāya anekappakārarūpabhūtagaṇasamākulāya",
  "atk-s0505a0:839_2": "caturaṅginiyā senāya sayameva bhagavantaṁ abhigato. Te bhūtagaṇā anekappakāre vikāre",
  "atk-s0505a0:839_3": "katvā “gaṇhatha hanathā”ti bhagavato upari āgacchantā viya honti, apica te niddhantalohapiṇḍaṁ",
  "atk-s0505a0:839_4": "viya makkhikā, bhagavantaṁ allīyituṁ asamatthā evaṁ ahesuṁ. Evaṁ santepi yathā bodhimaṇḍe",
  "atk-s0505a0:839_5": "māro āgatavelāyameva nivatto, tathā anivattitvā upaḍḍharattimattaṁ byākulamakaṁsu.",
  "atk-s0505a0:839_6": "Evaṁ upaḍḍharattimattaṁ anekappakāravibhiṁsanadassanenapi bhagavantaṁ cāletumasakkonto",
  "atk-s0505a0:839_7": "āḷavako cintesi – “yaṁnūnāhaṁ kenaci ajeyyaṁ dussāvudhaṁ muñceyya”nti.",
  "atk-s0505a0:840_0": "Cattāri kira āvudhāni loke seṭṭhāni – sakkassa vajirāvudhaṁ, vessavaṇassa gadāvudhaṁ,",
  "atk-s0505a0:840_1": "yamassa nayanāvudhaṁ, āḷavakassa dussāvudhanti. Yadi hi sakko kuddho vajirāvudhaṁ",
  "atk-s0505a0:840_2": "sinerumatthake pahareyya aṭṭhasaṭṭhisahassādhikayojanasatasahassaṁ sineruṁ vinivijjhitvā",
  "atk-s0505a0:840_3": "heṭṭhato gaccheyya. Vessavaṇassa puthujjanakāle vissajjitagadā bahūnaṁ yakkhasahassānaṁ",
  "atk-s0505a0:840_4": "sīsaṁ pātetvā puna hatthapāsaṁ āgantvā tiṭṭhati. Yamena kuddhena nayanāvudhena olokitamatte",
  "atk-s0505a0:840_5": "anekāni kumbhaṇḍasahassāni tattakapāle tilā viya vipphurantāni vinassanti. Āḷavako",
  "atk-s0505a0:840_6": "kuddho sace ākāse dussāvudhaṁ muñceyya, dvādasa vassāni devo na vasseyya. Sace pathaviyaṁ",
  "atk-s0505a0:840_7": "muñceyya, sabbarukkhatiṇādīni sussitvā dvādasavassantaraṁ na puna ruheyyuṁ. Sace",
  "atk-s0505a0:840_8": "samudde muñceyya, tattakapāle udakabindu viya sabbamudakaṁ susseyya. Sace sinerusadisepi",
  "atk-s0505a0:840_9": "pabbate muñceyya, khaṇḍākhaṇḍaṁ hutvā vikireyya. So evaṁ mahānubhāvaṁ dussāvudhaṁ",
  "atk-s0505a0:840_10": "uttarīyakataṁ muñcitvā aggahesi. Yebhuyyena dasasahassilokadhātudevatā vegena sannipatiṁsu",
  "atk-s0505a0:840_11": "– “ajja bhagavā āḷavakaṁ damessati, tattha dhammaṁ sossāmā”ti. Yuddhadassanakāmāpi",
  "atk-s0505a0:840_12": "devatā sannipatiṁsu. Evaṁ sakalampi ākāsaṁ devatāhi puripuṇṇamahosi.",
  "atk-s0505a0:841_0": "Atha āḷavako bhagavato samīpe uparūpari vicaritvā vatthāvudhaṁ muñci. Taṁ asanivicakkaṁ",
  "atk-s0505a0:841_1": "viya ākāse bheravasaddaṁ karontaṁ dhūmāyantaṁ pajjalantaṁ bhagavantaṁ patvā yakkhassa",
  "atk-s0505a0:841_2": "mānamaddanatthaṁ pādamuñchanacoḷakaṁ hutvā pādamūle nipati. Āḷavako taṁ disvā chinnavisāṇo",
  "atk-s0505a0:841_3": "viya usabho, uddhaṭadāṭho viya sappo, nittejo nimmado nipatitamānaddhajo hutvā cintesi",
  "atk-s0505a0:841_4": "– “dussāvudhampi samaṇaṁ nabhibhosi, kiṁ nu kho kāraṇa”nti? Idaṁ kāraṇaṁ, mettāvihārayutto",
  "atk-s0505a0:841_5": "samaṇo, handa naṁ rosetvā mettāya viyojemīti. Iminā sambandhenetaṁ vuttaṁ – “atha",
  "atk-s0505a0:841_6": "kho āḷavako yakkho yena bhagavā…pe… nikkhama samaṇā”ti. Tatrāyamadhippāyo – kasmā",
  "atk-s0505a0:841_7": "mayā ananuññāto mama bhavanaṁ pavisitvā gharasāmiko viya itthāgārassa majjhe nisinnosi,",
  "atk-s0505a0:841_8": "nanu ayuttametaṁ samaṇassa yadidaṁ adinnapaṭibhogo itthisaṁsaggo ca, tasmā yadi tvaṁ",
  "atk-s0505a0:841_9": "samaṇadhamme ṭhito, nikkhama samaṇāti. Eke pana “etāni aññāni ca pharusavacanāni",
  "atk-s0505a0:841_10": "vatvā evāyaṁ etadavocā”ti bhaṇanti.",
  "atk-s0505a0:842_0": "Atha bhagavā “yasmā thaddho paṭithaddhabhāvena vinetuṁ na sakkā, so hi paṭithaddhabhāve",
  "atk-s0505a0:842_1": "kariyamāne seyyathāpi caṇḍassa kukkurassa nāsāya pittaṁ bhindeyya, so bhiyyoso mattāya",
  "atk-s0505a0:842_2": "caṇḍataro assa, evaṁ thaddhataro hoti, mudunā pana so sakkā vinetu”nti ñatvā “sādhāvuso”ti",
  "atk-s0505a0:842_3": "piyavacanena tassa vacanaṁ sampaṭicchitvā nikkhami. Tena vuttaṁ “sādhāvusoti bhagavā nikkhamī”ti.",
  "atk-s0505a0:843_0": "Tato āḷavako “suvaco vatāyaṁ samaṇo ekavacaneneva nikkhanto, evaṁ nāma nikkhametuṁ",
  "atk-s0505a0:843_1": "sukhaṁ samaṇaṁ akāraṇenevāhaṁ sakalarattiṁ yuddhena abbhuyyāsi”nti muducitto hutvā",
  "atk-s0505a0:843_2": "puna cintesi “idānipi na sakkā jānituṁ, kiṁ nu kho suvacatāya nikkhanto, udāhu kodhena,",
  "atk-s0505a0:843_3": "handa naṁ vīmaṁsāmī”ti. Tato “pavisa samaṇā”ti āha. Atha “suvaco”ti mudubhūtacittavavatthānakaraṇatthaṁ",
  "atk-s0505a0:843_4": "punapi piyavacanaṁ vadanto sādhāvusoti bhagavā pāvisi. Āḷavako punappunaṁ tameva",
  "atk-s0505a0:843_5": "suvacabhāvaṁ vīmaṁsanto dutiyampi tatiyampi “nikkhama pavisā”ti āha. Bhagavāpi tathā",
  "atk-s0505a0:843_6": "akāsi. Yadi na kareyya, pakatiyāpi thaddhayakkhassa cittaṁ thaddhataraṁ hutvā dhammakathāya",
  "atk-s0505a0:843_7": "bhājanaṁ na bhaveyya. Tasmā yathā nāma mātā rodantaṁ puttakaṁ yaṁ so icchati, taṁ",
  "atk-s0505a0:843_8": "datvā vā katvā vā saññāpeti, tathā bhagavā kilesarodanena rodantaṁ yakkhaṁ saññāpetuṁ",
  "atk-s0505a0:843_9": "yaṁ so bhaṇati, taṁ akāsi. Yathā ca dhātī thaññaṁ apivantaṁ dārakaṁ kiñci datvā upalāḷetvā",
  "atk-s0505a0:843_10": "pāyeti, tathā bhagavā yakkhaṁ lokuttaradhammakhīraṁ pāyetuṁ tassa patthitavacanakaraṇena",
  "atk-s0505a0:843_11": "upalāḷento evamakāsi. Yathā ca puriso lābumhi catumadhuraṁ pūretukāmo tassabbhantaraṁ",
  "atk-s0505a0:843_12": "sodheti, evaṁ bhagavā yakkhassa citte lokuttaracatumadhuraṁ pūretukāmo tassa abbhantare",
  "atk-s0505a0:843_13": "kodhamalaṁ sodhetuṁ yāva tatiyaṁ nikkhamanapavesanaṁ akāsi.",
  "atk-s0505a0:844_0": "Atha āḷavako “suvaco ayaṁ samaṇo, ‘nikkhamā’ti vutto nikkhamati, ‘pavisā’ti vutto",
  "atk-s0505a0:844_1": "pavisati, yaṁnūnāhaṁ imaṁ samaṇaṁ evamevaṁ sakalarattiṁ kilametvā, pāde gahetvā,",
  "atk-s0505a0:844_2": "pāragaṅgāya khipeyya”nti pāpakaṁ citaṁ uppādetvā catutthavāraṁ āha – “nikkhama samaṇā”ti.",
  "atk-s0505a0:844_3": "Taṁ ñatvā bhagavā “na khvāhaṁ ta”nti āha. “Evaṁ vutte taduttariṁ karaṇīyaṁ pariyesamāno",
  "atk-s0505a0:844_4": "pañhaṁ pucchitabbaṁ maññissati, taṁ dhammakathāya mukhaṁ bhavissatī”ti ñatvā “na",
  "atk-s0505a0:844_5": "khvāhaṁ ta”nti āha. Tattha naiti paṭikkhepe, khoiti avadhāraṇe. Ahanti attanidassanaṁ,",
  "atk-s0505a0:844_6": "nti hetuvacanaṁ. Tenettha “yasmā tvaṁ evaṁ cintesi, tasmā ahaṁ āvuso neva nikkhamissāmi,",
  "atk-s0505a0:844_7": "yaṁ te karaṇīyaṁ, taṁ karohī”ti evamattho daṭṭhabbo.",
  "atk-s0505a0:845_0": "Tato āḷavako yasmā pubbepi ākāsenāgamanavelāyaṁ “kiṁ nu kho, etaṁ suvaṇṇavimānaṁ,",
  "atk-s0505a0:845_1": "udāhu rajatamaṇivimānānaṁ aññataraṁ, handa naṁ passāmā”ti evaṁ attano vimānaṁ āgate",
  "atk-s0505a0:845_2": "iddhimante tāpasaparibbājake pañhaṁ pucchitvā vissajjetumasakkonte cittakkhepādīhi",
  "atk-s0505a0:845_3": "viheṭheti. Kathaṁ? Amanussā hi bhiṁsanakarūpadassanena vā hadayavatthuparimaddanena",
  "atk-s0505a0:845_4": "vāti dvīhākārehi cittakkhepaṁ karonti. Ayaṁ pana yasmā “iddhimanto bhiṁsanakarūpadassanena",
  "atk-s0505a0:845_5": "na tasantī”ti ñatvā attano iddhippabhāvena sukhumattabhāvaṁ nimminitvā, tesaṁ anto",
  "atk-s0505a0:845_6": "pavisitvā hadayavatthuṁ parimaddati, tato cittasantati na saṇṭhāti, tassā asaṇṭhamānāya",
  "atk-s0505a0:845_7": "ummattakā honti khittacittā. Evaṁ khittacittānaṁ etesaṁ urampi phāleti, pādepi ne",
  "atk-s0505a0:845_8": "gahetvā pāragaṅgāya khipati “māssu me puna evarūpā bhavanamāgamiṁsū”ti, tasmā te",
  "atk-s0505a0:845_9": "pañhe saritvā “yaṁnūnāhaṁ imaṁ samaṇaṁ idāni evaṁ viheṭheyya”nti cintetvā āha “pañhaṁ taṁ samaṇā”tiādi.",
  "atk-s0505a0:846_0": "Kuto panassa te pañhāti? Tassa kira mātāpitaro kassapaṁ bhagavantaṁ payirupāsitvā",
  "atk-s0505a0:846_1": "aṭṭha pañhe savissajjane uggahesuṁ. Te daharakāle āḷavakaṁ pariyāpuṇāpesuṁ. So kālaccayena",
  "atk-s0505a0:846_2": "vissajjanaṁ sammussi. Tato “ime pañhāpi mā vinassantū”ti suvaṇṇapaṭṭe jātihiṅgulakena",
  "atk-s0505a0:846_3": "likhāpetvā vimāne nikkhipi. Evamete buddhapañhā buddhavisayā eva honti. Bhagavā taṁ",
  "atk-s0505a0:846_4": "sutvā yasmā buddhānaṁ pariccattalābhantarāyo vā jīvitantarāyo vā sabbaññutaññāṇabyāmappabhānaṁ",
  "atk-s0505a0:846_5": "paṭighāto vā na sakkā kenaci kātuṁ, tasmā taṁ loke asādhāraṇaṁ buddhānubhāvaṁ dassento",
  "atk-s0505a0:846_6": "āha “na khvāhaṁ taṁ, āvuso, passāmi sadevake loke”ti.",
  "atk-s0505a0:847_0": "Tattha “sadevakavacanena pañcakāmāvacaradevaggahaṇa”ntiādinā nayena etesaṁ padānaṁ",
  "atk-s0505a0:847_1": "atthamattadassanena saṅkhepo vutto, na anusandhiyojanākkamena vitthāro. Svāyaṁ vuccati",
  "atk-s0505a0:847_2": "– sadevakavacanena hi ukkaṭṭhaparicchedato sabbadevesu gahitesupi yesaṁ tattha sannipatite",
  "atk-s0505a0:847_3": "devagaṇe vimati ahosi “māro mahānubhāvo chakāmāvacarissaro vasavattī paccanīkasāto",
  "atk-s0505a0:847_4": "dhammadessī kururakammanto, kiṁ nu kho, sopissa cittakkhepādīni na kareyyā”ti, tesaṁ",
  "atk-s0505a0:847_5": "vimatipaṭibāhanatthaṁ “samārake”ti āha. Tato yesaṁ ahosi – “brahmā mahānubhāvo ekaṅguliyā",
  "atk-s0505a0:847_6": "ekacakkavāḷasahasse ālokaṁ karoti, dvīhi…pe… dasahi aṅgulīhi dasasu cakkavāḷasahassesu,",
  "atk-s0505a0:847_7": "anuttarañca jhānasamāpattisukhaṁ paṭisaṁvedeti, kiṁ sopi na kareyyā”ti, tesaṁ vimatipaṭibāhanatthaṁ",
  "atk-s0505a0:847_8": "“sabrahmake”ti āha. Atha yesaṁ ahosi “puthu samaṇabrāhmaṇā sāsanassa paccatthikā",
  "atk-s0505a0:847_9": "paccāmittā mantādibalasamannāgatā, kiṁ tepi na kareyyu”nti, tesaṁ vimatipaṭibāhanatthaṁ",
  "atk-s0505a0:847_10": "“sassamaṇabrāhmaṇiyā pajāyā”ti āha. Evaṁ ukkaṭṭhaṭṭhānesu kassaci abhāvaṁ dassetvā",
  "atk-s0505a0:847_11": "idāni sadevamanussāyāti vacanena sammutideve avasesamanusse ca upādāya ukkaṭṭhaparicchedavaseneva",
  "atk-s0505a0:847_12": "sesasattalokepi kassaci abhāvaṁ dassesīti evamettha anusandhiyojanākkamo veditabbo.",
  "atk-s0505a0:848_0": "Evaṁ bhagavā tassa bādhanacittaṁ paṭisedhetvā pañhapucchane ussāhaṁ janento āha “apica",
  "atk-s0505a0:848_1": "tvaṁ, āvuso, puccha yadākaṅkhasī”ti. Tassattho – puccha, yadi ākaṅkhasi, na me pañhavissajjane",
  "atk-s0505a0:848_2": "bhāro atthi. Atha vā “puccha yaṁ ākaṅkhasi, te sabbaṁ vissajjessāmī”ti sabbaññupavāraṇaṁ",
  "atk-s0505a0:848_3": "pavāresi asādhāraṇaṁ paccekabuddhaaggasāvakamahāsāvakehi. Te hi “pucchāvuso sutvā",
  "atk-s0505a0:848_4": "vedissāmā”ti vadanti. Buddhā pana “pucchāvuso yadākaṅkhasī”ti vā,",
  "atk-s0505a0:849": "“Puccha vāsava maṁ pañhaṁ, yaṁ kiñci manasicchasī”ti vā. ;",
  "atk-s0505a0:850": "“Bāvarissa ca tuyhaṁ vā, sabbesaṁ sabbasaṁsayaṁ;",
  "atk-s0505a0:851": "Katāvakāsā pucchavho, yaṁ kiñci manasicchathā”ti vā. –",
  "atk-s0505a0:852_0": "Evamādinā nayena devamanussānaṁ sabbaññupavāraṇaṁ pavārenti. Anacchariyañcetaṁ, yaṁ",
  "atk-s0505a0:852_1": "bhagavā buddhabhūmiṁ patvā evaṁ pavāraṇaṁ pavāreyya, yo bodhisattabhūmiyaṁ padesañāṇe vattamānopi –",
  "atk-s0505a0:853": "“Koṇḍañña pañhāni viyākarohi, yācanti taṁ isayo sādhurūpā;",
  "atk-s0505a0:854": "Koṇḍañña eso manujesu dhammo, yaṁ vuddhamāgacchati esa bhāro”ti. –",
  "atk-s0505a0:855": "Evaṁ isīhi yācito –",
  "atk-s0505a0:856": "“Katāvakāsā pucchantu bhonto, yaṁ kiñci pañhaṁ manasābhipatthitaṁ;",
  "atk-s0505a0:857": "Ahañhi taṁ taṁ vo viyākarissaṁ, ñatvā sayaṁ lokamimaṁ parañcā”ti. –",
  "atk-s0505a0:858_0": "Evaṁ sarabhaṅgakāle sambhavajātake ca sakalajambudīpe tikkhattuṁ vicaritvā pañhānaṁ",
  "atk-s0505a0:858_1": "antakaraṁ adisvā jātiyā sattavassiko rathikāya paṁsukīḷikaṁ kīḷanto suciratena brāhmaṇena puṭṭho –",
  "atk-s0505a0:859": "“Taggha te ahamakkhissaṁ, yathāpi kusalo tathā;",
  "atk-s0505a0:860": "Rājā ca kho naṁ jānāti, yadi kāhati vā na vā”ti. –",
  "atk-s0505a0:861": "Evaṁ sabbaññupavāraṇaṁ pavāresi. Evaṁ bhagavatā āḷavakassa sabbaññupavāraṇāya pavāritāya atha kho āḷavako yakkho bhagavantaṁ gāthāya ajjhabhāsi “kiṁ sūdha vitta”nti.",
  "atk-s0505a0:862_0": "183. Tattha kinti pucchāvacanaṁ. Sūti padapūraṇamatte nipāto. Idhāti imasmiṁ loke.",
  "atk-s0505a0:862_1": "Vittanti vidati, pītiṁ karotīti vittaṁ, dhanassetaṁ adhivacanaṁ. Suciṇṇanti sukataṁ.",
  "atk-s0505a0:862_2": "Sukhanti kāyikacetasikaṁ sātaṁ. Āvahātīti āvahati, āneti, deti, appetīti vuttaṁ hoti",
  "atk-s0505a0:862_3": "haveti daḷhatthe nipāto. Sādutaranti atisayena sāduṁ. “Sādhutara”ntipi pāṭho. Rasānanti",
  "atk-s0505a0:862_4": "rasasaññitānaṁ dhammānaṁ. Kathanti kena pakārena, kathaṁjīvino jīvitaṁ kathaṁjīvijīvitaṁ,",
  "atk-s0505a0:862_5": "gāthābandhasukhatthaṁ pana sānunāsikaṁ vuccati. “Kathaṁjīviṁ jīvata”nti vā pāṭho.",
  "atk-s0505a0:862_6": "Tassa jīvantānaṁ kathaṁjīvinti attho. Sesamettha pākaṭameva. Evamimāya gāthāya “kiṁ",
  "atk-s0505a0:862_7": "su idha loke purisassa vittaṁ seṭṭhaṁ, kiṁ su suciṇṇaṁ sukhamāvahāti, kiṁ rasānaṁ",
  "atk-s0505a0:862_8": "sādutaraṁ, kathaṁjīvino jīvitaṁ seṭṭhamāhū”ti ime cattāro pañhe pucchi.",
  "atk-s0505a0:863_0": "184. Athassa bhagavā kassapadasabalena vissajjitanayeneva vissajjento imaṁ gāthamāha",
  "atk-s0505a0:863_1": "“saddhīdha vitta”nti. Tattha yathā hiraññasuvaṇṇādi vittaṁ upabhogaparibhogasukhaṁ",
  "atk-s0505a0:863_2": "āvahati, khuppipāsādidukkhaṁ paṭibāhati, dāliddiyaṁ vūpasameti, muttādiratanapaṭilābhahetu",
  "atk-s0505a0:863_3": "hoti, lokasanthutiñca āvahati, evaṁ lokiyalokuttarā saddhāpi yathāsambhavaṁ lokiyalokuttaravipākasukhamāvahati,",
  "atk-s0505a0:863_4": "saddhādhurena paṭipannānaṁ jātijarādidukkhaṁ paṭibāhati, guṇadāliddiyaṁ vūpasameti,",
  "atk-s0505a0:863_5": "satisambojjhaṅgādiratanapaṭilābhahetu hoti.",
  "atk-s0505a0:864": "“Saddho sīlena sampanno, yaso bhogasamappito;",
  "atk-s0505a0:865": "Yaṁ yaṁ padesaṁ bhajati, tattha tattheva pūjito”ti. –",
  "atk-s0505a0:866_0": "Vacanato lokasanthutiñca āvahatīti katvā “vitta”nti vuttā. Yasmā panetaṁ saddhāvittaṁ",
  "atk-s0505a0:866_1": "anugāmikaṁ anaññasādhāraṇaṁ sabbasampattihetu, lokiyassa hiraññasuvaṇṇādivittassāpi",
  "atk-s0505a0:866_2": "nidānaṁ. Saddhoyeva hi dānādīni puññāni katvā vittaṁ adhigacchati, assaddhassa pana",
  "atk-s0505a0:866_3": "vittaṁ yāvadeva anatthāya hoti, tasmā “seṭṭha”nti vuttaṁ. Purisassāti ukkaṭṭhaparicchedadesanā;",
  "atk-s0505a0:866_4": "tasmā na kevalaṁ purisassa, itthiādīnampi saddhāvittameva seṭṭhanti veditabbaṁ.",
  "atk-s0505a0:867_0": "Dhammoti dasakusalakammapathadhammo, dānasīlabhāvanādhammo vā. Suciṇṇoti sukato sucarito.",
  "atk-s0505a0:867_1": "Sukhamāvahātīti soṇaseṭṭhiputtaraṭṭhapālādīnaṁ viya manussasukhaṁ, sakkādīnaṁ viya",
  "atk-s0505a0:867_2": "dibbasukhaṁ, pariyosāne ca mahāpadumādīnaṁ viya nibbānasukhañca āvahatīti.",
  "atk-s0505a0:868_0": "Saccanti ayaṁ saccasaddo anekesu atthesu dissati. Seyyathidaṁ – “saccaṁ bhaṇe na",
  "atk-s0505a0:868_1": "kujjheyyā”tiādīsu vācāsacce. “Sacce ṭhitā samaṇabrāhmaṇā cā”tiādīsu viratisacce.",
  "atk-s0505a0:868_2": "“Kasmā nu saccāni vadanti nānā, pavādiyāse kusalāvadānā”tiādīsu diṭṭhisacce. “Cattārimāni,",
  "atk-s0505a0:868_3": "bhikkhave, brāhmaṇasaccānī”tiādīsu brāhmaṇasacce. “Ekañhi saccaṁ na dutīyamatthī”tiādīsu",
  "atk-s0505a0:868_4": "paramatthasacce. “Catunnaṁ saccānaṁ kati kusalā”tiādīsu ariyasacce. Idha pana paramatthasaccaṁ",
  "atk-s0505a0:868_5": "nibbānaṁ, viratisaccaṁ vā abbhantaraṁ katvā vācāsaccaṁ adhippetaṁ, yassānubhāvena",
  "atk-s0505a0:868_6": "udakādīni vase vattenti jātijarāmaraṇapāraṁ taranti. Yathāha –",
  "atk-s0505a0:869": "“Saccena vācenudakampi dhāvati, visampi saccena hananti paṇḍitā;",
  "atk-s0505a0:870": "Saccena devo thanayaṁ pavassati, sacce ṭhitā nibbutiṁ patthayanti.",
  "atk-s0505a0:871": "“Ye kecime atthi rasā pathabyā, saccaṁ tesaṁ sādutaraṁ rasānaṁ;",
  "atk-s0505a0:872": "Sacce ṭhitā samaṇabrāhmaṇā ca, taranti jātimaraṇassa pāra”nti. ;",
  "atk-s0505a0:873_0": "Sādutaranti madhurataraṁ, paṇītataraṁ. Rasānanti ye ime “mūlaraso, khandharaso”tiādinā",
  "atk-s0505a0:873_1": "nayena sāyanīyadhammā, ye cime “anujānāmi, bhikkhave, sabbaṁ phalarasaṁ arasarūpo",
  "atk-s0505a0:873_2": "bhavaṁ gotamo, ye te, brāhmaṇa, rūparasā, saddarasā, anāpatti rasarase, ayaṁ dhammavinayo",
  "atk-s0505a0:873_3": "ekaraso vimuttiraso, bhāgī vā bhagavā attharasassa dhammarasassā”tiādinā nayena vācārasūpavajjā",
  "atk-s0505a0:873_4": "avasesabyañjanādayo dhammā “rasā”ti vuccanti, tesaṁ rasānaṁ saccaṁ have sādutaraṁ",
  "atk-s0505a0:873_5": "saccameva sādutaraṁ, sādhutaraṁ vā seṭṭhataraṁ, uttamataraṁ. Mūlarasādayo hi sarīraṁ",
  "atk-s0505a0:873_6": "upabrūhenti, saṁkilesikañca sukhamāvahanti. Saccarase viratisaccavācāsaccarasā samathavipassanādīhi",
  "atk-s0505a0:873_7": "cittamupabrūhenti, asaṁkilesikañca sukhamāvahanti, vimuttiraso paramatthasaccarasaparibhāvitattā",
  "atk-s0505a0:873_8": "sādu, attharasadhammarasā ca tadadhigamūpāyabhūtaṁ atthañca dhammañca nissāya pavattitoti.",
  "atk-s0505a0:874_0": "Paññājīvinti ettha pana yvāyaṁ andhekacakkhudvicakkhukesu dvicakkhupuggalo gahaṭṭho",
  "atk-s0505a0:874_1": "vā kammantānuṭṭhānasaraṇagamanadānasaṁvibhāgasīlasamādānauposathakammādigahaṭṭhapaṭipadaṁ,",
  "atk-s0505a0:874_2": "pabbajito vā avippaṭisārakarasīlasaṅkhātaṁ taduttaricittavisuddhiādibhedaṁ vā pabbajitapaṭipadaṁ",
  "atk-s0505a0:874_3": "paññāya ārādhetvā jīvati, tassa paññājīvino jīvitaṁ, taṁ vā paññājīviṁ jīvitaṁ seṭṭhamāhūti",
  "atk-s0505a0:874_4": "evamattho daṭṭhabbo.",
  "atk-s0505a0:875_0": "185-6. Evaṁ bhagavatā vissajjite cattāropi pañhe sutvā attamano yakkho avasesepi",
  "atk-s0505a0:875_1": "cattāro pañhe pucchanto “kathaṁ su tarati ogha”nti gāthamāha. Athassa bhagavā purimanayeneva",
  "atk-s0505a0:875_2": "vissajjento “saddhāya taratī”ti gāthamāha. Tattha kiñcāpi yo catubbidhaṁ oghaṁ tarati,",
  "atk-s0505a0:875_3": "so saṁsāraṇṇavampi tarati, vaṭṭadukkhampi acceti, kilesamalāpi parisujjhati, evaṁ",
  "atk-s0505a0:875_4": "santepi pana yasmā assaddho oghataraṇaṁ asaddahanto na pakkhandati, pañcasu kāmaguṇesu",
  "atk-s0505a0:875_5": "cittavossaggena pamatto tattheva sattavisattatāya saṁsāraṇṇavaṁ na tarati, kusīto",
  "atk-s0505a0:875_6": "dukkhaṁ viharati vokiṇṇo akusalehi dhammehi, appañño suddhimaggaṁ ajānanto na parisujjhati,",
  "atk-s0505a0:875_7": "tasmā tappaṭipakkhaṁ dassentena bhagavatā ayaṁ gāthā vuttā.",
  "atk-s0505a0:876_0": "Evaṁ vuttāya cetāya yasmā sotāpattiyaṅgapadaṭṭhānaṁ saddhindriyaṁ, tasmā “saddhāya",
  "atk-s0505a0:876_1": "tarati ogha”nti iminā padena diṭṭhoghataraṇaṁ sotāpattimaggaṁ sotāpannañca pakāseti.",
  "atk-s0505a0:876_2": "Yasmā pana sotāpanno kusalānaṁ dhammānaṁ bhāvanāya sātaccakiriyāsaṅkhātena appamādena",
  "atk-s0505a0:876_3": "samannāgato dutiyamaggaṁ ārādhetvā ṭhapetvā sakideva imaṁ lokaṁ āgamanamattaṁ avasesaṁ",
  "atk-s0505a0:876_4": "sotāpattimaggena atiṇṇaṁ bhavoghavatthuṁ saṁsāraṇṇavaṁ tarati, tasmā “appamādena",
  "atk-s0505a0:876_5": "aṇṇava”nti iminā padena bhavoghataraṇaṁ sakadāgāmimaggaṁ sakadāgāmiñca pakāseti.",
  "atk-s0505a0:876_6": "Yasmā sakadāgāmī vīriyena tatiyamaggaṁ ārādhetvā sakadāgāmimaggena anatītaṁ kāmoghavatthuṁ;",
  "atk-s0505a0:876_7": "kāmoghasaññitañca kāmadukkhamacceti, tasmā “vīriyena dukkhamaccetī”ti iminā padena",
  "atk-s0505a0:876_8": "kāmoghataraṇaṁ anāgāmimaggaṁ anāgāmiñca pakāseti. Yasmā pana anāgāmī vigatakāmapaṅkatāya",
  "atk-s0505a0:876_9": "parisuddhāya paññāya ekantaparisuddhaṁ catutthamaggapaññaṁ ārādhetvā anāgāmimaggena",
  "atk-s0505a0:876_10": "appahīnaṁ avijjāsaṅkhātaṁ paramamalaṁ pajahati, tasmā “paññāya parisujjhatī”ti iminā",
  "atk-s0505a0:876_11": "padena avijjoghataraṇaṁ arahattamaggaṁ arahantañca pakāseti. Imāya ca arahattanikūṭena",
  "atk-s0505a0:876_12": "kathitāya gāthāya pariyosāne yakkho sotāpattiphale patiṭṭhāsi.",
  "atk-s0505a0:877_0": "187. Idāni tameva “paññāya parisujjhatī”ti ettha vuttaṁ paññāpadaṁ gahetvā attano",
  "atk-s0505a0:877_1": "paṭibhānena lokiyalokuttaramissakaṁ pañhaṁ pucchanto “kathaṁ su labhate pañña”nti",
  "atk-s0505a0:877_2": "imaṁ chappadagāthamāha. Tattha kathaṁ sūti sabbattheva atthayuttipucchā hoti. Ayañhi",
  "atk-s0505a0:877_3": "paññādiatthaṁ ñatvā tassa yuttiṁ pucchati “kathaṁ kāya yuttiyā kena kāraṇena paññaṁ",
  "atk-s0505a0:877_4": "labhatī”ti. Esa nayo dhanādīsu.",
  "atk-s0505a0:878_0": "188. Athassa bhagavā catūhi kāraṇehi paññālābhaṁ dassento “saddahāno”tiādimāha. Tassattho",
  "atk-s0505a0:878_1": "– yena pubbabhāge kāyasucaritādibhedena, aparabhāge ca sattatiṁsabodhipakkhiyabhedena",
  "atk-s0505a0:878_2": "dhammena arahanto buddhapaccekabuddhasāvakā nibbānaṁ pattā, taṁ saddahāno arahataṁ",
  "atk-s0505a0:878_3": "dhammaṁ nibbānappattiyā lokiyalokuttaraṁ paññaṁ labhati. Tañca kho na saddhāmattakeneva,",
  "atk-s0505a0:878_4": "yasmā pana saddhājāto upasaṅkamati, upasaṅkamanto payirupāsati, payirupāsanto sotaṁ",
  "atk-s0505a0:878_5": "odahati, ohitasoto dhammaṁ suṇāti, tasmā upasaṅkamanato pabhuti yāva dhammassavanena",
  "atk-s0505a0:878_6": "sussūsaṁ labhati. Ki vuttaṁ hoti – taṁ dhammaṁ saddahitvāpi ācariyupajjhāye kālena",
  "atk-s0505a0:878_7": "upasaṅkamitvā vattakaraṇena payirupāsitvā yadā payirupāsanāya ārādhitacittā kiñci",
  "atk-s0505a0:878_8": "vattukāmā honti. Atha adhigatāya sotukāmatāya sotaṁ odahitvā suṇanto labhatīti. Evaṁ",
  "atk-s0505a0:878_9": "susūsampi ca satiavippavāsena appamatto subhāsitadubbhāsitaññutāya vicakkhaṇo eva",
  "atk-s0505a0:878_10": "labhati, na itaro. Tenāha “appamatto vicakkhaṇo”ti.",
  "atk-s0505a0:879_0": "Evaṁ yasmā saddhāya paññālābhasaṁvattanikaṁ paṭipadaṁ paṭipajjati, sussūsāya sakkaccaṁ",
  "atk-s0505a0:879_1": "paññādhigamūpāyaṁ suṇāti, appamādena gahitaṁ na sammussati, vicakkhaṇatāya anūnādhikaṁ",
  "atk-s0505a0:879_2": "aviparītañca gahetvā vitthārikaṁ karoti. Sussūsāya vā ohitasoto paññāpaṭilābhahetuṁ",
  "atk-s0505a0:879_3": "dhammaṁ suṇāti, appamādena sutvā dhammaṁ dhāreti, vicakkhaṇatāya dhatānaṁ dhammānaṁ",
  "atk-s0505a0:879_4": "atthamupaparikkhati, athānupubbena paramatthasaccaṁ sacchikaroti, tasmāssa bhagavā",
  "atk-s0505a0:879_5": "“kathaṁ su labhate pañña”nti puṭṭho imāni cattāri kāraṇāni dassento imaṁ gāthamāha",
  "atk-s0505a0:879_6": "– “saddahāno…pe… vicakkhaṇo”ti.",
  "atk-s0505a0:880_0": "189. Idāni tato pare tayo pañhe vissajjento “patirūpakārī”ti imaṁ gāthamāha. Tattha",
  "atk-s0505a0:880_1": "desakālādīni ahāpetvā lokiyassa lokuttarassa vā dhanassa patirūpaṁ adhigamūpāyaṁ",
  "atk-s0505a0:880_2": "karotīti patirūpakārī. Dhuravāti cetasikavīriyavasena anikkhittadhuro. Uṭṭhātāti",
  "atk-s0505a0:880_3": "“yo ca sītañca uṇhañca, tiṇā bhiyyo na maññatī”tiādinā nayena kāyikavīriyavasena",
  "atk-s0505a0:880_4": "uṭṭhānasampanno asithilaparakkamo. Vindatedhananti ekamūsikāya na cirasseva dvesatasahassasaṅkhaṁ",
  "atk-s0505a0:880_5": "cūḷantevāsī viya lokiyadhanañca, mahallakamahātissatthero viya lokuttaradhanañca",
  "atk-s0505a0:880_6": "labhati. So hi “tīhi iriyāpathehi viharissāmī”ti vattaṁ katvā thinamiddhāgamanavelāya",
  "atk-s0505a0:880_7": "palālacumbaṭakaṁ temetvā, sīse katvā, galappamāṇaṁ udakaṁ pavisitvā, thinamiddhaṁ",
  "atk-s0505a0:880_8": "paṭibāhento dvādasahi vassehi arahattaṁ pāpuṇi. Saccenāti vacīsaccenāpi “saccavādī",
  "atk-s0505a0:880_9": "bhūtavādī”ti, paramatthasaccenāpi “buddho paccekabuddho ariyasāvako”ti evaṁ kittiṁ",
  "atk-s0505a0:880_10": "pappoti. Dadanti yaṁkiñci icchitapatthitaṁ dadanto mittāni ganthati, sampādeti karotīti",
  "atk-s0505a0:880_11": "attho. Duddadaṁ vā dadaṁ ganthati, dānamukhena vā cattāripi saṅgahavatthūni gahitānīti",
  "atk-s0505a0:880_12": "veditabbāni. Tehi mittāni karotīti vuttaṁ hoti.",
  "atk-s0505a0:881_0": "190. Evaṁ gahaṭṭhapabbajitānaṁ sādhāraṇena lokiyalokuttaramissakena nayena cattāro",
  "atk-s0505a0:881_1": "pañhe vissajjetvā idāni “kathaṁ pecca na socatī”ti imaṁ pañcamaṁ pañhaṁ gahaṭṭhavasena",
  "atk-s0505a0:881_2": "vissajjento āha “yassete”ti. Tassattho – yassa “saddahāno arahata”nti ettha vuttāya",
  "atk-s0505a0:881_3": "sabbakalyāṇadhammuppādikāya saddhāya samannāgatattā saddhassagharamesino gharāvāsaṁ",
  "atk-s0505a0:881_4": "pañca vā kāmaguṇe esantassa gavesantassa kāmabhogino gahaṭṭhassa “saccena kittiṁ",
  "atk-s0505a0:881_5": "pappotī”ti ettha vuttappakāraṁ saccaṁ, “sussūsaṁ labhate pañña”nti ettha sussūsapaññānāmena",
  "atk-s0505a0:881_6": "vutto dhammo, “dhuravā uṭṭhātā”ti ettha dhuranāmena uṭṭhānanāmena ca vuttā dhīti,",
  "atk-s0505a0:881_7": "“dadaṁ mittāni ganthatī”ti ettha vuttappakāro cāgo cāti ete caturo dhammā santi.",
  "atk-s0505a0:881_8": "Sa ve pecca na socatīti idhalokā paralokaṁ gantvā sa ve na socatīti.",
  "atk-s0505a0:882_0": "191. Evaṁ bhagavā pañcamampi pañhaṁ vissajjetvā taṁ yakkhaṁ codento āha – “iṅgha",
  "atk-s0505a0:882_1": "aññepī”ti. Tattha iṅghāti codanatthe nipāto. Aññepīti aññepi dhamme puthū samaṇabrāhmaṇe",
  "atk-s0505a0:882_2": "pucchassu, aññepi vā pūraṇādayo sabbaññupaṭiññe puthū samaṇabrāhmaṇe pucchassu. Yadi",
  "atk-s0505a0:882_3": "amhehi “saccena kittiṁ pappotī”ti ettha vuttappakārā saccā bhiyyo kittippattikāraṇaṁ",
  "atk-s0505a0:882_4": "vā, “sussūsaṁ labhate pañña”nti ettha sussūsanapaññāpadesena vuttā damā bhiyyo lokiyalokuttarapaññāpaṭilābhakāraṇaṁ",
  "atk-s0505a0:882_5": "vā. “Dadaṁ mittāni ganthatī”ti ettha vuttappakārā cāgā bhiyyo mittaganthanakāraṇaṁ",
  "atk-s0505a0:882_6": "vā, “dhuravā uṭṭhātā”ti ettha taṁ taṁ atthavasaṁ paṭicca dhuranāmena uṭṭhānanāmena",
  "atk-s0505a0:882_7": "ca vuttāya mahābhārasahanaṭṭhena ussoḷhībhāvappattāya vīriyasaṅkhātāya khantyā bhiyyo",
  "atk-s0505a0:882_8": "lokiyalokuttaradhanavindanakāraṇaṁ vā, “saccaṁ dhammo dhiti cāgo”ti evaṁ vuttehi",
  "atk-s0505a0:882_9": "imeheva catūhi dhammehi bhiyyo asmā lokā paraṁ lokaṁ pecca asocanakāraṇaṁ vā idha",
  "atk-s0505a0:882_10": "vijjatīti ayamettha saddhiṁ saṅkhepayojanāya atthavaṇṇanā. Vitthārato pana ekamekaṁ",
  "atk-s0505a0:882_11": "padaṁ atthuddhārapaduddhāravaṇṇanānayehi vibhajitvā veditabbā.",
  "atk-s0505a0:883_0": "192. Evaṁ vutte yakkho yena saṁsayena aññe puccheyya, tassa pahīnattā “kathaṁ nu",
  "atk-s0505a0:883_1": "dāni puccheyyaṁ, puthū samaṇabrāhmaṇeti vatvā yepissa apucchanakāraṇaṁ na jānanti,",
  "atk-s0505a0:883_2": "tepi jānāpento “yohaṁ ajja pajānāmi, yo attho samparāyiko”ti āha. Tattha ajjāti ajjādiṁ",
  "atk-s0505a0:883_3": "katvāti adhippāyo. Pajānāmīti yathāvuttena pakārena jānāmi. Yo atthoti ettāvatā “sussūsaṁ",
  "atk-s0505a0:883_4": "labhate pañña”ntiādinā nayena vuttaṁ diṭṭhadhammikaṁ dasseti samparāyikoti iminā",
  "atk-s0505a0:883_5": "“yassete caturo dhammā”ti vuttaṁ pecca sokābhāvakaraṁ samparāyikaṁ. Atthoti ca kāraṇassetaṁ",
  "atk-s0505a0:883_6": "adhivacanaṁ. Ayañhi atthasaddo “sātthaṁ sabyañjana”nti evamādīsu pāṭhatthe vattati.",
  "atk-s0505a0:883_7": "“Attho me, gahapati, hiraññasuvaṇṇenā”tiādīsu kiccatthe “hoti sīlavataṁ attho”tiādīsu",
  "atk-s0505a0:883_8": "vuḍḍhimhi. “Bahujano bhajate atthahetū”tiādīsu dhane. “Ubhinnamatthaṁ caratī”tiādīsu",
  "atk-s0505a0:883_9": "hite. “Atthe jāte ca paṇḍita”ntiādīsu kāraṇe. Idha pana kāraṇe. Tasmā yaṁ paññādilābhādīnaṁ",
  "atk-s0505a0:883_10": "kāraṇaṁ diṭṭhadhammikaṁ, yañca pecca sokābhāvassa kāraṇaṁ samparāyikaṁ, taṁ yohaṁ",
  "atk-s0505a0:883_11": "ajja bhagavatā vuttanayena sāmaṁyeva pajānāmi, so kathaṁ nu dāni puccheyyaṁ puthū",
  "atk-s0505a0:883_12": "samaṇabrāhmaṇeti evamettha saṅkhepato attho veditabbo.",
  "atk-s0505a0:884_0": "193. Evaṁ yakkho “pajānāmi yo attho samparāyiko”ti vatvā tassa ñāṇassa bhagavaṁmūlakattaṁ",
  "atk-s0505a0:884_1": "dassento “atthāya vata me buddho”ti āha. Tattha atthāyāti hitāya, vuḍḍhiyā vā. Yattha",
  "atk-s0505a0:884_2": "dinnaṁ mahapphalanti “yassete caturo dhammā”ti ettha vuttacāgena yattha dinnaṁ mahapphalaṁ",
  "atk-s0505a0:884_3": "hoti, taṁ aggadakkhiṇeyyaṁ buddhaṁ pajānāmīti attho. Keci pana “saṅghaṁ sandhāya",
  "atk-s0505a0:884_4": "evamāhā”ti bhaṇanti.",
  "atk-s0505a0:885": "194. Evaṁ imāya gāthāya attano hitādhigamaṁ dassetvā idāni parahitāya paṭipattiṁ dīpento āha “so ahaṁ vicarissāmī”ti. Tassattho hemavatasutte vuttanayeneva veditabbo.",
  "atk-s0505a0:886_0": "Evamimāya gāthāya pariyosānañca rattivibhāyanañca sādhukārasadduṭṭhānañca āḷavakakumārassa",
  "atk-s0505a0:886_1": "yakkhassa bhavanaṁ ānayanañca ekakkhaṇeyeva ahosi. Rājapurisā sādhukārasaddaṁ sutvā",
  "atk-s0505a0:886_2": "“evarūpo sādhukārasaddo ṭhapetvā buddhe na aññesaṁ abbhuggacchati, āgato nu kho bhagavā”ti",
  "atk-s0505a0:886_3": "āvajjentā bhagavato sarīrappabhaṁ disvā, pubbe viya bahi aṭṭhatvā, nibbisaṅkā antoyeva",
  "atk-s0505a0:886_4": "pavisitvā, addasaṁsu bhagavantaṁ yakkhassa bhavane nisinnaṁ, yakkhañca añjaliṁ paggahetvā",
  "atk-s0505a0:886_5": "ṭhitaṁ. Disvāna yakkhaṁ āhaṁsu – “ayaṁ te, mahāyakkha, rājakumāro balikammāya ānīto,",
  "atk-s0505a0:886_6": "handa naṁ khāda vā bhuñja vā, yathāpaccayaṁ vā karohī”ti. So sotāpannattā lajjito",
  "atk-s0505a0:886_7": "visesato ca bhagavato purato evaṁ vuccamāno, atha taṁ kumāraṁ ubhohi hatthehi paṭiggahetvā",
  "atk-s0505a0:886_8": "bhagavato upanāmesi – “ayaṁ bhante kumāro mayhaṁ pesito, imāhaṁ bhagavato dammi,",
  "atk-s0505a0:886_9": "hitānukampakā buddhā, paṭiggaṇhātu, bhante, bhagavā imaṁ dārakaṁ imassa hitatthāya",
  "atk-s0505a0:886_10": "sukhatthāyā”ti. Imañca gāthamāha –",
  "atk-s0505a0:887": "“Imaṁ kumāraṁ satapuññalakkhaṇaṁ, sabbaṅgupetaṁ paripuṇṇabyañjanaṁ;",
  "atk-s0505a0:888": "Udaggacitto sumano dadāmi te, paṭiggaha lokahitāya cakkhumā”ti.",
  "atk-s0505a0:889_0": "Paṭiggahesi bhagavā kumāraṁ, paṭiggaṇhanto ca yakkhassa ca kumārassa ca maṅgalakaraṇatthaṁ",
  "atk-s0505a0:889_1": "pādūnagāthaṁ abhāsi. Taṁ yakkho kumāraṁ saraṇaṁ gamento tikkhattuṁ catutthapādena",
  "atk-s0505a0:889_2": "pūreti. Seyyathidaṁ –",
  "atk-s0505a0:890": "“Dīghāyuko hotu ayaṁ kumāro,",
  "atk-s0505a0:891": "Tuvañca yakkha sukhito bhavāhi;",
  "atk-s0505a0:892": "Abyādhitā lokahitāya tiṭṭhatha,",
  "atk-s0505a0:893": "Ayaṁ kumāro saraṇamupeti buddhaṁ…pe… dhammaṁ…pe… saṅgha”nti.",
  "atk-s0505a0:894_0": "Bhagavā kumāraṁ rājapurisānaṁ adāsi – “imaṁ vaḍḍhetvā puna mameva dethā”ti. Evaṁ",
  "atk-s0505a0:894_1": "so kumāro rājapurisānaṁ hatthato yakkhassa hatthaṁ yakkhassa hatthato bhagavato hatthaṁ,",
  "atk-s0505a0:894_2": "bhagavato hatthato puna rājapurisānaṁ hatthaṁ gatattā nāmato “hatthako āḷavako”ti",
  "atk-s0505a0:894_3": "jāto. Taṁ ādāya paṭinivatte rājapurise disvā kassakavanakammikādayo “kiṁ yakkho kumāraṁ",
  "atk-s0505a0:894_4": "atidaharattā na icchatī”ti bhītā pucchiṁsu. Rājapurisā “mā bhāyatha, khemaṁ kataṁ",
  "atk-s0505a0:894_5": "bhagavatā”ti sabbamārocesuṁ. Tato “sādhu sādhū”ti sakalaṁ āḷavīnagaraṁ ekakolāhalena",
  "atk-s0505a0:894_6": "yakkhābhimukhaṁ ahosi. Yakkhopi bhagavato bhikkhācārakāle anuppatte pattacīvaraṁ",
  "atk-s0505a0:894_7": "gahetvā upaḍḍhamaggaṁ āgantvā nivatti.",
  "atk-s0505a0:895_0": "Atha bhagavā nagare piṇḍāya caritvā katabhattakicco nagaradvāre aññatarasmiṁ vivitte",
  "atk-s0505a0:895_1": "rukkhamūle paññattavarabuddhāsane nisīdi. Tato mahājanakāyena saddhiṁ rājā ca nāgarā",
  "atk-s0505a0:895_2": "ca ekato sampiṇḍitvā bhagavantaṁ upasaṅkamma vanditvā parivāretvā nisinnā “kathaṁ,",
  "atk-s0505a0:895_3": "bhante, evaṁ dāruṇaṁ yakkhaṁ damayitthā”ti pucchiṁsu. Tesaṁ bhagavā yuddhamādiṁ katvā",
  "atk-s0505a0:895_4": "“evaṁ navavidhavassaṁ vassi, evaṁ vibhiṁsanakaṁ akāsi, evaṁ pañhaṁ pucchi, tassāhaṁ",
  "atk-s0505a0:895_5": "evaṁ vissajjesi”nti tamevāḷavakasuttaṁ kathesi. Kathāpariyosāne caturāsītipāṇasahassānaṁ",
  "atk-s0505a0:895_6": "dhammābhisamayo ahosi. Tato rājā ca nāgarā ca vessavaṇamahārājassa bhavanasamīpe",
  "atk-s0505a0:895_7": "yakkhassa bhavanaṁ katvā pupphagandhādisakkārūpetaṁ niccaṁ baliṁ pavattesuṁ. Tañca",
  "atk-s0505a0:895_8": "kumāraṁ viññutaṁ pattaṁ “tvaṁ bhagavantaṁ nissāya jīvitaṁ labhi, gaccha, bhagavantaṁyeva",
  "atk-s0505a0:895_9": "payirupāsassu bhikkhusaṅghañcā”ti vissajjesuṁ. So bhagavantañca bhikkhusaṅghañca",
  "atk-s0505a0:895_10": "payirupāsamāno na cirasseva anāgāmiphale patiṭṭhāya sabbaṁ buddhavacanaṁ uggahetvā",
  "atk-s0505a0:895_11": "pañcasataupāsakaparivāro ahosi. Bhagavā ca naṁ etadagge niddisi “etadaggaṁ, bhikkhave,",
  "atk-s0505a0:895_12": "mama sāvakānaṁ upāsakānaṁ catūhi saṅgahavatthūhi parisaṁ saṅgaṇhantānaṁ yadidaṁ hatthako",
  "atk-s0505a0:895_13": "āḷavako”ti (a ni. 1.251).",
  "atk-s0505a0:896": "Paramatthajotikāya khuddaka-aṭṭhakathāya",
  "atk-s0505a0:897": "Suttanipāta-aṭṭhakathāya āḷavakasuttavaṇṇanā niṭṭhitā.",
  "atk-s0505a0:898": "11. Vijayasuttavaṇṇanā",
  "atk-s0505a0:899_0": "Caraṁvā yadi vā tiṭṭhanti nandasuttaṁ. “Vijayasuttaṁ kāyavicchandanikasutta”ntipi",
  "atk-s0505a0:899_1": "vuccati. Kā uppatti? Idaṁ kira suttaṁ dvīsu ṭhānesu vuttaṁ, tasmā assa duvidhā uppatti.",
  "atk-s0505a0:899_2": "Tattha bhagavatā anupubbena kapilavatthuṁ anuppatvā, sākiye vinetvā nandādayo pabbājetvā,",
  "atk-s0505a0:899_3": "anuññātāya mātugāmassa pabbajjāya ānandattherassa bhaginī nandā, khemakasakkarañño",
  "atk-s0505a0:899_4": "dhītā abhirūpanandā, janapadakalyāṇī nandāti tisso nandāyo pabbajiṁsu. Tena ca samayena",
  "atk-s0505a0:899_5": "bhagavā sāvatthiyaṁ viharati. Abhirūpanandā abhirūpā eva ahosi dassanīyā pāsādikā,",
  "atk-s0505a0:899_6": "tenevassā abhirūpanandāti nāmamakaṁsu. Janapadakalyāṇī nandāpi rūpena attanā sadisaṁ",
  "atk-s0505a0:899_7": "na passati. Tā ubhopi rūpamadamattā “bhagavā rūpaṁ vivaṇṇeti, garahati, anekapariyāyena",
  "atk-s0505a0:899_8": "rūpe ādīnavaṁ dassetī”ti bhagavato upaṭṭhānaṁ na gacchanti, daṭṭhumpi na icchanti.",
  "atk-s0505a0:899_9": "Evaṁ appasannā kasmā pabbajitāti ce? Agatiyā. Abhirūpanandāya hi vāreyyadivaseyeva",
  "atk-s0505a0:899_10": "sāmiko sakyakumāro kālamakāsi. Atha naṁ mātāpitaro akāmakaṁ pabbājesuṁ. Janapadakalyāṇī",
  "atk-s0505a0:899_11": "nandāpi āyasmante nande arahattaṁ patte nirāsā hutvā “mayhaṁ sāmiko ca mātā ca mahāpajāpati",
  "atk-s0505a0:899_12": "aññe ca ñātakā pabbajitā, ñātīhi vinā dukkho gharāvāso”ti gharāvāse assādamalabhantī",
  "atk-s0505a0:899_13": "pabbajitā, na saddhāya.",
  "atk-s0505a0:900_0": "Atha bhagavā tāsaṁ ñāṇaparipākaṁ viditvā mahāpajāpatiṁ āṇāpesi “sabbāpi bhikkhuniyo",
  "atk-s0505a0:900_1": "paṭipāṭiyā ovādaṁ āgacchantū”ti. Tā attano vāre sampatte aññaṁ pesenti. Tato bhagavā",
  "atk-s0505a0:900_2": "“sampatte vāre attanāva āgantabbaṁ, na aññā pesetabbā”ti āha. Athekadivasaṁ abhirūpanandā",
  "atk-s0505a0:900_3": "agamāsi. Taṁ bhagavā nimmitarūpena saṁvejetvā “aṭṭhīnaṁ nagaraṁ kata”nti imāya dhammapadagāthāya –",
  "atk-s0505a0:901": "“Āturaṁ asuciṁ pūtiṁ, passa nande samussayaṁ;",
  "atk-s0505a0:902": "Uggharantaṁ paggharantaṁ, bālānaṁ abhipatthitaṁ. ;",
  "atk-s0505a0:903": "“Animittañca bhāvehi, mānānusayamujjaha;",
  "atk-s0505a0:904": "Tato mānābhisamayā, upasantā carissasī”ti. –",
  "atk-s0505a0:905_0": "Imāhi therīgāthāhi ca anupubbena arahatte patiṭṭhāpesi. Athekadivasaṁ sāvatthivāsino",
  "atk-s0505a0:905_1": "purebhattaṁ dānaṁ datvā samādinnuposathā sunivatthā supārutā gandhapupphādīni ādāya",
  "atk-s0505a0:905_2": "dhammassavanatthāya jetavanaṁ gantvā dhammassavanapariyosāne bhagavantaṁ vanditvā",
  "atk-s0505a0:905_3": "nagaraṁ pavisanti. Bhikkhunisaṅghopi dhammakathaṁ sutvā bhikkhuniupassayaṁ gacchati.",
  "atk-s0505a0:905_4": "Tattha manussā ca bhikkhuniyo ca bhagavato vaṇṇaṁ bhāsanti. Catuppamāṇike hi lokasannivāse",
  "atk-s0505a0:905_5": "sammāsambuddhaṁ disvā appasīdanto nāma natthi. Rūpappamāṇikā hi puggalā bhagavato",
  "atk-s0505a0:905_6": "lakkhaṇakhacitamanubyañjanavicitraṁ samujjalitaketumālābyāmappabhāvinaddhamalaṅkāratthamiva",
  "atk-s0505a0:905_7": "lokassa samuppannaṁ rūpaṁ disvā pasīdanti, ghosappamāṇikā anekasatesu jātakesu kittighosaṁ",
  "atk-s0505a0:905_8": "aṭṭhaṅgasamannāgataṁ karavīkamadhuranigghosaṁ brahmassarañca sutvā, lūkhappamāṇikā",
  "atk-s0505a0:905_9": "pattacīvarādilūkhataṁ dukkarakārikalūkhataṁ vā disvā, dhammappamāṇikā sīlakkhandhādīsu",
  "atk-s0505a0:905_10": "yaṁkiñci dhammakkhandhaṁ upaparikkhitvā. Tasmā sabbaṭṭhānesu bhagavato vaṇṇaṁ bhāsanti.",
  "atk-s0505a0:905_11": "Janapadakalyāṇī nandā bhikkhunipassayaṁ patvāpi anekapariyāyena bhagavato vaṇṇaṁ",
  "atk-s0505a0:905_12": "bhāsantānaṁ tesaṁ sutvā bhagavantaṁ upagantukāmā hutvā bhikkhunīnaṁ ārocesi. Bhikkhuniyo",
  "atk-s0505a0:905_13": "taṁ gahetvā bhagavantaṁ upasaṅkamiṁsu.",
  "atk-s0505a0:906_0": "Bhagavā paṭikacceva tassāgamanaṁ viditvā kaṇṭakena kaṇṭakaṁ, āṇiyā ca āṇiṁ nīharitukāmo",
  "atk-s0505a0:906_1": "puriso viya rūpeneva rūpamadaṁ vinetuṁ attano iddhibalena pannarasasoḷasavassuddesikaṁ",
  "atk-s0505a0:906_2": "atidassanīyaṁ itthiṁ passe ṭhatvā bījamānaṁ abhinimmini. Nandā bhikkhunīhi saddhiṁ",
  "atk-s0505a0:906_3": "upasaṅkamitvā, bhagavantaṁ vanditvā, bhikkhunisaṅghassa antare nisīditvā, pādatalā",
  "atk-s0505a0:906_4": "pabhuti yāva kesaggā bhagavato rūpasampattiṁ disvā puna taṁ bhagavato passe ṭhitaṁ",
  "atk-s0505a0:906_5": "nimmatarūpañca disvā “aho ayaṁ itthī rūpavatī”ti attano rūpamadaṁ jahitvā tassā rūpe",
  "atk-s0505a0:906_6": "abhirattabhāvā ahosi. Tato bhagavā taṁ itthiṁ vīsativassappamāṇaṁ katvā dassesi.",
  "atk-s0505a0:906_7": "Mātugāmo hi soḷasavassuddesikoyeva sobhati, na tato uddhaṁ. Atha tassā rūpaparihāniṁ",
  "atk-s0505a0:906_8": "disvā nandāya tasmiṁ rūpe chandarāgo tanuko ahosi. Tato bhagavā avijātavaṇṇaṁ, sakiṁvijātavaṇṇaṁ,",
  "atk-s0505a0:906_9": "majjhimitthivaṇṇaṁ, mahitthivaṇṇanti evaṁ yāva vassasatikaṁ obhaggaṁ daṇḍaparāyaṇaṁ",
  "atk-s0505a0:906_10": "tilakāhatagattaṁ katvā, dassetvā passamānāyeva nandāya tassā maraṇaṁ uddhumātakādibhedaṁ",
  "atk-s0505a0:906_11": "kākādīhi samparivāretvā khajjamānaṁ duggandhaṁ jegucchapaṭikūlabhāvañca dassesi.",
  "atk-s0505a0:906_12": "Nandāya taṁ kamaṁ disvā “evamevaṁ mamapi aññesampi sabbasādhāraṇo ayaṁ kamo”ti aniccasaññā",
  "atk-s0505a0:906_13": "saṇṭhāsi, tadanusārena ca dukkhanattasaññāpi, tayo bhavā ādittamiva agāraṁ appaṭisaraṇā",
  "atk-s0505a0:906_14": "hutvā upaṭṭhahiṁsu. Atha bhagavā “kammaṭṭhāne pakkhantaṁ nandāya citta”nti ñatvā",
  "atk-s0505a0:906_15": "tassā sappāyavasena imā gāthāyo abhāsi –",
  "atk-s0505a0:907": "“Āturaṁ asuciṁ pūtiṁ, passa nande samussayaṁ;",
  "atk-s0505a0:908": "Uggharantaṁ paggharantaṁ, bālānaṁ abhipatthitaṁ. ;",
  "atk-s0505a0:909": "“Yathā idaṁ tathā etaṁ, yathā etaṁ tathā idaṁ;",
  "atk-s0505a0:910": "Dhātuso suññato passa, mā lokaṁ punarāgami;",
  "atk-s0505a0:911": "Bhave chandaṁ virājetvā, upasantā carissasī”ti. ;",
  "atk-s0505a0:912": "Gāthāpariyosāne nandā sotāpattiphale patiṭṭhāsi. Athassā bhagavā uparimaggādhigamatthaṁ suññataparivāraṁ vipassanākammaṭṭhānaṁ kathento imaṁ suttamabhāsi. Ayaṁ tāvassa ekā uppatti.",
  "atk-s0505a0:913_0": "Bhagavati pana rājagahe viharante yā sā cīvarakkhandhake vitthārato vuttasamuṭṭhānāya",
  "atk-s0505a0:913_1": "sālavatiyā gaṇikāya dhītā jīvakassa kaniṭṭhā sirimā nāma mātu accayena taṁ ṭhānaṁ",
  "atk-s0505a0:913_2": "labhitvā “akkodhena jine kodha”nti imissā gāthāya vatthumhi puṇṇakaseṭṭhidhītaraṁ",
  "atk-s0505a0:913_3": "avamaññitvā, bhagavantaṁ khamāpentī dhammadesanaṁ sutvā, sotāpannā hutvā aṭṭha niccabhattāni",
  "atk-s0505a0:913_4": "pavattesi. Taṁ ārabbha aññataro niccabhattiko bhikkhu rāgaṁ uppādesi. Āhārakiccampi",
  "atk-s0505a0:913_5": "ca kātuṁ asakkonto nirāhāro nipajjīti dhammapadagāthāvatthumhi vuttaṁ. Tasmiṁ tathānipanneyeva",
  "atk-s0505a0:913_6": "sirimā kālaṁ katvā yāmabhavane suyāmassa devī ahosi. Atha tassā sarīrassa aggikiccaṁ",
  "atk-s0505a0:913_7": "nivāretvā āmakasusāne raññā nikkhipāpitaṁ sarīraṁ dassanāya bhagavā bhikkhusaṅghaparivuto",
  "atk-s0505a0:913_8": "agamāsi, tampi bhikkhuṁ ādāya, tathā nāgarā ca rājā ca. Tattha manussā bhaṇanti “pubbe",
  "atk-s0505a0:913_9": "sirimāya aṭṭhuttarasahassenāpi dassanaṁ dullabhaṁ, taṁ dānajja kākaṇikāyāpi daṭṭhukāmo",
  "atk-s0505a0:913_10": "natthī”ti. Sirimāpi devakaññā pañcahi rathasatehi parivutā tatrāgamāsi. Tatrāpi bhagavā",
  "atk-s0505a0:913_11": "sannipatitānaṁ dhammadesanatthaṁ imaṁ suttaṁ tassa bhikkhuno ovādatthaṁ “passa cittakataṁ",
  "atk-s0505a0:913_12": "bimba”nti imañca dhammapadagāthaṁ abhāsi. Ayamassa dutiyā uppatti.",
  "atk-s0505a0:914_0": "195. Tattha caraṁ vāti sakalarūpakāyassa gantabbadisābhimukhenābhinīhārena gacchanto",
  "atk-s0505a0:914_1": "vā. Yadi vā tiṭṭhanti tasseva ussāpanabhāvena tiṭṭhanto vā. Nisinno uda vā sayanti",
  "atk-s0505a0:914_2": "tasseva heṭṭhimabhāgasamiñjanauparimabhāgasamussāpanabhāvena nisinno vā, tiriyaṁ",
  "atk-s0505a0:914_3": "pasāraṇabhāvena sayanto vā. Samiñjeti pasāretīti tāni tāni pabbāni samiñjeti ca pasāreti ca.",
  "atk-s0505a0:915_0": "Esā kāyassa iñjanāti sabbāpesā imasseva saviññāṇakassa kāyassa iñjanā calanā phandanā,",
  "atk-s0505a0:915_1": "natthettha añño koci caranto vā pasārento vā, apica kho pana “carāmī”ti citte uppajjante",
  "atk-s0505a0:915_2": "taṁsamuṭṭhānā vāyodhātu kāyaṁ pharati, tenassa gantabbadisābhimukho abhinīhāro hoti,",
  "atk-s0505a0:915_3": "desantare rūpantarapātubhāvoti attho. Tena “cara”nti vuccati. Tathā “tiṭṭhāmī”ti",
  "atk-s0505a0:915_4": "citte uppajjante taṁsamuṭṭhānā vāyodhātu kāyaṁ pharati, tenassa samussāpanaṁ hoti,",
  "atk-s0505a0:915_5": "uparūpariṭṭhānena rūpapātubhāvoti attho. Tena “tiṭṭha”nti vuccati. Tathā “nisīdāmī”ti",
  "atk-s0505a0:915_6": "citte uppajjante taṁsamuṭṭhānā vāyodhātu kāyaṁ pharati, tenassa heṭṭhimabhāgasamiñjanañca",
  "atk-s0505a0:915_7": "uparimabhāgasamussāpanañca hoti, tathābhāvena rūpapātubhāvoti attho. Tena “nisinno”ti",
  "atk-s0505a0:915_8": "vuccati. Tathā “sayāmī”ti citte uppajjante taṁsamuṭṭhānā vāyodhātu kāyaṁ pharati,",
  "atk-s0505a0:915_9": "tenassa tiriyaṁ pasāraṇaṁ hoti, tathābhāvena rūpapātubhāvoti attho. Tena “saya”nti vuccati.",
  "atk-s0505a0:916_0": "Evaṁ cāyamāyasmā yo koci itthannāmo caraṁ vā yadi vā tiṭṭhaṁ, nisinno uda vā sayaṁ",
  "atk-s0505a0:916_1": "yametaṁ tattha tattha iriyāpathe tesaṁ tesaṁ pabbānaṁ samiñjanappasāraṇavasena samiñjeti",
  "atk-s0505a0:916_2": "pasāretīti vuccati. Tampi yasmā samiñjanappasāraṇacitte uppajjamāne yathāvutteneva",
  "atk-s0505a0:916_3": "nayena hoti, tasmā esā kāyassa iñjanā, natthettha añño koci, suññamidaṁ kenaci carantena",
  "atk-s0505a0:916_4": "vā pasārentena vā sattena vā puggalena vā. Kevalaṁ pana –",
  "atk-s0505a0:917": "“Cittanānattamāgamma, nānattaṁ hoti vāyuno;",
  "atk-s0505a0:918": "Vāyunānattato nānā, hoti kāyassa iñjanā”ti. –",
  "atk-s0505a0:919": "Ayamettha paramattho.",
  "atk-s0505a0:920_0": "Evametāya gāthāya bhagavā yasmā ekasmiṁ iriyāpathe ciraviniyogena kāyapīḷanaṁ hoti,",
  "atk-s0505a0:920_1": "tassa ca vinodanatthaṁ iriyāpathaparivattanaṁ karīyati, tasmā “caraṁ vā”tiādīhi iriyāpathapaṭicchannaṁ",
  "atk-s0505a0:920_2": "dukkhalakkhaṇaṁ dīpeti, tathā caraṇakāle ṭhānādīnamabhāvato sabbametaṁ caraṇādibhedaṁ",
  "atk-s0505a0:920_3": "“esā kāyassa iñjanā”ti bhaṇanto santatipaṭicchannaṁ aniccalakkhaṇaṁ. Tāya tāya sāmaggiyā",
  "atk-s0505a0:920_4": "pavattāya “esā kāyassa iñjanā”ti ca attapaṭikkhepena bhaṇanto attasaññāghanapaṭicchannaṁ",
  "atk-s0505a0:920_5": "anattalakkhaṇaṁ dīpeti.",
  "atk-s0505a0:921_0": "196. Evaṁ lakkhaṇattayadīpanena suññatakammaṭṭhānaṁ kathetvā puna saviññāṇakāviññāṇakaasubhadassanatthaṁ",
  "atk-s0505a0:921_1": "“aṭṭhinahārusaṁyutto”ti ārabhi. Tassattho – yassa cesā kāyassa iñjanā, svāyaṁ kāyo",
  "atk-s0505a0:921_2": "visuddhimagge dvattiṁsākāravaṇṇanāyaṁ vaṇṇasaṇṭhānadisokāsaparicchedabhedena abyāpāranayena",
  "atk-s0505a0:921_3": "ca pakāsitehi saṭṭhādhikehi tīhi aṭṭhisatehi navahi nhārusatehi ca saṁyuttattā aṭṭhinahārusaṁyutto.",
  "atk-s0505a0:921_4": "Tattheva pakāsitena aggapādaṅgulitacādinā tacena ca navapesisatappabhedena ca maṁsena",
  "atk-s0505a0:921_5": "avalittattā tacamaṁsāvalepano paramaduggandhajegucchapaṭikūloti veditabbo. Kiñcettha",
  "atk-s0505a0:921_6": "veditabbaṁ siyā, yadi esa yā sā majjhimassa purisassa sakalasarīrato saṁkaḍḍhitā",
  "atk-s0505a0:921_7": "badaraṭṭhippamāṇā bhaveyya, tāya makkhikāpattasukhumacchaviyā nīlādiraṅgajātena gehabhitti",
  "atk-s0505a0:921_8": "viya paṭicchanno na bhaveyya, ayaṁ pana evaṁ sukhumāyapi chaviyā kāyo paṭicchanno",
  "atk-s0505a0:921_9": "paññācakkhuvirahitehi bālaputhujjanehi yathābhūtaṁ na dissati. Chavirāgarañjito hissa",
  "atk-s0505a0:921_10": "paramajegucchapaṭikūladhammasaṅkhāto tacopi tacapaliveṭhitaṁ yaṁ taṁ pabhedato –",
  "atk-s0505a0:922": "“Navapesisatā maṁsā, avalittā kaḷevare;",
  "atk-s0505a0:923": "Nānākimikulākiṇṇaṁ, miḷhaṭṭhānaṁva pūtikā”ti. –",
  "atk-s0505a0:924": "Evaṁ vuttaṁ navamaṁsasatampi, maṁsāvalittā ye te –",
  "atk-s0505a0:925": "“Navanhārusatā honti, byāmamatte kaḷevare;",
  "atk-s0505a0:926": "Bandhanti aṭṭhisaṅghātaṁ, agāramiva valliyā”ti. –",
  "atk-s0505a0:927_0": "Tepi, nhārusamuṭṭhitāni paṭipāṭiyā avaṭṭhitāni pūtīni duggandhāni tīṇi saṭṭhādhikāni",
  "atk-s0505a0:927_1": "aṭṭhisatānipi yathābhūtaṁ na dissanti yato anādiyitvā taṁ makkhikāpattasukhumacchaviṁ.",
  "atk-s0505a0:927_2": "Yāni panassa chavirāgarattena tacena paliveṭhitattā sabbalokassa apākaṭāni nānappakārāni",
  "atk-s0505a0:927_3": "abbhantarakuṇapāni paramāsuciduggandhajegucchanīyapaṭikūlāni, tānipi paññācakkhunā",
  "atk-s0505a0:927_4": "paṭivijjhitvā evaṁ passitabbo “antapūro udarapūro…pe… pittassa ca vasāya cā”ti.",
  "atk-s0505a0:928_0": "197. Tattha antassa pūro antapūro. Udarassa pūro udarapūro. Udaranti ca udariyassetaṁ",
  "atk-s0505a0:928_1": "adhivacanaṁ. Tañhi ṭhānanāmena “udara”nti vuttaṁ. Yakanapeḷassāti yakanapiṇḍassa.",
  "atk-s0505a0:928_2": "Vatthinoti muttassa. Ṭhānūpacārena panetaṁ “vatthī”ti vuttaṁ. Pūroti adhikāro, tasmā",
  "atk-s0505a0:928_3": "yakanapeḷassa pūro vatthino pūroti evaṁ yojetabbaṁ. Esa nayo hadayassātiādīsu. Sabbāneva",
  "atk-s0505a0:928_4": "cetāni antādīni vaṇṇasaṇṭhānadisokāsaparicchedabhedena abyāpāranayena ca visuddhimagge",
  "atk-s0505a0:928_5": "vuttanayavaseneva veditabbāni.",
  "atk-s0505a0:929_0": "199-200. Evaṁ bhagavā “na kiñcettha ekampi gayhūpagaṁ muttāmaṇisadisaṁ atthi, aññadatthu",
  "atk-s0505a0:929_1": "asuciparipūrovāyaṁ kāyo”ti abbhantarakuṇapaṁ dassetvā idāni tameva abbhantarakuṇapaṁ",
  "atk-s0505a0:929_2": "bahinikkhamanakuṇapena pākaṭaṁ katvā dassento pubbe vuttañca saṅgaṇhitvā “athassa",
  "atk-s0505a0:929_3": "navahi sotehī”ti gāthādvayamāha.",
  "atk-s0505a0:930_0": "Tattha athāti pariyāyantaranidassanaṁ, aparenāpi pariyāyena asucibhāvaṁ passāti vuttaṁ",
  "atk-s0505a0:930_1": "hoti. Assāti imassa kāyassa. Navahi sotehīti ubhoakkhicchiddakaṇṇacchiddanāsāchiddamukhavaccamaggapassāvamaggehi.",
  "atk-s0505a0:930_2": "Asuci savatīti sabbalokapākaṭanānappakāraparamaduggandhajegucchaasuciyeva savati,",
  "atk-s0505a0:930_3": "sandati, paggharati, na aññaṁ kiñci agarucandanādigandhajātaṁ vā maṇimuttādiratanajātaṁ",
  "atk-s0505a0:930_4": "vā. Sabbadāti tañca kho sabbadā rattimpi divāpi pubbaṇhepi sāyanhepi tiṭṭhatopi gacchatopīti.",
  "atk-s0505a0:930_5": "Kiṁ taṁ asucīti ce? “Akkhimhā akkhigūthako”tiādi. Etassa hi dvīhi akkhicchiddehi",
  "atk-s0505a0:930_6": "apanītatacamaṁsasadiso akkhigūthako, kaṇṇacchiddehi rajojallasadiso kaṇṇagūthako,",
  "atk-s0505a0:930_7": "nāsāchiddehi pubbasadisā siṅghāṇikā ca savati, mukhena ca vamati. Kiṁ vamatīti ce?",
  "atk-s0505a0:930_8": "Ekadā pittaṁ, yadā abaddhapittaṁ kuppitaṁ hoti, tadā taṁ vamatīti adhippāyo. Semhañcāti",
  "atk-s0505a0:930_9": "na kevalañca pittaṁ, yampi udarapaṭale ekapatthapūrappamāṇaṁ semhaṁ tiṭṭhati, tampi",
  "atk-s0505a0:930_10": "ekadā vamati. Taṁ panetaṁ vaṇṇādito visuddhimagge vuttanayeneva veditabbaṁ. “Semhañcā”ti",
  "atk-s0505a0:930_11": "ca-saddena semhañca aññañca evarūpaṁ udariyalohitādiasuciṁ vamatīti dasseti. Evaṁ",
  "atk-s0505a0:930_12": "sattahi dvārehi asucivamanaṁ dassetvā kālaññū puggalaññū parisaññū ca bhagavā taduttari",
  "atk-s0505a0:930_13": "dve dvārāni visesavacanena anāmasitvā aparena pariyāyena sabbasmāpi kāyā asucisavanaṁ",
  "atk-s0505a0:930_14": "dassento āha “kāyamhā sedajallikā”ti. Tattha sedajallikāti sedo ca loṇapaṭalamalabhedā",
  "atk-s0505a0:930_15": "jallikā ca, tassa “savati sabbadā”ti iminā saddhiṁ sambandho.",
  "atk-s0505a0:931_0": "201. Evaṁ bhagavā yathā nāma bhatte paccamāne taṇḍulamalañca udakamalañca pheṇena",
  "atk-s0505a0:931_1": "saddhiṁ uṭṭhahitvā ukkhalimukhaṁ makkhetvā bahi gaḷati, tathā asitapītādibhede āhāre",
  "atk-s0505a0:931_2": "kammajena agginā paccamāne yaṁ asitapītādimalaṁ uṭṭhahitvā “akkhimhā akkhigūthako”tiādinā",
  "atk-s0505a0:931_3": "bhedena nikkhamantaṁ akkhiādīni makkhetvā bahi gaḷati, tassāpi vasena imassa kāyassa",
  "atk-s0505a0:931_4": "asucibhāvaṁ dassetvā idāni yaṁ loke uttamaṅgasammataṁ sīsaṁ ativisiṭṭhabhāvato paccentā",
  "atk-s0505a0:931_5": "vandaneyyānampi vandanaṁ na karonti, tassāpi nissāratāya asucitāya cassa asucibhāvaṁ",
  "atk-s0505a0:931_6": "dassento “athassa susiraṁ sīsa”nti imaṁ gāthamāha.",
  "atk-s0505a0:932_0": "Tattha susiranti chiddaṁ. Matthaluṅgassa pūritanti dadhibharitaalābukaṁ viya matthaluṅgabharitaṁ.",
  "atk-s0505a0:932_1": "Tañca panetaṁ matthaluṅgaṁ visuddhimagge vuttanayeneva veditabbaṁ. Subhato naṁ maññati",
  "atk-s0505a0:932_2": "bāloti tamenaṁ evaṁ nānāvidhakuṇapabharitampi kāyaṁ duccintitacintī bālo subhato",
  "atk-s0505a0:932_3": "maññati, subhaṁ suciṁ iṭṭhaṁ kantaṁ manāpanti tīhipi taṇhādiṭṭhimānamaññanāhi maññati.",
  "atk-s0505a0:932_4": "Kasmā? Yasmā avijjāya purakkhato catusaccapaṭicchādakena mohena purakkhato, codito,",
  "atk-s0505a0:932_5": "pavattito, “evaṁ ādiya, evaṁ abhinivisa evaṁ maññāhī”ti gāhitoti adhippāyo. Passa",
  "atk-s0505a0:932_6": "yāva anatthakarā cāyaṁ avijjāti.",
  "atk-s0505a0:933_0": "202. Evaṁ bhagavā saviññāṇakavasena asubhaṁ dassetvā idāni aviññāṇakavasena dassetuṁ,",
  "atk-s0505a0:933_1": "yasmā vā cakkavattiraññopi kāyo yathāvuttakuṇapabharitoyeva hoti, tasmā sabbappakārenapi",
  "atk-s0505a0:933_2": "sampattibhave asubhaṁ dassetvā idāni vipattibhave dassetuṁ “yadā ca so mato setī”ti gāthamāha.",
  "atk-s0505a0:934_0": "Tassattho – svāyamevaṁvidho kāyo yadā āyuusmāviññāṇāpagamena mato vātabharitabhastā",
  "atk-s0505a0:934_1": "viya uddhumātako vaṇṇaparibhedena vinīlako susānasmiṁ niratthaṁva kaliṅgaraṁ chaḍḍitattā",
  "atk-s0505a0:934_2": "apaviddho seti, atha “na dānissa puna uṭṭhānaṁ bhavissatī”ti ekaṁsatoyeva anapekkhā",
  "atk-s0505a0:934_3": "honti ñātayo. Tattha matoti aniccataṁ dasseti, setīti nirīhakattaṁ. Tadubhayena ca",
  "atk-s0505a0:934_4": "jīvitabalamadappahāne niyojeti. Uddhumātoti saṇṭhānavipattiṁ dasseti, vinīlakoti",
  "atk-s0505a0:934_5": "chavirāgavipattiṁ. Tadubhayena ca rūpamadappahāne vaṇṇapokkharataṁ paṭicca mānappahāne",
  "atk-s0505a0:934_6": "ca niyojeti. Apaviddhoti gahetabbābhāvaṁ dasseti, susānasminti anto adhivāsetumanarahaṁ",
  "atk-s0505a0:934_7": "jigucchanīyabhāvaṁ. Tadubhayenapi “mama”nti gāhassa subhasaññāya ca pahāne niyojeti.",
  "atk-s0505a0:934_8": "Anapekkhā honti ñātayoti paṭikiriyābhāvaṁ dasseti, tena ca parivāramadappahāne niyojeti.",
  "atk-s0505a0:935_0": "203. Evamimāya gāthāya aparibhinnāviññāṇakavasena asubhaṁ dassetvā idāni paribhinnavasenāpi",
  "atk-s0505a0:935_1": "dassetuṁ “khādanti na”nti gāthamāha. Tattha ye caññeti ye ca aññepi kākakulalādayo",
  "atk-s0505a0:935_2": "kuṇapabhakkhā pāṇino santi, tepi naṁ khādantīti attho. Sesaṁ uttānameva.",
  "atk-s0505a0:936_0": "204. Evaṁ “caraṁ vā”tiādinā nayena suññatakammaṭṭhānavasena, “aṭṭhinahārusaṁyutto”tiādinā",
  "atk-s0505a0:936_1": "saviññāṇakāsubhavasena “yadā ca so mato setī”tiādinā aviññāṇakāsubhavasena kāyaṁ",
  "atk-s0505a0:936_2": "dassetvā evaṁ niccasukhattabhāvasuññe ekantaasubhe cāpi kāyasmiṁ “subhato naṁ maññati",
  "atk-s0505a0:936_3": "bālo, avijjāya purakkhato”ti iminā bālassa vuttiṁ pakāsetvā avijjāmukhena ca vaṭṭaṁ",
  "atk-s0505a0:936_4": "dassetvā idāni tattha paṇḍitassa vuttiṁ pariññāmukhena ca vivaṭṭaṁ dassetuṁ “sutvāna",
  "atk-s0505a0:936_5": "buddhavacana”nti ārabhi.",
  "atk-s0505a0:937_0": "Tattha sutvānāti yoniso nisāmetvā. Buddhavacananti kāyavicchandanakaraṁ buddhavacanaṁ.",
  "atk-s0505a0:937_1": "Bhikkhūti sekkho vā puthujjano vā. Paññāṇavāti paññāṇaṁ vuccati vipassanā aniccādippakāresu",
  "atk-s0505a0:937_2": "pavattattā, tāya samannāgatoti attho. Idhāti sāsane. So kho naṁ parijānātīti so imaṁ",
  "atk-s0505a0:937_3": "kāyaṁ tīhi pariññāhi parijānāti. Kathaṁ? Yathā nāma kusalo vāṇijo idañcidañcāti bhaṇḍaṁ",
  "atk-s0505a0:937_4": "oloketvā “ettakena gahite ettako nāma udayo bhavissatī”ti tulayitvā tathā katvā puna",
  "atk-s0505a0:937_5": "saudayaṁ mūlaṁ gaṇhanto taṁ bhaṇḍaṁ chaḍḍeti, evamevaṁ “aṭṭhinhāruādayo ime kesalomādayo",
  "atk-s0505a0:937_6": "cā”ti ñāṇacakkhunā olokento ñātapariññāya parijānāti, “aniccā ete dhammā dukkhā anattā”ti",
  "atk-s0505a0:937_7": "tulayanto tīraṇapariññāya parijānāti, evaṁ tīrayitvā ariyamaggaṁ pāpuṇanto tattha",
  "atk-s0505a0:937_8": "chandarāgappahānena pahānapariññāya parijānāti. Saviññāṇakāviññāṇakaasubhavasena",
  "atk-s0505a0:937_9": "vā passanto ñātapariññāya parijānāti, aniccādivasena passanto tīraṇapariññāya, arahattamaggena",
  "atk-s0505a0:937_10": "tato chandarāgaṁ apakaḍḍhitvā taṁ pajahanto pahānapariññāya parijānāti.",
  "atk-s0505a0:938_0": "Kasmā so evaṁ parijānātīti ce? Yathābhūtañhi passati, yasmā yathābhūtaṁ passatīti",
  "atk-s0505a0:938_1": "attho. “Paññāṇavā”tiādinā eva ca etasmiṁ atthe siddhe yasmā buddhavacanaṁ sutvā tassa",
  "atk-s0505a0:938_2": "paññāṇavattaṁ hoti, yasmā ca sabbajanassa pākaṭopāyaṁ kāyo asutvā buddhavacanaṁ na",
  "atk-s0505a0:938_3": "sakkā parijānituṁ, tasmā tassa ñāṇahetuṁ ito bāhirānaṁ evaṁ daṭṭhuṁ asamatthatañca",
  "atk-s0505a0:938_4": "dassetuṁ “sutvāna buddhavacana”nti āha. Nandābhikkhuniṁ tañca vipallatthacittaṁ bhikkhuṁ",
  "atk-s0505a0:938_5": "ārabbha desanāpavattito aggaparisato tappaṭipattippattānaṁ bhikkhubhāvadassanato ca “bhikkhū”ti āha.",
  "atk-s0505a0:939_0": "205. Idāni “yathābhūtañhi passatī”ti ettha yathā passanto yathābhūtaṁ passati, taṁ",
  "atk-s0505a0:939_1": "dassetuṁ āha “yathā idaṁ tathā etaṁ, yathā etaṁ tathā ida”nti. Tassattho – yathā",
  "atk-s0505a0:939_2": "idaṁ saviññāṇakāsubhaṁ āyuusmāviññāṇānaṁ anapagamā carati, tiṭṭhati, nisīdati, sayati;",
  "atk-s0505a0:939_3": "tathā etaṁ etarahi susāne sayitaṁ aviññāṇakampi pubbe tesaṁ dhammānaṁ anapagamā ahosi.",
  "atk-s0505a0:939_4": "Yathā ca etaṁ etarahi matasarīraṁ tesaṁ dhammānaṁ apagamā na carati, na tiṭṭhati,",
  "atk-s0505a0:939_5": "na nisīdati, na seyyaṁ kappeti, tathā idaṁ saviññāṇakampi tesaṁ dhammānaṁ apagamā",
  "atk-s0505a0:939_6": "bhavissati. Yathā ca idaṁ saviññāṇakaṁ etarahi na susāne mataṁ seti, na uddhumātakādibhāvamupagataṁ,",
  "atk-s0505a0:939_7": "tathā etaṁ etarahi matasarīrampi pubbe ahosi. Yathā panetaṁ etarahi aviññāṇakāsubhaṁ",
  "atk-s0505a0:939_8": "mataṁ susāne seti, uddhumātakādibhāvañca upagataṁ, tathā idaṁ saviññāṇakampi bhavissatīti.",
  "atk-s0505a0:940_0": "Tattha yathā idaṁ tathā etanti attanā matassa sarīrassa samānabhāvaṁ karonto bāhire",
  "atk-s0505a0:940_1": "dosaṁ pajahati. Yathā etaṁ tathā idanti matasarīrena attano samānabhāvaṁ karonto",
  "atk-s0505a0:940_2": "ajjhattike rāgaṁ pajahati. Yenākārena ubhayaṁ sabhaṁ karoti, taṁ pajānanto ubhayattha",
  "atk-s0505a0:940_3": "mohaṁ pajahati. Evaṁ yathābhūtadassanena pubbabhāgeyeva akusalamūlappahānaṁ sādhetvā,",
  "atk-s0505a0:940_4": "yasmā evaṁ paṭipanno bhikkhu anupubbena arahattamaggaṁ patvā sabbaṁ chandarāgaṁ virājetuṁ",
  "atk-s0505a0:940_5": "samattho hoti, tasmā āha “ajjhattañca bahiddhā ca, kāye chandaṁ virājaye”ti. Evaṁ",
  "atk-s0505a0:940_6": "paṭipanno bhikkhu anupubbenāti pāṭhaseso.",
  "atk-s0505a0:941_0": "206. Evaṁ sekkhabhūmiṁ dassetvā idāni asekkhabhūmiṁ dassento āha “chandarāgaviratto",
  "atk-s0505a0:941_1": "so”ti. Tassattho – so bhikkhu arahattamaggañāṇena paññāṇavā maggānantaraṁ phalaṁ",
  "atk-s0505a0:941_2": "pāpuṇāti, atha sabbaso chandarāgassa pahīnattā “chandarāgaviratto”ti ca, maraṇābhāvena",
  "atk-s0505a0:941_3": "paṇītaṭṭhena vā amataṁ sabbasaṅkhāravūpasamanato santiṁ taṇhāsaṅkhātavānābhāvato",
  "atk-s0505a0:941_4": "nibbānaṁ, cavanābhāvato accutanti saṁvaṇṇitaṁ padamajjhagāti ca vuccati. Atha vā",
  "atk-s0505a0:941_5": "so bhikkhu arahattamaggañāṇena paññāṇavā maggānantaraphale ṭhito chandarāgaviratto",
  "atk-s0505a0:941_6": "nāma hoti, vuttappakārañca padamajjhagāti veditabbo. Tena “idamassa pahīnaṁ, idañcānena laddha”nti dīpeti.",
  "atk-s0505a0:942_0": "207-208. Evaṁ saviññāṇakāviññāṇakavasena asubhakammaṭṭhānaṁ saha nipphattiyā kathetvā",
  "atk-s0505a0:942_1": "puna saṅkhepadesanāya evaṁ mahato ānisaṁsassa antarāyakaraṁ pamādavihāraṁ garahanto",
  "atk-s0505a0:942_2": "“dvipādakoya”nti gāthādvayamāha. Tattha kiñcāpi apādakādayopi kāyā asucīyeva, idhādhikāravasena",
  "atk-s0505a0:942_3": "pana ukkaṭṭhaparicchedavasena vā, yasmā vā aññe asucibhūtāpi kāyā loṇambilādīhi abhisaṅkharitvā",
  "atk-s0505a0:942_4": "manussānaṁ bhojanepi upanīyanti, na tveva manussakāyo, tasmā asucitarabhāvamassa",
  "atk-s0505a0:942_5": "dassentopi “dvipādako”ti āha.",
  "atk-s0505a0:943_0": "Ayanti manussakāyaṁ dasseti. Duggandho parihīratīti duggandho samāno pupphagandhādīhi",
  "atk-s0505a0:943_1": "abhisaṅkharitvā parihīrati. Nānākuṇapaparipūroti kesādianekappakārakuṇapabharito.",
  "atk-s0505a0:943_2": "Vissavanto tato tatoti pupphagandhādīhi paṭicchādetuṁ ghaṭentānampi taṁ vāyāmaṁ nipphalaṁ",
  "atk-s0505a0:943_3": "katvā navahi dvārehi kheḷasiṅghāṇikādīni, lomakūpehi ca sedajallikaṁ vissavantoyeva.",
  "atk-s0505a0:943_4": "Tattha dāni passatha – etādisena kāyena yo puriso vā itthī vā koci bālo maññe uṇṇametave",
  "atk-s0505a0:943_5": "taṇhādiṭṭhimānamaññanāhi “aha”nti vā “mama”nti vā “nicco”ti vātiādinā nayena yo uṇṇamituṁ",
  "atk-s0505a0:943_6": "maññeyya, paraṁ vā jātiādīhi avajāneyya attānaṁ ucce ṭhāne ṭhapento, kimaññatra adassanā",
  "atk-s0505a0:943_7": "ṭhapetvā ariyamaggena ariyasaccadassanābhāvaṁ kimaññaṁ tassa evaṁ uṇṇamāvajānanakāraṇaṁ siyāti.",
  "atk-s0505a0:944_0": "Desanāpariyosāne nandā bhikkhunī saṁvegamāpādi – “aho vata re, ahaṁ bālā, yā maṁyeva",
  "atk-s0505a0:944_1": "ārabbha evaṁ vividhadhammadesanāpavattakassa bhagavato upaṭṭhānaṁ nāgamāsi”nti. Evaṁ",
  "atk-s0505a0:944_2": "saṁviggā ca tameva dhammadesanaṁ samannāharitvā teneva kammaṭṭhānena katipayadivasabbhantare",
  "atk-s0505a0:944_3": "arahattaṁ sacchākāsi. Dutiyaṭṭhānepi kira desanāpariyosāne caturāsītiyā pāṇasahassānaṁ",
  "atk-s0505a0:944_4": "dhammābhisamayo ahosi, sirimā devakaññā anāgāmiphalaṁ pattā, so ca bhikkhu sotāpattiphale patiṭṭhahīti.",
  "atk-s0505a0:945": "Paramatthajotikāya khuddaka-aṭṭhakathāya",
  "atk-s0505a0:946": "Suttanipāta-aṭṭhakathāya vijayasuttavaṇṇanā niṭṭhitā.",
  "atk-s0505a0:947": "12. Munisuttavaṇṇanā",
  "atk-s0505a0:948_0": "209.Santhavātobhayaṁ jātanti munisuttaṁ. Kā uppatti? Na sabbasseva suttassa ekā uppatti,",
  "atk-s0505a0:948_1": "apicettha ādito tāva catunnaṁ gāthānaṁ ayamuppatti – bhagavati kira sāvatthiyaṁ viharante",
  "atk-s0505a0:948_2": "gāmakāvāse aññatarā duggatitthī matapatikā puttaṁ bhikkhūsu pabbājetvā attanāpi bhikkhunīsu",
  "atk-s0505a0:948_3": "pabbaji. Te ubhopi sāvatthiyaṁ vassaṁ upagantvā abhiṇhaṁ aññamaññassa dassanakāmā",
  "atk-s0505a0:948_4": "ahesuṁ. Mātā kiñci labhitvā puttassa harati, puttopi mātu. Evaṁ sāyampi pātopi aññamaññaṁ",
  "atk-s0505a0:948_5": "samāgantvā laddhaṁ laddhaṁ saṁvibhajamānā, sammodamānā, sukhadukkhaṁ pucchamānā,",
  "atk-s0505a0:948_6": "nirāsaṅkā ahesuṁ. Tesaṁ evaṁ abhiṇhadassanena saṁsaggo uppajji, saṁsaggā vissāso,",
  "atk-s0505a0:948_7": "vissāsā otāro, rāgena otiṇṇacittānaṁ pabbajitasaññā ca mātuputtasaññā ca antaradhāyi.",
  "atk-s0505a0:948_8": "Tato mariyādavītikkamaṁ katvā asaddhammaṁ paṭiseviṁsu, ayasappattā ca vibbhamitvā",
  "atk-s0505a0:948_9": "agāramajjhe vasiṁsu. Bhikkhū bhagavato ārocesuṁ. “Kiṁ nu so, bhikkhave, moghapuriso",
  "atk-s0505a0:948_10": "maññati na mātā putte sārajjati, putto vā pana mātarī”ti garahitvā “nāhaṁ, bhikkhave,",
  "atk-s0505a0:948_11": "aññaṁ ekarūpampi samanupassāmī”tiādinā avasesasuttenapi bhikkhū saṁvejetvā “tasmātiha, bhikkhave –",
  "atk-s0505a0:949": "“Visaṁ yathā halāhalaṁ, telaṁ pakkuthitaṁ yathā;",
  "atk-s0505a0:950": "Tambalohavilīnaṁva, mātugāmaṁ vivajjaye”ti ca. –",
  "atk-s0505a0:951": "Vatvā puna bhikkhūnaṁ dhammadesanatthaṁ – “santhavāto bhayaṁ jāta”nti imā attupanāyikā catasso gāthā abhāsi.",
  "atk-s0505a0:952_0": "Tattha santhavo taṇhādiṭṭhimittabhedena tividhoti pubbe vutto. Idha taṇhādiṭṭhisanthavo",
  "atk-s0505a0:952_1": "adhippeto. Taṁ sandhāya bhagavā āha – “passatha, bhikkhave, yathā idaṁ tassa moghapurisassa",
  "atk-s0505a0:952_2": "santhavāto bhayaṁ jāta”nti. Tañhi tassa abhiṇhadassanakāmatāditaṇhāya balavakilesabhayaṁ",
  "atk-s0505a0:952_3": "jātaṁ, yena saṇṭhātuṁ asakkonto mātari vippaṭipajji. Attānuvādādikaṁ vā mahābhayaṁ,",
  "atk-s0505a0:952_4": "yena sāsanaṁ chaḍḍetvā vibbhanto. Niketāti “rūpanimittaniketavisāravinibandhā kho,",
  "atk-s0505a0:952_5": "gahapati, ‘niketasārī’ti vuccatī”tiādinā nayena vuttā ārammaṇappabhedā. Jāyate rajoti",
  "atk-s0505a0:952_6": "rāgadosamoharajo jāyate. Kiṁ vuttaṁ hoti? Na kevalañca tassa santhavāto bhayaṁ jātaṁ,",
  "atk-s0505a0:952_7": "apica kho pana yadetaṁ kilesānaṁ nivāsaṭṭhena sāsavārammaṇaṁ “niketa”nti vuccati,",
  "atk-s0505a0:952_8": "idānissa bhinnasaṁvarattā atikkantamariyādattā suṭṭhutaraṁ tato niketā jāyate rajo,",
  "atk-s0505a0:952_9": "yena saṁkiliṭṭhacitto anayabyasanaṁ pāpuṇissati. Atha vā passatha, bhikkhave, yathā",
  "atk-s0505a0:952_10": "idaṁ tassa moghapurisassa santhavāto bhayaṁ jātaṁ, yathā ca sabbaputhujjanānaṁ niketā",
  "atk-s0505a0:952_11": "jāyate rajoti evampetaṁ padadvayaṁ yojetabbaṁ.",
  "atk-s0505a0:953_0": "Sabbathā pana iminā purimaddhena bhagavā puthujjanadassanaṁ garahitvā attano dassanaṁ",
  "atk-s0505a0:953_1": "pasaṁsanto “aniketa”nti pacchimaddhamāha. Tattha yathāvuttaniketapaṭikkhepena aniketaṁ,",
  "atk-s0505a0:953_2": "santhavapaṭikkhepena ca asanthavaṁ veditabbaṁ. Ubhayampetaṁ nibbānassādhivacanaṁ.",
  "atk-s0505a0:953_3": "Etaṁ ve munidassananti etaṁ aniketamasanthavaṁ buddhamuninā diṭṭhanti attho. Tattha",
  "atk-s0505a0:953_4": "veti vimhayatthe nipāto daṭṭhabbo. Tena ca yaṁ nāma niketasanthavavasena mātāputtesu",
  "atk-s0505a0:953_5": "vippaṭipajjamānesu aniketamasanthavaṁ, etaṁ muninā diṭṭhaṁ aho abbhutanti ayamadhippāyo",
  "atk-s0505a0:953_6": "siddho hoti. Atha vā munino dassanantipi munidassanaṁ, dassanaṁ nāma khanti ruci,",
  "atk-s0505a0:953_7": "khamati ceva ruccati cāti attho.",
  "atk-s0505a0:954_0": "210. Dutiyagāthāya yo jātamucchijjāti yo kismiñcideva vatthusmiṁ jātaṁ bhūtaṁ nibbattaṁ",
  "atk-s0505a0:954_1": "kilesaṁ yathā uppannākusalappahānaṁ hoti, tathā vāyamanto tasmiṁ vatthusmiṁ puna",
  "atk-s0505a0:954_2": "anibbattanavasena ucchinditvā yo anāgatopi kileso tathārūpappaccayasamodhāne nibbattituṁ",
  "atk-s0505a0:954_3": "abhimukhībhūtattā vattamānasamīpe vattamānalakkhaṇena “jāyanto”ti vuccati, tañca",
  "atk-s0505a0:954_4": "na ropayeyya jāyantaṁ, yathā anuppannākusalānuppādo hoti, tathā vāyamanto na nibbatteyyāti",
  "atk-s0505a0:954_5": "attho. Kathañca na nibbatteyya? Assa nānuppavecche, yena paccayena so nibbatteyya",
  "atk-s0505a0:954_6": "taṁ nānuppaveseyya na samodhāneyya. Evaṁ sambhāravekallakaraṇena taṁ na ropayeyya",
  "atk-s0505a0:954_7": "jāyantaṁ. Atha vā yasmā maggabhāvanāya atītāpi kilesā ucchijjanti āyatiṁ vipākābhāvena",
  "atk-s0505a0:954_8": "vattamānāpi na ropīyanti tadabhāvena, anāgatāpi cittasantatiṁ nānuppavesīyanti uppattisāmatthiyavighātena,",
  "atk-s0505a0:954_9": "tasmā yo ariyamaggabhāvanāya jātamucchijja na ropayeyya jāyantaṁ, anāgatampi cassa",
  "atk-s0505a0:954_10": "jāyantassa nānuppavecche, tamāhu ekaṁ muninaṁ carantaṁ, so ca addakkhi santipadaṁ",
  "atk-s0505a0:954_11": "mahesīti evampettha yojanā veditabbā. Ekantanikkilesatāya ekaṁ, seṭṭhaṭṭhena vā ekaṁ.",
  "atk-s0505a0:954_12": "Muninanti muniṁ, munīsu vā ekaṁ. Carantanti sabbākāraparipūrāya lokatthacariyāya",
  "atk-s0505a0:954_13": "avasesacariyāhi ca carantaṁ. Addakkhīti addasa. Soti yo jātamucchijja aropane ananuppavesane",
  "atk-s0505a0:954_14": "ca samatthatāya “na ropayeyya jāyantamassa nānuppavecche”ti vutto buddhamuni. Santipadanti",
  "atk-s0505a0:954_15": "santikoṭṭhāsaṁ, dvāsaṭṭhidiṭṭhigatavipassanānibbānabhedāsu tīsu sammutisanti, tadaṅgasanti,",
  "atk-s0505a0:954_16": "accantasantīsu seṭṭhaṁ evaṁ anupasante loke accantasantiṁ addasa mahesīti evamattho veditabbo.",
  "atk-s0505a0:955_0": "211. Tatiyagāthāya saṅkhāyāti gaṇayitvā, paricchinditvā vīmaṁsitvā yathābhūtato ñatvā,",
  "atk-s0505a0:955_1": "dukkhapariññāya parijānitvāti attho. Vatthūnīti yesu evamayaṁ loko sajjati, tāni",
  "atk-s0505a0:955_2": "khandhāyatanadhātubhedāni kilesaṭṭhānāni. Pamāya bījanti yaṁ tesaṁ vatthūnaṁ bījaṁ",
  "atk-s0505a0:955_3": "abhisaṅkhāraviññāṇaṁ, taṁ pamāya hiṁsitvā, bādhitvā, samucchedappahānena pajahitvāti",
  "atk-s0505a0:955_4": "attho. Sinehamassa nānuppaveccheti yena taṇhādiṭṭhisinehena sinehitaṁ taṁ bījaṁ āyatiṁ",
  "atk-s0505a0:955_5": "paṭisandhivasena taṁ yathāvuttaṁ vatthusassaṁ viruheyya, taṁ sinehamassa nānuppavecche,",
  "atk-s0505a0:955_6": "tappaṭipakkhāya maggabhāvanāya taṁ nānuppaveseyyāti attho. Sa ve muni jātikhayantadassīti",
  "atk-s0505a0:955_7": "so evarūpo buddhamuni nibbānasacchikiriyāya jātiyā ca maraṇassa ca antabhūtassa nibbānassa",
  "atk-s0505a0:955_8": "diṭṭhattā jātikkhayantadassī takkaṁ pahāya na upeti saṅkhaṁ. Imāya catusaccabhāvanāya",
  "atk-s0505a0:955_9": "navappabhedampi akusalavitakkaṁ pahāya saupādisesanibbānadhātuṁ patvā lokatthacariyaṁ",
  "atk-s0505a0:955_10": "karonto anupubbena carimaviññāṇakkhayā anupādisesanibbānadhātuppattiyā “devo vā manusso",
  "atk-s0505a0:955_11": "vā”ti na upeti saṅkhaṁ. Aparinibbuto eva vā yathā kāmavitakkādino vitakkassa appahīnattā",
  "atk-s0505a0:955_12": "“ayaṁ puggalo ratto”ti vā “duṭṭho”ti vā saṅkhaṁ upeti, evaṁ takkaṁ pahāya na upeti",
  "atk-s0505a0:955_13": "saṅkhanti evampettha attho daṭṭhabbo.",
  "atk-s0505a0:956_0": "212. Catutthagāthāya aññāyāti aniccādinayena jānitvā. Sabbānīti anavasesāni, nivesanānīti",
  "atk-s0505a0:956_1": "kāmabhavādike bhave. Nivasanti hi tesu sattā, tasmā “nivesanānī”ti vuccanti. Anikāmayaṁ",
  "atk-s0505a0:956_2": "aññatarampi tesanti evaṁ diṭṭhādīnavattā tesaṁ nivesanānaṁ ekampi apatthento so evarūpo",
  "atk-s0505a0:956_3": "buddhamuni maggabhāvanābalena taṇhāgedhassa vigatattā vītagedho, vītagedhattā eva",
  "atk-s0505a0:956_4": "ca agiddho, na yathā eke avītagedhā eva samānā “agiddhamhā”ti paṭijānanti, evaṁ.",
  "atk-s0505a0:956_5": "Nāyūhatīti tassa tassa nivesanassa nibbattakaṁ kusalaṁ vā akusalaṁ vā na karoti.",
  "atk-s0505a0:956_6": "Kiṁ kāraṇā? Pāragato hi hoti, yasmā evarūpo sabbanivesanānaṁ pāraṁ nibbānaṁ gato hotīti attho.",
  "atk-s0505a0:957_0": "Evaṁ paṭhamagāthāya puthujjanadassanaṁ garahitvā attano dassanaṁ pasaṁsanto dutiyagāthāya",
  "atk-s0505a0:957_1": "yehi kilesehi puthujjano anupasanto hoti, tesaṁ abhāvena attano santipadādhigamaṁ",
  "atk-s0505a0:957_2": "pasaṁsanto tatiyagāthāya yesu vatthūsu puthujjano takkaṁ appahāya tathā tathā saṅkhaṁ",
  "atk-s0505a0:957_3": "upeti, tesu catusaccabhāvanāya takkaṁ pahāya attano saṅkhānupagamanaṁ pasaṁsanto",
  "atk-s0505a0:957_4": "catutthagāthāya āyatimpi yāni nivesanāni kāmayamāno puthujjano bhavataṇhāya āyūhati,",
  "atk-s0505a0:957_5": "tesu taṇhābhāvena attano anāyūhanaṁ pasaṁsanto catūhi gāthāhi arahattanikūṭeneva",
  "atk-s0505a0:957_6": "ekaṭṭhuppattikaṁ desanaṁ niṭṭhāpesi.",
  "atk-s0505a0:958_0": "213.Sabbābhibhunti kā uppatti? Mahāpuriso mahābhinikkhamanaṁ katvā anupubbena sabbaññutaṁ",
  "atk-s0505a0:958_1": "patvā dhammacakkappavattanatthāya bārāṇasiṁ gacchanto bodhimaṇḍassa ca gayāya ca",
  "atk-s0505a0:958_2": "antare upakenājīvakena samāgacchi. Tena ca “vippasannāni kho te, āvuso, indriyānī”tiādinā",
  "atk-s0505a0:958_3": "nayena puṭṭho “sabbābhibhū”tiādīni āha. Upako “hupeyyāvuso”ti vatvā, sīsaṁ okampetvā,",
  "atk-s0505a0:958_4": "ummaggaṁ gahetvā pakkāmi. Anukkamena ca vaṅkahārajanapade aññataraṁ māgavikagāmaṁ",
  "atk-s0505a0:958_5": "pāpuṇi. Tamenaṁ māgavikajeṭṭhako disvā – “aho appiccho samaṇo vatthampi na nivāseti,",
  "atk-s0505a0:958_6": "ayaṁ loke arahā”ti gharaṁ netvā maṁsarasena parivisitvā bhuttāviñca naṁ saputtadāro",
  "atk-s0505a0:958_7": "vanditvā “idheva, bhante, vasatha, ahaṁ paccayena upaṭṭhahissāmī”ti nimantetvā, vasanokāsaṁ",
  "atk-s0505a0:958_8": "katvā adāsi. So tattha vasati.",
  "atk-s0505a0:959_0": "Māgaviko gimhakāle udakasampanne sītale padese carituṁ dūraṁ apakkantesu migesu tattha",
  "atk-s0505a0:959_1": "gacchanto “amhākaṁ arahantaṁ sakkaccaṁ upaṭṭhahassū”ti chāvaṁ nāma dhītaraṁ āṇāpetvā",
  "atk-s0505a0:959_2": "agamāsi saddhiṁ puttabhātukehi. Sā cassa dhītā dassanīyā hoti koṭṭhāsasampannā. Dutiyadivase",
  "atk-s0505a0:959_3": "upako gharaṁ āgato taṁ dārikaṁ sabbaṁ upacāraṁ katvā, parivisituṁ upagataṁ disvā,",
  "atk-s0505a0:959_4": "rāgena abhibhūto bhuñjitumpi asakkonto bhājanena bhattaṁ ādāya vasanaṭṭhānaṁ gantvā,",
  "atk-s0505a0:959_5": "bhattaṁ ekamante nikkhipitvā – “sace chāvaṁ labhāmi, jīvāmi, no ce, marāmī”ti nirāhāro",
  "atk-s0505a0:959_6": "sayi. Sattame divase māgaviko āgantvā dhītaraṁ upakassa pavattiṁ pucchi. Sā – “ekadivasameva",
  "atk-s0505a0:959_7": "āgantvā puna nāgatapubbo”ti āha. Māgaviko “āgataveseneva naṁ upasaṅkamitvā pucchissāmī”ti",
  "atk-s0505a0:959_8": "taṅkhaṇaññeva gantvā – “kiṁ, bhante, aphāsuka”nti pāde parāmasanto pucchi. Upako",
  "atk-s0505a0:959_9": "nitthunanto parivattatiyeva. So “vada, bhante, yaṁ mayā sakkā kātuṁ, sabbaṁ karissāmī”ti",
  "atk-s0505a0:959_10": "āha. Upako – “sace chāvaṁ labhāmi, jīvāmi, no ce, idheva maraṇaṁ seyyo”ti āha. “Jānāsi",
  "atk-s0505a0:959_11": "pana, bhante, kiñci sippa”nti? “Na jānāmī”ti. “Na, bhante, kiñci sippaṁ ajānantena",
  "atk-s0505a0:959_12": "sakkā gharāvāsaṁ adhiṭṭhātu”nti? So āha – “nāhaṁ kiñci sippaṁ jānāmi, apica tumhākaṁ",
  "atk-s0505a0:959_13": "maṁsahārako bhavissāmi, maṁsañca vikkiṇissāmī”ti. Māgavikopi “amhākaṁ etadeva ruccatī”ti",
  "atk-s0505a0:959_14": "uttarasāṭakaṁ datvā, gharaṁ ānetvā dhītaraṁ adāsi. Tesaṁ saṁvāsamanvāya putto vijāyi.",
  "atk-s0505a0:959_15": "Subhaddotissa nāmaṁ akaṁsu. Chāvā puttatosanagītena upakaṁ uppaṇḍesi. So taṁ asahanto",
  "atk-s0505a0:959_16": "“bhadde, ahaṁ anantajinassa santikaṁ gacchāmī”ti majjhimadesābhimukho pakkāmi.",
  "atk-s0505a0:960_0": "Bhagavā ca tena samayena sāvatthiyaṁ viharati jetavanamahāvihāre. Atha kho bhagavā",
  "atk-s0505a0:960_1": "paṭikacceva bhikkhū āṇāpesi – “yo, bhikkhave, anantajinoti pucchamāno āgacchati,",
  "atk-s0505a0:960_2": "tassa maṁ dasseyyāthā”ti. Upakopi kho anupubbeneva sāvatthiṁ āgantvā vihāramajjhe",
  "atk-s0505a0:960_3": "ṭhatvā “imasmiṁ vihāre mama sahāyo anantajino nāma atthi, so kuhiṁ vasatī”ti pucchi.",
  "atk-s0505a0:960_4": "Taṁ bhikkhū bhagavato santikaṁ nayiṁsu. Bhagavā tassānurūpaṁ dhammaṁ desesi. So desanāpariyosāne",
  "atk-s0505a0:960_5": "anāgāmiphale patiṭṭhāsi. Bhikkhū tassa pubbappavattiṁ sutvā kathaṁ samuṭṭhāpesuṁ",
  "atk-s0505a0:960_6": "– “bhagavā paṭhamaṁ nissirikassa naggasamaṇassa dhammaṁ desesī”ti. Bhagavā taṁ kathāsamuṭṭhānaṁ",
  "atk-s0505a0:960_7": "viditvā gandhakuṭito nikkhamma taṅkhaṇānurūpena pāṭihāriyena buddhāsane nisīditvā",
  "atk-s0505a0:960_8": "bhikkhū āmantesi – “kāya nuttha, bhikkhave, etarahi kathāya sannisinnā”ti? Te sabbaṁ",
  "atk-s0505a0:960_9": "kathesuṁ. Tato bhagavā – “na, bhikkhave, tathāgato ahetuappaccayā dhammaṁ deseti,",
  "atk-s0505a0:960_10": "nimmalā tathāgatassa dhammadesanā, na sakkā tattha dosaṁ daṭṭhuṁ. Tena, bhikkhave,",
  "atk-s0505a0:960_11": "dhammadesanūpanissayena upako etarahi anāgāmī jāto”ti vatvā attano desanāmalābhāvadīpikaṁ imaṁ gāthamabhāsi.",
  "atk-s0505a0:961_0": "Tassattho – sāsavesu sabbakhandhāyatanadhātūsu chandarāgappahānena tehi anabhibhūtattā",
  "atk-s0505a0:961_1": "sayañca te dhamme sabbe abhibhuyya pavattattā sabbābhibhuṁ. Tesañca aññesañca sabbadhammānaṁ",
  "atk-s0505a0:961_2": "sabbākārena viditattā sabbaviduṁ. Sabbadhammadesanasamatthāya sobhanāya medhāya samannāgatattā",
  "atk-s0505a0:961_3": "sumedhaṁ. Yesaṁ taṇhādiṭṭhilepānaṁ vasena sāsavakhandhādibhedesu sabbadhammesu upalimpati,",
  "atk-s0505a0:961_4": "tesaṁ lepānaṁ abhāvā tesu sabbesu dhammesu anupalittaṁ. Tesu ca sabbadhammesu chandarāgābhāvena",
  "atk-s0505a0:961_5": "sabbe te dhamme jahitvā ṭhitattā sabbañjahaṁ. Upadhivivekaninnena cittena taṇhakkhaye",
  "atk-s0505a0:961_6": "nibbāne visesena muttattā taṇhakkhaye vimuttaṁ, adhimuttanti vuttaṁ hoti. Taṁ vāpi",
  "atk-s0505a0:961_7": "dhīrā muni vedayantīti tampi paṇḍitā sattā muniṁ vedayanti jānanti. Passatha yāva",
  "atk-s0505a0:961_8": "paṭivisiṭṭhovāyaṁ muni, tassa kuto desanāmalanti attānaṁ vibhāveti. Vibhāvanattho",
  "atk-s0505a0:961_9": "hi ettha vāsaddoti. Keci pana vaṇṇayanti – “upako tadā tathāgataṁ disvāpi ‘ayaṁ buddhamunī’ti",
  "atk-s0505a0:961_10": "na saddahī”ti evaṁ bhikkhū kathaṁ samuṭṭhāpesuṁ, tato bhagavā “saddahatu vā mā vā,",
  "atk-s0505a0:961_11": "dhīrā pana taṁ muniṁ vedayantī”ti dassento imaṁ gāthamabhāsīti.",
  "atk-s0505a0:962_0": "214.Paññābalanti kā uppatti? Ayaṁ gāthā revatattheraṁ ārabbha vuttā. Tattha “gāme",
  "atk-s0505a0:962_1": "vā yadi vāraññe”ti imissā gāthāya vuttanayeneva revatattherassa ādito pabhuti pabbajjā,",
  "atk-s0505a0:962_2": "pabbajitassa khadiravane vihāro, tattha viharato visesādhigamo, bhagavato tattha",
  "atk-s0505a0:962_3": "gamanapaccāgamanañca veditabbaṁ. Paccāgate pana bhagavati yo so mahallakabhikkhu",
  "atk-s0505a0:962_4": "upāhanaṁ sammussitvā paṭinivatto khadirarukkhe ālaggitaṁ disvā sāvatthiṁ anuppatto",
  "atk-s0505a0:962_5": "visākhāya upāsikāya “kiṁ, bhante, revatattherassa vasanokāso ramaṇīyo”ti bhikkhū",
  "atk-s0505a0:962_6": "pucchamānāya yehi bhikkhūhi pasaṁsito, te apasādento “upāsike, ete tucchaṁ bhaṇanti,",
  "atk-s0505a0:962_7": "na sundaro bhūmippadeso, atilūkhakakkhaḷaṁ khadiravanamevā”ti āha. So visākhāya āgantukabhattaṁ",
  "atk-s0505a0:962_8": "bhuñjitvā pacchābhattaṁ maṇḍalamāḷe sannipatite bhikkhū ujjhāpento āha – “kiṁ, āvuso,",
  "atk-s0505a0:962_9": "revatattherassa senāsane ramaṇīyaṁ tumhehi diṭṭha”nti. Bhagavā taṁ ñatvā gandhakuṭito",
  "atk-s0505a0:962_10": "nikkhamma taṅkhaṇānurūpena pāṭihāriyena parisamajjhaṁ patvā, buddhāsane nisīditvā",
  "atk-s0505a0:962_11": "bhikkhū āmantesi – “kāya nuttha, bhikkhave, etarahi kathāya sannisinnā”ti? Te āhaṁsu",
  "atk-s0505a0:962_12": "– “revataṁ, bhante, ārabbha kathā uppannā ‘evaṁ navakammiko kadā samaṇadhammaṁ karissatī”’ti.",
  "atk-s0505a0:962_13": "“Na, bhikkhave, revato navakammiko, arahā revato khīṇāsavo”ti vatvā taṁ ārabbha tesaṁ",
  "atk-s0505a0:962_14": "bhikkhūnaṁ dhammadesanatthaṁ imaṁ gāthamabhāsi.",
  "atk-s0505a0:963_0": "Tassattho – dubbalakarakilesappahānasādhakena vikubbanaadhiṭṭhānappabhedena vā paññābalena",
  "atk-s0505a0:963_1": "samannāgatattā paññābalaṁ, catupārisuddhisīlena dhutaṅgavatena ca upapannattā sīlavatūpapannaṁ,",
  "atk-s0505a0:963_2": "maggasamādhinā phalasamādhinā iriyāpathasamādhinā ca samāhitaṁ, upacārappanābhedena",
  "atk-s0505a0:963_3": "jhānena jhāne vā ratattā jhānarataṁ, sativepullappattattā satimaṁ, rāgādisaṅgato",
  "atk-s0505a0:963_4": "pamuttatā saṅgā pamuttaṁ, pañcacetokhilacatuāsavābhāvena akhilaṁ anāsavaṁ taṁ vāpi",
  "atk-s0505a0:963_5": "dhīrā muniṁ vedayanti. Tampi evaṁ paññādiguṇasaṁyuttaṁ saṅgādidosavisaṁyuttaṁ paṇḍitā",
  "atk-s0505a0:963_6": "sattā muniṁ vā vedayanti. Passatha yāva paṭivisiṭṭhovāyaṁ khīṇāsavamuni, so “navakammiko”ti",
  "atk-s0505a0:963_7": "vā “kadā samaṇadhammaṁ karissatī”ti vā kathaṁ vattabbo. So hi paññābalena taṁ vihāraṁ",
  "atk-s0505a0:963_8": "niṭṭhāpesi, na navakammakaraṇena, katakiccova so, na idāni samaṇadhammaṁ karissatīti",
  "atk-s0505a0:963_9": "revatattheraṁ vibhāveti. Vibhāvanattho hi ettha vā-saddoti.",
  "atk-s0505a0:964_0": "215.Ekaṁ carantanti kā uppatti? Bodhimaṇḍato pabhuti yathākkamaṁ kapilavatthuṁ anuppatte",
  "atk-s0505a0:964_1": "bhagavati pitāputtasamāgame vattamāne bhagavā sammodamānena raññā suddhodanena “tumhe,",
  "atk-s0505a0:964_2": "bhante, gahaṭṭhakāle gandhakaraṇḍake vāsitāni kāsikādīni dussāni nivāsetvā idāni",
  "atk-s0505a0:964_3": "kathaṁ chinnakāni paṁsukūlāni dhārethā”ti evamādinā vutto rājānaṁ anunayamāno –",
  "atk-s0505a0:965": "“Yaṁ tvaṁ tāta vade mayhaṁ, paṭṭuṇṇaṁ dukūlakāsikaṁ;",
  "atk-s0505a0:966": "Paṁsukūlaṁ tato seyyaṁ, etaṁ me abhipatthita”nti. –",
  "atk-s0505a0:967": "Ādīni vatvā lokadhammehi attano avikampabhāvaṁ dassento rañño dhammadesanatthaṁ imaṁ sattapadagāthamabhāsi.",
  "atk-s0505a0:968_0": "Tassattho – pabbajjāsaṅkhātādīhi ekaṁ, iriyāpathādīhi cariyāhi carantaṁ. Moneyyadhammasamannāgamena",
  "atk-s0505a0:968_1": "muniṁ. Sabbaṭṭhānesu pamādābhāvato appamattaṁ. Akkosanagarahanādibhedāya nindāya",
  "atk-s0505a0:968_2": "vaṇṇanathomanādibhedāya pasaṁsāya cāti imāsu nindāpasaṁsāsu paṭighānunayavasena avedhamānaṁ.",
  "atk-s0505a0:968_3": "Nindāpasaṁsāmukhena cettha aṭṭhapi lokadhammā vuttāti veditabbā. Sīhaṁva bherisaddādīsu",
  "atk-s0505a0:968_4": "saddesu aṭṭhasu lokadhammesu pakativikārānupagamena asantasantaṁ, pantesu vā senāsanesu",
  "atk-s0505a0:968_5": "santāsābhāvena. Vātaṁva suttamayādibhede jālamhi catūhi maggehi taṇhādiṭṭhijāle asajjamānaṁ,",
  "atk-s0505a0:968_6": "aṭṭhasu vā lokadhammesu paṭighānunayavasena asajjamānaṁ. Padumaṁva toyena loke jātampi",
  "atk-s0505a0:968_7": "yesaṁ taṇhādiṭṭhilepānaṁ vasena sattā lokena lippanti, tesaṁ lepānaṁ pahīnattā lokena",
  "atk-s0505a0:968_8": "alippamānaṁ, nibbānagāmimaggaṁ uppādetvā tena maggena netāramaññesaṁ devamanussānaṁ.",
  "atk-s0505a0:968_9": "Attano pana aññena kenaci maggaṁ dassetvā anetabbattā anaññaneyyaṁ taṁ vāpi dhīrā",
  "atk-s0505a0:968_10": "muni vedayanti buddhamuniṁ vedayantīti attānaṁ vibhāveti. Sesamettha vuttanayameva.",
  "atk-s0505a0:969_0": "216.Yoogahaṇeti kā uppatti? Bhagavato paṭhamābhisambuddhassa cattāri asaṅkhyeyyāni",
  "atk-s0505a0:969_1": "kappasatasahassañca pūritadasapāramidasaupapāramidasaparamatthapāramippabhedaṁ abhinīhāraguṇapāramiyo",
  "atk-s0505a0:969_2": "pūretvā tusitabhavane abhinibbattiguṇaṁ tattha nivāsaguṇaṁ mahāvilokanaguṇaṁ gabbhavokkantiṁ",
  "atk-s0505a0:969_3": "gabbhavāsaṁ gabbhanikkhamanaṁ padavītihāraṁ disāvilokanaṁ brahmagajjanaṁ mahābhinikkhamanaṁ",
  "atk-s0505a0:969_4": "mahāpadhānaṁ abhisambodhiṁ dhammacakkappavattanaṁ catubbidhaṁ maggañāṇaṁ phalañāṇaṁ",
  "atk-s0505a0:969_5": "aṭṭhasu parisāsu akampanañāṇaṁ, dasabalañāṇaṁ, catuyoniparicchedakañāṇaṁ, pañcagatiparicchedakañāṇaṁ,",
  "atk-s0505a0:969_6": "chabbidhaṁ asādhāraṇañāṇaṁ, aṭṭhavidhaṁ sāvakasādhāraṇabuddhañāṇaṁ, cuddasavidhaṁ",
  "atk-s0505a0:969_7": "buddhañāṇaṁ, aṭṭhārasabuddhaguṇaparicchedakañāṇaṁ, ekūnavīsatividhapaccavekkhaṇañāṇaṁ,",
  "atk-s0505a0:969_8": "sattasattatividhañāṇavatthu evamiccādiguṇasatasahasse nissāya pavattaṁ mahālābhasakkāraṁ",
  "atk-s0505a0:969_9": "asahamānehi titthiyehi uyyojitāya ciñcamāṇavikāya “ekaṁ dhammaṁ atītassā”ti imissā",
  "atk-s0505a0:969_10": "gāthāya vatthumhi vuttanayena catuparisamajjhe bhagavato ayase uppādite tappaccayā",
  "atk-s0505a0:969_11": "bhikkhū kathaṁ samuṭṭhāpesuṁ “evarūpepi nāma ayase uppanne na bhagavato cittassa",
  "atk-s0505a0:969_12": "aññathattaṁ atthī”ti. Taṁ ñatvā bhagavā gandhakuṭito nikkhamma taṅkhaṇānurūpena pāṭihāriyena",
  "atk-s0505a0:969_13": "parisamajjhaṁ patvā, buddhāsane nisīditvā, bhikkhū āmantesi – “kāya nuttha, bhikkhave,",
  "atk-s0505a0:969_14": "etarahi kathāya sannisinnā”ti? Te sabbaṁ ārocesuṁ. Tato bhagavā – “buddhā nāma, bhikkhave,",
  "atk-s0505a0:969_15": "aṭṭhasu lokadhammesu tādino hontī”ti vatvā tesaṁ bhikkhūnaṁ dhammadesanatthaṁ imaṁ gāthamabhāsi.",
  "atk-s0505a0:970_0": "Tassattho – yathā nāma ogahaṇe manussānaṁ nhānatitthe aṅgaghaṁsanatthāya caturasse",
  "atk-s0505a0:970_1": "vā aṭṭhaṁse vā thambhe nikhāte uccakulīnāpi nīcakulīnāpi aṅgaṁ ghaṁsanti, na tena",
  "atk-s0505a0:970_2": "thambhassa unnati vā onati vā hoti. Evamevaṁ yo ogahaṇe thambhorivābhijāyati yasmiṁ",
  "atk-s0505a0:970_3": "pare vācāpariyantaṁ vadanti. Kiṁ vuttaṁ hoti? Yasmiṁ vatthusmiṁ pare titthiyā vā",
  "atk-s0505a0:970_4": "aññe vā vaṇṇavasena uparimaṁ vā avaṇṇavasena heṭṭhimaṁ vā vācāpariyantaṁ vadanti,",
  "atk-s0505a0:970_5": "tasmiṁ vatthusmiṁ anunayaṁ vā paṭighaṁ vā anāpajjamāno tādibhāvena yo ogahaṇe thambhoriva",
  "atk-s0505a0:970_6": "bhavatīti. Taṁ vītarāgaṁ susamāhitindriyanti taṁ iṭṭhārammaṇe rāgābhāvena vītarāgaṁ,",
  "atk-s0505a0:970_7": "aniṭṭhārammaṇe ca dosamohābhāvena susamāhitindriyaṁ, suṭṭhu vā samodhānetvā ṭhapitindriyaṁ,",
  "atk-s0505a0:970_8": "rakkhitindriyaṁ, gopitindriyanti vuttaṁ hoti. Taṁ vāpi dhīrā muni vedayanti buddhamuniṁ",
  "atk-s0505a0:970_9": "vedayanti, tassa kathaṁ cittassa aññathattaṁ bhavissatīti attānaṁ vibhāveti. Sesaṁ vuttanayameva.",
  "atk-s0505a0:971_0": "217.Yo ve ṭhitattoti kā uppatti? Sāvatthiyaṁ kira aññatarā seṭṭhidhītā pāsādā oruyha",
  "atk-s0505a0:971_1": "heṭṭhāpāsāde tantavāyasālaṁ gantvā tasaraṁ vaṭṭente disvā tassa ujubhāvena tappaṭibhāganimittaṁ",
  "atk-s0505a0:971_2": "aggahesi – “aho vata sabbe sattā kāyavacīmanovaṅkaṁ pahāya tasaraṁ viya ujucittā",
  "atk-s0505a0:971_3": "bhaveyyu”nti. Sā pāsādaṁ abhiruhitvāpi punappunaṁ tadeva nimittaṁ āvajjentī nisīdi.",
  "atk-s0505a0:971_4": "Evaṁ paṭipannāya cassā na cirasseva aniccalakkhaṇaṁ pākaṭaṁ ahosi, tadanusāreneva",
  "atk-s0505a0:971_5": "ca dukkhānattalakkhaṇānipi. Athassā tayopi bhavā ādittā viya upaṭṭhahiṁsu. Taṁ tathā",
  "atk-s0505a0:971_6": "vipassamānaṁ ñatvā bhagavā gandhakuṭiyaṁ nisinnova obhāsaṁ muñci. Sā taṁ disvā “kiṁ",
  "atk-s0505a0:971_7": "ida”nti āvajjentī bhagavantaṁ passe nisinnamiva disvā uṭṭhāya pañjalikā aṭṭhāsi.",
  "atk-s0505a0:971_8": "Athassā bhagavā sappāyaṁ viditvā dhammadesanāvasena imaṁ gāthamabhāsi.",
  "atk-s0505a0:972_0": "Tassattho – yo ve ekaggacittatāya akuppavimuttitāya ca vuḍḍhihānīnaṁ abhāvato vikkhīṇajātisaṁsārattā",
  "atk-s0505a0:972_1": "bhavantarūpagamanābhāvato ca ṭhitatto, pahīnakāyavacīmanovaṅkatāya agatigamanābhāvena",
  "atk-s0505a0:972_2": "vā tasaraṁva uju, hirottappasampannattā jigucchati kammehi pāpakehi, pāpakāni kammāni",
  "atk-s0505a0:972_3": "gūthagataṁ viya muttagataṁ viya ca jigucchati, hirīyatīti vuttaṁ hoti. Yogavibhāgena",
  "atk-s0505a0:972_4": "hi upayogatthe karaṇavacanaṁ saddasatthe sijjhati. Vīmaṁsamāno visamaṁ samañcāti",
  "atk-s0505a0:972_5": "kāyavisamādivisamaṁ kāyasamādisamañca pahānabhāvanākiccasādhanena maggapaññāya vīmaṁsamāno",
  "atk-s0505a0:972_6": "upaparikkhamāno. Taṁ vāpi khīṇāsavaṁ dhīrā muniṁ vedayantīti. Kiṁ vuttaṁ hoti? Yathāvuttanayena",
  "atk-s0505a0:972_7": "maggapaññāya vīmaṁsamāno visamaṁ samañca yo ve ṭhitatto hoti, so evaṁ tasaraṁva uju",
  "atk-s0505a0:972_8": "hutvā kiñci vītikkamaṁ anāpajjanto jigucchati kammehi pāpakehi. Taṁ vāpi dhīrā muniṁ",
  "atk-s0505a0:972_9": "vedayanti. Yato īdiso hotīti khīṇāsavamuniṁ dassento arahattanikūṭena gāthaṁ desesi.",
  "atk-s0505a0:972_10": "Desanāpariyosāne seṭṭhidhītā sotāpattiphale patiṭṭhahi. Ettha ca vikappe vā samuccaye",
  "atk-s0505a0:972_11": "vā vāsaddo daṭṭhabbo.",
  "atk-s0505a0:973_0": "218.Yo saññatattoti kā uppatti? Bhagavati kira āḷaviyaṁ viharante āḷavīnagare aññataro",
  "atk-s0505a0:973_1": "tantavāyo sattavassikaṁ dhītaraṁ āṇāpesi – “amma, hiyyo avasiṭṭhatasaraṁ na bahu,",
  "atk-s0505a0:973_2": "tasaraṁ vaṭṭetvā lahuṁ tantavāyasālaṁ āgaccheyyāsi, mā kho cirāyī”ti. Sā “sādhū”ti",
  "atk-s0505a0:973_3": "sampaṭicchi. So sālaṁ gantvā tantaṁ vinento aṭṭhāsi. Taṁ divasañca bhagavā mahākaruṇāsamāpattito",
  "atk-s0505a0:973_4": "vuṭṭhāya lokaṁ volokento tassā dārikāya sotāpattiphalūpanissayaṁ desanāpariyosāne",
  "atk-s0505a0:973_5": "caturāsītiyā pāṇasahassānañca dhammābhisamayaṁ disvā pageva sarīrapaṭijagganaṁ katvā",
  "atk-s0505a0:973_6": "pattacīvaramādāya nagaraṁ pāvisi. Manussā bhagavantaṁ disvā – “addhā ajja koci anuggahetabbo",
  "atk-s0505a0:973_7": "atthi, pageva paviṭṭho bhagavā”ti bhagavantaṁ upagacchiṁsu. Bhagavā yena maggena",
  "atk-s0505a0:973_8": "sā dārikā pitusantikaṁ gacchati, tasmiṁ aṭṭhāsi. Nagaravāsino taṁ padesaṁ sammajjitvā,",
  "atk-s0505a0:973_9": "paripphositvā, pupphūpahāraṁ katvā, vitānaṁ bandhitvā, āsanaṁ paññāpesuṁ. Nisīdi",
  "atk-s0505a0:973_10": "bhagavā paññatte āsane, mahājanakāyo parivāretvā aṭṭhāsi. Sā dārikā taṁ padesaṁ pattā",
  "atk-s0505a0:973_11": "mahājanaparivutaṁ bhagavantaṁ disvā pañcapatiṭṭhitena vandi. Taṁ bhagavā āmantetvā",
  "atk-s0505a0:973_12": "– “dārike kuto āgatāsī”ti pucchi. “Na jānāmi bhagavā”ti. “Kuhiṁ gamissasī”ti? “Na",
  "atk-s0505a0:973_13": "jānāmi bhagavā”ti. “Na jānāsī”ti? “Jānāmi bhagavā”ti. “Jānāsī”ti? “Na jānāmi bhagavā”ti.",
  "atk-s0505a0:974_0": "Taṁ sutvā manussā ujjhāyanti – “passatha, bho, ayaṁ dārikā attano gharā āgatāpi bhagavatā",
  "atk-s0505a0:974_1": "pucchiyamānā ‘na jānāmī’ti āha, tantavāyasālaṁ gacchantī cāpi pucchiyamānā ‘na jānāmī’ti",
  "atk-s0505a0:974_2": "āha, ‘na jānāsī’ti vuttā ‘jānāmī’ti āha, ‘jānāsī’ti vuttā ‘na jānāmī’ti āha, sabbaṁ",
  "atk-s0505a0:974_3": "paccanīkameva karotī”ti. Bhagavā manussānaṁ tamatthaṁ pākaṭaṁ kātukāmo taṁ pucchi",
  "atk-s0505a0:974_4": "– “kiṁ mayā pucchitaṁ, kiṁ tayā vutta”nti? Sā āha – “na maṁ, bhante, koci na jānāti,",
  "atk-s0505a0:974_5": "gharato āgatā tantavāyasālaṁ gacchatī”ti; apica maṁ tumhe paṭisandhivasena pucchatha,",
  "atk-s0505a0:974_6": "“kuto āgatāsī”ti, cutivasena pucchatha, “kuhiṁ gamissasī”ti ahañca na jānāmi. “Kuto",
  "atk-s0505a0:974_7": "camhi āgatā; nirayā vā devalokā vā”ti, na hi jānāmi, “kuhimpi gamissāmi nirayaṁ vā",
  "atk-s0505a0:974_8": "devalokaṁ vā”ti, tasmā “na jānāmī”ti avacaṁ. Tato maṁ bhagavā maraṇaṁ sandhāya pucchi",
  "atk-s0505a0:974_9": "– “na jānāsī”ti, ahañca jānāmi. “Sabbesaṁ maraṇaṁ dhuva”nti, tenāvocaṁ “jānāmī”ti.",
  "atk-s0505a0:974_10": "Tato maṁ bhagavā maraṇakālaṁ sandhāya pucchi “jānāsī”ti, ahañca na jānāmi “kadā marissāmi",
  "atk-s0505a0:974_11": "kiṁ ajja vā udāhu sve vā”ti, tenāvocaṁ “na jānāmī”ti. Bhagavā tāya vissajjitaṁ pañhaṁ",
  "atk-s0505a0:974_12": "“sādhu sādhū”ti anumodi. Mahājanakāyopi “yāva paṇḍitā ayaṁ dārikā”ti sādhukārasahassāni",
  "atk-s0505a0:974_13": "adāsi. Atha bhagavā dārikāya sappāyaṁ viditvā dhammaṁ desento –",
  "atk-s0505a0:975": "“Andhabhūto ayaṁ loko, tanukettha vipassati;",
  "atk-s0505a0:976": "Sakuṇo jālamuttova, appo saggāya gacchatī”ti. –",
  "atk-s0505a0:977": "Imaṁ gāthamāha. Sā gāthāpariyosāne sotāpattiphale patiṭṭhāsi, caturāsītiyā pāṇasahassānañca dhammābhisamayo ahosi.",
  "atk-s0505a0:978_0": "Sā bhagavantaṁ vanditvā pitu santikaṁ agamāsi. Pitā taṁ disvā “cirenāgatā”ti kuddho",
  "atk-s0505a0:978_1": "vegena tante vemaṁ pakkhipi. Taṁ nikkhamitvā dārikāya kucchiṁ bhindi. Sā tattheva",
  "atk-s0505a0:978_2": "kālamakāsi. So disvā – “nāhaṁ mama dhītaraṁ pahariṁ, apica kho imaṁ vemaṁ vegasā",
  "atk-s0505a0:978_3": "nikkhamitvā imissā kucchiṁ bhindi. Jīvati nu kho nanu kho”ti vīmaṁsanto mataṁ disvā",
  "atk-s0505a0:978_4": "cintesi – “manussā maṁ ‘iminā dhītā māritā’ti ñatvā upakkoseyyuṁ, tena rājāpi garukaṁ",
  "atk-s0505a0:978_5": "daṇḍaṁ paṇeyya, handāhaṁ paṭikacceva palāyāmī”ti. So daṇḍabhayena palāyanto bhagavato",
  "atk-s0505a0:978_6": "santike kammaṭṭhānaṁ gahetvā araññe vasantānaṁ bhikkhūnaṁ vasanokāsaṁ pāpuṇi. Te",
  "atk-s0505a0:978_7": "ca bhikkhū upasaṅkamitvā pabbajjaṁ yāci. Te taṁ pabbājetvā tacapañcakakammaṭṭhānaṁ",
  "atk-s0505a0:978_8": "adaṁsu. So taṁ uggahetvā vāyamanto na cirasseva arahattaṁ pāpuṇi, te cassa ācariyupajjhāyā.",
  "atk-s0505a0:978_9": "Atha mahāpavāraṇāya sabbeva bhagavato santikaṁ agamaṁsu – “visuddhipavāraṇaṁ pavāressāmā”ti.",
  "atk-s0505a0:978_10": "Bhagavā pavāretvā vutthavasso bhikkhusaṅghaparivuto gāmanigamādīsu cārikaṁ caramāno",
  "atk-s0505a0:978_11": "anupubbena āḷaviṁ agamāsi. Tattha manussā bhagavantaṁ nimantetvā dānādīni karontā",
  "atk-s0505a0:978_12": "taṁ bhikkhuṁ disvā “dhītaraṁ māretvā idāni kaṁ māretuṁ āgatosī”tiādīni vatvā uppaṇḍesuṁ.",
  "atk-s0505a0:978_13": "Bhikkhū taṁ sutvā upaṭṭhānavelāyaṁ upasaṅkamitvā bhagavato etamatthaṁ ārocesuṁ. Bhagavā",
  "atk-s0505a0:978_14": "– “na, bhikkhave, ayaṁ bhikkhu dhītaraṁ māresi, sā attano kammena matā”ti vatvā tassa",
  "atk-s0505a0:978_15": "bhikkhuno manussehi dubbijānaṁ khīṇāsavamunibhāvaṁ pakāsento bhikkhūnaṁ dhammadesanatthaṁ imaṁ gāthamabhāsi.",
  "atk-s0505a0:979_0": "Tassattho – yo tīsupi kammadvāresu sīlasaṁyamena saṁyatatto kāyena vā vācāya vā cetasā",
  "atk-s0505a0:979_1": "vā hiṁsādikaṁ na karoti pāpaṁ, tañca kho pana daharo vā daharavaye ṭhito, majjhimo",
  "atk-s0505a0:979_2": "vā majjhimavaye ṭhito, eteneva nayena thero vā pacchimavaye ṭhitoti kadācipi na karoti.",
  "atk-s0505a0:979_3": "Kiṁ kāraṇā? Yatatto, yasmā anuttarāya viratiyā sabbapāpehi uparatacittoti vuttaṁ hoti.",
  "atk-s0505a0:980_0": "Idāni muni arosaneyyo na so roseti kañcīti etesaṁ padānaṁ ayaṁ yojanā ca adhippāyo",
  "atk-s0505a0:980_1": "ca – so khīṇāsavamuni arosaneyyo “dhītumārako”ti vā “pesakāro”ti vā evamādinā nayena",
  "atk-s0505a0:980_2": "kāyena vā vācāya vā rosetuṁ, ghaṭṭetuṁ, bādhetuṁ araho na hoti. Sopi hi na roseti",
  "atk-s0505a0:980_3": "kañci, “nāhaṁ mama dhītaraṁ māremi, tvaṁ māresi, tumhādiso vā māretī”tiādīni vatvā",
  "atk-s0505a0:980_4": "kañci na roseti, na ghaṭṭeti, na bādheti, tasmā sopi na rosaneyyo. Apica kho pana",
  "atk-s0505a0:980_5": "“tiṭṭhatu nāgo, mā nāgaṁ ghaṭṭesi, namo karohi nāgassā”ti vuttanayena namassitabboyeva",
  "atk-s0505a0:980_6": "hoti. Taṁ vāpi dhīrā muni vedayantīti ettha pana tampi dhīrāva muniṁ vedayantīti",
  "atk-s0505a0:980_7": "evaṁ padavibhāgo veditabbo. Adhippāyo cettha – taṁ “ayaṁ arosaneyyo”ti ete bālamanussā",
  "atk-s0505a0:980_8": "ajānitvā rosenti. Ye pana dhīrā honti, te dhīrāva tampi muniṁ vedayanti, ayaṁ khīṇāsavamunīti jānantīti.",
  "atk-s0505a0:981_0": "219.Yadaggatoti kā uppatti? Sāvatthiyaṁ kira pañcaggadāyako nāma brāhmaṇo ahosi.",
  "atk-s0505a0:981_1": "So nipphajjamānesu sassesu khettaggaṁ, rāsaggaṁ, koṭṭhaggaṁ, kumbhiaggaṁ, bhojanagganti",
  "atk-s0505a0:981_2": "imāni pañca aggāni deti. Tattha paṭhamapakkāniyeva sāli-yava-godhūma-sīsāni āharāpetvā",
  "atk-s0505a0:981_3": "yāgupāyāsaputhukādīni paṭiyādetvā “aggassa dātā medhāvī, aggaṁ so adhigacchatī”ti",
  "atk-s0505a0:981_4": "evaṁdiṭṭhiko hutvā buddhappamukhassa bhikkhusaṅghassa dānaṁ deti, idamassa khettaggadānaṁ.",
  "atk-s0505a0:981_5": "Nipphannesu pana sassesu lāyitesu madditesu ca varadhaññāni gahetvā tatheva dānaṁ",
  "atk-s0505a0:981_6": "deti, idamassa rāsaggadānaṁ. Puna tehi dhaññehi koṭṭhāgārāni pūrāpetvā paṭhamakoṭṭhāgāravivaraṇe",
  "atk-s0505a0:981_7": "paṭhamanīhaṭāni dhaññāni gahetvā tatheva dānaṁ deti, idamassa koṭṭhaggadānaṁ. Yaṁ",
  "atk-s0505a0:981_8": "yadeva panassa ghare randheti, tato aggaṁ anuppattapabbajitānaṁ adatvā antamaso dārakānampi",
  "atk-s0505a0:981_9": "na kiñci deti, idamassa kumbhiaggadānaṁ. Puna attano bhojanakāle paṭhamūpanītaṁ bhojanaṁ",
  "atk-s0505a0:981_10": "purebhattakāle saṅghassa, pacchābhattakāle sampattayācakānaṁ, tadabhāve antamaso",
  "atk-s0505a0:981_11": "sunakhānampi adatvā na bhuñjati, idamassa bhojanaggadānaṁ. Evaṁ so pañcaggadāyakotveva abhilakkhito ahosi.",
  "atk-s0505a0:982_0": "Athekadivasaṁ bhagavā paccūsasamaye buddhacakkhunā lokaṁ volokento tassa brāhmaṇassa",
  "atk-s0505a0:982_1": "brāhmaṇiyā ca sotāpattimaggaupanissayaṁ disvā sarīrapaṭijagganaṁ katvā atippageva",
  "atk-s0505a0:982_2": "gandhakuṭiṁ pāvisi. Bhikkhū pihitadvāraṁ gandhakuṭiṁ disvā – “ajja bhagavā ekakova",
  "atk-s0505a0:982_3": "gāmaṁ pavisitukāmo”ti ñatvā bhikkhācāravelāya gandhakuṭiṁ padakkhiṇaṁ katvā piṇḍāya",
  "atk-s0505a0:982_4": "pavisiṁsu. Bhagavāpi brāhmaṇassa bhojanavelāyaṁ nikkhamitvā sāvatthiṁ pāvisi. Manussā",
  "atk-s0505a0:982_5": "bhagavantaṁ disvā evaṁ – “nūnajja koci satto anuggahetabbo atthi, tathā hi bhagavā",
  "atk-s0505a0:982_6": "ekakova paviṭṭho”ti ñatvā na bhagavantaṁ upasaṅkamiṁsu nimantanatthāya. Bhagavāpi",
  "atk-s0505a0:982_7": "anupubbena brāhmaṇassa gharadvāraṁ sampatvā aṭṭhāsi. Tena ca samayena brāhmaṇo bhojanaṁ",
  "atk-s0505a0:982_8": "gahetvā nisinno hoti, brāhmaṇī panassa bījaniṁ gahetvā ṭhitā. Sā bhagavantaṁ disvā",
  "atk-s0505a0:982_9": "“sacāyaṁ brāhmaṇo passeyya, pattaṁ gahetvā sabbaṁ bhojanaṁ dadeyya, tato me puna",
  "atk-s0505a0:982_10": "pacitabbaṁ bhaveyyā”ti cintetvā appasādañca maccherañca uppādetvā yathā brāhmaṇo",
  "atk-s0505a0:982_11": "bhagavantaṁ na passati, evaṁ tālavaṇṭena paṭicchādesi. Bhagavā taṁ ñatvā sarīrābhaṁ",
  "atk-s0505a0:982_12": "muñci. Taṁ brāhmaṇo suvaṇṇobhāsaṁ disvā “kimeta”nti ullokento addasa bhagavantaṁ",
  "atk-s0505a0:982_13": "dvāre ṭhitaṁ. Brāhmaṇīpi “diṭṭhonena bhagavā”ti tāvadeva tālavaṇṭaṁ nikkhipitvā bhagavantaṁ",
  "atk-s0505a0:982_14": "upasaṅkamitvā pañcapatiṭṭhitena vandi, vanditvā cassā uṭṭhahantiyā sappāyaṁ viditvā –",
  "atk-s0505a0:983": "“Sabbaso nāmarūpasmiṁ, yassa natthi mamāyitaṁ;",
  "atk-s0505a0:984": "Asatā ca na socati, sa ve bhikkhūti vuccatī”ti. –",
  "atk-s0505a0:985_0": "Imaṁ gāthamabhāsi. Sā gāthāpariyosāneyeva sotāpattiphale patiṭṭhāsi. Brāhmaṇopi bhagavantaṁ",
  "atk-s0505a0:985_1": "antogharaṁ pavesetvā, varāsane nisīdāpetvā, dakkhiṇodakaṁ datvā, attano upanītabhojanaṁ",
  "atk-s0505a0:985_2": "upanāmesi – “tumhe, bhante, sadevake loke aggadakkhiṇeyyā, sādhu, me taṁ bhojanaṁ",
  "atk-s0505a0:985_3": "attano patte patiṭṭhāpethā”ti. Bhagavā tassa anuggahatthaṁ paṭiggahetvā paribhuñji.",
  "atk-s0505a0:985_4": "Katabhattakicco ca brāhmaṇassa sappāyaṁ viditvā imaṁ gāthamabhāsi.",
  "atk-s0505a0:986_0": "Tassattho – yaṁ kumbhito paṭhamameva gahitattā aggato, addhāvasesāya kumbhiyā āgantvā",
  "atk-s0505a0:986_1": "tato gahitattā majjhato, ekadvikaṭacchumattāvasesāya kumbhiyā āgantvā tato gahitattā",
  "atk-s0505a0:986_2": "sesato vā piṇḍaṁ labhetha. Paradattūpajīvīti pabbajito. So hi udakadantapoṇaṁ ṭhapetvā",
  "atk-s0505a0:986_3": "avasesaṁ pareneva dattaṁ upajīvati, tasmā “paradattūpajīvī”ti vuccati. Nālaṁ thutuṁ",
  "atk-s0505a0:986_4": "nopi nipaccavādīti aggato laddhā attānaṁ vā dāyakaṁ vā thometumpi nārahati pahīnānunayattā.",
  "atk-s0505a0:986_5": "Sesato laddhā “kiṁ etaṁ iminā dinna”ntiādinā nayena dāyakaṁ nipātetvā appiyavacanāni",
  "atk-s0505a0:986_6": "vattāpi na hoti pahīnapaṭighattā. Taṁ vāpi dhīrā muni vedayantīti tampi pahīnānunayapaṭighaṁ",
  "atk-s0505a0:986_7": "dhīrāva muniṁ vedayantīti brāhmaṇassa arahattanikūṭena gāthaṁ desesi. Gāthāpariyosāne",
  "atk-s0505a0:986_8": "brāhmaṇo sotāpattiphale patiṭṭhahīti.",
  "atk-s0505a0:987_0": "220.Muniṁ carantanti kā uppatti? Sāvatthiyaṁ kira aññataro seṭṭhiputto utuvasena",
  "atk-s0505a0:987_1": "tīsu pāsādesu sabbasampattīhi paricārayamāno daharova pabbajitukāmo hutvā, mātāpitaro",
  "atk-s0505a0:987_2": "yācitvā, khaggavisāṇasutte “kāmā hi citrā”ti imissā gāthāya aṭṭhuppattiyaṁ vuttanayeneva",
  "atk-s0505a0:987_3": "tikkhattuṁ pabbajitvā ca uppabbajitvā ca catutthavāre arahattaṁ pāpuṇi. Taṁ pubbaparicayena",
  "atk-s0505a0:987_4": "bhikkhū bhaṇanti – “samayo, āvuso, uppabbajitu”nti. So “abhabbo dānāhaṁ, āvuso, vibbhamitu”nti",
  "atk-s0505a0:987_5": "āha. Taṁ sutvā bhikkhū bhagavato ārocesuṁ. Bhagavā “evametaṁ, bhikkhave, abhabbo",
  "atk-s0505a0:987_6": "so dāni vibbhamitu”nti tassa khīṇāsavamunibhāvaṁ āvikaronto imaṁ gāthamāha.",
  "atk-s0505a0:988_0": "Tassattho – moneyyadhammasamannāgamena muniṁ, ekavihāritāya, pubbe vuttappakārāsu",
  "atk-s0505a0:988_1": "vā cariyāsu yāya kāyaci cariyāya carantaṁ, pubbe viya methunadhamme cittaṁ akatvā",
  "atk-s0505a0:988_2": "anuttarāya viratiyā virataṁ methunasmā. Dutiyapādassa sambandho – kīdisaṁ muniṁ carantaṁ",
  "atk-s0505a0:988_3": "virataṁ methunasmāti ce? Yo yobbane nopanibajjhate kvaci, yo bhadrepi yobbane vattamāne",
  "atk-s0505a0:988_4": "kvaci itthirūpe yathā pure, evaṁ methunarāgena na upanibajjhati. Atha vā kvaci attano",
  "atk-s0505a0:988_5": "vā parassa vā yobbane “yuvā tāvamhi, ayaṁ vā yuvāti paṭisevāmi tāva kāme”ti evaṁ",
  "atk-s0505a0:988_6": "yo rāgena na upanibajjhatīti ayampettha attho. Na kevalañca virataṁ methunasmā, apica",
  "atk-s0505a0:988_7": "kho pana jātimadādibhedā madā, kāmaguṇesu sativippavāsasaṅkhātā pamādāpi ca virataṁ,",
  "atk-s0505a0:988_8": "evaṁ madappamādā viratattā eva ca vippamuttaṁ sabbakilesabandhanehi. Yathā vā eko",
  "atk-s0505a0:988_9": "lokikāyapi viratiyā virato hoti, na evaṁ, kiṁ pana vippamuttaṁ virataṁ, sabbakilesabandhanehi",
  "atk-s0505a0:988_10": "vippamuttattā lokuttaraviratiyā viratantipi attho. Taṁ vāpi dhīrā muni vedayantīti",
  "atk-s0505a0:988_11": "tampi dhīrā eva muniṁ vedayanti, tumhe pana naṁ na vedayatha, tena naṁ evaṁ bhaṇathāti dasseti.",
  "atk-s0505a0:989_0": "221.Aññāya lokanti kā uppatti? Bhagavā kapilavatthusmiṁ viharati. Tena samayena nandassa",
  "atk-s0505a0:989_1": "ābharaṇamaṅgalaṁ, abhisekamaṅgalaṁ, āvāhamaṅgalanti tīṇi maṅgalāni akaṁsu. Bhagavāpi",
  "atk-s0505a0:989_2": "tattha nimantito pañcahi bhikkhusatehi saddhiṁ tattha gantvā bhuñjitvā nikkhamanto",
  "atk-s0505a0:989_3": "nandassa hatthe pattaṁ adāsi. Taṁ nikkhamantaṁ disvā janapadakalyāṇī “tuvaṭṭaṁ kho,",
  "atk-s0505a0:989_4": "ayyaputta, āgaccheyyāsī”ti āha. So bhagavato gāravena “handa bhagavā patta”nti vattuṁ",
  "atk-s0505a0:989_5": "asakkonto vihārameva gato. Bhagavā gandhakuṭipariveṇe ṭhatvā “āhara, nanda, patta”nti",
  "atk-s0505a0:989_6": "gahetvā “pabbajissasī”ti āha. So bhagavato gāravena paṭikkhipituṁ asakkonto “pabbajāmi,",
  "atk-s0505a0:989_7": "bhagavā”ti āha. Taṁ bhagavā pabbājesi. So pana janapadakalyāṇiyā vacanaṁ punappunaṁ",
  "atk-s0505a0:989_8": "saranto ukkaṇṭhi. Bhikkhū bhagavato ārocesuṁ. Bhagavā nandassa anabhiratiṁ vinodetukāmo",
  "atk-s0505a0:989_9": "“tāvatiṁsabhavanaṁ gatapubbosi, nandā”ti āha. Nando “nāhaṁ, bhante, gatapubbo”ti avoca.",
  "atk-s0505a0:990_0": "Tato naṁ bhagavā attano ānubhāvena tāvatiṁsabhavanaṁ netvā vejayantapāsādadvāre aṭṭhāsi.",
  "atk-s0505a0:990_1": "Bhagavato āgamanaṁ viditvā sakko accharāgaṇaparivuto pāsādā orohi. Tā sabbāpi kassapassa",
  "atk-s0505a0:990_2": "bhagavato sāvakānaṁ pādamakkhanatelaṁ datvā kakuṭapādiniyo ahesuṁ. Atha bhagavā nandaṁ",
  "atk-s0505a0:990_3": "āmantesi – “passasi no, tvaṁ nanda, imāni pañca accharāsatāni kakuṭapādānī”ti sabbaṁ",
  "atk-s0505a0:990_4": "vitthāretabbaṁ. Mātugāmassa nāma nimittānubyañjanaṁ gahetabbanti sakalepi buddhavacane",
  "atk-s0505a0:990_5": "etaṁ natthi. Atha ca panettha bhagavā upāyakusalatāya āturassa dose uggiletvā nīharitukāmo",
  "atk-s0505a0:990_6": "vejjo subhojanaṁ viya nandassa rāgaṁ uggiletvā nīharitukāmo nimittānubyañjanaggahaṇaṁ",
  "atk-s0505a0:990_7": "anuññāsi yathā taṁ anuttaro purisadammasārathi. Tato bhagavā accharāhetu nandassa",
  "atk-s0505a0:990_8": "brahmacariye abhiratiṁ disvā bhikkhū āṇāpesi – “bhatakavādena nandaṁ codethā”ti.",
  "atk-s0505a0:990_9": "So tehi codiyamāno lajjito yoniso manasi karonto paṭipajjitvā na cirasseva arahattaṁ",
  "atk-s0505a0:990_10": "sacchākāsi. Tassa caṅkamanakoṭiyaṁ rukkhe adhivatthā devatā bhagavato etamatthaṁ",
  "atk-s0505a0:990_11": "ārocesi. Bhagavatopi ñāṇaṁ udapādi. Bhikkhū ajānantā tathevāyasmantaṁ codenti. Bhagavā",
  "atk-s0505a0:990_12": "“na, bhikkhave, idāni nando evaṁ codetabbo”ti tassa khīṇāsavamunibhāvaṁ dīpento tesaṁ",
  "atk-s0505a0:990_13": "bhikkhūnaṁ dhammadesanatthaṁ imaṁ gāthamabhāsi.",
  "atk-s0505a0:991_0": "Tassattho – dukkhasaccavavatthānakaraṇena khandhādilokaṁ aññāya jānitvā vavatthapetvā",
  "atk-s0505a0:991_1": "nirodhasaccasacchikiriyāya paramatthadassiṁ, samudayappahānena catubbidhampi oghaṁ,",
  "atk-s0505a0:991_2": "pahīnasamudayattā rūpamadādivegasahanena cakkhādiāyatanasamuddañca atitariya atitaritvā",
  "atk-s0505a0:991_3": "atikkamitvā maggabhāvanāya, “tanniddesā tādī”ti imāya tādilakkhaṇappattiyā tādiṁ.",
  "atk-s0505a0:991_4": "Yo vāyaṁ kāmarāgādikilesarāsiyeva avahananaṭṭhena ogho, kucchitagatipariyāyena samuddanaṭṭhena",
  "atk-s0505a0:991_5": "samuddo, samudayappahāneneva taṁ oghaṁ samuddañca atitariya atitiṇṇoghattā idāni",
  "atk-s0505a0:991_6": "tumhehi evaṁ vuccamānepi vikāramanāpajjanatāya tādimpi evampettha attho ca adhippāyo",
  "atk-s0505a0:991_7": "ca veditabbo. Taṁ chinnaganthaṁ asitaṁ anāsavanti idaṁ panassa thutivacanameva, imāya",
  "atk-s0505a0:991_8": "catusaccabhāvanāya catunnaṁ ganthānaṁ chinnattā chinnaganthaṁ, diṭṭhiyā taṇhāya vā",
  "atk-s0505a0:991_9": "katthaci anissitattā asitaṁ, catunnaṁ āsavānaṁ abhāvena anāsavanti vuttaṁ hoti. Taṁ",
  "atk-s0505a0:991_10": "vāpi dhīrā muni vedayantīti tampi dhīrāva khīṇāsavamuniṁ vedayanti tumhe pana avedayamānā",
  "atk-s0505a0:991_11": "evaṁ bhaṇathāti dasseti.",
  "atk-s0505a0:992_0": "222.Asamāubhoti kā uppatti? Aññataro bhikkhu kosalaraṭṭhe paccantagāmaṁ nissāya araññe",
  "atk-s0505a0:992_1": "viharati. Tasmiñca gāme migaluddako tassa bhikkhuno vasanokāsaṁ gantvā mige bandhati.",
  "atk-s0505a0:992_2": "So araññaṁ pavisanto theraṁ gāmaṁ piṇḍāya pavisantampi passati, araññā āgacchanto",
  "atk-s0505a0:992_3": "gāmato nikkhamantampi passati. Evaṁ abhiṇhadassanena there jātasineho ahosi. So yadā",
  "atk-s0505a0:992_4": "bahuṁ maṁsaṁ labhati, tadā therassāpi rasapiṇḍapātaṁ deti. Manussā ujjhāyanti – “ayaṁ",
  "atk-s0505a0:992_5": "bhikkhu ‘amukasmiṁ padese migā tiṭṭhanti, caranti, pānīyaṁ pivantī’ti luddakassa",
  "atk-s0505a0:992_6": "āroceti. Tato luddako mige māreti, tena ubho saṅgamma jīvikaṁ kappentī”ti. Atha bhagavā",
  "atk-s0505a0:992_7": "janapadacārikaṁ caramāno taṁ janapadaṁ agamāsi. Bhikkhū gāmaṁ piṇḍāya pavisantā taṁ",
  "atk-s0505a0:992_8": "pavattiṁ sutvā bhagavato ārocesuṁ. Bhagavā luddakena saddhiṁ samānajīvikābhāvasādhakaṁ",
  "atk-s0505a0:992_9": "tassa bhikkhuno khīṇāsavamunibhāvaṁ dīpento tesaṁ bhikkhūnaṁ dhammadesanatthaṁ imaṁ gāthamabhāsi.",
  "atk-s0505a0:993_0": "Tassattho – yo ca, bhikkhave, bhikkhu, yo ca luddako, ete asamā ubho. Yaṁ manussā",
  "atk-s0505a0:993_1": "bhaṇanti “samānajīvikā”ti, taṁ micchā. Kiṁ kāraṇā? Dūravihāravuttino, dūre vihāro",
  "atk-s0505a0:993_2": "ca vutti ca nesanti dūravihāravuttino. Vihāroti vasanokāso, so ca bhikkhuno araññe,",
  "atk-s0505a0:993_3": "luddakassa ca gāme. Vuttīti jīvikā, sā ca bhikkhuno gāme sapadānabhikkhācariyā, luddakassa",
  "atk-s0505a0:993_4": "ca araññe migasakuṇamāraṇā. Puna caparaṁ gihī dāraposī, so luddako tena kammena puttadāraṁ",
  "atk-s0505a0:993_5": "poseti. Amamo ca subbato, puttadāresu taṇhādiṭṭhimamattavirahito sucivatattā sundaravatattā",
  "atk-s0505a0:993_6": "ca subbato so khīṇāsavabhikkhu. Puna caparaṁ parapāṇarodhāya gihī asaññato, so luddako",
  "atk-s0505a0:993_7": "gihī parapāṇarodhāya tesaṁ pāṇānaṁ jīvitindriyupacchedāya kāyavācācittehi asaṁyato.",
  "atk-s0505a0:993_8": "Niccaṁ munī rakkhati pāṇine yato, itaro pana khīṇāsavamuni kāyavācācittehi niccaṁ",
  "atk-s0505a0:993_9": "yato saṁyato pāṇino rakkhati. Evaṁ sante te kathaṁ samānajīvikā bhavissantīti?",
  "atk-s0505a0:994_0": "223.Sikhī yathāti kā uppatti? Bhagavati kapilavatthusmiṁ viharante sākiyānaṁ kathā",
  "atk-s0505a0:994_1": "udapādi – “paṭhamakasotāpanno pacchā sotāpattiṁ pattassa dhammena vuḍḍhataro hoti,",
  "atk-s0505a0:994_2": "tasmā pacchā sotāpannena bhikkhunā paṭhamasotāpannassa gihino abhivādanādīni kattabbānī”ti",
  "atk-s0505a0:994_3": "taṁ kathaṁ aññataro piṇḍacāriko bhikkhu sutvā bhagavato ārocesi. Bhagavā “aññā eva",
  "atk-s0505a0:994_4": "hi ayaṁ jāti, pūjaneyyavatthu liṅga”nti sandhāya “anāgāmīpi ce, bhikkhave, gihī hoti,",
  "atk-s0505a0:994_5": "tena tadahupabbajitassāpi sāmaṇerassa abhivādanādīni kattabbānevā”ti vatvā puna pacchā",
  "atk-s0505a0:994_6": "sotāpannassāpi bhikkhuno paṭhamasotāpannagahaṭṭhato atimahantaṁ visesaṁ dassento",
  "atk-s0505a0:994_7": "bhikkhūnaṁ dhammadesanatthaṁ imaṁ gāthamabhāsi.",
  "atk-s0505a0:995_0": "Tassattho – yvāyaṁ matthake jātāya sikhāya sabbhāvena sikhī, maṇidaṇḍasadisāya gīvāya",
  "atk-s0505a0:995_1": "nīlagīvoti ca mayūravihaṅgamo vuccati. So yathā haritahaṁsatambahaṁsakhīrahaṁsakāḷahaṁsapākahaṁsasuvaṇṇahaṁsesu",
  "atk-s0505a0:995_2": "yvāyaṁ suvaṇṇahaṁso, tassa haṁsassa javena soḷasimpi kalaṁ na upeti. Suvaṇṇahaṁso",
  "atk-s0505a0:995_3": "hi muhuttakena yojanasahassampi gacchati, yojanampi asamattho itaro. Dassanīyatāya",
  "atk-s0505a0:995_4": "pana ubhopi dassanīyā honti, evaṁ gihī paṭhamasotāpannopi kiñcāpi maggadassanena",
  "atk-s0505a0:995_5": "dassanīyo hoti. Atha kho so pacchā sotāpannassāpi maggadassanena tulyadassanīyabhāvassāpi",
  "atk-s0505a0:995_6": "bhikkhuno javena nānukaroti. Katamena javena? Uparimaggavipassanāñāṇajavena. Gihino",
  "atk-s0505a0:995_7": "hi taṁ ñāṇaṁ dandhaṁ hoti puttadārādijaṭāya jaṭitattā, bhikkhuno pana tikkhaṁ hoti",
  "atk-s0505a0:995_8": "tassā jaṭāya vijaṭitattā. Svāyamattho bhagavatā “munino vivittassa vanamhi jhāyato”ti",
  "atk-s0505a0:995_9": "iminā pādena dīpito. Ayañhi sekkhamuni bhikkhu kāyacittavivekena ca vivitto hoti,",
  "atk-s0505a0:995_10": "lakkhaṇārammaṇūpanijjhānena ca niccaṁ vanasmiṁ jhāyati. Kuto gihino evarūpo viveko",
  "atk-s0505a0:995_11": "ca jhānañcāti ayañhettha adhippāyoti?",
  "atk-s0505a0:996": "Paramatthajotikāya khuddaka-aṭṭhakathāya",
  "atk-s0505a0:997": "Suttanipāta-aṭṭhakathāya munisuttavaṇṇanā niṭṭhitā.",
  "atk-s0505a0:998": "Niṭṭhito ca paṭhamo vaggo atthavaṇṇanānayato, nāmena",
  "atk-s0505a0:999": "Uragavaggoti."
}