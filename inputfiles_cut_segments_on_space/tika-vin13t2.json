{
  "tika-vin13t2:0": "Khuddasikkhā-abhinavaṭīkā",
  "tika-vin13t2:1": "Ganthārambhakathā",
  "tika-vin13t2:2": "Tilokatilakaṁ vande, saddhammāmatanimmitaṁ;",
  "tika-vin13t2:3": "Saṁsuṭṭhukatasambhattiṁ, jinaṁ janamanoramaṁ.",
  "tika-vin13t2:4": "Sāriputtaṁ mahāsāmiṁ, nekasatthavisāradaṁ;",
  "tika-vin13t2:5": "Mahāguṇaṁ mahāpaññaṁ, namo me sirasā garuṁ.",
  "tika-vin13t2:6": "Khuddasikkhāya ṭīkā yā, purātanā samīritā;",
  "tika-vin13t2:7": "Na tāya sakkā sakkaccaṁ, attho sabbattha ñātave.",
  "tika-vin13t2:8": "Tatonekaguṇānaṁ yo, mañjūsā ratanānava;",
  "tika-vin13t2:9": "Sumaṅgalasanāmena, tena paññavatā satā.",
  "tika-vin13t2:10": "Ajjhesito yatindena, sadāraññanivāsinā;",
  "tika-vin13t2:11": "Savinicchayametissā, karissāmatthavaṇṇanaṁ.",
  "tika-vin13t2:12": "Ganthārambhakathāvaṇṇanā",
  "tika-vin13t2:13_0": "(Ka) etthāha – kimatthamāditovāyaṁ gāthā nikkhittā, nanu yathādhippetameva pakaraṇamārabhanīyanti?",
  "tika-vin13t2:13_1": "Vuccate – sappayojanattā . Sappayojanañhi taṁdassanaṁ tāya ratanattayappaṇāmābhidheyyakaraṇappakārappayojanābhidhānasandassanato.",
  "tika-vin13t2:13_2": "Tāni ca pana sappayojanāni anantarāyena ganthaparisamāpanādippayojanānamabhinipphādanato.",
  "tika-vin13t2:13_3": "Tathā hi sotūnamattano ca yathādhippetatthanipphādanaṁ ratanattayappaṇāmakaraṇappayojanaṁ.",
  "tika-vin13t2:13_4": "Viditābhidheyyassa ganthassa viññūnamādaraṇīyatā abhidheyyakathanappayojanaṁ. Sotujanasamussāhajananaṁ",
  "tika-vin13t2:13_5": "karaṇappakārappayojanakathanappayojanaṁ. Vohārasukhatā pana abhidhānakathanappayojanaṁ.",
  "tika-vin13t2:14_0": "Tattha vanditvā ratanattayanti iminā ratanattayappaṇāmo dassito, khuddasikkhanti",
  "tika-vin13t2:14_1": "iminā khuddabhūtānaṁ sikkhānaṁ idha paṭipādetabbatādīpanena abhidheyyaṁ, abhidheyyo",
  "tika-vin13t2:14_2": "ca nāmesa samuditena satthena vacanīyatthoti. Abhidhānañca pana imināva dassitaṁ",
  "tika-vin13t2:14_3": "tena atthānugatasamaññāparidīpanato. Samātikanti iminā karaṇappakāro, khuddasikkhanti",
  "tika-vin13t2:14_4": "iminā ca, tena khuddabhūtānaṁ sikkhānaṁ idha dassetabbabhāvappakāsanato. Ādito upasampanna",
  "tika-vin13t2:14_5": "sikkhitabbanti iminā payojanapayojanaṁ pana imināva sāmatthiyato dassitameva, tāsaṁ",
  "tika-vin13t2:14_6": "sikkhitabbappakāsanena hi sikkhane sati tammūlikāya diṭṭhadhammikasamparāyikatthanipphattiyā",
  "tika-vin13t2:14_7": "saṁsijjhanato. Pakaraṇappayojanānaṁ sādhanasādhiyalakkhaṇo sambandho tannissayadassaneneva",
  "tika-vin13t2:14_8": "dassitoyevāti ayamettha samudāyattho.",
  "tika-vin13t2:15_0": "Ayaṁ panetthāvayavattho – ratanattayaṁ vanditvā khuddasikkhaṁ pavakkhāmīti sambandho.",
  "tika-vin13t2:15_1": "Ratijananaṭṭhena ratanāni, buddhadhammasaṅghānametaṁ adhivacanaṁ. Atha vā cittīkatādinā",
  "tika-vin13t2:15_2": "kāraṇena ratanāni, buddhādayova ratanāni. Tathā ca vuttaṁ –",
  "tika-vin13t2:16": "‘‘Cittīkataṁ mahagghañca, atulaṁ dullabhadassanaṁ;",
  "tika-vin13t2:17": "Anomasattaparibhogaṁ, ratanaṁ tena vuccatī’’ti. (dī. ni. aṭṭha. 2.33; saṁ. ni. aṭṭha. 3.5.223; khu. pā. aṭṭha. 3; su. ni. aṭṭha. 1.226; udā. aṭṭha. 45; mahāni. aṭṭha. 50);",
  "tika-vin13t2:18_0": "Tayo avayavā assāti tayaṁ, samudāyāpekkhaṁ ekavacanaṁ, avayavavinimuttassa pana samudāyassa",
  "tika-vin13t2:18_1": "abhāvato tīṇi eva ratanāni vuccanti. Ratanānaṁ tayaṁ ratanattayaṁ. Vanditvāti tīhi",
  "tika-vin13t2:18_2": "dvārehi namassitvā. ‘‘Tisso imā, bhikkhave, vandanā kāyena vandati, vacasā vandati,",
  "tika-vin13t2:18_3": "manasā vandatī’’ti (a. ni. 3.155) hi vuttaṁ. Tattha viññattiṁ anuppādetvā kevalaṁ",
  "tika-vin13t2:18_4": "ratanattayaguṇānussaraṇavasena manodvāre bahulappavattā kusalacetanā manodvāravandanā.",
  "tika-vin13t2:18_5": "Taṁ taṁ viññattiṁ uppādetvā pana pavattā kāyavacīdvāravandanā. Sikkhitabbāti sikkhā,",
  "tika-vin13t2:18_6": "adhisīlaadhicittaadhipaññāvasena tisso sikkhā. Sikkhanañcettha yathākkamaṁ sīlādidhammānaṁ",
  "tika-vin13t2:18_7": "saṁvaraṇavasena, ekārammaṇe cittacetasikānaṁ samādhānavasena, ārammaṇajānanalakkhaṇappaṭivedhamaggapātubhāvapāpanavasena",
  "tika-vin13t2:18_8": "ca āsevanaṁ daṭṭhabbaṁ. Aññattha bahuvidhā sikkhā, idha tu saṅkhepanayattā appakādianekatthasambhavepi",
  "tika-vin13t2:18_9": "khudda-saddassa appakatthovettha yuttataroti khuddā appakā sikkhāti khuddasikkhā.",
  "tika-vin13t2:18_10": "Idha pana khuddasikkhāppakāsako gantho tabbohārūpacārato itthiliṅgavasena ‘‘khuddasikkhā’’ti",
  "tika-vin13t2:18_11": "vuccati yathā ‘‘varuṇānagara’’nti. Taṁ khuddasikkhaṁ. Pavakkhāmīti kathessāmi.",
  "tika-vin13t2:19_0": "Kīdisanti āha ‘‘ādito upasampannasikkhitabba’’ntiādi. Ādi-saddoyamatthi avayavavacano",
  "tika-vin13t2:19_1": "yathā ‘‘sabbādīni sabbanāmānī’’ti. Atthi apādānavacano yathā ‘‘pabbatādīni khettānī’’ti.",
  "tika-vin13t2:19_2": "Tatthāvayavavācī kammasādhano ‘‘ādiyatītyādī’’ti. Itaro apādānasādhano ‘‘ādiyati",
  "tika-vin13t2:19_3": "etasmātyādī’’ti . Tattha yo avayavavacano, tassedaṁ gahaṇaṁ, tasmā upasampannakkhaṇampi",
  "tika-vin13t2:19_4": "anto katvā ādibhūtā upasampannakkhaṇatoyeva paṭṭhāyāti evamettha attho daṭṭhabbo.",
  "tika-vin13t2:19_5": "Eva-saddo panettha sabbavākyānaṁ avadhāraṇaphalattā labbhati. To-paccayo avadhimhiyeva",
  "tika-vin13t2:19_6": ", na ādhāre. Tattha hi topaccaye ādhāre vattamāne ādimhiyeva majjhaantānaṁ avayavabhūte",
  "tika-vin13t2:19_7": "upasampannakkhaṇeyevāti attho bhaveyya, tathā sati avadhāraṇanicchayo niyamoti atthantarattā",
  "tika-vin13t2:19_8": "ādikkhaṇaniyamena majjhādayo nivattiyeyyuṁ. Apādānavacanassāpi gahaṇe avadhibhūto",
  "tika-vin13t2:19_9": "upasampannakkhaṇo nivattiyeyya ‘‘pabbatādīni khettānī’’ti ettha ādibhūtapabbatapariccāgena",
  "tika-vin13t2:19_10": "khettaggahaṇaṁ viyāti daṭṭhabbaṁ. Ṭīkāyaṁ pana ādhāratthopi vutto, so yathāvuttadosaṁ",
  "tika-vin13t2:19_11": "nātigacchati. Sabbattha ‘‘ṭīkāya’’nti ca vutte ettheva purāṇaṭīkāyanti gahetabbaṁ.",
  "tika-vin13t2:19_12": "Āditoti iminā idaṁ dīpeti – atidullabhaṁ khaṇasamavāyaṁ labhitvā ālasiyadosena appaṭipajjantehi",
  "tika-vin13t2:19_13": "ca aññāṇadosena aññathā paṭipajjantehi ca ahutvā ādito paṭṭhāya nirantarameva tīsu",
  "tika-vin13t2:19_14": "sikkhāsu sammāpaṭipajjanavasena ādaro janetabboti.",
  "tika-vin13t2:20_0": "Upasampannena upasampannāya ca sikkhitabbaṁ āsevitabbanti upasampannasikkhitabbaṁ,",
  "tika-vin13t2:20_1": "ekasesanayena upasampannatāsāmaññena vā upasampannāyapi etthevāvirodhoti upasampannena",
  "tika-vin13t2:20_2": "sikkhitabbanti samāso. Nanu adhisīlādayova sikkhitabbā, evaṁ sati kathaṁ pakaraṇaṁ",
  "tika-vin13t2:20_3": "sikkhitabbattena vuttanti? Nāyaṁ doso, sikkhāya sikkhitabbatte sati taddīpakaganthassāpi",
  "tika-vin13t2:20_4": "āsevitabbatā āpajjatīti. Sukhaggahaṇatthaṁ vattabbavinicchayaṁ sakalampi saṅgahetvā",
  "tika-vin13t2:20_5": "mātikāya ṭhapanato saha mātikāyāti samātikaṁ. Tagguṇasaṁviññāṇoyaṁ bahubbīhi tassa",
  "tika-vin13t2:20_6": "khuddasikkhāsaṅkhātassa aññapadatthassa yo guṇo mātikāsaṅkhātaṁ visesanaṁ, tassa",
  "tika-vin13t2:20_7": "idha viññāyamānattā. Sukheneva hi gahaṇaṁ siyā mātikānusārena taṁ taṁ vinicchayaṁ",
  "tika-vin13t2:20_8": "olokentānaṁ saṁsayāpagamato.",
  "tika-vin13t2:21": "Mātikāvaṇṇanā",
  "tika-vin13t2:22_0": "(Kha-ja) idāni ‘‘samātika’’nti vuttattā mātikāpadāni tāva uddisituṁ ‘‘pārājikā ca",
  "tika-vin13t2:22_1": "cattāro’’tiādi āraddhaṁ. Etthāha – tīsu sikkhāsu adhisīlasikkhāva kasmā paṭhamaṁ",
  "tika-vin13t2:22_2": "vuttāti? Sabbasikkhānaṁ mūlabhūtattā. ‘‘Sīle patiṭṭhāya naro sapañño, cittaṁ paññañca",
  "tika-vin13t2:22_3": "bhāvaya’’nti (saṁ. ni. 1.23; peṭako. 22; mi. pa. 2.1.9) hi vuttaṁ. Tatrāpi mahāsāvajjattā",
  "tika-vin13t2:22_4": "mūlacchejjavasena pavattanato sabbapaṭhamaṁ jānitabbāti pārājikāva paṭhamaṁ vuttāti",
  "tika-vin13t2:22_5": "veditabbaṁ. Mātikāpadānaṁ pana attho tassa tassa mātikāpadassa niddesavaseneva viññāyatīti",
  "tika-vin13t2:22_6": "na idha visuṁ dassayissāma. Aviññāyamānaṁ pana tattha tattheva pakāsayissāma.",
  "tika-vin13t2:23_0": "Idāni uddiṭṭhapadānukkamena niddesaṁ ārabhanto ‘‘pārājikā ca cattāro’’ti paṭhamaṁ",
  "tika-vin13t2:23_1": "mātikāpadaṁ uddhari. Evamuparipi. Idāni pārājikāyo uddisitvā uddiṭṭhapadānukkamena",
  "tika-vin13t2:23_2": "niddesaṁ ārabhanto ‘‘garukā navā’’ti dutiyaṁ padaṁ uddharītiādinā yathāyogaṁ vattabbaṁ.",
  "tika-vin13t2:23_3": "Tattha sikkhāpadaṁ atikkamitvā āpattiṁ āpannā puggalā tāya parājayantīti parājiyā.",
  "tika-vin13t2:23_4": "Teyeva pārājikā upasaggassa vuddhiṁ katvā ya-kārassa ka-kārakaraṇena. Te pana gaṇanaparicchedavasena cattāroti attho.",
  "tika-vin13t2:24": "1. Pārājikaniddesavaṇṇanā",
  "tika-vin13t2:25_0": "1-2. Idāni te dassetuṁ ‘‘maggattaye’’tiādi āraddhaṁ. Evamuparipi yathāyogaṁ yojetabbaṁ.",
  "tika-vin13t2:25_1": "Tattha maggattayeti ettha maggā ca nāma tiṁsa maggā. Manussāmanussatiracchānagatavasena",
  "tika-vin13t2:25_2": "hi tisso itthiyo. Tattha tiracchānagatāya ayaṁ paricchedo –",
  "tika-vin13t2:26": "‘‘Apadānaṁ ahī macchā, dvipadānañca kukkuṭī;",
  "tika-vin13t2:27": "Catuppadānaṁ majjārī, vatthu pārājikassimā’’ti. (pārā. aṭṭha. 1.55);",
  "tika-vin13t2:28_0": "Tāsaṁ vaccapassāvamukhamaggavasena tayo tayo katvā nava maggā, tathā ubhatobyañjanakānaṁ,",
  "tika-vin13t2:28_1": "purisānaṁ pana vaccamukhamaggavasena dve dve katvā cha, tathā paṇḍakānanti tiṁsa.",
  "tika-vin13t2:28_2": "Tesaṁ taye. Kīdiseti āha ‘‘santhatasanthate’’ti. Santhate asanthateti padacchedo.",
  "tika-vin13t2:28_3": "Na santhataṁ asanthataṁ. Tasmiṁ asanthate. Na-kāro ettha ‘‘abrāhmaṇo’’tiādīsu viya",
  "tika-vin13t2:28_4": "payirudāse, taṁ kiriyāyuttassa tādisassa aññassa vatthuno vidhānena santhatassa vatthuno",
  "tika-vin13t2:28_5": "payirudāsanaṁ pariccajanaṁ payirudāsoti. Na pasajjappaṭisedhe, santhataṁ pasajja",
  "tika-vin13t2:28_6": "patvā tassa ‘‘brāhmaṇo na bhavissatī’’tiādīsu viya na nisedhoti. Vā-saddo panettha",
  "tika-vin13t2:28_7": "vacanayuttibaleneva labbhati, tassa paliveṭhetvā, anto vā pavesetvā vatthādinā kenaci",
  "tika-vin13t2:28_8": "paṭicchanne vā appaṭicchanne vāti attho. Tathābhūte allokāse pakativātena asamphuṭṭhe",
  "tika-vin13t2:28_9": "tintappadese. Nimittanti aṅgajātaṁ. Santiādi tabbisesanaṁ. Santi attaniyaṁ. Saṁ-saddo",
  "tika-vin13t2:28_10": "hi attani attaniye ca vattati. Santhataṁ asanthatanti yathāvuttanayena paṭicchannaṁ",
  "tika-vin13t2:28_11": "vā appaṭicchannaṁ vā. Upādiṇṇanti anaṭṭhakāyappasādaṁ. Kittakanti āha ‘‘tilamattampī’’ti.",
  "tika-vin13t2:28_12": "Tilassa mattaṁ sākallaṁ yassa taṁ tilamattaṁ. ‘‘Mattaṁ sākallaṁ nicchaye’’ti hi nighaṇḍu.",
  "tika-vin13t2:28_13": "Etthāpi avayavena viggaho samudāyo samāsattho, tilabījappamāṇampīti vuttaṁ hoti.",
  "tika-vin13t2:28_14": "Kiṁ taṁ? Nimittaṁ, pavesanaṁ vā. Api-saddo sambhāvane, ‘‘tilabījamattampī’’ti sambhāvīyati,",
  "tika-vin13t2:28_15": "adhike kā nāma kathāti idamettha sambhāvanaṁ, evaṁbhūtaṁ saṁ aṅgajātaṁ yathāvutte",
  "tika-vin13t2:28_16": "maggattaye tilamattampi pavesanto bhikkhu cuto paribhaṭṭho, pārājiko nāma hoti sāsanatoti",
  "tika-vin13t2:28_17": "viññāyati gammamānatthassa saddassa payogaṁ pati kāmācārattā. Kīdisoti āha ‘‘anikkhittasikkho’’ti.",
  "tika-vin13t2:28_18": "Nikkhittasikkho pana abhikkhukattā pariccatto. Tattha nikkhittā ohitā pariccattā",
  "tika-vin13t2:28_19": "paccakkhātā sikkhā etenāti viggaho. Yathālakkhaṇaṁ na nikkhittasikkho anikkhittasikkho.",
  "tika-vin13t2:28_20": "Tattha cittakhettakālappayogapuggalavijānanavasena sikkhāpaccakkhānaṁ ñatvā tadabhāvena",
  "tika-vin13t2:28_21": "apaccakkhānaṁ veditabbaṁ.",
  "tika-vin13t2:29_0": "Tattha upasampannabhāvato cavitukāmatācittaṁ cittaṁ nāma. ‘‘Buddhaṁ paccakkhāmī’’tiādīni",
  "tika-vin13t2:29_1": "‘‘gihīti maṁ dhārehi, upāsako, ārāmiko, sāmaṇeroti maṁ dhārehī’’ti ‘‘alaṁ me buddhenā’’tiādīni",
  "tika-vin13t2:29_2": "cha khettapadāni khettaṁ nāma. ‘‘Paccakkhāmī’’tiādinā vutto vattamānakāloyeva kālo",
  "tika-vin13t2:29_3": "nāma. Yāya kāyaci bhāsāya vasena vācasikappayogova payogo nāma. Anummattādiko paccakkhāto",
  "tika-vin13t2:29_4": "ca manussajātiko sova puggalo nāma. Paccakkhātakassa vacanasamanantarameva ‘‘ayaṁ",
  "tika-vin13t2:29_5": "ukkaṇṭhito’’ti vā ‘‘gihibhāvaṁ patthayatī’’ti vā sotuno jānanaṁ vijānanaṁ nāmāti veditabbaṁ.",
  "tika-vin13t2:30_0": "Tattha naṭṭhakāyappasādaṁ pana piḷakaṁ vā cammakhilaṁ vā lomaṁ vā pavesantassa dukkaṭaṁ.",
  "tika-vin13t2:30_1": "Akkhināsakaṇṇacchiddavatthikosesu, satthakādīhi katavaṇe vā methunarāgena nimittaṁ",
  "tika-vin13t2:30_2": "pavesantassa thullaccayaṁ. Avasesasarīresu upakacchakādīsu dukkaṭaṁ. Tiracchānagatānaṁ",
  "tika-vin13t2:30_3": "hatthiassagogadrabhaoṭṭhamahiṁsādīnaṁ nāsāya thullaccayaṁ, vatthikose thullaccayameva.",
  "tika-vin13t2:30_4": "Sabbesampi tiracchānagatānaṁ akkhikaṇṇavaṇesu dukkaṭaṁ. Tathā avasesasarīre kāyasaṁsaggarāgena,",
  "tika-vin13t2:30_5": "methunarāgena vā jīvamānakapurisassa vatthikosaṁ appavesanto nimittena nimittaṁ chupati,",
  "tika-vin13t2:30_6": "dukkaṭaṁ. Bahi nikkhantadantesu vāyamantassa pana thullaccayanti ayamettha savinicchayo atthavaṇṇanakkamo.",
  "tika-vin13t2:31_0": "Idāni pavesanaṁ nāma na kevalaṁ attupakkameneva, parūpakkamenāpi hoti, tatrāpi sādiyantova",
  "tika-vin13t2:31_1": "cuto hotīti dassetuṁ ‘‘atha vā’’tiādi vuttaṁ. Tattha atha vāti ayaṁ nipāto, nipātasamudāyo",
  "tika-vin13t2:31_2": "vā pakkhantarārambhe. Pavesanañca ṭhitañca uddhāro ca paviṭṭhañca pavesana…pe… paviṭṭhāni,",
  "tika-vin13t2:31_3": "itarītarayogadvando. Itarītarayogo nāma aññamaññatthopādānatāti pavesanādīni ṭhitādiatthānipi",
  "tika-vin13t2:31_4": "hontīti paviṭṭha-saddopi pavesanādiattho hoti, tatoyevettha tasmā bahuvacanasambhavo.",
  "tika-vin13t2:31_5": "Aññathā dvande avayavatthapadhānattā ekatthavācakāpi paviṭṭha-saddā kathaṁ bahuvacanappasaṅgo.",
  "tika-vin13t2:31_6": "Samāhāre vā dvando. Khaṇoti kālaviseso. So ca yogavantānaṁ khaṇantaravinimutto natthīti",
  "tika-vin13t2:31_7": "pavesana…pe…paviṭṭhāniyeva khaṇoti kammadhārayo, abhede bhedaparikappanāya vā pavesana…pe…",
  "tika-vin13t2:31_8": "paviṭṭhānaṁ khaṇoti chaṭṭhītappuriso. Tassa sādako, tasmiṁ vā sādako pavesana…pe…",
  "tika-vin13t2:31_9": "sādako. Khaṇa-saddo panettha paccekaṁ yojetabbo dvandasamāsattā, pavesanakālaṁ ṭhitakālaṁ",
  "tika-vin13t2:31_10": "uddhārakālaṁ paviṭṭhakālaṁ, tasmiṁ vā sādiyantoti evamettha attho daṭṭhabbo. Evaṁ",
  "tika-vin13t2:31_11": "sevanacittapaccupaṭṭhānena sādako bhikkhu cutoti yojetabbaṁ. Tattha yathāvuttappadesassa",
  "tika-vin13t2:31_12": "antokaraṇaṁ pavesanaṁ nāma. Yāva uddharaṇārambhā nivattaṁ ṭhitaṁ nāma. Aṭṭhakathāyaṁ",
  "tika-vin13t2:31_13": "(pārā. aṭṭha. 1.58) pana mātugāmassa sukkavissaṭṭhiṁ patvā sabbathā vāyamato oramitvā",
  "tika-vin13t2:31_14": "ṭhitakālaṁ sandhāya ‘‘sukkavissaṭṭhisamaye’’ti vuttaṁ. Yāva aggā nīharaṇaṁ uddhāro",
  "tika-vin13t2:31_15": "nāma. Yāva pavesanārahaṭṭhānā antokataṁ paviṭṭhaṁ nāma.",
  "tika-vin13t2:32": "Paṭhamaṁ.",
  "tika-vin13t2:33_0": "3-4. Idāni dutiyaṁ dassetuṁ ‘‘ādiyeyyā’’tiādimāha. Tattha adinnaṁ theyyacittena ādiyeyya…pe…",
  "tika-vin13t2:33_1": "saṅketaṁ vītināmaye, pārājiko bhaveti sambandho. Adinnanti manussasāmikehi kāyavācāhi",
  "tika-vin13t2:33_2": "na dinnaṁ. Theyyacittenāti thenoti coro, tassa bhāvo theyyaṁ na-kārassa ya-kāraṁ",
  "tika-vin13t2:33_3": "katvā dvittena. Bhavanti etasmā abhidhānabuddhīti bhāvo, saddappavattinimittaṁ jātiguṇādi.",
  "tika-vin13t2:33_4": "Idha pana avaharaṇacittasaṅkhātaṁ dabbaṁ theyyaṁ. Theyyañca taṁ cittañcāti theyyacittaṁ,",
  "tika-vin13t2:33_5": "tena. Ādiyeyyāti ārāmādiṁ abhiyuñjitvā gaṇheyya. Hareyyāti haranto gaṇheyya. Avahareyyāti",
  "tika-vin13t2:33_6": "upanikkhittaṁ bhaṇḍaṁ ‘‘dehi me bhaṇḍa’’nti vuccamāno ‘‘na mayā gahita’’ntiādīni",
  "tika-vin13t2:33_7": "vadanto gaṇheyya. Iriyāpathaṁ kopeyyāti bhaṇḍahārakassa gamanādiiriyāpathaṁ vicchinditvā",
  "tika-vin13t2:33_8": "gaṇheyya. Kopaṁ katvā gaṇhātīti hi etasmiṁ atthe ‘‘kopī’’ti nāmadhātu. Ṭhānā cāveyyāti",
  "tika-vin13t2:33_9": "ṭhapitaṭṭhānato cāveyya. Saṅketaṁ vītināmayeti parikappitaṭṭhānaṁ vā suṅkaghātaṁ vā atikkāmeyya.",
  "tika-vin13t2:34_0": "Ettha ca ārāmādiabhiyuñjane, sāmikassa vimatuppādanadhuranikkhepe, bhaṇḍahārakassa",
  "tika-vin13t2:34_1": "sīsabhārāmasanaphandāpanakhandhoropane, upanikkhitte ‘‘dehi me bhaṇḍa’’nti codiyamānassa",
  "tika-vin13t2:34_2": "‘‘nāhaṁ gaṇhāmī’’ti bhaṇanavimatuppādanadhuranikkhepe, thalaṭṭhassa theyyacittenāmasanaphandāpanaṭhānācāvane",
  "tika-vin13t2:34_3": "cāti catūsu paccekaṁ yathākkamaṁ dukkaṭathullaccayapārājikāyo veditabbā. ‘‘Sahabhaṇḍahārakaṁ",
  "tika-vin13t2:34_4": "nessāmī’’ti paṭhamadutiyapādasaṅkāmane, parikappitasuṅkaghātaṭṭhānato paṭhamadutiyapādātikkāme",
  "tika-vin13t2:34_5": "cāti dvīsu paccekaṁ kamena thullaccayapārājikāyo veditabbā. Ayamettha saviññāṇakāviññāṇakamissakattā",
  "tika-vin13t2:34_6": "nānābhaṇḍavasena yojanā. Ekabhaṇḍavasena pana sassāmikassa dāsassa vā tiracchānagatassa",
  "tika-vin13t2:34_7": "vā yathāvuttena abhiyogādinā nayena ādiyanaharaṇādivasena yojanā daṭṭhabbā.",
  "tika-vin13t2:35_0": "Apica imāni cha padāni vaṇṇayantena nānābhaṇḍaekabhaṇḍasāhatthikapubbappayogatheyyāvahārasaṅkhāte",
  "tika-vin13t2:35_1": "pañcapañcake samodhānetvā pañcavīsati avahārā dassetabbā chappadantogadhattā sabbesampi",
  "tika-vin13t2:35_2": "avahārānaṁ. Te pana avahārā yena kenaci abhiyogādiākāranānattamattena bhinnāti taṁvasena",
  "tika-vin13t2:35_3": "pañcapañcakaṁ nāma jātaṁ. Evaṁ saṁvaṇṇitañhi idaṁ adinnādānapārājikaṁ suvaṇṇitaṁ",
  "tika-vin13t2:35_4": "nāma hotīti daṭṭhabbaṁ. Tattha purimāni dve pañcakāni ‘‘ādiyeyyā’’tiādīnaṁ pañcannaṁ",
  "tika-vin13t2:35_5": "padānaṁ vasena labbhanti. Yaṁ panetaṁ ‘‘saṅketaṁ vītināmaye’’ti chaṭṭhaṁ padaṁ, taṁ",
  "tika-vin13t2:35_6": "tatiyapañcamesu pañcakesu nissaggiyaparikappāvahāravasena yojetabbaṁ.",
  "tika-vin13t2:36_0": "Tattha sāhatthika-saddena upacārato taṁsahacaritapañcakaṁ gahetvā ‘‘sāhatthikañca",
  "tika-vin13t2:36_1": "taṁ pañcakañcā’’ti vā ‘‘sāhatthikādi pañcaka’’nti majjhepadalopavasena vā sāhatthikapañcakaṁ.",
  "tika-vin13t2:36_2": "Evamuparipi. Taṁ pana sāhatthiko āṇattiko nissaggiyo atthasādhako dhuranikkhepo cāti.",
  "tika-vin13t2:36_3": "Tattha sako hattho sahattho, sahatthena nibbatto sāhatthiko. Evaṁ āṇattiko. Suṅkaghātaparikappitokāsānaṁ",
  "tika-vin13t2:36_4": "anto ṭhatvā bahi nissajjanaṁ nissaggo, so eva nissaggiyo. Kālaṁ aniyametvā āṇattassa",
  "tika-vin13t2:36_5": "bhaṇḍaggahaṇato ca parassa telakumbhiyā pādagghanakaṁ telaṁ avassaṁ pivanakānaṁ upāhanādīnaṁ",
  "tika-vin13t2:36_6": "nikkhittānaṁ telapātanato ca puretarameva pārājikasaṅkhātaṁ atthaṁ sādhetīti atthasādhako.",
  "tika-vin13t2:36_7": "So pana āṇāpanappayogo, upāhanādīnaṁ nikkhepappayogo ca. Ārāmābhiyoge ca upanikkhittabhaṇḍe",
  "tika-vin13t2:36_8": "ca tāvakālikabhaṇḍadeyyānamadāne ca dhurassa nikkhepo dhuranikkhepo.",
  "tika-vin13t2:37_0": "Pubbappayogapañcakaṁ nāma pubbappayogo sahappayogo saṁvidhāvahāro saṅketakammaṁ nimittakammanti.",
  "tika-vin13t2:37_1": "Tattha āṇāpanaṁ bhaṇḍaggahaṇato pubbattā pubbappayogo nāma. Ṭhānācāvanakhilasaṅkāmanappayogena",
  "tika-vin13t2:37_2": "saha vattamāno sahappayogo. Saṁvidhāya sammantayitvā gatesu ekenāpi bhaṇḍe ṭhānā",
  "tika-vin13t2:37_3": "cāvite sabbesaṁ avahāro saṁvidhāvahāro. Saṅketakammanti pubbaṇhādikālaparicchedavasena",
  "tika-vin13t2:37_4": "sañjānanakaraṇaṁ. Nimittakammaṁ nāma saññuppādanatthaṁ akkhinikhaṇanādikaraṇaṁ.",
  "tika-vin13t2:38_0": "Theyyāvahārapañcakaṁ pana sayameva dassetuṁ ‘‘atha vā’’tiādimāha. Nanu ca chappadantogadhattā",
  "tika-vin13t2:38_1": "‘‘sabbesampi avahārāna’’nti vuttaṁ, evaṁ sati ‘‘atha vā’’ti pakkhantaravasena visuṁ",
  "tika-vin13t2:38_2": "viya idaṁ pañcakaṁ kasmā vuttanti? Nanu avocumhā ‘‘yena kenaci abhiyogādiākāranānattamattena",
  "tika-vin13t2:38_3": "bhinnā’’ti, etādisassa bhedassa sambhavato pakkhantaravasenāpi yujjatīti evaṁ vuttaṁ.",
  "tika-vin13t2:38_4": "Imassa pañcakassa visuṁ uddharitvā vacanaṁ pana pasiddhivasenāti daṭṭhabbaṁ, kusa-saddena",
  "tika-vin13t2:38_5": "kusasaṅkāmanamadhippetaṁ abhedopacārena. Theyyañca balañca kuso ca channañca parikappo",
  "tika-vin13t2:38_6": "ca theyyā…pe… parikappaṁ, dīgho sandhivasena. Tena avahārako pārājiko bhaveti sambandho.",
  "tika-vin13t2:38_7": "Yo pana paṭicchannena avahārako, so atthato paṭicchannassa avahārako hotīti dvandasamāsantogadhattepicassa",
  "tika-vin13t2:38_8": "virodhābhāvobhāvasādhano cāyaṁ channa-saddo daṭṭhabbo. Tattha sandhicchedanādīni",
  "tika-vin13t2:38_9": "katvā vā tulākūṭamānakūṭakahāpaṇakūṭādīhi vañcetvā vā gaṇhanto theyyāvahārako. Balakkārena",
  "tika-vin13t2:38_10": "parasantakaṁ gaṇhanto balāvahārako. Kusaṁ saṅkāmetvā gaṇhanto kusāvahārako. Tiṇapaṇṇādīhi",
  "tika-vin13t2:38_11": "yaṁ kiñci paṭicchādetvā pacchā kassa paṭicchannassa avahārako paṭicchannāvahārako.",
  "tika-vin13t2:38_12": "Sāṭakādibhaṇḍavasena, gabbhadvārādiokāsavasena vā parikappetvā gaṇhanto parikappāvahārako.",
  "tika-vin13t2:38_13": "Ettha pana parikappitabhaṇḍaggahaṇe parikappitaparicchedātikkame ca pārājikaṁ veditabbaṁ.",
  "tika-vin13t2:39_0": "Idāni panettha vinicchayaṁ dassetuṁ ‘‘bhaṇḍakālagghadesehī’’tiādi vuttaṁ. Ettha adinnādāne",
  "tika-vin13t2:39_1": "bhaṇḍañca kālo ca aggho ca deso ca tehi ca paribhogena ca vinicchayo kātabboti attho",
  "tika-vin13t2:39_2": ". Tattha avahaṭabhaṇḍassa sassāmikassāmikabhāvaṁ sassāmikepi sāmikānaṁ sālayanirālayabhāvañca",
  "tika-vin13t2:39_3": "upaparikkhitvā sālayakāle ce avahaṭaṁ, bhaṇḍaṁ agghāpetvā kātabbo vinicchayo bhaṇḍena",
  "tika-vin13t2:39_4": "vinicchayo. Nirālayakāle ce avahaṭaṁ, pārājikaṁ natthi, sāmikesu puna āharāpentesu",
  "tika-vin13t2:39_5": "dātabbaṁ. Tadeva hi bhaṇḍaṁ kadāci mahagghaṁ, kadāci appagghaṁ, tasmā yasmiṁ kāle",
  "tika-vin13t2:39_6": "bhaṇḍaṁ avahaṭaṁ, tasmiṁyeva kāle yo tassa aggho, tena kātabbo vinicchayo kālena",
  "tika-vin13t2:39_7": "vinicchayo. Navabhaṇḍassa yo aggho, so pacchā parihāyati, tasmā sabbadā pakatiagghavasena",
  "tika-vin13t2:39_8": "akatvā kātabbo vinicchayo agghena vinicchayo. Bhaṇḍuṭṭhānadese bhaṇḍaṁ appagghaṁ",
  "tika-vin13t2:39_9": "hoti, aññattha mahagghaṁ, tasmā yasmiṁ dese bhaṇḍaṁ avahaṭaṁ, tasmiṁyeva dese agghena",
  "tika-vin13t2:39_10": "kātabbo vinicchayo desena vinicchayo. Paribhogena sāṭakādino bhaṇḍassa aggho parihāyati,",
  "tika-vin13t2:39_11": "tasmā tassa paribhogavasena parihīnāparihīnabhāvaṁ upaparikkhitvā kātabbo vinicchayo",
  "tika-vin13t2:39_12": "paribhogena vinicchayo.",
  "tika-vin13t2:40": "Dutiyaṁ.",
  "tika-vin13t2:41_0": "5-7. Idāni tatiyaṁ dassetuṁ ‘‘manussaviggaha’’ntiādi āraddhaṁ. Tattha manussaviggahaṁ",
  "tika-vin13t2:41_1": "kalalato paṭṭhāya jīvamānakamanussajātikānaṁ sarīraṁ. Cicca pāṇoti saññāya saddhiṁyeva",
  "tika-vin13t2:41_2": "‘‘vadhāmi na’’nti vadhakacetanāya cetetvā pakappetvā. Jīvitā vā viyojayeti yo bhikkhu",
  "tika-vin13t2:41_3": "jātiuṇṇaṁsunā samuddhaṭatelabindumattaṁ kalalarūpakāle tāpanādīhi vā tato vā uddhamapi",
  "tika-vin13t2:41_4": "tadanurūpena upakkamena rūpajīvitindriyopakkame sati tadāyattavuttino arūpajīvitassāpi",
  "tika-vin13t2:41_5": "voropanasambhavato ubhayajīvitā voropeyya. Vā-saddo vikappe. Maraṇacetanoti maraṇe",
  "tika-vin13t2:41_6": "cetanā yassa so maraṇādhippāyo. Satthahārakanti jīvitaṁ haratīti hārakaṁ, satthañca",
  "tika-vin13t2:41_7": "taṁ hārakañcāti satthahārakaṁ, taṁ. Assa manussaviggahassa. Upanikkhipeti samīpe",
  "tika-vin13t2:41_8": "nikkhipeyya vā. Etena thāvarappayogaṁ dasseti. Gāheyya maraṇūpāyanti ‘‘satthaṁ vā",
  "tika-vin13t2:41_9": "āhara, visaṁ vā khādā’’tiādinā nayena maraṇatthāya upāyaṁ gāhāpeyya vā. Etena āṇattippayogo",
  "tika-vin13t2:41_10": "dassito. Vadeyya maraṇe guṇanti kāyavācādūtalekhāhi ‘‘yo evaṁ marati, so dhanaṁ vā",
  "tika-vin13t2:41_11": "labhatī’’tiādinā nayena maraṇe guṇaṁ pakāseyya vā. Ubhayattha adhikāravasena vā-saddo",
  "tika-vin13t2:41_12": "āharitabbo. So bhikkhu cutoti sambandho, sāsanatoti viññāyati.",
  "tika-vin13t2:42_0": "Idāni panassa chabbidhe payogedassetuṁ ‘‘payogā’’tiādimāha. Tattha sāhatthi…pe… iddhivijjāmayā",
  "tika-vin13t2:42_1": "payogāti ime cha payogāti sambandho. Ka-kāralopena panettha ‘‘sāhatthī’’ti vuttaṁ.",
  "tika-vin13t2:42_2": "Atha vā anekatthe anekataddhitasambhavena sahatthassāyaṁ payogo sāhatthīti padasiddhi",
  "tika-vin13t2:42_3": "veditabbā. Sāhatthi ca nissaggo ca āṇatti ca thāvaro cāti dvando. Iddhi ca vijjā",
  "tika-vin13t2:42_4": "ca, tāsamimeti iddhivijjāmayā, iddhimayo vijjāmayoti vuttaṁ hoti. Payogāti ime chappayogā",
  "tika-vin13t2:42_5": "nāma hontīti attho. Tattha sayaṁ mārentassa kāyena vā kāyappaṭibaddhena vā paharaṇaṁ",
  "tika-vin13t2:42_6": "sāhatthiko payogo. Dūre ṭhitaṁ māretukāmassa kāyādīhi ususattiādīnaṁ nissajjanaṁ",
  "tika-vin13t2:42_7": "nissaggo. ‘‘Asukaṁ nāma mārehī’’tiādinā āṇāpentassa āṇāpanaṁ āṇatti, opātakhaṇanaṁ",
  "tika-vin13t2:42_8": "apassenasaṁvidhānaṁ asiādīnaṁ upanikkhipanādi thāvaro. Māraṇatthaṁ kammavipākajāya",
  "tika-vin13t2:42_9": "iddhiyā payojanaṁ iddhimayo. Kammavipākajiddhi ca nāmesā rājādīnaṁ rājiddhiādayo.",
  "tika-vin13t2:42_10": "Tattha piturañño sīhaḷindassa dāṭhākoṭanena cūḷasumanakuṭumbiyamāraṇe rājiddhi daṭṭhabbā,",
  "tika-vin13t2:42_11": "tadatthameva athabbaṇādivijjāya parijappanaṁ vijjāmayo payogo.",
  "tika-vin13t2:43_0": "Evaṁ chappayoge dassetvā tesu āṇattippayogassa niyāmake dassetuṁ ‘‘kālā’’tiādi vuttaṁ.",
  "tika-vin13t2:43_1": "Tattha yathāvuttaṁ āṇattiṁ niyamenti saṅketavisaṅketatāvasena paricchindantīti āṇattiniyāmakā.",
  "tika-vin13t2:43_2": "Te pana kālo ca vatthu ca āvudhañca iriyāpatho cāti cattāro, tathā kiriyāviseso okāsoti",
  "tika-vin13t2:43_3": "gaṇanaparicchedavasena cha hontīti attho. Tattha kālo pubbaṇhādi yobbanādi ca. Vatthu",
  "tika-vin13t2:43_4": "māretabbo satto. Āvudhaṁ asiādi. Iriyāpatho māretabbassa gamanādi. Kiriyāviseso vijjhanādi.",
  "tika-vin13t2:43_5": "Okāso gāmādi. Yo hi ‘‘ajja, sve’’ti aniyametvā ‘‘pubbaṇhe mārehī’’ti vutto yadā kadāci",
  "tika-vin13t2:43_6": "pubbaṇhe māreti, natthi visaṅketo. Yo pana ‘‘pubbaṇhe’’ti vutto majjhanhādīsu māreti,",
  "tika-vin13t2:43_7": "visaṅketo hoti, āṇāpakassa anāpatti. Evaṁ kālassa saṅketavisaṅketatāvasena niyāmakatā",
  "tika-vin13t2:43_8": "veditabbā. Imināva nayena vatthuādīsupi vinicchayo veditabboti.",
  "tika-vin13t2:44": "Tatiyaṁ.",
  "tika-vin13t2:45_0": "8-9. Idāni catutthaṁ dassetuṁ ‘‘jhānādibheda’’ntiādimāha. Tattha attani nosantaṁ",
  "tika-vin13t2:45_1": "attupanāyikañca paccuppannabhavassitañca aññāpadesarahitañca jhānādibhedaṁ koṭṭhāsaṁ",
  "tika-vin13t2:45_2": "katvā vā ekekaṁ katvā vā kāyena vā vācāya vā viññattipathe dīpento nādhimāniko ñāte",
  "tika-vin13t2:45_3": "cuto bhaveti sambandho. Tattha attani sakasantāne nosantaṁ anuppannattāyeva avijjamānaṁ,",
  "tika-vin13t2:45_4": "ettha nosantoti atthe tappuriso. Jhānādibhedanti jhānaṁ ādi yassa ‘‘vimokkhasamādhi",
  "tika-vin13t2:45_5": "samāpatti ñāṇadassana maggabhāvanā phalasacchi kiriyākilesappahānavinīvaraṇatācittassa",
  "tika-vin13t2:45_6": "suññāgāre abhiratī’’ti (pārā. 198) vuttassa so jhānādi, sova bhedo visesoti samāso.",
  "tika-vin13t2:45_7": "Taṁ jhānādibhedaṁ uttarimanussadhammaṁ. Attupanāyikanti ‘‘ayaṁ mayi atthī’’ti ārocanavasena",
  "tika-vin13t2:45_8": "attani upanīyati, ‘‘ahaṁ vā ettha sandissāmī’’ti attā upanīyati ettha dhammeti vā",
  "tika-vin13t2:45_9": "attupanāyiko, jhānādibhedo, taṁ. Paccuppannabhavassitanti paccuppannabhavo nāma idāni",
  "tika-vin13t2:45_10": "vattamāno attabhāvo, tannissitoti samāso, so ca jhānādibhedoyeva, taṁ.",
  "tika-vin13t2:46_0": "Aññāpadesarahitanti ‘‘yo te vihāre vasi, so bhikkhu paṭhamaṁ jhānaṁ samāpajjī’’tiādinā",
  "tika-vin13t2:46_1": "(pārā. 220) nayena aññassa apadeso, tena rahito cattoti tappurisasamāso, so rahito",
  "tika-vin13t2:46_2": "tenāti vā bahubbīhi, jhānādibhedova , taṁ. Koṭṭhāsaṁ katvā vāti ‘‘paṭhamaṁ jhānaṁ",
  "tika-vin13t2:46_3": "dutiyaṁ jhānaṁ samāpajjiṁ, paṭhamaṁ jhānaṁ tatiyaṁ jhānaṁ samāpajji’’ntiādinā nayena",
  "tika-vin13t2:46_4": "koṭṭhāsaṁ katvā vā. Ekekaṁ katvā vāti ‘‘paṭhamaṁ jhānaṁ samāpajjiṁ, dutiyaṁ jhānaṁ",
  "tika-vin13t2:46_5": "samāpajji’’ntiādinā nayena ekekaṁ katvā vā. Ettha ca ekanti ṭhite vicchāyaṁ dvittaṁ.",
  "tika-vin13t2:46_6": "Ettha pana katvāti karaṇakiriyāya ekekavasena bhinnassa jhānādino atthassa sambandhanicchā",
  "tika-vin13t2:46_7": "vicchāti veditabbā. Ṭīkāyaṁ pana ‘‘koṭṭhāsaṁ vāti ettha ‘jhānalābhī, vimokkhalābhī,",
  "tika-vin13t2:46_8": "samādhilābhī, samāpattilābhīmhī’ti evamādinā nayena koṭṭhāsato vāti attho’’ti ca",
  "tika-vin13t2:46_9": "‘‘ekekaṁ vāti ‘paṭhamassa jhānassa lābhī, dutiyassa jhānassa lābhīmhī’ti evamādinā",
  "tika-vin13t2:46_10": "nayena ekekaṁ vāti attho’’ti ca vuttaṁ. So pāḷiyaṁ aṭṭhakathāyañca avuttakkamoti",
  "tika-vin13t2:46_11": "veditabbo. Kāyena vāti hatthamuddādivasena kāyena vā. Vācāti ettha ya-kāro luttaniddiṭṭho",
  "tika-vin13t2:46_12": "‘‘alajjitā’’tiādīsu viya. Viññattipatheti kāyavacīviññattīnaṁ gahaṇayogye padese",
  "tika-vin13t2:46_13": "ṭhatvāti ajjhāharitabbaṁ. Dīpentoti ‘‘iminā ca iminā ca kāraṇena ayaṁ dhammo mayi",
  "tika-vin13t2:46_14": "atthī’’ti pakāsento. Nādhimānikoti appatte pattasaññitāsaṅkhāto adhiko māno, so natthi",
  "tika-vin13t2:46_15": "etassāti nādhimāniko, bhikkhu. Ñāteti viññunā manussajātikena sikkhāpaccakkhāne vuttanayena",
  "tika-vin13t2:46_16": "viññāte sati cuto bhave sāsanatoti viññāyati. Aññāpadesena dīpayato pana thullaccayaṁ. Ettha ca –",
  "tika-vin13t2:47": "Dukkaṭaṁ paṭhamasseva, sāmantamiti vaṇṇitaṁ;",
  "tika-vin13t2:48": "Sesānaṁ pana tiṇṇampi, thullaccayamudīritanti.",
  "tika-vin13t2:49": "Catutthaṁ.",
  "tika-vin13t2:50_0": "10. Idāni catunnampi cetesamasaṁvāsataṁ abhabbatañca dīpetuṁ ‘‘pārājikete’’tiādi",
  "tika-vin13t2:50_1": "āraddhaṁ. Ete cattāro pārājikā puggalā yathā pure pubbe gihikāle, anupasampannakāle",
  "tika-vin13t2:50_2": "ca viya asaṁvāsāti sambandho. Saha vasanti yasmā sabbepi lajjino etesu kammādīsu",
  "tika-vin13t2:50_3": "na ekopi tato bahiddhā sandissatīti ekakammaṁ ekuddeso samasikkhatāti ime tayo saṁvāsā",
  "tika-vin13t2:50_4": "nāma. Tattha apalokanādikaṁ catubbidhampi saṅghakammaṁ sīmāparicchinnehi pakatattehi",
  "tika-vin13t2:50_5": "bhikkhūhi ekato kattabbatā ekakammaṁ nāma. Tathā pañcavidhopi pātimokkhuddeso ekato",
  "tika-vin13t2:50_6": "uddisitabbattā ekuddeso nāma. Paññattaṁ pana sikkhāpadaṁ sabbehipi lajjīpuggalehi",
  "tika-vin13t2:50_7": "samaṁ sikkhitabbabhāvato samasikkhatā nāma. Natthi te saṁvāsā etesanti asaṁvāsā.",
  "tika-vin13t2:50_8": "‘‘Abhabbā’’tiādīsu bhikkhubhāvāyāti tumatthe sampadānavacanaṁ, tasmā yathā sīsacchinno",
  "tika-vin13t2:50_9": "jīvituṁ abhabbo, evaṁ cattārome puggalā bhikkhubhāvāya bhikkhū bhavituṁ abhabbāti attho.",
  "tika-vin13t2:51_0": "11. Idāni pariyāyāṇattīhi sambhavante dassetuṁ ‘‘pariyāyo cā’’tiādimāha. Pariyāyo",
  "tika-vin13t2:51_1": "ca āṇatti ca tatiye manussaviggahe labbhatīti sambandho. Tattha kāyādīhi yathāvuttehi",
  "tika-vin13t2:51_2": "‘‘yo evaṁ marati, so dhanaṁ vā labhatī’’ti evamādiviññāpako byañjanabhūto kāyavacīpayogo",
  "tika-vin13t2:51_3": "pariyāyo. Iminā idaṁ dīpeti – yathā adinnādāne ‘‘ādiyeyyā’’ti (pārā. 92) vuttattā",
  "tika-vin13t2:51_4": "pāriyāyakathāya muccati, na idha evaṁ. ‘‘Saṁvaṇṇeyyā’’ti (pārā. 172) pariyāyakayāyapi",
  "tika-vin13t2:51_5": "na muccatīti. ‘‘Dutiye panā’’tiādīsu attho pākaṭoyeva. Evamuparipi pākaṭamupekkhissāma.",
  "tika-vin13t2:52_0": "12. Idāni methunadhammādīnaṁ aṅgāni dassetuṁ ‘‘sevetū’’tiādimāha. Sevetukāmatācittanti",
  "tika-vin13t2:52_1": "methunaṁ sevetuṁ kāmetīti sevetukāmo, tassa bhāvo nāma taṇhā, tāya sevetukāmatāya",
  "tika-vin13t2:52_2": "sampayuttaṁ cittanti tappuriso. Methunadhammassāti mithunānaṁ itthipurisānaṁ idanti",
  "tika-vin13t2:52_3": "methunaṁ, tameva dhammoti methunadhammo. Idha pana upacāravasena pārājikāpatti methunadhammo",
  "tika-vin13t2:52_4": "nāma. Atha vā methunena jāto dhammo pārājikāpatti methunadhammo, tassa methunadhammassa",
  "tika-vin13t2:52_5": "methunadhammapārājikāpattiyā. Aṅgadvayanti aṅgānaṁ kāraṇānaṁ dvayaṁ. Budhāti vinayadharā viññuno.",
  "tika-vin13t2:53_0": "13.Manussasanti manussānaṁ saṁ manussasaṁ, tadāyattavatthukā ca. Etena petatiracchānagatāyattaṁ",
  "tika-vin13t2:53_1": "nivatteti. Tathāsaññīti tathā tādisā saññā tathāsaññā, sā assa atthīti tathāsaññī.",
  "tika-vin13t2:53_2": "Parāyattasaññitā cāti attho. Bhāvappadhānā ime niddesā, bhāvapaccayalopo vā ‘‘buddhe",
  "tika-vin13t2:53_3": "ratana’’ntiādīsu (khu. pā. 6.3) viya. Evamuparipi īdisesu. Theyyacittanti thenabhāvasaṅkhātaṁ",
  "tika-vin13t2:53_4": "cittañca. Vatthuno garutāti bhaṇḍassa pādaatirekapādārahabhāvena garutā ca. Ūnapañcamāsake",
  "tika-vin13t2:53_5": "vā atirekamāsake vā thullaccayaṁ. Māsake vā ūnamāsake vā dukkaṭaṁ. Avahāroti pañcavīsatiyā",
  "tika-vin13t2:53_6": "avahārānaṁ aññatarena avaharaṇañcāti ime pañca adinnādānahetuyo adinnādānapārājikāpattiyā aṅgāni.",
  "tika-vin13t2:54_0": "14.Pāṇo mānussakoti manussajātisambandho pāṇo ca, pāṇoti hi vohārato satto, paramatthato",
  "tika-vin13t2:54_1": "pana jīvitindriyaṁ vuccati. Pāṇasaññitāti pāṇoti saññitā ca, ghātanaṁ ghāto, so eva",
  "tika-vin13t2:54_2": "cetanā ghātacetanā, ‘‘vadhāmi na’’nti evaṁ pavattā sā ca, taṁsamuṭṭhito sāhatthikādīnaṁ",
  "tika-vin13t2:54_3": "channamaññataro payogo ca, tena payogena maraṇañcāti ete yathāvuttā pañca vadhahetuyo",
  "tika-vin13t2:54_4": "pāṇaghātāpajjitabbaāpattiyā aṅgānīti attho.",
  "tika-vin13t2:55_0": "15.Attaniasantatāti uttarimanussadhammassa santāne avijjamānatā ca. Pāpamicchatāyārocanāti",
  "tika-vin13t2:55_1": "yā sā ‘‘idhekacco dussīlo samāno ‘sīlavāti maṁ jano jānātū’’tiādinā (vibha. 851)",
  "tika-vin13t2:55_2": "nayena vuttā pāpaicchatāya samannāgatā, tāya uttarimanussadhammassa ārocanā ca. Tassāti",
  "tika-vin13t2:55_3": "yassa āroceti, tassa. Manussajātitāti manussānaṁ jāti yassa, tassa bhāvo manussajātitā,",
  "tika-vin13t2:55_4": "sā ca, naññāpadesoti na aññāpadeso aññāpadesābhāvo ca, tadeva jānananti taṅkhaṇaṁyeva",
  "tika-vin13t2:55_5": "vijānanañcāti imāni pañca ettha asantadīpane asmiṁ santāne avijjamānauttarimanussadhammappakāsananimitte",
  "tika-vin13t2:55_6": "pārājike aṅgāni hetuyoti attho.",
  "tika-vin13t2:56_0": "16. Evaṁ tesamasaṁvāsatābhabbatādīni dassetvā idāni na te cattārova, atha kho santaññepīti",
  "tika-vin13t2:56_1": "te sabbepi samodhānetvā dassento ‘‘asādhāraṇā’’tiādimāha. Tattha asādhāraṇāti pārājikā",
  "tika-vin13t2:56_2": "dhammā adhippetā. Teneva cettha pulliṅganiddeso. Tasmā bhikkhunīnaṁ bhikkhūhi asādhāraṇā",
  "tika-vin13t2:56_3": "pārājikā dhammā cattāro cāti evamettha attho daṭṭhabbo. Upacāravasena tu ubbhajāṇumaṇḍalikādikā",
  "tika-vin13t2:56_4": "pārājikāpannā pariggayhanti. Tāsu yā avassutā avassutassa manussapurisassa akkhakānaṁ",
  "tika-vin13t2:56_5": "adho jāṇumaṇḍalānaṁ kapparānañca upari kāyasaṁsaggaṁ sādiyati, ayaṁ ubbhajāṇumaṇḍalikā.",
  "tika-vin13t2:56_6": "Yā pana aññissā bhikkhuniyā pārājikaṁ paṭicchādeti, sā vajjappaṭicchādikā. Yā ukkhittakaṁ",
  "tika-vin13t2:56_7": "bhikkhuṁ tassā diṭṭhiyā gahaṇavasena anuvattati, sā ukkhittānuvattikā. Kāyasaṁsaggarāgena",
  "tika-vin13t2:56_8": "tintassa hatthaggahaṇaṁ saṅghāṭikaṇṇaggahaṇaṁ kāyasaṁsaggatthāya purisassa hatthapāse",
  "tika-vin13t2:56_9": "ṭhānaṁ ṭhatvā sallapanaṁ saṅketagamanaṁ purisassāgamanasādiyanaṁ paṭicchannokāsavavisanaṁ",
  "tika-vin13t2:56_10": "hatthapāse ṭhatvā kāyopasaṁharaṇanti imāni aṭṭha vatthūni yassā avassutāya, sā aṭṭhavatthukā nāma.",
  "tika-vin13t2:57_0": "Abhabbakā ekādasa cāti ettha paṇḍako theyyasaṁvāsako titthiyapakkantako tiracchānagato",
  "tika-vin13t2:57_1": "mātughātako pitughātako arahantaghātako bhikkhunidūsako saṅghabhedako lohituppādako",
  "tika-vin13t2:57_2": "ubhatobyañjanakoti ime abhabbā ekādasa ca. Tesu paṇḍakoti opakkamikanapuṁsakapaṇḍakā",
  "tika-vin13t2:57_3": "ca paṇḍakabhāvapakkhe pakkhapaṇḍako ca idha adhippetā. Āsittausūyapaṇḍakānaṁ pana",
  "tika-vin13t2:57_4": "pabbajjā ca upasampadā ca na vāritā. Theyyasaṁvāsako pana liṅgatthenakādivasena tividho.",
  "tika-vin13t2:57_5": "Tattha sayaṁ pabbajitattā liṅgamattaṁ thenetīti liṅgatthenako. Bhikkhuvassagaṇanādikaṁ",
  "tika-vin13t2:57_6": "saṁvāsaṁ thenetīti saṁvāsatthenako. Sikkhaṁ paccakkhāya evaṁ paṭipajjantepi eseva",
  "tika-vin13t2:57_7": "nayo. Yathāvuttamubhayaṁ thenetīti ubhayatthenako. Ṭhapetvā pana imaṁ tividhaṁ –",
  "tika-vin13t2:58": "Rājadubbhikkhakantāra-rogaveribhayena vā;",
  "tika-vin13t2:59": "Cīvarāharaṇatthaṁ vā, liṅgaṁ ādiyatīdha yo.",
  "tika-vin13t2:60": "Saṁvāsaṁ nādhivāseti, yāva so suddhamānaso;",
  "tika-vin13t2:61": "Theyyasaṁvāsako nāma, tāva esa na vuccatīti. (mahāva. aṭṭha. 110; kaṅkhā. aṭṭha. paṭhamapārājikavaṇṇanā);",
  "tika-vin13t2:62_0": "Titthiyapakkantakādayo tu taṁtaṁvacanatthānusārena veditabbā. Tiracchānagato pana",
  "tika-vin13t2:62_1": "ṭhapetvā manussajātikaṁ avaseso sabbo veditabbo. Ime ekādasa puggalā bhikkhubhāvāya",
  "tika-vin13t2:62_2": "abhabbattā pārājikāpannasadisatāya ‘‘pārājikā’’ti vuccanti. Vibbhantā bhikkhunīti",
  "tika-vin13t2:62_3": "gihinivāsananivatthā bhikkhunī ca. Sā hi ettāvatā pārājikā. Mudukā piṭṭhi yassa,",
  "tika-vin13t2:62_4": "so ca. So hi anabhiratiyā pīḷito yadā attano aṅgajātaṁ attano vaccamukhamaggesu paveseti, tadā pārājiko hoti.",
  "tika-vin13t2:63_0": "17-18. Lambamānamaṅgajātametassāti lambī. So yathāvuttesu pavesito pārājiko. Mukhena",
  "tika-vin13t2:63_1": "gaṇhanto aṅgajātaṁ parassa cāti yo anabhiratiyā pīḷito parassa suttassa vā matassa",
  "tika-vin13t2:63_2": "vā aṅgajātaṁ mukhena gaṇhāti, so parassa aṅgajātaṁ mukhena gaṇhanto ca. Tatthevābhinisīdantoti",
  "tika-vin13t2:63_3": "yo anabhiratiyā pīḷito tattheva parassa aṅgajāte vaccamaggena abhinisīdati, so cāti",
  "tika-vin13t2:63_4": "ete dvayaṁdvayasamāpattiyā abhāvepi magge maggappavesanahetu methunassa anulomikā",
  "tika-vin13t2:63_5": "cattāro ca. Idhāgatā cattāroti idha khuddasikkhāyaṁ yathāvuttā methunadhammā pārājikādayo",
  "tika-vin13t2:63_6": "cattāro cāti samodhānā piṇḍīkaraṇavasena catuvīsati pārājikā bhavantīti seso. Ettha",
  "tika-vin13t2:63_7": "ca gāthābandhavasena rassaṁ katvā ‘‘parājikā’’ti vuttaṁ. Etthāha – mātughātakādayo",
  "tika-vin13t2:63_8": "tatiyaṁ pārājikaṁ āpannā, bhikkhunidūsako, mudupiṭṭhikādayo cattāro ca paṭhamapārājikaṁ",
  "tika-vin13t2:63_9": "āpannā evāti kuto catuvīsatīti? Vuccate – mātughātakādayo hi cattāro idha anupasampannā",
  "tika-vin13t2:63_10": "eva adhippetā. Mudupiṭṭhikādayo cattāro kiñcāpi paṭhamapārājikena saṅgahitā, yasmā",
  "tika-vin13t2:63_11": "pana ekena pariyāyena methunadhammaṁ appaṭisevino honti, tasmā visuṁ vuttāti.",
  "tika-vin13t2:64": "Pārājikaniddesavaṇṇanā niṭṭhitā.",
  "tika-vin13t2:65": "2. Saṅghādisesaniddesavaṇṇanā",
  "tika-vin13t2:66_0": "19. Vuṭṭhānassa garukattā garukāti saṅghādisesā vuccanti. Navāti tesaṁ gaṇanaparicchedo.",
  "tika-vin13t2:66_1": "Nanu ‘‘navā’’ti kasmā vuttaṁ, ‘‘terasā’’ti vattabbanti? Nāyaṁ doso, cirenāpajjitabbe",
  "tika-vin13t2:66_2": "cattāro yāvatatiyake ṭhapetvā vītikkamakkhaṇeyeva āpajjitabbā paṭhamāpattikā vuccantīti.",
  "tika-vin13t2:66_3": "Idāni te dassetuṁ ‘‘mocetukāmatā’’tiādi āraddhaṁ. Tattha sukkassāti āsayadhātunānattato",
  "tika-vin13t2:66_4": "nīlādivasena dasavidhe sukke yassa kassaci sukkassa. Mocetukāmatāti mocetukāmatāya,",
  "tika-vin13t2:66_5": "ya-kāro luttaniddiṭṭho. Iminā pana vacanena mocanassāda muccanassāda muttassādamethunassāda",
  "tika-vin13t2:66_6": "phassassāda kaṇḍuvanassāda dassanassāda nisajjanassāda vācassāda gehasitapema vanabhaṅgiya",
  "tika-vin13t2:66_7": "saṅkhātesu ekādasassādesu ekaṁyeva mocanassādaṁ dasseti.",
  "tika-vin13t2:67_0": "Tattha mocanāya assādo sukhavedanā mocanassādo. Muccane attano dhammatāya muccane",
  "tika-vin13t2:67_1": "assādo muccanassādo. Evaṁ sabbattha sattamītappurisena attho daṭṭhabbo. Imehi pana",
  "tika-vin13t2:67_2": "navahi padehi sampayuttaassādasīsena rāgo vutto. Gehanissitesu mātādīsu pemaṁ gehe",
  "tika-vin13t2:67_3": "sitaṁ pemanti gehasitapemaṁ, iminā sarūpeneva rāgo vutto. Santhavakaraṇatthāya itthiyā",
  "tika-vin13t2:67_4": "pesitapupphādi vanabhaṅgiyaṁ, iminā ca vatthuvasena rāgo vutto. Methunassādopi itthiyā",
  "tika-vin13t2:67_5": "gahaṇappayogena veditabbo. Sabbattheva ca pana cetanānimittupakkamamocane sati visaṅketābhāvo",
  "tika-vin13t2:67_6": "veditabbo. Upakkamma hatthādinā nimitte upakkamitvā. Aññatra supinantenāti supinoyeva",
  "tika-vin13t2:67_7": "supinanto ‘‘kammameva kammanto’’tiādīsu viya anta-saddassa tabbhāvavuttittā. Taṁ",
  "tika-vin13t2:67_8": "supinantaṁ vinā vimocayaṁ sukkaṁ vimocento samaṇo yo koci bhikkhu garukaṁ garukāpattisaṅkhātaṁ",
  "tika-vin13t2:67_9": "saṅghādisesaṁ phuse phuseyya, āpajjeyyāti vuttaṁ hoti. Ettha ca ajjhattarūpabahiddhārūpaubhayarūpaākāsekaṭikampanasaṅkhātesu",
  "tika-vin13t2:67_10": "catūsu upāyesu sati rāgūpatthambhādīsu ca kālesu yena kenaci aṅgajāte kammaññataṁ",
  "tika-vin13t2:67_11": "patte ‘‘ārogyatthāyā’’tiādīsu yena kenaci adhippāyena adhippāyavatthubhūtaṁ yaṁ kiñci",
  "tika-vin13t2:67_12": "sukkaṁ mocanassādacetanāya eva nimitte upakkamma mocento saṅghādisesaṁ āpajjatīti",
  "tika-vin13t2:67_13": "sabbathā adhippāyo daṭṭhabbo.",
  "tika-vin13t2:68": "Paṭhamo.",
  "tika-vin13t2:69_0": "20.Kāyasaṁsaggarāgavāti kāye saṁsaggo, tasmiṁ rāgo, so assa atthīti vantu, kāyasaṁsaggarāgasamaṅgīti",
  "tika-vin13t2:69_1": "attho. Samaṇo itthisaññīti sambandho. Upakkammāti kāyena vāyamitvā. Manussitthiṁ",
  "tika-vin13t2:69_2": "samphusantoti antamaso lomenapi parāmasanto garukaṁ phuseti yojanā. Manussabhūtā",
  "tika-vin13t2:69_3": "amatā itthī manussitthī. Tattha ‘‘kāyasaṁsaggarāgavā’’ti iminā mātupemādiṁ , itthiyā",
  "tika-vin13t2:69_4": "gahitamokkhādhippāyañca paṭikkhipati. Itthiyā vematikassa, paṇḍakapurisatiracchānagatasaññissa",
  "tika-vin13t2:69_5": "ca thullaccayaṁ. Itthiyā pana kāyena kāyappaṭibaddhāmasane, kāyappaṭibaddhena kāyāmasane",
  "tika-vin13t2:69_6": "ca yakkhīpetīpaṇḍakānaṁ kāyena kāyāmasane ca purisatiracchānagatitthīnaṁ kāyena kāyāmasanepi",
  "tika-vin13t2:69_7": "dukkaṭaṁ, tathāyakkhīādīnaṁ kāyena kāyappaṭibaddhādīsu ca. Matitthiyā pana thullaccayaṁ.",
  "tika-vin13t2:69_8": "Itthiyā pana phusiyamāno sevanādhippāyopi sace kāyena na vāyamati, anāpatti.",
  "tika-vin13t2:70": "Dutiyo.",
  "tika-vin13t2:71_0": "21.Tathāti itthisaññī. Suṇantinti viññattipathe ṭhatvā attano vacanaṁ suṇantiñca.",
  "tika-vin13t2:71_1": "Viññuñcāti duṭṭhullāduṭṭhullasallakkhaṇasamatthañca manussitthiṁ. Maggaṁ vāti vaccamaggapassāvamaggānaṁ",
  "tika-vin13t2:71_2": "vasena maggaṁ vā methunaṁ vā ārabbhāti sambandho. Duṭṭhullavācārāgenāti duṭṭhā ca",
  "tika-vin13t2:71_3": "sā asaddhammappaṭisaṁyuttatāya thūlā ca lāmakajanasādhāraṇatāyāti duṭṭhullā. Sāva",
  "tika-vin13t2:71_4": "puna vācā duṭṭhullavācā. Tassaṁ assādasampayutto rāgoti samāso, tena. Obhāsitvāti",
  "tika-vin13t2:71_5": "vaṇṇāvaṇṇayācanādivasena asaddhammavacanaṁ vatvā. Asuṇantiyā pana dūtena vā paṇṇena",
  "tika-vin13t2:71_6": "vā ārocite anāpatti. Tattha dvinnaṁ maggānaṁ vasena vaṇṇāvaṇṇehi, methunayācanādīhi",
  "tika-vin13t2:71_7": "vā ‘‘sikharaṇīsi, sambhinnāsi, ubhatobyañjanakāsī’’ti imesu tīsu aññatarena akkosavacanena",
  "tika-vin13t2:71_8": "vā obhāsantassa saṅghādiseso, adhakkhakaubbhajāṇumaṇḍalaṁ ādissa vaṇṇādibhaṇane thullaccayaṁ,",
  "tika-vin13t2:71_9": "tathā yakkhīpetīpaṇḍakānaṁ vaccamaggapassāvamagge ādissa vaṇṇādibhaṇane methunayācanādīsupi.",
  "tika-vin13t2:71_10": "Tesaṁ pana adhakkhakādike dukkaṭaṁ, tathā manussitthīnaṁ ubbhakkhake adhojāṇumaṇḍale kāyappaṭibaddhe ca.",
  "tika-vin13t2:72": "Tatiyo.",
  "tika-vin13t2:73_0": "22.Attakāmupaṭṭhānanti methunadhammasaṅkhātena kāmena upaṭṭhānaṁ kāmupaṭṭhānaṁ. Attano",
  "tika-vin13t2:73_1": "atthāya kāmupaṭṭhānaṁ attakāmupaṭṭhānaṁ. Atha vā kāmīyatīti kāmaṁ, attano kāmaṁ attakāmaṁ,",
  "tika-vin13t2:73_2": "sayaṁ methunarāgavasena patthitanti attho. Attakāmañca taṁ upaṭṭhānañcāti attakāmupaṭṭhānaṁ.",
  "tika-vin13t2:73_3": "Tassa vaṇṇo guṇo, taṁ. Vatvāti ‘‘yadidaṁ kāmupaṭṭhānaṁ nāma, etadaggaṁ upaṭṭhānāna’’nti",
  "tika-vin13t2:73_4": "kāmupaṭṭhāne vaṇṇaṁ antamaso hatthamuddāyapi itthīti saññī pakāsetvāti attho. Vācāti",
  "tika-vin13t2:73_5": "vācāya yakāralopavasena. Methunayuttenāti methunayuttāya, liṅgavipallāsavasena tāya",
  "tika-vin13t2:73_6": "‘‘arahasi tvaṁ mayhaṁ methunaṁ dhammaṁ dātu’’ntiādikāya methunadhammappaṭisaṁyuttāya",
  "tika-vin13t2:73_7": "vācāya methunayācane methunarāginoti sambandho. Methunerāgo, so assa atthīti methunarāgī,",
  "tika-vin13t2:73_8": "tassa. Garu hotīti garukāpatti hotīti attho. Ma-kāro padasandhikaro. Ettha pana paṇḍake",
  "tika-vin13t2:73_9": "paṇḍakasaññino thullaccayaṁ, tasmiṁyeva itthisaññino dukkaṭaṁ.",
  "tika-vin13t2:74": "Catuttho.",
  "tika-vin13t2:75_0": "23. Itthiyā vā purisassa vā sandesaṁ paṭiggahetvāti sambandho. Itthiyā vāti ‘‘dasa",
  "tika-vin13t2:75_1": "itthiyo māturakkhitā piturakkhitā’’tiādinā (pārā. 303) ca ‘‘dasa bhariyāyo dhanakkītā",
  "tika-vin13t2:75_2": "chandavāsinī’’tiādinā (pārā. 303) ca vuttāya vīsatividhāya itthiyā vā purisassa vā",
  "tika-vin13t2:75_3": "taṁsambandhavasena tesaṁ mātādīnaṁ vā. Sandesanti itthiyā vā purisena vā ubhinnaṁ",
  "tika-vin13t2:75_4": "mātādīhi vā ‘‘ehi, bhante, itthannāmaṁ itthiṁ vā purisaṁ vā evaṁ bhaṇāhī’’ti vuttaṁ",
  "tika-vin13t2:75_5": "jāyampatibhāvasannissitaṁ sandesavacanaṁ. Paṭiggahetvāti ‘‘sādhū’’ti kāyena vā vācāya",
  "tika-vin13t2:75_6": "vā sampaṭicchitvā. Vīmaṁsitvāti yattha pesito, tesaṁ adhippāyaṁ upaparikkhitvā vā",
  "tika-vin13t2:75_7": "upaparikkhāpetvā vā. Haraṁ paccāti itthī vā puriso vā ‘‘sādhū’’ti sampaṭicchatu vā,",
  "tika-vin13t2:75_8": "mā vā, yehi pesito, tesaṁ paccāharanto vā harāpento vā, jāyampatibhāvo hotu vā, mā",
  "tika-vin13t2:75_9": "vā, akāraṇametaṁ. Imāya tivaṅgasampattiyā saṅghādiseso ca, dvīhi aṅgehi paṇḍake ca",
  "tika-vin13t2:75_10": "aṅgattayenāpi thullaccayaṁ, ekena dukkaṭaṁ. Keci pana ‘‘haraṁ pacchā’’ti vipāṭhaṁ",
  "tika-vin13t2:75_11": "parikappetvā ‘‘pacchā hara’’nti yojenti, taṁ na sundaraṁ paccāti upasaggattā. Padassa",
  "tika-vin13t2:75_12": "upari atthe sajjento pakāsento gacchatīti hi upasaggo nāma, tasmā ‘‘pati ā’’ti upasaggānaṁ",
  "tika-vin13t2:75_13": "‘‘hara’’ntimassa padassa upari bhavitabbanti.",
  "tika-vin13t2:76": "Pañcamo.",
  "tika-vin13t2:77_0": "24.Saṁyācitaparikkhāranti saṁ attanā yācito vāsiādiko parikkhāro yassā, taṁ. Adesitavatthukanti",
  "tika-vin13t2:77_1": "uttidutiyakammena adesitaṁ vatthu kuṭikaraṇappadeso yassāti viggaho, taṁ. Pamāṇātikkantanti",
  "tika-vin13t2:77_2": "idāni majjhimassa purisassa tisso vidatthiyo sugatavidatthi nāma, tāya ‘‘dīghaso",
  "tika-vin13t2:77_3": "dvādasa vidatthiyo sugatassa vidatthiyā tiriyaṁ sattantarā’’ti (pārā. 348) evaṁ vuttappamāṇaṁ",
  "tika-vin13t2:77_4": "ekatobhāgenāpi atikkantā pamāṇātikkantāti taṁ tiriyaṁ catuhatthasaṅkhātaheṭṭhimappamāṇe",
  "tika-vin13t2:77_5": "sati dīghato vuttappamāṇato kesaggamattampi vaḍḍhetuṁ na vaṭṭati. Tato ūnake, dīghato",
  "tika-vin13t2:77_6": "ca vaḍḍhite ayaṁ kuṭisaṅkhaṁ na gacchatīti. ‘‘Mayhaṁ vāsāgāraṁ eta’’nti evaṁ attā",
  "tika-vin13t2:77_7": "uddeso etissāti attuddesā. Kuṭinti ullittādikaṁ kuṭiṁ katvāti sambandho. Tattha ullittā",
  "tika-vin13t2:77_8": "nāma anto uddhaṁmukhaṁ littā. Avalittā nāma bahi adhomukhaṁ littā. Ubhayathā ullittāvalittā.",
  "tika-vin13t2:77_9": "Katvāti antobhūtakāritatthavasena kārāpetvā vā.",
  "tika-vin13t2:78_0": "Tatthāyaṁ vatthudesanakkamo – tena kuṭikārakena bhikkhunā kuṭivatthuṁ sodhetvā saṅghaṁ",
  "tika-vin13t2:78_1": "upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ",
  "tika-vin13t2:78_2": "nisīditvā añjaliṁ paṇāmetvā padabhājane (pārā. 349) vuttanayena saṅghaṁ tikkhattuṁ",
  "tika-vin13t2:78_3": "yācitvā sabbe vā saṅghapariyāpannā, saṅghena vā sammatā dve tayo bhikkhū tattha netabbā.",
  "tika-vin13t2:78_4": "Tehi ca kipillikādīhi soḷasahi upaddavehi virahitattā anārambhaṁ anupaddavaṁ dvīhi",
  "tika-vin13t2:78_5": "catūhi vā balibaddehi yuttena sakaṭena ekacakkaṁ nibbodakapatanaṭṭhāne ekaṁ bahi",
  "tika-vin13t2:78_6": "katvā āviñchituṁ sakkuṇeyyatāya ‘‘saparikkamana’’nti sallakkhetvā sacepi saṅghappahonakā",
  "tika-vin13t2:78_7": "honti, tattheva, no ce, saṅghamajjhaṁ gantvā tena bhikkhunā yācitehi padabhājane",
  "tika-vin13t2:78_8": "(pārā. 50, 51) vuttāya ñattidutiyakammavācāya vatthu desetabbanti. Adesitavatthukaṁ",
  "tika-vin13t2:78_9": "pamāṇātikkantaṁ kuṭiṁ karissāmīti sabbappayoge dukkaṭaṁ, idāni dvīhi piṇḍehi niṭṭhānaṁ",
  "tika-vin13t2:78_10": "gamissatīti paṭhamapiṇḍadāne thullaccayaṁ, dutiyadānena lepe saṅghaṭite sace adesitavatthukā",
  "tika-vin13t2:78_11": "eva vā hoti, pamāṇātikkantā eva vā, eko saṅghādiseso, sārambhaaparikkamanatāya dve",
  "tika-vin13t2:78_12": "ca dukkaṭānīti sace ubhayavipannā, dve ca saṅghādisesā dve ca dukkaṭānīti sabbaṁ ñeyyaṁ.",
  "tika-vin13t2:79": "Chaṭṭho.",
  "tika-vin13t2:80_0": "25.Mahallakanti sassāmikabhāvena saṁyācitakuṭito mahantabhāvena, vatthuṁ desāpetvā",
  "tika-vin13t2:80_1": "pamāṇātikkamenāpi kātabbabhāvena ca mahantatāya mahattaṁ lāti ādadātīti mahallako.",
  "tika-vin13t2:80_2": "Mahattalaka iti ṭhite ttassa lopo lassa ca dvittaṁ, taṁ. Vasanaṁ attho payojanaṁ",
  "tika-vin13t2:80_3": "vasanattho, tāya . Ettha pana adesitavatthubhāve eko saṅghādiseso. Sesaṁ anantarasadisameva.",
  "tika-vin13t2:80_4": "Idha ca tattha ca leṇaguhātiṇakuṭipaṇṇacchadanagehesu aññataraṁ kārentassa ca kuṭimpi",
  "tika-vin13t2:80_5": "aññassa vāsatthāya vāsāgāraṁ vā ṭhapetvā uposathāgārādīsu aññataratthāya karontassa ca anāpatti.",
  "tika-vin13t2:81": "Sattamo.",
  "tika-vin13t2:82_0": "26. Amūlakena antimena vatthunāti sambandho. Amūlakenāti dassanasaṅkhātassa, savanasaṅkhātassa,",
  "tika-vin13t2:82_1": "diṭṭhasutamutavasena pavattaparisaṅkāsaṅkhātassa ca mūlassa abhāvena natthi mūlametassāti",
  "tika-vin13t2:82_2": "amūlakaṁ, tena. Taṁ pana so āpanno vā hotu, no vā, etaṁ idha appamāṇaṁ. Tattha bhikkhuñca",
  "tika-vin13t2:82_3": "mātugāmañca tathārūpe ṭhāne disvā parisaṅkati, ayaṁ diṭṭhaparisaṅkā. Andhakāre vā",
  "tika-vin13t2:82_4": "paṭicchanne vā bhikkhussa ca mātugāmassa ca vacanaṁ sutvā aññassa atthibhāvaṁ ajānanto",
  "tika-vin13t2:82_5": "parisaṅkati, ayaṁ sutaparisaṅkā. Dhuttānaṁ itthīhi saddhiṁ paccantavihāresu pupphagandhasurādīhi",
  "tika-vin13t2:82_6": "anubhavitvā gataṭṭhānaṁ disvā ‘‘kena nu kho idaṁ kata’’nti vīmaṁsanto tattha kenaci",
  "tika-vin13t2:82_7": "bhikkhunā gandhādīhi pūjā katā hoti, bhesajjatthāya ariṭṭhaṁ vā pītaṁ, so tassa gandhaṁ",
  "tika-vin13t2:82_8": "ghāyitvā ‘‘ayaṁ so bhavissatī’’ti parisaṅkati. Ayaṁ mutaparisaṅkā nāma. Antimena",
  "tika-vin13t2:82_9": "cāti tato paraṁ vajjābhāvena ante bhavattā antimeneva. Vatthunāti bhikkhuno anurūpesu",
  "tika-vin13t2:82_10": "ekūnavīsatiyā pārājikesu dhammesu aññatarena pārājikena dhammena. Ca-kāro panettha",
  "tika-vin13t2:82_11": "avadhāraṇe, tena saṅghādisesādiṁ nivatteti. Atha vā ca-kāro aṭṭhānappayutto.",
  "tika-vin13t2:83_0": "Codento vā codāpentovācāti yojetabbo. Cāvetunti brahmacariyā cāvanatthāya. Etena",
  "tika-vin13t2:83_1": "ekaṁ cāvanādhippāyaṁ gahetvā avasese akkosādhippāyavuṭṭhāpanādhippāyādike sattādhippāye",
  "tika-vin13t2:83_2": "paṭikkhipati. Suṇamānanti idaṁ ‘‘codento’’tiādīnaṁ kammapadaṁ, iminā parammukhā codanaṁ",
  "tika-vin13t2:83_3": "paṭikkhipati. Parammukhā pana sattahi āpattikkhandhehi vadantassa dukkaṭaṁ. Codentoti",
  "tika-vin13t2:83_4": "‘‘vatthusandassanā āpattisandassanā saṁvāsappaṭikkhepo sāmīcippaṭikkhepo’’ti (pārā.",
  "tika-vin13t2:83_5": "aṭṭha. 2.385-386) saṅkhepato vuttānaṁ catunnaṁ codanānaṁ vasena sayaṁ codento vā.",
  "tika-vin13t2:83_6": "Codāpento vāti parena yena kenaci codāpento vā. Tasmā yo bhikkhussa samīpe ṭhatvā",
  "tika-vin13t2:83_7": "‘‘tvaṁ methunaṁ dhammaṁ sevi, assamaṇosī’’tiādinā vatthusandassanavasena vā ‘‘tvaṁ",
  "tika-vin13t2:83_8": "methunadhammāpattiṁ āpannosī’’tiādinā āpattisandassanavasena vā ‘‘assamaṇosi, natthi",
  "tika-vin13t2:83_9": "tayā saddhiṁ uposatho vā pavāraṇā vā saṅghakammaṁ vā, assamaṇosī’’tiādinā saṁvāsappaṭikkhepavasena",
  "tika-vin13t2:83_10": "vā abhivādanādisaṁvāse paṭikkhitte assamaṇoti kasmāti puṭṭhassa ‘‘assamaṇosī’’tiādivacanehi",
  "tika-vin13t2:83_11": "sāmīcippaṭikkhepavasena vā antamaso hatthamuddāya eva vāpi etamatthaṁ dīpayato ‘‘karotu",
  "tika-vin13t2:83_12": "me āyasmā okāsaṁ, ahaṁ taṁ vattukāmo’’ti evaṁ okāse akārite vācāya saṅghādiseso ceva",
  "tika-vin13t2:83_13": "dukkaṭañca, okāsaṁ kāretvā codentassa pana saṅghādisesova daṭṭhabbo.",
  "tika-vin13t2:84": "Aṭṭhamo.",
  "tika-vin13t2:85_0": "27.Aññassāti khattiyādijātikassa parassa. Kiriyanti methunavītikkamasaṅkhātaṁ kiriyaṁ.",
  "tika-vin13t2:85_1": "Tenāti aññassa vītikkamasaṅkhātassa methunavītikkamasandassanena karaṇabhūtena. Lesenāti",
  "tika-vin13t2:85_2": "yassa jātiādayo tato aññampi vatthuṁ lissati uddiṭṭhe vitthāraṁ silissati vohāramattenevāti",
  "tika-vin13t2:85_3": "jātiādayova ‘‘lesā’’ti vuccanti, tena jātilesanāmalesādinā lesena. Aññanti yo vītikkamanto",
  "tika-vin13t2:85_4": "diṭṭho, tato aparampi bhikkhuṁ cāvetuṁ antimena vatthunā codayanti sambandho. Kathaṁ?",
  "tika-vin13t2:85_5": "Koci khattiyajātiyo vītikkamanto diṭṭho, tato aññaṁ attano veriṁ khattiyajātikaṁ",
  "tika-vin13t2:85_6": "bhikkhuṁ passitvā taṁ khattiyaṁ jātilesaṁ gahetvā ‘‘khattiyo mayā diṭṭho vītikkamanto,",
  "tika-vin13t2:85_7": "tvaṁ khattiyo pārājikaṁ dhammaṁ āpannosī’’ti codeti codāpeti vā. Evaṁ nāmalesādayopi",
  "tika-vin13t2:85_8": "veditabbā. Sesā vinicchayakathā aṭṭhame vuttasadisāyeva.",
  "tika-vin13t2:86": "Navamo.",
  "tika-vin13t2:87_0": "28. Ettāvatā ‘‘garukā navā’’ti uddiṭṭhe vitthārato dassetvā idāni tesu āpannesu paṭipajjitabbākāraṁ",
  "tika-vin13t2:87_1": "dassetuṁ ‘‘chādeti jānamāpanna’’ntiādi vuttaṁ. Tattha yo bhikkhu attanā āpannaṁ saṅghādisesāpattiṁ",
  "tika-vin13t2:87_2": "āpattivasena vā vatthuvasena vā jānaṁ jānanto yāvatā yattakāni ahāni chādeti paṭicchādeti,",
  "tika-vin13t2:87_3": "tāvatā tattakāni ahāni tassa parivāso hotīti evaṁ padasandhivasena attho veditabbo.",
  "tika-vin13t2:87_4": "Tattha paṭicchannaparivāso suddhantaparivāso samodhānaparivāsoti tividho parivāso.",
  "tika-vin13t2:87_5": "Tesaṁ pana atisaṅkhepanayena mukhamattepi dassite vitthāravinicchayapavesopāyasambhavo",
  "tika-vin13t2:87_6": "siyāti mukhamattaṁ dassayissāma.",
  "tika-vin13t2:88_0": "Tattha paṭicchannaparivāso nāma yathāpaṭicchannāya āpattiyā dātabbo, tasmā paṭicchannadivase",
  "tika-vin13t2:88_1": "ca āpattiyo ca sallakkhetvā sace ekāhappaṭicchannā hoti, ‘‘ahaṁ, bhante, sambahulā",
  "tika-vin13t2:88_2": "āpattiyo āpajjiṁ ekāhappaṭicchannāyo’’tiādinā khandhake (cūḷava. 98-99) āgatanayena",
  "tika-vin13t2:88_3": "yācāpetvā ‘‘suṇātu me bhante saṅgho, ayaṁ itthannāmo bhikkhu sambahulā āpattiyo āpajji",
  "tika-vin13t2:88_4": "ekāhappaṭicchannāyo’’tiādinā khandhake āgatanayeneva kammavācaṁ vatvā parivāso dātabbo.",
  "tika-vin13t2:88_5": "Ekaṁ āpajjitvā ‘‘sambahulā’’ti vinayakammaṁ karontassāpi vuṭṭhātīti ‘‘sambahulā’’ti",
  "tika-vin13t2:88_6": "vuttaṁ. Nānāvatthukāsupi eseva nayo. Atha dvīhādippaṭicchannā honti, pakkhaatirekapakkhamāsaatirekamāsasaṁvaccharaatirekasaṁvaccharappaṭicchannā",
  "tika-vin13t2:88_7": "vā, ‘‘dvīhappaṭicchannāyo vā’’tiādinā vatvā yo yo āpanno hoti, tassa tassa nāmañca",
  "tika-vin13t2:88_8": "gahetvā yojanā kātabbā.",
  "tika-vin13t2:89_0": "Kammavācāpariyosāne ca sace appabhikkhuko āvāso hoti, sakkā ratticchedaṁ anāpajjantena",
  "tika-vin13t2:89_1": "vasituṁ, tattheva ‘‘parivāsaṁ samādiyāmi, vattaṁ samādiyāmī’ti vattaṁ samādāya tattheva",
  "tika-vin13t2:89_2": "saṅghassa ‘‘ahaṁ, bhante, sambahulā saṅghādisesā āpattiyo āpajjiṁ ekāhappaṭicchannāyo’’tiādinā",
  "tika-vin13t2:89_3": "ārocetvā puna āgatāgatānaṁ bhikkhūnaṁ ārocentena pakatattena bhikkhunā saddhiṁ ekacchanne",
  "tika-vin13t2:89_4": "sahavāso, tena ca vināvāso, āgantukādīnaṁ upacāragatānaṁ anārocanāti etesu ekenāpi",
  "tika-vin13t2:89_5": "ratticchedañca vattabhedañca akatvā parivatthabbaṁ.",
  "tika-vin13t2:90_0": "Sace na sakkā hoti parivāsaṁ sodhetuṁ, nikkhittavattena vasitukāmo hoti, tattheva",
  "tika-vin13t2:90_1": "saṅghamajjhe vā ekassa puggalassa vā santike ‘‘parivāsaṁ nikkhipāmi, vattaṁ nikkhipāmī’’ti",
  "tika-vin13t2:90_2": "parivāso nikkhipitabbo. Nikkhittakālato paṭṭhāya pakatattaṭṭhāne tiṭṭhati. Athānena",
  "tika-vin13t2:90_3": "paccūsasamaye ekena bhikkhunā saddhiṁ parikkhittassa vihārassa parikkhepato, aparikkhittassa",
  "tika-vin13t2:90_4": "parikkhepārahaṭṭhānato dve leḍḍupāte atikkamitvā mahāmaggato okkamma paṭicchannaṭṭhāne",
  "tika-vin13t2:90_5": "nisīditvā antoaruṇeyeva vattaṁ samādiyitvā ārocetabbaṁ. Sace bahi ṭhitānampi saddaṁ",
  "tika-vin13t2:90_6": "suṇāti, passati vā, dūraṁ gantvāpi ārocetabbaṁ, anārocente ratticchedo ceva vattabhedadukkaṭañca.",
  "tika-vin13t2:90_7": "Sace ajānantasseva upacārasīmaṁ pavisitvā gacchanti, ratticchedova hoti, na vattabhedo.",
  "tika-vin13t2:90_8": "Aruṇe uṭṭhite tassa santike vattaṁ nikkhipitvā vihāraṁ gantabbaṁ. Evaṁ yāva rattiyo",
  "tika-vin13t2:90_9": "pūrenti, tāva parivatthabbaṁ. Ayaṁ tāva paṭicchannaparivāso.",
  "tika-vin13t2:91_0": "Suddhanto duvidho cūḷasuddhanto mahāsuddhantoti. Tattha yo ‘‘upasampadato paṭṭhāya",
  "tika-vin13t2:91_1": "yattakaṁ nāma kālaṁ ahaṁ suddho’’ti jānāti, tattakaṁ apanetvā tato avasese rattiparicchede",
  "tika-vin13t2:91_2": "ekato katvā dātabbaparivāso cūḷasuddhanto. Yo pana sabbaso rattipariyantaṁ na jānāti",
  "tika-vin13t2:91_3": "nassarati, tattha ca vematiko, tassa dātabbo mahāsuddhanto. Āpattipariyantaṁ jānātu",
  "tika-vin13t2:91_4": "vā, mā vā, akāraṇametaṁ.",
  "tika-vin13t2:92_0": "Samodhānaparivāso nāma tividho odhānasamodhāno agghasamodhāno missakasamodhānoti.",
  "tika-vin13t2:92_1": "Tattha yo niṭṭhitaparivāsopi vā niṭṭhitamānattopi vā anikkhittavatto aññaṁ āpattiṁ",
  "tika-vin13t2:92_2": "āpajjitvā purimāpattiyā samā vā ūnatarā vā rattiyo paṭicchādeti, tassa mūlāya paṭikassanena",
  "tika-vin13t2:92_3": "te parivutthadivase ca mānattaciṇṇadivase ca odhunitvā makkhetvā purimāya āpattiyā",
  "tika-vin13t2:92_4": "mūladivasaparicchede pacchā āpannaṁ āpattiṁ samodahitvā puna ādito paṭṭhāya dātabbaparivāso",
  "tika-vin13t2:92_5": "odhānasamodhāno nāma. Sace kassaci ekāpatti ekāhappaṭicchannā, dvīhappaṭicchannā,",
  "tika-vin13t2:92_6": "evaṁ yāva dasāhappaṭicchannā, tāsaṁ agghena samodhāya tāsaṁ dasāhappaṭicchannavasena",
  "tika-vin13t2:92_7": "avasesānaṁ ekāhappaṭicchannādīnampi dātabbaparivāso agghasamodhāno nāma. Yo pana",
  "tika-vin13t2:92_8": "nānāvatthukā āpattiyo ekato katvā dātabbaparivāso missakasamodhāno nāma. Dānavidhi",
  "tika-vin13t2:92_9": "pana sabbattha khandhake (cūḷava. 134 ādayo) āgatanayeneva veditabbo.",
  "tika-vin13t2:93_0": "Evaṁ parivutthaparivāso bhikkhu mānattaṁ bhikkhūnaṁ mānanabhāvaṁ cha rattiyo akhaṇḍaṁ",
  "tika-vin13t2:93_1": "katvā careyya kareyya, sampādeyyāti vuttaṁ hoti. Tattha saṅghena gaṇena puggalena",
  "tika-vin13t2:93_2": "kataṁ tena bhikkhunā saṅghamajjhe vattaṁ samādāpetvā ‘‘ahaṁ, bhante, sambahulā āpattiyo",
  "tika-vin13t2:93_3": "āpajji’’ntiādinā khandhake vuttanayena yācāpetvā tattheva vuttanayena mānattadānādayopi",
  "tika-vin13t2:93_4": "veditabbā. Imināpi vattaṁ nikkhipitukāmena ce vattaṁ nikkhipitvā catūhi pañcahi saddhiṁ",
  "tika-vin13t2:93_5": "parivāse vuttappakāraṁ padesaṁ gantvā purimanayeneva heṭṭhā vuttaṁ sahavāsādiṁ antamaso",
  "tika-vin13t2:93_6": "catūhi ūnattā ūne gaṇe caraṇadosañca vajjetvā paṭipajjitabbaṁ. Appaṭicchannāpattikassa",
  "tika-vin13t2:93_7": "pana parivāsaṁ adatvā mānattameva dātabbaṁ. Evaṁ ciṇṇaṁ kataṁ pariniṭṭhāpitaṁ mānattaṁ",
  "tika-vin13t2:93_8": "yena , taṁ bhikkhuṁ. Vīsati saṅgho gaṇo assāti vīsatīgaṇo dīghaṁ katvā, so saṅgho",
  "tika-vin13t2:93_9": "abbheyya sampaṭiccheyya, abbhānakammavasena osāreyyāti vuttaṁ hoti, avheyyāti vā",
  "tika-vin13t2:93_10": "attho. Etthāpi samādānaārocanayācanāni, kammavācā ca khandhake vuttanayena veditabbā.",
  "tika-vin13t2:94_0": "29. Evaṁ tesu paṭipajjitabbākāraṁ dassetvā idāni chādanassa aṅgāni dassetuṁ ‘‘āpattī’’tiādimāha.",
  "tika-vin13t2:94_1": "Tattha na ukkhitto anukkhitto, natthi antarāyo assāti anantarāyo. Sakatthe ttapaccayavasena",
  "tika-vin13t2:94_2": "vā, pahuno bhāvo pahuttaṁ, taṁ assatthīti saddhādivasena vā pahutto. Anukkhitto ca",
  "tika-vin13t2:94_3": "anantarāyo ca pahutto cāti dvando, tesaṁ bhāvo anukkhittādiguṇo anukkhitta…pe… pahuttatā.",
  "tika-vin13t2:94_4": "Āpatti ca anukkhitta…pe… pahuttatā ca āpatti…pe… pahuttatāyo. Ma-kāro padasandhijo.",
  "tika-vin13t2:94_5": "Tathā tena pakārena āpattiādīsu catūsu āpattādipakārena saññī tathasaññī rassavasena.",
  "tika-vin13t2:94_6": "Tassa bhāvo tathasaññitā, yathāvuttaāpattādisaññitāti vuttaṁ hoti. Ca-kāro vuttasamuccayattho.",
  "tika-vin13t2:94_7": "Kamanaṁ patthanaṁ kāmo, chādetuṁ kāmo chādetukāmo. Iti yathāvuttā nava, atha chādanā",
  "tika-vin13t2:94_8": "cāti evaṁ dasa ca tāni aṅgāni cāti, tehi. Aruṇuggamamhi aruṇasaṅkhātassa paṭhamabālasūriyaraṁsino",
  "tika-vin13t2:94_9": "uggamane sati channā hoti, āpattīti seso.",
  "tika-vin13t2:95_0": "Tatthāyamadhippāyo – yo bhikkhu rājacoraaggiudakamanussaamanussavāḷasarīsapajīvitabrahmacariyantarāyānaṁ",
  "tika-vin13t2:95_1": "dasannamekassāpi natthitāya anantarāyiko samāno anantarāyikasaññī hutvā bhikkhuno",
  "tika-vin13t2:95_2": "santikaṁ gantuñceva ārocetuñca sakkuṇeyyatāya pahu samāno pahusaññī hutvā tividhaukkhepanīyakammākaraṇena",
  "tika-vin13t2:95_3": "anukkhitto samāno anukkhittasaññī hutvā garukāpattīti saññī garukaṁyeva āpattiṁ chādetukāmo",
  "tika-vin13t2:95_4": "hutvā chādeti, tassāyaṁ āpatti ca channā hotīti. Sace panettha anāpattisaññī vā hoti",
  "tika-vin13t2:95_5": "aññāpattikkhandhasaññī vā vematiko vā, acchannā honti. Ārocentena pana ‘‘mama ekāpattiṁ",
  "tika-vin13t2:95_6": "āpannabhāvaṁ jānāhī’’tiādinā nayena ārocetabbaṁ. Sace pana vatthusabhāgāpattikassa",
  "tika-vin13t2:95_7": "āroceti, tāva tappaccayā dukkaṭaṁ āpajjati.",
  "tika-vin13t2:96": "Saṅghādisesaniddesavaṇṇanā niṭṭhitā.",
  "tika-vin13t2:97": "3. Cīvaraniddesavaṇṇanā",
  "tika-vin13t2:98_0": "30. ‘‘Khomañca koseyyañcā’’tiādinā napuṁsakaviggahena dvande kate khoma…pe… bhaṅgāni.",
  "tika-vin13t2:98_1": "Tattha khomanti gacchajāti. Upacārato pana khomena khomasuttena vāyitanti taddhitena",
  "tika-vin13t2:98_2": "upacārena vā khomaṁ khomapaṭacīvaraṁ, tathā avasesāni. Sāṇaṁ sāṇavākasuttehi vāyitaṁ",
  "tika-vin13t2:98_3": "cīvaraṁ. Bhaṅgaṁ khomasuttādīni sabbāni ekaccāni vā vomissetvā vāyitacīvaraṁ. Vākamayameva",
  "tika-vin13t2:98_4": "vāti keci. Kambalanti manussalomaṁ vāḷalomañca ṭhapetvā sesalomehi vāyitaṁ. Etānīti",
  "tika-vin13t2:98_5": "khomādīni yathāvuttāni. Saha anulomehīti sānulomāni. Jātito kappiyāni cha cīvarāni bhavanti.",
  "tika-vin13t2:99_0": "31. Idāni ‘‘dukūla’’ntiādinā tesaṁ anulomāni dasseti. Tattha dukūlanti dukūlasaṅkhātena",
  "tika-vin13t2:99_1": "kenaci vākavisesena vāyitaṁ cīvaraṁ. Cevāti samuccaye, so upari ākaḍḍhitabbo. Paṭṭuṇṇanti",
  "tika-vin13t2:99_2": "paṭṭuṇṇesu jātaṁ paṭṭuṇṇaṁ. Desavācino bahuvacanantāti bahuvacanena viggaho. Tathā",
  "tika-vin13t2:99_3": "somārā ca cīnā ca, tesu jātaṁ somāracīnajaṁ. Imāni tīṇi pāṇakehi katasuttamayāni.",
  "tika-vin13t2:99_4": "Ehibhikkhūnaṁ puññiddhiyā jātaṁ iddhijaṁ, taṁ pana khomādīnaṁ aññataraṁ. Devadinnanti",
  "tika-vin13t2:99_5": "devehi dinnaṁ kapparukkhe nibbattaṁ cīvaraṁ. Tadetaṁ dukūlādi tassa tassa yathāvuttassa",
  "tika-vin13t2:99_6": "khomādino anulomikaṁ hoti. Tattha lomāni anugataṁ anulomaṁ, yathā sesalomāni anugataṁ",
  "tika-vin13t2:99_7": "lomaṁ tadanukūlattā ‘‘anuloma’’nti vuccati, tathā taṁjātiyakaṁ yesaṁ kesañci anukūlaṁ",
  "tika-vin13t2:99_8": "sabbampi ruḷhīvasena ‘‘anuloma’’nti vuccati. Tameva anulomikaṁ, anukūlanti attho.",
  "tika-vin13t2:99_9": "Kathaṁ? Dukūlaṁ sāṇassa anulomaṁ, paṭṭuṇṇādīni tīṇi koseyyassa anulomāni, iddhijaṁ",
  "tika-vin13t2:99_10": "devadinnañca khomādīnamanulomanti.",
  "tika-vin13t2:100_0": "32-3. Evaṁ sānulomāni cīvarāni dassetvā idāni adhiṭṭhānādikaṁ dassetuṁ ‘‘ticīvara’’ntiādimāha.",
  "tika-vin13t2:100_1": "Tattha avuttepi avassaṁ vattabbatāya sabbattha ca-saddo ajjhāharitabbo, ticīvarañca…pe…",
  "tika-vin13t2:100_2": "kaṇḍucchādiñca adhiṭṭheyya na vikappeyyāti sambandho. Tattha tiṇṇaṁ cīvarānaṁ samāhāro",
  "tika-vin13t2:100_3": "ticīvaraṁ. Parikkhārañca taṁ coḷañcāti parikkhāracoḷaṁ. Vassassa yoggā vassikā, sāva",
  "tika-vin13t2:100_4": "sāṭikā vassikasāṭikā. Puñchati anenāti puñchanaṁ, mukhassa puñchanaṁ mukhapuñchanaṁ.",
  "tika-vin13t2:100_5": "Nisīdanti etthāti nisīdanaṁ, mukhapuñchanañca nisīdanañca mukhapuñchananisīdanaṁ.",
  "tika-vin13t2:100_6": "Sayanasukhādiṁ paṭicca attharīyatīti paccattharaṇaṁ, tadeva paccattharaṇakaṁ. Kaṇḍuṁ",
  "tika-vin13t2:100_7": "chādetīti kaṇḍucchādi. Adhiṭṭhaheti ‘‘imaṁ saṅghāṭiṁ adhiṭṭhāmī’’tiādinā navannaṁ",
  "tika-vin13t2:100_8": "nāmaṁ gahetvā adhiṭṭheyya. Na vikappeyyāti tassa tassa nāmaṁ gahetvā na vikappeyya,",
  "tika-vin13t2:100_9": "tassa tassa pana nāmaṁ aggahetvā ‘‘imaṁ cīvaraṁ tuyhaṁ vikappemī’’ti vikappeyyāti",
  "tika-vin13t2:100_10": "adhippāyo. Etthāti imesu navasu cīvaresu. Ticīvaranti ticīvaranāmena adhiṭṭhitaṁ.",
  "tika-vin13t2:100_11": "Tathā hi adhiṭṭhānato pubbe visuṁ ticīvaraṁ nāma natthi saṅghāṭiādippahonakassa paccattharaṇādivasenāpi",
  "tika-vin13t2:100_12": "adhiṭṭhātuṁ anuññātattā. Taṁ vinā ekāhaṁ ekadivasampi. Na vaseyyāti aladdhasammutiko",
  "tika-vin13t2:100_13": "bhikkhu avippavāsasīmato aññattha vāsaṁ na kareyyāti attho. Evaṁ sati ticīvarañca",
  "tika-vin13t2:100_14": "nissajjitabbaṁ hoti, pācittiyañca āpattiṁ āpajjatīti dīpeti. Nisīdanaṁ vinā cātumāsaṁ",
  "tika-vin13t2:100_15": "na vaseyyāti sambandho. Catunnaṁ māsānaṁ samāhāro catumāsaṁ, tameva cātumāsaṁ. Taṁ",
  "tika-vin13t2:100_16": "accantasaṁyogavasena.",
  "tika-vin13t2:101_0": "34. Idāni ‘‘ima’’ntiādinā ‘‘adhiṭṭheyyā’’ti vuttamadhiṭṭhānaṁ dasseti. Saṅghāṭiṁ",
  "tika-vin13t2:101_1": "‘‘imaṁ saṅghāṭiṁ adhiṭṭhāmī’’ti adhiṭṭhaheti sambandho. Tattha adhiṭṭhaheti hatthapāse",
  "tika-vin13t2:101_2": "ṭhitaṁ evaṁ adhiṭṭheyya. Ahatthapāsanti hatthassa pāso samīpo hatthapāso, aḍḍhateyyahatthabbhantaro.",
  "tika-vin13t2:101_3": "Dvādasahatthabbhantarotipi vadanti. Natthi hatthapāso etissāti ahatthapāsā, taṁ etanti",
  "tika-vin13t2:101_4": "adhiṭṭhaheti sambandho. Kiṁ vuttaṁ hoti? Antogabbhe vā uparipāsāde vā tadaheva gantvā",
  "tika-vin13t2:101_5": "nivattanayogge padese vā ṭhitaṁ cīvaraṁ sallakkhetvā ‘‘etaṁ saṅghāṭiṁ adhiṭṭhāmī’’ti",
  "tika-vin13t2:101_6": "adhiṭṭheyyāti vuttaṁ hoti. Tato dūre ṭhitampi adhiṭṭhātabbantipi vadanti. Sesesupīti",
  "tika-vin13t2:101_7": "uttarāsaṅgādikaṇḍuppaṭicchādipariyantesupi avasesacīvaresu. Ayaṁ nayoti ayameva nayo.",
  "tika-vin13t2:101_8": "Yathā saṅghāṭiyā, evaṁ ‘‘imaṁ uttarāsaṅgaṁ adhiṭṭhāmī’’tiādi vuttanayovāti vuttaṁ",
  "tika-vin13t2:101_9": "hoti. Adhiṭṭhahantena pana hatthena gahetvā kāyavikāraṁ karontena ‘‘imaṁ saṅghāṭiṁ",
  "tika-vin13t2:101_10": "adhiṭṭhāmī’’ti cittena ābhogaṁ katvā kāyena vā adhiṭṭhātabbaṁ, vacībhedamattaṁ katvā",
  "tika-vin13t2:101_11": "vācāya vā. Parikkhāracoḷaṁ nāma pāṭekkaṁ nidhānamukhanti ticīvaraṁ parikkhāracoḷampi",
  "tika-vin13t2:101_12": "adhiṭṭhātuṁ vaṭṭatīti.",
  "tika-vin13t2:102_0": "35. Idāni evaṁ adhiṭṭhahato aññaṁ laddhā adhiṭṭhātukāmena paccuddharitvā adhiṭṭhātabbanti",
  "tika-vin13t2:102_1": "dassetuṁ ‘‘adhiṭṭhahanto’’tiādimāha. Tattha saṅghāṭi pabhuti ādi yassa taṁ saṅghāṭippabhuti.",
  "tika-vin13t2:102_2": "Etaṁ ‘‘adhiṭṭhahanto’’ti etthāpi ‘‘adhiṭṭheyyā’’ti etthāpi kammapadaṁ, ‘‘pubbacīvara’’nti",
  "tika-vin13t2:102_3": "ettha pana visesanaṁ hutvā tiṭṭhati. Paccuddharitvāti pariccajitvā. Parikkhāracoḷanāmena",
  "tika-vin13t2:102_4": "adhiṭṭhahitvā ṭhapitavatthehi saṅghāṭiādīni karoti, niṭṭhite rajane ca kappe ca imaṁ",
  "tika-vin13t2:102_5": "parikkhāracoḷaṁ paccuddharitvā puna adhiṭṭhātabbāni. Pattādhiṭṭhahaneti pattassa",
  "tika-vin13t2:102_6": "adhiṭṭhāne. Tathāti ca yathā cīvare, tathā pattepi adhiṭṭhānādikaṁ sabbanti attho.",
  "tika-vin13t2:102_7": "Ettha pana ‘‘imaṁ pattaṁ, etaṁ patta’’nti vā viseso.",
  "tika-vin13t2:103_0": "36. Idāni paccuddhāravidhiṁ dassetuṁ ‘‘eta’’ntiādimāha. Tattha imaṁ va iti vā-saddo",
  "tika-vin13t2:103_1": "rassaṁ katvā niddiṭṭho, so iti-saddato paraṁ yojetabbo, tasmā ‘‘etaṁ saṅghāṭiṁ paccuddharāmī’’ti",
  "tika-vin13t2:103_2": "vā ‘‘imaṁ saṅghāṭiṁ paccuddharāmī’’ti vā saṁseti sambandho veditabbo. Saṁseti vadeyya.",
  "tika-vin13t2:103_3": "Evanti yathā nāmena saṅghāṭi paccuddharitabbā, tathā uttarāsaṅgādīnīti attho. Vidūti",
  "tika-vin13t2:103_4": "paccuddharetimassa kattupadaṁ, paññavāti attho. Sabbatthāpi dūrāsannatādī vuttanayena veditabbā.",
  "tika-vin13t2:104_0": "37-8. Idāni saṅghāṭiādīnaṁ channaṁ pamāṇaparicchedaṁ dasseti ‘‘saṅghāṭī’’tiādinā.",
  "tika-vin13t2:104_1": "Pacchimo anto pacchimanto, tena, pacchimakoṭiyāti attho. Dīghasoti dīghato. Muṭṭhiyā",
  "tika-vin13t2:104_2": "sahitaṁ pañcakaṁ yassā sā muṭṭhipañcakā, liṅgavipallāsavasena pana muṭṭhipañcako.",
  "tika-vin13t2:104_3": "Muṭṭhi-saddenettha upacāravasena katamuṭṭhiko hatthova vutto. Sugatassa cīvarato",
  "tika-vin13t2:104_4": "ūnāti samāso. Apīti vuttasamuccaye, tena yathāvuttapacchimappamāṇā ca ayañca uttamappamāṇāti",
  "tika-vin13t2:104_5": "attho. ‘‘Pacchimantenā’’ti idaṁ muṭṭhittikañca tiriyanti etthāpi anuvattetvā attho",
  "tika-vin13t2:104_6": "veditabbo. Ca-saddo ‘‘uttamantena sugatacīvarūnāpi vaṭṭatī’’ti idaṁ samuccinoti.",
  "tika-vin13t2:104_7": "Tattha idāni majjhimassa purisassa tisso vidatthiyo ekā sugatavidatthi, tāya vidatthiyā",
  "tika-vin13t2:104_8": "nava vidatthiyo dīghato sugatacīvarappamāṇaṁ, tiriyaṁ cha vidatthiyo, taṁ pana vaḍḍhakihatthena",
  "tika-vin13t2:104_9": "dīghato terasa hatthā ekā ca vidatthi, tiriyato nava hatthā honti. Taṁvasena ubhayattha ūnatā viññātabbā.",
  "tika-vin13t2:105_0": "Uttarāsaṅgopi tattakovāti dassetuṁ ‘‘tathā ekaṁsikassapī’’ti āha. Eko aṁso ekaṁso,",
  "tika-vin13t2:105_1": "tattha kātabbanti taddhite ekaṁsikaṁ. ‘‘Antaravāsako’’ccādinā nivāsanaṁ dasseti.",
  "tika-vin13t2:105_2": "Tattha antaraṁ majjhapadeso, antare majjhe kaṭippadese vāso vatthaṁ antaravāso, soyeva",
  "tika-vin13t2:105_3": "antaravāsako. Cāpīti samudāyo, eko vā samuccayo. Aḍḍhena tatiyo bhāgo aḍḍhateyyo.",
  "tika-vin13t2:105_4": "Ettha dvinnaṁ hatthakoṭṭhāsānaṁ sampuṇṇānaṁ tatiyakoṭṭhāsasaṁsijjhane karaṇabhūtā",
  "tika-vin13t2:105_5": "aḍḍha-saddaniddiṭṭhā yā vidatthi , sāva tatiyoti niddiṭṭhoti upaḍḍhahatthasaṅkhāto",
  "tika-vin13t2:105_6": "tatiyo bhāgo aḍḍhateyyo. So ca nānantarena dvihatthatatiyatā labbhatīti dve hatthā,",
  "tika-vin13t2:105_7": "ekā ca vidatthi aḍḍhateyyo. Taṁsanniyogena panettha antaravāsakova aḍḍhateyyoti veditabbo.",
  "tika-vin13t2:105_8": "Dve hatthā yassāti bāhiratthasamāso. Pārupanenāpi sakkā nābhiṁ paṭicchādetunti ‘‘dvihattho’’ti",
  "tika-vin13t2:105_9": "vuttaṁ. Vā-saddo aḍḍhateyyaṁ vikappeti. Tiriyassa antoti chaṭṭhītappuriso, tiriyameva",
  "tika-vin13t2:105_10": "antoti vā kammadhārayo ‘‘gāmanto’’tiādīsu viya.",
  "tika-vin13t2:106_0": "39.‘‘Nisīdanassā’’tiādinā nisīdanacīvaraṁ dasseti. Ettha nisīdanaṁ nāma same bhūmibhāge",
  "tika-vin13t2:106_1": "eḷakalomāni uparūpari santharitvā kañjikādīhi siñcitvā kato dvīsu ṭhānesu phālitattā",
  "tika-vin13t2:106_2": "tīhi dasāhi yutto parikkhāraviseso. Vidatthī dveti dve vidatthī. Visālato puthulato.",
  "tika-vin13t2:107_0": "40.‘‘Kaṇḍuppaṭicchādī’’tiādinā kaṇḍuppaṭicchādiṁ dasseti. Tattha kaṇḍūti hi na atthato",
  "tika-vin13t2:107_1": "nānaṁ, taggahaṇena panettha piḷakassāvathullakacchābādhaṁ gayhati. Kaṇḍuṁ yathāvuttaṁ",
  "tika-vin13t2:107_2": "piḷakādiṁ paṭicchādetīti kaṇḍuppaṭicchādi. Paṭicchadanaṁ vā paṭicchādo, yathāvuttakaṇḍuyā",
  "tika-vin13t2:107_3": "paṭicchādo kaṇḍuppaṭicchādo, so assa atthīti kaṇḍuppaṭicchādī, tassa. Tiriyanti tiriyato.",
  "tika-vin13t2:108": "41.‘‘Vassikā’’tiādinā vassikasāṭikaṁ dasseti, taṁ suviññeyyaṁ.",
  "tika-vin13t2:109_0": "42. Evaṁ pamāṇavantānaṁ pamāṇaṁ dassetvā vuttappamāṇātikkame dosaṁ, kesañci pamāṇābhāvagaṇanābhāvañca",
  "tika-vin13t2:109_1": "dassetuṁ ‘‘etthā’’tiādimāha. Tattha etthāti vuttappamāṇavantesu cīvaresu. Taduttari",
  "tika-vin13t2:109_2": "tato vuttappamāṇato uttari nipātena uttari-saddena tappuriso. Karontassa sampādentassa.",
  "tika-vin13t2:109_3": "Chedanapācittīti chedanena sahitā pācitti, atirekaṁ chinditvā pācittiyaṁ desetabbanti",
  "tika-vin13t2:109_4": "vuttaṁ hoti. Vuttappamāṇato pana atirekañca ūnakañca ‘‘parikkhāracoḷa’’nti adhiṭṭhātabbaṁ.",
  "tika-vin13t2:109_5": "Yena mukhaṁ puñchanti, taṁ mukhasambandhīti mukhassa coḷanti samāse dvando. Ākaṅkhitaṁ",
  "tika-vin13t2:109_6": "icchitaṁ pamāṇanti kammadhārayo. Tametesamatthīti ākaṅkhitappamāṇikā. Ettha ca ticīvarādīsu",
  "tika-vin13t2:109_7": "avuttepi gaṇanavibhāge paccattharaṇamukhapuñchanaparikkhāracoḷe ṭhapetvā ādito paṭṭhāya",
  "tika-vin13t2:109_8": "chakkamekekameva vaṭṭati. Mukhapuñchanacoḷāni paccattharaṇāni ca bahūnipīti viññātabbaṁ.",
  "tika-vin13t2:110_0": "43.Gaṇanāti ettha napuṁsakassa itthivacanena yogābhāvā ‘‘na dīpitā’’ti liṅgaṁ vipariṇāmetvā",
  "tika-vin13t2:110_1": "sambandhitabbaṁ, aṭṭhakathāyaṁ na pakāsitāti attho. Tiṇṇaṁ panetesaṁ ukkaṭṭhaparicchedavaseneva",
  "tika-vin13t2:110_2": "vuttaṁ, vikappanūpagapacchimena pacchimappamāṇaṁ atthiyeva. Idāni yasmā tattha taṁ",
  "tika-vin13t2:110_3": "sabbaṁ na dīpitaṁ, tasmā vikappanūpagathavikādi sabbaṁ ekaṁ ‘‘parikkhāracoḷa’’nti,",
  "tika-vin13t2:110_4": "bahūni ekato katvā ‘‘parikkhāracoḷānī’’tipi vatvā adhiṭṭhātabbanti dassento ‘‘tathā’’tiādimāha.",
  "tika-vin13t2:110_5": "Iminā parikkhāracoḷaṁ nāma pāṭekkaṁ nidhānamukhanti dasseti. Thavikādiṁ thavikā ādi",
  "tika-vin13t2:110_6": "yassa parissāvanādinoti samāso. Vikappassa upagaṁ vikappiyaṁ, tañca upari vakkhati.",
  "tika-vin13t2:111_0": "44. Idāni tiṇṇaṁ cīvarānaṁ paṭibhāgaṁ dassetuṁ ‘‘ahatā’’tiādi āraddhaṁ. Tattha ahatena",
  "tika-vin13t2:111_1": "navena adhotena kappaṁ sadisaṁ ahatakappaṁ, ekavāradhotaṁ. Ahatañca ahatakappañca",
  "tika-vin13t2:111_2": "ahatāhatakappāni, vatthāni, tesaṁ. Dve guṇā paṭalāni yassa sāti duguṇā. ‘‘Guṇo paṭalarāsīsū’’ti",
  "tika-vin13t2:111_3": "hi abhidhānappadīpikā. Duguṇā dupaṭṭā, uttarasmiṁ dehabhāge āsañjīyatīti ukkarāsaṅgo.",
  "tika-vin13t2:111_4": "Ekaccaṁ ekapaṭṭaṁ assa atthīti ekaccī, ekapaṭṭoti attho. Nipāto vā ekaccīti. Tathāti",
  "tika-vin13t2:111_5": "samuccaye, antaravāsako cāti vuttaṁ hoti. Upamāyaṁ vā, yathā uttarāsaṅgo ekacciyo,",
  "tika-vin13t2:111_6": "evaṁ antaravāsakoti attho.",
  "tika-vin13t2:112_0": "45. ‘‘Utū’’ti anekautu gahitāti ututo dīghakālato uddhaṭā utuddhaṭā, tesaṁ pilotikānanti",
  "tika-vin13t2:112_1": "attho. Sesāti uttarāsaṅgaantaravāsakā. Paṁsu viya kucchitaṁ ulati pavattatīti paṁsukūlaṁ,",
  "tika-vin13t2:112_2": "rathikāsusānasaṅkārakūṭādīnaṁ yattha katthaci ṭhitaṁ coḷakhaṇḍaṁ, tasmiṁ. Yā yā rucīti",
  "tika-vin13t2:112_3": "abyayībhāve yathāruci, yāvadatthaṁ satapaṭṭampi vaṭṭatīti adhippāyo.",
  "tika-vin13t2:113_0": "46. Idāni tīsu chinditvā kātuṁ appahontesu kātabbavidhiṁ dassetuṁ ‘‘tīsū’’tiādimāha.",
  "tika-vin13t2:113_1": "Tattha ticīvarasamudāyato ekadesabhūtānaṁ dvinnamekassa ca saṅkhāguṇena niddhāriyamānattā",
  "tika-vin13t2:113_2": "tīsūti niddhāraṇe bhummaṁ. Ekavacanassa bahvatthena yogābhāvato dvicīvarasaṅkhātabahvatthavasena",
  "tika-vin13t2:113_3": "vacanaṁ vipariṇāmetvā yāni pahonti, tāni dve vāpi chinditabbāni, yaṁ pahoti, taṁ",
  "tika-vin13t2:113_4": "ekaṁ vā chinditabbanti yojetabbaṁ. Pahontīti pacchimacīvarappamāṇachinnakāni pahonti.",
  "tika-vin13t2:113_5": "Apīti sambhāvane, tīsu kā kathāti attho. Anvādhinti āgantukapattaṁ. Anu pacchā ādhīyatīti",
  "tika-vin13t2:113_6": "anvādhi, yaṁ cīvarassopari saṅghāṭiākārena āropetabbaṁ. Anādiṇṇanti anāropitaṁ anvādhikaṁ.",
  "tika-vin13t2:113_7": "Na dhāreyyāti iminā yadi dhāreyya, dukkaṭanti dīpeti.",
  "tika-vin13t2:114_0": "47-8. Idāni ‘‘ticīvaraṁ na vaseyya vinekāha’’nti vuttānaṁ tiṇṇaṁ avippavāsalakkhaṇaṁ",
  "tika-vin13t2:114_1": "dassetuṁ ‘‘gāme’’tiādinā udositasikkhāpade (pārā. 471 ādayo) vuttaparihāramāha. Tattha",
  "tika-vin13t2:114_2": "gāme vā…pe… vihāre vā ticīvaraṁ nikkhipitvāti sambandho. Tattha ‘‘paṭo daḍḍho’’tiādīsu",
  "tika-vin13t2:114_3": "viya avayavepi samudāyavohāravasena tīsu ekampi ‘‘ticīvara’’nti vuttaṁ. Bhikkhusammutiyaññatrāti",
  "tika-vin13t2:114_4": "saṅghena gilānassa bhikkhuno dīyamānaṁ cīvarena vippavāsasammutiṁ vinā. Vippavatthunti",
  "tika-vin13t2:114_5": "ekūpacāranānūpacāragāmādito bahi, atha vā nivesanādīnaṁ, tattha ca gabbhovarakānaṁ",
  "tika-vin13t2:114_6": "cīvarassa vā hatthapāsaṁ atikkamma cīvarena vippayutto hutvā vasituṁ. Ettha ca gāmādīnaṁ",
  "tika-vin13t2:114_7": "ekūpacāranānūpacāratā ekakulanānākulasantakassa gāmādino parikkhepassa, parikkhepokāsassa",
  "tika-vin13t2:114_8": "ca vasena satthaabbhokāsānaṁ sattabbhantaravasena ca veditabbā. Tattha eko abbhantaro",
  "tika-vin13t2:114_9": "aṭṭhavīsatihattho hoti. Ettha ca nivesanādīni gāmato bahi sanniviṭṭhānīti daṭṭhabbaṁ",
  "tika-vin13t2:114_10": "visuṁ gāmassa gahitattā, tathā udositādīhi aññaṁ nivesanaṁ.",
  "tika-vin13t2:115_0": "Tattha udosito nāma yānādīnaṁ bhaṇḍānaṁ sālā. Pāsādo dīghapāsādo. Hammiyaṁ muṇḍacchadanapāsādo.",
  "tika-vin13t2:115_1": "Nāvā ca aṭṭo ca māḷo ca ārāmo ca nāvā…pe… ārāmaṁ, tasmiṁ. Aṭṭo nāma paṭirājādīnaṁ",
  "tika-vin13t2:115_2": "paṭibāhanatthaṁ iṭṭhakāhi kato bahalabhittiko catupañcabhūmiko patissayaviseso. Māḷo",
  "tika-vin13t2:115_3": "ekakūṭasaṅgahito caturassapāsādo. Ārāmo pupphārāmo vā phalārāmo vā. Sattho ca khettañca",
  "tika-vin13t2:115_4": "khalañcāti dvando. Sattho nāma jaṅghasattho vā sakaṭasattho vā. Khalaṁ vuccati dhaññakaraṇaṁ.",
  "tika-vin13t2:115_5": "Dumo nāma dumamūlaṁ chāyāya phuṭṭhokāso upacāravasena. Abbhokāso pana agāmake araññeva adhippeto.",
  "tika-vin13t2:116_0": "49. Idāni ‘‘etaṁ…pe… saṅghāṭi’’ntiādinā navannameva paccuddhāro vutto, na pana tesaṁ",
  "tika-vin13t2:116_1": "kālaparicchedoti taṁ dassetuṁ ‘‘rogā’’tiādi āraddhaṁ. Tattha devadatto dattoti nāmekadesenāpi",
  "tika-vin13t2:116_2": "nāmavohārato vassikasāṭikāva ‘‘sāṭikā’’ti pakaraṇavasena gammamānatthattā vuttā.",
  "tika-vin13t2:116_3": "Kaṇḍuppaṭicchādikā ca rogavassānapariyantā. Rogā ca vassānā ca māsā rogavassānā,",
  "tika-vin13t2:116_4": "te tadatikkamena paccuddharitabbatāya pariyantā yāsanti viggaho.",
  "tika-vin13t2:117_0": "Kiṁ vuttaṁ hoti? Vassikasāṭikā vassānamāsātikkame kattikapuṇṇamāya eva paccuddharitabbā.",
  "tika-vin13t2:117_1": "Tathā kaṇḍuppaṭicchādikā ābādhesu vūpasantesūti vuttaṁ hoti. ‘‘Paccuddharitvā vikappetabbā’’ti",
  "tika-vin13t2:117_2": "hi aṭṭhakathāyaṁ (pārā. aṭṭha. 2.469) vuttaṁ. Ettha pana keci ācariyā ‘‘paccuddharitvāti",
  "tika-vin13t2:117_3": "vassikasāṭikabhāvato apanetvā’’ti vadiṁsu, taṁ na yujjati. Paccuddhāravinayakammavisayeyeva",
  "tika-vin13t2:117_4": "paccuddhāra-saddassa diṭṭhattā, ‘‘cātumāsaṁ adhiṭṭhātuṁ tato paraṁ vikappetu’’nti",
  "tika-vin13t2:117_5": "(mahāva. 358) pāḷivacanato ca. ‘‘Cātumāsaṁ adhiṭṭhātu’’nti ca catunnaṁ māsānaṁ adhiṭṭhānena",
  "tika-vin13t2:117_6": "saha accantasaṁyogo dassitoti na tena adhiṭṭhānabhedo viññāyati. Teneva kurundaṭṭhakathāyampi",
  "tika-vin13t2:117_7": "‘‘vassānaṁ cātumāsaṁ adhiṭṭhātuṁ, tato paraṁ vikappetu’’nti (mahāva. 358) vacanato",
  "tika-vin13t2:117_8": "kattikapuṇṇamāya eva paccuddharitvā hemante vikappetabbāti vuttaṁ. Tasmā ‘‘vassikasāṭikā",
  "tika-vin13t2:117_9": "vassānamāsātikkamenāpi kaṇḍuppaṭicchādi ābādhavūpasamenāpi adhiṭṭhānaṁ vijahatī’’ti",
  "tika-vin13t2:117_10": "(kaṅkā. aṭṭha. kathinasikkhāpadavaṇṇanā) vuttaṁ. Mātikāṭṭhakathāyampi paccuddhāravasenāpi",
  "tika-vin13t2:117_11": "adhiṭṭhānaṁ vijahatīti evamattho gahetabbo. Evañhi sati sabbaṭṭhakathāyo samenti,",
  "tika-vin13t2:117_12": "yutti ca aviruddhā hontīti. Tato paranti paccuddhārato upari. Vikappeyyāti kaṇḍuppaṭicchādiṁ",
  "tika-vin13t2:117_13": "paccuddharitvā vikappeyya. Vassikasāṭikaṁ kattikapuṇṇamāyaṁ paccuddharitvā hemantassa",
  "tika-vin13t2:117_14": "paṭhamadivase vikappeyya, evaṁ asati dukkaṭanti adhippāyo. Sesāti apare satta cīvarāni",
  "tika-vin13t2:117_15": "sesā. Natthi pariyantaṁ vuttasadiso kālaparicchedo etesanti apariyantikā.",
  "tika-vin13t2:118_0": "50. Idāni paccattharaṇādikaṁ cīvaracatukkaṁ sadasādikaṁ vaṭṭati, nāparanti dassetuṁ",
  "tika-vin13t2:118_1": "‘‘paccattharaṇā’’tiādimāha. Tattha parikkhāro ca mukhapuñchanañcāti dvando. Parikkhāramukhapuñchanameva",
  "tika-vin13t2:118_2": "coḷakanti kammadhārayo. Dvandasamāsante suyyamānattā pana coḷaka-saddo parikkhāra-saddato",
  "tika-vin13t2:118_3": "ca paraṁ daṭṭhabbo ‘‘parikkhāracoḷaka’’nti. Taṁ pana sāmaññajotanāya visesepi avaṭṭhānato",
  "tika-vin13t2:118_4": "ṭhapetvā pañca cīvarāni parikkhāracoḷanāmenādhiṭṭhitāni avasesaṁ daṭṭhabbaṁ. Paccattharaṇañca",
  "tika-vin13t2:118_5": "parikkhāramukhapuñchanacoḷakañca paccattharaṇa…pe… coḷakañca nisīdanañcāti etaṁ cīvaracatukkaṁ",
  "tika-vin13t2:118_6": "sadasampi arattampi anādiṇṇakappampi labbhanti sambandho. Sadasanti saha yāhi kāhici",
  "tika-vin13t2:118_7": "dasāhīti sadasaṁ. Sadasake labbhamāne adasampi labbhatevāti sadasampi adasampi pupphadasampīti",
  "tika-vin13t2:118_8": "ettha attho. Pi-saddo vuttāvuttasampiṇḍanattho. Arattanti nīlapītādirajanena arañjitampi.",
  "tika-vin13t2:118_9": "Pi-saddena rañjitanīlapītādikampi anādiṇṇakappampīti. Ādiṇṇo kappo yassa natthīti",
  "tika-vin13t2:118_10": "taṁ anādiṇṇakappampi. Pi-saddena ādiṇṇakappampi.",
  "tika-vin13t2:119_0": "Nanu ca ‘‘na bhikkhave sabbanīlakāni cīvarāni dhāretabbānī’’tiādinā (mahāva. 372)",
  "tika-vin13t2:119_1": "sabbanīlakasabbapītakasabbalohitakacīvarāni sāmaññena paṭikkhittānīti kathamidaṁ",
  "tika-vin13t2:119_2": "cīvaracatukkaṁ sadasādikaṁ vaṭṭati, kathañca anādiṇṇakappampi vaṭṭatīti? Vuccate",
  "tika-vin13t2:119_3": "– ‘‘tena kho pana samayena aññataro bhikkhu kusacīraṁ nivāsetvā’’tiādinā uppannavatthūsu",
  "tika-vin13t2:119_4": "(mahāva. 371) ‘‘na bhikkhave kusacīraṁ…pe… titthiyaddhajo dhāretabbo. Yo dhāreyya,",
  "tika-vin13t2:119_5": "āpatti thullaccayassā’’tiādinā (mahāva. 371) uppannavatthuvaseneva nivāsanapārupanasaṅkhātadhāraṇassa",
  "tika-vin13t2:119_6": "paṭikkhittattā ca tattheva aṭṭhakathāyañca (mahāva. aṭṭha. 372) ‘‘sabbanīlakādīni",
  "tika-vin13t2:119_7": "rajanaṁ dhovitvā puna rajitvā dhāretabbāni, na sakkā ce honti dhovituṁ, paccattharaṇāni",
  "tika-vin13t2:119_8": "vā kātabbāni, dupaṭṭacīvarassa vā majjhe dātabbāni, acchinnadasadīghadasāni dasā",
  "tika-vin13t2:119_9": "chinditvā dhāretabbāni, kañcukaṁ labhitvā phāletvā rajitvā paribhuñjituṁ vaṭṭati,",
  "tika-vin13t2:119_10": "veṭhanepi eseva nayo’’ti nivāsanapārupanavaseneva dhāraṇaparibhogānaṁ vuttattā ca",
  "tika-vin13t2:119_11": "dubbaṇṇakaraṇasikkhāpade (pāci. aṭṭha. 368) ‘‘yaṁ nivāsetuṁ vā pārupituṁ vā sakkā",
  "tika-vin13t2:119_12": "hoti, tadeva cīvaranti veditabba’’nti pañcannaṁyeva kappabinduno anuññātattā ca ticīvarakaṇḍuppaṭicchādivassikasāṭikasaṅkhātāni",
  "tika-vin13t2:119_13": "pañca cīvarāni kāyaparihāriyāneva adasāni asabbanīlakādīni kappiyarajanarajitāni",
  "tika-vin13t2:119_14": "ādiṇṇakappāniyeva honti, na niyamena nivattitāni parāni cattārīti cīvaracatukkameva",
  "tika-vin13t2:119_15": "sadasādikaṁ anādiṇṇakappampi vaṭṭatīti.",
  "tika-vin13t2:120_0": "51. Sesacīvarapañcakaṁ adasaṁyeva rajitaṁyeva ādiṇṇakappaṁva kappatīti yojanā. Rajitanti",
  "tika-vin13t2:120_1": "kappiyarajanena rajitaṁ. Nisīdanassa yathāvuttenatthena sabbattha adasatthaṁ nisedhetuṁ",
  "tika-vin13t2:120_2": "‘‘sadasaṁva nisīdana’’nti vuttaṁ. Sati hi sambhave byabhicāre ca visesanaṁ sātthakaṁ hoti.",
  "tika-vin13t2:121_0": "52. Idāni anadhiṭṭhite anissaṭṭhe ca kā pavattīti taṁ dassetuṁ ‘‘anadhiṭṭhita’’ntiādimāha.",
  "tika-vin13t2:121_1": "Tattha anadhiṭṭhitanti ticīvarādivasena anadhiṭṭhitaṁ. Anissaṭṭhanti yassa kassaci",
  "tika-vin13t2:121_2": "dānalakkhaṇena adinnaṁ. Vikappetvā paribhuñjayeti vakkhamānanayena ekabahubhāvaṁ,",
  "tika-vin13t2:121_3": "sannihitāsannihitabhāvañca sallakkhetvā vikappetvā paccuddharitvā paribhuñjeyya.",
  "tika-vin13t2:121_4": "Vakkhamānanayena pana viññāyatīti ‘‘paccuddharitvā’’ti na vuttaṁ.",
  "tika-vin13t2:122_0": "Idāni ‘‘vikappetvā’’ti vuttaṁ kīdisaṁ taṁ heṭṭhimantena vikappiyanti āha ‘‘hatthā’’tiādi.",
  "tika-vin13t2:122_1": "Tattha hattho dīghena yassa taṁ hatthadīghaṁ. Tatoti tasmā hatthato. Upaḍḍho hatthassa",
  "tika-vin13t2:122_2": "dutiyo bhāgo vidatthisaṅkhāto vitthārena yassa taṁ upaḍḍhavitthāraṁ.",
  "tika-vin13t2:123_0": "53. Idāni yathāvuttavidhānaṁ tecīvarikasseva vasena, aparo pana aññathā paṭipajjatīti",
  "tika-vin13t2:123_1": "taṁ dassetuṁ ‘‘ticīvarassā’’tiādimāha . Tattha nāmenādhiṭṭhitāni tīṇi cīvarāni etassāti",
  "tika-vin13t2:123_2": "ticīvaro. Tassa vinayatecīvarikassāti attho, na parikkhāracoḷanāmena adhiṭṭhitacīvarassa.",
  "tika-vin13t2:123_3": "Vinayatecīvarikassa pana udositasikkhāpade vuttaparihāro natthi. Parikkhāracoḷiyoti",
  "tika-vin13t2:123_4": "parikkhāracoḷamassa atthīti ṇikena ya-kāro. Sabbanti sakalaṁ navavidhampi cīvaraṁ.",
  "tika-vin13t2:123_5": "Tathā vatvāti ekabahubhāvaṁ, sannihitāsannihitabhāvañca ñatvā ‘‘imaṁ parikkhāracoḷaṁ",
  "tika-vin13t2:123_6": "adhiṭṭhāmī’’tiādinā vatvā. Adhiṭṭhatīti adhiṭṭhāti.",
  "tika-vin13t2:124_0": "54. Adhiṭṭhitacīvaraṁ pana paribhuñjato kathaṁ adhiṭṭhānaṁ vijahatīti taṁ dassento",
  "tika-vin13t2:124_1": "‘‘acchedā’’tiādimāha. Tattha acchedo ca vissajjanañca gāho ca vibbhamo cāti dvando.",
  "tika-vin13t2:124_2": "Acchedo nāma corādīhi acchinditvā gahaṇaṁ. Vissajjanaṁ paresaṁ dānaṁ. Gāho vissāsena",
  "tika-vin13t2:124_3": "gahaṇaṁ. Vibbhamo sikkhaṁ appaccakkhāya gihibhāvūpagamanaṁ. Tadāpi tassa aññassa",
  "tika-vin13t2:124_4": "dāne viya cīvarassa nirālayabhāvena pana pariccāgoti. Ṭīkāyaṁ pana bhādiso bhikkhuyevāti",
  "tika-vin13t2:124_5": "adhiṭṭhānaṁ na vijahatīti atthaṁ vikappetvā bhikkhuniyā gihibhāvūpagamanaṁ vuttaṁ,",
  "tika-vin13t2:124_6": "taṁ na gahetabbaṁ, kāraṇaṁ panettha amhākaṁ garūhiyeva sāratthadīpaniyaṁ (sārattha.",
  "tika-vin13t2:124_7": "ṭī. 2.469) ‘‘bhikkhuniyā ‘hīnāyāvattanenā’ti visesetvā avuttattā bhikkhuniyā hi gihibhāvūpagamane",
  "tika-vin13t2:124_8": "adhiṭṭhānavijahanaṁ visuṁ vattabbaṁ natthi tassā vibbhamaneneva assamaṇībhāvato’’ti",
  "tika-vin13t2:124_9": "vuttaṁ. Nanu ca bhikkhuno appaccakkhātasikkhassa gihibhāvūpagamanena adhiṭṭhānavijahanena",
  "tika-vin13t2:124_10": "nirālayabhāvo kāraṇabhāvena vutto, evaṁ sati parivattaliṅgassa natthi nirālayabhāvoti",
  "tika-vin13t2:124_11": "kathamassa adhiṭṭhānaṁ vijahatīti? Saccametaṁ, tathāpi buddhamataññūhi aṭṭhakathācariyehi",
  "tika-vin13t2:124_12": "aṭṭhakathāyaṁ (pārā. aṭṭha. 1.69) ‘‘yaṁ panassa bhikkhubhāve adhiṭṭhitaṁ ticīvarañca",
  "tika-vin13t2:124_13": "patto ca, taṁ adhiṭṭhānaṁ vijahati, puna adhiṭṭhātabba’’nti vuttattā natthettha dosoti.",
  "tika-vin13t2:125_0": "Māraṇaliṅgasikkhāti uttarapadalopena upacārena vā liṅgaparivattanaṁ sikkhāpaccakkhānañca",
  "tika-vin13t2:125_1": "‘‘liṅgasikkhā’’ti ca vuttaṁ. Iti ete aṭṭha sabbesu navasu cīvaresu adhiṭṭhānassa",
  "tika-vin13t2:125_2": "viyogo vippavāso, tassa kāraṇā hontīti pāṭhaseso. Ticīvarassa pana na kevalaṁ imeyeva",
  "tika-vin13t2:125_3": "aṭṭha, vinividdhachiddañca adhiṭṭhānaviyogakāraṇanti liṅgavacanañca parivattetvā",
  "tika-vin13t2:125_4": "yojetabbaṁ. Tattha abbhantare ekassapi tantuno abhāvena vinividdhaṁ vinivijjhitvā",
  "tika-vin13t2:125_5": "gatachiddaṁkaniṭṭhaṅgulinakhapiṭṭhippamāṇaṁ vinividdhachiddaṁ. Tattha saṅghāṭiyā",
  "tika-vin13t2:125_6": "ca uttarāsaṅgassa ca dīghantato vidatthippamāṇassa, tiriyantato aṭṭhaṅgulappamāṇassa,",
  "tika-vin13t2:125_7": "antaravāsakassa pana dīghantato vidatthippamāṇasseva tiriyantato caturaṅgulappamāṇassa",
  "tika-vin13t2:125_8": "padesassa orato chiddaṁ adhiṭṭhānaṁ bhindati, sūcikammaṁ katvā puna adhiṭṭhātabbaṁ.",
  "tika-vin13t2:125_9": "Sūcikammaṁ karontena ca chinditvā dubbalaṭṭhānāpanayanena chiddaṁ adassetvā kātabbaṁ.",
  "tika-vin13t2:126_0": "55. Idāni akappiyāni dassetuṁ ‘‘kusā’’tiādi vuttaṁ. Tattha kusā ca vākā ca phalakāni",
  "tika-vin13t2:126_1": "ca, tesaṁ cīrāni kusa…pe… cīrāni. Tattha kusena ganthetvā kataṁ kusacīraṁ. Tathā",
  "tika-vin13t2:126_2": "vākena ganthetvā kataṁ vākacīraṁ, tāpasānaṁ vakkalaṁ. Phalakasaṇṭhānāni phalakāni",
  "tika-vin13t2:126_3": "sibbitvā kataṁ phalakacīraṁ. Kesavālajanti kesehi ca vālehi ca jātaṁ vāyitaṁ kambalanti",
  "tika-vin13t2:126_4": "sambandho. Ulūkapakkhājinakkhipeti ulūkānaṁ kosiyasakuṇānaṁ pakkhaṁ pakkhena kataṁ",
  "tika-vin13t2:126_5": "nivāsanañca ajinakkhipaṁ salomaṁ sakhuraṁ ajinamigānaṁ cammañca dhārayato thullaccayanti sambandho.",
  "tika-vin13t2:127_0": "56.Kadalerakakkadussesūti kadaliyo ca erako ca akko ca, tesaṁ dussāni vatthāni, tesu",
  "tika-vin13t2:127_1": "ceva makacivākehi kate potthake cāpi dukkaṭaṁ. Nimittatthe cetaṁ bhummaṁ. Kadalidussādisaddena",
  "tika-vin13t2:127_2": "taṁdhāraṇamadhippetaṁ, tasmā taṁdhāraṇanimittaṁ dukkaṭaṁ hotīti attho. Evaṁ sabbattha.",
  "tika-vin13t2:127_3": "‘‘Nīlako cā’’tiādinā dvando. Sabbā nīlaka…pe… kaṇhakāti kammadhārayo. Nīlādivaṇṇayogena",
  "tika-vin13t2:127_4": "vatthaṁ nīlādi. Nīlakaṁ umāpupphavaṇṇaṁ. Mañjeṭṭhaṁ mañjeṭṭhikavaṇṇaṁ. Pītaṁ kaṇikārapupphavaṇṇaṁ.",
  "tika-vin13t2:127_5": "Lohitaṁ jayasumanapupphavaṇṇaṁ. Kaṇhakaṁ addāriṭṭhakavaṇṇaṁ. Sabba-saddo panettha paccekaṁ yojetabbo.",
  "tika-vin13t2:128_0": "57.Mahā…pe… ratteti mahāraṅgo ca mahānāmaraṅgo ca, tehi ratte. Etthāpi puna suyyamānaṁ",
  "tika-vin13t2:128_1": "sabbasaddamanuvattiyaṁ, ‘‘sabbamahāraṅgaratte’’tiādinā attho veditabbo. Iminā ca",
  "tika-vin13t2:128_2": "asabbanīlakādi kappiyarajanarajitaṁ paribhuñjantassa natthi dosoti dīpeti. Tattha",
  "tika-vin13t2:128_3": "mahāraṅgo satapadipiṭṭhivaṇṇo. Mahānāmaraṅgo sambhinnavaṇṇo, so pana paṇḍupalāsavaṇṇo",
  "tika-vin13t2:128_4": "hoti, padumavaṇṇotipi vadanti. Tirīṭaketi taṁ nāmaka rukkhatace. Acchinnadīghadasaketi",
  "tika-vin13t2:128_5": "sabbaso acchinnattā acchinnā ca majjhe chinnattā dīghā ca sā dasā ca vatthakoṭi yassāti",
  "tika-vin13t2:128_6": "aññapadatthasamāso. Phalapupphadaseti aññamaññaṁ saṁsibbitvā katā phalasadisā dasā",
  "tika-vin13t2:128_7": "‘‘phalā’’ti vuccanti, ketakādi pupphasadisāni ‘‘pupphānī’’ti ca, phalā ca pupphā",
  "tika-vin13t2:128_8": "ca dasā yassa, phalasadise dase, pupphasadise dase cāti attho. Veṭhaneti sīsaveṭhane.",
  "tika-vin13t2:128_9": "Tathāti iminā sabbanīlakādīsu dukkaṭaṁ atidisati. Sabbanti kusacīrādikaṁ sakalaṁ.",
  "tika-vin13t2:128_10": "Acchinnaṁ cīvaraṁ yassa so labhatīti sambandho.",
  "tika-vin13t2:129": "Cīvaraniddesavaṇṇanā niṭṭhitā.",
  "tika-vin13t2:130": "4. Rajananiddesavaṇṇanā",
  "tika-vin13t2:131_0": "58. Mūlañca khandho ca taco ca pattañca phalañca pupphañca, tesaṁ pabhedoti chaṭṭhītappuriso.",
  "tika-vin13t2:131_1": "Atha vā pabheda-saddassa kammasādhanatte tāniyeva pabhedoti kammadhārayo, tato. Rajanti",
  "tika-vin13t2:131_2": "etehīti rajanāni, mūlādīni. ‘‘Anujānāmi, bhikkhave, cha rajanāni mūlarajana’’ntiādinā",
  "tika-vin13t2:131_3": "(mahāva. 344) bhagavatā anuññātattā vuttaṁ ‘‘rajanā chappakārāni, anuññātāni satthunā’’ti.",
  "tika-vin13t2:132_0": "59.Mūleti mūlarajane haliddiṁ vivajjiya sabbaṁ labbhanti sambandho. Evaṁ sabbattha.",
  "tika-vin13t2:132_1": "Mañjeṭṭhi ca tuṅgahārako cāti dvando. Alli-saddena nīli-saddena ca tesaṁ gacchajātīnaṁ",
  "tika-vin13t2:132_2": "pattāni gahitāni upacārena, tathā lodda-saddena kaṇḍula-saddena ca taco, kusumbha-saddena",
  "tika-vin13t2:132_3": "kiṁ suka-saddena ca pupphāni. Teneva ca tāni napuṁsakāni. Tuṅgahārako nāma eko kaṇṭakarukkho,",
  "tika-vin13t2:132_4": "tassa haritālavaṇṇaṁ khandharajanaṁ hoti. Allipattena ekavāraṁ gihiparibhuttaṁ rajituṁ",
  "tika-vin13t2:132_5": "vaṭṭati. Phalarajane sabbampi vaṭṭati.",
  "tika-vin13t2:133": "Rajananiddesavaṇṇanā niṭṭhitā.",
  "tika-vin13t2:134": "5. Pattaniddesavaṇṇanā",
  "tika-vin13t2:135": "60.Ayopatto nāma ayasā kāḷalohena nibbatto patto. Jātiyā ukkaṭṭhādīnaṁ sāmaññavasena. Pamāṇatoti paricchedato. Tayo pattāti pāṭhaseso.",
  "tika-vin13t2:136_0": "61. ‘‘Magadhesū’’ti vattabbe magadheti vacanavipallāsena vā ‘‘paccāsā satī’’tiādīsu",
  "tika-vin13t2:136_1": "viya su-saddalopena vā vuttaṁ. Nāḷidvayataṇḍulasādhitanti ettha magadhāpekkhopi nāḷi-saddo",
  "tika-vin13t2:136_2": "dvaya-saddena samāso hoti gammakattāti nāḷiyā dvayaṁ nāḷidvayaṁ. Tattha magadhanāḷi",
  "tika-vin13t2:136_3": "nāma aḍḍhaterasapalā hoti. Ettha ca aḍḍhaterasapalāni māsānanti vadanti. Nāḷidvayena",
  "tika-vin13t2:136_4": "pamitā taṇḍulā sukoṭṭitaparisuddhā anupahatapurāṇasālitaṇḍulā nāḷidvayataṇḍulā, tehi",
  "tika-vin13t2:136_5": "sādhitaṁ pacitanti attho. Odananti sammā sampāditaṁ avassāvitodanaṁ. Sūpanti odanassa",
  "tika-vin13t2:136_6": "catutthabhāgappamāṇaṁ nātighanaṁ nātitanukaṁ hatthahāriyaṁ sabbasambhārasaṅkhataṁ",
  "tika-vin13t2:136_7": "muggasupaṁ. Byañjanañca tadūpiyanti tassa odanassa upiyaṁ anurūpaṁ yāva carimālopappahonakaṁ",
  "tika-vin13t2:136_8": "macchamaṁsādibyañjanañca ukkaṭṭho gaṇhātīti sambandho.",
  "tika-vin13t2:137_0": "62.Tassāti yathāvuttaodanādino. Upaḍḍhoti upaḍḍhaṁ nāḷikodanādi assa atthīti upaḍḍho.",
  "tika-vin13t2:137_1": "Eva-kārena atirekaṁ nivatteti. Tatoti yathāvuttanāḷikodanādito. Ukkaṭṭhato ukkaṭṭho",
  "tika-vin13t2:137_2": "ca omakomako ca apattoti yojanā. Omakato omako omakomako. Iminā puna pattadvayadassanena",
  "tika-vin13t2:137_3": "pamāṇato tayopi pattā vibhāgato nava hontīti dīpeti. Tattha yasmiṁ magadhanāḷidvayataṇḍulodanādikaṁ",
  "tika-vin13t2:137_4": "sabbampi vaḍḍhanapakkhe ṭhitaṁ pakkhittaṁ sace pattassa mukhavaṭṭiyā heṭṭhimarājisamaṁ",
  "tika-vin13t2:137_5": "tiṭṭhati, suttena vā hīrena vā chindantassa suttassa vā hīrassa vā heṭṭhimantaṁ phusati,",
  "tika-vin13t2:137_6": "ayaṁ ukkaṭṭho nāma patto. Sace taṁ rājiṁ atikkamma thūpīkataṁ tiṭṭhati, ayaṁ ukkaṭṭhomako",
  "tika-vin13t2:137_7": "nāma patto. Sace taṁ rājiṁ na sampāpuṇāti antogatameva, ayaṁ ukkaṭṭhukkaṭṭho nāma",
  "tika-vin13t2:137_8": "patto. ‘‘Ekaṁ nāḷikodanādi sabbampi pakkhittaṁ vuttanayeneva heṭṭhimarājisamaṁ tiṭṭhati,",
  "tika-vin13t2:137_9": "ayaṁ majjhimo nāma patto’’tiādinā majjhimamajjhimomakamajjhimukkaṭṭhā ca ‘‘yattha",
  "tika-vin13t2:137_10": "upaḍḍhanāḷikodanādi sabbampi pakkhittaṁ heṭṭhimarājisamaṁ tiṭṭhati , ayaṁ omako nāma",
  "tika-vin13t2:137_11": "patto’’tiādinā omakaomakomakaomakukkaṭṭhā ca pattā ukkaṭṭhe vuttanayeneva veditabbā.",
  "tika-vin13t2:137_12": "Tesu dve apattā bhājanaparibhogena paribhuñjitabbā, nādhiṭṭhānūpagā, na vikappanūpagā.",
  "tika-vin13t2:138_0": "63. Kappo sako atirekapatto dasāhaparamaṁ dhāreyyāti yojanā. Tattha kappoti kappiyo.",
  "tika-vin13t2:138_1": "Sakoti attano santako. Kappiyattā pana attasantakattā ca sattannampi adhiṭṭhānavikappanūpagatā",
  "tika-vin13t2:138_2": "veditabbā. Tattha ayopatto pañcahi pākehi, mattikāpatto dvīhi pākehi pakko adhiṭṭhānūpago",
  "tika-vin13t2:138_3": "ca vikappanūpago ca, tathā ubhopi kākaṇikamattassāpi mūlassa anavasesetvā dinne,",
  "tika-vin13t2:138_4": "sabbaso attasantakatte viññāte ca adhiṭṭhānavikappanūpagāti daṭṭhabbaṁ. Atirekapattoti",
  "tika-vin13t2:138_5": "anadhiṭṭhitāvikappitatāya atirekapatto. Adhiṭṭhānapaccuddhārā panettha cīvare vuttāva.",
  "tika-vin13t2:138_6": "Vikappentena pana pattānaṁ ekabahubhāvaṁ, sannihitāsannihitabhāvañca ñatvā ‘‘imaṁ",
  "tika-vin13t2:138_7": "patta’’nti vā ‘‘ime patte’’ti vā ‘‘etaṁ patta’’nti vā ‘‘ete patte’’ti vā vatvā ‘‘tuyhaṁ",
  "tika-vin13t2:138_8": "vikappemī’’ti vattabbaṁ. Sammukhādibhedo panettha cīvare vakkhamānanayena veditabbo.",
  "tika-vin13t2:138_9": "Dasāhaparamanti dasa ahāni paramo paricchedo assāti dahāhaparamo, kālo, taṁ. Accantasaṁyoge",
  "tika-vin13t2:138_10": "upayogavacanaṁ. Dhāreyyoti paribhogavasena dhāretabbo. Tasmiṁkāle atināmite patto",
  "tika-vin13t2:138_11": "nissaggiyo hotīti yojanā. Atināmiteti atikkāmite nissaggiyo hoti, ekādase aruṇuggamane",
  "tika-vin13t2:138_12": "saṅghassa vā gaṇassa vā puggalassa vā padabhājanīye (pārā. 602) vuttanayena patto",
  "tika-vin13t2:138_13": "nissajjitabbo hoti, tathā sati pācittiyāpatti cassa hotīti adhippāyo.",
  "tika-vin13t2:139_0": "64.‘‘Acchedā’’tiādi cīvare vuttanayattā uttānameva. Ayaṁ pana viseso – maraṇuddhaṭāti",
  "tika-vin13t2:139_1": "uddharaṇaṁ uddhaḷaṁ, paccuddhāro. Maraṇañca uddhaṭañca maraṇuddhaṭā, tasmā. Chiddenāti",
  "tika-vin13t2:139_2": "yena kaṅgusitthaṁ nikkhamati ceva pavisati ca, tena mukhavaṭṭito heṭṭhā dvaṅgulachiddena.",
  "tika-vin13t2:139_3": "Pattādhiṭṭhānamujjhatīti patto adhiṭṭhānaṁ ujjhati vissajjati.",
  "tika-vin13t2:140_0": "65. Idāni ‘‘patta’’ntiādinā aññathā pariharaṇe dukkaṭaṁ dasseti. Tattha sodakaṁ pattaṁ",
  "tika-vin13t2:140_1": "na paṭisāmeyyāti yojanā. Na paṭisāmeyyāti guttaṭṭhāne na nikkhipeyya, ‘‘sodakaṁ pattaṁ",
  "tika-vin13t2:140_2": "uṇhe na ca otape’’tiādinā ca yojanīyaṁ. Na ca otapeti neva īsakaṁ tāpeyya. Na nidaheti",
  "tika-vin13t2:140_3": "nirudakaṁ katvāpi bhusaṁ na nidaheyya, vodakaṁ katvā īsakaṁ tāpeyyātipi byatirekattho.",
  "tika-vin13t2:140_4": "Bhūmyā na ṭhapeti kharāya bhūmiyā na ṭhapeyya. Yattha pana vaṇṇo na dussati, evarūpāya",
  "tika-vin13t2:140_5": "mattikāya paribhaṇḍakatāya bhūmiyā vā tathārūpāya eva vālikāya vā nikkujjitvā ukkujjitvā",
  "tika-vin13t2:140_6": "ṭhapetuṁ vaṭṭati. No ca laggayeti bhittikhilādīsu na olambeyya.",
  "tika-vin13t2:141_0": "66. ‘‘Miḍḍhante vā’’tiādinā vatvā pattaṁ ṭhapetuṁ na ca kappatīti yojetabbaṁ. Miḍḍhanteti",
  "tika-vin13t2:141_1": "āḷindakamiḍḍhikādīnaṁ miḍḍhīnaṁ ante. Sace pana parivattetvā tattheva patiṭṭhāti,",
  "tika-vin13t2:141_2": "evarūpāya vitthiṇṇāya miḍḍhiyā ṭhapetuṁ vaṭṭati. Paribhaṇḍante vāti bāhirapasse katāya",
  "tika-vin13t2:141_3": "tanukāya miḍḍhikāya ante vā. Ettha vā-saddo samuccaye, so ca paccekaṁ yojetabbo.",
  "tika-vin13t2:141_4": "Aṅke pana aṁsabaddhakena aṁsakūṭe laggetvā ṭhapetuñca vaṭṭati. Chattepi bhaṇḍakena",
  "tika-vin13t2:141_5": "saddhiṁ bandhitvā vā aṭṭaṁ katvā vā ṭhapetuṁ vaṭṭati. Mañcepi aññena saddhiṁ bandhitvā",
  "tika-vin13t2:141_6": "ṭhapetuṁ, aṭaniyaṁ bandhitvā olambetuṁ vaṭṭati.",
  "tika-vin13t2:142_0": "67. Pattena ucchiṭṭhodakañca calakaṭṭhikañca na nīhareyyāti sambandho. Ucchiṭṭhodakanti",
  "tika-vin13t2:142_1": "mukhavikkhālanodakaṁ. Calakāni ca cabbetvā apaviddhāmisāni aṭṭhikāni macchamaṁsaaṭṭhikāni",
  "tika-vin13t2:142_2": "ca calakaṭṭhikaṁ. Pattaṁ paṭiggahaṁ katvā hatthaṁ dhovitumpi hatthadhotādi udakampi",
  "tika-vin13t2:142_3": "patte ākiritvā nīharitumpi anucchiṭṭhaṁ suddhapattaṁ ucchiṭṭhahatthena gaṇhitumpi",
  "tika-vin13t2:142_4": "na vaṭṭati. Macchamaṁsaphalāphalādīni khādanto yaṁ tattha aṭṭhiṁ vā calakaṁ vā chaḍḍetukāmo",
  "tika-vin13t2:142_5": "hoti, taṁ patte ṭhapetuṁ na labhati. Mukhato nīhaṭaṁ pana yaṁ kiñci puna akhāditukāmo",
  "tika-vin13t2:142_6": "patte ṭhapetuṁ na labhati. Siṅgiverādīni ḍaṁsitvā puna ṭhapetuṁ labhati. Pattahatthoti",
  "tika-vin13t2:142_7": "patto hatthe yassāti viggaho. ‘‘Pattahattho, kavāṭa’’nti ca upalakkhaṇametaṁ. Yattha",
  "tika-vin13t2:142_8": "katthaci sarīrāvayave pana pattasmiṁ sati yena kenaci sarīrāvayavena kavāṭaṁ paṇāmetuṁ,",
  "tika-vin13t2:142_9": "ghaṭikaṁ vā ukkhipituṁ, sūciṁ vā kuñcikāya avāpurituṁ na labhati. Aṁsakūṭe pana pattaṁ",
  "tika-vin13t2:142_10": "laggetvā yathāsukhaṁ avāpurituṁ labhati.",
  "tika-vin13t2:143_0": "68. Bhūmiyā bhūmisambandhī ādhārako, tasmiṁ dantavallivettādīhi kate valayādhārake",
  "tika-vin13t2:143_1": "ca ekadārunā kate dāruādhārake ca bahūhi daṇḍehi kate daṇḍādhārake ca yattha ṭhapito",
  "tika-vin13t2:143_2": "patto yathā parivattitvā na paripatati, tathā suṭṭhu sajjite tasmiṁ pattassupari",
  "tika-vin13t2:143_3": "pattoti evarūpe duve patte ṭhapeyyāti padatthayojanā. Bhamakoṭisadiso pana dāruādhārako",
  "tika-vin13t2:143_4": "tīhi daṇḍakehi baddho daṇḍādhārako ca ekassapi pattassa anokāso, tattha ṭhapetvāpi",
  "tika-vin13t2:143_5": "hatthena gahetvā nisīditabbaṁ. Bhūmiyanti kaṭasārakādinā atthatāya bhūmiyā pana nikkujjitvā",
  "tika-vin13t2:143_6": "vā paṭikujjitvā vā ekaṁ pattaṁ ṭhapeyyāti yojanā.",
  "tika-vin13t2:144_0": "69. Idāni akappiyapatte dasseti ‘‘dārū’’tiādinā. Tattha suvaṇṇameva sovaṇṇaṁ. Dāru",
  "tika-vin13t2:144_1": "ca rūpiyañca sovaṇṇañca maṇi ca veḷuriyañca dāru…pe… veḷuriyāni, tehi nibbattā dāru…pe…",
  "tika-vin13t2:144_2": "mayā. Dīgho pana ‘‘veḷuriyāmayā’’ti gāthābandhasukhatthaṁ kato. Evamuparipi tādisaṁ",
  "tika-vin13t2:144_3": "viññeyyaṁ. Tattha indanīlādi maṇi nāma. Kaṁso ca kāco ca tipu ca sīsañca phalikā",
  "tika-vin13t2:144_4": "ca tambaloho cāti dvando, tehi jātā kaṁsa…pe… jā. Tattha kaṁsa-saddena vaṭṭalohopi",
  "tika-vin13t2:144_5": "saṅgahito. Setaṁ tipu, kaṇhaṁ sīsaṁ.",
  "tika-vin13t2:145_0": "70.Chavasīsamayoti chavassa matamanussassa sīsaṁ sīsakapālaṁ, tena nibbatto chavasīsamayo.",
  "tika-vin13t2:145_1": "Ghaṭi ca tumbañca, tesaṁ kaṭāho, tehi jātāti ghaṭitumbakaṭāhajā. Tattha ghaṭīti ghaṭoyeva.",
  "tika-vin13t2:145_2": "Tumbaṁ alābu. Iti ime sabbe pattā akappiyā vuttā, dukkaṭavatthukā ca vuttāti yojanā.",
  "tika-vin13t2:145_3": "Tattha rūpiyādīsu catūsu sace gihī bhattaggesu suvaṇṇataṭṭakādīsu byañjanaṁ katvā",
  "tika-vin13t2:145_4": "upanāmenti, āmasituṁ na vaṭṭati. Kaṁsakācaphalikajāni pana taṭṭakādīni bhājanāni",
  "tika-vin13t2:145_5": "puggalikaparibhogeneva na vaṭṭanti, saṅghikaparibhogena vā gihivikaṭāni vā vaṭṭanti.",
  "tika-vin13t2:145_6": "Ghaṭitumbakaṭāhajā pana labhitvā pariharituṁ na vaṭṭanti, tāvakālikaṁ paribhuñjituṁ vaṭṭanti.",
  "tika-vin13t2:146": "Pattaniddesavaṇṇanā niṭṭhitā.",
  "tika-vin13t2:147": "6. Thālakaniddesavaṇṇanā",
  "tika-vin13t2:148_0": "71-2. Dāru …pe… veḷuriyāmayā akappiyā, phalikākācakaṁsajā thālakā gihisantakā saṅghikā",
  "tika-vin13t2:148_1": "ca kappiyā, tumbaghaṭijā tāvakālikā kappiyāti sambandho. Kappanti parikappanti avirodhibhāvenevāti",
  "tika-vin13t2:148_2": "kappā, tathā kappiyā. Na kappā akappā. Saṅghassa ime saṅghikā. Tāva-saddo avadhimhi.",
  "tika-vin13t2:148_3": "Tāva bhojanāvadhibhūto kālo etāsanti tāvakālikā, bhuñjitvā chaḍḍetabbā, na pariharitabbāti adhippāyo.",
  "tika-vin13t2:149": "Thālakaniddesavaṇṇanā niṭṭhitā.",
  "tika-vin13t2:150": "7. Pavāraṇāniddesavaṇṇanā",
  "tika-vin13t2:151_0": "73. Yena iriyāpathena upalakkhito pañcannaṁ bhojanānaṁ yaṁ kiñci bhojanaṁ bhuñjamāno",
  "tika-vin13t2:151_1": "ayaṁ bhikkhu kappiyānaṁ pañcannaṁ bhojanānaṁ hatthapāsopanītānaṁ pavārito, tato iriyāpathato",
  "tika-vin13t2:151_2": "aññena iriyāpathena anatirittakaṁ yāvakālikaṁ bhuñjeyya ce, imassa pācitti hotīti",
  "tika-vin13t2:151_3": "padatthayojanā. Bhuñjanatthāya paṭiggahaṇe pana dukkaṭaṁ. Tattha iriyāya kāyikakiriyāya",
  "tika-vin13t2:151_4": "patho pavattanūpāyo iriyāpatho, ṭhānagamananisajjanasayanāni. Pavāreti paṭikkhipatīti",
  "tika-vin13t2:151_5": "pavārito, atha vā pavāraṇaṁ paṭikkhipanaṁ pavāritaṁ, tamassa atthīti pavārito, katappavāraṇo",
  "tika-vin13t2:151_6": "katappaṭikkhepoti attho, atha vā parivesakena vārīyatīti pavārito paṭikkhepito. Anatirittakanti",
  "tika-vin13t2:151_7": "yaṁ pavāretvā āsanā vuṭṭhahantassa ‘‘alametaṁ sabba’’nti evaṁ atirittakaraṇādīhi",
  "tika-vin13t2:151_8": "sattahi vinayakammākārehi kappiyaṁ kataṁ, tañca ‘‘ajja vā yadā vā icchati, tadā khādissatī’’ti",
  "tika-vin13t2:151_9": "āhaṭaṁ, gilānātirittañca atirittaṁ adhikanti vuccati, tato aññaṁ anatirittakaṁ anadhikanti",
  "tika-vin13t2:151_10": "attho. Kusalaṁ cittaṁ pātetīti pācitti, tasmā itthiyaṁ timhi ta-kārassa ca-kāre,",
  "tika-vin13t2:151_11": "dvitte ca pācitti. Yāmakālikaṁ sattāhakālikaṁ yāvajīvikaṁ āhāratthāya paṭiggaṇhato",
  "tika-vin13t2:151_12": "āpatti dukkaṭassa, ajjhohāre ajjhohāre āpatti dukkaṭassa.",
  "tika-vin13t2:152_0": "74. Idāni yāya pavāritā, sā pañcaṅgasampannāyeva pavāraṇā nāma hotīti dassetuṁ ‘‘asana’’ntiādimāha.",
  "tika-vin13t2:152_1": "Tattha asananti bhuñjamānassa bhuñjanaṁ. Iminā yaṁ vippakataṁ bhojanaṁ, taṁ dasseti.",
  "tika-vin13t2:152_2": "Bhojanañcevāti pavāraṇappahonakaṁ bhojanañceva hotīti. Abhihāroti dāyakassa kāyena",
  "tika-vin13t2:152_3": "pavāraṇappahonakassa abhiharaṇaṁ, na vācāya. Samīpatāti aḍḍhateyyahatthappamāṇasaṅkhātā",
  "tika-vin13t2:152_4": "samīpatā ca. Ettha pana sace bhikkhu nisinno hoti, āsanassa pacchimantato paṭṭhāya,",
  "tika-vin13t2:152_5": "sace ṭhito, paṇhiantato paṭṭhāya, sace nipanno, yena passena nipanno, tassa pārimantato",
  "tika-vin13t2:152_6": "paṭṭhāya dāyakassa ṭhitassa vā nisinnassa vā nipannassa vā ṭhapetvā pasāritahatthaṁ",
  "tika-vin13t2:152_7": "yaṁ āsannataraṁ aṅgaṁ, tassa orimantena paricchinditvā aḍḍhateyyahatthapāso veditabbo.",
  "tika-vin13t2:152_8": "Kāyavācāpaṭikkhepoti tassa abhihaṭabhojanassa aṅgulicalanādikāyavikārena vā ‘‘ala’’ntiādinā",
  "tika-vin13t2:152_9": "vacīvikārena vā paṭikkhipanaṁ. Iti imehi pañcahaṅgehi pavāraṇā pakārayuttavāraṇā",
  "tika-vin13t2:152_10": "pañcaaṅgāti sambandho. Pañca aṅgāni yassā sā pañcaaṅgā.",
  "tika-vin13t2:153_0": "75. Idāni etesu odanādipañcavidhaṁ bhojanaṁ dassetvā tāni ca puna vibhajitvā dassetuṁ",
  "tika-vin13t2:153_1": "‘‘odano’’tiādi āraddhaṁ. Tattha sālīti rattasāliādikā sabbāpi sālijāti. Vīhīti sabbāpi",
  "tika-vin13t2:153_2": "vīhināmikā vīhijāti. Kaṅgūti setarattakāḷabhedā sabbāpi kaṅgujāti. Kudrūso nāma kāḷakodravo.",
  "tika-vin13t2:153_3": "Varako nāma setavaṇṇo kodravo. Yavagodhumesu pana bhedo natthi. Evaṁ yathāvuttānaṁ",
  "tika-vin13t2:153_4": "sānulomānaṁ sattannaṁ dhaññānaṁ bhojjayāgu cāti sambandho. Bhojjayāgu cāti uṇhaṁ",
  "tika-vin13t2:153_5": "vā sītalaṁ vā bhuñjantānaṁ bhojanakāle gahitaṭṭhāne odhi paññāyati, sā bhojjayāgu.",
  "tika-vin13t2:153_6": "Ca-saddena odano cāti sambandho , odano nāmāti attho. Sace pana bhatte udakakañjikakhīrādīni",
  "tika-vin13t2:153_7": "ākiritvā ‘‘yāguṁ gaṇhathā’’ti denti, kiñcāpi tanukā hoti, pavāraṇaṁ janeti. Sace",
  "tika-vin13t2:153_8": "pana udakādīsu pakkhipitvā pacitvā denti, yāgusaṅgahameva gacchati. Sace pana tanukāyapi",
  "tika-vin13t2:153_9": "yāguyā sāsapamattampi macchamaṁsakhaṇḍaṁ vā nhāru vā pakkhittaṁ hoti, pavāraṇaṁ janeti.",
  "tika-vin13t2:154_0": "76. Sāmākāditiṇaṁ kudrūsake saṅgahaṁ gataṁ, varakacorako varake saṅgahaṁ gato, nīvāro",
  "tika-vin13t2:154_1": "ceva sāliyaṁ saṅgahaṁ gatoti yojanā. Sāmākāditiṇanti sāmāko ādi yassa, tameva tiṇaṁ",
  "tika-vin13t2:154_2": "tiṇadhaññanti samāso.",
  "tika-vin13t2:155_0": "77.Bhaṭṭhadhaññamayoti kharapākabhajjitehi sattavidhehi dhaññehi koṭṭetvā kato, antamaso",
  "tika-vin13t2:155_1": "cuṇṇampi kuṇḍakampi sattu nāmāti attho. Samapākabhajjitānaṁ pana ātapasukkhānaṁ vā",
  "tika-vin13t2:155_2": "taṇḍulānaṁ sattu vā kuṇḍakāni eva vā na pavārenti. Yavena sambhavo uppatti assāti",
  "tika-vin13t2:155_3": "yavasambhavo, kummāso kummāso nāma. Muggādīhi kato pana pavāraṇaṁ na janeti. Kappiyo",
  "tika-vin13t2:155_4": "cāti kappiyoyeva maṁso ‘‘maṁso’’ti vuttoti yojanā. Cāti avadhāraṇe. Akappiyo pana",
  "tika-vin13t2:155_5": "paṭikkhipitabbova. Paṭikkhittopi na pavāreti. Udake sambhavo yassa so maccho nāma.",
  "tika-vin13t2:155_6": "Dvīsu panetesu sace yāguṁ pivantassa yāgusitthamattesupi macchakhaṇḍesu vā maṁsakhaṇḍesu",
  "tika-vin13t2:155_7": "vā ekaṁ khāditaṁ ekaṁ hatthe vā patte vā hoti, so ce aññaṁ paṭikkhipati, pavāreti.",
  "tika-vin13t2:155_8": "Dvepi khāditāni honti, mukhe sāsapamattampi avasiṭṭhaṁ natthi, sacepi aññaṁ paṭikkhipati, na pavāreti.",
  "tika-vin13t2:156_0": "78. Idāni ‘‘kīdisaṁ bhuñjanto kinti vatvā upanītaṁ kiṁ nāma nisedhento pavāreti nāmā’’ti",
  "tika-vin13t2:156_1": "codanaṁ manasi nidhāyāha ‘‘bhuñjanto’’tiādi . Tattha kappaṁ vā akappaṁ vā pañcasu",
  "tika-vin13t2:156_2": "bhojanesu yaṁ kiñci bhojanaṁ bhuñjanto bhikkhu tannāmena tesaṁ pavāraṇājanakabhojanānaṁ",
  "tika-vin13t2:156_3": "nāmena vā ‘‘ima’’nti sāmaññena vā vatvā abhihaṭaṁ hatthapāsopanītaṁ kappaṁ kappiyaṁ",
  "tika-vin13t2:156_4": "yathāvuttabhojanaṁ nisedhayaṁ nisedhayanto pavāreyyāti padatthasambandho. Ayamettha",
  "tika-vin13t2:156_5": "adhippāyo – yena ce akappiyamaṁsañca kuladūsanavejjakammauttarimanussadhammārocanasāditarūpiyādīhi",
  "tika-vin13t2:156_6": "nibbattaṁ akappiyabhojanañca tathā aññañca kappiyaṁ vā akappiyaṁ vā ekasitthamattampi",
  "tika-vin13t2:156_7": "ajjhohaṭaṁ hoti, so sace pattamukhahatthesu yattha katthaci bhojane sati sāpekkhova",
  "tika-vin13t2:156_8": "aññaṁ hatthapāse ṭhitena ‘‘odanaṁ gaṇhathā’’tiādinā pavāraṇappahonakasseva nāmena",
  "tika-vin13t2:156_9": "vā ‘‘ima’’nti sāmaññavaseneva vā kāyeneva abhihaṭaṁ vuttalakkhaṇaṁ kappiyameva bhojanaṁ",
  "tika-vin13t2:156_10": "kevalaṁ vā missaṁ vā kāyena vā vācāya vā paṭikkhipati pavāretīti. ‘‘Ākira ākira,",
  "tika-vin13t2:156_11": "koṭṭetvā koṭṭetvā pūrehī’’ti pana vattuṁ vaṭṭati.",
  "tika-vin13t2:157_0": "79-80. Idāni ye pavāraṇaṁ na janenti, te dassetuṁ ‘‘lājā’’tiādimāha. Tattha lājā…pe…",
  "tika-vin13t2:157_1": "phalādīni pavāraṇaṁ na janentīti sambandho. Lājāti sāliādīhi katā lājā. Taṁsattubhattānīti",
  "tika-vin13t2:157_2": "tehi lājehi katā sattu ceva bhattāni ca. Gorasoti gunnaṁ raso khīrādi. Suddhakhajjakoti",
  "tika-vin13t2:157_3": "macchamaṁsehi asammissatāya suddhakhajjako. Sattuyo piṇḍetvā kato apakko sattuguḷo",
  "tika-vin13t2:157_4": "pana sattumodakasaṅkhāto pavāreti. Taṇḍulāti samapākabhajjitānaṁ sāliādīnaṁ taṇḍulā,",
  "tika-vin13t2:157_5": "bhajjitataṇḍulā eva vā. Bhaṭṭhapiṭṭhanti suddhaṁ yaṁ kiñci bhajjitaṁ piṭṭhaṁ. Puthukāti",
  "tika-vin13t2:157_6": "sāliādīnaṁ puthukā. Puthukā hi tantiāgamayuttiyā visumpi gayhati, ekatopi, tasmā",
  "tika-vin13t2:157_7": "vuttāvasesānaṁ puthukāveḷuādīnaṁ bhattanti ca sambandho. Veḷūti tesaṁ taṇḍulā vuccanti.",
  "tika-vin13t2:157_8": "Puthukā ca veḷu ca, te ādayo yesanti samāso. Ca-saddo panettha sabbatthāpi yojetabbo.",
  "tika-vin13t2:157_9": "Ādi-saddena kandamūlaphalānipi gayhanti. Vuttāvasesānanti vuttehi sattavidhehi dhaññehi",
  "tika-vin13t2:157_10": "avasesānaṁ. Rasayāgūti rasehi pakkamaṁsādīhi sammissā yāgu. Rasopi tādisova. Suddhayāgūti",
  "tika-vin13t2:157_11": "maṁsādīhi amissā suddhayāgu. Phalādīnīti ādi-saddena kandādīnampi gahaṇaṁ. Api cāti",
  "tika-vin13t2:157_12": "nipāto, nipātasamudāyo vā samuccaye, so paccekaṁ yojetabbo.",
  "tika-vin13t2:158_0": "81. Idāni yasmā sattahi vinayakammākārehi yaṁ atirittaṁ akataṁ, tattha pācittiyaṁ",
  "tika-vin13t2:158_1": "vuttaṁ, byatirekato atirittakate natthi, tasmā atirittaṁ karontena evaṁ kātabbanti",
  "tika-vin13t2:158_2": "dassento ‘‘pavāritenā’’tiādimāha. Tattha pavāritena vuṭṭhāya atirittaṁ na kātabbaṁ,",
  "tika-vin13t2:158_3": "bhojanaṁ abhuttena ca atirittaṁ na kātabbanti sambandho. Bhojananti pavāraṇappahonakabhojanaṁ.",
  "tika-vin13t2:158_4": "Abhuttenāti ekasitthamattampi abhuttāvinā. Yena yaṁvā pure katanti ettha ca eva-saddo",
  "tika-vin13t2:158_5": "dīghaṁ katvā niddiṭṭho, so ca ajjhāhaṭena taṁ-saddena sambandhīyati, tasmā yena bhikkhunā",
  "tika-vin13t2:158_6": "yaṁ bhojanaṁ pure pubbe atirittaṁ kataṁ, teneva tameva atirittaṁ na kātabbanti yojetvā",
  "tika-vin13t2:158_7": "attho veditabbo. Tasmā kappiyaṁ kāretvā bhuñjantassa aññaṁ āmisaṁ ākiranti, taṁ so",
  "tika-vin13t2:158_8": "puna kātuṁ na labhati, tasmiṁ bhojane kariyamāne paṭhamakatena saddhiṁ kataṁ hotīti.",
  "tika-vin13t2:158_9": "Aññasmiṁ pana tena vā aññena vā kātuṁ vaṭṭati.",
  "tika-vin13t2:159_0": "82.‘‘Kappiya’’ntiādīni ‘‘karonto’’ti etassa kammapadāni. Kappiyañceva gahitañceva",
  "tika-vin13t2:159_1": "uccāritañceva hatthapāsagañceva yāvakālikaṁ atirittaṁ karonto ‘‘alametaṁ sabba’’nti",
  "tika-vin13t2:159_2": "evaṁ bhāsatūti yojanā. Tatthayaṁ phalaṁ vā kandamūlādi vā pañcahi samaṇakappehi kappiyaṁ",
  "tika-vin13t2:159_3": "kataṁ, yañca kappiyamaṁsaṁ vā kappiyabhojanaṁ vā, etaṁ kappiyaṁ nāma. Gahitanti bhikkhunā",
  "tika-vin13t2:159_4": "paṭiggahitaṁ. Uccāritanti kappiyaṁ kāretuṁ āgatena bhikkhunā īsakampi ukkhittaṁ vā",
  "tika-vin13t2:159_5": "apanāmitaṁ vā, taṁ pana atirittakārakena ‘‘alametaṁ sabba’’nti vuttena kātabbaṁ.",
  "tika-vin13t2:159_6": "Hatthapāsaganti kappiyaṁ kāretuṁ āgatena hatthapāsaṁ gataṁ. Atirittaṁ karontoti īdisaṁ",
  "tika-vin13t2:159_7": "catubbidhākārasampannaṁ bhojanaṁ atirittaṁ karonto pavāretvā āsanā avuṭṭhito vā appavāretvāpi",
  "tika-vin13t2:159_8": "sabbathā bhutto vāti evaṁ duvidhavinayakammākārasampanno bhikkhu. Alametaṁ sabbanti",
  "tika-vin13t2:159_9": "evaṁ bhāsatūti alametaṁ sabbaṁ iti evaṁ bhāsatu. Evaṁ sattavidhaṁ vinayakammākāraṁ",
  "tika-vin13t2:159_10": "sampādento vacībhedaṁ katvā sakimpi evaṁ vadeyyāti attho.",
  "tika-vin13t2:160_0": "83. Kappiyaṁ karontena pana anupasampannassa hatthe ṭhitaṁ na kātabbaṁ. Tenāha ‘‘na",
  "tika-vin13t2:160_1": "kare…pe… hatthaga’’nti. Upasampannato añño anupasampanno, tassa hatthe gataṁ anupasampannahatthagaṁ.",
  "tika-vin13t2:160_2": "Pesayitvāpīti sace tattha añño byatto bhikkhu natthi, yattha atthi, tattha pesayitvāpi.",
  "tika-vin13t2:160_3": "Taṁ atirittakataṁ akārako atirittakārakato añño sabbo pavāritopi appavāritopi bhuñjituṁ",
  "tika-vin13t2:160_4": "labbhateti sambandhanīyaṁ. Pavāritena pana mukhañca hatthañca sodhetvā bhuñjitabbaṁ.",
  "tika-vin13t2:161": "Pavāraṇāniddesavaṇṇanā niṭṭhitā.",
  "tika-vin13t2:162": "8. Kālikaniddesavaṇṇanā",
  "tika-vin13t2:163_0": "84.Kālikāti majjhanhikapacchimayāmasattāhayāvajīvappavattisaṅkhāto kālo etesamatthīti",
  "tika-vin13t2:163_1": "kālikā, sabbepi khajjabhojjaleyyapeyyasaṅkhātā atthā. Te pana gaṇanaparicchedato",
  "tika-vin13t2:163_2": "cattāro honti. Kiṁ te appaṭiggahitāpi sabhāveneva kālikavohāraṁ labhanti, udāhu aññathāpīti",
  "tika-vin13t2:163_3": "āha ‘‘paṭiggahitā’’ti, paṭiggahitāyeva te yāvakālikādi kālikavohāralābhino, no aññathāti",
  "tika-vin13t2:163_4": "adhippāyo. Idāni te dasseti ‘‘yāvakālika’’ntiādinā. Tattha aruṇuggamanato yāva ṭhitamajjhanhiko,",
  "tika-vin13t2:163_5": "tāva paribhuñjitabbattā yāva majjhanhikasaṅkhāto kālo assāti yāvakālikaṁ, piṭṭhakhādanīyādikaṁ",
  "tika-vin13t2:163_6": "vatthu, ṭhitamajjhanhikato paṭṭhāya taṁ paribhuñjituṁ na sakkā, kālaparicchedajānanatthaṁ",
  "tika-vin13t2:163_7": "kālatthambho vā yojetabbo, kālantare vā bhattakiccaṁ kātabbaṁ. Yāva rattiyā pacchimasaṅkhāto",
  "tika-vin13t2:163_8": "yāmo, tāva paribhuñjitabbato yāmo kālo assāti yāmakālikaṁ. Paṭiggahetvā sattāhaṁ",
  "tika-vin13t2:163_9": "nidhetabbato sattāho kālo assāti sattāhakālikaṁ. Ṭhapetvā udakaṁ avasesaṁ sabbampi",
  "tika-vin13t2:163_10": "paṭiggahitaṁ yāvajīvaṁ pariharitvā sati paccaye paribhuñjitabbato jīvassa yattako",
  "tika-vin13t2:163_11": "paricchedo yāvajīvaṁ, taṁ assa atthīti yāvajīvikaṁ.",
  "tika-vin13t2:164_0": "Nanu ca aññattha viya ‘‘yāvajīvika’’nti ettha kālasutiyā abhāve kathaṁ ‘‘cattāro",
  "tika-vin13t2:164_1": "kālikā’’ti yujjatīti? Yujjati, sogatānaṁ khandhavinimuttasseva kālassābhāvato jīvasaṅkhātassa",
  "tika-vin13t2:164_2": "jīvitindriyassa khandhasaṅgahitattā sopi kāloyevāti. Nanu cettha ‘‘yāvakālika’’ntiādinā",
  "tika-vin13t2:164_3": "niddiṭṭhāneva ‘‘kālikā’’ti vuttāni, ‘‘kālikānī’’ti vattabbaṁ siyāti? Nedamevaṁ viññeyyaṁ,",
  "tika-vin13t2:164_4": "‘‘kālika’’ntiādīni vatthusambandhena vuttāni, ‘‘kālikā’’ti pana sāmaññantaravasena",
  "tika-vin13t2:164_5": "atthasaddasambandhena vuttanti natthi virodhoti.",
  "tika-vin13t2:165_0": "85. Idāni tesu ‘‘piṭṭha’’ntiādinā yāvakālikaṁ dasseti. Tattha piṭṭhaṁ mūlaṁ phalanti",
  "tika-vin13t2:165_1": "piṭṭhakhādanīyaṁ mūlakhādanīyaṁ phalakhādanīyañca . Tattha sattannaṁ tāva dhaññānaṁ",
  "tika-vin13t2:165_2": "dhaññānulomānaṁ aparaṇṇānañca piṭṭhaṁ panasalabujaambāṭakadhotatālapiṭṭhādikañceti",
  "tika-vin13t2:165_3": "tesu tesu janapadesu pakatiāhāravasena 03 manussānaṁ khādanīyabhojanīyakiccasādhakaṁ",
  "tika-vin13t2:165_4": "piṭṭhaṁ piṭṭhakhādanīyaṁ. ‘‘Adhotaṁ tālapiṭṭhaṁ khīravallipiṭṭha’’ntiādinā gaṇiyamānānaṁ",
  "tika-vin13t2:165_5": "gaṇanāya anto natthi, khādanīyabhojanīyakiccasādhakabhāvoyeva panetesaṁ lakkhaṇaṁ,",
  "tika-vin13t2:165_6": "subahuṁ vatvāpi imasmiṁyeva lakkhaṇe ṭhātabbanti na vitthārayāma. Evaṁ sabbattha.",
  "tika-vin13t2:165_7": "Tambakataṇḍuleyyādimūlaṁ mūlakhādanīyaṁ. Panasalabujanāḷikerādiphalaṁ phalakhādanīyaṁ.",
  "tika-vin13t2:165_8": "Khajjanti sakkhalimodakādipubbaṇṇāparaṇṇamayaṁ khādanīyañca. Gorasoti khīradadhitakkasaṅkhāto",
  "tika-vin13t2:165_9": "gunnaṁ raso ca. Dhaññabhojananti sānulomānaṁ dhaññānaṁ odanasattukummāsasaṅkhātabhojanañca.",
  "tika-vin13t2:165_10": "Ṭīkāyaṁ pana ‘‘sānulomāni sattadhaññāni ca pañcavidhabhojanañcā’’ti vuttaṁ, taṁ na",
  "tika-vin13t2:165_11": "yuttaṁ, dhaññānaṁ visuṁ gahaṇe payojanābhāvā, payojanasambhave ca phalaggahaṇeneva",
  "tika-vin13t2:165_12": "tesaṁ gahaṇasambhavato.",
  "tika-vin13t2:166_0": "Yāgusūpappabhutayoti yāgu ca sūpañca, taṁ pabhuti yesaṁ teti ete yāvakālikā hontīti",
  "tika-vin13t2:166_1": "sambandho. Ettha ca pabhuti-saddena macchamaṁsasaṅkhātaṁ dhaññabhojanato avasiṭṭhaṁ",
  "tika-vin13t2:166_2": "bhojanañca piṭṭhamūlaphalakhādanīyato avasiṭṭhaṁ kandakhādanīyaṁ, muḷālakhādanīyādiñca",
  "tika-vin13t2:166_3": "saṅgaṇhāti. Tesu dīgho ca bhisakandādi vaṭṭo ca uppalakaṇḍādi kandakhādanīyaṁ, padumamūlādi",
  "tika-vin13t2:166_4": "ca taṁsadisaṁ erakamūlādi ca muḷālakhādanīyaṁ, tālādīnaṁ kaḷīrasaṅkhātā matthakā",
  "tika-vin13t2:166_5": "matthakakhādanīyaṁ, ucchukkhandhādayo nīluppalādīnaṁ daṇḍakkhandhakādi khandhakhādanīyaṁ,",
  "tika-vin13t2:166_6": "tambakataṇḍuleyyādīnaṁ paṇṇaṁ pattakhādanīyaṁ, ucchutacova eko saraso tacakhādanīyaṁ,",
  "tika-vin13t2:166_7": "tambakasiggupupphādi pupphakhādanīyaṁ, labujaṭṭhipanasaṭṭhiādikaṁ aṭṭhikhādanīyaṁ.",
  "tika-vin13t2:167_0": "86.‘‘Madhū’’tiādinā yāmakālikaṁ dasseti. Madhu ca muddikā ca sālūkañca cocañca mocañca",
  "tika-vin13t2:167_1": "ambañca jambu cāti dvando. Muddikā phalepi itthiyaṁ, phale sesā napuṁsake, ‘‘jambu’’",
  "tika-vin13t2:167_2": "iti phalavācī napuṁsakasaddantaraṁ, tato jātaṁ madhupānādi madhu…pe… jambujaṁ, tañca",
  "tika-vin13t2:167_3": "phārusañca pānakanti yojanā. Tattha madhujaṁ pānaṁ nāma muddikānaṁ jātirasaṁ udakasambhinnaṁ",
  "tika-vin13t2:167_4": "katvā katapānaṁ. Taṁ attanā kataṁ purebhattameva sāmisaṁ nirāmisampi vaṭṭati. Anupasampannehi",
  "tika-vin13t2:167_5": "kataṁ labhitvā pana purebhattaṁ paṭiggahitaṁ purebhattaṁ sāmisampi vaṭṭati, pacchābhattaṁ",
  "tika-vin13t2:167_6": "pana nirāmisameva vaṭṭati. Esa nayo sabbapānesu. Muddikajaṁ pānaṁ nāma muddikānaṁ",
  "tika-vin13t2:167_7": "udake madditvā katapānaṁ. Tathā sesapānāni yathānurūpaṁ veditabbāni, sālūkaṁ rattuppalādīnaṁ",
  "tika-vin13t2:167_8": "sālūkaṁ. Cocaṁ aṭṭhikakadaliphalaṁ. Mocaṁ anaṭṭhikaṁ. Imāni aṭṭha pānāni sītānipi",
  "tika-vin13t2:167_9": "ādiccapākānipi vaṭṭanti, aggipākāni pana na vaṭṭanti. Tenāha ‘‘nāggisantatta’’nti.",
  "tika-vin13t2:168_0": "87-8. Avasesāni pana vettatintiṇikamātuluṅgakapitthakaramandādikhuddakaphalapānāni",
  "tika-vin13t2:168_1": "aṭṭhapānagatikāneva. Tenāha ‘‘sānulomāni dhaññāni, ṭhapetvā phalajo raso’’ti. Ekassa",
  "tika-vin13t2:168_2": "pana vakkhamānānañca ‘‘puppharaso’’tiādīnaṁ ‘‘sītodamadditādiccapāko vā yāmakāliko’’ti",
  "tika-vin13t2:168_3": "iminā sambandho veditabbo. Tālanāḷikerapanasalabujaalābukumbhaṇḍapussaphalatipusaeḷālukaphalānīti",
  "tika-vin13t2:168_4": "nava mahāphalāni, sabbañca aparaṇṇaṁ sattadhaññāni anulomentīti saha anulomehīti",
  "tika-vin13t2:168_5": "sānulomāni. Sānulomadhaññānaṁ pana raso yāvakāliko. ‘‘Sānulomāni dhaññānī’’ti phalāni",
  "tika-vin13t2:168_6": "viññāyanti. Phalasutiyā ‘‘sesaphalajo’’ti vattabbe gamyamānattā na vuttaṁ. Madhukapupphamaññatrāti",
  "tika-vin13t2:168_7": "madhukapupphaṁ ṭhapetvā. Pakkaḍākajanti pakkehi yāvakālikehi ḍākehi jātaṁ rasaṁ.",
  "tika-vin13t2:168_8": "Sītamudakaṁ sītodaṁ, khīrode viya sītode madditoti tappuriso. Ādicca-saddo ātape",
  "tika-vin13t2:168_9": "vattati upacāratoti ādicce pāko yassāti samāso.",
  "tika-vin13t2:169_0": "89. Sattāhakālikaṁ dasseti ‘‘sappī’’tiādinā. Tattha sattāhakālikāti yathāvuttāni",
  "tika-vin13t2:169_1": "sappiādīni sattāhakālikāni. Idāni sappiādīni vibhajati ‘‘sappī’’tiādinā. Tattha yesaṁ",
  "tika-vin13t2:169_2": "gomahiṁ sādīnaṁ maṁsaṁ kappati, tesaṁ sappi sappi nāmāti ‘‘sappī’’tiādinā sappilakkhaṇamāha.",
  "tika-vin13t2:169_3": "Akappiyamaṁsasappinopi kappiyasambhave tattha sattāhātikkame dukkaṭassa vakkhamānattā",
  "tika-vin13t2:169_4": "nissaggiyavatthumeva cettha dassetuṁ ‘‘yesaṁ maṁsamavārita’’nti vuttaṁ. Khīrādīsu",
  "tika-vin13t2:169_5": "hi tesamakappiyaṁ nāma natthi. Navanītassa sappisadisatāya navanītalakkhaṇaṁ visuṁ",
  "tika-vin13t2:169_6": "na vuttaṁ. Upari sappipiṇḍaṁ ṭhapetvā sītalapāyāsaṁ denti, yaṁ pāyāsena asaṁsaṭṭhaṁ,",
  "tika-vin13t2:169_7": "taṁ sattāhakālikaṁ, missitaṁ pana ādiccapākaṁ katvā parissāvitaṁ, tathā khīraṁ pakkhipitvā",
  "tika-vin13t2:169_8": "pakkatelampi, tesu navanītaṁ nāma navuddhaṭaṁ. Tena kataṁ pana sappi.",
  "tika-vin13t2:170_0": "90. Tilā ca vasā ca eraṇḍāni ca madhukāni ca sāsapā cāti dvando. Tehi sambhavo yassāti",
  "tika-vin13t2:170_1": "bāhirattho, taṁ telaṁ nāmāti attho. Khuddā khuddamadhumakkhikā ca bhamarā ca khuddabhamaraṁ,",
  "tika-vin13t2:170_2": "khuddajantukattā napuṁsakekavacanaṁ. Madhuṁ karontīti madhukariyo, tā eva makkhikā",
  "tika-vin13t2:170_3": "madhukarimakkhikā, khuddabhamarameva madhukarimakkhikāti kammadhārayo. Tāhi kataṁ",
  "tika-vin13t2:170_4": "madhu madhu nāmāti attho. Ṭīkāyaṁ pana visuṁ madhukarī-saddaṁ vikappetvā ‘‘daṇḍakesu",
  "tika-vin13t2:170_5": "madhukarā madhukarimakkhikā nāmā’’ti vuttaṁ. Madhupaṭalaṁ vā madhusitthakaṁ vā sace",
  "tika-vin13t2:170_6": "madhunā makkhitaṁ, madhugatikameva. Tumbalakānaṁ cīrikānañca niyyāsasadisaṁ madhu",
  "tika-vin13t2:170_7": "pana yāvajīvikaṁ. Raso nikkasaṭo ādi yassā sā rasādi. Ādi-saddena phāṇitādīnaṁ gahaṇaṁ,",
  "tika-vin13t2:170_8": "sā ucchuvikati. Pakkāti avatthukapakkā vā, phāṇitaṁ phāṇitaṁ nāmāti attho. Sītūdakena",
  "tika-vin13t2:170_9": "katamadhukapupphaphāṇitaṁ pana phāṇitagatikameva. Ambaphāṇitādīni yāvakālikāni. Etāni",
  "tika-vin13t2:170_10": "yathāvuttāni sappiādīni purebhattaṁ sāmisaparibhogenāpi, pacchābhattato paṭṭhāya",
  "tika-vin13t2:170_11": "pana tāni ca pacchābhattaṁ paṭiggahitāni ca sattāhaṁ nidahitvā nirāmisaparibhogena paribhuñjitabbāni.",
  "tika-vin13t2:171_0": "91. Idāni odissa anuññātavasāya pākato vibhāgaṁ dassetvā tato sappiādīnaṁ dassetuṁ",
  "tika-vin13t2:171_1": "‘‘savatthū’’tiādimāha. Tattha purebhattaṁ sāmaṁ vā attanā eva. Vā-saddena parehi",
  "tika-vin13t2:171_2": "vā. Amānusā manussavasārahitā. Vasā acchādīnaṁ akappiyānaṁ, sūkarādīnaṁ kappiyānañca",
  "tika-vin13t2:171_3": "sattānaṁ vasā. Savatthupakkā sattāhakālikā hotīti seso. Savatthupakkāti savatthukaṁ",
  "tika-vin13t2:171_4": "katvā pakkā. Ayamettha adhippāyo – sace pana vasaṁ purebhattaṁ paṭiggahetvā pacitvā",
  "tika-vin13t2:171_5": "telaṁ parissāvitaṁ sattāhāni nirāmisaparibhogena paribhuñjitabbaṁ. Atha parehi kataṁ",
  "tika-vin13t2:171_6": "purebhattaṁ paṭiggahitaṁ, purebhattaṁ sāmisampi vaṭṭati, pacchābhattato paṭṭhāya",
  "tika-vin13t2:171_7": "nirāmisameva, no ce, dukkaṭaṁ hotīti. Kāriye kāraṇopacārena panettha ‘‘vasā’’ti telameva",
  "tika-vin13t2:171_8": "vuttaṁ, vasā pana yāvakālikāva.",
  "tika-vin13t2:172_0": "Ṭīkāyaṁ pana vasāya ‘‘sattāhakālike āgataṭṭhānaṁ natthīti vadantī’’ti vatvā ‘‘taṁ",
  "tika-vin13t2:172_1": "upaparikkhitabba’’nti vasāya sattāhakālikattamāsaṁkiyaṁ vuttaṁ. Kimettha upaparikkhitabbaṁ?",
  "tika-vin13t2:172_2": "Bhesajjaṁ anujānatā bhagavatā ‘‘yāni kho pana tāni gilānānaṁ bhikkhūnaṁ paṭisāyanīyāni",
  "tika-vin13t2:172_3": "bhesajjāni, seyyathidaṁ – sappi navanītaṁ telaṁ madhu phāṇitaṁ, tāni paṭiggahetvā",
  "tika-vin13t2:172_4": "sattāhaparamaṁ sannidhikārakaṁ paribhuñjitabbānī’’ti (pārā. 622) sappiādīnameva sattāhakālikattaṁ",
  "tika-vin13t2:172_5": "vuttaṁ. Bhesajjakkhandhakepi ‘‘anujānāmi, bhikkhave, tāni pañca bhesajjāni paṭiggahetvā",
  "tika-vin13t2:172_6": "kālepi vikālepi paribhuñjitu’’nti (mahāva. 260) tāni pañceva ‘‘bhesajjānī’’ti vatvā",
  "tika-vin13t2:172_7": "telaṁ niyamato ‘‘anujānāmi, bhikkhave, vasāni bhesajjāni acchavasaṁ macchavasaṁ susukāvasaṁ",
  "tika-vin13t2:172_8": "sūkaravasaṁ gadrabhavasaṁ kāle paṭiggahitaṁ kāle nippakkaṁ kāle saṁsaṭṭhaṁ telaparibhogena",
  "tika-vin13t2:172_9": "paribhuñjitu’’nti (mahāva. 262) vuttaṁ. Bhesajjasikkhāpadaṭṭhakathāyañca (kaṅkhā.",
  "tika-vin13t2:172_10": "aṭṭha. bhesajjasikkhāpadavaṇṇanā) ‘‘ṭhapetvā manussavasaṁ aññaṁ yaṁ kiñci vasa’’ntiādinā",
  "tika-vin13t2:172_11": "vasātelassa vidhānaṁ dassetvā ‘‘aññesaṁ yāvakālikavatthūnaṁ vatthuṁ pacituṁ na vaṭṭatiyevā’’ti",
  "tika-vin13t2:172_12": "vadatā aṭṭhakathācariyena yāvakālikesu vasaṁ ṭhapetvā aññesaṁ yāvakālikavatthūnaṁ",
  "tika-vin13t2:172_13": "vatthuṁ pacituṁ na vaṭṭatīti ayamettha attho dīpitoti vasā ‘‘yāvakālikāyevā’’ti viññāyatīti",
  "tika-vin13t2:172_14": "ko ettha sukhumo nayoti.",
  "tika-vin13t2:173_0": "Aññesaṁ vasātelato paresaṁ yāvakālikavatthūnaṁ yesaṁ tesaṁ yāvakālikavatthūnaṁ sappiādīnaṁ",
  "tika-vin13t2:173_1": "vatthuṁ yāvakālikasaṅkhātaṁ khīrādikaṁ na paceti sambandho. Ayamettha adhippāyo –",
  "tika-vin13t2:173_2": "yathā sattāhaparibhogatthāya vasaṁ kāle paṭiggahetvā kāle pacituṁ vaṭṭati, na evaṁ",
  "tika-vin13t2:173_3": "sappiādīnaṁ vatthubhūtaṁ khīrādiyāvakālikaṁ, taṁ pana sattāhaparibhogatthāya kālepi",
  "tika-vin13t2:173_4": "na vaṭṭati. Tāni hi yadi taṁ paṭiggahetvā sayaṁ katāni, pacchābhattato paṭṭhāya na",
  "tika-vin13t2:173_5": "vaṭṭanti savatthukappaṭiggahitattā, sāmisaṁ na vaṭṭanti sāmaṁpakkattā, purebhattampi",
  "tika-vin13t2:173_6": "na vaṭṭanti yāvakālikavatthuto vivecitattā. Parehi katāni pana purebhattaṁ sāmisampi",
  "tika-vin13t2:173_7": "vaṭṭanti attanā apakkattā. Yāvajīvikāni tu sāsapamadhukaeraṇḍaaṭṭhīni telakaraṇatthaṁ",
  "tika-vin13t2:173_8": "paṭiggahetvā tadaheva kataṁ telaṁ sattāhakālikaṁ, dutiyadivase kataṁ chāhaṁ vaṭṭati,",
  "tika-vin13t2:173_9": "evaṁ yāva sattamadivase kataṁ tadaheva vaṭṭati, uggate aruṇe nissaggiyaṁ , aṭṭhame",
  "tika-vin13t2:173_10": "divase anajjhoharaṇīyaṁ, uggahitena yena kenaci vatthunā katasadisaṁ hoti. Telatthāya",
  "tika-vin13t2:173_11": "paṭiggahitasāsapādīnaṁ sattāhātikkamena dukkaṭaṁ. Nibbattitaṁ sappi vā navanītaṁ",
  "tika-vin13t2:173_12": "vā kālepi vikālepi paṭiggahetvā pacituṁ vaṭṭati. Taṁ pana tadahu purebhattampi sāmisaṁ",
  "tika-vin13t2:173_13": "na vaṭṭati, saṁsaggato yāvakālikampi sāmaṁpakkaṁ siyāti nirāmisaṁ pana sattāhampi vaṭṭati.",
  "tika-vin13t2:174_0": "92. Idāni ‘‘haliddi’’ntiādinā yāvajīvikaṁ dasseti. Tattha ‘‘haliddi nāma nisā’’tiādinā",
  "tika-vin13t2:174_1": "vuccamānepi pariyāyavacane sammoho siyāti na taṁvacanena bhusaṁ sammohayissāma, tasmā",
  "tika-vin13t2:174_2": "tāni upadesatova veditabbāni. Tattha ‘‘haliddi’’nti binduāgamena vuttaṁ. Upacārena",
  "tika-vin13t2:174_3": "tu mūlādīni haliddādisaddena vuttāni. Tā haliddādayo keci itthiliṅgāyeva. Mūlaphale",
  "tika-vin13t2:174_4": "vacattañca…pe… bhaddamuttañca ativisāti padacchedo. Pañcamūla-saddena cūḷapañcamūlamahāpañcamūlāni",
  "tika-vin13t2:174_5": "gahitāni. Ādi-saddena vajakalimūle jaraṭṭhanti evamādīnaṁ saṅgaho.",
  "tika-vin13t2:175_0": "93-5.Goṭṭhaphalanti madanaphalanti vadantīti. Tīṇi phalāni yassaṁ saṅgahitaṁ sā tiphalā.",
  "tika-vin13t2:175_1": "Eraṇḍakādīnanti ādi-saddena jātirukkhādīnaṁ gahaṇaṁ. Sulasādīnaṁ paṇṇanti sambandho.",
  "tika-vin13t2:175_2": "Ādi-saddena asokādīnaṁ gahaṇaṁ. Sūpeyyapaṇṇanti tambakataṇḍuleyyādisūpayoggapaṇṇaṁ.",
  "tika-vin13t2:175_3": "Ucchuniyyāsaṁ ṭhapetvā sabbo niyyāso ca sarasaṁ ucchujaṁ tacañca ṭhapetvā sabbo taco",
  "tika-vin13t2:175_4": "cāti sambandho. Tattha hiṅgukaṇikāraniyyāsādi sabbo niyyāso nāma. Nirasaucchutacādi",
  "tika-vin13t2:175_5": "sabbo taco nāma. Loṇaṁ sāmuddādi. Lohaṁ ayatambādi. Silā kāḷasilādi.",
  "tika-vin13t2:176_0": "96.Suddhasitthanti madhunā amakkhitaṁ. Madhumakkhitaṁ pana sattāhakālikaṁ. Yañca",
  "tika-vin13t2:176_1": "kiñci sujhāpitanti dujjhāpitaṁ akatvā sujjhāpitaṁ yaṁ kiñci ca. Vikaṭādippabhedanti",
  "tika-vin13t2:176_2": "vikaṭaṁ gūthamattikāmuttachārikāsaṅkhātaṁ ādi yassa, so pabhedo yassāti bāhirattho,",
  "tika-vin13t2:176_3": "taṁ. Yaṁ kiñci cāti sambandho. Ettha pana ādi-saddena kandakhādanīye khīrakākolādayo,",
  "tika-vin13t2:176_4": "muḷālakhādanīye haliddisiṅgiveramūlādayo, matthakakhādanīye haliddisiṅgiverakaḷīrādayo,",
  "tika-vin13t2:176_5": "khandhakhādanīye uppalapaṇṇadaṇḍādayo, pupphakhādanīye campakapupphādayo, aṭṭhikhādanīye",
  "tika-vin13t2:176_6": "madhukaṭṭhieraṇḍasāsapādayo, piṭṭhakhādanīye adhotatālapiṭṭhādayo ca saṅgahitāti daṭṭhabbā.",
  "tika-vin13t2:177_0": "97. Idāni sabbaso yāvajīvikaṁ dassetuṁ asakkuṇeyyattā vuttāni ca avuttāni ca ekato",
  "tika-vin13t2:177_1": "sampiṇḍetvā tattha lakkhaṇaṁ ṭhapento ‘‘mūla’’ntiādimāha. Tattha ‘‘sāro’’ti vattabbe",
  "tika-vin13t2:177_2": "‘‘sāra’’nti liṅgavipallāsenāha. ‘‘Sāro bale thiraṁse cā’’ti hi nighaṇḍu. Āhāraṭṭhanti",
  "tika-vin13t2:177_3": "āhārena jāto attho payojanaṁ āhārattho, sova āhāraṭṭho, taṁ āhārakiccanti vuttaṁ hoti.",
  "tika-vin13t2:178_0": "98. Idāni catūsu kappiyākappiyādivibhāgaṁ dasseti ‘‘sabbā’’tiādinā. Tattha sabbe",
  "tika-vin13t2:178_1": "kālikā, tesaṁ sambhogo anubhavoti samāso. Kāleti pubbaṇhakāle. Sabbassāti gilānāgilānassa.",
  "tika-vin13t2:178_2": "Sati paccayeti tīsu yāmakālikaṁ pipāsādikāraṇe sati, sattāhakālikaṁ yāvajīvikañca",
  "tika-vin13t2:178_3": "gelaññakāraṇe satīti attho, kālato vigato vikālo, tasmiṁ, yāmakālikaṁ vikāle āhāratthāya",
  "tika-vin13t2:178_4": "ajjhoharaṇe, sattāhakālikaṁ pana yāvajīvikañca tadatthāya paṭiggahaṇamattepi dukkaṭaṁ.",
  "tika-vin13t2:179_0": "99.Ubhoti yāvakālikaṁ yāmakālikañca. Tattha yāvakālikaṁ attano kālātikkantaṁ vikālabhojanabhikkhāpadena",
  "tika-vin13t2:179_1": "pācittiyaṁ janayati, yāmakālikaṁ yāmātikkantaṁ sannidhisikkhāpadena. Ete ubhopi antovutthañca",
  "tika-vin13t2:179_2": "sannidhiñca janayantīti sambandho. ‘‘Antovutthaṁ sannidhi’’nti bhāvappadhānoyaṁ niddeso,",
  "tika-vin13t2:179_3": "antovutthattaṁ sannidhittañcāti attho.",
  "tika-vin13t2:180_0": "100.Atināmiteti atikkāmite. Pācittīti sattāhātikkantaṁ bhesajjasikkhāpadena nissaggiyapācittiyāpatti",
  "tika-vin13t2:180_1": "ca hotīti attho. Sace dvinnaṁ santakaṁ ekena paṭiggahitaṁ avibhattaṁ hoti, sattāhātikkame",
  "tika-vin13t2:180_2": "dvinnampi anāpatti, paribhuñjituṁ pana na vaṭṭati. Pāḷināruḷheti pāḷiyaṁ anāruḷhe",
  "tika-vin13t2:180_3": "sappiādimhi satta ahāni atināmiteti sambandho. Sappīti manussādīnaṁ sappi. Ādi-saddena",
  "tika-vin13t2:180_4": "tesaṁyeva navanītaṁ, nāḷikerāditelaṁ, sītodakena kataṁ madhukapupphaphāṇitañca saṅgahitaṁ.",
  "tika-vin13t2:181_0": "101.Nissaṭṭhaladdhanti nissaṭṭhaṁ vinayakammavasena nissajjitañca taṁ laddhañca puna",
  "tika-vin13t2:181_1": "tathevāti nissaṭṭhaladdhaṁ. Taṁ gahetvāti seso. Nissajjanavidhānaṁ pana vakkhamānanayena",
  "tika-vin13t2:181_2": "veditabbaṁ. ‘‘Naṅga’’ntiādi upalakkhaṇamattaṁ. Tena makkhitāni kāsāvādīni ca pana",
  "tika-vin13t2:181_3": "aparibhogāniyeva . Aññassa pana kāyikaparibhogo vaṭṭati. Vikappentassa sattāhe sāmaṇerassāti",
  "tika-vin13t2:181_4": "ettha ṭīkāyaṁ ‘‘idaṁ sappiṁ tuyhaṁ vikappemī’’tiādinā tesaṁ tesaṁ nāmaṁ gahetvā sammukhāparammukhāvikappanavasena",
  "tika-vin13t2:181_5": "atthaṁ dassetvā taṁ sādhayantehi avikappite vikappitasaññī nissaggiyaṁ pācittiya’’nti",
  "tika-vin13t2:181_6": "āpattivāre pāḷi āhaṭā. ‘‘Sace upasampannassa vikappeti, attano eva santakaṁ hoti,",
  "tika-vin13t2:181_7": "paṭiggahaṇampi na vijahatī’’ti dosaṁ vatvā anupasampannassa vikappane attasantakattābhāvo,",
  "tika-vin13t2:181_8": "paṭiggahaṇavijahanañca payojanaṁ vuttaṁ. Tattha vadāma – āpattivāre ‘‘avikappite’’tiādipāḷiyeva",
  "tika-vin13t2:181_9": "natthi, ‘‘anadhiṭṭhite adhiṭṭhitasaññī nissaggiyaṁ pācittiyaṁ, avissajjite vissajjitasaññī",
  "tika-vin13t2:181_10": "nissaggiyaṁ pācittiya’’ntiādinā (pārā. 624) pāḷiyā āgatattā tadanurūpameva anāpattivāre",
  "tika-vin13t2:181_11": "‘‘adhiṭṭheti, vissajjetī’’tiādināva pāḷi āgatā. Yadi bhaveyya, vaṇṇanīyaṭṭhānatāya",
  "tika-vin13t2:181_12": "aṭṭhakathāya bhavitabbaṁ, na cettha aṭṭhakathāyaṁ vijjati. Anupasampannassa vikappane",
  "tika-vin13t2:181_13": "ca kathaṁ paṭiggahaṇaṁ vijahati sikkhāpaccakkhānādīsu chasu paṭiggahaṇavijahanakāraṇesu",
  "tika-vin13t2:181_14": "vikappanassa anantogadhattā, tasmā nāyamettha atthoti.",
  "tika-vin13t2:182_0": "Mayamettha evamatthaṁ bhaṇāma – vikappentassāti ettha vikappanaṁ saṁvidahanaṁ ‘‘cittasaṅkappo’’tiādīsu",
  "tika-vin13t2:182_1": "viya, ubhayattha pana upasaggehi nānattamattaṁ, tasmā antosattāhe sāmaṇerassa yassa",
  "tika-vin13t2:182_2": "kassaci vikappentassa saṁvidahantassa pariccāgasaññaṁ pariccāgacetanaṁ pariccāgādhippāyaṁ",
  "tika-vin13t2:182_3": "uppādentassa anāpattīti attho. Idañca mahāsumattheravādamolubbha vuttaṁ. Vuttañhi",
  "tika-vin13t2:182_4": "‘‘tena cittenā’’tiādīsu pāḷivacanesu adhippāyaṁ dassentena, ‘‘idaṁ kasmā vuttaṁ.",
  "tika-vin13t2:182_5": "Evañhi antosattāhe datvā pacchā paṭilabhitvā paribhuñjantassa anāpattidassanattha’’nti",
  "tika-vin13t2:182_6": "(pārā. aṭṭha. 2.625). Mahāpadumatthero panāha ‘‘sattāhātikkantassa pana paribhoge",
  "tika-vin13t2:182_7": "anāpattidassanatthamidaṁ vutta’’nti (pārā. aṭṭha. 2.625). Ayameva vādo tesu sundarataro.",
  "tika-vin13t2:182_8": "Sattāhe makkhanādiṁ adhiṭṭhato ca aññassa dadatopi ca anāpattīti sambandho. Ādi-saddena",
  "tika-vin13t2:182_9": "abbhañjanādiṁ saṅgaṇhāti. Ayametthādhippāyo – sappiādiṁ abbhañjanādiṁ madhuṁ arumakkhanaṁ,",
  "tika-vin13t2:182_10": "phāṇitaṁ gharadhūpanaṁ adhiṭṭhato anāpattīti. Aññassāti upasampannassa vā anupasampannassa vā.",
  "tika-vin13t2:183_0": "102. Yāvakālikaādīni attanā saha saṁsaṭṭhāni sabbhāvaṁ gāhāpayantīti sambandho. Sabbhāvanti",
  "tika-vin13t2:183_1": "sassa attano bhāvo dvitte sabbhāvo, taṁ. Tasmāti yasmā evaṁ, tasmā. Evamudīritanti",
  "tika-vin13t2:183_2": "evaṁ ‘‘vikappentassa sattāhe’’tiādinā vuttaṁ. Ayamettha adhippāyo – yasmā attanā",
  "tika-vin13t2:183_3": "saṁsaṭṭhāni attano bhāvaṁ gāhāpayanti yāvakālikādīni, tasmā sattāhātikkāmitāni sattāhakālikāni",
  "tika-vin13t2:183_4": "pācittiyajanakāni saṁsaṭṭhāni attasaṁsaṭṭhānipi pācittiyajanakāni karontīti avikappanādimhi",
  "tika-vin13t2:183_5": "sati byatirekato pācittiyāpattiparidīpakaṁ ‘‘vikappentassā’’tiādikaṁ vākyattayaṁ",
  "tika-vin13t2:183_6": "vuttanti. Ṭīkāyaṁ pana ‘‘idāni vakkhamānaṁ sandhāya evanti vutta’’nti vuttaṁ. Taṁ",
  "tika-vin13t2:183_7": "vakkhamānassa atītaudīritattāyogato kathaṁ yujjatīti. Evamudīritanti vā pāḷiyaṁ aṭṭhakathāyañca",
  "tika-vin13t2:183_8": "evameva vuttanti attho. Eva-saddo avadhāraṇe.",
  "tika-vin13t2:184_0": "103-5. Idāni attasaṁsaṭṭhānaṁ yāvakālikādīnaṁ sabbhāvagāhāpanaṁ sarūpato dassetuṁ",
  "tika-vin13t2:184_1": "‘‘pure’’tiādimāha. Tattha sattāhanti satta ahāni yassa taṁ sattāhaṁ, sattāhakālikaṁ.",
  "tika-vin13t2:184_2": "Ca-saddo aṭṭhānappayutto, so sattāhañca yāvajīvikañcāti yojetabbo. Sesakālikasammissanti",
  "tika-vin13t2:184_3": "sesehi tadahu paṭiggahitehi kālikehi yāvakālikayāmakālikasaṅkhātehi sammissaṁ. Pācittīti",
  "tika-vin13t2:184_4": "sannidhisikkhāpadena pācitti. Tadahu paṭiggahitanti tasmiṁyeva dine purebhattaṁ paṭiggahitaṁ.",
  "tika-vin13t2:184_5": "Tadahevāti tasmiṁyeva dine purebhattameva. Sesanti sattāhakālikaṁ yāvajīvikañca.",
  "tika-vin13t2:184_6": "Evanti yāme eva paribhuñjayeti vijānīyanti sambandho. Itaranti sattāhakālikato aññaṁ yāvajīvikaṁ.",
  "tika-vin13t2:185": "Kālikaniddesavaṇṇanā niṭṭhitā.",
  "tika-vin13t2:186": "9. Paṭiggāhaniddesavaṇṇanā",
  "tika-vin13t2:187_0": "106. Dātuṁ kāmetīti dātukāmo, tassa abhihāro īsakampi oṇamanādinābhiharaṇanti tappuriso,",
  "tika-vin13t2:187_1": "hatthassa pāso hatthapāso. Ruḷhīvasena tu aḍḍhateyyahattho hatthapāso nāma. So ca",
  "tika-vin13t2:187_2": "sace bhikkhu nisinno hoti, āsanassa pacchimantato paṭṭhāya, sace ṭhito, paṇhiantato",
  "tika-vin13t2:187_3": "paṭṭhāya, sace nipanno, yena passena nipanno, tassa pārimantato paṭṭhāya dāyakassa",
  "tika-vin13t2:187_4": "nisinnassa ṭhitassa vā ṭhapetvā pasāritahatthaṁ yaṁ āsannataraṁ aṅgaṁ, tassa orimantena",
  "tika-vin13t2:187_5": "paricchinditvā veditabbo. Eraṇakkhamanti thāmamajjhimena purisena eraṇassa ukkhipanassa",
  "tika-vin13t2:187_6": "khamaṁ yoggaṁ. Vatthusaddāpekkhaṁ napuṁsakattaṁ. Tidhā denteti kāyakāyappaṭibaddhanissaggiyānaṁ",
  "tika-vin13t2:187_7": "vasena tīhi pakārehi dāyake dadamāne. Tattha yena kenaci sarīrāvayavena antamaso",
  "tika-vin13t2:187_8": "pādaṅguliyāpi dīyamānaṁ kāyena dinnaṁ nāma hoti, kaṭacchuādīsu yena kenaci dīyamānaṁ",
  "tika-vin13t2:187_9": "kāyappaṭibaddhena, kāyato pana kāyappaṭibaddhato vā mocetvā hatthapāse ṭhitassa kāyena",
  "tika-vin13t2:187_10": "vā kāyappaṭibaddhena vā pātiyamānaṁ nissaggiyena payogena dinnaṁ nāma. Dvidhā gāhoti",
  "tika-vin13t2:187_11": "kāyakāyappaṭibaddhānaṁ vasena dvīhi pakārehi yehi kehici dīyamānassa gahaṇaṁ. Evaṁ",
  "tika-vin13t2:187_12": "paṭiggaho pañcaṅgoti yojanā. Pañcaṅgoti pañca aṅgāni yassāti bahubbīhi.",
  "tika-vin13t2:188_0": "107. Idāni aneraṇakkhame ca kismiñci kāyappaṭibaddhe ca paṭiggahaṇārohanaṁ dassetuṁ",
  "tika-vin13t2:188_1": "‘‘asaṁhāriye’’tiādimāha. Tattha asaṁhāriyeti ānetumasakkuṇeyye phalakapāsāṇādimhi.",
  "tika-vin13t2:188_2": "Tatthajāteti tesuyeva rukkhādīsu jāte kiṁsukapaduminipaṇṇādike. Ciñcaādīnaṁ sukhume",
  "tika-vin13t2:188_3": "paṇṇeti sambandho. Tāni hi sandhāretuṁ na sakkonti. Tesaṁ pana sākhāsu vaṭṭati. Ādi-saddena",
  "tika-vin13t2:188_4": "‘‘aṅga’’ntiādikaṁ saṅgaṇhāti. Vā-saddo samuccaye. Asayhabhāreti thāmamajjhimapurisena",
  "tika-vin13t2:188_5": "sahituṁ sandhāretuṁ asakkuṇeyye bhāre. Sabbesaṁ paṭiggaho ‘‘na rūhatī’’ti iminā sambandho.",
  "tika-vin13t2:189_0": "108. Idāni paṭiggahaṇavijahanaṁ dasseti ‘‘sikkhā’’tiādinā. Tattha sikkhāmaraṇaliṅgehīti",
  "tika-vin13t2:189_1": "sikkhāpaccakkhānena ca maraṇena ca liṅgaparivattanena ca. Anapekkhavisaggatoti natthi",
  "tika-vin13t2:189_2": "apekkho etassāti anapekkho, sova visaggo, tato ca. Acchedāti corādīhi acchinditvā",
  "tika-vin13t2:189_3": "gahaṇena. Anupasampannadānāti anupasampannassa dānena. Ca-saddo sabbattha ānetabbo.",
  "tika-vin13t2:189_4": "Gāhoti paṭiggahaṇaṁ. Upasammatīti vijahati.",
  "tika-vin13t2:190_0": "109-10. Idāni appaṭiggahitaṁ paribhoge dosaṁ dassetuṁ ‘‘appaṭiggahita’’ntiādimāha.",
  "tika-vin13t2:190_1": "Tattha sabbanti catukālikapariyāpannaṁ sakalampi. Idāni appaṭiggahetvā paribhuñjitabbaṁ",
  "tika-vin13t2:190_2": "dassetuṁ ‘‘suddha’’ntiādimāha. Tattha suddhaṁ nātibahalaṁ udakañca tathā aṅgalaggaṁ",
  "tika-vin13t2:190_3": "avicchinnaṁ danta…pe… gūthakañca loṇa…pe… karīsakañca kappateti sambandho. Tattha",
  "tika-vin13t2:190_4": "suddhanti rajareṇūhi aññarasena ca asammissatāya parisuddhaṁ. Nātibahalanti yaṁ kasitaṭṭhāne",
  "tika-vin13t2:190_5": "bahalamudakaṁ viya mukhe vā hatthe vā na laggaṁ, taṁ. Avicchinnanti aṅgato vicchinditvā",
  "tika-vin13t2:190_6": "na gataṁ. Dantāni ca akkhīni ca kaṇṇañca dantakkhikaṇṇaṁ pāṇyaṅgattā, tassa gūthakanti",
  "tika-vin13t2:190_7": "tappuriso. Loṇaṁ sarīruṭṭhitaṁ. Siṅghāṇīti siṅghāṇikā. Vicchinnaṁ na paṭiggahetabbaṁ.",
  "tika-vin13t2:191_0": "111. Idāni ‘‘gūthā’’tiādinā kālodissaṁ dasseti. Tathāvidheti sappadaṭṭhakkhaṇādike",
  "tika-vin13t2:191_1": "tathāvidhe kāle. Tathā tādiso vidho kālo etassāti bahubbīhi. Seveyyāti sevanaṁ kareyya,",
  "tika-vin13t2:191_2": "paribhuñjeyyāti vuttaṁ hoti. Asante kappakāraketi ettha dubbacopi asamatthopi kappiyakārako",
  "tika-vin13t2:191_3": "asantapakkheyeva tiṭṭhatīti veditabbo. Kālodissattā pana chārikāya asati alladāruṁ",
  "tika-vin13t2:191_4": "rukkhato chinditvā kātuṁ, mattikāya asati bhūmiṁ khaṇitvāpi mattikaṁ gahetuṁ vaṭṭati.",
  "tika-vin13t2:192_0": "112.Durūpaciṇṇeti duṭṭhuṁ upaciṇṇaṁ āmaṭṭhaṁ durūpaciṇṇaṁ. Sace bhikkhu appaṭiggahitaṁ",
  "tika-vin13t2:192_1": "sāmisaṁ bhājanaṁ ṭhitaṭṭhānato apanetvā āmasati, pidhānaṁ āmasati, upari ṭhitakacavarādiṁ",
  "tika-vin13t2:192_2": "chaḍḍeti, tatthajātakaphaliniyā sākhāya vā valliyā vā gahetvā vā cāleti, durūpaciṇṇaṁ",
  "tika-vin13t2:192_3": "nāma hoti. Tasmiṁ dukkaṭanti sambandho. Phalarukkhaṁ pana apassayituṁ vā tattha kaṇṭakaṁ",
  "tika-vin13t2:192_4": "vā bandhituṁ vaṭṭati. Araññe patitaambaphalādiṁ ‘‘sāmaṇerassa dassāmī’’ti āharitvā",
  "tika-vin13t2:192_5": "dātuṁ vaṭṭati. Rajokiṇṇeti rajasā okiṇṇe, tasmiṁ pattādike yaṁ kiñci paṭiggaṇhato",
  "tika-vin13t2:192_6": "vinayadukkaṭaṁ hotīti attho. Sace piṇḍāya carantassa patte rajaṁ patati, paṭiggahetvā",
  "tika-vin13t2:192_7": "bhikkhā gaṇhitabbā . ‘‘Paṭiggahetvā dethā’’ti vuttepi ākiranti, hatthato amocenteneva",
  "tika-vin13t2:192_8": "paṭiggāhāpakassa santikaṁ netvā paṭiggahetabbaṁ. Sace mahāvāto tato tato rajaṁ pāteti,",
  "tika-vin13t2:192_9": "na sakkā hoti bhikkhaṁ gahetuṁ, ‘‘anupasampannassa dassāmī’’ti suddhacittena ābhogaṁ",
  "tika-vin13t2:192_10": "katvā gaṇhituṁ vaṭṭati. Taṁ pana tena dinnaṁ vā vissāsena vā paṭiggahetvā paribhuñjituṁ vaṭṭati.",
  "tika-vin13t2:193_0": "Athāti vakkhamānārambhe. Uggahappaṭiggaheti uggahitthāti uggaho, uggahitaṁ, tassa",
  "tika-vin13t2:193_1": "paṭiggaho, tasmiṁ. Appaṭiggahitabhāvaṁ jānato attanā eva uggahetvā gahaṇeti adhippāyo.",
  "tika-vin13t2:193_2": "Mātāpitūnaṁ atthāya pana appaṭiggahetvā telādīni, chāyatthāya sākhādīni vā gahetvā",
  "tika-vin13t2:193_3": "pacchato bhuñjitukāmatāya paṭiggahetvā paribhuñjituṁ vaṭṭati. Ucchuādīsu phālitesu",
  "tika-vin13t2:193_4": "malaṁ na paññāyati, mūlabhesajjādīni pisantānaṁ vā koṭṭentānaṁ vā nisadanisadapotakaudukkhalamusalāni",
  "tika-vin13t2:193_5": "khīyanti, dantantare laggaṁ sukhumaāmisaṁ hoti, raso na paññāyati, abbohārikaṁ. Antovuttheti",
  "tika-vin13t2:193_6": "akappiyakuṭiyā chadanabbhantare vuttheti attho. Sayaṁpakketi attanā yattha katthaci",
  "tika-vin13t2:193_7": "pakke. Sace vāsiādiṁ tāpetvā takkādīsu pakkhipati, ettāvatāpi sāmapākato na muccati.",
  "tika-vin13t2:193_8": "Purimakālikadvaye punapākañhi ṭhapetvā yaṁ kiñci āmisaṁ bhikkhuno pacituṁ na vaṭṭati.",
  "tika-vin13t2:193_9": "Sacepissa uṇhayāguyā sulasipaṇṇādīni vā siṅgiveraṁ vā pakkhipanti, cāletuṁ na vaṭṭati.",
  "tika-vin13t2:193_10": "Uttaṇḍulaṁ bhattaṁ labhitvā pidahituṁ na vaṭṭati. Antopakketi akappiyakuṭiyā anto",
  "tika-vin13t2:193_11": "pakke. Sabbattha dukkaṭanti sambandho.",
  "tika-vin13t2:194": "Paṭiggāhaniddesavaṇṇanā niṭṭhitā.",
  "tika-vin13t2:195": "10. Akappiyamaṁsaniddesavaṇṇanā",
  "tika-vin13t2:196_0": "113-4. Manussahatthiassānañca …pe… uragassa ca yaṁ maṁsañca, yaṁ uddissakatamaṁsañca,",
  "tika-vin13t2:196_1": "appaṭivekkhitaṁ yañca maṁsaṁ, tesu maṁsesūti evaṁ yojetvā attho veditabbo. Tattha",
  "tika-vin13t2:196_2": "sīsagīvātaraṅgena carantā acchavisesāva taracchā. Uragassāti iminā sabbāpi dīghajāti",
  "tika-vin13t2:196_3": "saṅgahitā. Uddissakatamaṁsanti bhikkhuṁ uddisitvā kataṁ uddissakataṁ, tañca taṁ maṁsañca.",
  "tika-vin13t2:196_4": "Ettha ca maṁsa-ggahaṇena macchānampi gahaṇaṁ veditabbaṁ upalakkhaṇavasena, ca-saddena",
  "tika-vin13t2:196_5": "vā. Pañcasupi sahadhammikesu yaṁ kiñci uddissakataṁ sabbesampi na kappati, tampi",
  "tika-vin13t2:196_6": "adiṭṭhaasutaaparisaṅkitatāya tikoṭiparisuddhaṁ vaṭṭati. Appaṭivekkhitanti anupaparikkhitaṁ,",
  "tika-vin13t2:196_7": "anāpucchitanti attho. Āpattibhīrukena hi rūpaṁ sallakkhentenāpi pucchitvā paṭiggahetabbaṁ",
  "tika-vin13t2:196_8": "paribhuñjitabbañca. Manussānaṁ maṁsesu thullaccayanti yojanā. Thūlo accayo etthāti",
  "tika-vin13t2:196_9": "rasse, dvitte ca thullaccayaṁ. Pārājikasaṅghādisesehi ṭhapetvā ito adhikaṁ vajjaṁ",
  "tika-vin13t2:196_10": "natthi. Sesesūti avasesesu ekādasasu.",
  "tika-vin13t2:197_0": "115. Idāni manussādīnaṁ aṭṭhiādīnipi akappiyānīti dassetuṁ ‘‘aṭṭhipī’’tiādimāha.",
  "tika-vin13t2:197_1": "Pi-saddo ‘‘lohita’’ntiādīsupi anuvattetabbo. Esanti manussādīnaṁ dasannaṁ. Vasāsu",
  "tika-vin13t2:197_2": "pana ekā manussavasā na vaṭṭati. Khīrādīsu akappiyaṁ nāma natthi. Uddissakataṁyeva",
  "tika-vin13t2:197_3": "sacittakanti yojanā. Sacittakanti uddissakatabhāvajānanacittena saha vattatīti sacittakaṁ.",
  "tika-vin13t2:197_4": "Vatthuvītikkamavijānanacittena hi sacittakattaṁ. Ettha ca sacittakattaṁ āpattiyā",
  "tika-vin13t2:197_5": "eva, na ca maṁsassa, tathāpi maṁsasīsena āpatti eva vuttāti viññātabbanti.",
  "tika-vin13t2:198": "Akappiyamaṁsaniddesavaṇṇanā niṭṭhitā.",
  "tika-vin13t2:199": "11. Nissaggiyaniddesavaṇṇanā",
  "tika-vin13t2:200_0": "116-7. Rūpiyena arūpiyaṁ rūpiyañca itarena rūpiyañca parivatteyyāti sambandho. Tattha",
  "tika-vin13t2:200_1": "rūpiyenāti rūpiyasaṅkhātena nissaggiyavatthunā. Arūpiyanti arūpiyasaṅkhātaṁ dukkaṭavatthuṁ",
  "tika-vin13t2:200_2": "kappiyavatthuñca. Itarenāti arūpiyena. Nissaggīti nissajjanaṁ nissaggo, pubbabhāge",
  "tika-vin13t2:200_3": "kattabbassa vinayakammassetaṁ nāmaṁ. Nissaggo assa atthīti nissaggi, kiṁ taṁ? Pācittiyaṁ.",
  "tika-vin13t2:200_4": "Rūpiyassa mūlaggahaṇe pana rūpiyappaṭiggahaṇasikkhāpadena nissaggiyaṁ pācittiyaṁ.",
  "tika-vin13t2:201_0": "Idāni rūpiyādiṁ dassetuṁ ‘‘idhā’’tiādi āraddhaṁ. Tattha kahā…pe… māsakaṁ idha rūpiyanti",
  "tika-vin13t2:201_1": "sambandho. Tattha kahāpaṇo nāma suvaṇṇamayo vā rajatamayo vā etarahi pakatikahāpaṇo",
  "tika-vin13t2:201_2": "vā. Sajjhūti rajataṁ. Siṅgīti suvaṇṇabhedo, tathāpi cettha sāmaññena suvaṇṇamadhippetaṁ.",
  "tika-vin13t2:201_3": "Vohārūpagamāsakanti vohāraṁ kayavikkayaṁ upagacchatīti vohārūpagaṁ, tañca taṁ māsakañca.",
  "tika-vin13t2:201_4": "Taṁ pana samuṭṭhāpitarūpañca asamuṭṭhāpitarūpañca lohadāruādimayaṁ vuccati. Idha",
  "tika-vin13t2:201_5": "rūpiyanti imasmiṁ sikkhāpade rūpiyaṁ nāmāti attho. Vatthamuttādi kappaṁ dukkaṭavatthuñca",
  "tika-vin13t2:201_6": "itaranti yojanā. Tattha vatthañca muttā ca ādi yassāti samāso. Ādi-saddo paccekaṁ",
  "tika-vin13t2:201_7": "yojetabbo ‘‘vatthādi muttādī’’ti. Tattha paṭhamena ādi-saddena kappāsasuttāparaṇṇādikaṁ",
  "tika-vin13t2:201_8": "yaṁ kiñci kappiyavatthuṁ, dutiyena maṇi saṅkho silā pavāḷaṁ lohitaṅko masāragallaṁ",
  "tika-vin13t2:201_9": "sattadhaññāni dāsidāsakhettavatthupupphārāmaphalārāmādayoti idaṁ dukkaṭavatthuṁ saṅgaṇhāti.",
  "tika-vin13t2:201_10": "Vatthādikappiyavatthuṁ, muttādidukkaṭavatthuñca itaraṁ aññaṁ arūpiyaṁ nāmāti attho.",
  "tika-vin13t2:202_0": "118. Ettāvatā rūpiyasaṁvohāraṁ dassetvā idāni kappiyabhaṇḍe kayavikkayaṁ dassetumāha",
  "tika-vin13t2:202_1": "‘‘ima’’ntiādi. Tattha ‘‘imaṁ gahetvā imaṁ dehi, imaṁ kara, imaṁ ānayā’’ti vā ‘‘imaṁ",
  "tika-vin13t2:202_2": "bhutvā imaṁ dehi, imaṁ kara, imaṁ ānayā’’ti vā ‘‘imaṁ demi, imaṁ dehi, imaṁ kara,",
  "tika-vin13t2:202_3": "imaṁ ānayā’’ti vā kayavikkaye samāpanne nissaggīti yojanā. Tattha imanti taṇḍulādiṁ.",
  "tika-vin13t2:202_4": "Bhutvāti odanādiṁ bhuñjitvā. Imaṁ dehīti etaṁ vatthādikaṁ dehi. Imaṁ karāti etaṁ",
  "tika-vin13t2:202_5": "rajanapacanādiṁ karohi. Imaṁ ānayāti etaṁ rajanakaṭṭhādiṁ ānehi. Imaṁ demīti etaṁ",
  "tika-vin13t2:202_6": "vatthādikaṁ tava demi. Samāpanneti kate. Tasmā kappiyaṁ bhaṇḍaṁ parivattentena aññātakehi",
  "tika-vin13t2:202_7": "saddhiṁ ‘‘imaṁ dehī’’ti vadato viññatti, ‘‘imaṁ gaṇhāhī’’ti vadato saddhādeyyavinipātanaṁ,",
  "tika-vin13t2:202_8": "‘‘iminā imaṁ dehī’’ti vadato kayavikkayanti vuttā tisso āpattiyo. Mātāpitūhi pana",
  "tika-vin13t2:202_9": "saddhiṁ kayavikkayamattaṁ mocentena parivattetabbaṁ. Ayañhi kayavikkayo ṭhapetvā",
  "tika-vin13t2:202_10": "pañcasahadhammike avasesehi gihipabbajitehi na vaṭṭati. Sace pana navakammāni kāreti,",
  "tika-vin13t2:202_11": "aṭṭhakathāpamāṇena pācittiyamattaṁ desetabbaṁ.",
  "tika-vin13t2:203_0": "119-120. Idāni pariṇāmanavasena āpattibhedaṁ dassetuṁ ‘‘attano’’tiādi āraddhaṁ. Tatthāyaṁ",
  "tika-vin13t2:203_1": "piṇḍattho – saṅghassa nataṁ lābhaṁ attano pariṇāmeyya, nissaggi. Aññato puggalassa",
  "tika-vin13t2:203_2": "pariṇāmeyya, pācitti. Aññassa saṅghassa vā cetiyassa vā pariṇāmeyya, dukkaṭaṁ. Aññassa",
  "tika-vin13t2:203_3": "puggalassa vā cetiyassa vā nataṁ lābhaṁ attano vā saṅghassa vā aññapuggalassa vā",
  "tika-vin13t2:203_4": "aññacetiyassa vā pariṇāmeyya, dukkaṭanti yojanā. Tattha natanti kāyena vā vacasā",
  "tika-vin13t2:203_5": "vā ninnaṁ kataṁ. Lābhanti labhitabbaṁ cīvarādi. Aññato aññasmiṁ puggale vā cetiye",
  "tika-vin13t2:203_6": "vā, cetiye pana dukkaṭaṁ. Aññassāti cetiyādino antamaso sunakhassa. Aññato vāti cetiyādimhi",
  "tika-vin13t2:203_7": "vā. Saṅghassāti pana idaṁ kākakkhigoḷakañāyena ‘‘nataṁ pariṇāmeyyā’’ti ubhayattha",
  "tika-vin13t2:203_8": "parivattati. Nissaṭṭhaṁ sakasaññāya na dadeyya vā, dukkaṭanti sambandho. Aññathā",
  "tika-vin13t2:203_9": "aññena pakārena, theyyasaññāya na dadeyya ceti vuttaṁ hoti. Itaranti vatthuvasena",
  "tika-vin13t2:203_10": "aññaṁ pārājikaṁ thullaccayaṁ dukkaṭañca hotīti attho.",
  "tika-vin13t2:204": "Nissaggiyaniddesavaṇṇanā niṭṭhitā.",
  "tika-vin13t2:205": "12. Pācittiyaniddesavaṇṇanā",
  "tika-vin13t2:206_0": "121.Musā…pe… haraṇeti nimittatthe bhummavacanaṁ, tassa ‘‘pācitti vuttā’’ti iminā",
  "tika-vin13t2:206_1": "sambandho. Evaṁ sabbattha. Musāvādeti nipātena saddhiṁ tappuriso. Pubbepi jānitvā",
  "tika-vin13t2:206_2": "vacanakkhaṇepi jānantassa musābhaṇananimittanti attho. Bhaṇanañca nāma idha abhūtassa",
  "tika-vin13t2:206_3": "vā bhūtataṁ, bhūtassa vā abhūtataṁ katvā kāyena vā vācāya vā viññāpanappayogo. Pārājikasaṅghādisesācāravipattiyo",
  "tika-vin13t2:206_4": "amūlikāya codentassa yathākkamaṁ saṅghādisesapācittiyadukkaṭāni. Anupadhāretvā sahasā",
  "tika-vin13t2:206_5": "bhaṇantassa, ‘‘aññaṁ bhaṇissāmī’’ti aññaṁ bhaṇantassa yassa bhaṇati, so na suṇāti, tassa ca anāpatti.",
  "tika-vin13t2:207_0": "Omasati amanāpatāya kaṇṇesu vijjhati viya etena, omasati vāti omaso, so cāyaṁ vādoca,",
  "tika-vin13t2:207_1": "tasmiṁ. Dīgho pana gāthābandhavasena. Evaṁ sabbattha. Hīnukkaṭṭhesu ca jātināmagottavayakammasippaābādhaliṅgakilesaāpattiakkosasaṅkhātesu",
  "tika-vin13t2:207_2": "dasasu bhūtena vā abhūtena vā ‘‘khattiyosi, caṇḍālosī’’tiādinā kāyena vā vācāya vā",
  "tika-vin13t2:207_3": "anaññāpadesena bhikkhuno khuṁsetukāmatāya akkosavacaneti attho. ‘‘Santi idhekacce",
  "tika-vin13t2:207_4": "caṇḍālā’’tiādinā aññāpadesena vā ‘‘corosi, vikārīsi, mātughātakosī’’tiādīhi pāḷimuttapadehi",
  "tika-vin13t2:207_5": "vā bhikkhussa, yathā vā tathā vā anupasampannaṁ, parammukhā pana sabbampi akkosantassa",
  "tika-vin13t2:207_6": "dukkaṭaṁ. Kevalaṁ davakamyatāya vadato pana sabbattha dubbhāsitaṁ.",
  "tika-vin13t2:208_0": "Pesuññaharaṇeti pisuṇassa bhāvo pesuññaṁ. Attano piyakamyatāya vā parassa paresu",
  "tika-vin13t2:208_1": "bhedādhippāyena vā jātiādīhi omasantassa bhikkhuno vacanaṁ sutvā bhikkhussa tassa",
  "tika-vin13t2:208_2": "pesuññassa haraṇe. Anupasampannassa haraṇe dukkaṭaṁ. Padaṁ padaṁ padaso, vicchāyaṁ",
  "tika-vin13t2:208_3": "so, koṭṭhāsena koṭṭhāsenāti attho. Saṅgītittayāruḷho tipiṭakadhammo, anāruḷho ca",
  "tika-vin13t2:208_4": "rājovādādiko dhammo nāma, tena saha padasoti nipātassa tatiyātappuriso. Padasodhammeti",
  "tika-vin13t2:208_5": "ekakkharādinā koṭṭhāsena koṭṭhāsena anupasampannena saddhiṁ yathāvuttadhammabhaṇaneti",
  "tika-vin13t2:208_6": "attho. Padasodhammabhaṇanañhi padasodhamma-saddena upacārena vuttaṁ. Anupasampannena",
  "tika-vin13t2:208_7": "saddhiṁ ekato uddesaggahaṇe sajjhāyakaraṇe, taṁsantike uddesaggahaṇādike ca tena",
  "tika-vin13t2:208_8": "saddhiṁ ekato yebhuyyena paguṇaṁ ganthaṁ bhaṇantassa osārentassa khalitaṭṭhāne ‘‘evaṁ",
  "tika-vin13t2:208_9": "bhaṇāhī’’ti ekato bhaṇantassapi anāpatti.",
  "tika-vin13t2:209_0": "Antamaso vatthādinā yena kenaci sabbacchannaṁ chadanaṁ anāhacca diyaḍḍhahatthubbedhenāpi",
  "tika-vin13t2:209_1": "sabbaparicchinnaṁ yebhuyyenachannaṁ yebhuyyenaparicchinnañca senāsanaṁ agāranti adhippetaṁ.",
  "tika-vin13t2:209_2": "Tatraṭṭho pana bhikkhuṁ ṭhapetvā antamaso pārājikavatthubhūto tiracchānagatopi antamaso",
  "tika-vin13t2:209_3": "tadahujātā itthīpi upacārato agāra-saddena vuccati. Saha agārenāti sāgāro, bhikkhu.",
  "tika-vin13t2:209_4": "Upacāreneva ca pana anupasampannena, mātugāmena ca saha seyyakappanaṁ sāgārabhāvo",
  "tika-vin13t2:209_5": "nāmāti gahetabbaṁ. Saṅghasammataṁ senāsanapaññāpakādibhedaṁ upasampannaṁ ayasakāmā",
  "tika-vin13t2:209_6": "hutvā bhikkhūhi yena ca ujjhāpenti avajānāpenti avaññāya olokāpenti, lāmakato vā",
  "tika-vin13t2:209_7": "cintāpenti, taṁ vacanaṁ ujjhāpanakaṁ. Yena khīyanti sabbattha tassa avaṇṇaṁ pakāsenti, taṁ khīyanaṁ.",
  "tika-vin13t2:210_0": "122.Talanti hatthatalamadhippetaṁ. Taggahaṇena pana kāyova talaṁ. Sattīti kāyappaṭibaddhā",
  "tika-vin13t2:210_1": "satti āvudhaviseso, upalakkhaṇattā pana sabbampi kāyappaṭibaddhaṁ satti. Talañca",
  "tika-vin13t2:210_2": "satti ca talasatti. Idha pana kopena bhikkhussa talasattiuggiraṇaṁ talasatti. Sace",
  "tika-vin13t2:210_3": "pana viraddho pahāraṁ deti, na paharitukāmatāya dinnattā dukkaṭaṁ, paharitukāmatāya",
  "tika-vin13t2:210_4": "pācittiyaṁ, anupasampanne dukkaṭaṁ, mokkhādhippāyassa anāpatti.",
  "tika-vin13t2:211_0": "Paññattena vadato upasampannassa vā tena vuccamānadhammassa vā anādarakaraṇaṁ anādaro.",
  "tika-vin13t2:211_1": "Anupasampannassa tena vuccamānassa vā upasampannena, parena vā apaññattena vā vuccamānassa anādare dukkaṭaṁ.",
  "tika-vin13t2:212": "‘‘Ūnavasso tvaṁ maññe’’tiādinā bhikkhuno kukkuccassa uppādanaṁ anupasampannassa dukkaṭaṁ.",
  "tika-vin13t2:213_0": "Anāpucchā gāmappavesaneti pakativacanena pucchitumanurūpaṁ antoupacārasīmāya dassanūpacāre",
  "tika-vin13t2:213_1": "bhikkhuṁ disvā ‘‘vikāle gāmappavesanaṁ āpucchāmī’’ti anāpucchitvā vikāle gāmappavesane.",
  "tika-vin13t2:213_2": "Dīgho pana sandhivasena. Āpadāsu anāpatti.",
  "tika-vin13t2:214_0": "Paramparabhojaneti paro ca paro ca paramparā ma-kāro sandhivasena, tasmā paramparā",
  "tika-vin13t2:214_1": "uppattavisayaapādānavacanaṁ, parato parato laddhā bhuñjaneti attho. Ayamettha adhippāyo",
  "tika-vin13t2:214_2": "– pañcahi bhojanehi nāmaṁ gahetvā nimantitassa yena yena paṭhamaṁ nimantito, tassa",
  "tika-vin13t2:214_3": "tassa bhojanato uppaṭipāṭiyā, ‘‘mayhaṁ bhattapaccāsaṁ tuyhaṁ dammī’’ti vā ‘‘vikappemī’’ti",
  "tika-vin13t2:214_4": "vā ādinā sammukhā vā parammukhā vā avikappetvā vā aññato aññato pañcabhojanādīni",
  "tika-vin13t2:214_5": "laddhā bhuñjamāneti. Gilānacīvaradānacīvarakārasamaye anāpatti.",
  "tika-vin13t2:215_0": "123. Seyyaṁ senāsanāni vā anuddharitvā gamaneti sambandho. Vā-saddo samuccaye. Tattha",
  "tika-vin13t2:215_1": "‘‘bhisi cimilikā uttarattharaṇaṁ bhūmattharaṇaṁ taṭṭikā cammakkhaṇḍo nisīdanaṁ paccattharaṇaṁ",
  "tika-vin13t2:215_2": "tiṇasanthāro paṇṇasanthāro’’ti (pāci. 116) vuttāsu dasasu seyyāsu ekampi attano vassaggane",
  "tika-vin13t2:215_3": "gahetvā saṅghike sabbappaṭicchanne gutte senāsane santharitvā vā santharāpetvā vā",
  "tika-vin13t2:215_4": "yathā ṭhapitaṁ upacikādīhi na khajjati, tathā ṭhapanavasena anuddharitvā parikkhittassa",
  "tika-vin13t2:215_5": "ārāmassa parikkhepaṁ, aparikkhittassa upacāraṁ atikkamitvā gamane ca, tathā mañcapīṭhatisikocchasaṅkhātāni",
  "tika-vin13t2:215_6": "senāsanāni vassakāle ajjhokāse santharitvā vā santharāpetvā vā anupasampannena anuddharitvā",
  "tika-vin13t2:215_7": "thāmamajjhimassa purisassa leḍḍupātaṁ atikkamitvā gamane cāti attho. Yathāvuttato",
  "tika-vin13t2:215_8": "pana aññattha dukkaṭaṁ.",
  "tika-vin13t2:216_0": "Itthiyā addhānagamaneti ‘‘gacchāma bhagini, gacchāma ayyā’’ti aññamaññaṁ saṁvidahitvā",
  "tika-vin13t2:216_1": "‘‘ajja vā sve vā’’tiādinā niyamitakālavisaṅketaṁ akatvāpi dvāravisaṅketaṁ maggavisaṅketaṁ",
  "tika-vin13t2:216_2": "katvāpi itthiyā saddhiṁ addhānamaggagamaneti attho.",
  "tika-vin13t2:217_0": "Ekekāya nisīdaneti ekena ekāti ekekā, tassā nisajjāyāti attho. Ekena saha ekissā",
  "tika-vin13t2:217_1": "nisajjaṁ vinā ekāya saha ekassa nisajjaṁ nāma natthīti ekāya saha ekassa nisajjāyaṁ",
  "tika-vin13t2:217_2": "sati nisinnassa bhikkhuno pācittiyanti adhippāyo. ‘‘Ekāyekanisīdane’’ti vā pāṭho.",
  "tika-vin13t2:218": "124. Rūpādīnaṁ upasaṁhārena, bhayānakakathākathanena vā upasampannassa bhiṁsāpane. Anupasampannassa dukkaṭaṁ.",
  "tika-vin13t2:219": "Ākoṭane upasampannassa antamaso uppalapattenāpi pahāradāne. Anupasampannassa antamaso tiracchānagatassapi dukkaṭaṁ. Mokkhādhippāyassa anāpatti.",
  "tika-vin13t2:220_0": "Saṅghamajjhe vinayadharena anuyuñjiyamānassa pucchitato aññassa vādo aññena aññaṁ",
  "tika-vin13t2:220_1": "paṭicaraṇaṁ aññavādo. Tatheva pucchiyamānassa akathetukāmatāya vihesanaṁ tuṇhībhāvo",
  "tika-vin13t2:220_2": "vihesā. Aññavādakassa vihesakassa ca ñattidutiyakammena aññavādakavihesakakamme kate",
  "tika-vin13t2:220_3": "puna aññavāde vihesāya pācittiyaṁ. Anāropite pana kamme dukkaṭaṁ. Kiñci vītikkamaṁ",
  "tika-vin13t2:220_4": "disvā ‘‘āvuso, idaṁ nāma tayā kata’’nti vutte taṁ na kathetukāmo tuṇhībhūto saṅghaṁ",
  "tika-vin13t2:220_5": "vihesetīti vihesako. Anācāraṁ ācaritvā saṅghamajjhe āpattiyā, vatthunā vā anuyuñjiyamāne",
  "tika-vin13t2:220_6": "taṁ akathetukāmo ‘‘ko āpanno, kismiṁ āpanno’’tiādinā nayena aññehi vacanehi taṁ vacanaṁ",
  "tika-vin13t2:220_7": "paṭicchādento yo aññaṁ vadati, ayaṁ aññavādako nāma.",
  "tika-vin13t2:221_0": "Duṭṭhullaṁ nāma pārājikasaṅghādisesā, idha pana saṅghādisesova. Pakāso ca chādo ca",
  "tika-vin13t2:221_1": "pakāsachādo, duṭṭhullassa pakāsachādoti tappuriso. Abhiṇhāpattikassa bhikkhuno āyatiṁ",
  "tika-vin13t2:221_2": "saṁvaratthāya āpattipariyantaṁ kulapariyantañca katvā vā akatvā vā tikkhattuṁ apaloketvā",
  "tika-vin13t2:221_3": "kātabbaṁ. Bhikkhusammutiṁ ṭhapetvā anupasampannassa ‘‘ayaṁ asuciṁ mocetvā saṅghādisesaṁ",
  "tika-vin13t2:221_4": "āpanno’’tiādinā nayena vatthunā saddhiṁ āpattiṁ ghaṭetvā tassa duṭṭhullassa pakāsane",
  "tika-vin13t2:221_5": "ārocane ca, tasseva yena kenaci upāyena ñatvā chādane ca, aduṭṭhullārocane chādane",
  "tika-vin13t2:221_6": "ca, anupasampannassa pana purimapañcamasikkhāpade itarā duṭṭhullepi dukkaṭaṁ.",
  "tika-vin13t2:222_0": "Hāsodaketi ettha hāse udaketi padavibhāgo veditabbo. Yena kenaci sarīrāvayavena hasādhippāyassa",
  "tika-vin13t2:222_1": "upakacchakādīsu hāse phusane. Hāsanimittañhi phusanaṁ hāso. Anupasampanne dukkaṭaṁ.",
  "tika-vin13t2:222_2": "Udake hāseti uparigopphake udake hasādhippāyassa ummujjananimujjanena kīḷāya. Kīḷā",
  "tika-vin13t2:222_3": "hi idha hāsoti vutto. Nāvāya kīḷato, hatthādinā kaṭṭhādinā vā udakaṁ hanato antamaso",
  "tika-vin13t2:222_4": "bhājanagatakañjikādīnipi khipanakīḷāya kīḷato dukkaṭaṁ. Ahasādhippāyassa anāpatti.",
  "tika-vin13t2:223_0": "Nicchubhane vihārāti saṅghikavihārato bhikkhuno nikkaḍḍhananikkaḍḍhāpane. Ettha ca",
  "tika-vin13t2:223_1": "ekappayoge ekā, nānāpayoge dvāragaṇanāya āpattiyo. Puggalikanikkaḍḍhane, tassa parikkhāranikkaḍḍhane,",
  "tika-vin13t2:223_2": "anupasampannassa pana tassa parikkhārassa vā nikkaḍḍhane dukkaṭaṁ. Na sammāvattantānaṁ",
  "tika-vin13t2:223_3": "antevāsikasaddhivihārikānaṁ vā nikkaḍḍhane, attano vissāsikassa vihārā nikkaḍḍhane,",
  "tika-vin13t2:223_4": "bhaṇḍanakārakassa pana sakalasaṅghārāmato nikkaḍḍhane anāpatti.",
  "tika-vin13t2:224_0": "Anupakhajja sayaneti ‘‘vuḍḍho, gilāno, saṅghena dinno’’ti jānitvā mañcapīṭhānaṁ vā",
  "tika-vin13t2:224_1": "tassa bhikkhuno pavisantassa vā nikkhamantassa vā upacāraṁ anupakhajja anupavisitvā",
  "tika-vin13t2:224_2": "saṅghike vihāre ‘‘yassa sambādho bhavissati, so pakkamissatī’’ti adhippāyena nisīdananisajjanavasena",
  "tika-vin13t2:224_3": "sayane. Puggalike dukkaṭaṁ.",
  "tika-vin13t2:225_0": "Ettha ca pācittīti uddisitvā kānici pasiddhāni dassitāni. Avuttāni pana tādisāni",
  "tika-vin13t2:225_1": "imināva sāmaññavacanena saṅgahetvā veditabbāni. Kathaṁ? Acelakādiaññatitthiyānaṁ",
  "tika-vin13t2:225_2": "yassa kassaci āmisassa sahatthā dāne ca, sappinavanītatelamadhuphāṇitamacchamaṁsakhīradadhisaṅkhātānaṁ",
  "tika-vin13t2:225_3": "paṇītabhojanānaṁ attano atthāya viññāpetvā bhuñjane, rāgapariyuṭṭhitaitthipurisassa",
  "tika-vin13t2:225_4": "yogge kule anupavisitvā nisajjanakappane, pañcannaṁ bhojanānaṁ aññatarena nimantito",
  "tika-vin13t2:225_5": "tasmiṁ bhutte vā abhutte vā santaṁ bhikkhuṁ anāpucchitvā purebhattaṁ pacchābhattaṁ",
  "tika-vin13t2:225_6": "vā yasmiṁ kule nimantito, tato gilānacīvaradānakārasamayaṁ ṭhapetvā aññasmiṁ aññakulappavesane,",
  "tika-vin13t2:225_7": "ṭhapetvā ekadivasaṁ aññasmiṁ dine āvasathapiṇḍassa agilānena hutvā bhuñjane, rattiparicchedaṁ",
  "tika-vin13t2:225_8": "vā bhesajjaparicchedaṁ vā katvā pavāritato uttari aññatra puna pavāraṇāya aññatra",
  "tika-vin13t2:225_9": "niccappavāraṇāya viññāpane, aññatra tathārūpapaccayā gāmato nikkhantasenādassanāya",
  "tika-vin13t2:225_10": "gamane, paccayenapi gantvā tirattato uttari senāya vāse, tassa ca vasantassa yuddhaṭṭhānabalagaṇaṭṭhānasenānivesaanīkadassanatthaṁ",
  "tika-vin13t2:225_11": "gamane, piṭṭhādīhi katamajjasaṅkhātasurāya, pupphādīhi kataāsavasaṅkhātamerayassa",
  "tika-vin13t2:225_12": "ca pāne, padīpujjalapattapacanādikāraṇaṁ vinā visibbitukāmatāya agilānassa aggino",
  "tika-vin13t2:225_13": "jālanajālāpane, kappabinduṁ anādāya navacīvaraparibhoge, sāmaṁ cīvaraṁ vikappetvā",
  "tika-vin13t2:225_14": "apaccuddhāya paribhoge, bhikkhusantakapattādino antamaso hasādhippāyenapi apanidhāne",
  "tika-vin13t2:225_15": "apanidhāpane, sañcicca tiracchānagatassa jīvitavoropane, sañcicca yathādhammaṁ nihatādhikaraṇassa",
  "tika-vin13t2:225_16": "punakammāya ukkoṭane, sañcicca theyyasatthena saddhiṁ saṁvidhāya ekaddhānagamane,",
  "tika-vin13t2:225_17": "bhikkhūhi sikkhāpadehi vuccamānassa aññaṁ avicāretvā ‘‘na tattha sikkhissāmī’’ti",
  "tika-vin13t2:225_18": "bhaṇane, sikkhāpadavivaṇṇane, imesaṁ ‘‘sutvā oramissāmī’’ti adhippāyaṁ vinā vivādāpannānaṁ",
  "tika-vin13t2:225_19": "upassutiṭṭhāne, dhammikānaṁ kammānaṁ chandaṁ datvā pacchā khīyanadhammāpajjane, saṅghe",
  "tika-vin13t2:225_20": "vinicchaye vattamāne chandaṁ adatvā pakkamane, samaggena saṅghena cīvaraṁ datvā pacchā",
  "tika-vin13t2:225_21": "khīyanadhammāpajjane, aññatra ajjhārāmā ajjhāvasathā vā ratanassa vā ratanasammatassa",
  "tika-vin13t2:225_22": "vā uggaṇhanauggahāpane pācittiyanti.",
  "tika-vin13t2:226": "Pācittiyaniddesavaṇṇanā niṭṭhitā.",
  "tika-vin13t2:227": "13. Samaṇakappaniddesavaṇṇanā",
  "tika-vin13t2:228_0": "125.Samaṇakappāti samaṇavohārā. Bhavanti, ahesunti vā bhūtā, vattamāne, bhūte vā",
  "tika-vin13t2:228_1": "tappaccayo. Viruḷhamūlādibhāvaṁ āpajjitvā vaḍḍhamānakānaṁ, vaḍḍhitvā mahantabhāvaṁ",
  "tika-vin13t2:228_2": "pattānañca rukkhalatādisaṅkhātānaṁ bhūtānaṁ gāmo, bhūtā eva vā gāmo samūho bhūtagāmo.",
  "tika-vin13t2:228_3": "Tassa samārambho chedanaphālanādi, tasmiṁ. Nimittatthe cetaṁ bhummaṁ, taṁhetu pācittiyaṁ",
  "tika-vin13t2:228_4": "hotīti attho. Katakappiyaṁ samaṇakappiyaṁ bhaveti sambandho. Tattha kataṁ kappiyaṁ",
  "tika-vin13t2:228_5": "yassāti bahubbīhi. Kenāti āha ‘‘nakhenā’’tiādi.",
  "tika-vin13t2:229_0": "126. Idāni yassa samārambho, taṁ bhūtagāmaṁ vibhajitvā dassetuṁ ‘‘sa mūlā’’tiādi",
  "tika-vin13t2:229_1": "āraddhaṁ. Soti bhūtagāmo. Bhavituṁ uppajjituṁ payojetīti kāritantā tappaccayo, pabhāvito",
  "tika-vin13t2:229_2": "uppāditoti attho. Atha vā pabhavanaṁ pabhavo, uppatti, sova pabhavo, pabhāvaṁ karotīti",
  "tika-vin13t2:229_3": "nāmadhātuto kattari tappaccayo, pabhāvito uppannoti attho. Mūlañca khandho ca bījañca",
  "tika-vin13t2:229_4": "aggañca phaḷu ca mūla…pe… phaḷūni. Phaḷu nāma pabbaṁ. Tāniyeva bījāni, tehi pabhāvito",
  "tika-vin13t2:229_5": "uppādito, atha vā tehi avadhibhūtehi, kāraṇabhūtehi vā pabhāvito uppannoti kamena",
  "tika-vin13t2:229_6": "vikappadvaye samāsadvayaṁ veditabbaṁ. Tattha mūlabījaṁ nāma haliddisiṅgiverādi.",
  "tika-vin13t2:230_0": "Khandhabījaṁ nāma assatthanigrodhādi. Bījabījaṁ nāma pubbaṇṇāparaṇṇādi. Aggabījaṁ",
  "tika-vin13t2:230_1": "nāma hiriverādi. Phaḷubījaṁ nāma ucchunaḷādi. Tattha mūlabījādīni pañca bījagāmo.",
  "tika-vin13t2:230_2": "Tannibbatto rukkhalatādi bhūtagāmo.",
  "tika-vin13t2:231_0": "Idāni tesu bījagāmasamārambhe dukkaṭaṁ dasseti aparaddhena. Bhūtagāmaviyojitaṁ bījaṁ",
  "tika-vin13t2:231_1": "ārambhe dukkaṭanti sambandho. Bhūtagāmato viyojitanti tappuriso. Bījanti bhūmiyaṁ",
  "tika-vin13t2:231_2": "ropitamaropitampi niggatavidatthimattapattavaṭṭipi mūlabījāni. ‘‘Ārambhe’’ti kitakapaccayassa",
  "tika-vin13t2:231_3": "yoge avutte kammani chaṭṭhuppattiyaṁ vikappena ubhayattha dutiyā. Ārambheti samārambhe.",
  "tika-vin13t2:231_4": "Tasmā ‘‘imaṁ pupphaṁ phalaṁ vā jāna, imaṁ kappiyaṁ karohī’’tiādinā kappiyavacanena",
  "tika-vin13t2:231_5": "bhūtagāmato viyojitaṁ bījajātaṁ bījagāmaparimocanatthaṁ puna kappiyaṁ kārāpetvā paribhuñjibhabbaṁ.",
  "tika-vin13t2:231_6": "‘‘Anujānāmi, bhikkhave, pañcahi samaṇakappehi phalaṁ paribhuñjituṁ aggiparijitaṁ",
  "tika-vin13t2:231_7": "satthaparijitaṁ nakhaparijitaṁ abījaṁ nibbattabījaññeva pañcama’’nti (cūḷava. 250)",
  "tika-vin13t2:231_8": "vuttesu pañcasu nakhaparijitādīni tīṇi dassitāni.",
  "tika-vin13t2:232_0": "127. Idāni avasiṭṭhāni dve dassetuṁ ‘‘nibbattabīja’’ntiādikaṁ paṭhamaddhaṁ āha. Tattha",
  "tika-vin13t2:232_1": "nibbattabījanti nibbattaniyanti nibbattaṁ, nipubba vatu vattanetimasmā tappaccayo,",
  "tika-vin13t2:232_2": "nibbattaṁ bījaṁ yassa taṁ nibbattabījaṁ, bījaṁ nibbattetvā visuṁ katvā paribhuñjitabbaṁ",
  "tika-vin13t2:232_3": "ambapanasādi. Nobījaṁ nāma taruṇambaphalādi. Idāni bījagāmabhūtagāmesu kappiyakaraṇappakārādivisesaṁ",
  "tika-vin13t2:232_4": "dassento ‘‘kaṭāhā’’tiādimāha. Tattha kaṭāhena baddhaṁ bījaṁ yesanti bāhirattho.",
  "tika-vin13t2:233": "128. Bhājane bhūmiyampi vā ekābaddhesu bījesu ekasmiñca kappiye kateti yojanā. Bījesūti bījagāmabhūtagāmesu . Bhūtagāmopi hi idha ‘‘bīja’’nti ruḷhīvasena vuccati.",
  "tika-vin13t2:234_0": "129.Nikkhitteti ṭhapite. Kappiyaṁ puna kareyyāti jātamūlapaṇṇabhāvato bhūtagāmattā",
  "tika-vin13t2:234_1": "bhūtagāmato parimocitaṁ bījagāmaparimocanatthaṁ puna kappiyaṁ kāreyyāti attho. Tenāha",
  "tika-vin13t2:234_2": "‘‘bhūtagāmo hi so tadā’’ti. Hi-saddo hetumhi. Tadāti mūle ca paṇṇe ca jātakāle sace",
  "tika-vin13t2:234_3": "mūlamattaṁ sañjāyati, uparibhāge sace aṅkuro jāyati, heṭṭhābhāge chindituṁ vaṭṭati.",
  "tika-vin13t2:234_4": "Mūlamattesu vā pana paṇṇamattesu vā niggatesu sacepi ratanappamāṇāpi sākhā nikkhamanti,",
  "tika-vin13t2:234_5": "bījagāmasaṅgahitā honti.",
  "tika-vin13t2:235_0": "130. Udakasambhavo sevālo ca cetiyādīsu sevālo ca bhūtagāmovāti sambandho. Ādi-saddena",
  "tika-vin13t2:235_1": "pākārādiggahaṇaṁ. Yadi dve tīṇi paṇṇāni na jāyanti, aggabījasaṅgahaṁ gacchati. Sukkho",
  "tika-vin13t2:235_2": "pana sammajjitabbo. Mūlapaṇṇe viniggate bījopi bhūtagāmovāti sambandho. Paṇṇeti iminā",
  "tika-vin13t2:235_3": "aṅkuramattaṁ paṭikkhipati.",
  "tika-vin13t2:236_0": "131. Ghaṭādipiṭṭhe sevālo ca ahichattakamakuḷañca dukkaṭasseva vatthūnīti sambandho.",
  "tika-vin13t2:236_1": "Piṭṭheti iminā anto abbohārikoti dasseti. Phullanti phullitaṁ ahichattakaṁ. Abyavahārikanti",
  "tika-vin13t2:236_2": "āpattivohārayoggaṁ na hotīti attho.",
  "tika-vin13t2:237_0": "132. Allarukkhe lākhāniyyāsachattāni vikopiya gaṇhato tattha akkharaṁ chindato vāpi",
  "tika-vin13t2:237_1": "pācittīti sambandho. Tatthāti allarukkhe. ‘‘Vikopaya’’nti potthakesu pāṭho dissati,",
  "tika-vin13t2:237_2": "so apāṭho paṭhamantatāya kāraṇābhāvato. ‘‘Vikopiyā’’ti pana pāṭho gahetabbo. Vikopiyāti",
  "tika-vin13t2:237_3": "iminā avikopetvā gahaṇe anāpattīti dīpeti.",
  "tika-vin13t2:238_0": "133.Dārumakkaṭakādināti āṇiṁ koṭṭetvā dāruyantaṁ katvā tattha kaṇṭakaṁ olambenti,",
  "tika-vin13t2:238_1": "etaṁ dārumakkaṭakaṁ nāma. Ādi-saddena kaṇṭakabandhanādīnaṁ gahaṇaṁ. Tiṇādiṁ chindituṁ,",
  "tika-vin13t2:238_2": "gaṇṭhikaṁ kātuñca na kappatīti yojanā. Chinditunti chindanaṁ.",
  "tika-vin13t2:239_0": "134.Bhūtagāmaṁ vāti bhūtagāmaṁ vā. Bījaṁ vāti bījagāmaṁ vā. ‘‘Chinda vā’’tiādinā",
  "tika-vin13t2:239_1": "sabbattha vā-saddo yojetabbo. Paca vāti pacanaṁ karohīti vā. ‘‘Paṭa’’ iti vā pāṭho,",
  "tika-vin13t2:239_2": "tassa uppādehīti attho. ‘‘Imaṁ rukkhaṁ chindāhī’’tiādinā pana avatvā ‘‘rukkhaṁ chindā’’tiādinā",
  "tika-vin13t2:239_3": "aniyametvā vattuṁ vaṭṭati.",
  "tika-vin13t2:240": "135.Imanti etaṁ rukkhādiṁ. Imaṁ sodhehīti ettha iti-saddaṁ katvā attho vattabboti.",
  "tika-vin13t2:241": "Samaṇakappaniddesavaṇṇanā niṭṭhitā.",
  "tika-vin13t2:242": "14. Bhūminiddesavaṇṇanā",
  "tika-vin13t2:243_0": "136. Yāsu vutthaṁ pakkañca kappati, tā kappiyā bhūmiyo sammuti ca sammutikuṭi ca…pe…",
  "tika-vin13t2:243_1": "gahapati ca gahapatikuṭi cāti imā catasso hontīti yojetvā attho veditabbo. Tattha",
  "tika-vin13t2:243_2": "bhesajjakkhandhake (mahāva. 295) vuttāya uttidutiyakammavācāya, apalokanakammavasena",
  "tika-vin13t2:243_3": "vā sāvetvā sammā uttisampannaṁ karīyatīti sammuti, thambhānaṁ bhittipādānaṁ vā uggamanaṁ",
  "tika-vin13t2:243_4": "uddhaṁ katvā ṭhapanaṁ, ‘‘kappiyakuṭiṁ karomā’’ti vācāya sāvanañca antaṁ yassā sā",
  "tika-vin13t2:243_5": "ussāvanantā. Tathā ca vuttaṁ ‘‘thambhappatiṭṭhānañca vacanapariyosānañca samakālaṁ",
  "tika-vin13t2:243_6": "vaṭṭatī’’ti (mahāva. aṭṭha. 295). Nisādanaṁ pavisanaṁ sannivesanaṁ nisādo, gunnaṁ",
  "tika-vin13t2:243_7": "viya nisādo etissāti gonisādi. Bhikkhuṁ ṭhapetvā sesasahadhammikā sabbe ca devamanussā",
  "tika-vin13t2:243_8": "idha gahapatīti sāmaññena adhippetā. Ettha pana gahapatisambandhinī kuṭi dīghena gahapatī.",
  "tika-vin13t2:244_0": "‘‘Yaṁ pana akappiyabhūmiyaṁ sahaseyyappahonake gehe vuttha’’nti (mahāva. aṭṭha. 295)",
  "tika-vin13t2:244_1": "aṭṭhakathāvacanato yaṁ saṅgho ākaṅkhati vihāraṁ vā aḍḍhayogaṁ vā pāsādaṁ vā hammiyaṁ",
  "tika-vin13t2:244_2": "vā guhaṁ vā leṇādiṁ vā, tesampi sāmaññavacanaṁ viññāyatīti taṁtaṁlakkhaṇappattā sahaseyyappahonakā",
  "tika-vin13t2:244_3": "leṇādayo catūsveva kuṭīsu antogadhāti veditabbaṁ. Imāsu catūsu sahaseyyappahonake",
  "tika-vin13t2:244_4": "padese yaṁ saṅghikaṁ puggalikaṁ vā bhikkhusantakaṁ ekarattampi antovutthaṁ anupasampannena",
  "tika-vin13t2:244_5": "pakkañca yāvakālikaṁ yāmakālikañca antovutthaantopakkasaṅkhaṁ na gacchati, ko pana",
  "tika-vin13t2:244_6": "vādo itaradvaye. Taṁ pana akappiyabhūmiyampi vutthaṁ pakkañca vaṭṭati. Tena vuttaṁ",
  "tika-vin13t2:244_7": "‘‘yāsu vutthaṁ pakkañca kappatī’’ti.",
  "tika-vin13t2:245_0": "137. Vāsatthāya kate saṅghike vā ekasantake vā sahaseyyappahonake gehe kappiyākuṭi",
  "tika-vin13t2:245_1": "laddhabbāti sambandho. Tattha vāsatthāyāti iminā avāsatthāya kataṁ nivatteti. Ekasantaketi",
  "tika-vin13t2:245_2": "ekassa bhikkhuno santake. Kappiyākuṭīti bhāvappadhānoyaṁ niddeso, na hi gehe gehaṁ",
  "tika-vin13t2:245_3": "laddhuṁ yujjatīti kappiyakuṭitāti attho. Dīgho pana gāthāvasena, kappiyā kuṭitāti",
  "tika-vin13t2:245_4": "vā visesanavasena daṭṭhabbaṁ. Sahaseyyappahonaketi ettha sahaseyyappahonakaṁ vāsāgāralakkhaṇe",
  "tika-vin13t2:245_5": "vuttalakkhaṇaṁ senāsanaṁ.",
  "tika-vin13t2:246_0": "138. Idāni tā kuṭiyo kamena dassetvā tattha paṭipajjitabbavidhiṁ, tāsaṁ sabbathāpagamañca",
  "tika-vin13t2:246_1": "dassetuṁ ‘‘gehe’’tiādimāha. Tattha ‘‘kappiyakuṭiṁ karoma, kappiyakuṭiṁ karomā’’ti",
  "tika-vin13t2:246_2": "evamīrayanti sambandho. Iṭṭhakā ca thambhā ca ‘‘iṭṭhakāthambhā’’ti vattabbe rasso.",
  "tika-vin13t2:246_3": "Iṭṭhakathambhā ādi yassa bhittipāsādassāti bahubbīhi. Pacchā paṭhamasaddena kammadhārayo.",
  "tika-vin13t2:246_4": "‘‘Ṭhapeyya ce, sā ussāvanantikā’’ti evaṁ ce-sā-sadde yojetvā attho veditabbo.",
  "tika-vin13t2:247": "139. Sakalo aparikkhitto ārāmopi vāti sambandho. Senāsanaṁ parikkhittaṁ vā hotu, aparikkhittaṁ vā, na taṁ pamāṇaṁ.",
  "tika-vin13t2:248": "140. Aññehi kappiyakuṭiyā atthāya dinno vā tesaṁ santako vāti yojanā.",
  "tika-vin13t2:249_0": "141. Avirodhabhāvena kappanīyā kappā, kappa sāmatthiyamiccetasmā itthiyaṁ āpaccaye",
  "tika-vin13t2:249_1": "rūpaṁ, na kappā akappā, akappā ca sā kuṭi ceti akappakuṭi, tāya. Sappiādīti iminā",
  "tika-vin13t2:249_2": "sattāhakālikaṁ yāvajīvikañca gahitaṁ.",
  "tika-vin13t2:250_0": "142.Tehevāti akappakuṭiyaṁ vutthasappiādīhi eva saddhiṁ sattāhakālikasaṁsaṭṭhatāya",
  "tika-vin13t2:250_1": "‘‘sattāhaṁ kappate’’ti vuttaṁ. Sāmiseti āmisasaṅkhātena purimadvayena sahite. Sāmapākatāti",
  "tika-vin13t2:250_2": "sāmaṁ attanā pāko etassāti sāmapākaṁ, sattāhakālikena saha pakkaṁ sāmisaṁ yāvajīvikaṁ,",
  "tika-vin13t2:250_3": "tassa bhāvo sāmapākatā. Sayaṁ pakkaṁ taṁ attanā saṁsaṭṭhatāya tampi āmisaṁ sāmapākagatikaṁ",
  "tika-vin13t2:250_4": "karotīti tassa sāmapākatā hotīti adhippāyo.",
  "tika-vin13t2:251": "143.Adhiṭṭhitāti patiṭṭhitā. Eva-saddo tiṭṭhatisaddassa ante daṭṭhabbo.",
  "tika-vin13t2:252_0": "144.Sabbesūti thambhādīsu sakalesu. Jahitaṁ vatthu kuṭibhūmi yassā jahitavatthukā.",
  "tika-vin13t2:252_1": "Parikkhitte jahitavatthukāti sambandho. Sesāti itarā dve kuṭiyo. Chadanavibbhamāti",
  "tika-vin13t2:252_2": "chadanassa vināsā. Etthāpi ‘‘jahitavatthukā’’ti ānetabbanti.",
  "tika-vin13t2:253": "Bhūminiddesavaṇṇanā niṭṭhitā.",
  "tika-vin13t2:254": "15. Upajjhācariyavattaniddesavaṇṇanā",
  "tika-vin13t2:255_0": "145. ‘‘Idaṁ tayā dukkataṁ, dubbhāsita’’ntiādīni vatvā codanato, attano vajjaṁ assarantassa",
  "tika-vin13t2:255_1": "satuppādavasena sāraṇato, sammā paṭipattiyaṁ sāraṇato pavattāpanato vā vajjāvajjaṁ",
  "tika-vin13t2:255_2": "upanijjhāyati bhusaṁ cintetīti upajjhā. Upajjhā eva upajjhāyo. ‘‘Evaṁ tayā buddhavacanaṁ",
  "tika-vin13t2:255_3": "sajjhāyitabbaṁ, evaṁ atikkamitabbaṁ, evaṁ paṭikkamitabba’’ntiādinā ācārasikkhāpane",
  "tika-vin13t2:255_4": "ācarati pavattatīti ācariyo. So ca nissayapabbajjāupasampadādhammācariyavasena catubbidho.",
  "tika-vin13t2:255_5": "Upajjhā ca ācariyo ca upajjhācariyā, te. Nissāya vasamānoti iminā nissayapabbajjāupasampadādhammantevāsikesu",
  "tika-vin13t2:255_6": "yo nissāya vasati, taṁ dasseti. Catūsu hi tesu nissayantevāsikena yāva ācariyaṁ nissāya",
  "tika-vin13t2:255_7": "vasati, tāvasabbaṁ ācariyavattaṁ kātabbaṁ, netarehi. Itarehi, nissayamuttakehipi",
  "tika-vin13t2:255_8": "yāva cīvararajanaṁ, tāva ca arativinodanādikañca vattaṁ kātabbaṁ. Anāpucchitvā pattacīvaradānādimhi",
  "tika-vin13t2:255_9": "pana etesaṁ anāpatti. Saddhivihārikassa pana upajjhāyānaṁ yāva cīvararajanaṁ, tāva",
  "tika-vin13t2:255_10": "ca arativinodanādikañca akarontassa nissayamuttakassāpi amuttakassāpi āpattiyeva.",
  "tika-vin13t2:255_11": "Ekaccassa pattadānādito paṭṭhāya amuttanissayasseva āpatti. Tesu majjhe dve ācariyassa",
  "tika-vin13t2:255_12": "yāvajīvaṁ bhārā. Itare pana yāva samīpe vasanti, tāvadeva, tasmā ācariyenāpi tesu",
  "tika-vin13t2:255_13": "sammā vattitabbaṁ, upajjhāyena saddhivihārikesu vattabbameva natthi. Supesaloti piyaṁ",
  "tika-vin13t2:255_14": "sīlamassāti pesalo, vuddhi, ya-lopena ī-kārassa attakaraṇena, suṭṭhu pesalo supesalo,",
  "tika-vin13t2:255_15": "sikkhākāmoti attho. ‘‘Dantakaṭṭha’’ntiādi ‘‘dade’’timassa kammaṁ. Dadeti sammā ādarena",
  "tika-vin13t2:255_16": "yathādhippāyaṁ dadeyyāti attho. Kāleti tadanurūpe kāle.",
  "tika-vin13t2:256_0": "146. Patte ca…pe… cīvare ca vattaṁ careti sambandho. Careti kareyya. Tattha nīcaṁ",
  "tika-vin13t2:256_1": "katvā sādhukaṁ aparighaṁsantena dhovanaṁ, muhuttaṁ uṇhe otāpanaṁ, ṭhapanaṭṭhānaṁ",
  "tika-vin13t2:256_2": "upaparikkhitvā cammādinā kenaci antarahitāya nikkhipanaṁ patte vattaṁ. Gāmaṁ pavisantānaṁ",
  "tika-vin13t2:256_3": "nivāsanakāyabandhanasaṅghāṭidānaṁ, dhovitvā sodakapattassa dānaṁ gāmappavese vattaṁ.",
  "tika-vin13t2:256_4": "Yadi ākaṅkhanti, parimaṇḍalaṁ nivāsetvā ca pārupitvā ca nātidūranaccāsanne gamanaṁ,",
  "tika-vin13t2:256_5": "pattapariyāpannaggahaṇañca gamane vattaṁ. Nivattente pana paṭhamataraṁ āgantvā āsanapaññāpanaṁ,",
  "tika-vin13t2:256_6": "pādodakādiupanikkhipanaṁ, pattacīvarappaṭiggahaṇaṁ āgame āgamane vattaṁ. Bhaṇantānaṁ",
  "tika-vin13t2:256_7": "antarā kathāanopātanaṁ sabbattha vattaṁ. Āsanapaññāpanaṁ, uṭṭhitesu āsanauddharaṇaṁ,",
  "tika-vin13t2:256_8": "pādapīṭhakathalānaṁ upanikkhipanaṁ, paṭisāmanañca āsane pādapīṭhe pādakathale ca",
  "tika-vin13t2:256_9": "vattaṁ. Dhotapādaṭṭhapanakaṁ pādapīṭhaṁ. Aññaṁ kathalaṁ. Upāhanā ca cīvarañcāti dvando,",
  "tika-vin13t2:256_10": "tasmiṁ. Sukkhaallacoḷehi puñchanaṁ upāhanāya vattaṁ. Sinnacīvarassa muhuttaṁ otāpanaṁ,",
  "tika-vin13t2:256_11": "caturaṅgulaṁ kaṇṇaṁ ussāretvā cīvarasaṁharaṇañca cīvare vattaṁ.",
  "tika-vin13t2:257_0": "147. Paribhojanīya…pe… passāvaṭṭhānisu ca vihārasodhane ca puna paññāpane ca vattaṁ",
  "tika-vin13t2:257_1": "tathāti sambandho. Vaccañca passāvo ca vaccapassāvā. Tiṭṭhati etthāti ṭhānī, kuṭi.",
  "tika-vin13t2:257_2": "Vaccapassāvānaṁ ṭhānīti tappuriso. Atha vā tiṭṭhati etthāti ṭhānaṁ, soyeva samāso,",
  "tika-vin13t2:257_3": "vaccapassāvassa ca patanaṭṭhānaṁ, taṁ assa atthīti iṭṭhagehādi. Paribhojanīyañca",
  "tika-vin13t2:257_4": "pānīyañca vaccapassāvaṭṭhānī ca pari…pe… ṭṭhānī. Tāsu tesu vā. Pādodakauṇhasītanahānodakappaṭiyādāpanaṁ",
  "tika-vin13t2:257_5": "paribhojanīye vattaṁ. Pātabbapānīyena pucchanaṁ upaṭṭhāpanañca pānīye vattaṁ. Sammajjanapānīyaupaṭṭhāpanaṁ",
  "tika-vin13t2:257_6": "vaccapassāvaṭṭhānīsu vattaṁ. Paṭhamaṁ pattacīvarādīni harāpetvā ekamante nikkhipanādi,",
  "tika-vin13t2:257_7": "ullokato paṭṭhāya makkaṭasantānaṁ ohāretvā sammajjanañca vihārasodhane vattaṁ. Otāpetvā",
  "tika-vin13t2:257_8": "sodhetvā papphoṭetvā atiharitvā yathāṭhāne bhūmattharaṇādipaññāpanaṁ puna paññāpane",
  "tika-vin13t2:257_9": "vattaṁ. Tathāti iminā ‘‘care’’ti idaṁ atidisati.",
  "tika-vin13t2:258_0": "148. Vihāraṁ sodhento bhikkhu paṭivāte vā saṅgaṇe vā pānīyasāmantā vā sayanāsanaṁ",
  "tika-vin13t2:258_1": "na papphoṭeyyāti sambandho. Pānīya-saddena paribhojanīyañca saṅgahitaṁ. Paṭivāteti",
  "tika-vin13t2:258_2": "uparivāte. Saṅgaṇeti bahūnaṁ samosaraṇe vivaṭappadese. Sayanāsanaṁ nāma bhūmattharaṇamañcādi.",
  "tika-vin13t2:259_0": "149. Nhāne vattaṁ care, nhātassa kātabbe careti sambandhassa purisādhīnatāya sambandho",
  "tika-vin13t2:259_1": "veditabbo . Cīvarappaṭiggahaṇagattaparikammakaraṇaṁ nahāne vattaṁ. Kātabbe careti",
  "tika-vin13t2:259_2": "gattato udakasammajjananivāsanadānādikicce pavatteyyāti attho. ‘‘Vanappagumbe’’tiādīsu",
  "tika-vin13t2:259_3": "viya sissa e-kārādesaṁ rūpaṁ, tasmā kātabbaṁ vattaṁ careyyāti yojetvā veditabbaṁ.",
  "tika-vin13t2:259_4": "Budhā pana ‘‘nhāne nhātassa kātabbe vattaṁ care’’ti yojetvā atthaṁ vadanti. Evaṁ",
  "tika-vin13t2:259_5": "sati kātabba-saddassa kammasādhanattā vattameva kātabbaṁ nāmāti ‘‘vatte vattaṁ care’’ti",
  "tika-vin13t2:259_6": "vuttaṁ viya hotīti virujjhati. ‘‘Nahātena nahātassā’’ti vā pāṭho, udake gattaparikammena",
  "tika-vin13t2:259_7": "theraṁ paṭhamaṁ nahāpetvā sayampi nahātenāti attho. Pāḷiyampi ‘‘nahātena paṭhamataraṁ",
  "tika-vin13t2:259_8": "uttaritvā’’ti (mahāva. 67) atthi. Atha raṅgapāke dhovane sibbane ca vattaṁ careti",
  "tika-vin13t2:259_9": "sambandho, rajanapāke cīvaradhovane cīvarasibbane cāti attho. Rajanto cīvare theve",
  "tika-vin13t2:259_10": "ṭhite na vajeti sambandho. Rajantoti cīvaraṁ rajanto. Theveti rajanabindumhi.",
  "tika-vin13t2:260_0": "150.Ekaccassāti ācariyupajjhāyānaṁ verino puggalassa pattaṁ vā cīvarāni vā kiñcanaṁ",
  "tika-vin13t2:260_1": "parikkhāraṁ vā na dadeyya na gaṇheyya vāti sambandho. Tattha na dadeyya na gaṇheyyāti",
  "tika-vin13t2:260_2": "paṭisāmanatthāyapi na dadeyya, na gaṇheyya vāti attho. ‘‘Ākiñcana’’ntiādīsu viya",
  "tika-vin13t2:260_3": "kiñcana-saddo daṭṭhabbo, tassa kiñcīti attho. Kiñcinanti vā pāṭho, kiñci naṁ parikkhāranti",
  "tika-vin13t2:260_4": "yojanā. Padasiddhivasenettha nanti ta-saddappayogo kato.",
  "tika-vin13t2:261_0": "151-2.Pacchato kātunti pacchāsamaṇaṁ kātuṁ. Tassāti ekaccassa. Pacchatoti pacchāsamaṇo",
  "tika-vin13t2:261_1": "hutvā. Ninnetunti ekaccassa nīharituṁ. Sabbattha anāpucchā na vaṭṭatīti yojetabbaṁ.",
  "tika-vin13t2:261_2": "Kiccayaṁ vāti veyyāvaccādi yaṁ kiñci kiccaṁ vā. Kiccameva kiccayaṁ, kassa yo ‘‘seniyo’’tiādīsu",
  "tika-vin13t2:261_3": "viya. Parikammaṁ vāti piṭṭhiparikammādiparikammaṁ. Attano kārāpetuṁ vāti ekaccena",
  "tika-vin13t2:261_4": "attano kārāpetuṁ vā. Kātuṁ vāti tassa attanā kātuṁ vā.",
  "tika-vin13t2:262_0": "153. Sīmato niggatā bahibhūtā nissīmā, taṁ. Ācariyupajjhāyesu avatvā dūraṁ bhikkhācāraṁ",
  "tika-vin13t2:262_1": "gatesupi apassantena gāmo pavisitabbo. Diṭṭhaṭṭhānato paṭṭhāya pana āpucchituṁyeva",
  "tika-vin13t2:262_2": "vaṭṭati. Attano kiccayaṁ vāpīti attano sīmāyapi pattapacanacīvararajanādikaṁ sakaṁ",
  "tika-vin13t2:262_3": "karaṇīyaṁ vāpi kātuṁ.",
  "tika-vin13t2:263_0": "154.Aratinti sāsane anabhiratiṁ. Saṅghāyattesu kammesūti parivāsāditajjanīyādīsu",
  "tika-vin13t2:263_1": "saṅghappaṭibaddhesu kammesu. Ussukkaṁ vāpīti ācariyupajjhāyesu garudhammaṁ ajjhāpannesu,",
  "tika-vin13t2:263_2": "kammārahesu ca ‘‘kinti nu kho saṅgho parivāsaṁ dadeyyā’’tiādinā ussāhaṁ vāpi.",
  "tika-vin13t2:264_0": "155.Gilānesu upaṭṭheyyāti ‘‘pañcahi, bhikkhave, aṅgehi samannāgato gilānupaṭṭhāko",
  "tika-vin13t2:264_1": "alaṁ gilānaṁ upaṭṭhātuṁ, paṭibalo hoti bhesajjaṁ saṁvidhātuṁ, sappāyāsappāyaṁ jānāti,",
  "tika-vin13t2:264_2": "asappāyaṁ apanāmeti, sappāyaṁ upanāmeti, mettacitto gilānaṁ upaṭṭhāti no āmisantaro,",
  "tika-vin13t2:264_3": "ajegucchī hoti uccāraṁ vā passāvaṁ vā kheḷaṁ vā vantaṁ vā nīhātuṁ, paṭibalo hoti",
  "tika-vin13t2:264_4": "gilānaṁ kālena kālaṁ dhammiyā kathāya sandassetuṁ samādapetuṁ samuttejetuṁ sampahaṁsetu’’nti",
  "tika-vin13t2:264_5": "(mahāva. 366) evaṁ vuttapañcaṅgasamannāgatena hutvā gilānesu upaṭṭhaheyyāti attho.",
  "tika-vin13t2:264_6": "Iminā sabbehipi ācaritabbaṁ gilānavattaṁ upadisati. Vuṭṭhānanti gelaññā vuṭṭhitaṁ.",
  "tika-vin13t2:264_7": "Āgameti āgameyya, olokeyyāti attho. Upajjhācariyehi ca saddhivihārikaantevāsikesu",
  "tika-vin13t2:264_8": "yadi te gilānā honti, ādito paṭṭhāya cīvare rajanapariyosānañca arativinodanādikañca",
  "tika-vin13t2:264_9": "vattaṁ, agilānesu pana uddesaparipucchā ovādānusāsaniyā anuggahopattacīvarādidānañcāti",
  "tika-vin13t2:264_10": "sabbaṁ kātabbaṁ. Teneva heṭṭhā vuttaṁ ‘‘tasmā ācariyenāpi tesu sammā vattitabbaṁ,",
  "tika-vin13t2:264_11": "upajjhāyena saddhivihārikesu vattabbameva natthī’’ti.",
  "tika-vin13t2:265": "Upajjhācariyavattaniddesavaṇṇanā niṭṭhitā.",
  "tika-vin13t2:266": "16. Vaccapassāvaṭṭhānikaniddesavaṇṇanā",
  "tika-vin13t2:267_0": "156.Vaccapassāvaṭṭhānikanti ṭhānamhi ṭhāne vā bhavaṁ vaccapassāvaṭṭhānikaṁ. Yathāvuḍḍhaṁ",
  "tika-vin13t2:267_1": "vaccaṁ na kareyyāti sambandho. Ye ye vuḍḍhā yathāvuḍḍhaṁ, āgatappaṭipāṭiṁ hitvā vuḍḍhappaṭipāṭiyāti",
  "tika-vin13t2:267_2": "attho. Vaccanti upalakkhaṇamattaṁ, passāvañca nahānañca na kareyyāti adhippāyo. Tadeva",
  "tika-vin13t2:267_3": "samattheti ‘‘yātānupubbiyā’’tiādinā. Yātānupubbiyāti yātānaṁ gatānaṁ anupubbi anukkamo",
  "tika-vin13t2:267_4": "yātānupubbi, tāya. Vacca…pe… titthañcāti etaṁ tayaṁ labbhatīti attho, bhikkhunāti viññāyati.",
  "tika-vin13t2:268": "157. Ubbhajitvā ca sahasā ca no paviseyyāti sambandho. Ubbhajitvāti cīvaraṁ dūratova ukkhipitvā. Sahasāti sīghaṁ. Ukkāsitvā paviseyyāti yojanā.",
  "tika-vin13t2:269": "158. Vaccapassāvadoṇīnaṁ bahīti sambandho. Ubhayanti vaccampi passāvampi.",
  "tika-vin13t2:270_0": "159.Kūpeti vaccāvāṭe. Kaṭṭhanti avalekhanakaṭṭhaṁ. Pharusenāti kharena avalekhanakaṭṭhena.",
  "tika-vin13t2:270_1": "Uhatañcāpīti attanā vā parena vā uhatañcāpi vaccamakkhitañcāpīti attho. Dhovayeti",
  "tika-vin13t2:270_2": "sati udake, udake asati kaṭṭhenapi sodheyya.",
  "tika-vin13t2:271_0": "160.Na nikkhameti na nikkhameyya. Capu capūti anukaraṇaṁ, vicchāyaṁ dvitte capu capu",
  "tika-vin13t2:271_1": "katvāti kiriyāvisesanaṁ. Nācameyyāti na dhoveyya. Sati pana udake ācamitabbaṁ, asati",
  "tika-vin13t2:271_2": "yena kenaci puñchitvā gantabbaṁ, sabbasādhāraṇaṭṭhāne ca ācamanakumbhiyā udakaṁ na",
  "tika-vin13t2:271_3": "sesetabbaṁ. Uklāpanti kacavaraṁ. Visodhayeti vihārasodhane viya vaccapassāvakuṭiyo,",
  "tika-vin13t2:271_4": "pariveṇakoṭṭhake ca sammajjeyya. Sabbattheva ca pana vattabhede dukkaṭaṁ.",
  "tika-vin13t2:272": "Vaccapassāvaṭṭhānikaniddesavaṇṇanā niṭṭhitā.",
  "tika-vin13t2:273": "17. Āpucchakaraṇaniddesavaṇṇanā",
  "tika-vin13t2:274_0": "161.Āpucchakaraṇanti āpucchāya karaṇaṁ. Anajjhiṭṭhovāti anāṇattova, ayācito eva vā.",
  "tika-vin13t2:274_1": "Na ca vissajeti pucchitapañhaṁ na vissajjeyya ca, āpucchitvā vā yācito vā yathāvuttametaṁ",
  "tika-vin13t2:274_2": "kātuṁ labhatīti adhippāyo.",
  "tika-vin13t2:275_0": "162.Āpucchitvākathentassāti attano vuḍḍhaṁ āpucchitvā dhammādikaṁ bhāsantassa. Puna",
  "tika-vin13t2:275_1": "vuḍḍhatarāgameti puna aññassa vuḍḍhatarassa āgamane satīti attho. Punaāpucchanaṁ",
  "tika-vin13t2:275_2": "natthīti bhāsitabbaṁ ṭhapetvā puna āpucchanakiccaṁ natthīti attho. Saṅghatthere asati",
  "tika-vin13t2:275_3": "āraddhampi aṭṭhapetvā kathentassāpi eseva nayo. Bhattagge anumodato ca āpucchanaṁ",
  "tika-vin13t2:275_4": "natthīti sambandho. Anumodatoti dāyakehi yācitassa taṁtaṁpuññānumodanavasena dhammakathaṁ",
  "tika-vin13t2:275_5": "karoto ca. Anumodanañca therādheyyaṁ. ‘‘Anujānāmi, bhikkhave therena bhikkhunā bhattagge",
  "tika-vin13t2:275_6": "anumoditu’’nti (cūḷava. 362) hi vuttaṁ. ‘‘Sace manussā attano abhirucikena ekena",
  "tika-vin13t2:275_7": "anumodanaṁ kārenti, neva tassa anumodato āpatti, na mahātherassa bhāro hoti. Upanisinnakathāyameva",
  "tika-vin13t2:275_8": "hi manussesu kathāpentesu mahāthero āpucchitabbo’’ti aṭṭhakathāyaṁ (cuḷava. aṭṭha. 362) vuttaṁ.",
  "tika-vin13t2:276_0": "163. Vuḍḍhena ekavihārake vasanto cāti sambandho. Vuḍḍhenāti vuḍḍhena saddhiṁ. Ekavihāraketi",
  "tika-vin13t2:276_1": "savanūpacāre khuddakavihāre, na mahāvihāre. Kucchitatthe hi kappaccayo. Na sajjhāyeyyāti",
  "tika-vin13t2:276_2": "sajjhāyanaṁ na kareyya.",
  "tika-vin13t2:277_0": "164.‘‘Dhammaṁ na bhāsaye’’tiādīsu anāpucchāti sambandhitabbaṁ. Na ca vijjhapeti na",
  "tika-vin13t2:277_1": "ca nibbāyeyya. Vātapānañca ālokasandhiphalakaṁ kavāṭañca dvāraphalakaṁ vātapānakavāṭaṁ",
  "tika-vin13t2:277_2": "vā na vivareyya na thakeyya cāti na-kāro sabbattha yojetabbo.",
  "tika-vin13t2:278_0": "165. Ekacaṅkame vuḍḍhena caṅkamantopi yena vuḍḍho, tena parivattayeti yojanā. Yena",
  "tika-vin13t2:278_1": "tenāti bhummatthe karaṇavacanaṁ, yattha vuḍḍho, tatthāti attho, vuḍḍhaṁ ohāya aññato",
  "tika-vin13t2:278_2": "na gantabbanti adhippāyo. Soti navako. Enanti vuḍḍhaṁ. Sabbattha dukkaṭaṁ. Ayañhi",
  "tika-vin13t2:278_3": "khandhakadhammatā yattha na-kārena paṭisedho, tattha dukkaṭanti.",
  "tika-vin13t2:279": "Āpucchakaraṇaniddesavaṇṇanā niṭṭhitā.",
  "tika-vin13t2:280": "18. Nagganiddesavaṇṇanā",
  "tika-vin13t2:281": "166.‘‘Vaje’’tiādīsu na-saddo sambandhitabbo. Tattha pana yathānurūpabhojanādikaṁ kammavacanaṁ ajjhāharitvā ‘‘bhojanaṁ na bhuñje’’tiādinā attho veditabbo.",
  "tika-vin13t2:282_0": "167.Nakareti hatthakammādikaṁ parikammaṁ sayampi na kareyyāti attho. Paṭicchādīsūti",
  "tika-vin13t2:282_1": "niddhāraṇe bhummaṁ, jantāgharudakavatthappaṭicchādīnaṁ majjheti attho. Parikamme",
  "tika-vin13t2:282_2": "duve kappiyāti sambandho. Parikammeti jantāghare udakepi upajjhāyādīnaṁ kattabbaparikammavisaye,",
  "tika-vin13t2:282_3": "na abhivādanādīsu. Duveti jantāgharaudakappaṭicchādayo. Chādenti etāyāti chādi, vatthassa",
  "tika-vin13t2:282_4": "chādi vatthacchādi. Sabbatthāti sabbakammesūti.",
  "tika-vin13t2:283": "Nagganiddesavaṇṇanā niṭṭhitā.",
  "tika-vin13t2:284": "19. Nhānakappaniddesavaṇṇanā",
  "tika-vin13t2:285": "168. Kappanaṁ kappiyatā kappo, nhāne kappo nhānakappo. Navako therānaṁ purato upari vā na ca nhāyeyyāti sambandho. Na cāti nayeva. Puratoti abhimukhe. Uparīti nadiyā upari.",
  "tika-vin13t2:286_0": "169-171. Kuṭṭatthambhataruṭṭāne kāyaṁ na ghaṁsayeti sambandho. Tattha kuṭṭaṁ nāma",
  "tika-vin13t2:286_1": "iṭṭhakadārusilābhitti. Thambho nāma nahānatitthe nikhanitvā ṭhapito. Tarūti rukkho.",
  "tika-vin13t2:286_2": "Aṭṭānaṁ nāma tacchetvā aṭṭhapadākārena rājiyo chinditvā nahānatitthe nikhātaphalakaṁ.",
  "tika-vin13t2:286_3": "Gandhabbahatthena vā…pe… mallakena vā kāyaṁ sarīrena vā aññamaññaṁ na ghaṁsayeti",
  "tika-vin13t2:286_4": "sambandho. Gandhabbahatthenāti dārumayahatthena. Kuruvindakasuttiyāti kuruvindakapāsāṇacuṇṇāni",
  "tika-vin13t2:286_5": "lākhāya bandhitvā kataguḷikāvaliyā suttena āvuṇitasuttiyā. Mallakenāti makaradantake",
  "tika-vin13t2:286_6": "chinditvā padumakaṇṇikasaṇṭhānena katamallakena. Sarīrenāti attano kāyena. Aññamaññassa",
  "tika-vin13t2:286_7": "aññamaññaṁ kiriyākaraṇasaṅkhāte kiriyābyabhihāre dvittaṁ. Kapāla…pe… puthupāṇi ca",
  "tika-vin13t2:286_8": "sabbesaṁ vaṭṭatīti sambandho. Kapālañca iṭṭhakā ca, tāsaṁ khaṇḍāni. Puthupāṇīti puthu",
  "tika-vin13t2:286_9": "nānā pāṇi puthupāṇi, hatthaparikammaṁ ruḷhīvasena. Sabbesanti gilānāgilānānaṁ. Gilānassa",
  "tika-vin13t2:286_10": "akatamallakaṁ vaṭṭatīti sambandho. Akatamallakaṁ nāma katamallakaviparītaṁ. Pheṇaṁ",
  "tika-vin13t2:286_11": "nāma samuddapheṇanti.",
  "tika-vin13t2:287": "Nhānakappaniddesavaṇṇanā niṭṭhitā.",
  "tika-vin13t2:288": "20. Avandiyaniddesavaṇṇanā",
  "tika-vin13t2:289_0": "172.Ukkhittoti āpattiyā adassane appaṭikamme ca ukkhittako pāpikāya diṭṭhiyā appaṭinissagge",
  "tika-vin13t2:289_1": "ukkhittakoti tividho ukkhittako. Nānāsaṁvāsako nāma laddhinānāsaṁvāsakopi kammanānāsaṁvāsakopi.",
  "tika-vin13t2:289_2": "Garukaṭṭho cāti pārivāsiko mūlāyapaṭikassanāraho mānattāraho mānattacārī abbhānāraho",
  "tika-vin13t2:289_3": "ca idha garukaṭṭhoti adhippeto. Imehi pana aññamaññaṁ vandituṁ vaṭṭatīti.",
  "tika-vin13t2:290": "Avandiyaniddesavaṇṇanā niṭṭhitā.",
  "tika-vin13t2:291": "21. Cammaniddesavaṇṇanā",
  "tika-vin13t2:292_0": "173. Migā ca ajā ca eḷakā ca, tesaṁ cammānīti samāso. Ajo chagalako. Eḷako meṇḍako.",
  "tika-vin13t2:292_1": "Mige dasseti ‘‘rohite’’tiādinā. Rohitā-diggahaṇaṁ upalakkhaṇamattaṁ, vātamigamigamātukādīpi",
  "tika-vin13t2:292_2": "ettheva saṅgayhanti.",
  "tika-vin13t2:293": "174.Anuññātattayāti anuññātā yathāvuttacammattayato. Amānusaṁva sabbaṁ cammaṁ thavikopāhane kappatīti sambandho. Thavikā satthakakosakādīti.",
  "tika-vin13t2:294": "Cammaniddesavaṇṇanā niṭṭhitā.",
  "tika-vin13t2:295": "22. Upāhananiddesavaṇṇanā",
  "tika-vin13t2:296_0": "175. Navā guṇaṅguṇūpāhanā majjhadese na kappantīti sambandho. Navāti ekavārampi appaṭimukkā.",
  "tika-vin13t2:296_1": "Tattha guṇaṅguṇūpāhanā catupaṭalato paṭṭhāya vuccanti. Sambhave byabhicāre ca visesanaṁ",
  "tika-vin13t2:296_2": "sātthakaṁ bhavatīti ‘‘majjhadese’’ti visesanaṁ amajjhadesaṁ byabhicaratīti amajjhadese",
  "tika-vin13t2:296_3": "guṇaṅguṇūpāhanā kappantīti veditabbaṁ. Tathā navāti iminā anavā majjhadesepi. Iminā",
  "tika-vin13t2:296_4": "pana vākyena majjhadesepi ekavārampi paṭimukkā, aññattha tu sabbāpi guṇaṅguṇūpāhanā",
  "tika-vin13t2:296_5": "vaṭṭanti, na sesāti āpannaṁ, tathāpi ‘‘anujānāmi, bhikkhave, ekapalāsikaṁ upāhana’’nti",
  "tika-vin13t2:296_6": "(mahāva. 245) vuttattā ekapaṭalikāpi vaṭṭatīti veditabbaṁ. Sabbassāti majjhadese",
  "tika-vin13t2:296_7": "paccantimepi gilānāgilānassa sabbassa. ‘‘Anujānāmi, bhikkhave, ajjhārāme upāhanaṁ",
  "tika-vin13t2:296_8": "dhāretu’’nti (mahāva. 249) hi sāmaññena anuññātaṁ. Sabbatthāti gāme vā araññe vā",
  "tika-vin13t2:296_9": "ārāmato aññatra. Akallakassa cāti gilānasseva.",
  "tika-vin13t2:297_0": "176-9. Sabba…pe… rattā ca upāhanā sabba…pe… vicchikāḷikā ca…pe… dīpīnaṁ cammehi ca",
  "tika-vin13t2:297_1": "majjāra…pe… cammehi ca parikkhaṭā ca upāhanā saṅkamanīyā pādukā ca koci dhāreyya,",
  "tika-vin13t2:297_2": "dukkaṭanti yojanā. Odātāya pāḷiyā aṭṭhakathāya ca abhāvepi anulomavasenettha vuttaṁ",
  "tika-vin13t2:297_3": "viya dissati. Nīlako ca odāto cātiādinā dvando. Sabbeva nīlaka…pe… kaṇhakā yāsanti",
  "tika-vin13t2:297_4": "samāso. ‘‘Mahāraṅgā’’tiādīsu appayuttepi sabba-sadde pakaraṇavasena yojetvā attho veditabbo.",
  "tika-vin13t2:298": "‘‘Atthā pakaraṇā liṅgā, ocityā kāladesato;",
  "tika-vin13t2:299": "Saddatthā vibhajīyanti, na saddāyeva kevalā’’ti. –",
  "tika-vin13t2:300_0": "Hi vuttaṁ. Citrāti vicitrā. Nīlapītādī vaddhāyeva yāsanti samāso. Ādi-saddena odātādīnaṁ",
  "tika-vin13t2:300_1": "gahaṇaṁ. Tittirapattasadiso vicitto vaṇṇo tittirapatta-saddena gahito. Tametesamatthīti",
  "tika-vin13t2:300_2": "tittirapattikā. Meṇḍassa ca ajassa ca visāṇasadisā vaddhā yāsanti bāhirattho. Tā",
  "tika-vin13t2:300_3": "pana kaṇṇikaṭṭhāne meṇḍakaajavisāṇasaṇṭhāne vaddhe yojetvā katā. Esa nayo vicchikāḷikādīsu.",
  "tika-vin13t2:300_4": "Paṇhipidhānatthaṁ tale khallaṁ baddhaṁ yāsanti viggaho. Jaṅghato sabbapādappaṭicchādanakaṁ",
  "tika-vin13t2:300_5": "puṭaṁ baddhaṁ yāsanti bahubbīhi. Tūlaṁ picu puṇṇaṁ yāsanti aññapadattho. Paliguṇṭhetīti",
  "tika-vin13t2:300_6": "paliguṇṭho, uparipādatalamattappaṭicchādakabandho, tena yojetvā katā pāliguṇṭhimā,",
  "tika-vin13t2:300_7": "vicitrā hi taddhitavutti. Vicchikānaṁ aḷasadisaṁ naṅguṭṭhasadisaṁ baddhametāsanti",
  "tika-vin13t2:300_8": "vicchikāḷikā. Sīhabyagghuddājinadīpīnaṁ cammehi cāti pakaraṇato ajinā nāma migā.",
  "tika-vin13t2:300_9": "Ulūkā pakkhibiḷārā. Saṅkamanti gacchanti etāhīti saṅkamanīyā. Tā pana tālapaṇṇādīhi katā saṁhāriyā.",
  "tika-vin13t2:301": "180. Sakalaṁ ekadesaṁ vā puñchitvāvāti yojanā. Khallakādikanti ādi-saddena meṇḍavisāṇavaddhikādikaṁ sabbaṁ saṅgaṇhātīti.",
  "tika-vin13t2:302": "Upāhananiddesavaṇṇanā niṭṭhitā.",
  "tika-vin13t2:303": "23. Anolokiyaniddesavaṇṇanā",
  "tika-vin13t2:304_0": "181.Sārattoti saṁratto, sañjātarāgacittoti attho. Itthiyāti tadahujātāyapi paṭasatanivatthāya",
  "tika-vin13t2:304_1": "anokāsupanijjhāyane antamaso tiracchānagatānampi dukkaṭameva. Bhikkhādāyiyāti upalakkhaṇamattaṁ,",
  "tika-vin13t2:304_2": "itthī vā hotu puriso vā, bhikkhādānasamaye asārattenāpi mukhaṁ na ulloketabbaṁ. Ujjhānaṁ",
  "tika-vin13t2:304_3": "lāmakato saṁcintanaṁ, kopo, tattha saññā assāti ujjhānasaññī. Idha pana gilānopi",
  "tika-vin13t2:304_4": "na muccati. Ādāse udakapatteti iminā sesesu kaṁsapattādīsu kañjiyādīsu ca mukhanimittaṁ",
  "tika-vin13t2:304_5": "paññāyati, tesaṁ saṅgaho. ‘‘Sañchavi nu kho me vaṇṇo, no, jiṇṇo nu khomhi, no’’ti",
  "tika-vin13t2:304_6": "pana oloketuṁ vaṭṭati. Assāti bhikkhuno.",
  "tika-vin13t2:305": "Anolokiyaniddesavaṇṇanā niṭṭhitā.",
  "tika-vin13t2:306": "24. Añjanīniddesavaṇṇanā",
  "tika-vin13t2:307_0": "182. Vaṭṭā vā aṭṭhasoḷasaṁsā vā maṭṭhā añjanī vaṭṭatīti yojanā. Aṭṭha ca soḷasa ca",
  "tika-vin13t2:307_1": "aṁsā koṇā yassā sāti viggaho. Soḷasaṁsapadesavibhattāya aṭṭhaṁsāsutiyā aṭṭhaṁsapadesavibhattā",
  "tika-vin13t2:307_2": "caturaṁsāpi sāmatthiyā gayhatīti ñātabbaṁ. ‘‘Ujukameva pana caturaṁsāvā’’ti hi aṭṭhakathāyaṁ",
  "tika-vin13t2:307_3": "(pārā. aṭṭha. 1.85) vuttaṁ. Añjanīti añjananāḷi. Mūle tissopi lekhā vaṭṭantīti yojanā.",
  "tika-vin13t2:307_4": "Mūleti bunde, heṭṭhatoti vuttaṁ hoti. Lekhāti vaṭṭalekhā. Bandhituṁ gīvāyaṁ ekā eva",
  "tika-vin13t2:307_5": "lekhā vaṭṭatīti sambandho. Bandhitunti pidhānabandhanatthaṁ.",
  "tika-vin13t2:308": "183.Yaṁ kiñci rūpanti itthirūpādi yaṁ kiñci rūpaṁ. Mālādikammanti mālākammaṁ latākammaṁ. Aḍḍhacandādīti ettha ādi-saddena agghiyādikaṁ gahitaṁ. Etthāti añjaniyaṁ.",
  "tika-vin13t2:309_0": "184.Thavikāti añjanithavikā. Sipāṭīti khurasipāṭikā. Salākāpi acittakā labbhāti sambandho.",
  "tika-vin13t2:309_1": "Salākāti añjanisalākā. Natthi cittametissāti acittakā. Tādisaṁ pana labhitvā upāhanāyo",
  "tika-vin13t2:309_2": "viya nāsetvā paribhuñjitabbaṁ.",
  "tika-vin13t2:310": "185.Aṭṭhi-saddena manussaṭṭhiṁ ṭhapetvā yaṁ kiñci aṭṭhi gahitaṁ.",
  "tika-vin13t2:311_0": "186.Dhūmanettāti dhūmanāḷikā, nissa ā-kārādesavasena vuttaṁ. Satthakadaṇḍānīti satthadaṇḍā",
  "tika-vin13t2:311_1": ". Natthuṁ denti etāyāti natthudānā. Aniyamena hi nadādito vā ī. Tehi saṅkhanābhiādīhi nibbattā tammayā.",
  "tika-vin13t2:312": "Añjanīniddesavaṇṇanā niṭṭhitā.",
  "tika-vin13t2:313": "25. Akappiyasayananiddesavaṇṇanā",
  "tika-vin13t2:314_0": "187-9.Akappiyāni sayanānīti uccāsayanamahāsayanāni. Padhānavasena pana ‘‘sayanānī’’ti",
  "tika-vin13t2:314_1": "vuttaṁ, pīṭhādayopi ettheva saṅgayhanti añjanī-saddena avasesāni viya. Āsandi ca…pe…",
  "tika-vin13t2:314_2": "ubhatorattūpadhānakañceti etāni akappiyānīti sambandho. Tattha āsandīti sugataṅgulena",
  "tika-vin13t2:314_3": "atirekaṭṭhaṅgulapādakāni mañcapīṭhāni. Tattha pīṭhaṁ nāma mañco viya nātidīghaṁ vuccati.",
  "tika-vin13t2:314_4": "Tividhaṁ tūlametissā atthīti tūlī, pakatitūlikā. ‘‘Pallaṅkoti pādesu vāḷarūpāni ṭhapetvā",
  "tika-vin13t2:314_5": "kato’’ti ṭhapanassa aṭṭhakathāyaṁ (mahāva. aṭṭha. 254) vuttattā ṭhapanañca yathākathañci",
  "tika-vin13t2:314_6": "hoti, yutti ca hotīti, ‘‘tattheva sīharūpādiṁ dassetvā kato pana vaṭṭatīti vadantī’’ti",
  "tika-vin13t2:314_7": "yaṁ ṭīkāyaṁ vuttaṁ, taṁ ‘‘kimiti evaṁ vadantī’’ti vatvā paṭikkhipitabbaṁ. ‘‘Akappiyarūpakato",
  "tika-vin13t2:314_8": "akappiyamañco pallaṅko nāmā’’ti hi sārasamāsepi. Āsandī pallaṅko uccāsayanaṁ, sesā",
  "tika-vin13t2:314_9": "mahāsayanaṁ. Paṭikā uṇṇāmayo setattharaṇo. Gono caturaṅgulādhikalomo mahākojavo.",
  "tika-vin13t2:314_10": "Cittakaṁ vānavicitro uṇṇāmayattharaṇo. Uṇṇā eḷakalomaṁ. Paṭalikā ghanapupphikā. Vikatīti",
  "tika-vin13t2:314_11": "sīhabyagghādirūpavicitto. Uddalomīti ekato uggatalomo. Ekantalomikāti ubhato uggatalomo.",
  "tika-vin13t2:315_0": "Kuttaṁ soḷasannaṁ nāṭakitthīnaṁ ṭhatvā naccanayoggo. Koseyyaṁ ratanaparisibbitaṁ",
  "tika-vin13t2:315_1": "koseyyasuttamayaṁ paccattharaṇaṁ, kaṭṭissaṁ ratanaparisibbitaṁ koseyyakaṭṭissamayaṁ.",
  "tika-vin13t2:315_2": "Hatthino ca assā ca rathā cāti senaṅgānaṁ bahutte samāhāradvando, hatthiassarathe",
  "tika-vin13t2:315_3": "tesaṁ piṭṭhīsu attharāti tappuriso. Ajinappaveṇīti ajinānaṁ ajinamigacammānaṁ mañcappamāṇena",
  "tika-vin13t2:315_4": "dupaṭṭatipaṭṭāni katvā sibbitā paveṇī. Kadalimigānaṁ idaṁ kadalimigaṁ, kiṁ taṁ? Cammaṁ,",
  "tika-vin13t2:315_5": "pavaro ca so paccattharo cāti pavarapaccattharo, so ca taṁ setavatthassa upari atthatañca,",
  "tika-vin13t2:315_6": "kadalimigañca taṁ pavarapaccattharañcāti samāso, pavarapaccattharaṇasaṅkhātaṁ setavatthassa",
  "tika-vin13t2:315_7": "upari pattharitaṁ kadalimigappavarapaccattharaṇanti attho. Taṁ kira evaṁ karonti.",
  "tika-vin13t2:315_8": "Ṭīkāyaṁ pana yathāvuttadvayena atthataṁ aññameva kiñci vuttaṁ, taṁ na yuttaṁ ‘‘ajinappaveṇī",
  "tika-vin13t2:315_9": "dhāretabbā’’tiādinā (mahāva. 254) visuṁ attharaṇānameva vuttattā. Tesu hi vuttesu",
  "tika-vin13t2:315_10": "tadatthataṁ vuttameva siyā, tathā ca vuttaṁ heṭṭhā visuṁ paṭikādikanti.",
  "tika-vin13t2:316_0": "Salohitavitānanti etaṁ ‘‘ubhatorattūpadhānaka’’ntimassa visesanaṁ. Lohitavitānena",
  "tika-vin13t2:316_1": "saha vattamānanti samāso. Setavitānampi heṭṭhā akappiyapaccattharaṇe sati na vaṭṭati.",
  "tika-vin13t2:316_2": "Rattaṁ upadhānaṁ sīsūpadhānaṁ pādūpadhānañca rattūpadhānakaṁ, ubhato mañcassa sīsapādanikkhepanaṭṭhāne",
  "tika-vin13t2:316_3": "rattūpadhānakanti alopasamāso. Yaṁ pana ekameva upadhānaṁ ubhayapassesu rattādivaṇṇaṁ",
  "tika-vin13t2:316_4": "vicitraṁ, taṁ pamāṇayuttameva vaṭṭati. Tatridaṁ pamāṇaṁ – vitthārato tīsu kaṇṇesu",
  "tika-vin13t2:316_5": "dvinnaṁ kaṇṇānaṁ antaraṁ vidatthicaturaṅgulaṁ, majjhe muṭṭhiratanaṁ, dīghato pana",
  "tika-vin13t2:316_6": "diyaḍḍharatanaṁ vā dviratanaṁ vā. Paribhuñjatoti iminā karontassa kārāpentassa katthaci",
  "tika-vin13t2:316_7": "chedanakaṁ pācittiyanti dīpeti.",
  "tika-vin13t2:317_0": "190. Dhammāsane ca bhattagge ca ghare cāpi āsandādittayā sese gihisantake gihivikaṭe",
  "tika-vin13t2:317_1": "sati nisīdituṁ labbhatīti ajjhāhāro padasambandho veditabbo. Gihisantaketi iminā",
  "tika-vin13t2:317_2": "saṅghikampi upalakkheti. ‘‘Anujānāmi, bhikkhave, ṭhapetvā tīṇi āsandiṁ pallaṅkaṁ",
  "tika-vin13t2:317_3": "tūlikaṁ gihivikaṭa’’nti (cūḷava. 314) sāmaññena vuttaṁ. Sāmaññajotanāya pana visesepi",
  "tika-vin13t2:317_4": "avaṭṭhānato āsandādittayāti ettha dhammāsane āsandādittayā seseti yojetvā attho gahetabbo.",
  "tika-vin13t2:317_5": "Aṭṭhakathāyañhi ‘‘āsandī pallaṅko gonako’’tiādipāḷikkame āsandādidvayamādito hitvā",
  "tika-vin13t2:317_6": "‘‘gonakādīni saṅghikavihāre vā puggalikavihāre vā mañcapīṭhakesu attharitvā paribhuñjituṁ",
  "tika-vin13t2:317_7": "na vaṭṭanti, dhammāsane pana gihivikaṭanīhārena labbhanti, tatrāpi nipajjituṁ na",
  "tika-vin13t2:317_8": "vaṭṭatī’’ti (cūḷava. aṭṭha. 320) vuttaṁ. Bhattaggaṁ nāma vihāre dānaṭṭhānaṁ. Dhammāsanaṁ",
  "tika-vin13t2:317_9": "pana yattha katthaci. Ghareti antaraghare. Nisīdituṁ labbhateti iminā nipajjituṁ",
  "tika-vin13t2:317_10": "na vaṭṭatīti dīpeti. Saṁkhipanaṁ antokaraṇaṁ saṅkhepo, bhūmattharaṇe saṅkhepo assa",
  "tika-vin13t2:317_11": "sayanassāti samāso. Tasmiṁ bhūmattharaṇe antokaraṇabhūmattharato bhūmattharaṇamevāti",
  "tika-vin13t2:317_12": "daṭṭhabbaṁ. Sayituñcāti attano kappiyapaccattharaṇaṁ attharitvā sayituñca nisīdituñca.",
  "tika-vin13t2:317_13": "‘‘Paribhaṇḍakataṁ bhūmiṁ vā bhūmattharaṇasenāsanaṁ vā saṅghikamañcapīṭhaṁ vā attano",
  "tika-vin13t2:317_14": "santakena paccattharaṇena paccattharitvāva nipajjitabba’’nti hi aṭṭhakathāyaṁ (cūḷava.",
  "tika-vin13t2:317_15": "aṭṭha. 324) vuttaṁ. Idañca āsandādīnampi aññathattakaraṇe paribhoge lakkhaṇavacanaṁ.",
  "tika-vin13t2:317_16": "Vuttañhi bhagavatā ‘‘anujānāmi bhikkhave, āsandiyā pāde chinditvā paribhuñjituṁ,",
  "tika-vin13t2:317_17": "pallaṅkassa vāḷe bhinditvā paribhuñjituṁ, tūlikaṁ vijaṭetvā bibbohanaṁ kātuṁ, avasesaṁ",
  "tika-vin13t2:317_18": "bhūmattharaṇaṁ kātu’’nti (cūḷava. 320).",
  "tika-vin13t2:318_0": "191. Caturaṁsapīṭhā ca…pe… pañcaṅgā ca uccapādakā kappantīti atthato vacanaṁ vipallāsetvā",
  "tika-vin13t2:318_1": "sambandhitabbaṁ, ‘‘kappiyā’’ti iminā vā sambandho veditabbo. Tattha cattāro aṁsā",
  "tika-vin13t2:318_2": "koṇā yesaṁ, te ca te pīṭhā cāti samāso. Tiṇṇaṁ apassayānaṁ, catunnañca pādānaṁ vasena",
  "tika-vin13t2:318_3": "satta aṅgāni yesanti samāso. Ekāpassayassa vasena pañcaṅgā. Caturaṁsapīṭhānaṁ visuṁ",
  "tika-vin13t2:318_4": "kappiyabhāvassa vuttattā sattaṅgādayo pana dīghāti viññāyanti. Pāḷiyaṁ bhattaggassa",
  "tika-vin13t2:318_5": "ekayoganiddiṭṭhattā ekayoganiddiṭṭhānaṁ saha vā pavatti, saha vā nivattīti ghareti",
  "tika-vin13t2:318_6": "iminā bhattaggassapi gahaṇaṁ. Eva-saddo aṭṭhānappayutto, tasmā tūlonaddhā mañcapīṭhā",
  "tika-vin13t2:318_7": "ghare vā bhattagge vā nisīditumeva kappantīti sambandho. Tatrāyaṁ pāḷi ‘‘tena kho",
  "tika-vin13t2:318_8": "pana samayena manussā bhattagge antaraghare tūlonaddhaṁ mañcampi pīṭhampi paññapenti.",
  "tika-vin13t2:318_9": "Bhikkhū kukkuccāyantā nābhinisīdanti. Bhagavato etamatthaṁ ārocesuṁ. Anujānāmi, bhikkhave,",
  "tika-vin13t2:318_10": "gihivikaṭaṁ abhinisīdituṁ, na tveva abhinipajjitu’’nti (cūḷava. 314). Te pana karontassa",
  "tika-vin13t2:318_11": "vā kārāpentassa vā uddālanakaṁ pācittiyaṁ.",
  "tika-vin13t2:319": "192. Sānulomānaṁ channaṁ cīvarānaṁ aññataraṁ cīvaraṁ chavi etāsanti viggaho. Pañca bhisīti coḷāditūlagaṇanāya pañcakā vuttā. Sabbatthāti vihāramañcapīṭhādīsu sabbattha.",
  "tika-vin13t2:320_0": "193.Tūlattayanti simbalirukkhādīnaṁ khīravalliādīnaṁ erakādīnaṁ tiṇānaṁ tūlattayaṁ.",
  "tika-vin13t2:320_1": "Bhisigabbho coḷādiko pañcavidho bhisigabbho. Migapakkhinaṁ lomānīti etaṁ sabbanti",
  "tika-vin13t2:320_2": "seso. Miga-saddeneva sabbepi sīhādayo catuppadā, pakkhi-saddena sabbepi haṁsamorādayo",
  "tika-vin13t2:320_3": "gahitā. Nanu ca bhisigabbhasaddantogadhāya uṇṇāya migapakkhilomānampi gahaṇasabbhāvepi",
  "tika-vin13t2:320_4": "tesaṁ visuṁ gahaṇe sati punaruttidoso āpajjatīti? Nāpajjati manussalomapariccāgavibhāvanappayojanasabbhāvato.",
  "tika-vin13t2:320_5": "Nanu ca evampi dosoyeva, ‘‘manussalomamuṇṇāya’’ntiādinā bhisigabbhānaṁ upari nīyamānattā",
  "tika-vin13t2:320_6": "gamyate bibbohanepi ayameva bhisigabbhoti? Saccaṁ, tathāpi na doso, gamyamānatthassa",
  "tika-vin13t2:320_7": "saddassa payogaṁ pati kāmacāroti. Masūrake tūlavajjā anuññātāti vipariṇāmetvā sambandhitabbaṁ.",
  "tika-vin13t2:320_8": "Masūrakaṁ nāma cammachavikā bhisīti vadanti.",
  "tika-vin13t2:321_0": "194. Uṇṇāyaṁ manussalomañca paṇṇe suddhaṁ tamālakañca pupphañca appaṭivekkhitaṁ āsanañceva",
  "tika-vin13t2:321_1": "na labbhanti sambandho. Manussalomanti iminā na kevalaṁ idha eḷakalomameva uṇṇā,",
  "tika-vin13t2:321_2": "atha kho kappiyākappiyamaṁsajātīnaṁ pakkhicatuppadānaṁ lomampīti dasseti. Pupphanti",
  "tika-vin13t2:321_3": "piyaṅgubakulapupphādi. Tamālakasaddeneva upacārato pattaṁ gahetvā ‘‘tamālaka’’nti",
  "tika-vin13t2:321_4": "vuttaṁ. Appaṭivekkhitanti anupaparikkhitaṁ. Kīdisaṁ pana paṭivekkhitabbaṁ, kīdisaṁ",
  "tika-vin13t2:321_5": "na paṭivekkhitabbanti? Yaṁ vinicchayato viññātaṁ, taṁ na paṭivekkhitabbaṁ, itaraṁ",
  "tika-vin13t2:321_6": "hatthena parāmasantena paṭivekkhitabbaṁ.",
  "tika-vin13t2:322": "Akappiyasayananiddesavaṇṇanā niṭṭhitā.",
  "tika-vin13t2:323": "26. Samānāsanikaniddesavaṇṇanā",
  "tika-vin13t2:324_0": "195. Tivassantaramekamāsanaṁ bhikkhūnaṁ anuññātanti sambandho. Tattha ekasmiṁ āsane",
  "tika-vin13t2:324_1": "mañcādike dvinnaṁ āsanaṁ nisīdanaṁ ekamāsanaṁ. Ma-kāro sandhijo. Kīdisanti āha ‘‘tivassantara’’nti.",
  "tika-vin13t2:324_2": "Tiṇṇaṁ vassānamantarametassāti tivassantaro, dvīhi vassehi mahantataro vā daharataro",
  "tika-vin13t2:324_3": "vā bhikkhu, so assa atthīti tivassantaraṁ, tivassantaravantanti attho. Yo pana ekena",
  "tika-vin13t2:324_4": "vassena mahantataro vā daharataro vā ekavassoyeva vā, tabbantatāya vattabbameva natthi.",
  "tika-vin13t2:324_5": "Atha vā tivassantaranti karaṇatthe upayogavacanaṁ, tivassantarena saddhinti attho.",
  "tika-vin13t2:324_6": "Tameva samattheti ‘‘sattavasse’’ccādinā.",
  "tika-vin13t2:325": "196. Muni anuññāsīti sambandho. Sabbehevāti samānāsanikaasamānāsanikehi sabbeheva saddhiṁ.",
  "tika-vin13t2:326_0": "197. Dīghāsanaṁ dasseti ‘‘anta’’ntiādinā. Yaṁ tiṇṇaṁ nisīdituṁ pahoti, taṁ antaṁ",
  "tika-vin13t2:326_1": "dīghāsananti sambandho. Antanti pacchimaṁ. Adīghāsane pana samānāsanikā nisīdituṁ",
  "tika-vin13t2:326_2": "labbhantīti dassento ‘‘mañcake’’tiādimāha. Sabbattha ayathākaraṇato dukkaṭanti.",
  "tika-vin13t2:327": "Samānāsanikaniddesavaṇṇanā niṭṭhitā.",
  "tika-vin13t2:328": "27. Asaṁvāsaniddesavaṇṇanā",
  "tika-vin13t2:329_0": "198.Ukkhittoti kammanānāsaṁvāsakasaṅkhāto āpattiyā adassane, appaṭikamme, pāpikāya",
  "tika-vin13t2:329_1": "diṭṭhiyā appaṭinissagge ukkhittako. Anupasampannoti sikkhamānasāmaṇerasāmaṇerisikkhāpaccakkhātasaṅkhāto",
  "tika-vin13t2:329_2": "anupasampanno. Chinnamūlakoti antimavatthuajjhāpanno. Ukkhittakesu ‘‘dhammavādino",
  "tika-vin13t2:329_3": "ete’’ti uppannāya laddhiyā nānābhūto saṁvāso etassāti nānāsaṁvāso, ukkhittānuvattakasaṅkhāto",
  "tika-vin13t2:329_4": "laddhinānāsaṁvāsako. Sīmato niggatā nissīmā, sīmantarikā bahisīmā ca, tattha hatthapāse",
  "tika-vin13t2:329_5": "cepi ṭhito, sīmānānāsaṁvāsako nissīmaṭṭhito. Vehāyase ākāse ṭhito vehāyasaṇṭhito",
  "tika-vin13t2:329_6": "bindāgamena. Tattha ‘‘nānāsaṁvāso cā’’tiādinā samāhāradvandepi kvaci napuṁsakaliṅgaṁ",
  "tika-vin13t2:329_7": "byabhicaratīti napuṁsakattābhāvo yathā ‘‘maggāmaggo’’ti. Ekakammaṁ ekuddeso samasikkhatāti",
  "tika-vin13t2:329_8": "ayaṁ tividhopi saṁvāso nāma. So yesaṁ natthi, te asaṁvāsā. Ete hatthapāsato bahikaraṇavasena",
  "tika-vin13t2:329_9": "vajjetabbā. Etesu hi tividhe ukkhittake sati uposathādikaṁ kammaṁ karontassa pācittiyaṁ, itaresu dukkaṭanti.",
  "tika-vin13t2:330": "Asaṁvāsaniddesavaṇṇanā niṭṭhitā.",
  "tika-vin13t2:331": "28. Kammaniddesavaṇṇanā",
  "tika-vin13t2:332_0": "199. Vaggena adhammakammañca samaggena adhammakammañca vaggena dhammakammañca samaggena",
  "tika-vin13t2:332_1": "dhammakammañcāti cattāri kammāni hontīti seso. Tattha vaggena adhammakammanti vaggena",
  "tika-vin13t2:332_2": "saṅghena karaṇīyaṁ adhammakammaṁ. Esa nayo sabbattha. Vaggoti ca samūho vuccati,",
  "tika-vin13t2:332_3": "so ca catuvaggādikaraṇīyādīsu yāvatikānaṁ kammappattānaṁ asammukhībhāvena, chandārahānaṁ",
  "tika-vin13t2:332_4": "chandānāharaṇena, sammukhībhūtānañca paṭikkosanena, tesu ekenāpi vā idha adhippeto.",
  "tika-vin13t2:332_5": "Adhammakammanti ettha pana dhammo nāma ‘‘uttidutiye ce, bhikkhave, kamme ekāya uttiyā",
  "tika-vin13t2:332_6": "kammaṁ karoti, na ca kammavācaṁ anussāveti, adhammakamma’’ntiādinā (mahāva. 387)",
  "tika-vin13t2:332_7": "ekāyeva ñattiyā , tathā dvīhi ñattīhi ekāyeva vā kammavācāya, tathā dvīhi kammavācāhīti",
  "tika-vin13t2:332_8": "āgatāya ca tathā hāpanaaññathākaraṇabhāvena ñattikammaṁ ṭhapetvā ñatticatutthe ca",
  "tika-vin13t2:332_9": "kamme āgatāya ca akammārahassa tajjanīyapabbājanīyapaṭisāraṇīyaniyassatividhaukkhepanīyānaṁ",
  "tika-vin13t2:332_10": "sattannaṁ kammānaṁ karaṇavasena, kammārahassa ca virādhetvā karaṇavasena āgatāya",
  "tika-vin13t2:332_11": "ca pāḷiyā viparītā ca pāḷi, upasampadādikammavasena āgatā ca pāḷi, sammukhāvinayasativinayaamūḷhavinayapaṭiññākaraṇayebhuyyasikātassapāpi-",
  "tika-vin13t2:332_12": "yasikātiṇavatthārakasaṅkhātānaṁ sattannaṁ kammānaṁ yathālābhakaraṇavasena āgatā ca",
  "tika-vin13t2:332_13": "pāḷi, tena karaṇīyaṁ apalokanañattiñattidutiyañatticatutthasaṅkhātaṁ catubbidhaṁ",
  "tika-vin13t2:332_14": "kammaṁ dhammakammaṁ, tappaṭipakkhaṁ adhammakammaṁ. Tabbipariyāyena samaggo dhammakammañca",
  "tika-vin13t2:332_15": "veditabbaṁ. Dhammo yathāvuttā pāḷi assa atthi, dhammena kataṁ vāti dhammikaṁ. Tabbiparītaṁ",
  "tika-vin13t2:332_16": "adhammikaṁ. Catutthaṁyevāti tesu catūsu kammesu catunnaṁ pūraṇaṁ samaggena dhammikaṁ.",
  "tika-vin13t2:332_17": "Sesakammānaṁ bhāvena bhikkhunā dukkaṭassa bhavanaṁ lakkhīyatīti sesakammesūti bhāvalakkhaṇe",
  "tika-vin13t2:332_18": "sattamī. Dukkaṭanti kuppānaṁ adhammakammavaggakammānaṁ katattā dukkaṭaṁ.",
  "tika-vin13t2:333_0": "200. Idāni yadidaṁ samaggena dhammikaṁ nāma, taṁ yehi saṅghehi kātabbaṁ, tesaṁ pabhedaṁ",
  "tika-vin13t2:333_1": "dassetuṁ ‘‘catuvaggo’’tiādimāha. Catvādīnaṁ saṅkhyeyavuttittā catunnaṁ vaggotiādinā",
  "tika-vin13t2:333_2": "viggaho. Dasavīsativaggikoti dasannaṁ vīsatiyā ca vaggabhedavasena dasavīsatīnaṁ",
  "tika-vin13t2:333_3": "vaggoti viggaho, ṇiko sakatthe. Vīsatiyā vaggo, atirekena sahito vīsativaggoti viggaho.",
  "tika-vin13t2:334_0": "201-2. Pañcannaṁ kammānaṁ niyameti ‘‘catū’’tiādinā. Abbhānaṁ upasampadaṁ pavāraṇaṁ",
  "tika-vin13t2:334_1": "ṭhapetvā catuvaggo cātiādinā yojetvā sabbakammesu kammappattoti dīpitoti yojetabbaṁ.",
  "tika-vin13t2:334_2": "Tattha tattha ca-saddo catuvaggādayo kammapattikiriyāyaṁ samuccinoti. Idha pana sabba-saddo",
  "tika-vin13t2:334_3": "abbhānādīnaṁ kesañci ṭhapitattā padesasabbe gayhati. Kammapattoti kammassa patto",
  "tika-vin13t2:334_4": "yutto anurūpo. Itaroti vīsativaggo atirekavīsativaggo. Sabbakammesūti ettha pana",
  "tika-vin13t2:334_5": "sabba-saddo sabbasabbe. Nanu ca vīsativaggassa kammappattabhāvesati atirekavīsativaggassa",
  "tika-vin13t2:334_6": "pagevāti viññāyati. Tathā sati so kasmā vuttoti? Saccaṁ, tathāpi so catuvaggādinā",
  "tika-vin13t2:334_7": "saṅghena kattabbakammaṁ ūnakatarena na vaṭṭati, atirekena pana vaṭṭatīti ñāpanatthaṁ vutto.",
  "tika-vin13t2:335_0": "203. Idāni catuvaggādikena chandāharaṇena pūretabboti dasseti ‘‘catū’’tiādinā. Pārājikādibhāvamanāpannattā",
  "tika-vin13t2:335_1": "pakatiyā sabhāveneva ṭhito attā yesaṁ, pakato vā tatoyeva kammesu avigato attā yesaṁ",
  "tika-vin13t2:335_2": "teti pakatattakā, pārājikaukkhittakaladdhinānāsaṁvāsakehi aññe. Pareti ekasīmaṭṭhā",
  "tika-vin13t2:335_3": "tādisāyeva aññe. Sesepīti avasese pañcavaggādikaraṇīyepi.",
  "tika-vin13t2:336_0": "204. Idāni vatthuñattianussāvanasīmādivipattito, kammavipattīsu parisato ca paṭikkosato",
  "tika-vin13t2:336_1": "ca kammassa kuppākuppabhāvaṁ tattha ca āpattiādiṁ dassetuṁ ‘‘catū’’tiādi māha. Catuvaggādikattabbaṁ",
  "tika-vin13t2:336_2": "asaṁvāsagaṇapūraṁ vā kammārahagaṇapūraṁ vā kammañca garukaṭṭhagaṇapūraṁ vā parivāsādikammañcāti",
  "tika-vin13t2:336_3": "yojanā. Ettha ca kammāraho garukaṭṭhato añño, nikkhittavatto pana garukaṭṭho gaṇapūrako",
  "tika-vin13t2:336_4": "hotiyeva. Katanti catuvaggādinā kataṁ.",
  "tika-vin13t2:337_0": "205.Vāreyyāti antarāye asati antamaso ekopi vāreyyāti attho. Antarāyeti pāpehi kariyamāne",
  "tika-vin13t2:337_1": "jīvitabrahmacariyantarāye sati. Anantarāyikā ce na vārenti, dukkaṭaṁ. Diṭṭhāvinti",
  "tika-vin13t2:337_2": "attano attano diṭṭhiṁ laddhiṁ ‘‘adhammakammaṁ idaṁ, na metaṁ khamatī’’ti aññamaññaṁ",
  "tika-vin13t2:337_3": "āvi kareyyunti seso. Ekodhiṭṭhānanti eko bhikkhu ‘‘na metaṁ khamatī’’ti adhiṭṭhānaṁ",
  "tika-vin13t2:337_4": "kareyyāti seso. Tatodhikāti tīhi adhikā. Te pana saṅghattā pahonti attano kammaṁ nittharituṁ.",
  "tika-vin13t2:338": "206.Khittacitto nāma ummattako. Dukhaṭṭitoti vedanaṭṭo. Na rūhatīti gayhattaṁ na rohatīti attho.",
  "tika-vin13t2:339_0": "207. Antamaso anantarassāpi ārocentassa pakata…pe… bhikkhunoti sambandho. Ekasīmāyaṁ",
  "tika-vin13t2:339_1": "tiṭṭhatīti ekasīmaṭṭho. Samo saṁvāso assāti samasaṁvāso. Ekasīmaṭṭho ca so samasaṁvāso",
  "tika-vin13t2:339_2": "ca, pakatatto ca so ekasīmaṭṭhasamasaṁvāso ca, so cāyaṁ bhikkhu cāti sabbattha kammadhārayo,",
  "tika-vin13t2:339_3": "tassa. Ettha pana avipannasīlo pakatattoti adhippeto. Ārocentassāti attano laddhiṁ",
  "tika-vin13t2:339_4": "pakāsentassa. Rūhatīti paṭikkhepo ruhati.",
  "tika-vin13t2:340_0": "208.Dhammikaṁ kammanti dhammena kattabbaṁ apalokanādikammaṁ. Paṭikkoseyyāti nivāreyya.",
  "tika-vin13t2:340_1": "Tirokkhā kāyasāmaggiṁ vā chandaṁ vāti vā-saddaṁ netvā attho netabbo. Tirokkhāti parammukhā.",
  "tika-vin13t2:340_2": "So sammukhā-saddo viya nipāto, atha vā akkhā indriyavisayato tiro bahīti atthoti.",
  "tika-vin13t2:341": "Kammaniddesavaṇṇanā niṭṭhitā.",
  "tika-vin13t2:342": "29. Micchājīvavivajjanāniddesavaṇṇanā",
  "tika-vin13t2:343_0": "209. Āgamma jīvanti etenāti ājīvo, ko so? Paccayapariyesanavāyāmo. Micchāya ājīvo,",
  "tika-vin13t2:343_1": "tassa vivajjanā micchājīvavivajjanā. Sā panāyaṁ atthato ‘‘idha bhikkhu pātimokkhasaṁvarasaṁvuto",
  "tika-vin13t2:343_2": "viharati ācāragocarasampanno’’ti (vibha. 508) evaṁ pātimokkhasaṁvarasampattiyā paṭipattidassanavasena",
  "tika-vin13t2:343_3": "āgato ācāro ceva yathākkamena pārājikasaṅghādisesathullaccayapācittiyapāṭidesanīyadubbhāsitadukkaṭānaṁ",
  "tika-vin13t2:343_4": "kāraṇabhūtassa ājīvahetupaññattānaṁ abhūtārocanasañcarittaaññāpadesabhūtārocanapaṇītabhojanaviññatti",
  "tika-vin13t2:343_5": "bhikkhunibhojanaviññattisūpodanaviññattisikkhāpadānaṁ vītikkamassa ca kuhanalapananemittikatā",
  "tika-vin13t2:343_6": "nippesikatā lābhena lābhaṁ nijigīsanatāti evamādīnañca pāpadhammānaṁ vasena pavattaṁ",
  "tika-vin13t2:343_7": "micchājīvaviratisaṅkhātaṁ ājīvapārisuddhisīlañca. Tassā pana kassaci idha dassanaṁ",
  "tika-vin13t2:343_8": "yathā dassetumāraddhaṁ pātimokkhasaṁvarasaṅkhātāya adhisīlasikkhāya, caturārakkhavipassanāvasena",
  "tika-vin13t2:343_9": "āgatānaṁ adhicittaadhipaññāsaṅkhātānaṁ dvinnaṁ sikkhānañca upakārakadhammaparidīpanatthanti",
  "tika-vin13t2:343_10": "daṭṭhabbaṁ, evamīdisaṁ viññeyyaṁ, taṁ dasseti ‘‘dāru’’ntiādinā. Tattha ‘‘dāru’’ntiādīni",
  "tika-vin13t2:343_11": "‘‘dade’’ti etassa pattikammaṁ. Cuṇṇaṁ sirīsacuṇṇādinahāniyacuṇṇaṁ. Nhānamukhodakanti",
  "tika-vin13t2:343_12": "nhānañca mukhañca, tassa udakanti samāso. Ādi-saddena paṇṇādiṁ saṅgaṇhāti. Kulasaṅgahāti",
  "tika-vin13t2:343_13": "kulasaṅgahakaraṇena.",
  "tika-vin13t2:344_0": "210. Paribhaṭati paresaṁ dārake pariharatīti paribhaṭo, paribhaṭassa kammaṁ pāribhaṭako,",
  "tika-vin13t2:344_1": "sakatthe tameva pāribhaṭakatā. Alaṅkaraṇādinā kuladārakapariharaṇassetaṁ nāmaṁ. Muggassa",
  "tika-vin13t2:344_2": "sūpo muggasūpo, soyeva muggasuppo. Yathā muggasūpe paccamāne kocideva muggo na paccati,",
  "tika-vin13t2:344_3": "avasesā paccanti, evaṁ yassa puggalassa vacane kiñcideva saccaṁ hoti, sesaṁ alikaṁ,",
  "tika-vin13t2:344_4": "ayaṁ puggalo muggasūpasadisatāya upacārena ‘‘muggasuppo’’ti vuccati, tassa bhāvo",
  "tika-vin13t2:344_5": "muggasuppatā . Saccālikena jīvitakappanassetaṁ adhivacanaṁ. Gharavatthuādisambandhinī",
  "tika-vin13t2:344_6": "vijjā vatthuvijjā. Pāribhaṭakatā cātiādinā dvando napuṁsakattābhāve pāri…pe… vijjā,",
  "tika-vin13t2:344_7": "tāya. Rasso pana gāthābandhavasena, tathā dīgho. Pahiṇānaṁ tasmiṁ tasmiṁ kamme tesaṁ",
  "tika-vin13t2:344_8": "tesaṁ niyuñjanaṁ paheṇaṁ. Ādarena dūtena kāretabbaṁ yaṁ kiñci kammaṁ dūtakammaṁ.",
  "tika-vin13t2:344_9": "Pisanaṁ pesanaṁ, jaṅghāya pādena pesanaṁ jaṅghapesanaṁ, tamassa atthīti jaṅghapesaniyaṁ.",
  "tika-vin13t2:344_10": "Tesaṁ tesaṁ gihīnaṁ gāmantaradesantarādīsu sāsanapaṭisāsanaharaṇassetamadhivacanaṁ.",
  "tika-vin13t2:345": "211. Lābhāsāya lañjadānaṁ anuppadānaṁ. Sambuddhappaṭikuṭṭhena buddhagarahitena aṅgavijjānakkhattavijjāsupinavijjābhūtavijjādinā aññena vā.",
  "tika-vin13t2:346_0": "212. Aññātakānaṁ appavāritānaṁ viññāpanaṁ viññatti, yācanavasena pavatto kāyavacīpayogo.",
  "tika-vin13t2:346_1": "Buddhappaṭikuṭṭhena micchājīvena paccayapariyesanā anesanā. Abhūtassa attani avijjamānassa",
  "tika-vin13t2:346_2": "uttarimanussadhammassa ullapanaṁ kathanaṁ abhūtullapanā. Kuhanādīhīti kuhanālapanādīhi.",
  "tika-vin13t2:346_3": "Tattha lābhasakkārasilokasannissitassa paccayappaṭisevanasāmantajappanairiyāpathasaṇṭhāpanavasena",
  "tika-vin13t2:346_4": "janavimhāpanā kuhanā. Vihāraṁ āgate manusse disvā ‘‘kimatthāya bhonto āgatā, kiṁ",
  "tika-vin13t2:346_5": "bhikkhū nimantetu’’nti vā ‘‘mayi rājā pasanno, asuko ca asuko ca rājamahāmatto pasanno’’ti",
  "tika-vin13t2:346_6": "vā ādinā nayena ālapanā lapanā. Khādanīyaṁ gahetvā gacchante disvā ‘‘kiṁ khādanīyaṁ",
  "tika-vin13t2:346_7": "labhitthā’’tiādinā nayena nimittakaraṇādi nemittakatā. ‘‘Assaddho appasanno’’tiādinā",
  "tika-vin13t2:346_8": "nayena garahaṇāni ca ‘‘etaṁ ettha kathethā’’tiādinā nayena vācāya ukkhipanādi ca",
  "tika-vin13t2:346_9": "nippesikatā. Appena lābhena bahukaṁ vañcetvā gahetuṁ icchanaṁ lābhena lābhaṁ nijigīsanatā.",
  "tika-vin13t2:346_10": "Kuladūsādīti ettha ādi-saddena rūpiyappaṭiggahaṇarūpiyasaṁvohārā saṅgayhantīti.",
  "tika-vin13t2:347": "Micchājīvavivajjanāniddesavaṇṇanā niṭṭhitā.",
  "tika-vin13t2:348": "30. Vattaniddesavaṇṇanā",
  "tika-vin13t2:349_0": "213. Saupāhano…pe… cīvaraṁ sīse karitvā vā āgantuko ārāmaṁ na paviseti sambandho.",
  "tika-vin13t2:349_1": "Sachattoti sīse katachattena sachatto. Oguṇṭhitoti sasīsaṁ pārupito. ‘‘Parikkhittassa",
  "tika-vin13t2:349_2": "vihārassa parikkhepo, aparikkhittassa parikkhepārahaṭṭhāna’’nti vuttaṁ upacārasīmāsamīpaṁ",
  "tika-vin13t2:349_3": "patvā upāhanāomuñcanādisabbaṁ katvā ārāmo pavisitabboti ayamettha byatirekaladdho attho.",
  "tika-vin13t2:350_0": "214. Pānīyena pāde na dhoveyyāti sambandho. Paṭikkamanaṁ patvā ekamante pattacīvaraṁ",
  "tika-vin13t2:350_1": "nikkhipitvā patirūpe nisajja pucchitvā pānīyaṁ pātabbaṁ, paribhojanīyena yathāvuttaṁ",
  "tika-vin13t2:350_2": "pādā dhovitabbāti adhippāyo. Vuḍḍhatare āvāsikepi ca abhivādeyyāti iminā vassaṁ pucchitvā",
  "tika-vin13t2:350_3": "navakena āvāsikena abhivādāpetabbanti dīpeti. Puccheyya sayanāsananti ‘‘katamaṁ senāsanaṁ",
  "tika-vin13t2:350_4": "pāpuṇāti, ajjhāvutthaṁ anajjhāvutthaṁ vā’’ti senāsanaṁ puccheyya. Idañca pucchāya",
  "tika-vin13t2:350_5": "lakkhaṇavacanaṁ. Tasmā āvāsikavatte vuttamajjhāvutthādikañca pucchitabbaṁ. Sace ‘‘anajjhāvuttha’’nti",
  "tika-vin13t2:350_6": "vadanti, kavāṭaṁ ākoṭetvā muhuttaṁ āgametvā ghaṭikaṁ ugghāṭetvā kavāṭaṁ paṇāmetvā",
  "tika-vin13t2:350_7": "bahi ṭhitena ulloketvā pavisitvā sabbaṁ senāsanavattaṁ kātabbaṁ. Āgantukavattaṁ.",
  "tika-vin13t2:351_0": "215-6. Gamiko pakkameyyāti sambandho. ‘‘Paṭisāmetvā’’tiādīnimassa pubbakiriyāpadāni.",
  "tika-vin13t2:351_1": "Dārumattikabhaṇḍakanti ettha mañcapīṭhādidārubhaṇḍaṁ rajanabhājanādimattikābhaṇḍaṁ.",
  "tika-vin13t2:351_2": "Paṭisāmetvāti atthi ce anovassake saṇṭhapetvā. Thaketvānāti dvāravātapānehi pidhāya",
  "tika-vin13t2:351_3": ". Sādhukaṁ saṅgopetvānāti catūsu pāsāṇesu mañcaṁ paññapetvā mañce mañcassa, pīṭhe",
  "tika-vin13t2:351_4": "pīṭhassa āropanena senāsanassa uparūpari puñjakaraṇena sādhukaṁ saṅgopanaṁ katvā.",
  "tika-vin13t2:351_5": "Na cāti neva. Gamikavattaṁ.",
  "tika-vin13t2:352_0": "217-8.Āvāsikoti idaṁ ‘‘paññapeyyā’’tiādīnaṁ kattupadaṁ. Navakammakaraṇādibhāranittharaṇatāya",
  "tika-vin13t2:352_1": "āvāso vihāro assa atthīti āvāsiko. Yassa pana kevalaṁ vihāre nivāsanamattaṁ atthi,",
  "tika-vin13t2:352_2": "so nevāsiko. Ubhopi te idha āvāsika-saddena saṅgahitā. Pādodappabhutinti ettha pabhuti-saddena",
  "tika-vin13t2:352_3": "pādapīṭhapādakathalikānaṁ gahaṇaṁ. Paccuggantvāna pattacīvaraṁ gaṇheyyāti yojanā.",
  "tika-vin13t2:352_4": "Paññape sayanāsananti ‘‘etaṁ tumhākaṁ senāsanaṁ pāpuṇātī’’ti evaṁ sayanāsanaṁ paññapeyya,",
  "tika-vin13t2:352_5": "pakāseyyāti vuttaṁ hoti.",
  "tika-vin13t2:353_0": "219.Ajjhāvutthanti pubbe bhikkhūhi nivutthaṁ. Gocarāgocaraṁ vadeti ‘‘bhikkhācāragāmo",
  "tika-vin13t2:353_1": "dūro, āsanno’’ti vā, ‘‘kālasseva piṇḍāya caritabbaṁ, divā vā’’ti evaṁ gocarañca,",
  "tika-vin13t2:353_2": "‘‘micchādiṭṭhikānaṁ vā gāmo, paricchinnabhikkho vā’’tiādinā agocarañca vadeyyāti",
  "tika-vin13t2:353_3": "attho. Vaccapassāvaṭṭhānānītiādīnipi ‘‘vade’’ti imasseva kammavacanāni. Sekhasammutinti",
  "tika-vin13t2:353_4": "yassa saddhassa kulassa saṅgho sekhasammutiṁ deti, taṁ kulañca.",
  "tika-vin13t2:354_0": "220.Pavesanikkhame kālanti ‘‘kesuci ṭhānesu vāḷamigā vā amanussā vā honti, imaṁ kālaṁ",
  "tika-vin13t2:354_1": "pavisitabbaṁ nikkhamitabbañcā’’ti evaṁ pavesanikkhame ca kālaṁ. Etaṁ pana āsanapaññapanādikaṁ",
  "tika-vin13t2:354_2": "sabbaṁ vattaṁ vuḍḍhatare āgate cīvarakammādiṁ vā nātigilānassa bhesajjaṁ vā ṭhapetvāpi",
  "tika-vin13t2:354_3": "kātabbaṁ. Mahāgilānassa pana bhesajjameva kātabbaṁ. Cetiyaṅgaṇavattaṁ karontenāpi",
  "tika-vin13t2:354_4": "tassa vattaṁ kātuṁ ārabhitabbaṁ. Paṇḍito hi āgantuko ‘‘karohi tāva bhesajjaṁ, cetiyaṅgaṇaṁ",
  "tika-vin13t2:354_5": "sammajjāhī’’ti ca vadeyya. Apica bījanena bījitabbo, pādāpissa dhovitabbā, telena",
  "tika-vin13t2:354_6": "makkhitabbā. Piṭṭhi ce āgilāyati, sambādhetabbā. Navakassa pana āgantukassa ‘‘idamāsanaṁ,",
  "tika-vin13t2:354_7": "ettha nisīdā’’tiādinā ācikkhitabbanti dassento ‘‘nisinnoyevā’’tiādimāha. Nisinnoyevāti",
  "tika-vin13t2:354_8": "iminā ‘‘ṭhitoyevā’’tiādiṁ upalakkheti. Samuddiseti ādarena vadeyya. Āvāsikavattaṁ.",
  "tika-vin13t2:355_0": "‘‘Vatta’’nti pana sāmaññena niddiṭṭhattā na there bhikkhū atiallīyitvā nisīditabbaṁ,",
  "tika-vin13t2:355_1": "mahātherassa nisinnāsanato ekaṁ dve āsanāni ṭhapetvā ‘‘nisīdā’’ti vutte nisīditabbaṁ,",
  "tika-vin13t2:355_2": "na navāpi bhikkhū āsanena paṭibāhitabbā, na saṅghāṭiṁ ottharitvā nisīditabbaṁ, saddaṁ",
  "tika-vin13t2:355_3": "akatvā udakakiccaṁ kātabbaṁ, yathā sūpassa okāso hoti, evamattāya odano gaṇhitabbo,",
  "tika-vin13t2:355_4": "therena bhikkhunā ‘‘ṭhapetvā appakaṁ odanādikaṁ sabbaṁ sabbesaṁ samakaṁ sampādehī’’ti",
  "tika-vin13t2:355_5": "vattabbaṁ, na tāva therena bhuñjitabbaṁ, bhuttāvinā na tāva udakaṁ paṭiggahetabbaṁ,",
  "tika-vin13t2:355_6": "bhattaggato nivattantehi yathānurūpaṁ nikkhamitvā viraḷāya pāḷiyā gantabbanti evamādikañca",
  "tika-vin13t2:355_7": "tadanurūpaṁ sekhiyavattañca sampādetabbanti idaṁ bhattaggavattañca sādhukaṁ ataramānena",
  "tika-vin13t2:355_8": "gāmo pavisitabbo, ‘‘iminā pavisissāmi, iminā nikkhamissāmī’’ti nivesanaṁ pavisantena",
  "tika-vin13t2:355_9": "sallakkhetabbaṁ, nātisahasā pavisitabbaṁ, nātisahasā nikkhamitabbaṁ, nātidūre naccāsanne",
  "tika-vin13t2:355_10": "ṭhātabbaṁ, nāticiraṁ ṭhātabbaṁ, nātilahukaṁ nivattitabbaṁ, dātukāmatākāraṁ ñatvā",
  "tika-vin13t2:355_11": "ṭhātabbaṁ, yo paṭhamaṁ gāmato paṭikkamati, tena āsanapaññapanādi sabbaṁ kātabbaṁ,",
  "tika-vin13t2:355_12": "yo pacchā, tena āsanuddharaṇādi sabbaṁ kātabbanti evamādikañca tadanurūpaṁ sekhiyavattañca",
  "tika-vin13t2:355_13": "sampādetabbanti idaṁ piṇḍacārikavattañca kātabbaṁ.",
  "tika-vin13t2:356_0": "Senāsanaṭṭhāne sabbaṁ vattañca sampādetvā tato nikkhamitvā sādhukaṁ nivāsetvā pārupitvā",
  "tika-vin13t2:356_1": "ca ataramānena gāmo pavisitabbotiādi sabbaṁ piṇḍacārikavattaṁ kātabbaṁ. Pānīyaparibhojanīyaaggiaraṇisahitakattaradaṇḍā",
  "tika-vin13t2:356_2": "upaṭṭhapetabbā, nakkhattapadāni sakalāni vā ekadesāni vā uggahetabbāni, disākusalena",
  "tika-vin13t2:356_3": "bhavitabbanti idaṁ āraññikavattañca uddiṭṭhaṁyeva hotīti avagantabbanti.",
  "tika-vin13t2:357": "Vattaniddesavaṇṇanā niṭṭhitā.",
  "tika-vin13t2:358": "31. Vikappanāniddesavaṇṇanā",
  "tika-vin13t2:359_0": "221.Sammukhā parammukhāti sassa mukhaṁ, parassa mukhanti viggaho, sammukhena parammukhenāti",
  "tika-vin13t2:359_1": "attho. Sammukhāvikappanā parammukhāvikappanāti bhedā duve vikappanā vuttāti yojanā",
  "tika-vin13t2:359_2": ". Bhedāti visesato. Atha vā sassa mukhaṁ mukhasambandhivacanaṁ assā vikappanāyāti",
  "tika-vin13t2:359_3": "samāso. Tathā parammukhā. Sammukhā ca parammukhā ca, tassā bhedo, tato. Sammukhāya",
  "tika-vin13t2:359_4": "sammukhavikappanāya. Byattassāti vikappanavidhānaṁ paccuddhāravidhānañca jānantassa.",
  "tika-vin13t2:360": "222.Tenāti yassa santike vikappeti, tena bhikkhunā. Paribhogādikanti paribhogaṁ vissajjanaṁ adhiṭṭhānañca.",
  "tika-vin13t2:361_0": "224-5.Aparāsammukhāvekāti ettha vā-saddo pakkhantare, atha vāti attho, api-saddattho",
  "tika-vin13t2:361_1": "vā vā-saddo, so aparā-saddato paraṁ daṭṭhabbo, aparāpi ekā sammukhāvikappanā atthīti",
  "tika-vin13t2:361_2": "attho. Kathanti āha ‘‘bhikkhussā’’tiādi. ‘‘Pañcannaṁ sahadhammīna’’nti vuttattā ‘‘tissassa",
  "tika-vin13t2:361_3": "bhikkhuno’’tiādīsu tissāya bhikkhuniyā tissāya sikkhamānāya tissāya sāmaṇeriyā tissassa",
  "tika-vin13t2:361_4": "sāmaṇerassātipi viññātabbaṁ.",
  "tika-vin13t2:362": "226.Parammukhāvikappanāti parammukhena vikappanena, parammukhāvikappanāti vā gahetabbaṁ, parammukhāvikappanā kathanti attho.",
  "tika-vin13t2:363_0": "227.Mittoti daḷhamitto. Sandiṭṭhoti diṭṭhamattamitto. Ettha pana dvinnaṁ vikappanānaṁ",
  "tika-vin13t2:363_1": "kiṁ nānākaraṇanti? Sammukhāvikappanāya tāva sayaṁ vikappetvā parena paccuddharāpeti,",
  "tika-vin13t2:363_2": "teneva sā sammukhāvikappanā nāma jātā. Parammukhāvikappanāya pareneva vikappāpetvā",
  "tika-vin13t2:363_3": "pareneva paccuddharāpeti, teneva sā parammukhāvikappanā nāma jātāti idamettha nānākaraṇanti.",
  "tika-vin13t2:364": "228.Dūrasantikattekattanti ettha āsannadūrabhāvo adhiṭṭhāne vuttanayeneva veditabbo.",
  "tika-vin13t2:365_0": "229. Dasāhaṁ…pe… paccāsāya sati māsakaṁ nādhiṭṭhitavikappitaṁ nissaggiṁ nuppādayatīti",
  "tika-vin13t2:365_1": "sambandho. Dasa ahāni samāhaṭāni dasāhaṁ. Sabbattha accantasaṁyoge dutiyā. Tattha",
  "tika-vin13t2:365_2": "yaṁ divasaṁ cīvaraṁ uppannaṁ, tassa yo aruṇo, so uppannadivasanissito, tasmā cīvaruppādadivasena",
  "tika-vin13t2:365_3": "saddhiṁ ekādase aruṇuggamane nissaggiyaṁ hotīti āha ‘‘dasāha’’nti. Māsamekaṁ vāti",
  "tika-vin13t2:365_4": "‘‘anatthate kathine ekaṁ pacchimakattikamāsa’’nti (pārā. 649 atthato samānaṁ) vuttattā",
  "tika-vin13t2:365_5": "kathinatthate pañca māseti labbhati. Kathinaṁ atthataṁ yasmiṁ vihāreti samāso. Pāripūratthanti",
  "tika-vin13t2:365_6": "pāripūri attho yassāti viggaho. Kiriyāvisesanaṁ, pāripūrippayojanaṁ katvāti attho.",
  "tika-vin13t2:365_7": "Ūnassāti yattakena kayiramānaṁ adhiṭṭhānaṁ cīvaraṁ pahoti, tattakatābhāvato ūnassa",
  "tika-vin13t2:365_8": "ekādasamāsasattamāsasaṅkhāte piṭṭhisamaye uppannassa mūlacīvarassa. Paccāsā satīti",
  "tika-vin13t2:365_9": "‘‘saṅghādito yato kutoci lacchāmī’’ti evaṁ satiyā paccāsāyāti attho. Ubhayampi ya-kāralopena",
  "tika-vin13t2:365_10": "niddiṭṭhaṁ. Satīti vā nipāto, liṅgavipallāsena vāha. Ettha pana byatirekavasena dasāhātikkamanādīsu",
  "tika-vin13t2:365_11": "nissaggiyaṁ pācittiyaṁ veditabbanti.",
  "tika-vin13t2:366": "Vikappanāniddesavaṇṇanā niṭṭhitā.",
  "tika-vin13t2:367": "32. Nissayaniddesavaṇṇanā",
  "tika-vin13t2:368_0": "230.Byattassāti ‘‘kāriya’’nti kitakayoge kattari chaṭṭhī. Byatto ca nāma ‘‘pañcahi,",
  "tika-vin13t2:368_1": "bhikkhave, aṅgehi samannāgatena bhikkhunā anissitena vatthabbaṁ, āpattiṁ jānāti,",
  "tika-vin13t2:368_2": "anāpattiṁ jānāti, lahukaṁ āpattiṁ jānāti, garukaṁ āpattiṁ jānāti, ubhayāni kho panassa",
  "tika-vin13t2:368_3": "pātimokkhāni vitthārena svāgatāni honti suvibhattāni suppavattīni suvinicchitāni",
  "tika-vin13t2:368_4": "suttaso anubyañjanaso. Imehi kho, bhikkhave, pañcahi aṅgehi samannāgatena bhikkhunā",
  "tika-vin13t2:368_5": "anissitena vatthabba’’nti (mahāva. 103) evaṁ vuttabyatto ca bahussutabyatto ca veditabbo.",
  "tika-vin13t2:369_0": "Tattha suvibhattānīti suṭṭhu vibhattāni padapaccābhaṭṭhasaṅkaradosavirahitāni. Suppavattīnīti",
  "tika-vin13t2:369_1": "paguṇāni vācuggatāni. Suvinicchitānisuttasoti khandhakaparivārato āharitabbasuttavasena",
  "tika-vin13t2:369_2": "suṭṭhu vinicchitāni. Anubyañjanasoti akkharapadapāripūriyā suvinicchitāni akkhaṇḍāni",
  "tika-vin13t2:369_3": "aviparītakkharāni. Etena aṭṭhakathā dīpitā. Aṭṭhakathāto hi esa vinicchayo hotīti.",
  "tika-vin13t2:369_4": "Bahussutabyatto pana yena sabbantimena paricchedena dve mātikā paguṇā vācuggatā,",
  "tika-vin13t2:369_5": "pakkhadivasesu dhammasavanatthāya suttantato cattāro bhāṇavārā, sampattānaṁ parisānaṁ",
  "tika-vin13t2:369_6": "parikathanatthāya andhakavindamahārāhulovādaambaṭṭhasadiso eko kathāmaggo, saṅghabhattamaṅgalāmaṅgalesu",
  "tika-vin13t2:369_7": "anumodanatthāya tisso anumodanā, uposathappavāraṇādijānanatthaṁ kammākammavinicchayo,",
  "tika-vin13t2:369_8": "samaṇadhammakaraṇatthaṁ samādhivasena vipassanāvasena vā arahattamaggapariyosānamekaṁ",
  "tika-vin13t2:369_9": "kammaṭṭhānaṁ ettakaṁ uggahitaṁ, svāyaṁ vuccati. Natthi nissāya kāriyanti ācariyādiṁ",
  "tika-vin13t2:369_10": "nissāya vāsena kattabbaṁ natthi. ‘‘Nissayakāriya’’nti vā pāṭho, nissayena kāriyanti",
  "tika-vin13t2:369_11": "samāso. Jīvassa yattako paricchedo yāvajīvaṁ.",
  "tika-vin13t2:370_0": "231. Tena nissāya vasantena evaṁ nissayo gahetabboti dassetuṁ ‘‘ekaṁsa’’ntiādi vuttaṁ.",
  "tika-vin13t2:370_1": "Ekaṁsanti eko aṁso assa cīvarassāti viggaho. Kiriyāvisesanaṁ vā bhummatthe vā upayogavacanaṁ,",
  "tika-vin13t2:370_2": "ekasmiṁ aṁseti attho. Añjali karapuṭo. Yāvatatiyakaṁ vadeti upasampadāya saṭṭhivassena",
  "tika-vin13t2:370_3": "sattativassena vāpi byattassa navakassa santike yāvatatiyakaṁ vacanaṁ kareyya. Yāvatatiyo",
  "tika-vin13t2:370_4": "vāro assāti kiriyāvisesanasamāso. Āyasmatoti āyasmantaṁ. Vacchāmīti vasāmi. Upajjhaṁ",
  "tika-vin13t2:370_5": "gaṇhantenāpi ‘‘upajjhāyo me, bhante, hohī’’ti gahetabbaṁ. Taṁ pana ‘‘ācariyo’’ti",
  "tika-vin13t2:370_6": "ettha ‘‘upajjhāyo’’ti vacanaṁ visesoti ettha vācābhedato na visuṁ vuttaṁ. Na kevalamettha",
  "tika-vin13t2:370_7": "nissayupajjhāyagahaṇe, gāmappavesanādīsupi evameva katvā ‘‘ahaṁ āvuso’’ti vā ‘‘bhante’’ti",
  "tika-vin13t2:370_8": "vā vatvā ‘‘gāmappavesanaṁ āpucchāmī’’tiādinā vattabbaṁ.",
  "tika-vin13t2:371_0": "232. Nissayapaṭippassaddhiṁ dasseti ‘‘pakkante’’tiādinā. Pakkanteti upajjhāye ācariye",
  "tika-vin13t2:371_1": "saddhivihārike antevāsike ca gāmādīsu yattha katthaci āpucchitvā vā anāpucchitvā",
  "tika-vin13t2:371_2": "vā gate. Tesu yena kenaci ‘‘asukaṁ nāma gāmaṁ gacchāmī’’ti vutte tesuyeva yena kenaci",
  "tika-vin13t2:371_3": "‘‘sādhū’’ti sampaṭicchitepi taṁ taṁ niyamaṁ atikkamitvā pakkantepi anāpucchā pana",
  "tika-vin13t2:371_4": "upacārasīmātikkamena pakkantepi nissayo sammati paṭippassambhati. Pakkhasaṅkanteti",
  "tika-vin13t2:371_5": "titthiyapakkhasaṅkante cāpi vibbhante cāpi maraṇena ca taṅkhaṇaññeva paṭippassambhati.",
  "tika-vin13t2:371_6": "Āṇatti nāma ‘‘paṇāmemi ta’’nti vā ‘‘mā idha pavisā’’tiādikā nissayappaṇāmanā. Tāya",
  "tika-vin13t2:371_7": "paṇāmitena ācariyupajjhāyā khamāpetabbā. Akhamantesu daṇḍakammaṁ katvā tasmiṁ vihāre",
  "tika-vin13t2:371_8": "mahāthere gahetvāpi sāmantavihāre bhikkhū gahetvāpi khamāpetabbā. Na khamanti ce,",
  "tika-vin13t2:371_9": "ācariyupajjhāyānaṁ sabhāgānaṁ santike vasitabbaṁ. Yena kenaci kāraṇena na sakkā hoti",
  "tika-vin13t2:371_10": "tatra ācariyupajjhāyānaṁ sabhāgānaṁ santike vasituṁ, taṁyeva vihāraṁ āgantvā aññassa",
  "tika-vin13t2:371_11": "santike nissayaṁ gahetvā vasitabbaṁ. Tattha ‘‘pañcahi, bhikkhave, aṅgehi samannāgataṁ",
  "tika-vin13t2:371_12": "saddhivihārikaṁ appaṇāmento upajjhāyo sātisāro hoti, paṇāmento anatisāro hoti. Upajjhāyamhi",
  "tika-vin13t2:371_13": "nādhimattaṁ pemaṁ hoti, nādhimatto pasādo hoti, nādhimattā hirī hoti, nādhimatto",
  "tika-vin13t2:371_14": "gāravo hoti, nādhimattā bhāvanā hoti. Imehi kho, bhikkhave, pañcahaṅgehi…pe… hoti",
  "tika-vin13t2:371_15": "(mahāva. 68). Pañcahi, bhikkhave , aṅgehi samannāgataṁ antevāsikaṁ appaṇāmento ācariyo…pe…",
  "tika-vin13t2:371_16": "hotī’’ti (mahāva. 81) vuttattā pana asammāvattante antevāsikasaddhivihārike appaṇāmentā",
  "tika-vin13t2:371_17": "ācariyupajjhāyā dukkaṭaṁ āpajjantīti veditabbaṁ. Bhāvanāti mettābhāvanā. Upajjhāyasamodhānaṁ",
  "tika-vin13t2:371_18": "pana tassa dassanasavanavasena veditabbaṁ.",
  "tika-vin13t2:372": "233.Alajjinti –",
  "tika-vin13t2:373": "‘‘Sañcicca āpattiṁ āpajjati;",
  "tika-vin13t2:374": "Āpattiṁ parigūhati;",
  "tika-vin13t2:375": "Agatigamanañca gacchati;",
  "tika-vin13t2:376": "Ediso vuccati alajjipuggalo’’ti. (pari. 359) –",
  "tika-vin13t2:377_0": "Evaṁ vuttalakkhaṇaṁ alajjiṁ. Nissayaṁ dentenāpi lajjinoyeva dātabbaṁ. ‘‘Na bhikkhave",
  "tika-vin13t2:377_1": "alajjīnaṁ nissayo dātabbo. Yo dadeyya, āpatti dukkaṭassā’’ti (mahāva. 120) hi vuttaṁ.",
  "tika-vin13t2:377_2": "Adiṭṭhapubbassa katipāhaṁ ācāraṁ upaparikkhitvā dātabbaṁ. Apubbanti ettha sambandhisaddattā",
  "tika-vin13t2:377_3": "pubba-saddena pubbavāso gahito, natthi pubbo assāti apubbaṁ, navanti vuttaṁ hoti.",
  "tika-vin13t2:377_4": "Cattāri pañca vā parimāṇametesanti viggaho. Ettha pana parimāṇa-saddasannidhānena",
  "tika-vin13t2:377_5": "saṅkhyeyyavācinopite saṅkhyāmattavācino hontīti catupañcasaṅkhyāparimāṇameva saṅkhyeyyamāha,",
  "tika-vin13t2:377_6": "tasmā viggahapadatthehi bhinno aññapadattho sambhavatīti samāso. Vā-saddassa yo vikappattho,",
  "tika-vin13t2:377_7": "tattha cāyaṁ samāso, cattāri vā pañca vā, catupañca ahāni, tesaṁ ahānaṁ samāhāro",
  "tika-vin13t2:377_8": "catupañcāhaṁ. Bhikkhusabhāgatanti samāno bhāgo lajjitāsaṅkhāto koṭṭhāso yesaṁ, bhikkhūhi",
  "tika-vin13t2:377_9": "sabhāgā, tesaṁ bhāvo bhikkhusabhāgatā, taṁ, pesalabhāvanti attho. ‘‘Thero lajjī’’ti",
  "tika-vin13t2:377_10": "jānantena pana pakatiyā nissayadānaṭṭhānaṁ gatena ca tadaheva gahetabbo, ekadivasampi",
  "tika-vin13t2:377_11": "parihāro natthi. Sace ‘‘okāse alabhante paccūsasamaye gahessāmī’’ti sayati, aruṇaṁ",
  "tika-vin13t2:377_12": "uggatampi na jānāti, anāpatti. Laddhaparihārenāpi vasituṁ vaṭṭatīti.",
  "tika-vin13t2:378_0": "234. ‘‘Labbhatī’’ti kammani nipphannattā avuttakattāti ‘‘addhikassā’’tiādīsu kattari",
  "tika-vin13t2:378_1": "sāmivacanaṁ, ‘‘addhikenā’’ tiādi vuttaṁ hoti. ‘‘Sallakkhentenā’’ti pana sarūpeneva",
  "tika-vin13t2:378_2": "niddiṭṭhaṁ. Vasitunti vuttakammaṁ. Bhāve hi tuṁ-paccayo, vāsoti attho. Yācitassāti",
  "tika-vin13t2:378_3": "‘‘gilānupaṭṭhākassa cā’’ti ettha visesanaṁ. Sace pana ‘‘yācāhi ma’’nti vuccamānopi",
  "tika-vin13t2:378_4": "gilāno mānena na yācati, gantabbaṁ. Araññe vā sallakkhentena phāsukanti yattha vasantassa",
  "tika-vin13t2:378_5": "paṭiladdhataruṇasamathavipassanāvisesabhāgitāvasena phāsu hoti, tasmiṁ araññe tādisaṁ",
  "tika-vin13t2:378_6": "phāsuvihāraṁ sallakkhentena āraññakena. Dāyake asanteti padacchedo. Tāvāti avadhimhi,",
  "tika-vin13t2:378_7": "addhikādīhi yāva nissayadāyako labbhati, tāva, āraññakena pana ‘‘paṭirūpe nissayadāyake",
  "tika-vin13t2:378_8": "sati nissāya vasissāmī’’ti ābhogaṁ katvā yāva āsāḷhipuṇṇamā, tāvāti attho. ‘‘Sace",
  "tika-vin13t2:378_9": "pana āsāḷhimāse ācariyo nāgacchati, yattha nissayo labbhati, tattha gantabbaṁ (mahāva.",
  "tika-vin13t2:378_10": "aṭṭha. 121). Antovasse pana nibaddhavāsaṁ vasitabbaṁ, nissayo ca gahetabbo’’ti (mahāva.",
  "tika-vin13t2:378_11": "aṭṭha. 121) hi aṭṭhakathāyaṁ vuttaṁ.",
  "tika-vin13t2:379_0": "Amhākaṁ pana keci antevāsikattherā ‘‘na bhikkhave vassaṁ na upagantabbaṁ. Yo na upagaccheyya,",
  "tika-vin13t2:379_1": "āpatti dukkaṭassā’ti (mahāva. 186) ca ‘na bhikkhave tadahu vassūpanāyikāya vassaṁ",
  "tika-vin13t2:379_2": "anupagantukāmena sañcicca āvāso atikkamitabbo. Yo atikkameyya, āpatti dukkaṭassā’ti",
  "tika-vin13t2:379_3": "(mahāva. 186) pāḷivacanato kenaci kāraṇena nissayaṁ alabhamānenapi na sakkā antovasse",
  "tika-vin13t2:379_4": "vassaṁ anupagantuṁ. ‘Antovasse panā’tiādīsu pana ca-saddo anvācayattho, tasmā tenāpi",
  "tika-vin13t2:379_5": "vassaṁ upagantabbamevā’’ti vadiṁsu.",
  "tika-vin13t2:380_0": "Mayaṁ panettha evamavocumha ‘‘bhagavatā anupagamane dukkaṭaṁ anantarāyikasseva vuttaṁ,",
  "tika-vin13t2:380_1": "teneva ‘kenaci antarāyena purimikaṁ anupagatena pacchimikā upagantabbā’ti aṭṭhakathāyaṁ",
  "tika-vin13t2:380_2": "(mahāva. aṭṭha. 185) vuttaṁ. Antarāyo ca nāma antarā vemajjhe etīti antarāyo, yo",
  "tika-vin13t2:380_3": "koci bādhakappaccayatāya adhippeto vuccati ‘na labhanti patirūpaṁ upaṭṭhākaṁ, eseva",
  "tika-vin13t2:380_4": "antarāyoti pakkamitabba’ntiādīsu (mahāva. 201) viya, tasmā bādhakappaccayatā adhippetā",
  "tika-vin13t2:380_5": ". Nissayālābhopi antarāyotveva viññāyati. Sakkā hi vattuṁ ‘antarāyo vassūpagamo sannissayattā",
  "tika-vin13t2:380_6": "taruṇasamathavipassanālābhīnaṁ katokāso viyā’ti. Taruṇasamathavipassanālābhīnampi",
  "tika-vin13t2:380_7": "hi katokāsepi ‘sace pana āsāḷhimāse ācariyo nāgacchati, yattha nissayo labbhati,",
  "tika-vin13t2:380_8": "tattha gantabba’nti daḷhaṁ katvā aṭṭhakathāyaṁ (mahāva. aṭṭha. 121) vuttaṁ. Amhākaṁ",
  "tika-vin13t2:380_9": "garūhi ca sāratthadīpaniyaṁ (sārattha. ṭī. mahāvagga 3.121) ‘ācariyaṁ āgamentasseva",
  "tika-vin13t2:380_10": "ce vassūpanāyikadivaso hoti, hotu, gantabbaṁ tattha, yattha nissayadāyakaṁ labhatī’ti",
  "tika-vin13t2:380_11": "vassūpanāyikadivasepi nissayatthāya gamanameva vuttaṁ. Atha ca pana mahākāruṇikopi",
  "tika-vin13t2:380_12": "bhagavā ‘anujānāmi, bhikkhave, gilānupaṭṭhākena bhikkhunā nissayaṁ alabhamānena yāciyamānena",
  "tika-vin13t2:380_13": "anissitakena vatthu’nti (mahāva. 121) gilānavisayepi nissayaṁ garukaṁ katvā paṭṭhapesi.",
  "tika-vin13t2:380_14": "Yaṁ pana anissayaṁ, taṁ anantarāyaṁ nissayamuttakassa vassūpagamanaṁ viya. Apica",
  "tika-vin13t2:380_15": "nāvāya gacchantassa pana vassāne āgatepi nissayaṁ alabhantassa anāpattīti nāvāya",
  "tika-vin13t2:380_16": "gacchatoyeva āveṇikā anāpattikatā vuttā. Tasmā nissayālābho bādhakappaccayo vassūpagamanassa,",
  "tika-vin13t2:380_17": "na vassūpagamanaṁ nissayassāti antarāyoyeva nissayālābho. Tatoyeva ṭīkāyaṁ ‘antovasse",
  "tika-vin13t2:380_18": "pana anissitena vatthuṁ na vaṭṭatī’ti vuttaṁ. Tasmāyeva ca ‘antovasse panā’tiādīsu",
  "tika-vin13t2:380_19": "nissayadāyake sati nibaddhavāsaṁ vasitabbañca nissayo gahetabbo ca hotīti gamanakiriyāya",
  "tika-vin13t2:380_20": "khīyamānatāvasena ca-saddo samuccayo gahetabbo’’ti.",
  "tika-vin13t2:381": "Nissayaniddesavaṇṇanā niṭṭhitā.",
  "tika-vin13t2:382": "33. Kāyabandhananiddesavaṇṇanā",
  "tika-vin13t2:383_0": "235. Bandhīyati anenāti bandhanaṁ, kāyassa bandhanaṁ kāyabandhanaṁ, natthi kāyabandhanametassāti",
  "tika-vin13t2:383_1": "akāyabandhano. Dukkaṭanti sañcicca vā asañcicca vā paviseyya ce, dukkaṭaṁ. Asatiyā",
  "tika-vin13t2:383_2": "gato yattha sarati, tattheva bandheyyāti sambandho. Gatoti antogāmaṁ gato. Saritvā",
  "tika-vin13t2:383_3": "yāva na bandhati, na tāva piṇḍāya caritabbaṁ.",
  "tika-vin13t2:384_0": "236.‘‘Paṭṭikā’’tiādinā sabbasaṅgāhakaṁ kāyabandhanaṁ niddisati. Paṭṭikāti pakativītā",
  "tika-vin13t2:384_1": "vā macchakaṇṭakakhajjūripattavāyimā vā. Sūkarānaṁ antaṁ sūkarantaṁ. Idha pana taṁsadisaṁ",
  "tika-vin13t2:384_2": "vuccati. Caturassaṁ akatvā sajjitaṁ muddikakāyabandhanampi saṅgahetvā ‘‘ekā rajjū’’ti",
  "tika-vin13t2:384_3": "vuttaṁ. Taṁ pana rajjukaṁ bandhantena ekaguṇameva katvā bandhituṁ vaṭṭati, majjhe",
  "tika-vin13t2:384_4": "bhinditvā diguṇaṁ katvā bandhituṁ na vaṭṭati. Diguṇaṁ pana akatvā satavārampi punappunaṁ",
  "tika-vin13t2:384_5": "āvijjhitvā bandhituṁ vaṭṭati, pāmaṅgasaṇṭhānaṁ pana ekampi na vaṭṭati . Bahurajjuke",
  "tika-vin13t2:384_6": "ekato katvā ekena nirantaraṁ veṭhetvā kataṁ ‘‘bahurajjuka’’nti na vattabbaṁ, taṁ",
  "tika-vin13t2:384_7": "vaṭṭati. Tadanulomikāti tesaṁ paṭṭikāsūkarantānaṁ dvinnaṁ dve ime yathākkamamanulomikā.",
  "tika-vin13t2:385_0": "237-8. Paṭṭikā kīdisī vaṭṭatīti āha ‘‘macchā’’tiādi. Paṭṭikā macchakaṇṭakakhajjūripattā",
  "tika-vin13t2:385_1": "vā maṭṭhā vā labbhāti sambandho. Kaṇṭaka-saddena patta-saddena ca tadākāro vuccati,",
  "tika-vin13t2:385_2": "upacārato hi macchānaṁ kaṇṭakākāro ca khajjūrīnaṁ pattākāro ca etissāti samāso. Maṭṭhāti",
  "tika-vin13t2:385_3": "pakativītā. Ṭīkāyaṁ pana ‘‘ete macchakaṇṭakādayo maṭṭhā vikārarahitā paṭṭikā ca tadantogadhāti",
  "tika-vin13t2:385_4": "adhippāyo’’ti vuttaṁ. Kathaṁ tesamantogadhatā? Yato tāniyeva paṭṭikā nāmāti. Tathā",
  "tika-vin13t2:385_5": "ca vuttaṁ aṭṭhakathāyaṁ ‘‘pakativītā vā macchakaṇṭakavāyimā vā paṭṭikā vaṭṭatī’’ti",
  "tika-vin13t2:385_6": "(cūḷava. aṭṭha. 278). Ettha pana macchakaṇṭakeyeva khajjūripattaṁ paviṭṭhaṁ. Catassopi",
  "tika-vin13t2:385_7": "dasā labbhāti sambandho. Catassoti ukkaṭṭhaparicchedena vuttaṁ, tasmā tato ūnāpi",
  "tika-vin13t2:385_8": "vaṭṭanti. Anteti kāyabandhanassa ubhayante diguṇasuttakaṁ labbhanti sambandho. Guṇo",
  "tika-vin13t2:385_9": "bandhanabhūtaṁ suttakaṁ guṇasuttakaṁ. ‘‘Guṇo paṭalarāsīsu, ānisaṁse ca bandhane’’ti",
  "tika-vin13t2:385_10": "hi abhidhānappadīpikā. Dvinnaṁ guṇasuttakānaṁ samāhāro diguṇasuttakaṁ. Taṁ dasāmukhassa",
  "tika-vin13t2:385_11": "thirabhāvāya koṭṭetuṁ vaṭṭati, na sobhanatthaṁ. Tenāha ‘‘mālādi’’ntiādi.",
  "tika-vin13t2:386_0": "Mālādiṁ kakkaṭacchādiṁ kuñjaracchādiñca dassetvā guṇasuttakakoṭṭitā paṭṭikā na kappatīti",
  "tika-vin13t2:386_1": "sambandho. ‘‘Mālādi’’ntiādīsu ādi-saddena tādisaṁ yaṁ kiñci vikārarūpaṁ gayhati.",
  "tika-vin13t2:386_2": "Kakkaṭānaṁ viya acchīni, tāni ādīni yassāti samāso. Tathā kuñjaracchādinti.",
  "tika-vin13t2:387_0": "239.Ghaṭakanti ghaṭakākāravaṭṭalekhārūpaṁ. Makaramukhādinti ettha makaramukhaṁ nāma",
  "tika-vin13t2:387_1": "makaramukhasaṇṭhānaṁ . Bindu pana āgamavasena vutto. Ādi-saddena deḍḍubhasīsādivikārarūpaṁ",
  "tika-vin13t2:387_2": "yaṁ kiñci saṅgayhati. Dasāmukheti dasānaṁ mukhabhūte ante etāni na kappantīti sambandho.",
  "tika-vin13t2:387_3": "Vidhe ubhante ghaṭakā lekhā aññaṁ cittakañca na kappantīti sambandho. Ghaṭakāti ghaṭakato.",
  "tika-vin13t2:387_4": "Lekhāti lekhāya. Pañcamiyā lopo. Vidheti kāyabandhanassa pāsante dasāmūle tassa thirabhāvatthaṁ",
  "tika-vin13t2:387_5": "kattabbe dantavisāṇādimaye vidhe.",
  "tika-vin13t2:388_0": "240.Deḍḍubhakanti udakasappasīsasadisaṁ. Murajanti nānāvaṇṇehi suttehi murajavaṭṭisaṇṭhānaṁ",
  "tika-vin13t2:388_1": "veṭhetvā kataṁ. Ṭīkāyaṁ pana ‘‘murajanti bahurajjuke ekato saṅkaḍḍhitvā ekāya rajjuyā",
  "tika-vin13t2:388_2": "paliveṭhetvā katarajjū’’ti vuttaṁ, taṁ ‘‘bahurajjuke ekato katvā’’tiādinā heṭṭhā",
  "tika-vin13t2:388_3": "vuttaaṭṭhakathāvacanena virujjhati. Maddavīṇanti pāmaṅgasaṇṭhānaṁ. Kalābukanti bahurajjukaṁ.",
  "tika-vin13t2:388_4": "Tesaṁ ‘‘na kappatī’’ti iminā sambandho. Dve majjhimāti majjhe bhavā murajamaddavīṇasaṅkhātā dve.",
  "tika-vin13t2:389": "241.Gaṇṭhiyo cāpīti cīvarassa gaṇṭhiyo cāpi. Tammayāti tehi veḷuādīhi nibbattā. Pasaṅgena panetaṁ vuttanti.",
  "tika-vin13t2:390": "Kāyabandhananiddesavaṇṇanā niṭṭhitā.",
  "tika-vin13t2:391": "Sumaṅgalappasādaniyā nāma ṭīkāya",
  "tika-vin13t2:392": "Paṭhamabhāṇavāravaṇṇanā niṭṭhitā.",
  "tika-vin13t2:393": "34. Pathavīniddesavaṇṇanā",
  "tika-vin13t2:394_0": "242.Jātājātātiduvidhāti jātā pathavī ajātā pathavīti pathavī duvidhāti attho. Iminā",
  "tika-vin13t2:394_1": "jātapathaviñca ajātapathaviñca dasseti. Tāsaṁ vibhāgaṁ dasseti ‘‘suddhā’’tiādinā.",
  "tika-vin13t2:394_2": "Suddhamattikapaṁsukā ca adaḍḍhā ca bahumattikapaṁsukā ca cātumāsādhikovaṭṭhapaṁsumattikarāsi",
  "tika-vin13t2:394_3": "ca jātā pathavīti sambandho. Mattikā ca paṁsu cāti dvando. Suddhā appasakkharāditāya",
  "tika-vin13t2:394_4": "mattikā paṁsavo yassāti bāhirattho. Adaḍḍhāti uddhanapacanādivasena tathā tathā adaḍḍhā.",
  "tika-vin13t2:394_5": "Sā pana visuṁ natthi, suddhamattikādīsu aññatarāva veditabbā. Cattāro māsā, tehi",
  "tika-vin13t2:394_6": "sahito atireko kālo, tasmiṁ ovaṭṭhoti samāso. Ovaṭṭhoti yena kenaci udakena ovaṭṭho.",
  "tika-vin13t2:394_7": "Budhā pana ‘‘ākāsato vuṭṭhaudakeneva, na aññattha paharitvā patitabindunā’’ti vadanti,",
  "tika-vin13t2:394_8": "‘‘ovaṭṭho’’ti sāmaññena vuttattā ca ‘‘pokkharaṇiyā ṭhitatanukaddamo vaṭṭati, bahalo",
  "tika-vin13t2:394_9": "tu na vaṭṭatī’’ti (pāci. aṭṭha. 86) vuttattā ca ‘‘vinayavinicchaye sampatte garuke",
  "tika-vin13t2:394_10": "ṭhātabba’’nti vinayalakkhaṇato ca na taṁ yujjatīti amhākaṁ khanti. Paṁsumattikānaṁ",
  "tika-vin13t2:394_11": "rāsi paṁsumattikarāsi. Catu…pe… vaṭṭho paṁsumattikarāsi yassāti aññapadattho, kammadhārayo vā.",
  "tika-vin13t2:395_0": "243. Vālukā ca daḍḍhā ca yebhuyyasakkharādimahīpi ca cātumāsomavaṭṭhako vuttarāsi",
  "tika-vin13t2:395_1": "ca dutiyā bhūmīti sambandho sakkharā ca pāsāṇā ca marumbā ca kathalā ca vālukā cāti",
  "tika-vin13t2:395_2": "dvando. Suddhā sakkhara…pe… vālukā yassāti viggaho. Hatthamuṭṭhinā gahetabbappamāṇā",
  "tika-vin13t2:395_3": "sakkharā, tato upari pāsāṇā, kaṭasakkharā marumbā, kapālakhaṇḍāni kathalāti veditabbā.",
  "tika-vin13t2:395_4": "Dutiyāti ajātā. Vuttarāsīti vutto mattikapaṁsusirā.",
  "tika-vin13t2:396": "244. Kīdisī yebhuyumattikādīti āha ‘‘dve bhāgā’’tiādi. Yassa bhūmiyāti yassā bhūmiyā. Sesesupīti yebhuyyapaṁsuyebhuyyasakkharayebhuyyapāsāṇādīsu.",
  "tika-vin13t2:397_0": "245.‘‘Pācittī’’tiādinā tattha vinicchayaṁ dasseti. Jāte jātasaññissa khaṇane pācittīti",
  "tika-vin13t2:397_1": "sambandho. Jāteti jāte bhūmibhāge, liṅgavipallāso vā, jātāyāti vuttaṁ hoti. Jāte",
  "tika-vin13t2:397_2": "dveḷhassa vimatissa dukkaṭanti sambandho. Jāte ajātasaññissa anāpatti. Tathā āṇāpane",
  "tika-vin13t2:397_3": "anāpattīti yojanā. Ajātasaññissāti ajātāti saññā ajātasaññā, sā assa atthīti ajātasaññī, tassa.",
  "tika-vin13t2:398": "246.Ekāyāṇattiyā ekāti sace sakiṁ āṇatto divasampi khaṇati, āṇāpakassa ekā eva āpattīti attho. Vācaso āpattīti sambandho. Vācasoti vicchāyaṁ so, vācāya vācāyāti attho.",
  "tika-vin13t2:399_0": "247. ‘‘Imaṁ ṭhānaṁ khaṇa vā’’tiādinā yojetabbaṁ. ‘‘Ettha aggiṁ jālehi vā’’ti yojanā",
  "tika-vin13t2:399_1": ". ‘‘Vattu’’nti idaṁ ‘‘na vaṭṭatī’’ti imassa kattupadavacananti attho. Atha vā ‘‘imaṁ",
  "tika-vin13t2:399_2": "ṭhānaṁ khaṇā’’tiādippakāro vacanāya na vaṭṭatīti attho. Niyametvāti iminā ‘‘āvāṭaṁ",
  "tika-vin13t2:399_3": "khaṇa, kandaṁ khaṇā’’tiādinā aniyametvā vattuṁ vaṭṭatīti dīpeti.",
  "tika-vin13t2:400_0": "248. ‘‘Imassa thambhassa āvāṭaṁ jāna vā, kappiyaṁ karohi vā’’ti ca ‘‘mattikaṁ jāna",
  "tika-vin13t2:400_1": "vā, mattikaṁ āhara vā, mattikaṁ kappiyaṁ karohi vā’’ti ca edisaṁ vacanaṁ vaṭṭatīti",
  "tika-vin13t2:400_2": "sambandho. Etaṁ viya dissatīti edisaṁ, kiṁ taṁ? ‘‘Mattikaṁ dehī’’tiādikaṁ upameyyaṁ.",
  "tika-vin13t2:400_3": "‘‘Mattikaṁ jānā’’tiādikaṁ pana upamānaṁ, tesaṁ upamānopameyyānaṁ yā kappiyasaṅkhātā",
  "tika-vin13t2:400_4": "samānadhammatā, sā upamā. Tathā ca vuttaṁ amhehi subodhālaṅkāre ‘‘upamānopameyyānaṁ,",
  "tika-vin13t2:400_5": "sadhammattaṁ siyopamā’’ti. Aññathā upamānabhūtaakkharāvaḷisadisīyeva, akkharāvaḷi",
  "tika-vin13t2:400_6": "upameyyaṁ siyā. Vākye viya-saddoyeva pana upamānaṁ jotetīti veditabbaṁ.",
  "tika-vin13t2:401_0": "249. Pathaviyā asambaddhaṁ sukkhakaddamaādikañca tanukaṁ ussiñcanīyakaddamañca kopetuṁ",
  "tika-vin13t2:401_1": "labbhanti sambandho. Kaddamaādikanti ettha ādi-saddena udakena gataṭṭhāne udakapappaṭako",
  "tika-vin13t2:401_2": "nāma hoti, yaṁ vātappahārena calati, taṁ saṅgaṇhāti. Ussiñcanīyakaddamanti ghaṭehi",
  "tika-vin13t2:401_3": "ussiñcituṁ sakkuṇeyyakaddamaṁ.",
  "tika-vin13t2:402_0": "250. ‘‘Cātumāsādhikovaṭṭhaṁ gaṇḍuppāda’’ntiādinā sambandhitabbaṁ. Gaṇḍaṁ pathaviyā",
  "tika-vin13t2:402_1": "gaṇḍasadisaṁ mattikarāsiṁ uppādentīti gaṇḍuppādā. Idha pana tehi uṭṭhāpito gūtho",
  "tika-vin13t2:402_2": "‘‘gaṇḍuppāda’’nti niddiṭṭho. Potthakesu pana ‘‘gaṇḍuppādo’’ti pāṭho dissati. Taṁ",
  "tika-vin13t2:402_3": "‘‘na kopaye’’ti ettha kammena bhavitabbanti na yujjati. Mūsikukkiranti mūsikānaṁ",
  "tika-vin13t2:402_4": "ukkiro khaṇitvā bahi kataṁ paṁsurāsi mūsikukkiroti. Leḍḍādinti ettha leḍḍunti kasitaṭṭhāne",
  "tika-vin13t2:402_5": "naṅgalacchinnamattikāpiṇḍaṁ. Ādi-saddena gāvīnaṁ khuracchinnaṁ kaddamaṁ saṅgaṇhāti.",
  "tika-vin13t2:403_0": "251-2. Udakasantike patite vāpiādīnaṁ kūle ca pāsāṇe lagge raje ca navasoṇḍiyā patite",
  "tika-vin13t2:403_1": "raje ca abbhokāsuṭṭhite vammike ca mattikākuṭṭe ca tathāti sambandho. Tathāti iminā",
  "tika-vin13t2:403_2": "kūlādike cātumāsādhikovaṭṭhaṁ vā sabbaṁ na kopayeti idaṁ atidisati. Iṭṭhakakuṭṭako",
  "tika-vin13t2:403_3": "vaṭṭatīti āha ‘‘yebhuyyā’’tiādi. Yebhuyyena kathalā etthāti yebhuyyakathalā, bhūmi",
  "tika-vin13t2:403_4": ", tiṭṭhati etthāti ṭhānaṁ, yebhuyyakathalāya ṭhānaṁ, tasmiṁ. Iṭṭhakakuṭṭako yebhuyyakathalā",
  "tika-vin13t2:403_5": "viya hotīti adhippāyo. Kuṭṭakaṁ kopentassa anāpattīti adhippāyo. Iṭṭhakāya kato kuṭṭakoti samāso.",
  "tika-vin13t2:404_0": "253-5. Sañcāletvā bhūmiṁ vikopayaṁ thambhādiṁ gaṇhituṁ vāti sambandho. Tattha vikopayanti",
  "tika-vin13t2:404_1": "karaṇatthe paccattavacanaṁ, vikopayatāti attho. Aññathā kathamettha paṭhamāpasaṅgo.",
  "tika-vin13t2:404_2": "Paṭhamā hi ‘‘bhava’’nti vutte siyā, na ca ‘‘gaṇhitu’’ntiādīsu tuṁ-paccayehi vutto",
  "tika-vin13t2:404_3": "koci atthi, yadā bhāve tuṁ-paccayo, tadā na kiñci vuttaṁ hotīti, ‘‘na kappatī’’ti",
  "tika-vin13t2:404_4": "padhānakiriyāyapi heṭṭhā vuttanayena kattā aññoyevāti evaṁ sabbattha. Tatiyatthe",
  "tika-vin13t2:404_5": "tu sati ito cito sañcāletvā bhūmiṁ vikopayatā thambhādiṁ gaṇhituṁ na kappatīti atīva",
  "tika-vin13t2:404_6": "yujjati. Dhārāyāti passāvadhārāya. Visamaṁ samaṁ kātuṁ sammuñjanīhi ghaṁsituṁ vāti",
  "tika-vin13t2:404_7": "yojanā. Visamanti visamaṭṭhānaṁ. ‘‘Padaṁ dassessāmī’’ti bhūmiṁ bhindanto caṅkamituṁ",
  "tika-vin13t2:404_8": "vāti sambandho. Bhindantoti bhindatā. Kaṇḍurogī vā taṭādīsu aṅgapaccaṅgaṁ ghaṁsitunti",
  "tika-vin13t2:404_9": "yojanā. Kaṇḍurogīti kaṇḍuroginā. Ca-saddo avadhāraṇe.",
  "tika-vin13t2:405": "256-7.Suddhacittassāti pathavibhedādhippāyavirahena parisuddhacittassa.",
  "tika-vin13t2:406_0": "258. Aggissa anupādāne kapāle vā anupādānāya iṭṭhakāya vā aggiṁ pātetuṁ vā avase",
  "tika-vin13t2:406_1": "sati bhūmiyaṁ pātetuṁ vā labbhateti sambandho. Upādānaṁ indhanaṁ, na upādānaṁ anupādānaṁ,",
  "tika-vin13t2:406_2": "tasmiṁ. Vaso pabhuttaṁ. ‘‘Vaso pabhutte āyatte’’ti hi nighaṇḍu. Na vaso avaso, tasmiṁ",
  "tika-vin13t2:406_3": "apabhutteti attho. Patitaṭṭhāneyeva upādānaṁ datvā aggiṁ kātuṁ vaṭṭati. Sukkhakhāṇukasukkharukkhādīsu",
  "tika-vin13t2:406_4": "ca aggiṁ dātuṁ na vaṭṭati. Sace pana ‘‘pathaviṁ appattameva nibbāpetvā gamissāmī’’ti",
  "tika-vin13t2:406_5": "deti, vaṭṭati, pacchā nibbāpetuṁ na sakkoti, avisayattā anāpatti. ‘‘Bhūmiyaṁ pātehī’’ti",
  "tika-vin13t2:406_6": "evampi vattuṁ na vaṭṭatīti.",
  "tika-vin13t2:407": "Pathavīniddesavaṇṇanā niṭṭhitā.",
  "tika-vin13t2:408": "35. Parikkhāraniddesavaṇṇanā",
  "tika-vin13t2:409_0": "259-60. Chatte anto bahi ca pañcavaṇṇehi suttehi sibbituñca paṇṇe girikūṭaaḍḍhacandādiṁ",
  "tika-vin13t2:409_1": "chindituñca na vaṭṭatīti sambandho. Chatteti tālapaṇṇe chatte. Girikūṭaṁ nāma makaradantakaṁ,",
  "tika-vin13t2:409_2": "ādi-saddena tādisaṁ aññaṁ vikārarūpaṁ saṅgahitaṁ. Ghaṭakanti gehatthambhesu viya",
  "tika-vin13t2:409_3": "kayiramānaṁ ghaṭakaṁ. Daṇḍeti chattadaṇḍe. Lekhāti tahiṁ tahiṁ dinnā lekhā. Sādisanti",
  "tika-vin13t2:409_4": "dīghena niddiṭṭhaṁ. Bundamhi mūle.",
  "tika-vin13t2:410_0": "261. Thiratthaṁ chatte ekavaṇṇena sibbituṁ vā pañjaraṁ vinandhituṁ vā vaṭṭatīti sambandho.",
  "tika-vin13t2:410_1": "Sibbitunti anto bahi ca sibbituṁ. Ekavaṇṇenāti nīlādinā ekavaṇṇena. Pañjaranti chattadaṇḍagāhakasalākapañjaraṁ.",
  "tika-vin13t2:410_2": "Thiratthanti iminā na vaṇṇamaṭṭhatthāyāti dasseti. Bandhituṁ daṇḍe lekhā vaṭṭatīti",
  "tika-vin13t2:410_3": "sambandho. Bandhitunti vātappahārena acalanatthaṁ chattamaṇḍalikaṁ rajjukehi gahetvā",
  "tika-vin13t2:410_4": "bandhanatthāya. Lekhāvāti valayamiva ukkiritvā katā lekhā eva. Vaṭṭatīti yadipi na",
  "tika-vin13t2:410_5": "bandhati, rajjukehi bandhituṁ yuttaṭṭhānattā vaṭṭati.",
  "tika-vin13t2:411_0": "262. Cīvare ante vāpi paṭṭamukhe vāpi veṇipi vā saṅkhalikāpi vā aññaṁ sūcivikāraṁ",
  "tika-vin13t2:411_1": "vā pāḷikaṇṇikaādikaṁ kappabinduvikārampi vā na ca kappatīti sambandho. Anteti cīvarapariyante,",
  "tika-vin13t2:411_2": "anuvāteti vuttaṁ hoti. Paṭṭamukheti paṭṭakoṭiyaṁ, dvinnaṁ paṭṭānaṁ saṅghaṭitaṭṭhānaṁ",
  "tika-vin13t2:411_3": "sandhāyetaṁ vuttaṁ. Veṇīti varakasīsākārena sibbanaṁ. Saṅkhalikāti biḷālabandhanākārena",
  "tika-vin13t2:411_4": "sibbanaṁ. Aññaṁ sūcivikāraṁ vāti cīvaramaṇḍanatthāya kayiramānaṁ aññaṁ yaṁ kiñci",
  "tika-vin13t2:411_5": "sūcikammavikāraṁ vā. Ṭīkāyaṁ pana ‘‘satapadisadisaṁ aññaṁ vā sūcivikāraṁ na kappatī’’ti",
  "tika-vin13t2:411_6": "sāmaññena vuttaṁ. ‘‘Cīvaramaṇḍanatthāya nānāsuttakehi satapadisadisaṁ sibbantā āgantukapaṭṭaṁ",
  "tika-vin13t2:411_7": "ṭhapenti, aññampi yaṁ kiñci sūcikammavikāraṁ karonti, sabbaṁ na vaṭṭatī’’ti aṭṭhakathāyaṁ",
  "tika-vin13t2:411_8": "vuttattā pana nānāvaṇṇehi vā hotu, ekavaṇṇena vā hotu, cīvaramaṇḍanatthāya saṁsibbantānaṁ",
  "tika-vin13t2:411_9": "sūcikammavikāraṁ sandhāya vuttanti cīvaresu phālitaṭṭhānassa thirabhāvatthaṁ satapadisadisampi",
  "tika-vin13t2:411_10": "sibbituṁ vaṭṭatīti amhākaṁ khanti. Pāḷi-saddena, kaṇṇika-saddena ca kappa-saddalopena",
  "tika-vin13t2:411_11": "vā upacārena vā pāḷikappādayova gahitā. Pāḷi ca kaṇṇikā ca pāḷikaṇṇikāyo, tā ādi",
  "tika-vin13t2:411_12": "yassa aññassa tādisassāti viggaho. Tattha nīlāvaḷiādisaṇṭhānāya bindupantiyā yathā",
  "tika-vin13t2:411_13": "sobhati, tathā kayiramāno pāḷikappo. Tatheva bindusamūhe katthaci dassetvā kayiramāno kaṇṇikakappo.",
  "tika-vin13t2:412_0": "263.Gaṇṭhipāsakapaṭṭāti gaṇṭhino ca pāsakassa ca patiṭṭhānaṭṭhāne ṭhapetabbā paṭṭā.",
  "tika-vin13t2:412_1": "Vaṭṭatīti ettha ‘‘gaṇṭhipāsakā’’ti katvā ‘‘catukoṇāva vaṭṭantī’’ti atthato vacanaṁ",
  "tika-vin13t2:412_2": "vipallāsetvā yojetabbaṁ. Agghiyanti cetiyasaṇṭhānena sibbanaṁ. Mūle ca agge ca ekasadisaṁ",
  "tika-vin13t2:412_3": "katvā muggarākārena sibbanaṁ muggaro. Vikāranti vikāro, liṅgavipallāsena vuttaṁ.",
  "tika-vin13t2:412_4": "Etthāti gaṇṭhipāsakapaṭṭesu.",
  "tika-vin13t2:413_0": "264.Koṇasuttāti napuṁsakaniddeso, gaṇṭhipāsakapaṭṭānaṁ koṇehi nīhaṭasuttakoṭiyo.",
  "tika-vin13t2:413_1": "Pīḷakāti tāniyeva nivattetvā pīḷakākārena katāni. Duviññeyyāvāti tesaṁ antesu ekavāraṁ",
  "tika-vin13t2:413_2": "gaṇṭhikaraṇena vā puna nivattetvā sibbanena vā duviññeyyā eva. Gandhaṁ telaṁ vāti",
  "tika-vin13t2:413_3": "gandhaṁ vā telaṁ vā. Kañcikapiṭṭhakhalikaādīnipi vaṭṭanti.",
  "tika-vin13t2:414_0": "265.Maṇināti masāragallādipāsāṇena. Na ca ghaṭṭeyyāti neva ghaṭṭeyya. Aññena vāti",
  "tika-vin13t2:414_1": "muggaramusalādinā. Aṁsabaddhakakāyabandhanāni pana tathā kātuṁ vaṭṭati. Doṇiyaṁ katvā",
  "tika-vin13t2:414_2": "na ca ghaṁseyyāti pakkarajanākiraṇadoṇiyaṁ ṭhapetvā bhūmiyaṁ jaṇṇukāni nihantvā ito",
  "tika-vin13t2:414_3": "cito ca āvijjhitvā neva ghaṁseyyāti attho.",
  "tika-vin13t2:415_0": "266-7.Kaṇṇakoṇakasuttānīti cīvararajanakāle lagganatthāya anuvāte catūsu koṇesu ca",
  "tika-vin13t2:415_1": "pāsakaṁ katvā bandhitāni suttāni, yāni ‘‘anujānāmi, bhikkhave, kaṇṇasuttaka’’nti",
  "tika-vin13t2:415_2": "(mahāva. 344) evaṁ anuññātāni. Kaṇṇasaṅkhātā koṇā kaṇṇakoṇakā, tesu suttāni. Gaṇṭhikapāsakapaṭṭesu",
  "tika-vin13t2:415_3": "pana kaṇṇakoṇakasuttānaṁ duviññeyyānameva kappiyatā heṭṭhā vuttāti cīvare ratteyeva",
  "tika-vin13t2:415_4": "tesaṁ chinditabbatā natthi, kaṇṇakoṇakasuttānaṁ chinditabbatāya vuttattā anuvātehi",
  "tika-vin13t2:415_5": "nikkhamitasuttānipi chinditabbānīti veditabbaṁ. Dhammakaraṇe chattavaṭṭiyaṁ lekhaṁ",
  "tika-vin13t2:415_6": "ṭhapetvā lekhā na vaṭṭatīti yojanā. Chattavaṭṭiyanti chattassa mukhavaṭṭiyaṁ. Lekhāti",
  "tika-vin13t2:415_7": "upari vā heṭṭhā vā kucchiyaṁ vā aññā lekhā. Kuñcikāya ca pipphale ca maṇikā ca pīḷakā",
  "tika-vin13t2:415_8": "ca na vaṭṭantīti sambandho. Maṇikāti ekā vaṭṭamaṇi. Pīḷakāti sāsapamattikā muttarājisadisā",
  "tika-vin13t2:415_9": "bahuvaṭṭalekhā. Daṇḍamhīti pipphaladaṇḍake.",
  "tika-vin13t2:416_0": "268-9. Araṇiyaṁ mālādi ca pattamaṇḍale bhittikammañca na vaṭṭatīti sambandhitabbaṁ.",
  "tika-vin13t2:416_1": "Araṇiyanti uttarāraṇi adharāraṇi araṇidhanukañca sāmaññena gahitaṁ. Pattamaṇḍaleti",
  "tika-vin13t2:416_2": "tipusīsādimaye pattamaṇḍale. Ettha pana makaradaṇḍakaṁ vaṭṭati. Heṭṭhāti kattarayaṭṭhiyā",
  "tika-vin13t2:416_3": "heṭṭhā. Uddhanti tassāyeva upari.",
  "tika-vin13t2:417_0": "270-3.Sammuñjanimhīti sammuñjaniyā liṅgavipallāso. Avāritanti itthirūpaṁ pana vāritaṁ.",
  "tika-vin13t2:417_1": "Sovaṇṇamayampīti suvaṇṇamayampi. Visāṇanāḷi nāma visāṇamayā nāḷi. Ettha pana avuttānipi",
  "tika-vin13t2:417_2": "yāni kānici ārakaṇḍakadantakaṭṭhachedanapānīyaghaṭapānīyauḷuṅkacuṇṇabhājanādīni vuttānaṁ",
  "tika-vin13t2:417_3": "anulomānīti veditabbāni. Yo panettha vinayaññū tādisaṁ parikkhāraṁ disvā chindeyya",
  "tika-vin13t2:417_4": "vā chindāpeyya vā, anupavajjo soti veditabbanti.",
  "tika-vin13t2:418": "Parikkhāraniddesavaṇṇanā niṭṭhitā.",
  "tika-vin13t2:419": "36. Bhesajjaniddesavaṇṇanā",
  "tika-vin13t2:420_0": "274-5. Janassa bhesajjaṁ kātuṁ dātuṁ vattuñca na labbhatīti sambandhiyaṁ. Labbhatīti",
  "tika-vin13t2:420_1": "ettha ‘‘bhikkhunā’’ti kattā ‘‘bhesajja’’nti vuttakammaṁ. Nanu ca kātunti bhāvasādhanattā",
  "tika-vin13t2:420_2": "tassa avuttakammenāpi bhavitabbaṁ bhāve vihitakitakappaccayānaṁ payoge kammakārakassāpi",
  "tika-vin13t2:420_3": "icchitabbattāti? Saccaṁ, tathāpi padhānabhūtakammasattiyā abhidhāne sati appadhānakitakakiriyābhisambandhena",
  "tika-vin13t2:420_4": "guṇībhūtā kammasatti abhihitā viya viññāyati. Tathā ca vuttaṁ amhehi yogavinicchaye",
  "tika-vin13t2:420_5": "‘‘padhānānuyāyitāya janavohārāya padhānasatyābhidhāne guṇasatti abhihitā viya pakāsatī’’ti.",
  "tika-vin13t2:420_6": "Janassāti āgatāgatajanassa. Sahadhammīnañca pitūnañca tadupaṭṭhākabhikkhunissitabhaṇḍūnañca",
  "tika-vin13t2:420_7": "veyyāvaccakarassa ca bhikkhācariyaviññattisakehi bhesajjakaraṇaṁ labbhanti sambandho",
  "tika-vin13t2:420_8": ". Tattha sahadhamminanti saha caritabbo dhammo sīlasaddhāpaññāsaṅkhāto sahadhammo,",
  "tika-vin13t2:420_9": "so etesamatthīti sahadhammino, bhikkhu bhikkhunī sikkhamānā sāmaṇero sāmaṇerīti pañca,",
  "tika-vin13t2:420_10": "tesaṁ. Pitā ca mātā ca pitaro ekasesanayena, ubhinnaṁ sāmaññaniddeso vā, tesaṁ. Bhikkhunissito",
  "tika-vin13t2:420_11": "nāma yo vihāre sabbakammāni karonto bhikkhuṁ nissāya vasati. Bhaṇḍu nāma yo pabbajjāpekkho",
  "tika-vin13t2:420_12": "yāva pattacīvaraṁ paṭiyādiyati, tāva vihāre vasati, so paṇḍupalāso. Veyyāvaccakarassāti",
  "tika-vin13t2:420_13": "attano upaṭṭhākassa. Etesu pana mātāpitaro sace rajjepi ṭhitā paccāsīsanti, akātuṁ",
  "tika-vin13t2:420_14": "na vaṭṭati. Mātaraṁ anāmasantena sabbaṁ parikammaṁ kātabbaṁ. Pitā pana sahatthena",
  "tika-vin13t2:420_15": "nahāpanasambāhanādīni katvā upaṭṭhātabbo.",
  "tika-vin13t2:421_0": "276. Pitā ca mātā ca bhātā ca bhaginī cāti dvando pitā…pe… bhaginiyo. Mahanto ca",
  "tika-vin13t2:421_1": "cūḷo ca, mahācūḷā ca te pitā…pe… bhaginiyo cāti kammadhārayo. Tā ādi yesanteti aññapadattho.",
  "tika-vin13t2:421_2": "Mahācūḷa-saddā pitādi-saddehi paccekaṁ yojetabbā ‘‘mahāpituno cūḷapituno’’tiādinā.",
  "tika-vin13t2:421_3": "Ādi-saddena panettha pitucchā mātulo, tesaṁ dasannampi yāva sattamā kulaparivaṭṭā",
  "tika-vin13t2:421_4": "puttaparamparañca saṅgaṇhāti. Tesaṁ sake bhesajjakaraṇaṁ labbhanti yojanā. Tesaṁ",
  "tika-vin13t2:421_5": "mahāpitādīnaṁ santake sati tena bhesajjakaraṇaṁ labbhatīti attho. Nāti natthi ce.",
  "tika-vin13t2:421_6": "Attaniyeti bhikkhuno attano santake satīti attho. Dātabbaṁ tāvakālikanti tāvakālikaṁ",
  "tika-vin13t2:421_7": "katvā dātabbanti attho. Te pana sace paṭidenti, gahetabbaṁ, no ce denti, na codetabbā.",
  "tika-vin13t2:421_8": "Yāva tassa dānaṁ, tāva kālo assāti tāvakālikaṁ. Ṇiko samāsante.",
  "tika-vin13t2:422_0": "277.Bhesajjakaraṇādīti ādi-saddena anāmaṭṭhapiṇḍadānādīnaṁ gahaṇaṁ, hi-saddo hetumhi,",
  "tika-vin13t2:422_1": "hi yasmā etesu kuladūsanādayo na ruhanti, tasmā tesaṁ bhesajjakaraṇaṁ labbhaṁ, attaniye",
  "tika-vin13t2:422_2": "ca sati dātabbanti evamettha attho daṭṭhabbo. Na rūhatīti na rohati nappavattati",
  "tika-vin13t2:422_3": "na hoti, āpattiṁ na janetīti adhippāyo. Tesaṁ atthāya ñātisāmaṇerehi vā bhesajjaṁ",
  "tika-vin13t2:422_4": "āharāpetabbaṁ, attano atthāya vā āharāpetvā dātabbaṁ. Tehipi ‘‘upajjhāyādīnaṁ āharissāmā’’ti",
  "tika-vin13t2:422_5": "vattasīsena āharitabbaṁ. Sace aññepi ye gilānā hutvā vihāraṁ pavisanti, tesaṁ sabbesampi",
  "tika-vin13t2:422_6": "apaccāsīsantena bhesajjaṁ kātabbaṁ. Saddhaṁ kulaṁ hoti bhikkhusaṅghassa mātāpituṭṭhānīyaṁ,",
  "tika-vin13t2:422_7": "tatra ce koci gilāno hoti, tassatthāya ‘‘bhante, itthannāmassa rogassa kiṁ bhesajjaṁ",
  "tika-vin13t2:422_8": "karontī’’ti kappiyaṁ katvā pucchanti, idañcidañca gahetvā karontīti vaṭṭati, bhikkhūhi",
  "tika-vin13t2:422_9": "aññamaññaṁ vā kathā kātabbā.",
  "tika-vin13t2:423_0": "278. Channaṁ mātādīnañca dāmarikacorassa issariyassa anāmaṭṭho piṇḍapāto dātuṁ avāritoti",
  "tika-vin13t2:423_1": "yojetabbaṁ. Channanti mātādīnaṁ channaṁ majjhe. Mātādīnanti bhikkhunissitaṁ ṭhapetvā",
  "tika-vin13t2:423_2": "avasesānaṁ pañcannaṁ mātādīnaṁ. ‘‘Channa’’nti pana yojanāya aṭṭhakathāya virujjhati.",
  "tika-vin13t2:423_3": "Tattha hi ‘‘mātāpitūna’’ntiādinā bhikkhunissitaṁ ohāya satteva vuttā. Ācariyabuddhadattattherena ca tatheva vuttaṁ –",
  "tika-vin13t2:424": "‘‘Anāmaṭṭhopi dātabbo, piṇḍapāto vijānatā;",
  "tika-vin13t2:425": "Dvinnaṁ mātāpitūnampi, tadupaṭṭhāyakassa ca.",
  "tika-vin13t2:426": "‘‘Issarassāpi dātabbo, coradāmarikassa ca;",
  "tika-vin13t2:427": "Bhaṇḍukassattano ceva, veyyāvaccakarassapī’’ti. (vinaya vi. 493-495);",
  "tika-vin13t2:428_0": "Dāmarikacorassāti rajjaṁ patthayamānassa pākaṭacorassa. Anāmaṭṭhoti apabbajitassa",
  "tika-vin13t2:428_1": "hatthato laddhā attanā aññena vā pabbajitena aggahitaaggo, ayaṁ anāmaṭṭhapiṇḍapāto.",
  "tika-vin13t2:428_2": "Paṭisanthāro ‘‘vihārappattaṁ āgantukaṁ vā daliddādiṁ vā disvā ‘pānīyaṁ pivā’ti dātabbaṁ,",
  "tika-vin13t2:428_3": "pādamakkhanatelaṁ dātabbaṁ, kāle āgatassa yāgubhattaṁ, vikāle āgatassa sace taṇḍulā",
  "tika-vin13t2:428_4": "atthi, taṇḍulā dātabbā, sayanaṭṭhānaṁ dātabbaṁ, corānaṁ pana saṅghikampidātabba’’nti",
  "tika-vin13t2:428_5": "vutto. Avasesapaṭisanthāro pana apaccāsīsantena kātabbo. Tathā dhammapaṭisanthāropi",
  "tika-vin13t2:428_6": "yassa kassaci dātabbova.",
  "tika-vin13t2:429_0": "279.Tesanti aññātakādīnaṁ gihīnaṁ. Kayirāti ‘‘bhaṇathā’’ti vutte kareyya. ‘‘Na karomā’’ti",
  "tika-vin13t2:429_1": "vutte sace vippaṭisārino bhavissanti, kātabbaṁ. Nattanoti attano suttodakehi na kayirāti",
  "tika-vin13t2:429_2": "yojanīyaṁ. Evaṁ sāmaññena paritte paṭipajjanavidhiṁ dassetvā idāni āṭānāṭiyaparitte",
  "tika-vin13t2:429_3": "paṭipajjitabbavidhiṁ dassetuṁ ‘‘bhaṇitabba’’ntiādimāha. Bhaṇāpenteti ‘‘bhaṇathā’’ti",
  "tika-vin13t2:429_4": "ajjhesanapubbakaṁ payojente. Parittaṁ sāsanogadhanti paṭhamameva āṭānāṭiyasuttaṁ",
  "tika-vin13t2:429_5": "abhaṇitvā sāsanapariyāpannaṁ mettasuttaṁ dhajaggasuttaṁ ratanasuttanti imāni suttāni",
  "tika-vin13t2:429_6": "sattāhaṁ bhaṇitvā yathāparikammaṁ parittaṁ āṭānāṭiyaparittaṁ bhaṇitabbanti yojanā.",
  "tika-vin13t2:430": "280. ‘‘Āgantvā sīlaṁ detu, dhammaṁ parittañca bhāsatū’’ti kenaci pesito gantvā sīlaṁ vā dātuṁ dhammaṁ parittaṁ vā vattuṁ labbhatīti sambandho.",
  "tika-vin13t2:431": "Bhesajjaniddesavaṇṇanā niṭṭhitā.",
  "tika-vin13t2:432": "37. Uggahaniddesavaṇṇanā",
  "tika-vin13t2:433_0": "281. Puggala-saddamatte payutte attanopi gahaṇasambhavo siyāti byabhicāratthaṁ añña-saddappayogo.",
  "tika-vin13t2:433_1": "Sati sambhave byabhicāre visesanaṁ sātthakaṁ hotīti. Dasabhedampi ratananti ‘‘muttā",
  "tika-vin13t2:433_2": "maṇi veḷuriyo saṅkho silā pavāḷaṁ rajataṁ jātarūpaṁ lohitaṅko masāragalla’’nti (pāci.",
  "tika-vin13t2:433_3": "506) evaṁ vuttaṁ dasabhedampi ratanaṁ. Uggaṇhantassāti gaṇhantassa sampaṭicchantassa.",
  "tika-vin13t2:434_0": "282-3. Tesu attatthaṁ uggaṇhantassa dvīsu nissaggīti sambandho. Tesūti tesu dasasu",
  "tika-vin13t2:434_1": "majjhe. Dvīsūti rajatajātarūpasaṅkhātesu dvīsu nissaggiyavatthūsu. Attatthanti iminā",
  "tika-vin13t2:434_2": "navakammādīnaṁ pañcannaṁ atthāya dukkaṭanti dīpeti. Sesesu dukkaṭanti avasesesu aṭṭhasu",
  "tika-vin13t2:434_3": "sabbesampi atthāya uggaṇhantassa dukkaṭanti attho. Gaṇañca saṅghañca puggalañca anāmasitvā",
  "tika-vin13t2:434_4": "‘‘cetyassa navakammassa dammī’’ti vutte ca na paṭikkhipeti sambandhanīyaṁ. Na paṭikkhipeti",
  "tika-vin13t2:434_5": "iminā saṅghādiṁ āmasitvā vutte paṭikkhipanaṁ dīpeti. Paṭikkhitte ‘‘kappiyakārakānaṁ",
  "tika-vin13t2:434_6": "vā hatthe bhavissati, mama purisānaṁ mayhameva vā hatthe bhavissati, kevalaṁ tumhe",
  "tika-vin13t2:434_7": "paccaye paribhuñjathā’’ti vadati, vaṭṭati. Catupaccayatthāya ca dinnaṁ yena yena",
  "tika-vin13t2:434_8": "attho hoti, tadatthaṁ upanetabbaṁ. Tesaṁ cīvaratthāya dinnaṁ cīvareyeva upanetabbaṁ.",
  "tika-vin13t2:434_9": "Sace cīvarena tādiso attho natthi, piṇḍapātādīhi saṅgho kilamati, saṅghasuṭṭhutāya",
  "tika-vin13t2:434_10": "apaloketvā tadatthāyapi upanetabbaṁ. Esa nayo piṇḍapātagilānapaccayatthāya dinnepi.",
  "tika-vin13t2:434_11": "Senāsanatthāya dinnaṁ pana garubhaṇḍattā tattheva upanetabbaṁ, senāsanesu nassantesu",
  "tika-vin13t2:434_12": "jagganatthaṁ mūlacchejjaṁ akatvā avissajjetvā yāpanamattaṁ paribhuñjitabbaṁ.",
  "tika-vin13t2:435_0": "284. Khettādīnaṁ kesañci dukkaṭavatthūnaṁ sampaṭicchanūpāyaṁ dassetuṁ ‘‘khetta’’ntiādi",
  "tika-vin13t2:435_1": "vuttaṁ. Tattha khettanti pubbaṇṇaviruhanaṭṭhānaṁ. Vatthunti aparaṇṇaucchuphalādīnaṁ",
  "tika-vin13t2:435_2": "viruhanaṭṭhānaṁ. Dāsapasvādikanti dāsapasupupphārāmaphalārāmādikaṁ. Paṭikkhipitvā",
  "tika-vin13t2:435_3": "kappiyena kamena ca gaṇheyyāti sambandho. Kappiyena kamena cāti ettha kama-saddo",
  "tika-vin13t2:435_4": "vohārappaṭipāṭivacano, tasmā paresaṁ attano ca kappiyavohārakkamenevāti attho.",
  "tika-vin13t2:436_0": "So ca khettavatthūsu tāva ‘‘cattāro paccaye paribhuñjathā’’ti vā ‘‘kappiyakārakānaṁ",
  "tika-vin13t2:436_1": "hatthe bhavissatī’’ti vā ‘‘saṅgho kappiyabhaṇḍaṁ bhuñjatū’’ti vā ‘‘sīmaṁ demā’’ti",
  "tika-vin13t2:436_2": "vā parehi vutto, ‘‘sādhu, upāsaka migapakkhino ettha nibbhayā sukhena jīvissantī’’ti",
  "tika-vin13t2:436_3": "attanā vā taḷāke yathāvutteneva ‘‘udakaṁ paribhuñjissanti, bhaṇḍakaṁ dhovissanti,",
  "tika-vin13t2:436_4": "migapakkhino pivissantī’’ti parehi vā ‘‘sādhu, upāsaka, saṅgho pānīyaṁ pivissatī’’tiādinā",
  "tika-vin13t2:436_5": "attanā vā dāse ‘‘ārāmikaṁ dammi, veyyāvaccakaraṁ dammi, kappiyakārakaṁ dammī’’ti",
  "tika-vin13t2:436_6": "vā pasūsu ‘‘pañcagorasaparibhogatthāya dammī’’ti ārāme ‘‘vanaṁ dammī’’ti evamādinā",
  "tika-vin13t2:436_7": "vutto veditabbo. Sace pana koci abyatto akappiyavohārena khettādiṁ paṭiggaṇhāti vā",
  "tika-vin13t2:436_8": "kāreti vā, taṁ bhikkhūhi na paribhuñjitabbaṁ, taṁ nissāya laddhaṁ kappiyabhaṇḍampi",
  "tika-vin13t2:436_9": "akappiyameva. Abyattena pana lajjībhikkhunā kārāpitesu kiñcāpi paṭiggahaṇaṁ kappiyaṁ,",
  "tika-vin13t2:436_10": "bhikkhussa payogapaccayā uppannena missattā visagatapiṇḍapāto viya, akappiyamaṁsabhojanaṁ",
  "tika-vin13t2:436_11": "viya ca dubbinibbhogaṁ hoti, sabbesaṁ akappiyameva.",
  "tika-vin13t2:437_0": "285-6. Nava…pe… kiriyā ca anave mattikuddhāraṇañca bandho ca āḷiyā thirakāro ca anave",
  "tika-vin13t2:437_1": "kedāre atirekabhāgaggahaṇañca nave ca aparicchinnabhāge sasse ‘‘ettake dethā’’ti",
  "tika-vin13t2:437_2": "kahāpaṇuṭṭhāpanañcāti sabbesampi akappiyanti sambandho. Mātikā ca kedāro ca taḷāko",
  "tika-vin13t2:437_3": "cāti dvando mātika…pe… taḷākā. Tesaṁ kiriyāti samāso. Anaveti catupaccayavasena paṭiggahite",
  "tika-vin13t2:437_4": "purāṇataḷāke. Udakavasena paṭiggahite pana suddhacittānaṁ vaṭṭati. Bandhoti pāḷiyā",
  "tika-vin13t2:437_5": "bandho. Porāṇakedāre niyamitapakatibhāgattā āha ‘‘anave’’ti. Aparicchinnabhāgeti",
  "tika-vin13t2:437_6": "‘‘ettake bhūmibhāge ettako bhāgo dātabbo’’ti evaṁ aparicchinnabhāge.",
  "tika-vin13t2:438_0": "287-9. ‘‘Kasa vappa’’ iccādiṁ avatvā ca ‘‘ettakāya bhūmiyā ettako bhāgo deyyo’’ti",
  "tika-vin13t2:438_1": "bhūmiṁ vā patiṭṭhāpeti, tassevetamakappiyanti sambandho. Ca-saddo avadhāraṇe. Patiṭṭhāpetīti",
  "tika-vin13t2:438_2": "yo bhikkhu patiṭṭhāpeti. Tassevāti tassa patiṭṭhāpakabhikkhusseva. Etanti patiṭṭhāpitabhūmito",
  "tika-vin13t2:438_3": "laddhadhaññaṁ ‘‘ettake bhūmibhāge sassaṁ kataṁ, ettakaṁ gaṇhathā’’ti evaṁ vadante",
  "tika-vin13t2:438_4": "pamāṇagaṇhanatthaṁ daṇḍarajjubhi minane vā khale ṭhatvā rakkhaṇe vā taṁ nīharāpane",
  "tika-vin13t2:438_5": "vā koṭṭhāgārādipaṭisāmane vā etaṁ tasseva akappiyanti sambandhanīyaṁ. Patiṭṭhāpeti",
  "tika-vin13t2:438_6": "cāti so bhikkhu patiṭṭhāpeti ca. Katanti amhehi kataṁ. Vadantevanti evaṁ kassake",
  "tika-vin13t2:438_7": "vadante. Pamāṇanti bhūmippamāṇaṁ. Nīharāpaneti khalato gehassa nīharāpane. Etanti",
  "tika-vin13t2:438_8": "mitaladdharakkhitādikaṁ. Tassevāti mānakarakkhakādino eva. Apubbassa anuppāditattā",
  "tika-vin13t2:438_9": "aññesaṁ kappatīti āha ‘‘tassevetamakappiya’’nti.",
  "tika-vin13t2:439_0": "290. Paṭisāmanappasaṅgenāha ‘‘paṭisāmeyyā’’tiādi. Pitusantakampi gihisantakaṁ yaṁ",
  "tika-vin13t2:439_1": "kiñcīti sambandho. Pitusantakanti pitā ca mātā ca pitaro, tesaṁ santakaṁ. Gihisantakanti",
  "tika-vin13t2:439_2": "iminā pañcannaṁ sahadhammikānaṁ santakaṁ yaṁ kiñci parikkhāraṁ paṭisāmetuṁ vaṭṭatīti",
  "tika-vin13t2:439_3": "dīpeti. Yaṁ kiñcīti kappiyaṁ akappiyaṁ vā antamaso mātukaṇṇapiḷandhanatālapaṇṇampi.",
  "tika-vin13t2:439_4": "Bhaṇḍāgārikasīsenāti sīsaṅgamiva padhānaṁ yaṁ kiñci ‘‘sīsa’’nti idha upacāravasena",
  "tika-vin13t2:439_5": "vuccati, tathā bhaṇḍāgārikasaddopi bhāvappadhāno, bhaṇḍāgāriko bhaṇḍāgārikattaṁ sīsaṁ",
  "tika-vin13t2:439_6": "padhānanti visesanaparapade kammadhārayo, tena, bhaṇḍāgārikattassa padhānakaraṇenāti attho.",
  "tika-vin13t2:440": "291-2.Avassaṁ paṭisāmiyanti avassaṁ saṅgopetabbaṁ. Vuttepīti mātāpitūhi vuttepi.",
  "tika-vin13t2:441_0": "293-4. Vaḍḍhakiādayo vā rājavallabhā vā ‘‘sakaṁ parikkhāraṁ vā sayanabhaṇḍaṁ vā paṭisāmetvā",
  "tika-vin13t2:441_1": "dehī’’ti yadi vadanti, chandatopi bhayāpi na kareyyāti yojanā. Parikkhāranti vāsipharasuādiupakaraṇabhaṇḍaṁ.",
  "tika-vin13t2:441_2": "Chandatopi bhayāpīti vaḍḍhakiādīsu chandena, rājavallabhesu bhayena.",
  "tika-vin13t2:442_0": "295-6. Paṭisāmituṁ vaṭṭatīti yojetabbaṁ. Saṅkantīti yādise padese ‘‘bhikkhūhi vā",
  "tika-vin13t2:442_1": "sāmaṇerehi vā gahitaṁ bhavissatī’’ti saṅkaṁ uppādenti, tādise vihārāvasathassantoti",
  "tika-vin13t2:442_2": "yojanīyaṁ. Vihārāvasathassāti vihārassa ca āvasathassa ca. Ratananti dasavidhaṁ ratanaṁ.",
  "tika-vin13t2:442_3": "Ratnasammatanti vatthādikaṁ. Nikkhipeyyāti sāmike diṭṭhe niyametvā dātuṁ ‘‘ettakā",
  "tika-vin13t2:442_4": "kahāpaṇā’’tiādinānurūpena mattikalañchanādinimittena vā saññāṇaṁ katvā nikkhipeyya.",
  "tika-vin13t2:442_5": "Gahetvānāti tādise asati attanāva gahetvā. Tādiseti ratane vā ratanasammate vā sati.",
  "tika-vin13t2:442_6": "Sāmikānāgamaṁ ñatvāti yadi attani āsaṅkanti, maggā okkamma nisīdiya pacchā sāmikānaṁ",
  "tika-vin13t2:442_7": "anāgamanaṁ viññāya. Patirūpanti ratanasammate paṁsukūlaggahaṇaṁ ratane nirussukkagamananti",
  "tika-vin13t2:442_8": "evarūpaṁ bhikkhūnaṁ anurūpanti.",
  "tika-vin13t2:443": "Uggahaniddesavaṇṇanā niṭṭhitā.",
  "tika-vin13t2:444": "38. Dūsananiddesavaṇṇanā",
  "tika-vin13t2:445": "297.Dadatoti sasantakaṁ parasantakañca dentassa. Kuladūsanadukkaṭanti attano duppaṭipattiyā kulānaṁ dūsanaṁ pasādavināsanaṁ kuladūsanaṁ, tena dukkaṭaṁ kuladūsanadukkaṭaṁ.",
  "tika-vin13t2:446_0": "298. Ettha saṅghikaṁ garubhaṇḍaṁ issarena dentassa thullaccayanti sambandho. Etthāti",
  "tika-vin13t2:446_1": "etesaṁ pupphādīnaṁ majjhe. Issarenāti taddhitalopena vuttaṁ, issariyena issaravatāyāti",
  "tika-vin13t2:446_2": "attho. Dentassāti kulasaṅgahatthāya issaravatāya dadato. Thullaccayanti kulasaṅgahatthāya",
  "tika-vin13t2:446_3": "dadato ‘‘kuladūsanadukkaṭa’’nti sāmaññavihitadukkaṭena saddhiṁ ‘‘pañcimāni, bhikkhave,",
  "tika-vin13t2:446_4": "avissajjiyāni, na vissajjetabbāni saṅghena vā gaṇena vā puggalena vā, vissajjitānipi",
  "tika-vin13t2:446_5": "avissajjitāni honti. Yo vissajjeyya, āpatti thullaccayassā’’ti (cūḷava. 321) evaṁ",
  "tika-vin13t2:446_6": "vuttathullaccayanti attho. Aññattha thullaccayameva. Senāsanatthāya niyamitepi eseva",
  "tika-vin13t2:446_7": "nayo. Saṅghassa santakaṁ theyyā dentassa dukkaṭādīnīti sambandhitabbaṁ. Dentassāti",
  "tika-vin13t2:446_8": "vuttanayameva. Dukkaṭādīnīti kulasaṅgahatthāya dadato kuladūsanadukkaṭena saddhiṁ",
  "tika-vin13t2:446_9": "māsake vā ūnamāsake vā dukkaṭaṁ , atirekamāsake vā ūnapañcamāsake vā thullaccayaṁ,",
  "tika-vin13t2:446_10": "pañcamāsake vā atirekapañcamāsake vā pārājikanti evaṁ dukkaṭādīni hontīti attho.",
  "tika-vin13t2:446_11": "Aññattha dukkaṭādīneva.",
  "tika-vin13t2:447_0": "299-300. Kulasaṅgahatthaṁ phalapupphūpagaṁ rukkhaṁ sabbathā ropetuñca ropāpetuñca",
  "tika-vin13t2:447_1": "jaggituñca na vaṭṭatīti sambandhanīyaṁ. Ca-saddo ocinituṁ ocināpetuṁ, ganthituṁ ganthāpetunti",
  "tika-vin13t2:447_2": "ca avuttāni ca samuccinoti. Phalapupphāni sampādanavasena upagacchatīti phalapupphūpagaṁ.",
  "tika-vin13t2:447_3": "Sabbathāti kappiyavohāraakappiyavohārapariyāyaobhāsanimittakammavasena sabbappakāreneva.",
  "tika-vin13t2:447_4": "Tattha kappiyavohāro nāma ‘‘imaṁ rukkhaṁ jāna, imaṁ āvāṭaṁ jāna, imaṁ mālāvacchaṁ",
  "tika-vin13t2:447_5": "jāna, ettha udakaṁ jānā’’ti vacanaṁ, sukkhamātikāya ujukaraṇañca. Tabbipariyāyena",
  "tika-vin13t2:447_6": "akappiyavohāro nāma. Pariyāyo nāma ‘‘paṇḍitena mālāvacchādayo ropāpetabbā, na cirasseva",
  "tika-vin13t2:447_7": "upakārāya saṁvattantī’’tiādivacanaṁ. Obhāso nāma kuddālakhaṇittādīni ca mālāvacche",
  "tika-vin13t2:447_8": "ca gahetvā ṭhānaṁ. Nimittakammaṁ nāma kuddālaudakabhājanādīnaṁ āharitvā samīpe ṭhapanaṁ.",
  "tika-vin13t2:447_9": "Jaggitunti vadanti udakasecanādīni katvā. Ganthanaganthāpanesu pana sabbāpi cha pupphavikatiyo",
  "tika-vin13t2:447_10": "veditabbā ganthimaṁ gopphimaṁ vedhimaṁ veṭhimaṁ pūrimaṁ vāyimanti. Nāmavaseneva panetesaṁ",
  "tika-vin13t2:447_11": "viseso veditabbo. Taṁ pana kulasaṅgahato aññatrāpi bhikkhussa kātumpi akappiyavacanena",
  "tika-vin13t2:447_12": "kārāpetumpi na vaṭṭati. ‘‘Evaṁ jāna, evaṁ kate sobheyya, yathā etāni pupphāni na",
  "tika-vin13t2:447_13": "vikiriyanti, tathā karohī’’tiādinā pana kappiyavacanena kārāpetuṁ vinā kulasaṅgahaṁ",
  "tika-vin13t2:447_14": "vaṭṭati. Ropanādīnīti akappiyapathaviyaṁ ropāpanasiñcāpanādīni, aññattha ropanādīni.",
  "tika-vin13t2:448_0": "301-2. Idāni pupphadānādīsu aṭṭhasu kulasaṅgahavatthūsu avasesāni dve dassetuṁ ‘‘vuttāvā’’tiādimāha.",
  "tika-vin13t2:448_1": "Vuttāva micchājīvavivajjanāyaṁ vuttā eva. Jaṅghapesane vinicchayo vuccatīti pāṭhaseso.",
  "tika-vin13t2:448_2": "Pitaro bhaṇḍuṁ sakaṁ veyyāvaccakaraṁ ṭhapetvā gihikammesu dūtasāsanaṁ haraṇe padavārena",
  "tika-vin13t2:448_3": "dukkaṭanti sambandho. Sahadhammikesu vattabbameva natthīti pitādayova vuttā. Gihikammasūti",
  "tika-vin13t2:448_4": "visayasattamī. Padavārenāti padakkamena, pade padeti adhippāyo. Paṭhamaṁ sāsanaṁ",
  "tika-vin13t2:448_5": "aggahetvāpi puna vadato dukkaṭanti yojetabbaṁ. Punāti pacchā. ‘‘Ayaṁ dāni so gāmo,",
  "tika-vin13t2:448_6": "handa naṁ sāsanaṁ ārocemī’’ti maggā okkamantassa ca pade pade vadato ca dukkaṭanti",
  "tika-vin13t2:448_7": "adhippāyo. Tassa pana sāsanaṁ paṭikkhipitvā sayameva kāruññe ṭhitena gantvā attano",
  "tika-vin13t2:448_8": "patirūpaṁ sāsanaṁ ārocetuṁ, ‘‘mama vacanena bhagavato pāde vandathā’’tiādikaṁ gihīnaṁ",
  "tika-vin13t2:448_9": "kappiyasāsanaṁ harituñca vaṭṭati.",
  "tika-vin13t2:449": "303.Abhūtārocanarūpiyasaṁvohāruggahādisāti abhūtārocanāya rūpiyasaṁvohāre ca uggahe uppannapaccaye ādisanti kathenti pakāsentīti abhūtā…pe… hādisā, taṁsadisāti vuttaṁ hoti.",
  "tika-vin13t2:450_0": "304. Pitūnaṁ harāpetvā haritvāpi pupphāni vatthupūjatthaṁ dātuṁ, sesañātīnaṁ pattānaṁ",
  "tika-vin13t2:450_1": "vatthupūjatthaṁ dātunti yojanīyaṁ. ‘‘Harāpetvā haritvā’’ti vutte ‘‘pakkositvā pakkosāpetvā",
  "tika-vin13t2:450_2": "vā’’ti vuttameva siyāti na vuttaṁ. Pattānanti pakkosakena pattāpi gahitā. Vatthupūjatthanti",
  "tika-vin13t2:450_3": "ratanattayapūjanatthaṁ. Upāsakānampi pana sampattānaṁ vatthupūjatthaṁ dātuṁ vaṭṭatiyeva.",
  "tika-vin13t2:450_4": "Liṅgādipūjatthanti sivaliṅgagiṇḍubimbādipūjanatthaṁ.",
  "tika-vin13t2:451_0": "305.Tathā phalanti iminā pupphe vuttaṁ sabbaṁ apadisati. Paribbayavihīnānanti paribbayaṁ",
  "tika-vin13t2:451_1": "pātheyyaṁ vihīnaṁ naṭṭhaṁ yesaṁ āgantukānanti samāso. Saparanti attano vissāsikā.",
  "tika-vin13t2:451_2": "Aṭṭhakathāyaṁ (pārā. aṭṭha. 2.436-437) pana ‘‘attano santakaṁyevā’’ti vacanaṁ thullaccayādivibhāgato mocetvā vuttaṁ.",
  "tika-vin13t2:452": "306. Sammatena deyyanti yojanā. Deyyanti catutthabhāgaṁ dātabbaṁ. Itarena tu apaloketvā dātabbanti sambandhitabbaṁ. Itarena tu asammatena pana.",
  "tika-vin13t2:453_0": "307.Paricchijjāti ‘‘ettakāni phalāni dātabbānī’’ti evaṁ phalaparicchedena vā ‘‘imehi",
  "tika-vin13t2:453_1": "rukkhehi dātabbānī’’ti evaṁ rukkhaparicchedena vā paricchinditvā. Tatoti paricchinnaphalato",
  "tika-vin13t2:453_2": "rukkhato vā. Yācamānassa gilānassetarassa vāti sambandhanīyaṁ. Rukkhāva dassiyāti",
  "tika-vin13t2:453_3": "‘‘idha phalāni sundarāni, ito gaṇhathā’’ti avatvā ‘‘ito gahetuṁ labbhatī’’ti rukkhā vā dassetabbā.",
  "tika-vin13t2:454_0": "308. Idāni aṭṭhasu pupphādīnaṁ catunnaṁ vinicchayaṁ dassetvā yathāvuttaphalapupphavinicchayaṁ",
  "tika-vin13t2:454_1": "avasesesu catūsu apadisanto ‘‘sirīsā’’tiādimāha. Sirīsacuṇṇakasavādicuṇṇeti kasāvaṁ",
  "tika-vin13t2:454_2": "yaṁ kiñci ādi yassa, tameva cuṇṇaṁ, sirīsacuṇṇañca kasāvādicuṇṇañcāti samāso. ‘‘Sirīsacuṇṇaṁ",
  "tika-vin13t2:454_3": "vā aññaṁ vā kasāva’’nti hi aṭṭhakathāyaṁ (pārā. aṭṭha. 2.436-437) vuttaṁ. ‘‘Kasāvādī’’ti",
  "tika-vin13t2:454_4": "vattabbe rassena vuttaṁ. Sesesūti veḷuādīsu tīsu. Pāḷiyā avuttassāpi aṭṭhakathāyaṁ",
  "tika-vin13t2:454_5": "vuttattā āha ‘‘paṇṇampettha pavesaye’’ti. Etthāti pupphādīsūti.",
  "tika-vin13t2:455": "Dūsananiddesavaṇṇanā niṭṭhitā.",
  "tika-vin13t2:456": "39. Vassūpanāyikaniddesavaṇṇanā",
  "tika-vin13t2:457_0": "309-310. Purimikā pacchimikā iti vassūpanāyikā duveti sambandho. Āsāḷhipuṇṇamāya",
  "tika-vin13t2:457_1": "anantare pāṭipadadivase upagantabbā pacchimikāya pure bhavāti purimā, sā eva purimikā.",
  "tika-vin13t2:457_2": "Tato pacchā bhavā aparāya puṇṇamāya anantare pāṭipadadivase upagantabbā pacchimikā.",
  "tika-vin13t2:457_3": "Upanayanaṁ pāpuṇanaṁ upagamanaṁ upanāyikā, vassanti vuṭṭhi, idha pana vassakālaṁ",
  "tika-vin13t2:457_4": "‘‘vassa’’nti upacārena gahetvā tattha vāso upacāreneva ‘‘vassa’’nti vuccati, vassassa",
  "tika-vin13t2:457_5": "vassāvāsassa upanāyikā vacībhedavasena vā ālayakaraṇavasena vā upagamanaṁ vassūpanāyikā.",
  "tika-vin13t2:457_6": "Tattha ālayapariggāho ca vacībhedo cāti purimikā vassūpanāyikā duve, ālayapariggāho",
  "tika-vin13t2:457_7": "ca vacībhedo cāti pacchimikā vassūpanāyikā duvebhi sambandhitabbaṁ. Tatthāti tāsu",
  "tika-vin13t2:457_8": "dvīsu. Tadubhayaṁ dassetuṁ ‘‘ediso’’tiādi vuttaṁ. So ālayapariggāho ca vacībhedo",
  "tika-vin13t2:457_9": "ca ‘‘imasmiṁ vihāre imaṁ temāsaṁ vassaṁ upemi, idha vassaṁ upemī’’ti ediso, etādisoti",
  "tika-vin13t2:457_10": "attho. Ettha ca kamuppattianādarā vacībhedo paṭhamaṁ vutto. Ubhayathā vassaṁ upagantuṁ",
  "tika-vin13t2:457_11": "vaṭṭati. Teneva aṭṭhakathāyaṁ (vi. saṅga. aṭṭha. 179; mahāva. aṭṭha. 207) ‘‘sacepi",
  "tika-vin13t2:457_12": "‘idha vassaṁ vasissāmī’ti ālayo atthi, asatiyā pana vassaṁ na upeti, gahitasenāsanaṁ",
  "tika-vin13t2:457_13": "suggahitaṁ, chinnavasso na hoti, pavāretuṁ labhatiyeva, vināpi hi vacībhedaṁ ālayakaraṇamattenapi",
  "tika-vin13t2:457_14": "vassaṁ upagatameva hotī’’ti vuttaṁ. Nāvāsatthavajesu pana pariyesitvā senāsanaṁ alabhantena",
  "tika-vin13t2:457_15": "ālayakaraṇamatteneva upagantabbaṁ. Upagacchantena ca vihāraṁ paṭijaggitvā pānīyaṁ",
  "tika-vin13t2:457_16": "paribhojanīyaṁ upaṭṭhāpetvā sabbaṁ cetiyavandanādisāmīcikammaṁ niṭṭhāpetvā upagantabbaṁ.",
  "tika-vin13t2:457_17": "Ālayapariggahe ālayaṁ dassetuṁ ‘‘cittuppādettha ālayo’’ti āha. Etthāti dvīsu.",
  "tika-vin13t2:458": "311.Tadahūti tasmiṁ vassūpanāyikadivase. Jānanti ‘‘ajja vassūpanāyikā’’ti jānanto, anupagacchatotimassa visesanaṁ.",
  "tika-vin13t2:459_0": "312.Dutiyanti pacchimikaṁ. Anupagatoti kenaci antarāyena purimikaṁ anupagato. Temāsanti",
  "tika-vin13t2:459_1": "purimaṁ vā temāsaṁ pacchimaṁ vā temāsaṁ. Vassaṁ upagantvā pana aruṇaṁ anuṭṭhāpetvāpi",
  "tika-vin13t2:459_2": "tadaheva sattāhakaraṇīyena pakkamantassāpi antosattāhe nivattentassāpi anāpatti.",
  "tika-vin13t2:460_0": "313-5. Mātāpitūnaṁ pañcannaṁ sahadhammikānañca atthāya gilānatadupaṭṭhākabhattaṁ",
  "tika-vin13t2:460_1": "osadhañca esissaṁ vā pucchissāmi vā upaṭṭhissaṁ vā gantvā ahaṁ nābhirataṁ vūpakāsessaṁ",
  "tika-vin13t2:460_2": "vā kukkuccaṁ vinodanañca diṭṭhiṁ vivecanañca garukādikaṁ vuṭṭhānaṁ vāpi ussukkaṁ",
  "tika-vin13t2:460_3": "vāpi karissaṁ vāpi kāressaṁ vāpīti evamādinā sattāhakiccena pahitepi vā apahitepi",
  "tika-vin13t2:460_4": "vā gantuṁ labbhanti yojanā.",
  "tika-vin13t2:461_0": "Ettha pana labbhamānakavasena yojetvā vakkhamānanayena attho veditabbo. Mātādisutiyā",
  "tika-vin13t2:461_1": "teyeva gilāna-saddena gayhanti, tesaṁ upaṭṭhākā tadupaṭṭhākā, gilānā ca tadupaṭṭhākā",
  "tika-vin13t2:461_2": "ca, tesaṁ bhattanti samāso. Osadhanti tesaṁyeva gilānānaṁ bhesajjaṁ. Esissanti pariyesissāmi.",
  "tika-vin13t2:461_3": "Pucchissāmīti teyeva sattajane gilāne pucchissaṁ. Upaṭṭhissanti teyeva gilāne upaṭṭhahissāmi.",
  "tika-vin13t2:461_4": "Abhiramatīti abhirato, visabhāgarūpādidassanena sāsane na abhirato nābhirato. Abhiramaṇaṁ",
  "tika-vin13t2:461_5": "vā abhirataṁ, natthi abhiratamassāti nābhirato, taṁ. Sahadhammikesu yo nābhirato,",
  "tika-vin13t2:461_6": "taṁ vūpakāsessaṁ vikkhepaharaṇatthaṁ aññattha nayissāmi. Kukkuccanti pañcannaṁyeva",
  "tika-vin13t2:461_7": "uppannaṁ vinayakukkuccaṁ. Kitakayoge vikappena dutiyā. Diṭṭhinti tesaṁyeva micchādiṭṭhiyā.",
  "tika-vin13t2:461_8": "Garukamādikanti garukaṁ ādi yassāti viggaho. Ādi-saddena sāmaṇerānaṁ vassapucchanaṁ,",
  "tika-vin13t2:461_9": "sikkhāsamādayitukāmatā, tajjanīyādikammakaraṇaṁ saṅgahitaṁ. Vuṭṭhānanti bhikkhuno",
  "tika-vin13t2:461_10": "garukāpattiyā parivāsamānattadānādīhi vuṭṭhānaṁ. Ussukkanti vassapucchanādiussukkaṁ.",
  "tika-vin13t2:461_11": "Evamādināti ettha ādi-saddena diṭṭhigatādīnaṁ dhammakathākaraṇādiṁ saṅgaṇhāti. Gantuṁ",
  "tika-vin13t2:461_12": "labbhanti ettha gacchantena antoupacārasīmāyaṁ ṭhiteneva ‘‘antosattāhe āgacchissāmī’’ti",
  "tika-vin13t2:461_13": "ābhogaṁ katvā gantabbaṁ. Sace ābhogaṁ akatvā upacārasīmaṁ atikkamati, chinnavasso",
  "tika-vin13t2:461_14": "hotīti vadanti. Sattāhakiccenāti sattāhassa labbhamānakaṁ vuttaṁ vakkhamānañca saṅghakammādi",
  "tika-vin13t2:461_15": "kiccaṁ sattāhakiccaṁ. Sattamaaruṇamattasseva vihāre uṭṭhāpanīyattā sattāhassa sākallena gahaṇaṁ.",
  "tika-vin13t2:462_0": "316.Saṅghakamme vajeti saṅghassa kicce uposathāgārādīsu senāsanesu vā cetiyachattavedikādīsu",
  "tika-vin13t2:462_1": "vā antamaso puggalikasenāsanesu vāpi kattabbanimitte vajeyyāti attho. Dhammasavanatthaṁ",
  "tika-vin13t2:462_2": "nimantito vāpi vaje, garūhi pesito vāpi vaje, garūnaṁ passituṁ vāpi vajeti yojetabbaṁ.",
  "tika-vin13t2:462_3": "Nimantitoti ettha sace paṭhamaṁyeva katikā katā hoti, ‘‘asukadivasaṁ nāma sannipatitabba’’nti",
  "tika-vin13t2:462_4": "nimantitoyeva nāma hoti. Garūhīti ācariyupajjhāyehi. Pahitoti bhaṇḍadhovanādiatthāya",
  "tika-vin13t2:462_5": "pesito. Passitunti agilānepi.",
  "tika-vin13t2:463_0": "317. Bhaṇḍa…pe… dassane na vajeti yojanīyaṁ. Etthāpi nimittatthe sattamī. Bhaṇḍaṁ",
  "tika-vin13t2:463_1": "nāma cīvaraṁ. Ñātī mātāpitūhi aññe. Upaṭṭhākā upāsakā. ‘‘Ajjeva āgamissa’’nti adūrago",
  "tika-vin13t2:463_2": "na pāpuṇeyya, labbhanti sambandho. Labbhanti imassa apāpuṇanaṁ vuttakammaṁ. Ajjevāgamissanti",
  "tika-vin13t2:463_3": "sāmantavihāraṁ gantvā puna āgacchantassa antarāmagge sace aruṇuggamanaṁ hoti, vassacchedopi",
  "tika-vin13t2:463_4": "na hoti, ratticchedadukkaṭañca natthīti vadanti.",
  "tika-vin13t2:464": "318.Sesañātīhīti mātāpitūhi avasesañātīhi. Niddisitvāvāti dānadhammasavanādīni. ‘‘Pahite pesite’’ti cettha ‘‘labbha’’nti anuvattanīyaṁ.",
  "tika-vin13t2:465_0": "319.Attano antarāye satīti corasarīsapavāḷajīvitabrahmacariyantarāye, antamaso bhesajjālābhapatirūpaupaṭṭhākālābhepi.",
  "tika-vin13t2:465_1": "‘‘Vassacchedakāraṇampi sattāhakaraṇīyaṁ siyā’’ti keci porāṇā vadanti, taṁ yuttaṁ",
  "tika-vin13t2:465_2": "viya dissati, sabbathā vassacchedena bahi vāsāya anuññātakāraṇaṁ sattāhamattaṁ bahi",
  "tika-vin13t2:465_3": "vītināmetvā antovihāreyeva vāsena vassacchedākāraṇaṁ kathaṁ nāma na siyāti. Chinnavasso",
  "tika-vin13t2:465_4": "no pavārayeti sambandho.",
  "tika-vin13t2:466_0": "320. ‘‘Asenāsanikenā’’ti imināva viññāyamānatthattepi ‘‘ajjhokāse cā’’ti vacanaṁ",
  "tika-vin13t2:466_1": "‘‘ahaṁ abbhokāsiko, kiṁ me senāsanenā’’ti vāsānivattanatthaṁ vuttaṁ. Rukkhassa susireti",
  "tika-vin13t2:466_2": "suddhe rukkhasusire. Mahantassa pana susirassa anto padaracchadanakuṭikaṁ katvā pavisanadvāraṁ",
  "tika-vin13t2:466_3": "yojetvā upagantuṁ vaṭṭati. ‘‘Viṭapepi aṭṭakaṁ bandhitvā’’tiādi vuttanayameva. Tathā",
  "tika-vin13t2:466_4": "chattacāṭīsupi tadanurūpena veditabbaṁ. Chavakuṭi nāma ṭaṅkitamañcādibhedā kuṭi.",
  "tika-vin13t2:466_5": "Tattha ṭaṅkitamañco nāma dīghe mañcapāde majjhe vijjhitvā aṭaniyo pavesetvā kato,",
  "tika-vin13t2:466_6": "catunnaṁ pāsāṇānaṁ upari pāsāṇaṁ attharitvā katampi ṭaṅkitamañco.",
  "tika-vin13t2:467_0": "321.Asenāsanikenāti yassa tiṇapaṇṇaiṭṭhakasilāsudhāsaṅkhātānaṁ pañcannaṁ chadanānaṁ",
  "tika-vin13t2:467_1": "aññatarena channaṁ yojitadvārabandhanaṁ senāsanaṁ natthi, tena. Idaṁ pana vacībhedaṁ",
  "tika-vin13t2:467_2": "katvā adhiṭṭhānaṁ sandhāya vuttanti vadanti, tadayuttaṁ, tathā ca sati nāvādīsu viya",
  "tika-vin13t2:467_3": "visuṁ vidhānena bhavitabbanti. Nāvāsatthavajūpagoti iminā asenāsanikena nāvādīsu",
  "tika-vin13t2:467_4": "vassaṁ upagantuṁ vaṭṭatīti dīpeti. Tattha ca kuṭikaṁ pariyesitvā labhantena tattha",
  "tika-vin13t2:467_5": "pavisitvā vihārābhāvato ‘‘vihāre’’ti avatvā ‘‘idha vassaṁ upemī’’ti tikkhattuṁ vattabbaṁ,",
  "tika-vin13t2:467_6": "alabhantena ālayo kātabbo. Pavāretuñcāti ca-saddena vassacchedanimittāya āpattiyā",
  "tika-vin13t2:467_7": "abhāvaṁ sampiṇḍeti. ‘‘Vaje satthe nāvāyanti tīsu ṭhānesu natthi vassacchede āpatti,",
  "tika-vin13t2:467_8": "pavāretuñca labbhatī’’ti (mahāva. aṭṭha. 203) aṭṭhakathāyaṁ vuttaṁ. Vassacchedeti",
  "tika-vin13t2:467_9": "ca ‘‘anujānāmi, bhikkhave, yena vajo tena gantu’’nti (mahāva. 203) vuttattā, satthassa",
  "tika-vin13t2:467_10": "nāvāya ca gamanasabhāveneva ṭhitattā ca vassūpagataṭṭhāne avasitvā aññattha gamanamattaṁ",
  "tika-vin13t2:467_11": "sandhāya vuttanti veditabbaṁ.",
  "tika-vin13t2:468": "Vassūpanāyikaniddesavaṇṇanā niṭṭhitā.",
  "tika-vin13t2:469": "40. Avebhaṅgiyaniddesavaṇṇanā",
  "tika-vin13t2:470_0": "322-5. Ārāmā…pe… mattikabhaṇḍānīti ete pañca avibhājiyāti sambandhitabbaṁ . Pañcāti",
  "tika-vin13t2:470_1": "‘‘ārāmārāmavatthūni eka’’ntiādinā rāsivasena pañca, sarūpavasena panetāni paṇṇaṁ",
  "tika-vin13t2:470_2": "tiṇe pakkhipitvā pañcavīsatividhāni honti. Tathā cāha –",
  "tika-vin13t2:471": "‘‘Dvisaṅgahāni dve honti, tatiyaṁ catusaṅgahaṁ;",
  "tika-vin13t2:472": "Catutthaṁ navakoṭṭhāsaṁ, pañcamaṁ aṭṭhabhedanaṁ.",
  "tika-vin13t2:473": "‘‘Iti pañcahi rāsīhi, pañcanimmalalocano;",
  "tika-vin13t2:474": "Pañcavīsavidhaṁ nātho, garubhaṇḍaṁ pakāsayī’’ti. (cūḷava. aṭṭha. 321);",
  "tika-vin13t2:475_0": "Tattha ārāmo nāma pupphārāmo vā phalārāmo vā. Ārāmavatthu nāma tesaṁyeva patiṭṭhānokāso,",
  "tika-vin13t2:475_1": "vinaṭṭhesu vā tesu porāṇakabhūmibhāgo. Vihāro nāma pāsādādi yaṁ kiñci senāsanaṁ.",
  "tika-vin13t2:475_2": "Lohakumbhī nāma kāḷalohena vā tambalohena vā katakumbhī. Kaṭāhādīsupi eseva nayo.",
  "tika-vin13t2:475_3": "Ettha bhāṇakanti arañjaro vuccati. Vārakoti ghaṭo. Rāsiṁ apekkhitvā eteti pulliṅganiddeso.",
  "tika-vin13t2:475_4": "Avibhājiyāti mūlacchejjavasena avebhaṅgiyā. Parivattanavasena pana paribhuñjantassa",
  "tika-vin13t2:475_5": "vissajjentassa ca anāpatti. Avissajjiyāni cāti ca-saddena avebhaṅgiyāni cāti avuttaṁ sampiṇḍeti.",
  "tika-vin13t2:476_0": "326-8. Ekantagarubhaṇḍattā ādito tayo rāsī ṭhapetvā catuttharāsito paṭṭhāya garubhaṇḍāgarubhaṇḍe",
  "tika-vin13t2:476_1": "vibhajituṁ ‘‘vallī’’tiādi āraddhaṁ. Aḍḍhabāhumattāpi valli ca aṭṭhaṅgulāyato veḷu",
  "tika-vin13t2:476_2": "ca muṭṭhimattampi tiṇādi ca ekampi paṇṇañca pākatā vā pañcavaṇṇā vā tālapakkappamāṇāpi",
  "tika-vin13t2:476_3": "mattikā ca tālapakkappamāṇāpi sudhā ca tālapakkappamāṇāpi kaṅguṭṭhaādikā ca dinnā",
  "tika-vin13t2:476_4": "vā tatthajātakā vā saṅghikā rakkhitā abhājiyā, rajjuyottādi ca dinnā saṅghikā abhājiyāti",
  "tika-vin13t2:476_5": "yojanā. Veḷu pariṇāhato paṇṇasūcidaṇḍamatto gahetabbo. Tiṇaṁ muñjaṁ pabbajañca ādisaddasaṅgahitaṁ",
  "tika-vin13t2:476_6": "ṭhapetvā avasesaṁ yaṁ kiñci tiṇaṁ. Paṇṇo aṭṭhaṅgulappamāṇo rittapotthako garubhaṇḍameva.",
  "tika-vin13t2:476_7": "Pākatāti pakatiyā jātā. Pañcavaṇṇāti rattasetādipañcavaṇṇā. Sudhākaṅguṭṭhādayo mattikaggahaṇena",
  "tika-vin13t2:476_8": "gahitā. Kaṅguṭṭhaādikāti ādi-saddena sajjurasajātihiṅgulakādīnaṁ gahaṇaṁ. Dinnāti",
  "tika-vin13t2:476_9": "saṅghassa dinnā. Tatthajātāti saṅghikabhūmiyaṁ jātā. Rajjuyottādīti suttamakacivākanāḷikerahīracammamayā",
  "tika-vin13t2:476_10": "rajju ca yottādi ca. Ādi-saddena makacivākādike vaṭṭetvā katā ekavaṭṭā gahitā. Byatirekavasena",
  "tika-vin13t2:476_11": "panettha catuttharāsimhi itare bhājiyāti veditabbā. Saṅghike kamme, cetiyassa vā",
  "tika-vin13t2:476_12": "kamme niṭṭhite bhājiyāti yojanīyaṁ.",
  "tika-vin13t2:477_0": "329. Lohabhaṇḍesu bhikkhusāruppaṁ pattādi vā tathā vippakatākataṁ lohabhaṇḍaṁ tathā",
  "tika-vin13t2:477_1": "pādagaṇhakaṁ vārakaṁ bhājiyanti yojanā. Pattādīti ayopatto ayathālakaṁ tambalohathālakaṁ",
  "tika-vin13t2:477_2": "añjanisalākā kaṇṇamalaharaṇī sūci paṇṇasūci khuddako pipphalako khuddakaṁ ārakaṇḍakaṁ",
  "tika-vin13t2:477_3": "kuñcikā tāḷādi. Vippakatanti apariniṭṭhitaṁ. Akatanti sabbaso akataṁ. Pādagaṇhakanti",
  "tika-vin13t2:477_4": "sīhaḷadīpe pādagaṇhanakaṁ. Pādo nāma catutthaṁso, magadhanāḷiyā pañcanāḷimattā. Magadhanāḷi",
  "tika-vin13t2:477_5": "ca nāmesā ūnapañcapasatā veditabbā. Tathā ghaṭako telabhājanañca. Yāya vāsiyā ṭhapetvā",
  "tika-vin13t2:477_6": "dantakaṭṭhacchedanaṁ vā ucchutacchanaṁ vā aññaṁ mahākammaṁ kātuṁ na sakkā, ayaṁ bhājiyā.",
  "tika-vin13t2:477_7": "Sammuñjanidaṇḍakhaṇanakaṁ pana adaṇḍakaṁ phalamattameva, yaṁ sakkā sipāṭikāya pakkhipitvā",
  "tika-vin13t2:477_8": "pariharituṁ, ayaṁ bhājanīyā. Tipukoṭṭakaupakaraṇesu tipucchedanakasatthakaṁ suvaṇṇakārūpakaraṇesu",
  "tika-vin13t2:477_9": "suvaṇṇacchedanakasatthakaṁ cammakāraupakaraṇesu cammachindanakaṁ khuddakasatthaṁ",
  "tika-vin13t2:477_10": "nahāpitatuṇṇakāraupakaraṇesu ṭhapetvā mahākattariṁ mahāsaṇḍāsañca mahāpipphalakañca",
  "tika-vin13t2:477_11": "sabbāni bhājanīyabhaṇḍāni. Tathā kuñcikā. Vuttavipallāsena pana lohabhaṇḍe abhājiyāti veditabbā.",
  "tika-vin13t2:478_0": "330.‘‘Veḷumhī’’tiādinā dārubhaṇḍāni dasseti. Dārubhaṇḍena pana saṅgahetvā sabbāpi",
  "tika-vin13t2:478_1": "dāruveḷucammupāhanādivikati veditabbā. Chattadaṇḍo ca salākā cāti dvando. Upāhanāya",
  "tika-vin13t2:478_2": "daṇḍako upāhanadaṇḍako.",
  "tika-vin13t2:479_0": "331.Anuññātavāsidaṇḍoti anuññātavāsiyā daṇḍo. Araṇañjanisiṅgādīti ādi-saddena añjanisalākā",
  "tika-vin13t2:479_1": "chattaṁ muṭṭhipaṇṇaṁ upāhanā dhammakaraṇo pādagaṇhanakato anatirittaṁ āmalakatumbaṁ",
  "tika-vin13t2:479_2": "āmalakaghaṭo lābukatumbaṁ lābukaghaṭo visāṇatumbanti idaṁ saṅgaṇhāti.",
  "tika-vin13t2:480_0": "332. Yathāvuttato aññaṁ dārubhaṇḍesu garubhaṇḍaṁ. Mattikāmayo pādaghaṭako bhājiyoti",
  "tika-vin13t2:480_1": "yojanā. Pādaghaṭakoti pādassa pahonako ghaṭako. Iminā mattikābhaṇḍaṁ upalakkheti,",
  "tika-vin13t2:480_2": "tasmā patto thālakaṁ kuṇḍikāti imāni bhājanīyāni, vuttāvasesā abhājiyā.",
  "tika-vin13t2:481_0": "333-4. Garunā garubhaṇḍañca thāvarañca parivatteyya, thāvarena ca thāvarampi parivatteyyāti",
  "tika-vin13t2:481_1": "yojetabbaṁ. Garunā mañcapīṭhādinā. Thāvaranti ārāmādi paṭhamarāsidvayaṁ. Tathā katvā",
  "tika-vin13t2:481_2": "ca bhuñjitunti evañca parivattetvā tato ābhataṁ kappiyabhaṇḍaṁ paribhuñjeyyāti attho,",
  "tika-vin13t2:481_3": "vidhimhi ayaṁ tuṁpaccayo. Phātikammena vallādiṁ gaṇheti sambandhanīyaṁ. Phātikammaṁ",
  "tika-vin13t2:481_4": "nāma samakaṁ vā atirekaṁ vā tadagghanakaṁ vā vaḍḍhikammaṁ. Sesanti paṭhamarāsittikanti.",
  "tika-vin13t2:482": "Avebhaṅgiyaniddesavaṇṇanā niṭṭhitā.",
  "tika-vin13t2:483": "41. Pakiṇṇakaniddesavaṇṇanā",
  "tika-vin13t2:484_0": "335. Sadvārabandhane sodukkhalakapāsake ṭhāne divā sayantena parivattakaṁ dvāraṁ",
  "tika-vin13t2:484_1": "bandheyyāti sambandho. Dvārañca dvārabandhanañca dvārabandhanāni majjhepadalopavasena,",
  "tika-vin13t2:484_2": "bandhana-saddeneva vā dvārabāhā vuccanti, saha dvārabandhanehīti sadvārabandhanaṁ,",
  "tika-vin13t2:484_3": "ṭhānaṁ. Heṭṭhā udukkhalakañca upari pāsako ca, saha udukkhalapāsakehīti samāso. Tādise",
  "tika-vin13t2:484_4": "ṭhāne pākārādiparikkhepena bhavitabbanti parikkhitteti viññāyati. So ca uccato sahaseyyappahonake",
  "tika-vin13t2:484_5": "vuttanayoti vadanti . Sayantenāti pāde bhūmito mocetvā nipajjantena. Parivattakanti",
  "tika-vin13t2:484_6": "saṁvaraṇavivaraṇavasena ito cito ca parivattanayoggaṁ. Dvāranti antamaso dussasāṇidvārampi.",
  "tika-vin13t2:484_7": "Bandheyyāti sabbantimena vidhinā yāvatā sīsaṁ na pavisati, tāvatāpi bandheyya, saṁvareyyāti vuttaṁ hoti.",
  "tika-vin13t2:485_0": "336.Ābhogo cāpīti ‘‘esa jaggissatī’’ti ābhogo cāpi. Ca-saddena ‘‘dvāraṁ jaggāhī’’ti",
  "tika-vin13t2:485_1": "vacanampi samuccinoti. Savase taṁ ākāraṁ vināti sassa attano vase āyatte ṭhāne, yattha",
  "tika-vin13t2:485_2": "pana bahūnaṁ sañcaraṇattā dvāraṁ saṁvutampi saṁvutaṭṭhāne na tiṭṭhati, dvāraṁ alabhantā",
  "tika-vin13t2:485_3": "pākāraṁ abhiruhitvāpi vicaranti, tādise pariveṇe saṁvaraṇakiccaṁ natthi. Atha vā",
  "tika-vin13t2:485_4": "sassa vaso āyatto, na yakkhādīnaṁ tehi gahitakattassa, bandhitvā nipajjāpitattassa",
  "tika-vin13t2:485_5": "ca abhāvenāti savaso. Tasmiṁ sati pubbe vuttadvāraṁ saṁvaraṇaābhogakaraṇavacanasaṅkhātaṁ ākāranti attho.",
  "tika-vin13t2:486_0": "337.Ratanānīti muttādīni dasavidhāni. Tattha pana jātiphalikaṁ upādāya sabbopi maṇi",
  "tika-vin13t2:486_1": "veḷuriyopi lohitaṅko masāragallo ca dhotāpi adhotaviddhāpi anāmāsā, kācamaṇi ca pānīyasaṅkho",
  "tika-vin13t2:486_2": "dhoto adhotopi āmāsā, silā dhotaviddhā suvaṇṇena saddhiṁ pacitā muggavaṇṇā ca anāmāsā.",
  "tika-vin13t2:486_3": "Cetiyagharagopakānaṁ suvaṇṇacetiye kacavarameva harituṁ vaṭṭati. Ārakūṭalohampi jātarūpagatikameva.",
  "tika-vin13t2:486_4": "Itthirūpānīti antamaso piṭṭhamayaitthirūpānipi. Dhaññanti antamaso tatthajātakampi",
  "tika-vin13t2:486_5": "magge pasāritampi sattavidhaṁ dhaññaṁ. Kīḷāvasena aparaṇṇāni tālaphalādīnipi anāmāsāni,",
  "tika-vin13t2:486_6": "pasāritampi na maddantena gantabbaṁ, asati magge maggaṁ adhiṭṭhāya gantabbaṁ. Itthipasādhananti",
  "tika-vin13t2:486_7": "antamaso piḷandhanatthāya ṭhapitaṁ nivāsanatālapaṇṇamuddikampi.",
  "tika-vin13t2:487_0": "338.Sitthatelodatelehīti madhusitthakaniyyāsādīsu yena kenaci telamissakasilesena",
  "tika-vin13t2:487_1": "ca udakamissakatelena ca. Phaṇahatthaphaṇehīti phaṇamiva phaṇaṁ, aṅgulīhi phaṇakiccakaraṇena",
  "tika-vin13t2:487_2": "hatthoyeva phaṇaṁ hatthaphaṇaṁ, dantamayādi yaṁ kiñci phaṇañceva hatthaphaṇañcāti",
  "tika-vin13t2:487_3": "dvando. Osaṇṭheyyāti olikhitvā sannisīdāpeyya.",
  "tika-vin13t2:488_0": "339. Ekapāvuraṇā vā ekattharaṇā vā na tuvaṭṭayuṁ, ekamañce na tuvaṭṭayunti yojanā.",
  "tika-vin13t2:488_1": "Ekaṁ pāvuraṇaṁ ekaṁ attharaṇaṁ etesanti viggaho. Na tuvaṭṭayunti na nipajjeyyuṁ.",
  "tika-vin13t2:488_2": "Ekasmiṁ bhājane vāpi na bhuñjeyyunti yojetabbaṁ.",
  "tika-vin13t2:489_0": "340. Manussānaṁ pamāṇaṅgulena aṭṭha aṅgulāni yassa, adhikena sahitaṁ aṭṭhaṅgulanti",
  "tika-vin13t2:489_1": "samāso. Lasuṇaṁ magadhesu jātaṁ āmalakabhaṇḍikaṁ lasuṇaṁ na khādeyyāti sambandho.",
  "tika-vin13t2:489_2": "Na akallakoti agilāno.",
  "tika-vin13t2:490_0": "341. Hīnukkaṭṭhehi jātiādīhi ukkaṭṭhaṁ vā hīnaṁ vā ujuṁ vā aññāpadesena vā davā vade,",
  "tika-vin13t2:490_1": "dubbhāsitanti sambandho. Jātiādīhīti jātināmagottakammasippaābādhaliṅgakilesaāpattiakkosehi",
  "tika-vin13t2:490_2": ". Ukkaṭṭhanti jātyādīhiyeva ukkaṭṭhaṁ upasampannaṁ anupasampannaṁ vā. Davāti keḷihasādhippāyatāya.",
  "tika-vin13t2:490_3": "Ujuṁ vāti ‘‘caṇḍālosī’’tiādinā nayena. Aññāpadesena vāti ‘‘santi idhekacce caṇḍālā’’tiādinā nayena.",
  "tika-vin13t2:491_0": "342.Dīghe nakheti maṁsappamāṇato. Dīghe keseti dvaṅgulato. Sacepi na dīghā, dumāsato",
  "tika-vin13t2:491_1": "ekadivasampi atikkāmetuṁ na labhati. Dīghe nāsalometi nāsato bahi nikkhante. Vīsatimaṭṭhanti",
  "tika-vin13t2:491_2": "vīsatiyā nakhānaṁ maṭṭhañca. Sambādheti ubhosu upakacchakesu, muttakaraṇe ca lomahāraṇañca",
  "tika-vin13t2:491_3": "na labbhāti sambandhanīyaṁ. Na labbhāti ete maṭṭhādayo na labbhantīti attho, nipāto",
  "tika-vin13t2:491_4": "vā labbhāti. Ābādhappaccayā pana sambādhe lomaṁ saṁharituṁ vaṭṭati.",
  "tika-vin13t2:492_0": "343. Saṅghuddiṭṭhaṁ vā saṅghikaṁ vā sayanāsanaṁ yathāvuḍḍhaṁ na bādheyyāti yojanā.",
  "tika-vin13t2:492_1": "Saṅghassa uddiṭṭhaṁ saṅghuddiṭṭhaṁ, saṅghaṁ uddissa katanti adhippāyo. Yo yo vuḍḍho",
  "tika-vin13t2:492_2": "yathāvuḍḍhaṁ, vuḍḍhappaṭipāṭiyāti attho. Na bādheyyāti na paṭibāheyya. Allapādā nāma",
  "tika-vin13t2:492_3": "yehi akkantaṭṭhāne udakaṁ paññāyati. Sayanāsananti mañcapīṭhādi, iminā paribhaṇḍakatā",
  "tika-vin13t2:492_4": "bhūmītipi upalakkhitā. Sudhotapādakaṁ vāpi saupāhano tathevāti sambandho. Sudhotapādakanti",
  "tika-vin13t2:492_5": "dhotapādeheva akkamitabbaṭṭhānaṁ. Dhotā pādā yassa akkamanassāti kiriyāvisesanasamāso.",
  "tika-vin13t2:492_6": "Yadi pana tattha nevāsikā adhotapādehipi vaḷañjenti, tatheva vaḷañjetuṁ vaṭṭati.",
  "tika-vin13t2:492_7": "Tathevāti paribhaṇḍakataṁ bhūmiṁ senāsanaṁ vā nakkameti attho.",
  "tika-vin13t2:493_0": "344.Saṅghāṭiyāti adhiṭṭhitasaṅghāṭiyā. Pāde pariggahetvā āsanaṁ pallattho, pallatthaṁ",
  "tika-vin13t2:493_1": "karotīti pallatthātidhātussa pallattheti rūpaṁ. Vihārepi antaragharepi pallatthikāya",
  "tika-vin13t2:493_2": "na nisīdeyyāti adhippāyo, parikammakataṁ bhittādinti yojanā. Parikammakatanti setavaṇṇena",
  "tika-vin13t2:493_3": "vā cittakammena vā kataparikammaṁ. Ādi-saddo dvāravātapānādiṁ saṅgaṇhāti. Na apassayeti",
  "tika-vin13t2:493_4": "cīvarādinā appaṭicchādetvā apassayanaṁ na kareyya. No na ācameti neva na ācame, ācameyyāti",
  "tika-vin13t2:493_5": "attho. Dve paṭisedhā pakatiyatthaṁ gamentīti. Santeti iminā udake asante anāpattīti dīpeti.",
  "tika-vin13t2:494_0": "345.Akappiyasamādāneti bhikkhūnaṁ sāmaṇerānaṁ akappiye samādāne. Davāti nipāto ,",
  "tika-vin13t2:494_1": "kīḷādhippāyenāti attho. Silāpavijjhaneti antamaso hatthayantenapi sakkharikāyapi",
  "tika-vin13t2:494_2": "khipane. Sabhāgāya desanāya āvikamme ca dukkaṭanti yojetabbaṁ. Sabhāgāyāti vatthuvasena",
  "tika-vin13t2:494_3": "samāno bhāgo etissā āpattiyāti viggaho. Ca-saddo tādisiyā paṭiggahaṇamattaṁ samuccinoti.",
  "tika-vin13t2:495_0": "346.Paṭissavo nāma ‘‘ubhopi mayaṁ idha vassaṁ vasissāma, ekato uddisāpemā’’tiādipaṭijānanaṁ,",
  "tika-vin13t2:495_1": "tassa visaṁvādo pacchā akaraṇaṁ paṭissavavisaṁvādo, tasmiṁ, nimittatthe bhummaṁ.",
  "tika-vin13t2:495_2": "Suddhacittassāti kathanasamaye ‘‘karissāmī’’ti evaṁ pavattacittassa. Itarassāti aññassa asuddhacittassa.",
  "tika-vin13t2:496": "347.Kicceti sukkhakaṭṭhādiggahaṇakicce sati eva porisaṁ purisappamāṇaṁ abhiruheyyāti sambandho. Āpadāsūti vāḷamigadassanādīsu.",
  "tika-vin13t2:497_0": "348. Parissāvanaṁ vināti sambandho. Addhānanti heṭṭhimantena addhayojanasaṅkhātaṁ",
  "tika-vin13t2:497_1": "addhānaṁ. Sace na hoti parissāvanaṁ vā dhammakaraṇo vā, saṅghāṭikaṇṇopi adhiṭṭhātabbo.",
  "tika-vin13t2:497_2": "Yācamānassāti parissāvanaṁ yācantassa.",
  "tika-vin13t2:498": "349. Ābādhappaccayā aññatra sesaṅge ca attaghātane ca dukkaṭanti yojanā. Sesaṅgeti aṅgajātato kaṇṇanāsādiavasese avayavacchedane. Attaghātaneti āhārupacchedādinā attano māraṇe.",
  "tika-vin13t2:499_0": "350. Tūlikāya kayiramānaṁ itthipurisādikaṁ cittañca potthakañca kaṭṭhādīsu kayiramānaṁ",
  "tika-vin13t2:499_1": "cittapotthakāni, tāniyeva rūpānīti samāso. Jātakādīni pana parehi kārāpetuṁ labbhanti.",
  "tika-vin13t2:499_2": "Mālākammādīni sayampi kātuṁ labbhanti. Ārāmāraññagehesu bhuñjantaṁ na uṭṭhāpeyyāti",
  "tika-vin13t2:499_3": "yojetabbaṁ. Vihārasaṅkhāto ārāmo ca araññañca antaragharasaṅkhātaṁ gehañcāti dvando.",
  "tika-vin13t2:499_4": "‘‘Ārāma…pe… gehesū’’ti vattabbe e-kārassa a-kārakaraṇena gāthābandhavasena vuttaṁ.",
  "tika-vin13t2:499_5": "Okāse kate pana ‘‘pavisathā’’ti vutte ca pavisitabbaṁ upanisīditabbañca.",
  "tika-vin13t2:500_0": "351. Pumayuttāni yānāni ca sivikañca hatthavaṭṭakañca pāṭaṅkiñca abhiruhituṁ gilānassa",
  "tika-vin13t2:500_1": "kappateti sambandho. Pumayuttānīti assagavādipurisayuttāni, na dhenuyuttāni, sārathi",
  "tika-vin13t2:500_2": "pana itthī vā hotu puriso vā, vaṭṭati. Hatthavaṭṭakepi eseva nayo, yānānīti rathasakaṭādīni,",
  "tika-vin13t2:500_3": "sivikanti pīṭhakasivikaṁ, pīṭhakayānanti attho. Pāṭaṅkīti andolikā. Gilānassāti ettha",
  "tika-vin13t2:500_4": "gilāno nāma na appakenapi sīsābādhādimattena veditabbo, yo pana na sakkoti vinā yānena",
  "tika-vin13t2:500_5": "gantuṁ, evarūpo veditabbo. Tathā hi yānaṁ anujānantena bhagavatā kosalesu janapadesu",
  "tika-vin13t2:500_6": "bhagavantaṁ dassanāya sāvatthiṁ gacchantaṁ aññataraṁ gilānaṁ bhikkhuṁ gantumasakkuṇeyyatāya",
  "tika-vin13t2:500_7": "aññatarasmiṁ rukkhamūle nisinnaṁ disvā manussehi taṁ pavattiṁ ñatvā ‘‘ehi, bhante,",
  "tika-vin13t2:500_8": "gamissāmā’’ti vutte ‘‘nāhaṁ, āvuso, gamissāmi, gilānomhī’’ti vuttavatthusmiṁ (mahāva.",
  "tika-vin13t2:500_9": "253) anuññātaṁ, tathā vadanto ca so bhikkhu gamanupacchedasādhakameva gelaññaṁ sandhāyāhāti",
  "tika-vin13t2:500_10": "viññāyati adhippetatthanipphattiyā upacchinnattā, apica yānena ekaparicchedāya upāhanāya",
  "tika-vin13t2:500_11": "paricchedaṁ ṭhapentena aṭṭhakathācariyena ‘‘gilānena bhikkhunā saupāhanenāti ettha",
  "tika-vin13t2:500_12": "gilāno nāma yo na sakkoti anupāhanena gāmaṁ pavisitu’’nti aṭṭhakathāyaṁ (mahāva.",
  "tika-vin13t2:500_13": "aṭṭha. 256) vuttaṁ, tasmā yathāvuttagilānova gilānoti niṭṭhamettha gantabbaṁ.",
  "tika-vin13t2:501": "352.Davaṁkaraṇeti keḷiyā karaṇe. Aññassāti antamaso dussīlassāpi. Upalāḷaneti ‘‘pattaṁ dassāmi, cīvaraṁ dassāmī’’tiādinā.",
  "tika-vin13t2:502": "353. Vivaritvā na dassayeti sambandhanīyaṁ. Tā bhikkhuniyo.",
  "tika-vin13t2:503_0": "354.Ovādanti bhikkhunīhi terasiyaṁ vā cātuddasiyaṁ vā āgantvā uposathaṁ pucchitvā",
  "tika-vin13t2:503_1": "‘‘cātuddaso’’tiādinā bhikkhunā ācikkhite puna tāhi uposathadivase samāgantvā ovādūpasaṅkamanayācanaṁ,",
  "tika-vin13t2:503_2": "taṁ pātimokkhuddesakassa ārocetvā tena katasanniṭṭhānaṁ gahetvā pāṭipade paccāharitabbanti",
  "tika-vin13t2:503_3": "ajānanakaṁ bālañca tathā kātuṁ asamatthaṁ gilānañca pāṭipade gantukāmaṁ gamiyañca",
  "tika-vin13t2:503_4": "vajjetvā aññassa gahaṇapaccāharaṇāni akātuṁ na vaṭṭati. Tena vuttaṁ ‘‘na gaṇhato’’tiādi.",
  "tika-vin13t2:504_0": "355.Lokāyatanti niratthakakāraṇappaṭisaṁyuttaṁ titthiyasatthaṁ. Tiracchānavijjā ca",
  "tika-vin13t2:504_1": "imināva upalakkhitā. Na vāceyyāti paresaṁ na vāceyya. Imināva attano pariyāpuṇanampi",
  "tika-vin13t2:504_2": "paṭikkhittaṁ lokāyatatiracchānavijjāti ca rāgadosamohavaḍḍhāni buddhādigarahitā saggamokkhānaṁ",
  "tika-vin13t2:504_3": "tiro tiriyato añcitā gatā pavattā kabbanāṭakādikā sabbāpi vijjā anulomavasena vā",
  "tika-vin13t2:504_4": "vinayapariyāyaṁ patvā garuke ṭhātabbanti vinayayuttitopi saṅgahitāti veditabbā. Evañca",
  "tika-vin13t2:504_5": "no garūnamupadeso. Peḷāyapīti yattha pātiṁ ṭhapetvā sukhino bhuñjanti, tambalohena",
  "tika-vin13t2:504_6": "rajatena vā katāya tāya āsittakūpadhānasaṅkhātāya peḷāya ṭhapetvā.",
  "tika-vin13t2:505_0": "356. Pārutañca nivāsanañca, gihīnaṁ hatthisoṇḍādivasena pārutanivāsanaṁ yassa pārupanassa",
  "tika-vin13t2:505_1": "nivāsanassāti kiriyāvisesanasamāso . Gihipārutanivāsanaṁ na pārupe na nivāseyyāti",
  "tika-vin13t2:505_2": "sambandho. Saṁvelliyaṁ na nivāseyyāti mallakammakarādayo viya kacchaṁ katvā na nivāseyya.",
  "tika-vin13t2:505_3": "Evaṁ nivāsetuṁ gilānassāpi maggappaṭipannassāpi na vaṭṭati. Yampi maggaṁ gacchantā",
  "tika-vin13t2:505_4": "ekaṁ vā dve vā koṇe ukkhipitvā antaravāsakassa upari lagganti, na vaṭṭati. Evaṁ apārupitvā",
  "tika-vin13t2:505_5": "anivāsetvā ca nibbikāraṁ parimaṇḍalaṁ pārupitabbaṁ timaṇḍalaṁ paṭicchādentena parimaṇḍalaṁ",
  "tika-vin13t2:505_6": "nivāsetabbañca, tathā apārupitvā anivāsetvā ca ārāme vā antaraghare vā anādarena",
  "tika-vin13t2:505_7": "yaṁ kiñci vikāraṁ karontassa dukkaṭaṁ. Dāyanti vanaṁ. Nālimpayeyyāti ‘‘sabbūpakārāni",
  "tika-vin13t2:505_8": "vinassantū’’ti vā khiḍḍādhippāyena vā nālimpayeyya.",
  "tika-vin13t2:506": "357. Vaḍḍhiṁ no payojaye aññātakappavārite no yāceti yojanā. Aññassāti sahadhammikassāpi. Katipāhaṁ bhutvā vāti yojanīyaṁ. Punoti nipāto.",
  "tika-vin13t2:507_0": "358. Daṇḍinaṁ ñatvā vā añatvā vā uddissa rakkhaṁ yācane daṇḍite daṇḍo assa gīvāti",
  "tika-vin13t2:507_1": "yojanā. Daṇḍaṁ gaṇhatīti paccayantassa daṇḍinaṁ daṇḍaggahaṇanti attho. Uddissāti",
  "tika-vin13t2:507_2": "‘‘amhākaṁ vihāre asukena ca asukena ca idaṁ nāma kata’’nti, ‘‘karissa’’nti vā evaṁ",
  "tika-vin13t2:507_3": "atītaṁ vā anāgataṁ vā ārabbha. Yācaneti vohārikesu yācane sati. Daṇḍiteti tehi daṇḍe",
  "tika-vin13t2:507_4": "gahite so daṇḍo assa yācakassa bhikkhuno gīvā, iṇaṁ hotīti attho. Vohārikehi pana",
  "tika-vin13t2:507_5": "‘‘kenā’’ti vutte ‘‘asukenāti vattuṁ amhākaṁ na vaṭṭati, tumheyeva jānissatha, kevalañhi",
  "tika-vin13t2:507_6": "mayaṁ rakkhaṁ yācāma, taṁ no detha, avahaṭabhaṇḍañca maṁ āharāpethā’’ti vattabbaṁ",
  "tika-vin13t2:507_7": ". Evaṁ anodissa ācikkhaṇā hoti, sā vaṭṭati. Pārājikādikāti pārājikathullaccayadukkaṭāni.",
  "tika-vin13t2:508": "359.",
  "tika-vin13t2:509": " ‘‘Harantesu parikkhāraṁ,",
  "tika-vin13t2:510": "Coro coroti bhāsite;",
  "tika-vin13t2:511": "Anatthāyesaṁ gaṇhante’’ti. –",
  "tika-vin13t2:512_0": "Pāṭhehi bhavitabbaṁ. Evañhi sati ‘‘harantesū’’ti bahuvacanena saha ghaṭate. Parikkhāraṁ",
  "tika-vin13t2:512_1": "harantesu esaṁ anatthāya ‘‘coro coro’’ti bhāsite daṇḍaṁ gaṇhante tattakaṁ assa gīvāti",
  "tika-vin13t2:512_2": "yojetabbaṁ. Harantesūti coresu gahetvā gacchantesu. Esanti corānaṁ. Gaṇhanteti vohārikajane",
  "tika-vin13t2:512_3": "gaṇhante. Yattakaṁ gahitaṁ, tattakaṁ assa bhikkhuno gīvā, bhaṇḍadeyyaṁ hotīti attho.",
  "tika-vin13t2:513_0": "360. Pākārakuṭṭānaṁ bahi vaḷañje vāpi vīhādināḷikerādiropime harite vāpi vighāsuccārasaṅkāramuttaṁ",
  "tika-vin13t2:513_1": "nāvalokiya chaḍḍeyya, dukkaṭanti sambandho. Vaḷañje nāvalokiyāti ca iminā oloketvā",
  "tika-vin13t2:513_2": "vā avaḷañje vā vighāsādīni chaḍḍentassa anāpattīti dīpeti. Vīhi ādi yesaṁ sāliādīnaṁ",
  "tika-vin13t2:513_3": "te vīhādayo, nāḷikero ādi yesaṁ ambapanasādīnaṁ te nāḷikerādayo, vīhādayo ca nāḷikerādayo",
  "tika-vin13t2:513_4": "cāti dvando, tesaṁ ropo, tena nibbattaṁ vīhādi…pe… ropimaṁ. Hariteti haritaṭṭhāne.",
  "tika-vin13t2:513_5": "Vighāso nāma ucchiṭṭhodakacalakādi.",
  "tika-vin13t2:514_0": "361. Dhammayuttampi naccañca gītañca vāditañca yojāpetuñca payojetuñca payuttāni",
  "tika-vin13t2:514_1": "passituñca ‘‘upahāraṁ karomā’’ti vutte sampaṭicchituṁ vā na labbhanti sambandho.",
  "tika-vin13t2:514_2": "Dhammayuttampīti ratanattayaguṇūpasaṁhitatāya antamaso dhammena puññena saṁyuttampi.",
  "tika-vin13t2:514_3": "Naccanti antamaso morasukamakkaṭādīnaṁ naccampi. Gītanti antamaso gītassa pubbabhāge",
  "tika-vin13t2:514_4": "kayiramānaṁ dantagītampi. Vāditanti antamaso udakabherivāditampi. Yojāpetunti aññehi",
  "tika-vin13t2:514_5": "kārāpetuṁ. Payojetunti attanā kātuṁ. Āyatakena gītassarena dhammampi bhāsituṁ na",
  "tika-vin13t2:514_6": "vaṭṭati. Payuttānīti parehi yehi kehici katāni. Passitunti iminā anolocanadassanampi",
  "tika-vin13t2:514_7": "gahitanti sotuntipi attho viññāyati. Antarārāme ṭhitassa passato anāpatti. Vīthiyaṁ",
  "tika-vin13t2:514_8": "ṭhatvā gīvaṁ parivattetvā passatopi āpattiyeva. Yena kenaci karaṇīyena gataṭṭhāne",
  "tika-vin13t2:514_9": "passati, suṇāti vā, anāpatti. Sampaṭicchitunti ‘‘sādhū’’ti sampaṭicchituṁ. ‘‘Upahārakaraṇaṁ",
  "tika-vin13t2:514_10": "nāma sundara’’nti vattuṁ vaṭṭati. Vā-saddo samuccaye.",
  "tika-vin13t2:515": "362. ‘‘Kīḷatthaṁ kataṁ rājāgāra’’ntiādinā sambandhitabbaṁ. Cittena vicittakaṁ āgāraṁ cittāgārakaṁ.",
  "tika-vin13t2:516_0": "363. Āsanena nave na paṭibāheyyāti yojanā. Āsanenāti āsanato. Na paṭibāheyyāti na",
  "tika-vin13t2:516_1": "uṭṭhāpeyya. Uṇhe cīvaraṁ na nidaheyyāti yojanīyaṁ. Na nidaheyyāti adhikaṁ na nidaheyya.",
  "tika-vin13t2:516_2": "Garunāti ācariyupajjhāyena. Paṇāmitoti ‘‘mā idha pavisā’’tiādinā nikkaḍḍhito.",
  "tika-vin13t2:517_0": "364. Sattahi āpattīhi ca bhikkhuṁ vāpi aññeneva ca upāsakaṁ vāpi parammukhā akkosane",
  "tika-vin13t2:517_1": "dukkaṭanti yojetabbaṁ. Āpattīhi cāti ca-saddo avadhāraṇe. Aññeneva cāti ettha eva",
  "tika-vin13t2:517_2": "cāti nipātasamudāyo, eko eva vā avadhāraṇe, vuttato aññeneva ‘‘asaddho’’tiādināti",
  "tika-vin13t2:517_3": "attho. Parammukhāti nipāto, tassa asammukheti attho. Sammukhā vadantassa pācittiyaṁ.",
  "tika-vin13t2:517_4": "Pāpagarahaṇavasena pana vadato anāpatti.",
  "tika-vin13t2:518": "365.Saddhādeyyaṁ saddhāya dātabbaṁ cīvarañca ca-saddena avasesampi vinipātetuṁ nāsetuṁ na labbhaṁ, pitūnaṁ labbhanti sambandho. Ñātīnampīti pi-saddo sambhāvane.",
  "tika-vin13t2:519_0": "366. Aññatra vassaṁvuttho aññato bhāgaṁ gaṇheyya, dukkaṭanti sambandho. Aññatrāti",
  "tika-vin13t2:519_1": "aññasmiṁ vihāre. Aññatoti aññavihārato. Paṭideyyāti gahitaṭṭhāne dadeyya. Gahite",
  "tika-vin13t2:519_2": "tasmiṁ vatthusmiṁ naṭṭhe vā jiṇṇe vā tassa gīvāho tīti sambandho. Codito no dadeyya,",
  "tika-vin13t2:519_3": "tesaṁ dhuranikkhepato bhaṇḍagghakāriyo hotīti yojanā. Coditoti vatthusāmikehi ‘‘dehī’’ti",
  "tika-vin13t2:519_4": "vutto. Tesanti tasmiṁ vihāre lābhīnaṁ bhikkhūnaṁ.",
  "tika-vin13t2:520_0": "367. Santaruttaro vā kallo saupāhano vā gāmaṁ na paviseyya, cāmarīmakasabījaniṁ na",
  "tika-vin13t2:520_1": "dhāreyyāti yojanīyaṁ. Antarañca uttarañca, saha antaruttarena santaruttaro. Aggaḷagutte",
  "tika-vin13t2:520_2": "vihāre saṅghāṭiṁ nikkhipitvā gantuṁ vaṭṭati. Āraññakena pana bhaṇḍukkhalikāya pakkhipitvā",
  "tika-vin13t2:520_3": "pāsāṇarukkhasusirādīsu paṭicchannesu ṭhapetvā gantabbaṁ. Antaruttarānaṁ nikkhepe",
  "tika-vin13t2:520_4": "ayameva nayo. Kalloti agilāno. Makasānaṁ bījanī makasabījanī, camarīnaṁ vāḷehi katā",
  "tika-vin13t2:520_5": "makasabījanīti samāso.",
  "tika-vin13t2:521_0": "368. Ārāmato bahīti sambandhanīyaṁ. Ārāmatoti ārāmūpacārato. Na dhāreyyāti agilāno",
  "tika-vin13t2:521_1": "na dhāreyya. Yassa pana kāyadāho vā pittakopo vā hoti, cakkhu vā dubbalaṁ, añño vā",
  "tika-vin13t2:521_2": "koci ābādho vinā chattena uppajjati, tassa gāme vā araññe vā chattaṁ vaṭṭati. Guttiyā",
  "tika-vin13t2:521_3": "labbhatīti vasse cīvaraguttatthaṁ, vāḷamigacorabhayesu attaguttatthampi labbhatīti",
  "tika-vin13t2:521_4": "attho. Ekapaṇṇachattaṁ pana sabbattheva vaṭṭati.",
  "tika-vin13t2:522_0": "369. Ubhatokājaṁ na gāheyyāti sambandho. Ubhato daṇḍassa ubhayakoṭiyaṁ bhārabandhakājaṁ",
  "tika-vin13t2:522_1": "ubhatokājaṁ, alopatappuriso. Ekantarikakājakanti antarameva antarikaṁ, ekañca antarikañcāti",
  "tika-vin13t2:522_2": "dvando, ekantarike bhārabandhakājanti tappuriso ekatokājakaṁ, antarikakājakanti vuttaṁ",
  "tika-vin13t2:522_3": "hoti. Hatthe olambo assa bhārassāti samāso.",
  "tika-vin13t2:523_0": "370.Anokāsakatanti ‘‘karotu me āyasmā okāsaṁ, ahaṁ taṁ vattukāmo’’ti evaṁ codakena",
  "tika-vin13t2:523_1": "okāse kārāpite natthi okāso kato anena cuditakenāti bahubbīhi. Codeyyāti cāvanaakkosakammavuṭṭhānādhippāyena",
  "tika-vin13t2:523_2": "codeyya. Uposathappavāraṇaṭṭhapanaanuvijjadhammakathādhippāyesu okāsakammaṁ natthi.",
  "tika-vin13t2:523_3": "Suddhassāti anāpattikatāya suddhassa. Avatthusminti akāraṇe. Tathāti dukkaṭaṁ atidisati.",
  "tika-vin13t2:523_4": "Karontenāpi ‘‘bhūtameva nu kho āpattiṁ vadati, abhūta’’nti evaṁ upaparikkhitvā kātabbā.",
  "tika-vin13t2:523_5": "‘‘Anujānāmi, bhikkhave, puggalaṁ tulayitvā okāsaṁ kātu’’nti (mahāva. 153) hi vuttaṁ.",
  "tika-vin13t2:524_0": "371. Sattānaṁ pakataṅgulena aṭṭhaṅgulādhikaṁ mañcappaṭipādaṁ vā uccapādakaṁ mañcaṁ",
  "tika-vin13t2:524_1": "vā na dhārayeti yojanā. Pakatiyā aṅgulaṁ pakataṅgulaṁ. Tañca vaḍḍhakiaṅgulaṁ veditabbaṁ.",
  "tika-vin13t2:524_2": "Aṭṭha ca tāni aṅgulāni ca, tehi tamadhikaṁ yassāti samāso. Mañcānaṁ paṭipādo, yattha",
  "tika-vin13t2:524_3": "mañcapāde nikkhipanti. Aṭṭhaṅgulato uccā pādā yassāti bahubbīhi.",
  "tika-vin13t2:525_0": "372.Mūgabbatādinti mūgānamiva tuṇhībhāvasaṅkhātaṁ vataṁ ādi yassa govatādino titthiyavatassāti",
  "tika-vin13t2:525_1": "samāso. Khurameva bhaṇḍaṁ khurabhaṇḍaṁ. Pubbe nhāpito nhāpitapubbako, visesanassa paranipāto.",
  "tika-vin13t2:526_0": "373.Hatthakammanti hatthena kātabbaṁ vaḍḍhakiādīnaṁ kammaṁ. Anussaraṇaṁ ‘‘kappiyattaṁ",
  "tika-vin13t2:526_1": "me yena yācitaṁ, amhehi imassa dātabba’’nti evaṁ cittappavattianusāro, tassā yācanāya",
  "tika-vin13t2:526_2": "anusāro tadanusāro, tato laddhaṁ yaṁ kiñci gahetunti yojanā. Kammato niggato nikkammo,",
  "tika-vin13t2:526_3": "vighāsādādi. Taṁ ayācitvāpi kāretunti sambandho. Āharāpetunti araññato ānetuṁ. Aparasantakanti",
  "tika-vin13t2:526_4": "dārutiṇapalālādikaṁ aparapariggahitaṁ.",
  "tika-vin13t2:527_0": "374. Gihīnaṁ yattakaṁ deti, gopake dente gahetuṁ labbhaṁ, saṅghacetiyasantake yathāparicchedaṁ",
  "tika-vin13t2:527_1": "gahetuṁ labbhanti yojanā. Detīti gopako bhikkhūnaṁ deti. Gahetunti tattakaṁ gahetuṁ.",
  "tika-vin13t2:527_2": "Saṅghacetiyasantaketi vetanagopakehi dīyamāne saṅghassa cetiyassa ca santake. Yathāparicchedanti",
  "tika-vin13t2:527_3": "yaṁ tesaṁ saṅghena anuññātaṁ hoti ‘‘divase divase ettakaṁ nāma khādathā’’ti, taṁ",
  "tika-vin13t2:527_4": "paricchedaṁ anatikkamma. Saṅghike ca cetiyasantake ca keṇiyā gahetvā ārakkhantasseva",
  "tika-vin13t2:527_5": "hi dāne paricchedo natthi.",
  "tika-vin13t2:528_0": "375.‘‘Kāyavācāhi dvīhi āpattiṁ āpajjeyyā’’ti yebhuyyavasena vuttaṁ, methunadhamme",
  "tika-vin13t2:528_1": "parūpakkame sati sādiyantassa akiriyasamuṭṭhānabhāvasambhavato. Chahi vāti āpattuppattikāraṇasaṅkhātehi",
  "tika-vin13t2:528_2": "chahi samuṭṭhānehi vā āpattiṁ āpajjeyyāti sambandho. Sabbāpattīnañhi kāyo vācā kāyavācā",
  "tika-vin13t2:528_3": "kāyacittaṁ vācācittaṁ kāyavācācittanti cha samuṭṭhānāni. Tattha purimāni tīṇi acittakāni,",
  "tika-vin13t2:528_4": "pacchimāni sacittakāni.",
  "tika-vin13t2:529": "Tidhā ekasamuṭṭhānā, pañcadhā dvisamuṭṭhitā;",
  "tika-vin13t2:530": "Dvidhā ticaturo ṭhānā, ekadhā chasamuṭṭhitā.",
  "tika-vin13t2:531_0": "Tattha catutthena pañcamena chaṭṭhena ca samuṭṭhānato ekasamuṭṭhānā tidhā. Paṭhamacatutthehi",
  "tika-vin13t2:531_1": "ca dutiyapañcamehi ca tatiyachaṭṭhehi ca catutthachaṭṭhehi ca pañcamachaṭṭhehi ca",
  "tika-vin13t2:531_2": "samuṭṭhānato dvisamuṭṭhitā pañcadhā. Paṭhamehi ca tīhi pacchimehi ca tīhi samuṭṭhānato",
  "tika-vin13t2:531_3": "tisamuṭṭhānā dvidhā. Paṭhamatatiyacatutthachaṭṭhehi ca dutiyatatiyapañcamachaṭṭhehi",
  "tika-vin13t2:531_4": "ca samuṭṭhānato catusamuṭṭhānā dvidhā. Chahipi samuṭṭhito chasamuṭṭhānā ekadhā. Alajji…pe…",
  "tika-vin13t2:531_5": "saññitāya cāti imehi chahi vā āpattiṁ āpajjeyyāti sambandho. Yo sañcicca āpattiṁ",
  "tika-vin13t2:531_6": "āpajjati, āpattiṁ parigūhati, agatigamanañca gacchati, ediso vuccati alajjī puggalo.",
  "tika-vin13t2:531_7": "Alajjī ca aññāṇo ca kukkuccapakato ca kukkuccena abhibhūtoti dvando. Bhāve ttappaccayo.",
  "tika-vin13t2:532_0": "Tattha yo akappiyabhāvaṁ jānantoyeva madditvā vītikkamaṁ karoti, ayaṁ alajjitā āpajjati.",
  "tika-vin13t2:532_1": "Mando momūho kattabbākattabbaṁ ajānanto akattabbaṁ karoti, kattabbaṁ virādheti, ayaṁ",
  "tika-vin13t2:532_2": "aññāṇattā āpajjati. Kappiyākappiyaṁ nissāya kukkucce uppanne vinayadharaṁ apucchitvā",
  "tika-vin13t2:532_3": "madditvā vītikkamati, ayaṁ kukkuccapakatattā āpajjati. Satiyā plavo sammoho satiplavo,",
  "tika-vin13t2:532_4": "sahaseyyaticīvaravippavāsādīni satiplavā āpajjati. Kappañca akappiyañca kappākappiyaṁ,",
  "tika-vin13t2:532_5": "kappākappiye saññā, sā assa atthīti kappā…pe… saññī, tassa bhāvoti tā-paccayo. Ya-lopena",
  "tika-vin13t2:532_6": "pana ‘‘saññitā’’ti vuttaṁ, karaṇatthe vā paccattavacanaṁ. Te ca ‘‘akappiye’’tiādīnaṁ",
  "tika-vin13t2:532_7": "yathākkamena yujjanti. Tattha yo acchamaṁsaṁ ‘‘sūkaramaṁsa’’nti khādati, vikāle kālasaññitāya",
  "tika-vin13t2:532_8": "bhuñjati, ayaṁ akappiye kappiyasaññitāya āpajjati. Yo pana sūkaramaṁsaṁ ‘‘acchamaṁsa’’nti",
  "tika-vin13t2:532_9": "khādati, kāle vikālasaññāya bhuñjati, ayaṁ kappiye akappiyasaññitāya āpajjati.",
  "tika-vin13t2:533": "376. Alajjiaññāṇatāya kāyavācāhi āpattiṁ chādayeti yojanā. Liṅgeti liṅgaparivattananimittaṁ. Liṅge saṅghe ca gaṇe ca ekasmiṁ cāti āpattivuṭṭhiti catudhā hotīti seso.",
  "tika-vin13t2:534_0": "377.Paccayadvayeti cīvare piṇḍapāte ca. Parikathobhāsaviññattīti abhilāpamattametaṁ.",
  "tika-vin13t2:534_1": "Sahacaritassa pana nimittakammassāpi ettheva saṅgaho veditabbo. Tattha pariyāyena",
  "tika-vin13t2:534_2": "kathanaṁ parikathā. Ujukameva avatvā yathā adhippāyo vibhūto hoti, evaṁ obhāsanaṁ",
  "tika-vin13t2:534_3": "obhāso. Paccaye uddissa yathā adhippāyo ñāyati, evaṁ viññāpanaṁ viññatti. Nimittakaraṇaṁ",
  "tika-vin13t2:534_4": "nimittakammaṁ. Tatiyeti senāsane. Seseti gilānapaccaye.",
  "tika-vin13t2:535_0": "378. Pañcannaṁ sahadhammikānaṁ accaye dānaṁ na rūhatīti sambandho. Accaye dānanti",
  "tika-vin13t2:535_1": "‘‘mamaccayena mayhaṁ santakaṁ upajjhāyassa hotū’’tiādinā evaṁ attano apagame dānaṁ.",
  "tika-vin13t2:535_2": "Tanti accayena dinnaṁ cīvarādikaṁ saṅghasseva ca hoti, na bhikkhunoti adhippāyo.",
  "tika-vin13t2:535_3": "Gihīnaṁ panāti gihīnaṁ accaye dānaṁ pana. Idamettha dānaggahaṇalakkhaṇaṁ – ‘‘idaṁ",
  "tika-vin13t2:535_4": "tuyhaṁ dammī’’tiādinā sammukhā vā ‘‘itthannāmassa demī’’tiādinā parammukhāpi dinnaṁyeva",
  "tika-vin13t2:535_5": "hoti. ‘‘Tuyhaṁ gaṇhāhī’’ti vutte ‘‘mayhaṁ gaṇhāmī’’ti vadati, sudinnaṁ suggahitañca.",
  "tika-vin13t2:535_6": "‘‘Tava santakaṁ karohi, tava santakaṁ hotu, tava santakaṁ kārāpehī’’ti vutte ‘‘mama",
  "tika-vin13t2:535_7": "santakaṁ karomi, mama santakaṁ hotu, mama santakaṁ karissāmī’’ti vadati. Duddinnaṁ",
  "tika-vin13t2:535_8": "duggahitañca. Sace pana ‘‘tava santakaṁ karohī’’ti vutte ‘‘sādhu, bhante, mayhaṁ",
  "tika-vin13t2:535_9": "gaṇhāmī’’ti gaṇhāti, suggahitanti.",
  "tika-vin13t2:536_0": "379. Bhikkhu vā sāmaṇero vā upassaye bhikkhunīnaṁ vihāre kālaṁ kayirātha yadi kālaṅkareyya,",
  "tika-vin13t2:536_1": "tattha tasmiṁ ubhinnaṁ santake bhikkhusaṅgho eva dāyajjo sāmī hotīti seso. Sesepīti",
  "tika-vin13t2:536_2": "avasese bhikkhunisikkhamānasāmaṇerisantakepi. Ayaṁ nayoti yadi te bhikkhūnaṁ vihāre",
  "tika-vin13t2:536_3": "kālaṁ kareyyuṁ, tesaṁ santake bhikkhunisaṅgho eva dāyajjoti ayameva nayoti attho.",
  "tika-vin13t2:537_0": "380. ‘‘Imaṁ netvā asukassa dehī’’ti dinnaṁ yāva parassa hatthaṁ na pāpuṇāti, tāva",
  "tika-vin13t2:537_1": "purimasseva, yo pahiṇati, tassevāti attho. Dammīti ‘‘itthannāmassa demī’’ti dinnaṁ",
  "tika-vin13t2:537_2": "pana pacchimasseva, yassa pahiṇati, tasseva santakanti attho. Imaṁ vidhiṁ ‘‘vuttanayena",
  "tika-vin13t2:537_3": "ime sāmino hontī’’ti etaṁ pakāraṁ ñatvā vissāsaggāhaṁ vā gaṇhe, matakacīvaraṁ vā",
  "tika-vin13t2:537_4": "adhiṭṭheti yojanā. Vissāsagāhanti sāmīsu jīvantesu vissāsena gāhaṁ gahetvā. Matakacīvaraṁ",
  "tika-vin13t2:537_5": "adhiṭṭheti tesu matesu aññe ce bhikkhū na santi, ‘‘mayhaṁ taṁ pāpuṇātī’’ti matakacīvaraṁ",
  "tika-vin13t2:537_6": "adhiṭṭheyya. Aññesaṁ adatvā dūre ṭhapitamatakaparikkhārā pana tattha tattha saṅghasseva",
  "tika-vin13t2:537_7": "honti. Bhikkhumhi kālakate saṅgho sāmī pattacīvare, apica gilānupaṭṭhākā bahūpakārā,",
  "tika-vin13t2:537_8": "saṅghena ticīvarañca pattañca gilānupaṭṭhākānaṁ dātabbaṁ. Yaṁ tattha lahubhaṇḍaṁ",
  "tika-vin13t2:537_9": "lahuparikkhāraṁ, taṁ sammukhībhūtena saṅghena bhājetabbaṁ. Yaṁ tattha garubhaṇḍaṁ",
  "tika-vin13t2:537_10": "garuparikkhāraṁ, taṁ āgatānāgatassa cātuddisassa saṅghassa avissajjiyaṁ avebhaṅgiyaṁ.",
  "tika-vin13t2:537_11": "Gilānupaṭṭhāko nāma gihī vā hotu pabbajito vā, antamaso mātugāmopi, sabbe bhāgaṁ",
  "tika-vin13t2:537_12": "labhanti. Bahū ce sabbe samaggā hutvā upaṭṭhahanti, sabbesaṁ samabhāgo dātabbo. Yo",
  "tika-vin13t2:537_13": "panettha visesena upaṭṭhahati, tassa viseso kātabbo.",
  "tika-vin13t2:538_0": "381. ‘‘Lohabhaṇḍe paharaṇiṁ ṭhapetvā sabbaṁ kappatī’’tiādinā yojetabbaṁ. Paharaṇinti",
  "tika-vin13t2:538_1": "āvudhaṁ. Pādukā ca saṅkamanīyo pallaṅko cāti dvando. Mattikāmaye katakaṁ kumbhakārikañca",
  "tika-vin13t2:538_2": "ṭhapetvā sabbaṁ kappatīti yojanīyaṁ, dhaniyasseva sabbamattikāmayakuṭi kumbhakārikāti.",
  "tika-vin13t2:539": "Pakiṇṇakaniddesavaṇṇanā niṭṭhitā.",
  "tika-vin13t2:540": "42. Desanāniddesavaṇṇanā",
  "tika-vin13t2:541_0": "382. Idāni desanānidassanabyāsena heṭṭhā avuttāni kānici sikkhāpadāni upadisituṁ",
  "tika-vin13t2:541_1": "‘‘cāgo’’tiādimāha. Bhikkhubhāvassa yo cāgo, sā pārājikadesanāti sambandho. Bhavati",
  "tika-vin13t2:541_2": "anenāti bhāvo, saddappavattinimittaṁ, bhikkhuno bhāvo bhikkhu-saddassa pavattinimittaṁ",
  "tika-vin13t2:541_3": "bhikkhukiccaṁ bhikkhubhāvo, tassa. Disī uccāraṇe, uccāraṇā pakāsanā desanā. ‘‘Channamativassati,",
  "tika-vin13t2:541_4": "vivaṭṭaṁ nātivassatī’’ti (udā. 45) hi vuttaṁ. Idha pana bhikkhubhāvapariccāgoyeva",
  "tika-vin13t2:541_5": "pārājikāya pakāsanā nāma pārājikāya desanā. ‘‘Yo’’ti vuttattā ‘‘so’’ti vattuṁ yuttaṁ,",
  "tika-vin13t2:541_6": "tathāpi sabbādīhi vuttassa vā liṅgamādiyyate vakkhamānassa vāti vakkhamānadesanāpekkhāya",
  "tika-vin13t2:541_7": "‘‘so’’ti vuttaṁ. Yathā yena pakārena ‘‘chādeti jānamāpanna’’ntiādinā vuttaṁ yathāvuttaṁ,",
  "tika-vin13t2:541_8": "tena. Vuttamanatikkammāti abyayībhāvavasena vā attho veditabbo. Idhāpi garukāpattiyā",
  "tika-vin13t2:541_9": "vuṭṭhānānatikkameneva pakāsanā desanā siyāti ‘‘vuṭṭhānaṁ garukāpattidesanā’’ti vuccati.",
  "tika-vin13t2:542": "383. Idāni vattabbaṁ sandhāya ‘‘eva’’nti vuttaṁ. Ekassāti ekassa bhikkhuno.",
  "tika-vin13t2:543": "384.Tumhamūleti tumhākaṁ mūle samīpe. Paṭidesemīti pakāsemi. Saṁvareyyāsīti saṁyameyyāsi, saṁvare patiṭṭheyyāsīti attho.",
  "tika-vin13t2:544_0": "385.Nissajjitvānāti ekabahubhāvaṁ sannihitāsannihitabhāvaṁ ñatvā ‘‘idaṁ me, bhante,",
  "tika-vin13t2:544_1": "cīvara’’ntiādinā nissajjitvā. Tenāti yassa cīvaraṁ nissaṭṭhaṁ, tena. ‘‘Imaṁ…pe… dammī’’ti",
  "tika-vin13t2:544_2": "nissaṭṭhacīvaraṁ deyyanti sambandhitabbaṁ. ‘‘Imaṁ cīvaraṁ dasāhātikkanta’’ntiādinā yojetabbaṁ.",
  "tika-vin13t2:545": "386. (Ka) cīvaranti ticīvarādhiṭṭhānanayena adhiṭṭhitesu saṅghāṭiādīsu yaṁ kiñci cīvaraṁ. Vippavutthanti vippayuttena vutthaṁ.",
  "tika-vin13t2:546_0": "(Kha) akālacīvaranti anatthate kathine vassānassa pacchimamāsaṁ ṭhapetvā sese ekādasamāse,",
  "tika-vin13t2:546_1": "atthate kathine tañca māsaṁ hemantike cattāro māse ca ṭhapetvā sese sattamāse uppannaṁ,",
  "tika-vin13t2:546_2": "kālepi saṅghassa vā ‘‘idaṁ akālacīvara’’nti ekapuggalassa vā ‘‘idaṁ tuyhaṁ dammī’’ti",
  "tika-vin13t2:546_3": "uddisitvā dinnaṁ. Itaraṁ pana kālacīvaraṁ. Māsātikkantanti akālacīvare uppanne ūnassa",
  "tika-vin13t2:546_4": "pāripūriyā saṅghagaṇādito satiyā paccāsāya māsamekaṁ parihāro labbhati, taṁ māsaṁ atikkantaṁ.",
  "tika-vin13t2:547": "(Ga) purāṇacīvaranti yaṁ antamaso ussīsakaṁ katvā nipanno. Cīvaraṁ nāma channaṁ aññataraṁ vikappanūpagaṁ. Eseva nayo sabbesu vakkhamānacīvarappaṭisaṁyuttasikkhāpadesu.",
  "tika-vin13t2:548": "(Gha) aññatra pārivattakāti antamaso harītakīkhaṇḍenapi pārivattakaṁ vinā.",
  "tika-vin13t2:549_0": "(Ṅa) gahapatikanti bhikkhūsu apabbajitakaṁ. Aññatra samayāti acchinnacīvaranaṭṭhacīvarasamayaṁ",
  "tika-vin13t2:549_1": "vinā, acchinnacīvarehi pana sākhāpalāsaṁ attanā bhañjitvāpi vākādīni gaṇhitvāpi nivāsetuṁ",
  "tika-vin13t2:549_2": "vaṭṭati, pageva viññatti. Cīvaraṁ viññāpitanti sambandho. Kanti āha ‘‘aññātaka’’ntiādi.",
  "tika-vin13t2:550_0": "(Ca) taduttarīti tato vuttappamāṇato uttari, acchinnacīvarena bhikkhunā kāyena vā",
  "tika-vin13t2:550_1": "vācāya vā abhiharitvā pavāritacīvarato tīsu naṭṭhesu dve sāditabbāni, dvīsu naṭṭhesu",
  "tika-vin13t2:550_2": "ekaṁ sāditabbaṁ. Pakatiyā santaruttarena carantena dvīsu naṭṭhesu dveyeva sāditabbāni,",
  "tika-vin13t2:550_3": "ekasmiṁ naṭṭhe ekaṁyeva sāditabbaṁ. Yassa ekaṁyeva hoti, tasmiṁ naṭṭhe dve sāditabbāni.",
  "tika-vin13t2:551": "(Cha) appavāritoti gahapatinā vā gahapatāniyā vā. Vikappanti paṭhamaadhippetato mūlaṁ vaḍḍhāpento sundarakāmatāya ‘‘āyataṁ vā’’tiādinā visiṭṭhakappaṁ adhikavidhānaṁ.",
  "tika-vin13t2:552": "(Ja) aññātake gahapatiketi bahūnaṁ vasena vuttamattameva purimato viseso.",
  "tika-vin13t2:553_0": "(Jha) codanāyāti ‘‘attho me, āvuso, cīvarenā’’ti codanāya. Ṭhānenāti kāyacodanamāha.",
  "tika-vin13t2:553_1": "Rājādīhi pesitena hi dūtena veyyāvaccakarassa hatthe cīvaracetāpanne nikkhitte tisso",
  "tika-vin13t2:553_2": "codanā anuññātā, codanāya diguṇaṁ ṭhānaṁ, tasmā sace codetiyeva, na tiṭṭhati, cha",
  "tika-vin13t2:553_3": "codanā labbhanti. Sace tiṭṭhatiyeva, na codeti, dvādasa ṭhānāni labbhanti. Sace ubhayaṁ",
  "tika-vin13t2:553_4": "karoti, ekāya codanāya dve ṭhānāni hāpetabbāni.",
  "tika-vin13t2:554": "(Ṭa) suddhāni ca tāni kāḷakāni ca jātiyā rajanena vā.",
  "tika-vin13t2:555_0": "(Ṭha) tulanti catūhi tulāhi kāretukāmataṁ sandhāya vuttaṁ. Atthato pana yattakehi",
  "tika-vin13t2:555_1": "eḷakalomehi kātukāmo hoti, tesu dve koṭṭhāsā kāḷakānaṁ, eko odātānaṁ, eko gocariyānaṁ",
  "tika-vin13t2:555_2": "gahetabbo. Tulā nāma palasataṁ. Gocariyā nāma kapilavaṇṇā. Idaṁ me santhataṁ kārāpitanti yojanā.",
  "tika-vin13t2:556_0": "(Ṇa) tiyojanaparamanti gahitaṭṭhānato tīṇi yojanāni paramo assa atikkamanassāti bhāvanapuṁsakavasena",
  "tika-vin13t2:556_1": "attho veditabbo. Atikkāmitānīti antamaso suttakenapi bhaṇḍakatabhaṇḍaharaṇaṁ vinā",
  "tika-vin13t2:556_2": "antamaso vātābādhappaṭikāratthaṁ kaṇṇacchidde pakkhittāni atikkāmitāni.",
  "tika-vin13t2:557_0": "387-9.Nissajjitvānāti vuttanayena vatthūni nissajjitvā. Athāti desitānantaraṁ. ‘‘Imaṁ",
  "tika-vin13t2:557_1": "jānāhī’’ti gihiṁ vadeti yojanā. Soti ārāmikādiko gihī. ‘‘Iminā kiṁ āharāmī’’ti vadeyyāti",
  "tika-vin13t2:557_2": "sambandho. Vadeyyāti yadi vadati. Imanti avatvāti ‘‘imaṁ āharā’’ti avatvā bhikkhūnaṁ",
  "tika-vin13t2:557_3": "kappiyaṁ telādinti vadeti sambandho. Ādinti sandhivasena niggahitaṁ. Tena parivattetvāna",
  "tika-vin13t2:557_4": "so yaṁ kappiyaṁ āharatīti yojanā. Tenāti nissaggiyavatthunā . Dvepete ṭhapetvāti",
  "tika-vin13t2:557_5": "ete rūpiyappaṭiggāhakarūpiyasaṁvohārake dve ṭhapetvā sesehi paribhuñjituṁ labbhanti",
  "tika-vin13t2:557_6": "sambandho. Paribhuñjitunti taṁ bhuñjituṁ. Tatoti parivattitakappiyato. Aññenāti antamaso",
  "tika-vin13t2:557_7": "ārāmikenāpi. Tesanti vuttānaṁ dvinnaṁ.",
  "tika-vin13t2:558_0": "390. Antamaso tannibbattā rukkhacchāyāpīti sambandho. Tannibbattāti nissaṭṭhavatthunā",
  "tika-vin13t2:558_1": "kiṇitvā gahitaārāme rukkhacchāyā tannibbattā hotīti tato nibbattāti samāso. Ādito",
  "tika-vin13t2:558_2": "santhatattayanti ādimhi kosiyasuddhakāḷakadvebhāgasanthatattayaṁ.",
  "tika-vin13t2:559_0": "391.Evaṁ ce no labhethāti evaṁ parivattetvā kappiyakārako no ce labheyya, so gihī",
  "tika-vin13t2:559_1": "‘‘imaṁ chaḍḍehī’’ti saṁsiyo vattabbo, evaṁ rūpiyachaḍḍako gihī no ce labheyya, sammato",
  "tika-vin13t2:559_2": "bhikkhu chaḍḍeyyāti sambandho. Sammatoti ‘‘yo chandāgatiṁ na gaccheyyā’’tiādinā (pārā.",
  "tika-vin13t2:559_3": "584) vuttapañcaṅgasamannāgato rūpiyachaḍḍakasammutiyā sammato bhikkhu.",
  "tika-vin13t2:560_0": "392.Etānīti paṭiggahitarūpiyāni. Dutiyaṁ pattanti ūnapañcabandhane sati viññāpitapattaṁ",
  "tika-vin13t2:560_1": "saṅghe vattuṁ labbhareti padasambandho. Vattunti ‘‘ahaṁ bhante rūpiyaṁ paṭiggahesi’’ntiādinā",
  "tika-vin13t2:560_2": "vattuṁ. Sesāni avasesanissaggiyavatthūni saṅghe ekasmiṁ gaṇe ca vattuṁ labbhareti",
  "tika-vin13t2:560_3": "yojanā. Bhāsantarenapi vattuṁ labbhanti na kevalaṁ pāḷibhāsāyameva, sīhaḷādibhāsāyapi",
  "tika-vin13t2:560_4": "nissajjituṁ labbhatīti attho.",
  "tika-vin13t2:561": "393. (Ka) nānappakāranti cīvarādīnaṁ kappiyabhaṇḍānaṁ vasena anekavidhaṁ. Kayo gahaṇaṁ, vikkayo dānaṁ. Kayo ca vikkayo ca kayavikkayaṁ.",
  "tika-vin13t2:562_0": "(Ga) ūnapañcabandhanenāti ūnāni pañca bandhanāni yassa, tena, itthambhūtalakkhaṇe",
  "tika-vin13t2:562_1": "karaṇavacanaṁ. Yathākathañci pana pañcabandhano patto, pañcabandhanokāso vā, so apatto,",
  "tika-vin13t2:562_2": "aññaṁ viññāpetuṁ vaṭṭati.",
  "tika-vin13t2:563_0": "394.Sammannitvānāti padabhājanīye vuttañattidutiyakammena sammannitvā. Saṅghassa",
  "tika-vin13t2:563_1": "pattantanti anta-saddena pattānaṁ ante bhavo lāmako pattoyeva gahito, nissaṭṭhapattassa",
  "tika-vin13t2:563_2": "vijjamānaguṇaṁ vatvā theraṁ, therassa pattaṁ dutiyattheraṁ gāhāpetvā eteneva upāyena",
  "tika-vin13t2:563_3": "yāvasaṅghanavakaṁ gāhāpetvā yo tattha sannipatitasaṅghassa pattesu pariyanto patto,",
  "tika-vin13t2:563_4": "taṁ pattanti. Tassāti katanissajjanassa bhikkhuno. Dāpayeti sammatena pattagāhāpakena dāpeyya.",
  "tika-vin13t2:564": "395. (Ka) bhesajjanti bhesajjakiccaṁ karotu vā, mā vā, evaṁ laddhavohāraṁ sappiādikaṁ sattāhakālikaṁ.",
  "tika-vin13t2:565_0": "(Kha) gimhānassa pacchimamāse purimo addhamāso pariyesanakaraṇānaṁ khettaṁ, pacchimaddhamāso",
  "tika-vin13t2:565_1": "pariyesanakaraṇanivāsanānaṁ khettaṁ, vassikamāsā cattāropi adhiṭṭhānena saha catunnampi",
  "tika-vin13t2:565_2": "khettaṁ, imeyeva pañcamāsā kucchisamayo, itarasattamāsā piṭṭhisamayo. Piṭṭhisamaye",
  "tika-vin13t2:565_3": "pariyesantassa nissaggiyaṁ pācittiyaṁ, kucchisamaye ca atirekaddhamāse katvā paridahato",
  "tika-vin13t2:565_4": "nissaggiyaṁ pācittiyaṁ. Tena vuttaṁ ‘‘atirekamāse sese’’ti.",
  "tika-vin13t2:566_0": "(Ga) sāmaṁ datvāti veyyāvaccādīni paccāsīsamāno sayameva datvā. Acchinnanti taṁ akarontaṁ",
  "tika-vin13t2:566_1": "disvā sakasaññāya acchinnaṁ. Bhikkhunopi cīvaraṁ ṭhapetvā aññaṁ parikkhāraṁ, anupasampannassa",
  "tika-vin13t2:566_2": "ca yaṁ kiñci parikkhāraṁ acchindato dukkaṭaṁ. Pariccajitvā dinnaṁ sakasaññaṁ vinā",
  "tika-vin13t2:566_3": "acchindanto bhaṇḍagghena kāretabbo.",
  "tika-vin13t2:567": "(Ṅa) vikappanti ‘‘āyatañca karohi vitthatañcā’’tiādikaṁ adhikavidhānaṁ.",
  "tika-vin13t2:568_0": "(Ca) accekacīvaranti gamikagilānagabbhiniabhinavuppannasaddhānaṁ aññatarena pavāraṇamāsassa",
  "tika-vin13t2:568_1": "juṇhapakkhapañcamito paṭṭhāya ‘‘vassāvāsikaṁ dassāmī’’ti dinnaṁ accāyikacīvaraṁ.",
  "tika-vin13t2:568_2": "Accekacīvarassa anatthate kathine ekādasadivasādhiko māso, atthate kathine ekādasadivasādhikā",
  "tika-vin13t2:568_3": "pañca māsā cīvarakālasamayo, taṁ atikkāmentassa nissaggiyaṁ pācittiyaṁ. Tena vuttaṁ",
  "tika-vin13t2:568_4": "‘‘cīvarakālasamayaṁ atikkāmita’’nti. Kālo ca so samayo ca cīvarassa kālasamayo, taṁ.",
  "tika-vin13t2:569_0": "(Cha) sappaṭibhaye āraññakasenāsane vassaṁ upagantvā viharantena bhikkhunā tiṇṇaṁ",
  "tika-vin13t2:569_1": "cīvarānaṁ aññataraṁ cīvaraṁ purimikāya upagantvā mahāpavāraṇāya pavāritatā, kattikamāsatā,",
  "tika-vin13t2:569_2": "pañcadhanusatikapacchi mappamāṇayuttasenāsanatā, sāsaṅkasappaṭibhayatāti evaṁ vuttacaturaṅgasampattiyāantaraghare",
  "tika-vin13t2:569_3": "nikkhipitvā sati paccaye chārattaparamaṁ tena cīvarena vippavasitabbaṁ. Tato ce uttari",
  "tika-vin13t2:569_4": "vippavaseyya, nissaggiyaṁ pācittiyaṁ. Tena vuttaṁ ‘‘atirekachāratta’’ntiādi.",
  "tika-vin13t2:570": "(Ja) jānanti jānanto.",
  "tika-vin13t2:571": "396.Ādimhi viyāti paṭhamanissaggiye viya.",
  "tika-vin13t2:572_0": "397. (Kha) antaragharaṁ paviṭṭhāya bhikkhuniyā hatthato khādanīyādippaṭiggahaṇe ca",
  "tika-vin13t2:572_1": "bhikkhūsu kulesu bhuñjantesu ‘‘idha pūvaṁ, sūpaṁ dethā’’tiādinā nayena vosāsamānāya",
  "tika-vin13t2:572_2": "bhikkhuniyā anapasādanena ca sekhasammatesu kulesu pubbe animantitassa khādanīyādīnaṁ",
  "tika-vin13t2:572_3": "paṭiggahaṇe ca sappaṭibhaye āraññakasenāsane viharantassa pubbe appaṭisaṁviditakhādanīyādippaṭiggahaṇe",
  "tika-vin13t2:572_4": "ca pāṭidesanīyaṁ nāma āpattinikāyo vutto. Tena vuttaṁ ‘‘gārayha’’ntiādi.",
  "tika-vin13t2:573_0": "398.‘‘Adesanāgāminiya’’ntiādi ‘‘na desaye’’ti ettha kammaṁ. Pārājikā saṅghādisesā",
  "tika-vin13t2:573_1": "ca adesanāgāminiyo nāma. Na āpatti anāpatti, taṁ. Katadesanaṁ desitaṁ. Nānāsaṁvāsanissīmaṭṭhitānaṁ",
  "tika-vin13t2:573_2": "na desayeti sambandho. Evaṁ catupañcahi na desaye, manasā na desaye, apakatattānaṁ",
  "tika-vin13t2:573_3": "na desaye, nānā ‘‘ekā’’ti na desayeti. Manasāti kevalaṁ citteneva. Nānāti sambahulā",
  "tika-vin13t2:573_4": "āpattiyo ‘‘ekā’’ti vatvā. Ekaṁ pana āpattiṁ ‘‘sambahulā’’ti desetuṁ vaṭṭatīti.",
  "tika-vin13t2:574": "Desanāniddesavaṇṇanā niṭṭhitā.",
  "tika-vin13t2:575": "43. Chandadānaniddesavaṇṇanā",
  "tika-vin13t2:576": "399.Kammappatteti uposathādino kammassa patte yutte anurūpe. Saṅghe samāgateti catuvaggādike saṅghe ekattha sannipatite. Ettha ca chandahārakenāpi saddhiṁ catuvaggādiko veditabbo.",
  "tika-vin13t2:577_0": "400. Chandadānādividhiṁ dassetuṁ ‘‘eka’’ntiādimāha. Upāgammāti santiṁ āpattiṁ pakāsetvā",
  "tika-vin13t2:577_1": "tato pacchā upagantvā. Chandaṁ dadeti vakkhamānesu tīsu ekenapi bahi uposathaṁ katvā",
  "tika-vin13t2:577_2": "āgato chandaṁ dadeyya, kenaci karaṇīyena sannipātaṭṭhānaṁ gantvā kāyasāmaggiṁ adento",
  "tika-vin13t2:577_3": "pana pārisuddhiṁ dento chandaṁ dadeyya.",
  "tika-vin13t2:578_0": "402. Ubhinnaṁ dāne kiṁpayojananti āha ‘‘pārisuddhī’’tiādi. Pārisuddhippadānena saṅghassa",
  "tika-vin13t2:578_1": "attano cāpi uposathaṁ sampādetīti sambandho. Parisuddhi eva pārisuddhi, tassa padānaṁ,",
  "tika-vin13t2:578_2": "tena. Nanu ca pārisuddhitāpadānamattameva uposathakammaṁ nāmāti pārisuddhippadānaṁ",
  "tika-vin13t2:578_3": "attano uposathaṁ sampādetu, kathaṁ saṅghassāti? Vuccate – pārisuddhidānassa dhammakammatāsampādanena",
  "tika-vin13t2:578_4": "saṅghassāpi uposathaṁ sampādetīti.",
  "tika-vin13t2:579_0": "Ettha pana catūsu ekassa chandapārisuddhiṁ āharitvā tayo pārisuddhiuposathaṁ karonti,",
  "tika-vin13t2:579_1": "tīsu vā ekassa chandapārisuddhiṁ āharitvā dve pātimokkhaṁ uddisanti, adhammena vaggaṁ",
  "tika-vin13t2:579_2": "uposathakammaṁ. Cattāro pārisuddhiuposathaṁ karonti, tayo vā dve vā pātimokkhaṁ uddisanti,",
  "tika-vin13t2:579_3": "adhammena samaggaṁ. Catūsu ekassa āharitvā tayo pātimokkhaṁ uddisanti, tīsu vā ekassa",
  "tika-vin13t2:579_4": "āharitvā dve pārisuddhiuposathaṁ karonti, dhammena vaggaṁ. Sace pana cattāro sannipatitvā",
  "tika-vin13t2:579_5": "pātimokkhaṁ uddisanti, tayo pārisuddhiuposathaṁ, dve aññamaññaṁ pārisuddhiuposathaṁ",
  "tika-vin13t2:579_6": "karonti, dhammena samaggaṁ. Pavāraṇakammesupi pañcasu ekassa pavāraṇaṁ āharitvā cattāro",
  "tika-vin13t2:579_7": "gaṇañattiṁ ṭhapetvā pavārenti, catūsu tīsu vā ekassa āharitvā tayo dve vā saṅghañattiṁ",
  "tika-vin13t2:579_8": "ṭhapetvā pavārenti, adhammena vaggaṁ pavāraṇakammantiādi vuttanayameva. Sesakammaṁ",
  "tika-vin13t2:579_9": "vibādhatīti avasesasaṅghakiccaṁ vibādheti aladdhādhippāyattāti adhippāyo.",
  "tika-vin13t2:580": "403.Dvayanti uposathakaraṇañceva avasesakiccañca. Attano na sādhetīti sambandhanīyaṁ.",
  "tika-vin13t2:581_0": "404.Hareyyāti pubbe vuttaṁ suddhikachandaṁ vā imaṁ vā chandapārisuddhiṁ hareyya.",
  "tika-vin13t2:581_1": "Paramparā na hārayeti paramparā na āhareyya. Kasmāti āha ‘‘paramparāhaṭā’’tiādi.",
  "tika-vin13t2:581_2": "Tenāti paṭhamato gahitachandapārisuddhikena. Paramparāhaṭāti yathā biḷālasaṅkhalikāya",
  "tika-vin13t2:581_3": "paṭhamaṁ valayaṁ dutiyaṁ pāpuṇāti, tatiyaṁ na pāpuṇāti, evaṁ dutiyassa āgacchati,",
  "tika-vin13t2:581_4": "tatiyassa na āgacchati. ‘‘Parimparāhaṭā chanda-pārisuddhi na gacchatī’’ti vā pāṭho.",
  "tika-vin13t2:582": "405.Sabbūpacāranti ‘‘ekaṁsaṁ cīvaraṁ katvā’’ tiādi sabbaṁ upacāraṁ.",
  "tika-vin13t2:583": "406. So āgato ārocetvā saṅghaṁ pavāreyyāti yojanā. Athāti anantaratthe. Āgatoti pavāraṇaṁ gahetvā āgato bhikkhu. Ārocetvāti bhikkhusaṅghassa ārocetvā. Evanti vakkhamānakkamena.",
  "tika-vin13t2:584": "407-8. Gahetvā hārakoti sambandho. Nāhaṭāti āhaṭāva na hotīti attho. Hārako saṅghaṁ patvā tathā heyya, āhaṭā hotīti yojanā. Tathā heyyāti vibbhantādiko bhaveyya.",
  "tika-vin13t2:585": "409. Saṅghaṁ patto pamatto vā sutto vā nārocayeyya anāpatti cāti sambandho. Ca-saddo chandapārisuddhiharaṇaṁ sampiṇḍetīti.",
  "tika-vin13t2:586": "Chandadānaniddesavaṇṇanā niṭṭhitā.",
  "tika-vin13t2:587": "44. Uposathaniddesavaṇṇanā",
  "tika-vin13t2:588_0": "410.Duve uposathāti sulabhappavattivasena vuttaṁ. Tayo pana divasavaseneva uposathā",
  "tika-vin13t2:588_1": "cātuddasiko pannarasiko sāmaggikoti. Tattha hemantagimhavassānānaṁ tiṇṇaṁ utūnaṁ",
  "tika-vin13t2:588_2": "tatiyasattamapakkhesu dve dve katvā cha cātuddasikā, sesā pannarasikāti evaṁ ekasaṁvacchare",
  "tika-vin13t2:588_3": "catuvīsatiuposathā. Idaṁ tāva lokassa pakaticārittaṁ. ‘‘Āgantukehi āvāsikānaṁ anuvattitabba’’ntiādivacanato",
  "tika-vin13t2:588_4": "(mahāva. 178) pana tathārūpapaccaye sati aññasmimpi cātuddase uposathaṁ kātuṁ vaṭṭati.",
  "tika-vin13t2:589_0": "411. Suttuddeso saṅghassevāti yojanā. Adhiṭṭhānañca taṁ uposatho cāti kammadhārayo.",
  "tika-vin13t2:589_1": "Sesānanti dvinnaṁ tiṇṇaṁ vā. ‘‘Duve’’tiādinā ca cātuddaso pannaraso sāmaggīti divasavasena,",
  "tika-vin13t2:589_2": "suttuddeso adhiṭṭhānaṁ pārisuddhīti karaṇappakārena, saṅghuposatho gaṇuposatho puggaluposathoti",
  "tika-vin13t2:589_3": "puggalavasena cāti nava uposathā dīpitā honti.",
  "tika-vin13t2:590": "412.Pubbakicceti –",
  "tika-vin13t2:591": "‘‘Chandapārisuddhiutukkhānaṁ, bhikkhugaṇanā ca ovādo;",
  "tika-vin13t2:592": "Uposathassa etāni, pubbakiccanti vuccatī’’ti. (mahāva. aṭṭha. 168) –",
  "tika-vin13t2:593": "Evaṁ aṭṭhakathācariyehi vutte pubbakaraṇānantaraṁ kattabbe pubbakicce.",
  "tika-vin13t2:594": "Pubbakaraṇeti –",
  "tika-vin13t2:595": "‘‘Sammajjanī padīpo ca, udakaṁ āsanena ca;",
  "tika-vin13t2:596": "Uposathassa etāni, pubbakaraṇanti vuccatī’’ti. (mahāva. aṭṭha. 168) –",
  "tika-vin13t2:597_0": "Evaṁ aṭṭhakathācariyeheva vutte sabbapaṭhamaṁ kattabbe pubbakaraṇe. Pattakalleti",
  "tika-vin13t2:597_1": "uposathādīnaṁ catunnaṁ aṅgānaṁ sambhavena patto kālo imassāti pattakālaṁ, pattakālameva",
  "tika-vin13t2:597_2": "pattakallaṁ. Kiṁ taṁ? Uposathādikammaṁ. Taṁ pana catūhi aṅgehi saṅgahitaṁ. Yathāhu aṭṭhakathācariyā –",
  "tika-vin13t2:598": "‘‘Uposatho yāvatikā ca bhikkhū kammappattā,",
  "tika-vin13t2:599": "Sabhāgāpattiyo ca na vijjanti;",
  "tika-vin13t2:600": "Vajjanīyā ca puggalā tasmiṁ na honti,",
  "tika-vin13t2:601": "Pattakallanti vuccatī’’ti. (mahāva. aṭṭha. 168);",
  "tika-vin13t2:602": "Samāniteti sammā ānīte pavattiteti attho. Soti suttuddeso. Pañcadhāti nidānuddeso pārājikuddeso saṅghādisesuddeso aniyatuddeso vitthāruddesoti evaṁ pañcadhā.",
  "tika-vin13t2:603_0": "413.Vināntarāyanti rājantarāyo corantarāyo agyantarāyo udakantarāyo manussantarāyo",
  "tika-vin13t2:603_1": "amanussantarāyo vāḷantarāyo sarīsapantarāyo jīvitantarāyo brahmacariyantarāyoti (mahāva.",
  "tika-vin13t2:603_2": "150) vuttesu dasasu yaṁ kiñci antarāyaṁ vinā. Saṅkhepenāti vinā vitthāraṁ. ‘‘Ettha",
  "tika-vin13t2:603_3": "dvīsu tīsu vā uddesesu visadesu therova issaro’’ti vuttattā avattantepi vaṭṭatīti",
  "tika-vin13t2:603_4": "yojanā. Etthāti pañcasu uddesesu. Avattanteti therassa vitthārena avattamāne appaguṇe.",
  "tika-vin13t2:603_5": "Vaṭṭatīti saṁkhittena uddisitumpi vaṭṭati. Imināva yassa kassaci uddesakassa avattantepi",
  "tika-vin13t2:603_6": "vaṭṭatīti viññāyati. Dvīsu vattamānesu issaratte adhike vattabbameva natthīti dassanatthaṁ",
  "tika-vin13t2:603_7": "‘‘tīsū’’ti vuttaṁ. ‘‘Therova issaro’’tiādinā idaṁ paridīpeti – dve akhaṇḍā suvisadā",
  "tika-vin13t2:603_8": "vācuggatā, therādheyyaṁ pātimokkhaṁ, sace pana ettakampi visadaṁ kātuṁ na sakkoti,",
  "tika-vin13t2:603_9": "byattassa bhikkhuno āyattaṁ hoti, tasmā sayaṁ uddisitabbaṁ, aññā vā ajjhesitabboti.",
  "tika-vin13t2:604_0": "414. Uddisante samā vā atha thokikā vā yadi āgaccheyyunti sambandhanīyaṁ. Uddisante",
  "tika-vin13t2:604_1": "āvāsikehi pātimokkhe uddissamāne. Samā vā thokikā vāti āvāsikehi samā vā thokikā",
  "tika-vin13t2:604_2": "vā āgantukā bhikkhū. Avasesakaṁ sotabbanti iminā ettāvatāpi uposatho katoyeva nāmāti dīpeti.",
  "tika-vin13t2:605_0": "415.Uddiṭṭhamatteti uddiṭṭhaṁyeva uddiṭṭhamattaṁ. Matta-saddo avadhāraṇe. Sakalāya",
  "tika-vin13t2:605_1": "ekaccāya vā uṭṭhitāya samā vā thokikā vā yadi āgaccheyyunti yojanā. Sakalāyāti sabbāya",
  "tika-vin13t2:605_2": "parisāya. Esaṁ santike pārisuddhiṁ kareyyunti esaṁ āvāsikānaṁ samīpe te āgantukā",
  "tika-vin13t2:605_3": "bhikkhū pārisuddhiuposathaṁ kareyyunti attho. Atha bahukā ce, sabbavikappesu pubbakiccaṁ",
  "tika-vin13t2:605_4": "katvāti yojanīyaṁ. Vikappīyanti parikappīyantīti vikappā, avasesasavanapārisuddhiuposathavidhānā",
  "tika-vin13t2:605_5": "sabbe ca te vikappā ceti sabbavikappā. Tesu. Punuddiseti puna pātimokkhaṁ uddiseyya.",
  "tika-vin13t2:606_0": "416.Itarānanti āgantukānaṁ. Itaroti cātuddaso. Ettha pana yesaṁ pannaraso, te atītaṁ",
  "tika-vin13t2:606_1": "uposathaṁ cātuddasikaṁ akaṁsūti veditabbā. Ayametthādhippāyo – tādise paccaye sati",
  "tika-vin13t2:606_2": "cātuddasikassa katattā tesaṁ yathāvuttatatiyasattamapakkhasaṅkhātacātuddasike sampatte",
  "tika-vin13t2:606_3": "terasīcātuddasīkattabbattā anuposathattā pana tattha uposatho na katoti cātuddasoyeva",
  "tika-vin13t2:606_4": "pannaraso jāto. Samānetareti samā ūnā itareti padacchedo. Itareti āgantukā. Purimānaṁ",
  "tika-vin13t2:606_5": "anuvattantūti āvāsikehi ‘‘ajjuposatho pannaraso’’ti pubbakicce kayiramāne purimānaṁ",
  "tika-vin13t2:606_6": "āvāsikānaṁ anuvattantūti attho. Sacedhikāti yadi āgantukā bahukā honti. Purimāti",
  "tika-vin13t2:606_7": "āvāsikā. Tesaṁ anuvattantūti tesaṁ āgantukānaṁ ‘‘ajjuposatho cātuddaso’’ti pubbakicce",
  "tika-vin13t2:606_8": "kayiramāne anuvattantu. Sesepīti āgantukānaṁ pannarasavārepi. Ayaṁ nayoti ‘‘āgantukānaṁ",
  "tika-vin13t2:606_9": "pannaraso itarānaṁ sacetaro’’tiādiko ayameva nayo. Ettha pana yesaṁ pannaraso, te",
  "tika-vin13t2:606_10": "tiroraṭṭhato vā āgatā atītaṁ vā uposathaṁ cātuddasikaṁ akaṁsūti veditabbo.",
  "tika-vin13t2:607_0": "417. Atītuposathassa cātuddasiyaṁ katattā cātuddasiyaṁ pannarasuposatho katoti pannarasī",
  "tika-vin13t2:607_1": "āvāsikānaṁ pāṭipado jātoti āha ‘‘āvāsikānaṁ pāṭipado’’ti. Itarānanti āgantukānaṁ.",
  "tika-vin13t2:607_2": "Uposathoti pannaraso uposatho. Samathokānanti attanā samānaṁ vā thokānaṁ vā āgantukānaṁ.",
  "tika-vin13t2:607_3": "Mūlaṭṭhāti āvāsikā. Kāmato dentūti attano icchāya dentu.",
  "tika-vin13t2:608_0": "418.No ce dentīti yadi āvāsikā kāyasāmaggiṁ na denti, tesaṁ pana āvāsikānaṁ hiyyo",
  "tika-vin13t2:608_1": "uposathassa katattā ajja uposathakaraṇaṁ natthi. Bahūsu anicchāya kāyasāmaggiṁ dadeyyāti",
  "tika-vin13t2:608_2": "yojanā. Bahūsūti āgantukesu bahukesu. Bahi vā vajeti āvāsikabhikkhuparisā nissīmaṁ vā vajeyyāti attho.",
  "tika-vin13t2:609": "419.Sāveyya suttanti pātimokkhasaṅkhātaṁ suttaṁ vāyamitvā sāveyya.",
  "tika-vin13t2:610_0": "420. Sammajjituṁ …pe… udakāsanaṁ paññapetuñca mahātherena pesito kallo na kareyya",
  "tika-vin13t2:610_1": "tathāti sambandho. Kalloti agilāno. Tathāti dukkaṭaṁ atidisati. Āsanesu asati antamaso",
  "tika-vin13t2:610_2": "sākhābhaṅgampi kappiyaṁ kārāpetvā paññapetabbaṁ. Tele asati kapalle aggipi jāletabbo.",
  "tika-vin13t2:611_0": "421-3.Paṭṭhapetvā dakāsananti paribhojanīyapānīyodakañca āsanañca sannihitaṁ katvā.",
  "tika-vin13t2:611_1": "Gaṇañattinti idāni vakkhamānaṁ gaṇena ṭhapetabbaṁ ñattiṁ. Teti aññe duve bhikkhū.",
  "tika-vin13t2:611_2": "Samattapubbārambhenāti samatto niṭṭhito pubbesu uttarāsaṅgaekaṁsakaraṇādīsu ārambho",
  "tika-vin13t2:611_3": "yassāti tipadabahubbīhi. Navena te evamīriyāti sambandho. Teti itare dve.",
  "tika-vin13t2:612": "424.Kattabbaṁ katvā pubbakiccādikaṁ sampādetvā navo evaṁ īriyoti yojanā.",
  "tika-vin13t2:613_0": "427.Yatthāti yasmiṁ vihāre ekekassa pārisuddhiṁ haritvānāti sambandho. Ekekassāti",
  "tika-vin13t2:613_1": "ettha vicchāyaṁ dvittaṁ. Kiriyāya guṇena dabbena vā bhinne atthe byāpituṁ icchā vicchā.",
  "tika-vin13t2:613_2": "Ettha pana chandapārisuddhiharaṇasaṅkhātāya kiriyāya catūsu ca tīsu ca dvīsu ca bhinnamekekaṁ",
  "tika-vin13t2:613_3": "byāpituṁ sambandhituṁ icchāti vicchā. Itarītareti etthāpi karaṇakiriyāvasena veditabbaṁ.",
  "tika-vin13t2:613_4": "Tayo dve eko vā taṁ taṁ saṅghuposathaṁ gaṇuposathaṁ puggaluposathaṁ vāti vuttaṁ hoti.",
  "tika-vin13t2:613_5": "Ayametthādhippāyo – catūsu ekassa āharitvā tayo pārisuddhiuposathaṁ karonti, tīsu",
  "tika-vin13t2:613_6": "vā ekassa āharitvā dve saṅghuposathaṁ karonti, adhammena vaggaṁ uposathakammaṁ. Atha",
  "tika-vin13t2:613_7": "pana ekassa āharitvā tayo saṅghuposathaṁ karonti, ekassa āharitvā dve pārisuddhiuposathaṁ",
  "tika-vin13t2:613_8": "karonti, adhammena vaggaṁ nāma hoti. Yadi pana cattāropi sannipatitvā pārisuddhiuposathaṁ",
  "tika-vin13t2:613_9": "karonti, tayo vā dve vā saṅghuposathaṁ karonti, adhammena samaggaṁ nāma hotīti. Tabbipariyāyena",
  "tika-vin13t2:613_10": "dhammena samaggaṁ veditabbaṁ.",
  "tika-vin13t2:614_0": "428. Vagge samagge vā ‘‘vaggo’’ti saññino vimatissa vā karoto dukkaṭanti sambandho.",
  "tika-vin13t2:614_1": "Vaggeti vaggasaṅghe. Vimatissāti ‘‘vaggo nu kho, samaggo’’ti evaṁ vematikassa. Imināva",
  "tika-vin13t2:614_2": "kukkuccapakatavāropi upalakkhito. Karototi uposathaṁ karontassa. Bhedādhippāyena",
  "tika-vin13t2:614_3": "karototi yojanā. Ettha pana pāpassa balavatāya thullaccayaṁ vuttaṁ. Saññinoti saññāsīsena",
  "tika-vin13t2:614_4": "cittaṁ vuttaṁ, cittavatoti attho.",
  "tika-vin13t2:615_0": "429-30.‘‘Ukkhittassā’’tiādinā vajjanīyapuggale dasseti. Ukkhittassāti kattuatthe",
  "tika-vin13t2:615_1": "sāmivacanaṁ. Nisinnasaddassa kammasādhanattā ukkhittādīhi kattūhi bhavitabbanti.",
  "tika-vin13t2:615_2": "‘‘Sesāna’’nti visesanassa bhikkhūnaṁ byabhicārena sātthakatā. Abhabbassa paṇḍakādiekādasavidhassa",
  "tika-vin13t2:615_3": "abhabbassa. Nisinnaparisāyañca pātimokkhaṁ na uddiseti sambandho. Sabhāgāpattiko",
  "tika-vin13t2:615_4": "tathā na uddiseti yojetabbaṁ. Vikālabhojanādivatthuto samāno bhāgo koṭṭhāso etissāti",
  "tika-vin13t2:615_5": "sabhāgā, sā āpatti assāti bahubbīhi.",
  "tika-vin13t2:616_0": "Chandena parivutthenāti ettha catubbidhaṁ pārivāsiyaṁ parisapārivāsiyaṁ rattipārivāsiyaṁ",
  "tika-vin13t2:616_1": "chandapārivāsiyaṁ ajjhāsayapārivāsiyanti. Tattha bhikkhū kenacideva karaṇīyena sannipatitā",
  "tika-vin13t2:616_2": "honti, atha meghuṭṭhānādinā kenacideva karaṇīyena anokāso, atha ‘‘aññattha gacchāmā’’ti",
  "tika-vin13t2:616_3": "chandaṁ avissajjitvāva uṭṭhahanti, idaṁ parisapārivāsiyaṁ nāma kiñcāpi parisapārivāsiyaṁ,",
  "tika-vin13t2:616_4": "chandassa pana avissaṭṭhattā kammaṁ kātuṁ vaṭṭati.",
  "tika-vin13t2:617_0": "‘‘Yāva pana sabbe sannipatanti, tāva dhammaṁ suṇissāmā’’ti ekaṁ ajjhesanti, tasmiṁ",
  "tika-vin13t2:617_1": "dhammakathaṁ kathenteyeva aruṇo uggacchati, sace cātuddasikaṁ kātuṁ nisinnā, pannarasoti",
  "tika-vin13t2:617_2": "kātuṁ vaṭṭati, sace pannarasikaṁ kātuṁ nisinnā, pāṭipade anuposathe uposathaṁ kātuṁ",
  "tika-vin13t2:617_3": "na vaṭṭati, aññaṁ pana saṅghakiccaṁ kātuṁ vaṭṭati, idaṁ rattipārivāsiyaṁ nāma.",
  "tika-vin13t2:618_0": "Evaṁ pana nisinne koci nakkhattapāṭhako bhikkhu ‘‘ajja nakkhattaṁ dāruṇaṁ, imaṁ kammaṁ",
  "tika-vin13t2:618_1": "mā karothā’’ti vadati, te tassa vacanena chandaṁ vissajjetvā tattheva nisinnā honti,",
  "tika-vin13t2:618_2": "athañño āgantvā ‘‘nakkhattaṁ paṭimānentaṁ, attho bālaṁ upaccagā’’ti (jā. 1.1.49)",
  "tika-vin13t2:618_3": "vatvā ‘‘kiṁ nakkhattena, karothā’’ti vadati, idaṁ chandapārivāsiyañceva ajjhāsayapārivāsiyañca.",
  "tika-vin13t2:618_4": "Ekasmiṁ pārivāsiye puna chandapārisuddhiṁ ānetvā kammaṁ kātuṁ vaṭṭati.",
  "tika-vin13t2:619": "431. Āpannañca vematikañca adesayitvā vā nāvikatvā vā uposathaṁ kātuṁ na ca kappatīti sambandho. Nāvikatvāti garukāpattiṁ anāvikatvā. Na cāti neva.",
  "tika-vin13t2:620_0": "432.Aṭṭhitoposathāti aṭṭhito avissaṭṭho uposatho yasminti bahubbīhi. Tadahūti tasmiṁ",
  "tika-vin13t2:620_1": "uposathadivase. Antarāyaṁ vā saṅghaṁ vā vinā adhiṭṭhātuṁ sīmameva vā na vajeti yojanā.",
  "tika-vin13t2:620_2": "Adhiṭṭhātunti iminā gaṇuposathampi upalakkheti. Sīmanti iminā nadimpi.",
  "tika-vin13t2:621": "Uposathaniddesavaṇṇanā niṭṭhitā.",
  "tika-vin13t2:622": "45. Pavāraṇāniddesavaṇṇanā",
  "tika-vin13t2:623_0": "433.‘‘Aññamaññappavāraṇā’’tyādīnaṁ aññamaññehi kātabbā pavāraṇā. Tattha tiṇṇaṁ catunnañca",
  "tika-vin13t2:623_1": "gaṇañattiṁ ṭhapetvā aññamaññappavāraṇā, dvinnaṁ pana aṭṭhapetvāva. Adhiṭṭhānanti",
  "tika-vin13t2:623_2": "adhiṭṭhānappavāraṇā, yupaccayantānaṁ bhāve niyatanapuṁsakattā ‘‘adhiṭṭhāna’’nti vuttaṁ.",
  "tika-vin13t2:623_3": "Sesā pañcādīhi kātabbā avasesā saṅghappavāraṇā saṅghavasena ñattiṁ ṭhapetvā kātabbā.",
  "tika-vin13t2:623_4": "Etena navasu saṅghappavāraṇādayo tisso dassitā. Nava hi pavāraṇā cātuddasī pannarasī",
  "tika-vin13t2:623_5": "sāmaggīti divasavasena, tevācī dvevācī ekavācīti kattabbākāravasena, saṅghe pavāraṇā,",
  "tika-vin13t2:623_6": "gaṇe pavāraṇā, puggale pavāraṇāti kārakavasena ca. Tattha purimavassaṁvutthānaṁ pubbakattikapuṇṇamā",
  "tika-vin13t2:623_7": "vā tesaṁyeva sace bhaṇḍanakārakehi upaddutā pavāraṇaṁ paccukkaḍḍhanti, atha kattikamāsassa",
  "tika-vin13t2:623_8": "kāḷapakkhacātuddaso vā pacchimakattikapuṇṇamā vā pacchimavassaṁvutthānañca pacchimakattikapuṇṇamā",
  "tika-vin13t2:623_9": "eva vā pavāraṇādivasā honti. Idaṁ pana pakaticārittaṁ. Tathārūpappaccaye sati dvinnaṁ",
  "tika-vin13t2:623_10": "kattikapuṇṇamānaṁ purimesu cātuddasesupi pavāraṇaṁ kātuṁ vaṭṭati. Bhinnassa pana",
  "tika-vin13t2:623_11": "saṅghassa sāmaggiyaṁ yo koci divaso pavāraṇādivaso hoti. Imā divasavasena tisso pavāraṇā.",
  "tika-vin13t2:623_12": "Kattabbākāravasena pana vakkhamānanayena viññātabbā.",
  "tika-vin13t2:624": "434.‘‘Pubbakicce’’tiādīsu –",
  "tika-vin13t2:625": "‘‘Sammajjanī padīpo ca, udakaṁ āsanena ca;",
  "tika-vin13t2:626": "Pavāraṇāya etāni, pubbakaraṇanti vuccati.",
  "tika-vin13t2:627": "‘‘Chandappavāraṇā utukkhānaṁ, bhikkhugaṇanā ca ovādo;",
  "tika-vin13t2:628": "Pavāraṇāya etāni, pubbakiccanti vuccati.",
  "tika-vin13t2:629": "‘‘Pavāraṇā yāvatikā ca bhikkhū kammappattā,",
  "tika-vin13t2:630": "Sabhāgāpattiyo ca na vijjanti;",
  "tika-vin13t2:631": "Vajjanīyā ca puggalā tasmiṁ na honti,",
  "tika-vin13t2:632": "Pattakallanti vuccatī’’ti. –",
  "tika-vin13t2:633_0": "Evaṁ aṭṭhakathāyaṁ vuttā pubbakiccādayo veditabbā. Ñattinti idāni vakkhamānaṁ sāmaññaṁ",
  "tika-vin13t2:633_1": "saṅghañattiṁ. Evaṁ pana ñattiyā ṭhapitāya kāraṇe sati tevācikadvevācikaekavācikasamānavassikavasenapi",
  "tika-vin13t2:633_2": "pavāretuṁ vaṭṭati. Ayameva pana ñatti ‘‘saṅgho pavāreyyā’’ti ettha ‘‘saṅgho tevācikaṁ",
  "tika-vin13t2:633_3": "pavāreyya, saṅgho dvevācikaṁ pavāreyya, saṅgho ekavācikaṁ pavāreyya, saṅgho samānavassikaṁ",
  "tika-vin13t2:633_4": "pavāreyyā’’tipi ṭhapetuṁ vaṭṭati. Cātuddasiyaṁ pana sāmaggiyañca ‘‘cātuddasī sāmaggī’’ti vattabbaṁ.",
  "tika-vin13t2:634": "437. Theresu ukkuṭikaṁ nisajja pavārentesu navo yāva sayaṁ pavāreti, tāva ukkuṭiko eva acchatūti yojanā. Acchatūti nisīdeyya.",
  "tika-vin13t2:635_0": "440-2. Dhammasākacchā ca kalaho cāti dvando. Rattiyā khepitabhāvato tevācikāya okāse",
  "tika-vin13t2:635_1": "asati dasavidhe vā antarāye sati ‘‘suṇātu me…pe… samānavassikaṁ pavāreyyā’’ti anurūpato",
  "tika-vin13t2:635_2": "ñattiṁ vatvā yathāṭhapitañattiyā anurūpena pavāreyyāti sambandho veditabbo. Anurūpatoti",
  "tika-vin13t2:635_3": "‘‘suṇātu me…pe… dānaṁ dentehi ratti khepitā, sace…pe… ratti vibhāyissati, yadi saṅghassa",
  "tika-vin13t2:635_4": "pattakalla’’ntiādinā tena khepitarattiyā anurūpena. ‘‘Suṇātu me bhante saṅgho, ayaṁ",
  "tika-vin13t2:635_5": "rājantarāyo, sace saṅgho tevācikaṁ…pe… saṅgho bhavissati, athāyaṁ rājantarāyo bhavissati,",
  "tika-vin13t2:635_6": "yadi saṅghassa pattakalla’’ntiādinā rājantarāyādīnaṁ anurūpena vāti attho. ‘‘Athāyaṁ",
  "tika-vin13t2:635_7": "brahmacariyantarāyo bhavissatī’’ti pana peyyālavasena ante vuttaṁ brahmacariyantarāyaṁ",
  "tika-vin13t2:635_8": "gahetvā vuttaṁ. ‘‘Dvevācika’’ntiādikaṁ pana visuṁ visuṁ vattabbampi laṅghanakkamena",
  "tika-vin13t2:635_9": "sampiṇḍetvā vuttaṁ. Vacanasamaye pana ‘‘dvevācikaṁ pavāreyya’’iccādinā vattabbaṁ.",
  "tika-vin13t2:635_10": "Āgaccheyyuṁ yadi samāādikā cāti ‘‘āgaccheyyuṁ yadi samā’’iccādayo uposathe vuttā",
  "tika-vin13t2:635_11": "gāthāyo ca. Etthāti etissaṁ pavāraṇāyaṁ. Ayameva ca āharaṇakkamo –",
  "tika-vin13t2:636": "Āgaccheyyuṁ yadi samā, pavārenteva thokikā;",
  "tika-vin13t2:637": "Pavāritā te suppavāritā, aññehi ca pavāriyaṁ;",
  "tika-vin13t2:638": "Pavāritesu sakalā-yekaccāyuṭṭhitāya vā.",
  "tika-vin13t2:639": "Pavāreyyuñca te tesaṁ, santike bahukā sace;",
  "tika-vin13t2:640": "Katvā sabbavikappesu, pubbakiccaṁ punuddiseti.",
  "tika-vin13t2:641": "‘‘Āvāsikānaṁ pannaraso’’tiādikā gāthāyo pana etthāpi samānā.",
  "tika-vin13t2:642": "443.Ñattiṁ vatvāti vakkhamānagaṇañattiṁ vatvā.",
  "tika-vin13t2:643": "444.Samudīriyāti aññe dve tayo vā vakkhamānakkamena vattabbā.",
  "tika-vin13t2:644": "446-8. Kattabbaṁ katvāti yojetabbaṁ. Kattabbanti pubbakiccādikaṁ. Navenapi ‘‘ahaṁ bhante…pe… paṭikarissāmī’’ti thero īriyoti yojetabbaṁ. Evanti idāni vakkhamānaṁ parāmasati.",
  "tika-vin13t2:645": "449.‘‘Yasmi’’ntiādi vuttanayattā uttānameva.",
  "tika-vin13t2:646_0": "450.Gāthāyoti ‘‘vagge samagge vaggoti, saññino’’tiādikā heṭṭhā vuttagāthāyo vā. Ayaṁ",
  "tika-vin13t2:646_1": "panettha viseso – karototi ettha pavāraṇaṁ karototi attho gahetabbo. Tatiya gāthāya",
  "tika-vin13t2:646_2": "‘‘pātimokkhaṁ na uddise’’ti apanetvā ‘‘no kareyya pavāraṇa’’nti padaṁ pakkhipitabbaṁ.",
  "tika-vin13t2:646_3": "Catutthagāthāya ‘‘anuposathe’’tiādigāthābandhaṁ apanetvā ‘‘neva pavāraṇe kātuṁ, sā",
  "tika-vin13t2:646_4": "kappati pavāraṇā’’ti pakkhipitabbaṁ. Pañcamagāthāya ‘‘aṭṭhitoposathāvāsā’’ti apanetvā",
  "tika-vin13t2:646_5": "‘‘pavāraṇāṭhitāvāsā’’ti pakkhipitabbaṁ.",
  "tika-vin13t2:647_0": "451.Saṅghamhi pavāritevāti purimavassūpagate saṅghamhi pavārite eva. Pārisuddhiuposathaṁ",
  "tika-vin13t2:647_1": "kareyyāti na ekasmiṁ uposathagge dve ñattiyo ṭhapetabbāti adhippāyo. Pacchimikāya",
  "tika-vin13t2:647_2": "upagantvā apariniṭṭhitavasso avuttho. Anupāgatoti vassaṁ anupāgato. Ayametthādhippāyo",
  "tika-vin13t2:647_3": "– purimikāya vassaṁ upagatā pañca vā atirekā vā pacchimikāya upagatā tehi samā vā",
  "tika-vin13t2:647_4": "ūnatarā vā purimikāya vā upagatehi pacchimikāya upagatā thokatarā ceva honti, saṅghappavāraṇāya",
  "tika-vin13t2:647_5": "gaṇaṁ pūrenti saṅghappavāraṇāvasena ñattiṁ ṭhapetvā, atha ca ubhopi ekato hutvā saṅghaṁ",
  "tika-vin13t2:647_6": "na pūrenti, gaṇaṁ pana pūrenti, gaṇañattiṁ ṭhapetvā pavāretabbaṁ, pacchā tesaṁ santike",
  "tika-vin13t2:647_7": "pārisuddhiuposatho kātabbo. Yadi pana purimikāya eko, pacchimikāya eko, ekena ekassa",
  "tika-vin13t2:647_8": "santike pavāretabbaṁ, ekena pārisuddhiuposatho kātabbo. Sace purimehi vassūpagatehi",
  "tika-vin13t2:647_9": "pacchā vassūpagatā ekenapi adhikā saṅghaṁ pūrenti, paṭhamaṁ pātimokkhaṁ uddisitvā",
  "tika-vin13t2:647_10": "pacchā tesaṁ santike pavāretabbanti. Gaṇepi eseva nayo. Evamuparipi yathāyogaṁ cintanīyaṁ.",
  "tika-vin13t2:648_0": "452.Cātumāsiniyāti aparakattikapuṇṇamāyaṁ. Saṅghenāti paṭhamaṁ vassūpagatena saṅghena.",
  "tika-vin13t2:648_1": "Vutthā vassā yehi te vutthavassā, pacchimavassūpagatā. Sace appatarā siyunti iminā",
  "tika-vin13t2:648_2": "yadi adhikatarā vā samasamā vā honti, pavāraṇāñattiṁ ṭhapetvā pacchimavassūpagatehi",
  "tika-vin13t2:648_3": "paṭhamaṁ pavārite pacchā itarehi pārisuddhiuposatho kātabboti dīpetīti.",
  "tika-vin13t2:649": "Pavāraṇāniddesavaṇṇanā niṭṭhitā.",
  "tika-vin13t2:650": "46. Saṁvaraniddesavaṇṇanā",
  "tika-vin13t2:651_0": "453. Saṁvaraṇaṁ cakkhudvārādīnaṁ satikavāṭena pidahanaṁ saṁvaro. Tattha kiñcāpi cakkhundriye",
  "tika-vin13t2:651_1": "saṁvaro natthi, na hi cakkhupasādaṁ nissāya sati uppajjati, neva bhavaṅgasamaye āvajjanādīnaṁ",
  "tika-vin13t2:651_2": "aññatarasamaye, javanakkhaṇe pana uppajjatīti tadā saṁvaro hoti, evaṁ honte pana",
  "tika-vin13t2:651_3": "so cakkhudvārādīnaṁ saṁvaroti vuccati. Cakkhusotādibhedehīti cakkhu ca sotañca, tāni",
  "tika-vin13t2:651_4": "ādi yesaṁ, teva bhedā cāti samāso, tehi dvārehi. Abhijjhādippavattiyā accantopakārakattā",
  "tika-vin13t2:651_5": "karaṇatthe cettha tatiyā. Etena cakkhusotaghānajivhākāyamanasaṅkhātāni dvārāni vuttāni.",
  "tika-vin13t2:651_6": "Rūpasaddādigocareti rūpasaddagandharasaphoṭṭhabbadhammasaṅkhāte visaye. Abhijjhādomanassādippavattinti",
  "tika-vin13t2:651_7": "ettha parasampattiṁ abhimukhaṁ jhāyatīti abhijjhā, balavataṇhā. Ādi-saddena micchādiṭṭhiādayo",
  "tika-vin13t2:651_8": "aneke akusalā dhammā saṅgahitā.",
  "tika-vin13t2:652_0": "454. Sakaṁ cittaṁ kiṭṭhādiṁ duppasuṁ viya niggaṇheyyāti sambandho. Kiṭṭhanti kiṭṭhaṭṭhāne",
  "tika-vin13t2:652_1": "uppannaṁ sassaṁ gahitaṁ. Kiṭṭhaṁ adatīti kiṭṭhādi, taṁ. Sampajānoti sātthakasappāyagocaraasammohasaṅkhātena",
  "tika-vin13t2:652_2": "catusampajaññena sammā pajāno. Iminā indriyasaṁvarasīlaṁ kathitaṁ.",
  "tika-vin13t2:653": "Saṁvaraniddesavaṇṇanā niṭṭhitā.",
  "tika-vin13t2:654": "47. Suddhiniddesavaṇṇanā",
  "tika-vin13t2:655_0": "455. Desanā saṁvaro eṭṭhi paccavekkhaṇanti bhedato suddhi catubbidhāti sambandho.",
  "tika-vin13t2:655_1": "‘‘Paccavekkhaṇaṁ bhedato’’ti vattabbe niggahitalopo daṭṭhabbo, desanāsuddhi saṁvarasuddhi",
  "tika-vin13t2:655_2": "pariyeṭṭhisuddhi paccavekkhaṇasuddhīti catubbidhāti vuttaṁ hoti. Tattha sujjhatīti",
  "tika-vin13t2:655_3": "suddhi, yathādhammaṁ desanāya suddhi desanāsuddhi. Vuṭṭhānassāpi cettha desanāya",
  "tika-vin13t2:655_4": "eva saṅgaho daṭṭhabbo. Mūlāpattīnaṁ pana abhikkhutāpaṭiññāva desanāti heṭṭhā vuttā,",
  "tika-vin13t2:655_5": "sāvassa pārājikāpannassa visuddhi nāma hoti. Ayañhi yasmā pārājikaṁ āpanno, tasmā",
  "tika-vin13t2:655_6": "bhikkhubhāve ṭhatvā abhabbo jhānādīni adhigantuṁ. Bhikkhubhāvo hissa saggantarāyo",
  "tika-vin13t2:655_7": "ceva hoti, maggantarāyo ca. Vuttañhetaṁ –",
  "tika-vin13t2:656": "‘‘Sāmaññaṁ dupparāmaṭṭhaṁ, nirayāyūpakaḍḍhatī’’ti. (dha. pa. 311);",
  "tika-vin13t2:657": "Aparampi vuttaṁ –",
  "tika-vin13t2:658": "‘‘Sithilo hi paribbajo, bhiyyo ākirate raja’’nti. (dha. pa. 313);",
  "tika-vin13t2:659_0": "Iccassa bhikkhubhāvo visuddhi nāma na hoti. Yasmā pana gihiādiko hutvā dānasaraṇasīlasaṁvarādīhi",
  "tika-vin13t2:659_1": "saggamaggaṁ vā jhānavimokkhamaggaṁ vā ārādhetuṁ bhabbo hoti, tasmāssa gihiādibhāvo",
  "tika-vin13t2:659_2": "visuddhi nāma hoti. Adhiṭṭhānavisiṭṭhena saṁvarena visuddhi saṁvaravisuddhi. Dhammena",
  "tika-vin13t2:659_3": "samena paccayānaṁ eṭṭhiyā suddhi eṭṭhisuddhi. Catūsu paccayesu paccavekkhaṇena suddhi",
  "tika-vin13t2:659_4": "paccavekkhaṇasuddhi. ‘‘Catubbidhā pātī’’tiādīsu pātimokkhasaṁvarasammatanti ‘‘pātimokkhasaṁvaro’’ti sammataṁ sīlaṁ.",
  "tika-vin13t2:660": "456. Cittādhiṭṭhānasaṁvarā sujjhatīti indriyasaṁvaro saṁvarasuddhīti vuttoti yojanā.",
  "tika-vin13t2:661": "457. Anesanaṁ pahāya dhammena uppādentassa eṭṭhiyā suddhattā ājīvanissitaṁ eṭṭhisuddhīti vuttanti sambandho. Uppādentassāti paccaye uppādentassa.",
  "tika-vin13t2:662": "458.Paccavekkhaṇasujjhanāti hetumhi pañcamīti.",
  "tika-vin13t2:663": "Suddhiniddesavaṇṇanā niṭṭhitā.",
  "tika-vin13t2:664": "48. Santosaniddesavaṇṇanā",
  "tika-vin13t2:665_0": "459. Paṁsukūlaṁ piṇḍiyālopo rukkhamūlaṁ pūtimuttabhesajjanti ime cattāro paccayā",
  "tika-vin13t2:665_1": "appagghanakatāya appā ceva kassacipi ālayābhāvena anavajjā ca gatagataṭṭhāne labbhamānatāya",
  "tika-vin13t2:665_2": "sulabhā cāti vuccanti, tenāha ‘‘appenā’’tiādi. Mattaññūti pariyesanappaṭiggahaṇaparibhogavissajjanesu",
  "tika-vin13t2:665_3": "catūsu mattaññutāvasena pamāṇaññū.",
  "tika-vin13t2:666": "460. Kathaṁ santuṭṭhoti āha ‘‘atīta’’ntiādi. Paccuppannena yāpentoti yathālābhayathābalayathāsāruppavasena paccuppannena yathāvuttacatubbidhapaccayena yāpentoti.",
  "tika-vin13t2:667": "Santosaniddesavaṇṇanā niṭṭhitā.",
  "tika-vin13t2:668": "49. Caturārakkhaniddesavaṇṇanā",
  "tika-vin13t2:669_0": "461-2. Buddhānussati …pe… maraṇassatīti imā caturārakkhā nāmāti seso. Ārakattādināti",
  "tika-vin13t2:669_1": "ārakabhāvo ārakattaṁ, taṁ ādi yassa ‘‘arīnaṁ hatattā’’tiādikassa taṁ ārakattādi.",
  "tika-vin13t2:669_2": "Tena tena maggena savāsanānaṁ arānaṁ hatattā ārakā sabbakilesehi suvidūravidūre ṭhitoti",
  "tika-vin13t2:669_3": "ā-kārassa rassattaṁ, ka-kārassa ha-kāraṁ sānunāsikaṁ katvā ‘‘araha’’nti padasiddhi",
  "tika-vin13t2:669_4": "veditabbā. ‘‘Ārakā’’ti ca vutte sāmaññajotanāya visese avaṭṭhānato, visesatthinā",
  "tika-vin13t2:669_5": "ca visesassa anuppayojitabbattā ‘‘kilesehī’’ti labbhati.",
  "tika-vin13t2:670_0": "Sammāti aviparītaṁ. Sāmanti sayameva, aparaneyyo hutvāti attho. ‘‘Sambuddho’’ti hi",
  "tika-vin13t2:670_1": "ettha saṁ-saddo ‘‘saya’’nti etassa atthassa bodhako daṭṭhabbo. Buddhatoti bhāvappadhānoyaṁ",
  "tika-vin13t2:670_2": "niddeso, buddhattāti attho. ‘‘Arahaṁ’’ iti vā ‘‘sammāsambuddho’’ iti vā bhagavato",
  "tika-vin13t2:670_3": "navabhede guṇe yā punappunaṁ anussati, sā buddhānussatīti yojanā. ‘‘Sammāsambuddho",
  "tika-vin13t2:670_4": "itī’’ti vattabbe a-kāro sandhivasena āgato. Iti-saddo panettha ādiattho, iccādīti",
  "tika-vin13t2:670_5": "attho. Navabhedeti ‘‘anuttaro purisadammasārathī’’ti ekato gahetvā. Ettha pana upacāro",
  "tika-vin13t2:670_6": "uppajjati, na appanā, tathā maraṇassatiyaṁ. Itaresu pana ubhayampi uppajjatīti veditabbaṁ. Buddhānussati.",
  "tika-vin13t2:671_0": "463-4.‘‘Sīmaṭṭhā’’tiādinā mettābhāvanaṁ dasseti. Sīmaṭṭhasaṅgheti sīmāyaṁ tiṭṭhatīti",
  "tika-vin13t2:671_1": "sīmaṭṭho , sova saṅgho. Gocaragāmamhi issare janeti sambandho. Tattha mānuse upādāya",
  "tika-vin13t2:671_2": "sabbasattesūti yojetabbaṁ. Tatthāti tasmiṁ gāme. Sukhitā hontu averāti padacchedo.",
  "tika-vin13t2:671_3": "Ādināti ‘‘abyāpajjā hontu, anīghā hontu, sukhī attānaṁ pariharantū’’ti iminā. Paricchijja",
  "tika-vin13t2:671_4": "paricchijjāti ‘‘imasmiṁ vihāre sabbe bhikkhū’’tiādinā evampi paricchinditvā paricchinditvā. Mettābhāvanā.",
  "tika-vin13t2:672_0": "465-6. Idāni asubhaṁ niddisanto sabbapaṭhamaṁ sādhetabbaṁ sattavidhamuggahakosallaṁ",
  "tika-vin13t2:672_1": "‘‘vaṇṇe’’ccādinā dasseti. Sattavidhañhi taṁ nayato āgataṁ vācāsajjhāyamanasāsajjhāyehi",
  "tika-vin13t2:672_2": "saddhiṁ. Tattha paṭhamaṁ vācāya sajjhāyantena cattāri tacapañcakādīni paricchinditvā",
  "tika-vin13t2:672_3": "anulomappaṭilomavasena kātabbaṁ. Yathā pana vacasā, tatheva manasāpi sajjhāyo kātabbo.",
  "tika-vin13t2:672_4": "Vacasā sajjhāyo hi manasā sajjhāyassa paccayo. So pana lakkhaṇappaṭivedhassa paccayo.",
  "tika-vin13t2:672_5": "Tattha vaṇṇo nāma kesādīnaṁ vaṇṇo. Saṇṭhānaṁ tesaṁyeva saṇṭhānaṁ. Okāso tesaṁyeva",
  "tika-vin13t2:672_6": "patiṭṭhokāso. Disā nābhito uddhaṁ uparimadisā, adho heṭṭhimā. Paricchedo nāma ‘‘ayaṁ",
  "tika-vin13t2:672_7": "koṭṭhāso heṭṭhā ca upari ca tiriyañca iminā nāma paricchinno’’ti evaṁ sabhāgaparicchedo",
  "tika-vin13t2:672_8": "ceva ‘‘kesā na lomā, lomā na kesā’’ti evaṁ amissakatāvasena visabhāgaparicchedo ca.",
  "tika-vin13t2:672_9": "Kesādikoṭṭhāse vavatthapetvāti sambandho. Vavatthapetvāti vuttanayena vavatthapetvā.",
  "tika-vin13t2:673_0": "Evaṁ vavatthapentena yathāvuttaṁ sattavidhaṁ uggahakosallaṁ sampādetvā aṭṭhārasavidhaṁ",
  "tika-vin13t2:673_1": "manasikārakosallaṁ sampādetabbanti dassetuṁ ‘‘anupubbato’’tiādimāha. Tattha appanāto",
  "tika-vin13t2:673_2": "tayo ca suttantāti ime cattāropi nayatovāgate nātisīghādīsu pakkhipitvā dasavidhatā",
  "tika-vin13t2:673_3": "veditabbā. Anupubbatoti sajjhāyakaraṇato paṭṭhāya anupaṭipāṭiyā. Nātisīghaṁ nātisaṇikaṁ",
  "tika-vin13t2:673_4": "katvāti kiriyāvisesanaṁ. Vikkhepaṁpaṭibāhayanti kammaṭṭhānaṁ vissajjetvā bahiddhā",
  "tika-vin13t2:673_5": "puthuttārammaṇe cetaso vikkhepaṁ paṭibāhanto. Paṇṇattiṁ samatikkammāti yāyaṁ ‘‘kesā",
  "tika-vin13t2:673_6": "lomā’’ti paṇṇatti, taṁ atikkamitvā, ‘‘paṭikkūla’’nti cittaṁ ṭhapetvāti adhippāyo.",
  "tika-vin13t2:673_7": "Anupubbato muñcantassāti yo yo koṭṭhāso na upaṭṭhāti, taṁ taṁ anukkamena muñcato,",
  "tika-vin13t2:673_8": "tassa ‘‘bhāvanā’’ti iminā sambandho veditabbo.",
  "tika-vin13t2:674_0": "467. Evaṁ ubhayakosallaṁ sampādetvā sabbakoṭṭhāse vaṇṇādivasena vavatthapetvā vaṇṇādivaseneva",
  "tika-vin13t2:674_1": "pañcadhā paṭikkūlatā vavatthapetabbāti dassetuṁ ‘‘vaṇṇā’’tiādimāha. Vaṇṇa…pe… okāsehi",
  "tika-vin13t2:674_2": "koṭṭhāse paṭikkūlāti bhāvanā asubhanti yojanā. Tatra kesā tāva pakativaṇṇena kāḷakā",
  "tika-vin13t2:674_3": "addāriṭṭhakavaṇṇā, saṇṭhānato dīghavaṭṭatulādaṇḍasaṇṭhānā, disato uparimadisāya jātā,",
  "tika-vin13t2:674_4": "okāsato ubhosu passesu kaṇṇacūḷikāhi, purato naḷāṭantena, pacchato gaḷavāṭakena paricchinnā,",
  "tika-vin13t2:674_5": "sīsakaṭāhaveṭhanaallacammaṁ kesānaṁ okāso. Paricchedato kesā sīsaveṭhanacamme vīhaggamattaṁ",
  "tika-vin13t2:674_6": "pavisitvā patiṭṭhitena heṭṭhā attano mūlatalena, upari ākāsena, tiriyaṁ aññamaññena",
  "tika-vin13t2:674_7": "paricchinnā. Dve kesā ekato natthīti ayaṁ sabhāgaparicchedo. ‘‘Kesā na lomā, lomā",
  "tika-vin13t2:674_8": "na kesā’’ti evaṁ avasesaekatiṁ sakoṭṭhāsehi amissīkatā kesā nāma pāṭiyekko eko koṭṭhāsoti",
  "tika-vin13t2:674_9": "ayaṁ visabhāgaparicchedo. Idaṁ kesānaṁ vaṇṇādito nicchayanaṁ. Idaṁ pana nesaṁ vaṇṇādivasena",
  "tika-vin13t2:674_10": "pañcadhā paṭikkūlato nicchayanaṁ – kesā nāmete vaṇṇatopi paṭikkūlā āsayatopi saṇṭhānatopi",
  "tika-vin13t2:674_11": "gandhatopi okāsatopi paṭikkūlāti evaṁ sesakoṭṭhāsānampi yathāyogaṁ veditabbaṁ.",
  "tika-vin13t2:675_0": "Uddhumātādivatthūsūti uddhumātakavinīlakavipubbakavicchiddakavikkhāyitakavikkhittakahatavi-",
  "tika-vin13t2:675_1": "kkhittakalohitakapuḷavakaaṭṭhikasaṅkhātesu dasesu aviññāṇakaasubhavatthūsu asubhākāraṁ",
  "tika-vin13t2:675_2": "gahetvā pavattā bhāvanā vā asubhanti sambandho. Asubhabhāvanā.",
  "tika-vin13t2:676_0": "468. ‘‘Maraṇaṁ me bhavissatī’’ti vā ‘‘jīvitaṁ me uparujjhatī’’ti vā ‘‘maraṇaṁ maraṇa’’nti",
  "tika-vin13t2:676_1": "vā yoniso bhāvayitvānāti yojanā. Jīvitanti rūpajīvitindriyañca arūpajīvitindriyañca.",
  "tika-vin13t2:676_2": "Yonisoti upāyena. Evaṁ pavattayatoyeva hi ekaccassa nīvaraṇāni vikkhambhanti, maraṇārammaṇā",
  "tika-vin13t2:676_3": "sati saṇṭhāti, upacārappattameva kammaṭṭhānaṁ hoti.",
  "tika-vin13t2:677_0": "469-470. Yassa pana ettāvatā na hoti, tena vadhakapaccūpaṭṭhānādīhi aṭṭhahākārehi",
  "tika-vin13t2:677_1": "maraṇaṁ anussaritabbanti dassetuṁ ‘‘vadhakassevā’’tiādimāha. Vadhakassa iva upaṭṭhānāti",
  "tika-vin13t2:677_2": "‘‘imassa sīsaṁ chindissāmī’’ti asiṁ gahetvā gīvāya sañcārayamānassa vadhakassa viya",
  "tika-vin13t2:677_3": "maraṇassa upaṭṭhānato. Sampattīnaṁ vipattitoti bhogasampattiyā jīvitasampattiyā ca",
  "tika-vin13t2:677_4": "vināsamaraṇasaṅkhātavipattito. Upasaṁharatoti yasamahattato puññamahattato thāmamahattato",
  "tika-vin13t2:677_5": "iddhimahattato paññāmahattato paccekabuddhato sammāsambuddhatoti imehi sattahākārehi",
  "tika-vin13t2:677_6": "attano upasaṁharaṇato . Kāyabahusādhāraṇāti asītiyā kimikulānaṁ, anekasatānaṁ rogānaṁ,",
  "tika-vin13t2:677_7": "bāhirānañca ahivicchikādīnaṁ maraṇassa paccayānaṁ sādhāraṇato. Āyudubbalatoti assāsapassāsūpanibaddhattairiyāpathūpanibaddhattādinā",
  "tika-vin13t2:677_8": "āyuno dubbalato. Kālavavatthānassa abhāvatoti ‘‘imasmiṁyeva kāle maritabbaṁ, na aññasmi’’nti",
  "tika-vin13t2:677_9": "evaṁ kālavavatthānassa abhāvato. Addhānassa paricchedāti ‘‘manussānaṁ jīvitassa paricchedo",
  "tika-vin13t2:677_10": "nāma etarahi paritto, addhā yo ciraṁ jīvati, so vassasataṁ jīvatī’’ti evaṁ addhānassa",
  "tika-vin13t2:677_11": "kālassa paricchedato.",
  "tika-vin13t2:678_0": "Ettha pana kammaṭṭhānaṁ bhāvetvā vipassanāya saha paṭisambhidāhi arahattaṁ pattukāmena",
  "tika-vin13t2:678_1": "buddhaputtena yaṁ kātabbaṁ, taṁ ādikammikassa kulaputtassa vasena ādito paṭṭhāya",
  "tika-vin13t2:678_2": "saṅkhepenopadissāma. Catubbidhaṁ tāva sīlaṁ sodhetabbaṁ. Tattha tividhā visujjhanā",
  "tika-vin13t2:678_3": "anāpajjanaṁ, āpannavuṭṭhānaṁ, kilesehi ca appaṭipīḷanaṁ. Evaṁ visuddhasīlassa hi",
  "tika-vin13t2:678_4": "bhāvanā sampajjati. Yampidaṁ cetiyaṅgaṇavattādīnaṁ vasena ābhisamācārikasīlaṁ vuccati,",
  "tika-vin13t2:678_5": "tampi sādhukaṁ paripūretabbaṁ. Tato –",
  "tika-vin13t2:679": "‘‘Āvāso ca kulaṁ lābho, gaṇo kammañca pañcamaṁ;",
  "tika-vin13t2:680": "Addhānaṁ ñāti ābādho, gantho iddhīti te dasā’’ti. (visuddhi. 1.41) –",
  "tika-vin13t2:681": "Evaṁ vuttesu dasasu palibodhesu yo palibodho, yo upacchinditabbo. Evaṁ upacchinnapalibodhena –",
  "tika-vin13t2:682": "‘‘Piyo garu bhāvanīyo, vattā ca vacanakkhamo;",
  "tika-vin13t2:683": "Gambhīrañca kathaṁ kattā, no cāṭṭhāne niyojako’’ti. (a. ni. 7.37) –",
  "tika-vin13t2:684_0": "Evaṁ vuttalakkhaṇaṁ ācariyaṁ upasaṅkamitvā kammaṭṭhānaṁ uggahetabbaṁ. Taṁ duvidhaṁ",
  "tika-vin13t2:684_1": "hoti sabbatthakakammaṭṭhānañca pārihāriyakammaṭṭhānañca. Tattha sabbatthakakammaṭṭhānaṁ",
  "tika-vin13t2:684_2": "nāma bhikkhusaṅghādīsu mettā, maraṇassati ca, ‘‘asubhasaññā’’tipi eke. Etaṁ pana",
  "tika-vin13t2:684_3": "tayaṁ sabbattha atthayitabbaṁ icchitabbanti katvā, adhippetassa ca yogānuyogakammassa",
  "tika-vin13t2:684_4": "padaṭṭhānattā ‘‘sabbatthakakammaṭṭhāna’’nti vuccati. Aṭṭhatiṁsārammaṇesu pana yaṁ",
  "tika-vin13t2:684_5": "yassa caritānukūlaṁ, taṁ tassa niccaṁ pariharitabbattā yathāvutteneva nayena ‘‘pārihāriyakammaṭṭhāna’’nti vuccati, tato –",
  "tika-vin13t2:685": "‘‘Mahāvāsaṁ navāvāsaṁ, jarāvāsañca panthaniṁ;",
  "tika-vin13t2:686": "Soṇḍiṁ paṇṇañca pupphañca, phalaṁ patthitameva ca.",
  "tika-vin13t2:687": "‘‘Nagaraṁ dārunā khettaṁ, visabhāgena paṭṭanaṁ;",
  "tika-vin13t2:688": "Paccantasīmāsappāyaṁ, yattha mitto na labbhati.",
  "tika-vin13t2:689": "‘‘Aṭṭhārasetāni ṭhānāni, iti viññāya paṇḍito;",
  "tika-vin13t2:690": "Ārakā parivajjeyya, maggaṁ sappaṭibhayaṁ yathā’’ti. (visuddhi. 1.52) –",
  "tika-vin13t2:691_0": "Vuttaaṭṭhārasasenāsanadosavajjitaṁ ‘‘idha, bhikkhave, senāsanaṁ nātidūraṁ hoti naccāsannaṁ",
  "tika-vin13t2:691_1": "gamanāgamanasampannaṁ divā appākiṇṇaṁ rattiṁ appasaddaṁ appanigghosaṁ appaḍaṁsamakasavātātapasarīsapasamphassaṁ.",
  "tika-vin13t2:691_2": "Tasmiṁ kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā.",
  "tika-vin13t2:691_3": "Tasmiṁ kho pana senāsane therā bhikkhū viharanti bahussutā āgatāgamā dhammavinayadharā",
  "tika-vin13t2:691_4": "mātikādharā. Te kālena kālaṁ upasaṅkamitvā paripucchati paripañhati ‘idaṁ bhante",
  "tika-vin13t2:691_5": "kathaṁ, imassa ko attho’ti. Tassa te āyasmanto avivaṭañceva vivaranti, anuttānīkatañca",
  "tika-vin13t2:691_6": "uttāniṁ karonti, anekavihitesu ca kaṅkhāṭhānīyesu dhammesu kaṅkhaṁ paṭivinodenti.",
  "tika-vin13t2:691_7": "Evaṁ kho, bhikkhave, senāsanaṁ pañcaṅgasamannāgataṁ hotī’’ti (a. ni. 10.11) vuttapañcaṅgasamannāgataṁ",
  "tika-vin13t2:691_8": "senāsanaṁ upagamma tattha vasantena ‘‘dīghāni kesalomanakhāni chinditabbāni, jiṇṇacīvaresu",
  "tika-vin13t2:691_9": "aggaḷaanuvātaparibhaṇḍadānādinā daḷhīkammaṁ vā tantacchedādīsu tunnakammaṁ vā kātabbaṁ,",
  "tika-vin13t2:691_10": "kiliṭṭhāni rajitabbāni, sace patte malaṁ hoti, patto pacitabbo, mañcapīṭhādīni sodhetabbānī’’ti",
  "tika-vin13t2:691_11": "evaṁ vuttaupacchinnakhuddakapalibodhena katabhattakiccena bhattasammadaṁ vinodetvā",
  "tika-vin13t2:691_12": "ratanattayaguṇānussaraṇena cittaṁ sampahaṁsetvā ācariyuggahato ekapadampi asammuyhantena manasi kātabbanti.",
  "tika-vin13t2:692": "Caturārakkhaniddesavaṇṇanā niṭṭhitā.",
  "tika-vin13t2:693": "50. Vipassanāniddesavaṇṇanā",
  "tika-vin13t2:694_0": "471-2.Nāmarūpanti cittacetasikasaṅkhātaṁ nāmañca aṭṭhavīsatividhaṁ rūpañca. ‘‘Namanalakkhaṇaṁ",
  "tika-vin13t2:694_1": "nāmaṁ, ruppanalakkhaṇaṁ rūpaṁ, nāmarūpato na añño attādiko koci atthī’’ti evaṁ jhānalābhī",
  "tika-vin13t2:694_2": "ce, jhānato vuṭṭhāya jhānagataṁ vā vipassanāyāniko ce, pakiṇṇakabhūtaṁ nāmarūpaṁ",
  "tika-vin13t2:694_3": "pariggahetvā. Pātimokkhasaṁvarādi sīlavisuddhi, caturārakkhavasena dīpitā sopacārasamādhisaṅkhātā",
  "tika-vin13t2:694_4": "cittavisuddhi ca vuttāva nāmāti iminā diṭṭhivisuddhi kathitā. Tato tassa paccayañca",
  "tika-vin13t2:694_5": "pariggahetvāti sambandho. Tassa paccayanti ‘‘paṭisandhikkhaṇe nāmarūpadvayameva avijjātaṇhāupādānakammehi",
  "tika-vin13t2:694_6": "uppajjati, na issarādikāraṇenā’’tiādinā tassa kāraṇaṁ, iminā kaṅkhāvitaraṇavisuddhi dassitā.",
  "tika-vin13t2:695_0": "Hutvā abhāvato aniccāti sabbepi nāmarūpasaṅkhārā uppajjitvā abhāvāpajjanato aniccā.",
  "tika-vin13t2:695_1": "Udayabbayapīḷanā dukkhāti uppādanirodhavasena pīḷanato dukkhā. Avasavattittā anattāti",
  "tika-vin13t2:695_2": "attano vase avattanato anattāti evaṁ saṅkhārehi saddhiṁ tilakkhaṇaṁ āropetvā. Punappunaṁ",
  "tika-vin13t2:695_3": "sammasantoti yathāvuttanayena sammasanto samathayāniko vipassanāyāniko ca yogāvacaro.",
  "tika-vin13t2:695_4": "Iminā maggāmaggañāṇadassanavisuddhi, paṭipadāñāṇadassanavisuddhi ca dassitā. Saṅkhārānameva",
  "tika-vin13t2:695_5": "hi udayabbayādinānupassanato udayabbayabhaṅgabhayaādīnavanibbidāmuñcitukamyatāpaṭisaṅkhānupassanāsa-",
  "tika-vin13t2:695_6": "ṅkhārupekkhāñāṇasaṅkhātassa aṭṭhavidhassa ñāṇassa vasena sikhāppattaṁ vipassanāñāṇaṁ",
  "tika-vin13t2:695_7": "paṭipadāñāṇadassanavisuddhi nāma. Anupubbena sabbasaṁyojanakkhayaṁ pāpuṇeyyāti iminā",
  "tika-vin13t2:695_8": "ñāṇadassanavisuddhi dassitā. Sabbasaṁyojanakkhayanti orambhāgiyānaṁ pañcannaṁ saṁyojanānaṁ",
  "tika-vin13t2:695_9": "heṭṭhā maggattayena khepitattā, itaresaṁ uddhambhāgiyānaṁ saṁyojanānaṁ khepitattā",
  "tika-vin13t2:695_10": "ca sabbesaṁ saṁyojanānaṁ khayante jātaṁ arahattamaggaṁ.",
  "tika-vin13t2:696": "Nigamanakathāvaṇṇanā",
  "tika-vin13t2:697": "473. Yasmā kāraṇā yā sikkhanā, ayaṁ bhikkhukiccaṁ, ato tasmā kāraṇāti attho.",
  "tika-vin13t2:698": "474.Niccaso lokavicārinoti niccaṁ loke vicarato. Mālutasseva parissamo na sambhotīti yojanā. Mālutassevāti vātassa iva. Na sambhotīti na hoti.",
  "tika-vin13t2:699_0": "475-6. Tambapaṇṇi eva tambapaṇṇiyo, ketu viya ketu, tambapaṇṇiye ketūti tappuriso.",
  "tika-vin13t2:699_1": "Tena racitā dhammavinayaññupasaṁsitā ayaṁ khuddasikkhā parimāṇato gāthānaṁ pañcamattehi",
  "tika-vin13t2:699_2": "satehi ettāvatā niṭṭhānamupāgatāti sambandho.",
  "tika-vin13t2:700": "Nigamanakathāvaṇṇanā niṭṭhitā.",
  "tika-vin13t2:701": "Nigamanakathā",
  "tika-vin13t2:702": "Kārāpitetirucire pavare vihāre;",
  "tika-vin13t2:703": "Mānādhikāripurinā garunā guṇena;",
  "tika-vin13t2:704": "Vassaṁ vasaṁ damiḷaso vidhahaṁ akāsiṁ;",
  "tika-vin13t2:705": "Ākaṅkhaṭīka jinasāsanasampavuddhiṁ.",
  "tika-vin13t2:706": "Puññena sattharacanājanitena tena;",
  "tika-vin13t2:707": "Sambuddhasāsanavarodayakāraṇena;",
  "tika-vin13t2:708": "Lokāmisesu pana me samayaṁ alaggo;",
  "tika-vin13t2:709": "Sambuddhasāsanavarodayamācareyyaṁ.",
  "tika-vin13t2:710": "Atthesu akkharapadesu vinicchayesu;",
  "tika-vin13t2:711": "Pubbāparesu likhitaṁ khalitaṁ yadatthi;",
  "tika-vin13t2:712": "Ohāya khantumarahanti vadantu santā;",
  "tika-vin13t2:713": "Diṭṭhāparādhamatha vā kimulālanena.",
  "tika-vin13t2:714": "Yenantatantaratanākaramanthanena;",
  "tika-vin13t2:715": "Manthācalollasitañāṇavarena laddhā;",
  "tika-vin13t2:716": "Sārāmatātisukhitā sukhayanti caññe;",
  "tika-vin13t2:717": "Te me jayanti garavo garavo guṇehi.",
  "tika-vin13t2:718": "Paratthasampādanato, puññenādhigatenahaṁ;",
  "tika-vin13t2:719": "Paratthasampādanako, bhaveyyaṁ jātijātiyaṁ.",
  "tika-vin13t2:720": "Sisso āha –",
  "tika-vin13t2:721": "Paramappicchatānekasantosopasamesinaṁ;",
  "tika-vin13t2:722": "Sucisallekhavuttīnaṁ, sadāraññanivāsinaṁ.",
  "tika-vin13t2:723": "Sāsanujjotakārīnaṁ, ācerattamupāgataṁ;",
  "tika-vin13t2:724": "Udumbaragirikhyātayatīnaṁ yatipuṅgavaṁ.",
  "tika-vin13t2:725": "Medhaṅkara iti khyātanāmadheyyaṁ tapodhanaṁ;",
  "tika-vin13t2:726": "Theraṁ thiradayāmedhānidhānaṁ sādhupūjitaṁ.",
  "tika-vin13t2:727": "Sissaṁ sahāyamāgamma, kalyāṇamittamattano;",
  "tika-vin13t2:728": "Sodhetuṁ sāsanaṁ satthu, parakkamamakāsi yo.",
  "tika-vin13t2:729": "Susaddasiddhiṁ yo yoganicchayaṁ sabbhi vaṇṇitaṁ;",
  "tika-vin13t2:730": "Akā subodhālaṅkāraṁ, vuttodayamanākulaṁ.",
  "tika-vin13t2:731": "Saṅgharakkhitanāmena, mahātherena dhīmatā;",
  "tika-vin13t2:732": "Nivāsabhūtenānekaguṇānappicchatādinaṁ.",
  "tika-vin13t2:733": "Teneva racitā sādhu, sāsanodayakārinā;",
  "tika-vin13t2:734": "Khuddasikkhāya ṭīkāpi, sumaṅgalappasādanī.",
  "tika-vin13t2:735": "Nigamanakathā niṭṭhitā.",
  "tika-vin13t2:736": "Iti sumaṅgalappasādanī nāma",
  "tika-vin13t2:737": "Khuddasikkhā-abhinavaṭīkā samattā.",
  "tika-vin13t2:738": " Namo tassa bhagavato arahato sammāsambuddhassa"
}