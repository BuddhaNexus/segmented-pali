{
  "tika-vin09t17:0": "Pācittiyakaṇḍaṁ",
  "tika-vin09t17:1": "1. Musāvādavaggo",
  "tika-vin09t17:2": "1. Musāvādasikkhāpadavaṇṇanā",
  "tika-vin09t17:3_0": "Sampajānamusāvādeti ettha musāti abhūtaṁ atacchaṁ vatthu, vādoti tassa bhūtato tacchato",
  "tika-vin09t17:3_1": "viññāpanaṁ, sampajānassa musāvādo sampajānamusāvādo, tasmiṁ sampajānamusāvādeti attho.",
  "tika-vin09t17:3_2": "Tenāha ‘‘pubbe’’tiādi. So ca pana musāvādo pubbabhāgakkhaṇe, taṅkhaṇe ca vijānantassa",
  "tika-vin09t17:3_3": "hoti ‘‘pubbevassa hoti ‘musā bhaṇissa’nti, bhaṇantassa hoti ‘musā bhaṇāmī’’’ti (pāci.",
  "tika-vin09t17:3_4": "4) vuttattāti āha ‘‘pubbepi jānitvā vacanakkhaṇepi jānantassā’’ti. Etañhi dvayaṁ",
  "tika-vin09t17:3_5": "aṅgabhūtaṁ, itaraṁ pana hotu vā, mā vā, akāraṇametaṁ. Nanu cetaṁ bhaṇanameva ñāyatīti",
  "tika-vin09t17:3_6": "āha ‘‘bhaṇanañca nāmā’’tiādi. Abhūtassāti atacchassa.",
  "tika-vin09t17:4_0": "Hatthakaṁ sakyaputtanti ettha hatthakoti tassa therassa nāmaṁ. Sakyānaṁ puttoti sakyaputto.",
  "tika-vin09t17:4_1": "Buddhakāle kira sakyakulato asīti purisasahassāni pabbajiṁsu, tesaṁ so aññataro.",
  "tika-vin09t17:4_2": "Avajānitvā paṭijānanādivatthusminti ettha avajānitvā paṭijānanaṁ nāma titthiyehi",
  "tika-vin09t17:4_3": "saddhiṁ kathento attano vāde kañci dosaṁ sallakkhento ‘‘nāyaṁ mama vādo’’ti avajānitvā",
  "tika-vin09t17:4_4": "puna kathento kathento niddosataṁ sallakkhetvā ‘‘mameva ayaṁ vādo’’ti paṭijānāti.",
  "tika-vin09t17:4_5": "Ādisaddena paṭijānitvā avajānanaṁ, aññenaññaṁ paṭicaraṇaṁ, sampajānamusābhāsanaṁ,",
  "tika-vin09t17:4_6": "saṅketaṁ katvā visaṁvādakaraṇañca saṅgaṇhāti. Idāni āpattibhedadassanatthaṁ ‘‘uttarimanussadhammārocanattha’’ntiādi vuttaṁ.",
  "tika-vin09t17:5_0": "Anupadhāretvā sahasā bhaṇantassāti avīmaṁsitvā vegena diṭṭhampi ‘‘adiṭṭhaṁ me’’tiādinā",
  "tika-vin09t17:5_1": "bhaṇantassa . ‘‘Aññaṁ bhaṇissāmī’’ti aññaṁ bhaṇantassāti yo mandattā momūhattā pakkhalanto",
  "tika-vin09t17:5_2": "‘‘cīvara’’nti vattabbe ‘‘cīra’’ntiādīni bhaṇati, ayaṁ ‘‘aññaṁ bhaṇissāmī’’ti aññaṁ",
  "tika-vin09t17:5_3": "bhaṇati nāma. Yo pana sāmaṇerena ‘‘api, bhante, mayhaṁ upajjhāyaṁ passitthā’’ti vutto",
  "tika-vin09t17:5_4": "keḷiṁ kurumāno ‘‘tava upajjhāyo dārusakaṭaṁ yojetvā gato bhavissatī’’ti vā siṅgālasaddaṁ",
  "tika-vin09t17:5_5": "sutvā ‘‘kassāyaṁ saddo’’ti vutto ‘‘mātuyā te yānena gacchantiyā kaddame laggacakkaṁ",
  "tika-vin09t17:5_6": "uddharantānaṁ ayaṁ saddo’’ti vā evaṁ neva davā, na ravā aññaṁ bhaṇati, so āpattiṁ",
  "tika-vin09t17:5_7": "āpajjatiyeva. Aññā pūraṇakathā nāma hoti – eko gāme thokaṁ telaṁ labhitvā vihāraṁ",
  "tika-vin09t17:5_8": "āgato sāmaṇeraṁ bhaṇati ‘‘tvaṁ ajja kuhiṁ gato, gāmo ekatelo ahosī’’ti vā, pacchikāya",
  "tika-vin09t17:5_9": "ṭhapitaṁ pūvakhaṇḍaṁ labhitvā ‘‘ajja gāme pacchikāhi pūve cāresu’’nti vā, ayaṁ musāvādova",
  "tika-vin09t17:5_10": "hoti. Visaṁvādanapurekkhāratāti visaṁ vādenti etenāti visaṁvādanaṁ, vañcanādhippāyavasappavattaṁ",
  "tika-vin09t17:5_11": "cittaṁ, tassa purekkhāratā visaṁvādanapurekkhāratā, visaṁvādanacittassa purato karaṇanti attho.",
  "tika-vin09t17:6": "Musāvādasikkhāpadavaṇṇanā niṭṭhitā.",
  "tika-vin09t17:7": "2. Omasavādasikkhāpadavaṇṇanā",
  "tika-vin09t17:8_0": "Omasavādeti khuṁsanagarahaṇavacane. Yasmā pana taṁ neva kaṇṇasukhaṁ, na hadayasukhaṁ,",
  "tika-vin09t17:8_1": "tasmā tena kaṇṇañceva hadayañca vijjhatīti āha ‘‘ovijjhanavacane’’ti, jātiādīhi ghaṭetvā",
  "tika-vin09t17:8_2": "vacaneti vuttaṁ hoti. Tenāha ‘‘jātināmā’’tiādi. Tattha jāti nāma brāhmaṇādi ukkaṭṭhā",
  "tika-vin09t17:8_3": "ceva caṇḍālādi hīnā ca jāti. Nāmaṁ nāma avakaṇṇakādi hīnañceva buddharakkhitādi ukkaṭṭhañca",
  "tika-vin09t17:8_4": "nāmaṁ. Gottaṁ nāma kosiyādi hīnañceva gotamādi ukkaṭṭhañca gottaṁ. Kammaṁ nāma pupphachaḍḍakādi",
  "tika-vin09t17:8_5": "hīnañceva kasivaṇijjādi ukkaṭṭhañca kammaṁ. Sippaṁ nāma naḷakārādi hīnañceva muddāgaṇanādi",
  "tika-vin09t17:8_6": "ukkaṭṭhañca sippaṁ. Ābādho nāma sabbopi rogo hīnoyeva. Atha vā madhumeho ukkaṭṭho,",
  "tika-vin09t17:8_7": "seso hīnoti veditabbo. Liṅgaṁ nāma atidīghādi hīnañceva nātidīghādi ukkaṭṭhañca liṅgaṁ.",
  "tika-vin09t17:8_8": "Kileso nāma rāgādiko sabbopi kileso. Āpatti nāma sotāpattādikā ukkaṭṭhā ceva pārājikādi",
  "tika-vin09t17:8_9": "anukkaṭṭhā ca āpatti. Akkoso nāma ‘‘oṭṭhosī’’tiādiko hīno ceva ‘‘paṇḍitosī’’tiādiko",
  "tika-vin09t17:8_10": "(pāci. 15) ukkaṭṭho ca akkoso.",
  "tika-vin09t17:9_0": "Yathātathāti pāḷiāgatānāgatapadānaṁ yena kenaci ākārena. Imasmiṁ sikkhāpade ṭhapetvā",
  "tika-vin09t17:9_1": "bhikkhuṁ bhikkhuniādayo sabbe sattā anupasampannaṭṭhāne ṭhitāti āha ‘‘idha cā’’tiādi.",
  "tika-vin09t17:9_2": "Davakamyatā nāma keḷihasādhippāyatā. Sabbatthāti upasampannānupasampannesu ceva pāḷiāgatānāgatapadesu",
  "tika-vin09t17:9_3": "cāti sabbattha. Atthadhammaanusāsanipurekkhārānanti ettha ‘‘caṇḍālosī’’tiādikāya",
  "tika-vin09t17:9_4": "pāḷiyā atthaṁ vaṇṇento atthapurekkhāro nāma. Pāḷiṁ vācento dhammapurekkhāro nāma.",
  "tika-vin09t17:9_5": "Anusiṭṭhiyaṁ ṭhatvā ‘‘idānipi caṇḍālosi, pāpaṁ mā akāsi. Mā tamotamaparāyaṇo ahosī’’tiādinā",
  "tika-vin09t17:9_6": "(pāci. aṭṭha. 35) nayena kathento anusāsanipurekkhāro nāmāti veditabbo.",
  "tika-vin09t17:10": "Omasavādasikkhāpadavaṇṇanā niṭṭhitā.",
  "tika-vin09t17:11": "3. Pesuññasikkhāpadavaṇṇanā",
  "tika-vin09t17:12_0": "Bhikkhupesuññeti pisatīti pisuṇā, yāya vācāya samagge satte avayavabhūte vagge bhinne",
  "tika-vin09t17:12_1": "karoti, sā vācā pisuṇā, pisuṇā eva pesuññaṁ, tāya vācāya samannāgato pisuṇo, tassa",
  "tika-vin09t17:12_2": "kammaṁ pesuññaṁ, bhikkhussa pesuññaṁ bhikkhupesuññaṁ, tasmiṁ bhikkhupesuññe, bhikkhuto",
  "tika-vin09t17:12_3": "sutvā bhikkhunā, bhikkhussa vā upasaṁhaṭapesuññeti attho. Tenāha ‘‘jātiādīhī’’tiādi.",
  "tika-vin09t17:12_4": "Tañca kho dvīhi kāraṇehi upasaṁharatīti āha ‘‘bhikkhuno piyakamyatāya vā’’tiādi.",
  "tika-vin09t17:12_5": "Tattha bhikkhuno piyakamyatāyāti yassa taṁ bhāsati, tassa bhikkhuno ‘‘evamahaṁ etassa",
  "tika-vin09t17:12_6": "piyo bhavissāmī’’ti attano piyabhāvaṁ patthayamānatāya. Bhedādhippāyenāti ‘‘evamayaṁ",
  "tika-vin09t17:12_7": "tena saddhiṁ bhijjissatī’’ti parassa parena bhedaṁ icchantena. Atha vā piyasuññakaraṇato",
  "tika-vin09t17:12_8": "pesuññaṁ (sārattha. ṭī. pācittiya 3.36) niruttinayena, yāya vācāya yassa taṁ bhāsati,",
  "tika-vin09t17:12_9": "tassa hadaye attano piyabhāvaṁ, parassa ca suññabhāvaṁ karoti, sā vācā, ‘‘bhikkhussa",
  "tika-vin09t17:12_10": "pesuññaṁ bhikkhupesuñña’’ntiādinā evampettha attho daṭṭhabbo. ‘‘Vuttanayenevāti ‘‘jātiādīhi",
  "tika-vin09t17:12_11": "akkosavatthūhī’’tiādinā vuttanayena.",
  "tika-vin09t17:13_0": "Pāḷimuttakaakkosūpasaṁhāreti ‘‘corosī’’tiādinā akkosassa upasaṁhāre. ‘‘Anakkosavatthubhūtaṁ",
  "tika-vin09t17:13_1": "pana pesuññakaraṁ tassa kiriyaṁ, vacanaṁ vā piyakamyatāya upasaṁharantassa kiñcāpi",
  "tika-vin09t17:13_2": "iminā sikkhāpadena āpatti na dissati, tathāpi dukkaṭena bhavitabba’’nti (sārattha.",
  "tika-vin09t17:13_3": "ṭī. pācittiya 3.36) vadanti. Pāpagarahitāya vadantassāti ekaṁ akkosantaṁ, ekañca",
  "tika-vin09t17:13_4": "khamantaṁ disvā ‘‘aho nillajjo, īdisampi nāma bhavantaṁ puna vattabbaṁ maññissatī’’ti",
  "tika-vin09t17:13_5": "evaṁ kevalaṁ pāpagarahitāya bhaṇantassa.",
  "tika-vin09t17:14": "Pesuññasikkhāpadavaṇṇanā niṭṭhitā.",
  "tika-vin09t17:15": "4. Padasodhammasikkhāpadavaṇṇanā",
  "tika-vin09t17:16_0": "Padaso dhammaṁ vāceyyāti ekato padaṁ padaṁ dhammaṁ vāceyya, koṭṭhāsaṁ koṭṭhāsaṁ vāceyyāti",
  "tika-vin09t17:16_1": "attho. Yasmā na kevalaṁ tisso saṅgītiyo āruḷhadhammaṁyeva padaso vācentassa āpatti,",
  "tika-vin09t17:16_2": "tasmā ‘‘saṅgītittayaṁ anāruḷhampī’’tiādi vuttaṁ. Ādi-saddena (pāci. aṭṭha. 45) sīlūpadesa",
  "tika-vin09t17:16_3": "dhutaṅgapañhaārammaṇakathā buddhikadaṇḍakaññāṇavatthuasubhakathādīnaṁ gahaṇaṁ. Meṇḍakamilindapañhesu",
  "tika-vin09t17:16_4": "therassa sakappaṭibhāne anāpatti. Yaṁ rañño saññāpanatthaṁ āharitvā vuttaṁ, tattha",
  "tika-vin09t17:16_5": "āpatti. Vaṇṇapiṭakaaṅgulimālapiṭakaraṭṭhapālagajjitaāḷavakagajjitagūḷhamaggagūḷhavessantaragūḷhavinayavedallapiṭakādīni",
  "tika-vin09t17:16_6": "pana abuddhavacanāniyeva.",
  "tika-vin09t17:17_0": "Yasmā pana taṁ padaṁ catubbidhaṁ hoti, tasmā taṁ dassetuṁ ‘‘padānupadaanvakkharānubyañjanesū’’ti",
  "tika-vin09t17:17_1": "vuttaṁ. Tattha padanti eko gāthāpādo adhippeto. Anupadanti dutiyapādo. Anvakkharanti",
  "tika-vin09t17:17_2": "ekekaṁ akkharaṁ. Anubyañjananti purimabyañjanena sadisaṁ pacchābyañjanaṁ. Yaṁ kiñci",
  "tika-vin09t17:17_3": "vā ekaṁ akkharaṁ anvakkharaṁ. Akkharasamūho anubyañjanaṁ. Akkharānubyañjanasamūho",
  "tika-vin09t17:17_4": "padaṁ. Paṭhamaṁ padaṁ padameva, dutiyaṁ anupadanti evamettha nānākaraṇaṁ veditabbaṁ.",
  "tika-vin09t17:17_5": "Etesu padādīsu yaṁ kañci koṭṭhāsaṁ bhikkhuñca bhikkhuniñca ṭhapetvā avasesapuggalehi",
  "tika-vin09t17:17_6": "saddhiṁ ekato bhaṇantassa padādigaṇanāya pācittiyanti sambandho.",
  "tika-vin09t17:18_0": "Ettha gāthābandhesu (pāci. aṭṭha. 45) tāva ‘‘manopubbaṅgamā dhammā’’ti (dha. pa.",
  "tika-vin09t17:18_1": "1, 2) ekamekaṁ padaṁ sāmaṇerena saddhiṁ ekato ārabhitvā ekatoyeva niṭṭhāpentassa",
  "tika-vin09t17:18_2": "padagaṇanāya pācittiyaṁ. Therena ‘‘manopubbaṅgamā dhammā’’ti vutte taṁ padaṁ apāpuṇitvā",
  "tika-vin09t17:18_3": "‘‘manoseṭṭhā manomayā’’ti vacanakāle pattena sāmaṇerena ekato bhaṇantassa anupadagaṇanāya.",
  "tika-vin09t17:18_4": "‘‘Rūpaṁ anicca’’ntiādi (ma. ni. 1.353, 356) vacanakāle tena saddhiṁ ‘‘rū’’ kāramattameva",
  "tika-vin09t17:18_5": "vācentassa anvakkharagaṇanāya. Esa nayo gāthābandhepi. ‘‘Rūpaṁ, bhikkhave, aniccaṁ,",
  "tika-vin09t17:18_6": "vedanā aniccā’’ti (ma. ni. 1.353, 356) imaṁ suttaṁ vācayamāno therena ‘‘rūpaṁ anicca’’nti",
  "tika-vin09t17:18_7": "vuccamāne sāmaṇero sīghapaññatāya ‘‘vedanā aniccā’’ti imaṁ aniccapadaṁ therassa ‘‘rūpaṁ",
  "tika-vin09t17:18_8": "anicca’’nti etena aniccapadena saddhiṁ ekato bhaṇanto vācaṁ nicchāreti, evaṁ vācentassa",
  "tika-vin09t17:18_9": "anubyañjanagaṇanāya pācittiyanti veditabbaṁ.",
  "tika-vin09t17:19_0": "Tikapācittiyanti anupasampanne anupasampannasaññivematikaupasampannasaññīnaṁ vasena",
  "tika-vin09t17:19_1": "tīṇi pācittiyāni. Anupasampannena saddhiṁ ekato uddesaggahaṇe ekato bhaṇantassa anāpattīti",
  "tika-vin09t17:19_2": "sambandho. Esa nayo ‘‘sajjhāyakaraṇe, tassa santike uddesaggahaṇe’’ti etthāpi. Tatrāyaṁ",
  "tika-vin09t17:19_3": "vinicchayo – upasampanno ca anupasampanno ca nisīditvā uddisāpenti. Ācariyo ‘‘nisinnānaṁ",
  "tika-vin09t17:19_4": "bhaṇāmī’’ti tehi saddhiṁ ekato vadati, ācariyasseva āpatti. Anupasampannena saddhiṁ",
  "tika-vin09t17:19_5": "gaṇhantassa anāpatti. Dvepi ṭhitā gaṇhanti, eseva nayo. Daharabhikkhu nisinno, sāmaṇero",
  "tika-vin09t17:19_6": "ṭhito, ‘‘nisinnassa bhaṇāmī’’ti bhaṇato anāpatti. Sace daharo tiṭṭhati, itaro nisīdati,",
  "tika-vin09t17:19_7": "‘‘ṭhitassa bhaṇāmī’’ti bhaṇatopi anāpatti. Sace bahūnaṁ bhikkhūnaṁ antare eko sāmaṇero",
  "tika-vin09t17:19_8": "nisinno hoti, tasmiṁ nisinne padaso dhammaṁ vācentassa acittakā āpatti. Sace sāmaṇero",
  "tika-vin09t17:19_9": "upacāraṁ muñcitvā ṭhito vā nisinno vā hoti, yesaṁ vāceti, tesu apariyāpannattā ekena",
  "tika-vin09t17:19_10": "disābhāgena palāyanakaganthaṁ nāma gaṇhātīti saṅkhaṁ gacchati, tasmā anāpatti.",
  "tika-vin09t17:20_0": "Sajjhāyakaraṇeti anupasampannena saddhiṁ ekato sajjhāyakaraṇe. Tassa santike uddesaggahaṇeti",
  "tika-vin09t17:20_1": "anupasampannassa santike uddesaggahaṇe. Yebhuyyena paguṇaganthaṁ bhaṇantassāti sace",
  "tika-vin09t17:20_2": "ekagāthāya eko pādo nāgacchati, avasesā āgacchanti, ayaṁ yebhuyyena paguṇagantho",
  "tika-vin09t17:20_3": "nāma. Etena nayena suttepi veditabbo, taṁ bhaṇantassa. Osārentassa cāti parisāmajjhe",
  "tika-vin09t17:20_4": "suttaṁ uccārentassa ca.",
  "tika-vin09t17:21": "Padasodhammasikkhāpadavaṇṇanā niṭṭhitā.",
  "tika-vin09t17:22": "5. Paṭhamasahaseyyasikkhāpadavaṇṇanā",
  "tika-vin09t17:23_0": "Idha ‘‘bhikkhuṁ ṭhapetvā avaseso anupasampanno nāmā’’ti (pāci. 52) vacanato tiracchānagatopi",
  "tika-vin09t17:23_1": "anupasampannoyeva, so ca kho na sabbo, methunadhammāpattiyā vatthubhūtovāti āha ‘‘antamaso’’tiādi.",
  "tika-vin09t17:23_2": "Tassa ca paricchedo methunadhammāpattiyā vuttanayeneva veditabbo. Dirattatirattanti",
  "tika-vin09t17:23_3": "ettha dirattavacanena na koci visesattho labbhati, kevalaṁ lokavohāravasena byañjanasiliṭṭhatāya,",
  "tika-vin09t17:23_4": "mukhāruḷhatāya evaṁ vuttanti veditabbaṁ. Dvinnaṁ vā tiṇṇaṁ vā rattīnanti pana vacanatthamattadassanatthaṁ",
  "tika-vin09t17:23_5": "vuttaṁ, nirantaratirattadassanatthaṁ vā dirattaggahaṇaṁ katanti daṭṭhabbaṁ. Sahaseyyanti",
  "tika-vin09t17:23_6": "ekato seyyaṁ. Seyyāti ca kāyappasāraṇasaṅkhātaṁ sayanampi vuccati ‘‘sayanaṁ seyyā’’ti",
  "tika-vin09t17:23_7": "katvā, yasmiṁ senāsane sayanti, tampi ‘‘sayanti etthāti seyyā’’ti katvā. Tadubhayampi",
  "tika-vin09t17:23_8": "idha sāmaññena, ekasesanayena vā gahitanti āha ‘‘sabbacchannaparicchanne’’tiādi.",
  "tika-vin09t17:24_0": "Tattha yaṁ senāsanaṁ upari pañcahi chadanehi (pāci. aṭṭha. 51), aññena vā kenaci",
  "tika-vin09t17:24_1": "antamaso vatthenāpi sabbameva paricchannaṁ, bhūmito paṭṭhāya yāva chadanaṁ āhacca,",
  "tika-vin09t17:24_2": "anāhaccāpi vā sabbantimena pariyāyena diyaḍḍhahatthubbedhena pākārena vā aññena vā",
  "tika-vin09t17:24_3": "kenaci antamaso vatthenāpi parikkhittaṁ, idaṁ sabbacchannasabbaparicchannaṁ nāma.",
  "tika-vin09t17:24_4": "Yassa pana upari bahutaraṁ ṭhānaṁ channaṁ, appaṁ acchannaṁ, samantato ca bahutaraṁ",
  "tika-vin09t17:24_5": "parikkhittaṁ, appaṁ aparikkhittaṁ, idaṁ yebhuyyena channaṁ yebhuyyena paricchannaṁ",
  "tika-vin09t17:24_6": "nāma. Tasmiṁ sabbacchannaparicchanne, yebhuyyena channaparicchanne vā.",
  "tika-vin09t17:25_0": "Vidaheyyāti kareyya, tañca kho atthato sampādananti āha ‘‘sampādeyyā’’ti. Ayañhettha",
  "tika-vin09t17:25_1": "saṅkhepattho ‘‘senāsanasaṅkhātaṁ seyyaṁ pavisitvā kāyappasāraṇasaṅkhātaṁ seyyaṁ kappeyya",
  "tika-vin09t17:25_2": "vidaheyya sampādeyyā’’ti. Diyaḍḍhahatthubbedho vaḍḍhakihatthena gahetabbo. Ekūpacāroti",
  "tika-vin09t17:25_3": "valañjanadvārassa ekattaṁ sandhāya vuttaṁ. Satagabbhaṁ vā catusālaṁ ekūpacāraṁ hotīti",
  "tika-vin09t17:25_4": "sambandho. Tattha vāti purimapurimadivase yattha vuṭṭhaṁ, tasmiṁyeva senāsane vā.",
  "tika-vin09t17:25_5": "Aññattha vā tādiseti yathāvuttalakkhaṇena samannāgate aññasmiṁ pubbe avuṭṭhasenāsane",
  "tika-vin09t17:25_6": "vā. Tena vāti yena saha purimapurimadivase vuṭṭhaṁ, tena vā. Aññena vāti yena saha",
  "tika-vin09t17:25_7": "purimapurimasmiṁ divase vuṭṭhaṁ, tato aññena vā. Saṅkhepoti saṅkhepavaṇṇanā. Yadi",
  "tika-vin09t17:25_8": "evaṁ vitthāro kathaṁ veditabboti āha ‘‘vitthāro panā’’tiādi.",
  "tika-vin09t17:26_0": "Upaḍḍhacchannaparicchannādīsūti ādisaddena ‘‘sabbacchanne cūḷakaparicchanne dukkaṭaṁ,",
  "tika-vin09t17:26_1": "yebhuyyena channe cūḷakaparicchanne dukkaṭaṁ, sabbaparicchanne cūḷakacchanne dukkaṭaṁ,",
  "tika-vin09t17:26_2": "yebhuyyena paricchanne cūḷakacchanne dukkaṭa’’nti (pāci. aṭṭha. 53) aṭṭhakathāyaṁ",
  "tika-vin09t17:26_3": "vuttānaṁ gahaṇaṁ. Tatiyāya rattiyā purāruṇā nikkhamitvā puna vasantassāti tatiyāya",
  "tika-vin09t17:26_4": "rattiyā aruṇato puretarameva nikkhamitvā aruṇaṁ bahi uṭṭhāpetvā catutthadivase atthaṅgate",
  "tika-vin09t17:26_5": "sūriye puna vasantassa. Sabbacchannasabbāparicchannādīsūti ettha pana ādisaddena",
  "tika-vin09t17:26_6": "‘‘sabbaparicchanne sabbaacchanne, yebhuyyena acchanne yebhuyyena aparicchanne’’ti",
  "tika-vin09t17:26_7": "(pāci. 54) pāḷiyaṁ āgatānaṁ, ‘‘upaḍḍhacchanne cūḷakaparicchanne anāpatti, upaḍḍhaparicchanne",
  "tika-vin09t17:26_8": "cūḷakacchanne anāpatti, cūḷakacchanne cūḷakaparicchanne anāpattī’’ti (pāci. aṭṭha.",
  "tika-vin09t17:26_9": "53) aṭṭhakathāyaṁ āgatānañca gahaṇaṁ.",
  "tika-vin09t17:27": "Paṭhamasahaseyyasikkhāpadavaṇṇanā niṭṭhitā.",
  "tika-vin09t17:28": "6. Dutiyasahaseyyasikkhāpadavaṇṇanā",
  "tika-vin09t17:29_0": "Manussitthiyāti jīvamānakamanussitthiyā. ‘‘Matitthī pana kiñcāpi pārājikavatthubhūtā,",
  "tika-vin09t17:29_1": "anupādinnapakkhe pana ṭhitattā sahaseyyāpattiṁ na karotī’’ti (vajira. ṭī. pācittiya",
  "tika-vin09t17:29_2": "55) vadanti. Adissamānarūpāhi pana yakkhipetīhi, methunassa avatthubhūtāya ca tiracchānagatitthiyā",
  "tika-vin09t17:29_3": "anāpatti. Paṭhamadivasepīti paṭhamasmiṁ viya sikkhāpade na catuttheyeva divase, atha",
  "tika-vin09t17:29_4": "kho idha paṭhamadivasepīti attho. Iminā idha divasaparicchedo natthīti dasseti. Aṅgesu",
  "tika-vin09t17:29_5": "pana pācittiyavatthukasenāsanaṁ, tattha mātugāmena saha nipajjanaṁ, sūriyatthaṅgamananti",
  "tika-vin09t17:29_6": "tīṇi aṅgānīti ayampi viseso daṭṭhabbo.",
  "tika-vin09t17:30": "Dutiyasahaseyyasikkhāpadavaṇṇanā niṭṭhitā.",
  "tika-vin09t17:31": "7. Dhammadesanāsikkhāpadavaṇṇanā",
  "tika-vin09t17:32_0": "Chappañcavācāhīti chahi pañcahi vācāhi. Vācāparicchedo panettha kathaṁ veditabboti",
  "tika-vin09t17:32_1": "āha ‘‘uttari chappañcavācāhī’’tiādi. Sabbatthāti sutte, aṭṭhakathāyañca. Sace aṭṭhakathaṁ,",
  "tika-vin09t17:32_2": "dhammapadaṁ, jātakādivatthuṁ vā kathetukāmo hoti, chappadamattameva kathetuṁ vaṭṭati.",
  "tika-vin09t17:32_3": "Pāḷiyā saddhiṁ kathentena ekaṁ padaṁ pāḷito, pañca aṭṭhakathātoti evaṁ cha padāni",
  "tika-vin09t17:32_4": "anatikkamitvāva kathetabbo. Purisenāti manussapurisena. Tenāha ‘‘manussaviggahaṁ",
  "tika-vin09t17:32_5": "gahetvā panā’’tiādi.",
  "tika-vin09t17:33_0": "Tikapācittiyanti mātugāme mātugāmasaññivematikaamātugāmasaññīnaṁ vasena tīṇi pācittiyāni.",
  "tika-vin09t17:33_1": "Aññassa vā mātugāmassāti ekassa mātugāmassa desetvā nisinne puna āgatassa aññassa",
  "tika-vin09t17:33_2": "mātugāmassa, evaṁ pana ekāsane nisinnena mātugāmasatassāpi desetuṁ vaṭṭati . ‘‘Viññumanussitthiyā’’ti",
  "tika-vin09t17:33_3": "vacanato aviññitthiyāpi desayato anāpatti. Iriyāpathaparivattābhāvoti attano vā mātugāmassa",
  "tika-vin09t17:33_4": "vā iriyāpathaparivattābhāvo. Kappiyakārakassābhāvoti viññussa kappiyakārakassābhāvo,",
  "tika-vin09t17:33_5": "dutiyāniyate vuttalakkhaṇassa manussassa abhāvoti vuttaṁ hoti. Kiriyākiriyanti ettha",
  "tika-vin09t17:33_6": "uttari chappañcavācāhi dhammadesanā kiriyā, kappiyakārakassa aggahaṇaṁ akiriyāti daṭṭhabbaṁ.",
  "tika-vin09t17:34": "Dhammadesanāsikkhāpadavaṇṇanā niṭṭhitā.",
  "tika-vin09t17:35": "8. Bhūtārocanasikkhāpadavaṇṇanā",
  "tika-vin09t17:36_0": "Nippariyāyenāti ‘‘paṭhamaṁ jhānaṁ samāpajji’’ntiādinā (pāci. 71) ujukameva. Pariyāyena",
  "tika-vin09t17:36_1": "ārocitanti ‘‘yo te vihāre vasi, so bhikkhu paṭhamaṁ jhānaṁ samāpajji, samāpajjati,",
  "tika-vin09t17:36_2": "samāpanno’’tiādinā (pāci. 75) aññāpadesena bhaṇitaṁ. Parinibbānakāle (pāci. aṭṭha.",
  "tika-vin09t17:36_3": "77), pana antarā vā atikaḍḍhiyamānena upasampannassa bhūtaṁ ārocetuṁ vaṭṭati. Anatikaḍḍhiyamānenāpi",
  "tika-vin09t17:36_4": "(sārattha. ṭī. pācittiya 3.77) tathārūpe kāraṇe sati ārocetuṁ vaṭṭatiyeva. Teneva",
  "tika-vin09t17:36_5": "aññatarena daharabhikkhunā upavadito aññataro thero ‘‘āvuso, uparimaggatthāya vāyāmaṁ",
  "tika-vin09t17:36_6": "mā akāsi, khīṇāsavo tayā upavadito’’ti āha. Therena ca ‘‘atthi te, āvuso, imasmiṁ",
  "tika-vin09t17:36_7": "sāsane patiṭṭhā’’ti puṭṭho daharabhikkhu ‘‘āma, bhante, sotāpanno āha’’nti avoca.",
  "tika-vin09t17:36_8": "‘‘Kārako aya’’nti ñatvāpi paṭipattiyā amoghabhāvadassanena samuttejanāya, sampahaṁsanāya",
  "tika-vin09t17:36_9": "ca ariyā attānaṁ pakāsentiyeva. Tenāha ‘‘tathārūpe kāraṇe sati upasampannassa ārocayato’’ti.",
  "tika-vin09t17:36_10": "Sutapariyattisīlaguṇaṁ pana anupasampannassapi ārocetuṁ vaṭṭati. Kasmā na idha ummattakādayo",
  "tika-vin09t17:36_11": "gahitāti āha ‘‘yasmā panā’’tiādi. Ādisaddena khittacittavedanāṭṭānaṁ gahaṇaṁ. Tasmiṁ",
  "tika-vin09t17:36_12": "satīti ummattakādibhāve sati. Idha na gahitāti imasmiṁ sikkhāpade padabhājaniyaṁ",
  "tika-vin09t17:36_13": "na gahitā. Acittakanti paṇṇattijānanacittābhāvena acittakaṁ. Kusalābyākatacittehi",
  "tika-vin09t17:36_14": "dvicitta’’nti idaṁ ukkaṭṭhaparicchedena ariyapuggaleyeva sandhāya vuttaṁ. Na hi paṇṇattiṁ",
  "tika-vin09t17:36_15": "ajānantā jhānalābhino puthujjanā vatthumhi lobhavasena akusalacittenāpi na ārocentīti.",
  "tika-vin09t17:36_16": "Dukkhavedanāya vā abhāvato ‘‘dvivedana’’nti imassa anurūpaṁ katvā evaṁ vuttanti daṭṭhabbaṁ.",
  "tika-vin09t17:37": "Bhūtārocanasikkhāpadavaṇṇanā niṭṭhitā.",
  "tika-vin09t17:38": "9. Duṭṭhullārocanasikkhāpadavaṇṇanā",
  "tika-vin09t17:39_0": "Dvinnaṁ‘āpattikkhandhānanti pārājikasaṅghādisesasaṅkhātānaṁ dvinnaṁ āpattikkhandhānaṁ.",
  "tika-vin09t17:39_1": "Āyatiṁ saṁvaratthāyāti ‘‘evamesa paresu hirottappenāpi āyatiṁ saṁvaraṁ āpajjissatī’’ti",
  "tika-vin09t17:39_2": "āyatiṁ saṁvaratthāya. Āpattīnañca kulānañca pariyantaṁ katvā vā akatvā vāti ‘‘ettakā",
  "tika-vin09t17:39_3": "āpattiyo ārocetabbā, ettakesu kulesu ārocetabbā’’ti evaṁ āpattīnañca kulānañca pariyantaṁ katvā vā akatvā vā.",
  "tika-vin09t17:40_0": "Aduṭṭhullāyāti pārājikasaṅghādisesaṁ ṭhapetvā avasesapañcāpattikkhandhasaṅkhātāya",
  "tika-vin09t17:40_1": "aduṭṭhullāya āpattiyā. Avasese cha āpattikkhandheti saṅghādisesavajjite sese cha",
  "tika-vin09t17:40_2": "āpattikkhandhe. Purimapañcasikkhāpadavītikkamasaṅkhātaṁ duṭṭhullanti pāṇātipātaveramaṇiādikassa",
  "tika-vin09t17:40_3": "ādito pañcasikkhāpadassa vītikkamasaṅkhātaṁ duṭṭhullaṁ. Itaraṁ aduṭṭhullaṁ vā ajjhācāranti",
  "tika-vin09t17:40_4": "tato aññaṁ vikālabhojanādikapañcakaṁ, sukkavisaṭṭhikāyasaṁsaggaduṭṭhullaattakāmañceti",
  "tika-vin09t17:40_5": "aduṭṭhullaṁ vā ajjhācāraṁ. Vatthumattanti ‘‘ayaṁ sukkavissaṭṭhiṁ āpanno, duṭṭhullaṁ,",
  "tika-vin09t17:40_6": "attakāmaṁ, kāyasaṁsaggaṁ āpanno’’ti evaṁ vatthumattaṁ vā ārocentassa. Āpattimattanti",
  "tika-vin09t17:40_7": "‘‘ayaṁ pārājikaṁ āpanno, saṅghādisesaṁ, thullaccayaṁ, pācittiyaṁ, pāṭidesanīyaṁ,",
  "tika-vin09t17:40_8": "dukkaṭaṁ, dubbhāsitaṁ āpanno’’ti evaṁ āpattimattaṁ vā ārocentassa. Vuttalakkhaṇassāti",
  "tika-vin09t17:40_9": "‘‘pārājikaṁ anajjhāpannassā’’ti kaṅkhā. aṭṭha. duṭṭhullārocanasikkhāpadavaṇṇanā)",
  "tika-vin09t17:40_10": "evaṁ vuttalakkhaṇassa. Savatthukoti vatthunā saha ghaṭito.",
  "tika-vin09t17:41": "Duṭṭhullārocanasikkhāpadavaṇṇanā niṭṭhitā.",
  "tika-vin09t17:42": "10. Pathavīkhaṇanasikkhāpadavaṇṇanā",
  "tika-vin09t17:43_0": "Pāsāṇasakkharakathalamarumbavālukādīsūti ettha muṭṭhippamāṇato upari pāsāṇāti veditabbā.",
  "tika-vin09t17:43_1": "Muṭṭhippamāṇā sakkharā. Kathalāti kapālakhaṇḍāni. Marumbāti kaṭasakkharā. Vālukā",
  "tika-vin09t17:43_2": "vālikāyeva. Aññatarassa tatiyabhāgo hotīti tatiyo bhāgo hoti. Idaṁ vuttaṁ hoti –",
  "tika-vin09t17:43_3": "yato paṁsuṁ vā mattikaṁ vā āharāpetvā visuṁ visuṁ kate dve koṭṭhāsā paṁsu vā mattikā",
  "tika-vin09t17:43_4": "vā eko pāsāṇādīsu aññataro hoti, ayaṁ missakapathavī nāmāti. Ovaṭṭho nāma devena",
  "tika-vin09t17:43_5": "ovaṭṭho (pāci. 86). Vuttanti padabhājaniyaṁ, sīhaḷaṭṭhakathāyameva vā vuttaṁ . Adhikatarapāsāṇādimissāti",
  "tika-vin09t17:43_6": "adhikatarapāsāṇādīhi missā, adaḍḍhāpi vuttappamāṇato adhikatarapāsāṇādimissāti adhippāyo.",
  "tika-vin09t17:43_7": "Vā-saddo avuttavikappattho, tena ūnakacatumāsovaṭṭhapathaviṁ saṅgaṇhāti. Suddhapāsāṇādibhedāyāti",
  "tika-vin09t17:43_8": "suddhā pāsāṇā etthāti suddhapāsāṇā, sā ādi yassa bhedassa so suddhapāsāṇādi. Ādi-saddena",
  "tika-vin09t17:43_9": "suddhasakkharādīnaṁ gahaṇaṁ. Suddhapāsāṇādibhedo yassā sā suddhapāsāṇādibhedā, tāya",
  "tika-vin09t17:43_10": "suddhapāsāṇādibhedāya, suddhapāsāṇādippakārāyāti attho.",
  "tika-vin09t17:44_0": "Sayaṁ khaṇatīti ettha yo antamaso pādaṅguṭṭhakenapi khaṇati, udakampi chaḍḍento bhindati,",
  "tika-vin09t17:44_1": "pādaṅguṭṭhakenapi vilikhati, pattampi pacanto dahati, so sabbo khaṇatiyevāti veditabbo.",
  "tika-vin09t17:44_2": "Tenāha ‘‘khaṇanabhedanavilekhanapacanādīhi vikopetīti. Pattaṁ pacantena (pāci. aṭṭha.",
  "tika-vin09t17:44_3": "87) hi pubbe pakkaṭṭhāneyeva pacitabbo. Adaḍḍhāya pathaviyā aggiṁ ṭhapetuṁ na vaṭṭati.",
  "tika-vin09t17:44_4": "Pattapacanakapālassa pana upari aggiṁ ṭhapetuṁ vaṭṭati. Dārūnaṁ upari ṭhapeti, so",
  "tika-vin09t17:44_5": "aggi tāni dahanto gantvā pathaviṁ dahati, na vaṭṭati. Iṭṭhakapāsāṇādīsupi eseva nayo.",
  "tika-vin09t17:44_6": "Tatrāpi hi iṭṭhakādīnaṁyeva upari ṭhapetuṁ vaṭṭati. Kasmā? Tesaṁ anupādānattā. Na",
  "tika-vin09t17:44_7": "hi tāni aggissa upādānasaṅkhaṁ gacchanti. Sukkhakhāṇurukkhādīsupi aggiṁ dātuṁ na",
  "tika-vin09t17:44_8": "vaṭṭati. Sace pana ‘‘pathaviṁ apattameva nibbāpetvā gamissāmī’’ti deti, vaṭṭati.",
  "tika-vin09t17:44_9": "Pacchā nibbāpetuṁ na sakkoti, avisayattā anāpatti. Vuttanayenevāti ‘‘khaṇanabhedanavilikhanapacanādīhī’’ti",
  "tika-vin09t17:44_10": "vutteneva nayena. Niyametvāti sanniṭṭhānaṁ katvā. Itaroti āṇāpako.",
  "tika-vin09t17:45_0": "‘‘Pokkharaṇiṁ khaṇā’’ti (pāci. aṭṭha. 86) vadati, vaṭṭati. Khatāyeva pokkharaṇī nāma",
  "tika-vin09t17:45_1": "hoti, tasmā ayaṁ kappiyavohāro. Esa nayo ‘‘vāpiṁ, taḷākaṁ, āvāṭaṁ khaṇā’’tiādīsupi.",
  "tika-vin09t17:45_2": "‘‘Imaṁ okāsaṁ khaṇa, imasmiṁ okāse pokkharaṇiṁ khaṇā’’ti pana vattuṁ na vaṭṭati.",
  "tika-vin09t17:45_3": "‘‘Kandaṁ khaṇa mūlaṁ khaṇā’’ti aniyametvā vattuṁ vaṭṭati. ‘‘Imaṁ valliṁ khaṇa, imasmiṁ",
  "tika-vin09t17:45_4": "okāse kandaṁ vā mūlaṁ vā khaṇā’’ti vattuṁ na vaṭṭati. Tenāha ‘‘okāsaṁ aniyametvā…pe…",
  "tika-vin09t17:45_5": "bhaṇantassā’’ti. Ātapena sukkhakaddamo ca phalati, tatra yo heṭṭhā pathaviyā asambaddho,",
  "tika-vin09t17:45_6": "tameva apanetuṁ vaṭṭati. Esa nayo gokaṇṭakepi . Tenāha ‘‘ātapena…pe… asambaddha’’nti.",
  "tika-vin09t17:45_7": "Tattha gokaṇṭako (pāci. aṭṭha. 86) nāma gāvīnaṁ khuracchinnakaddamo vuccati. Sace",
  "tika-vin09t17:45_8": "pana heṭṭhimatalena bhūmisambandho, vikopetuṁ na vaṭṭati. Bhijjitvā patitanaditaṭanti",
  "tika-vin09t17:45_9": "bhijjitvā nadisāmantā patitaṁ omakacātumāsaṁ ovaṭṭhaṁ naditaṭaṁ. Sace pana bhijjitvā",
  "tika-vin09t17:45_10": "udakeyeva pakati, deve atirekacātumāsaṁ ovaṭṭhepi udakeyeva udakassa patitattā vaṭṭati.",
  "tika-vin09t17:45_11": "Mahantampi naṅgalacchinnamattikāpiṇḍanti mahantampi kasitaṭṭhāne heṭṭhā pathaviyā",
  "tika-vin09t17:45_12": "asambaddhaṁ naṅgalacchinnamattikāpiṇḍaṁ. Evamādisaddena kūṭāsiñcanayoggatanukakaddamādīnaṁ",
  "tika-vin09t17:45_13": "gahaṇaṁ. Asañcicca rukkhādipavaṭṭanena bhindantassāti pāsāṇarukkhādīni vā pavaṭṭentassa,",
  "tika-vin09t17:45_14": "kattaradaṇḍena vā āhacca āhacca gacchantassa pathavī bhijjati, sā ‘‘tena bhindissāmī’’ti",
  "tika-vin09t17:45_15": "evaṁ sañcicca abhinnattā asañcicca bhinnā nāma hoti, iti asañcicca rukkhādippavaṭṭanena",
  "tika-vin09t17:45_16": "bhindantassa anāpatti. Asatiyā pādaṅguṭṭhakādīhi vilikhantassāti yo aññavihito kenaci",
  "tika-vin09t17:45_17": "saddhiṁ kiñci kathento pādaṅguṭṭhakena vā kattarayaṭṭhiyā vā pathaviṁ vilikhanto",
  "tika-vin09t17:45_18": "tiṭṭhati, tassa evaṁ asatiyā pādaṅguṭṭhakādīhi vilikhantassa anāpatti.",
  "tika-vin09t17:46": "Pathavīkhaṇanasikkhāpadavaṇṇanā niṭṭhitā.",
  "tika-vin09t17:47": "Musāvādavaggo paṭhamo.",
  "tika-vin09t17:48": "2. Bhūtagāmavaggo",
  "tika-vin09t17:49": "1. Bhūtagāmasikkhāpadavaṇṇanā",
  "tika-vin09t17:50_0": "‘‘Bhavantī’’ti (sārattha. ṭī. pācittiya 3.90) iminā viruḷhamūle nīlabhāvaṁ āpajjitvā",
  "tika-vin09t17:50_1": "vaḍḍhamānake taruṇagacche dasseti. ‘‘Ahesu’’nti iminā pana vaḍḍhitvā ṭhite mahante",
  "tika-vin09t17:50_2": "rukkhagacchādike dasseti. Tenāha ‘‘jāyantī’’tiādi. Ettha ca ‘‘bhavantī’’ti imassa",
  "tika-vin09t17:50_3": "vivaraṇaṁ ‘‘jāyanti vaḍḍhantī’’ti, ‘‘ahesu’’nti imassa ‘‘jātā vaḍḍhitā’’ti. Gāmoti",
  "tika-vin09t17:50_4": "samūho. Patiṭṭhitaharitatiṇarukkhādīnanti bhūmiyaṁ patiṭṭhitassa haritatiṇassa ceva",
  "tika-vin09t17:50_5": "haritarukkhādīnañca. Ādisaddena osadhigacchalatādayo veditabbā. Nimittatthe ca bhummaṁ.",
  "tika-vin09t17:50_6": "Yo attho sampajjati, tamāha ‘‘bhūtagāmapātabyatāyā’’tiādinā.",
  "tika-vin09t17:51_0": "Nanu ca rukkhādayo cittarahitatāya na jīvā, cittarahitatā ca pariphandābhāvato, chinnepi",
  "tika-vin09t17:51_1": "viruhanato, visadisajātikabhāvato, catuyoniyaṁ apariyāpannato ca veditabbā, vuḍḍhi",
  "tika-vin09t17:51_2": "pana pavāḷasilālavaṇānampi vijjatīti na tesaṁ jīvabhāve kāraṇaṁ, visayaggahaṇañca",
  "tika-vin09t17:51_3": "nesaṁ parikappanāmattaṁ supanaṁ viya ciñcādīnaṁ, tathā dohaḷādayo, atha kasmā bhūtagāmassa",
  "tika-vin09t17:51_4": "pātabyatāya pācittiyaṁ icchitanti? Samaṇaasāruppato, tannissitasattānurakkhaṇato",
  "tika-vin09t17:51_5": "ca. Tenevāha ‘‘jīvasaññino hi moghapurisā manussā rukkhasmi’’ntiādi (pāci. 89). Sāsapabījakasevālampīti",
  "tika-vin09t17:51_6": "sāsapabījakasaṅkhātaṁ sevālampi, sāsapasevālaṁ, bījakasevālampīti attho. Tattha sāsapasevālo",
  "tika-vin09t17:51_7": "nāma sāsapamatto khuddakasevālo. Bījakasevālo nāma upari khuddakapatto heṭṭhā khuddakamūlo sevālo.",
  "tika-vin09t17:52_0": "Mūlabījakhandhabījaphaḷubījaaggabījabījabījānanti ettha mūlameva bījaṁ mūlabījaṁ.",
  "tika-vin09t17:52_1": "Evaṁ sesesupi. Tattha mūlabījaṁ haliddiādikaṁ. Khandhabījaṁ assatthādikaṁ. Phaḷubījaṁ",
  "tika-vin09t17:52_2": "ucchuādikaṁ. Aggabījaṁ hiriverādikaṁ. Bījaṁbījaṁ pubbaṇṇādikaṁ. Bhājanagatanti sarāvādibhājanagataṁ.",
  "tika-vin09t17:52_3": "Nikkhantaṁ mūlamattaṁ etasmāti nikkhantamūlamattaṁ. Matta saddena cettha paṇṇassa",
  "tika-vin09t17:52_4": "nikkhamanaṁ paṭikkhipati. Esa nayo nikkhantaaṅkuramattanti etthāpi. Sace pana mūlañca",
  "tika-vin09t17:52_5": "paṇṇañca niggataṁ, bhūtagāmasaṅkhaṁ gacchati. Vidatthimattā pattavaṭṭi niggacchatīti",
  "tika-vin09t17:52_6": "vidatthimattā anīlavaṇṇā pattavaṭṭi nikkhamati. Tenāha ‘‘nikkhante’’tiādi. Harito",
  "tika-vin09t17:52_7": "na hotīti nīlavaṇṇo na hoti. Muggādīnaṁ pana paṇṇesu uṭṭhitesu, vīhiādīnaṁ vā aṅkure",
  "tika-vin09t17:52_8": "harite bhūtagāmasaṅgahaṁ gacchanti. Esa nayo ambaṭṭhiādīsu.",
  "tika-vin09t17:53_0": "Bhūtagāmabījagāmeti ettha bhūtagāmato viyojitaṁ viruhanasamatthameva mūlabījādikaṁ",
  "tika-vin09t17:53_1": "bījagāmo nāmāti veditabbaṁ. Ubhayatthāti bhūtagāmabījagāmesu. Atathāsaññissāti abhūtagāmābījagāmasaññissa.",
  "tika-vin09t17:53_2": "Ko pana vādo abhūtagāmābījagāmesu abhūtagāmābījagāmasaññissa. Asañciccāti pāsāṇarukkhādīni",
  "tika-vin09t17:53_3": "vā pavaṭṭentassa, sākhaṁ vā kaḍḍhantassa, kattaradaṇḍena vā bhūmiṁ paharitvā gacchantassa",
  "tika-vin09t17:53_4": "tiṇāni kuppanti. Tāni tena ‘‘vikopessāmī’’ti evaṁ sañcicca avikopitattā asañcicca",
  "tika-vin09t17:53_5": "vikopitāni nāma honti. Iti asañcicca vikopentassa anāpatti.",
  "tika-vin09t17:54": "Asatiyāti aññavihito kenaci saddhiṁ kiñci kathento pādaṅguṭṭhakena vā hatthena vā tiṇaṁ vā lataṁ vā vikopento tiṭṭhati, evaṁ asatiyā vikopentassa anāpatti.",
  "tika-vin09t17:55_0": "Ajānitvāti ettha abbhantare ‘‘bījagāmo’’ti vā ‘‘bhūtagāmo’’ti vā na jānāti, ‘‘vikopemī’’ti",
  "tika-vin09t17:55_1": "pana jānāti. Evaṁ tiṇe vā palālapuñje vā khaṇittiṁ vā kudālaṁ vā saṅgopanatthāya",
  "tika-vin09t17:55_2": "ṭhapeti, ḍayhamānahattho vā aggiṁ pāteti. Tatra ce tiṇāni chijjanti vā ḍayhanti vā,",
  "tika-vin09t17:55_3": "evaṁ ajānitvā vikopentassa anāpatti.",
  "tika-vin09t17:56_0": "Yena kenaci aggināti kaṭṭhaggigomayaggiādīsu yena kenaci agginā, antamaso lohakhaṇḍenapi",
  "tika-vin09t17:56_1": "ādittena. ‘‘Kappiya’’nti vatvāvāti yāya kāyaci bhāsāya ‘‘kappiya’’nti vatvāva. Eva-saddena",
  "tika-vin09t17:56_2": "paṭhamaṁ agginā phusitvā pacchā ‘‘kappiya’’nti vattuṁ na vaṭṭatī’’ti dasseti. ‘‘Paṭhamaṁ",
  "tika-vin09t17:56_3": "aggiṁ nikkhipitvā taṁ anuddharitvāva ‘kappiya’nti vutte pana vaṭṭatī’’ti (sārattha.",
  "tika-vin09t17:56_4": "ṭī. pācittiya 3.93) vadanti. Esa nayo sesesupi. Tathevāti ‘kappiya’nti vatvāva. Assamahiṁsasūkaramigagorūpānaṁ",
  "tika-vin09t17:56_5": "pana khurā atikhiṇā, tasmā tehi na kātabbaṁ, katampi akataṁ hotīti āha ‘‘ṭhapetvā",
  "tika-vin09t17:56_6": "gomahiṁsādīnaṁ khure’’ti. Hatthinakhā pana khurā na honti, tasmā tehi vaṭṭati. Tiracchānānanti",
  "tika-vin09t17:56_7": "sīhabyagghadīpimakkaṭānaṁ, sakuntānañca. Tesañhi nakhā tikhiṇā honti, tasmā tehi",
  "tika-vin09t17:56_8": "kātabbaṁ. ‘‘Antamaso chinditvā āhaṭenapī’’ti iminā yehi kātuṁ vaṭṭati, tehi tatthajātakehi",
  "tika-vin09t17:56_9": "kātabbanti ettha vattabbameva natthīti dasseti. ‘‘Satthe vuttanayenevā’’ti iminā",
  "tika-vin09t17:56_10": "chedaṁ vā vedhaṁ vā dassentena ‘‘kappiyanti vatvāvā’’ti vuttamatidisati. Ettha ca",
  "tika-vin09t17:56_11": "kiñcāpi ‘‘kappiyanti vatvāva kātabba’’ntiādinā kappiyaṁ karontena kattabbākārameva",
  "tika-vin09t17:56_12": "dassitaṁ, tathāpi bhikkhunā ‘‘kappiyaṁ karohī’’ti vutteyeva anupasampannena ‘‘kappiya’’nti",
  "tika-vin09t17:56_13": "vatvā aggiparijitādi kātabbanti gahetabbaṁ. Avacanaṁ pana ‘‘punapi kappiyaṁ karohīti",
  "tika-vin09t17:56_14": "kāretvāva paribhuñjitabba’’nti paṭhamameva vuttattā.",
  "tika-vin09t17:57_0": "Ekasmiṁ…pe… kappiye kate sabbaṁ kataṁ hotīti ekaṁyeva ‘‘kappiyaṁ karomī’’ti adhippāyenapi",
  "tika-vin09t17:57_1": "kappiye kate ekābaddhattā sabbaṁ kataṁ hoti. Dārukaṁ vijjhatīti jānitvā vā ajānitvā",
  "tika-vin09t17:57_2": "vā vijjhati vā vijjhāpeti vā, vaṭṭatiyeva. Bhattasitthe vijjhatīti etthāpi eseva",
  "tika-vin09t17:57_3": "nayo. Taṁ vijjhati, na vaṭṭatīti valliādīnaṁ bhājanagatikattāti adhippāyo. Bhindāpetvā",
  "tika-vin09t17:57_4": "kappiyaṁ kāretabbanti bījato muttassa kaṭāhassa bhājanagatikattā vuttaṁ. Abījanti",
  "tika-vin09t17:57_5": "aṅkurajananasamatthabījarahitataruṇambaphalādi. Tenāha ‘‘yaṁ pana phalaṁ taruṇaṁ",
  "tika-vin09t17:57_6": "hoti, abīja’’nti. Nibbattabījaṁ nāma bījaṁ nibbattetvā visuṁ katvā paribhuñjituṁ",
  "tika-vin09t17:57_7": "sakkuṇeyyaṁ ambapanasādiphalaṁ. Tenāha ‘‘bījaṁ apanetvā paribhuñjitabba’’nti. Tattha",
  "tika-vin09t17:57_8": "kappiyakaraṇakiccaṁ natthi, sayameva kappiyānīti adhippāyo.",
  "tika-vin09t17:58": "Bhūtagāmasikkhāpadavaṇṇanā niṭṭhitā.",
  "tika-vin09t17:59": "2. Aññavādakasikkhāpadavaṇṇanā",
  "tika-vin09t17:60_0": "Yamatthanti ‘‘tvaṁ kira dukkaṭāpattiṁ āpanno’’tiādikaṁ yaṁ kiñci atthaṁ. Tato aññanti",
  "tika-vin09t17:60_1": "pucchitatthato aññamatthaṁ. Aññenaññaṁ paṭicaraṇassāti vinayadharena yaṁ vacanaṁ",
  "tika-vin09t17:60_2": "dosapucchanatthaṁ vuttaṁ, tato aññena vacanena paṭicchādanassa. Paṭicchādanatthopi",
  "tika-vin09t17:60_3": "hi carasaddo hoti anekatthattā dhātūnaṁ. Vuttanti pāḷiyaṁ vuttaṁ.",
  "tika-vin09t17:61_0": "Sāvasesaṁ āpattiṁ āpannoti ettha ṭhapetvā pārājikaṁ sesā sāvasesāpatti nāma, taṁ",
  "tika-vin09t17:61_1": "āpanno. Anuyuñjiyamānoti ‘‘kiṁ, āvuso, itthannāmaṁ āpattiṁ āpannosī’’ti pucchiyamāno.",
  "tika-vin09t17:61_2": "Aññena vacanenāti ‘‘ko āpanno? Kiṁ āpanno? Kismiṁ āpanno? Kathaṁ āpanno? Kaṁ bhaṇatha?",
  "tika-vin09t17:61_3": "Kiṁ bhaṇathā’’ti aññena vacanena. Aññanti ‘‘kiṁ tvaṁ itthannāmaṁ āpattiṁ āpannosī’’tiādikaṁ",
  "tika-vin09t17:61_4": "anuyuñjakavacanaṁ. Tathā tathā vikkhipatīti tena tena pakārena vikkhipati. Kiṁ vuttaṁ",
  "tika-vin09t17:61_5": "hoti? So (pāci. aṭṭha. 94) kiñci vītikkamaṁ disvā ‘‘āvuso, āpattiṁ āpannosī’’ti saṅghamajjhe",
  "tika-vin09t17:61_6": "āpattiyā anuyuñjiyamāno ‘‘ko āpanno’’ti vadati. Tato ‘‘tva’’nti vutte ‘‘ahaṁ kiṁ",
  "tika-vin09t17:61_7": "āpanno’’ti vadati. Atha ‘‘pācittiyaṁ vā dukkaṭaṁ vā’’ti vutte ‘‘ahaṁ kismiṁ āpanno’’ti",
  "tika-vin09t17:61_8": "vadati. Tato ‘‘amukasmiṁ nāma vatthusmi’’nti vutte ‘‘ahaṁ kathaṁ āpanno, kiṁ karonto",
  "tika-vin09t17:61_9": "āpannomhī’’ti pucchati. Atha ‘‘idaṁ nāma karonto āpanno’’ti vutte ‘‘kaṁ bhaṇathā’’ti",
  "tika-vin09t17:61_10": "vadati. Tato ‘‘taṁ bhaṇāmā’’ti vutte ‘‘kiṁ bhaṇathā’’ti evamanekehi pakārehi vikkhipatīti vuttaṁ hoti.",
  "tika-vin09t17:62_0": "Yo pana bhikkhu sāvasesaṁ āpattiṁ āpanno, taṁ na kathetukāmo tuṇhībhāvena vihesetīti",
  "tika-vin09t17:62_1": "sambandho. Vihesetīti ciranisajjācirabhāsanehi piṭṭhiāgilāyanatālusosādivasena saṅghaṁ",
  "tika-vin09t17:62_2": "viheseti, parissamaṁ tesaṁ karotīti attho. Parissamo hi vihesā nāma. Aññavādakakammanti",
  "tika-vin09t17:62_3": "aññavādakassa bhikkhuno aññavādakāropanatthaṁ kātabbaṁ ñattidutiyakammaṁ. Vihesakakammanti",
  "tika-vin09t17:62_4": "etthāpi eseva nayo. Tasmiṁ saṅghena kateti tasmiṁ aññavādakakamme ca vihesakakamme",
  "tika-vin09t17:62_5": "ca saṅghena ñattidutiyakammavācāya kate. Tathā karontānanti taṁ pakāraṁ karontānaṁ,",
  "tika-vin09t17:62_6": "aññavādakañca vihesakañca karontānanti attho.",
  "tika-vin09t17:63_0": "‘‘Vihesaketi ayamettha anupaññattī’’ti avacanañcettha ‘‘āpattikarā ca hoti aññavādakasikkhāpadādīsu",
  "tika-vin09t17:63_1": "viyā’’ti (kaṅkhā. aṭṭha. paṭhamapārājikavaṇṇanā) vuttattāyeva paññāyatīti katvā.",
  "tika-vin09t17:63_2": "Esa nayo upari sikkhāpadesu. Dhammakamme tikapācittiyanti dhammakamme dhammakammasaññivematikaadhammakammasaññīnaṁ",
  "tika-vin09t17:63_3": "vasena tīṇi pācittiyāni. Adhammakamme tikadukkaṭanti etthāpi eseva nayo. Anāropiteti",
  "tika-vin09t17:63_4": "kammavācāya anāropite, appatiṭṭhāpiteti attho. Gelaññenāti yena kathetuṁ na sakkoti,",
  "tika-vin09t17:63_5": "mukhe tādisena byādhinā. Saṅghassa bhaṇḍanādīni bhavissantīti saṅghamajjhe kathite",
  "tika-vin09t17:63_6": "tappaccayā saṅghassa bhaṇḍanaṁ vā kalaho vā viggaho vā vivādo vā saṅghabhedo vā saṅgharāji",
  "tika-vin09t17:63_7": "vā bhavissantīti iminā vā adhippāyena na kathentassa. Ettha ca adhammenāti abhūtena vatthunā.",
  "tika-vin09t17:64_0": "‘‘Samuṭṭhānādīni adinnādānasadisānī’’ti avisesaṁ atidisitvā visesaṁ dassetuṁ ‘‘idaṁ",
  "tika-vin09t17:64_1": "panā’’tiādi vuttaṁ. Siyā kiriyaṁ aññenaññaṁ paṭicarantassa. Siyā akiriyaṁ tuṇhībhāvena vihesentassa.",
  "tika-vin09t17:65": "Aññavādakasikkhāpadavaṇṇanā niṭṭhitā.",
  "tika-vin09t17:66": "3. Ujjhāpanakasikkhāpadavaṇṇanā",
  "tika-vin09t17:67_0": "Yenavacanenāti ‘‘chandāya itthannāmo idaṁ nāma karotī’’tiādikena yena vacanena. Tenāha",
  "tika-vin09t17:67_1": "‘‘chandāyā’’tiādi. Tattha chandāyāti chandena pakkhapātena. ‘‘Akkharāya vācetī’’tiādīsu",
  "tika-vin09t17:67_2": "(pāci. 46) viya liṅgavipallāso esa. Idaṁ nāma karotīti attano sandiṭṭhasambhattānaṁ",
  "tika-vin09t17:67_3": "paṇītaṁ senāsanaṁ vā paññapeti, bhattādikaṁ vāti adhippāyo. Senāsanapaññāpakādibhedanti",
  "tika-vin09t17:67_4": "ettha ādisaddena bhattuddesakayāgubhājakaphalabhājakādīnaṁ gahaṇaṁ. Anekatthattā",
  "tika-vin09t17:67_5": "dhātūnaṁ jhe-saddo olokanatthopi hotīti āha ‘‘avaññāya olokāpentī’’ti. Cintanatthoyeva",
  "tika-vin09t17:67_6": "vā gahetabboti āha ‘‘lāmakato vā cintāpentī’’ti. Tatheva vadantāti ‘‘chandāya itthannāmo",
  "tika-vin09t17:67_7": "idaṁ nāma karotī’’tiādīni vadantā. Vuttanti pāḷiyaṁ vuttaṁ. ‘‘Khiyyanake’’ti (pāci.",
  "tika-vin09t17:67_8": "aṭṭha. 105) ayamettha anupaññatti.",
  "tika-vin09t17:68_0": "Asammatassāti saṅghena kammavācāya asammatassa. Kevalaṁ ‘‘taveso bhāro’’ti saṅghena",
  "tika-vin09t17:68_1": "āropitabhārassa, bhikkhūnaṁ vā phāsuvihāratthāya sayameva bhāraṁ vahantassa, yatra",
  "tika-vin09t17:68_2": "vā dve tayo bhikkhū viharanti, tatra tādisaṁ kammaṁ karontassāti adhippāyo. Yassa",
  "tika-vin09t17:68_3": "kassacīti upasampannassa vā anupasampannassa vā yassa kassaci. Anupasampannassa pana",
  "tika-vin09t17:68_4": "sammatassa vā asammatassavāti ettha pana (pāci. aṭṭha. 106) kiñcāpi anupasampannassa",
  "tika-vin09t17:68_5": "terasa sammatiyo dātuṁ na vaṭṭanti, tathāpi yo upasampannakāle laddhasammutiko pacchā",
  "tika-vin09t17:68_6": "anupasampannabhāve ṭhito, taṁ sandhāya ‘‘sammatassa vā’’ti vuttaṁ. Yassa pana byattassa",
  "tika-vin09t17:68_7": "sāmaṇerassa kevalaṁ saṅghena vā sammatena vā bhikkhunā ‘‘tvaṁ idaṁ kammaṁ karohī’’ti",
  "tika-vin09t17:68_8": "bhāro kato, taṁ sandhāya ‘‘asammatassa vā’’ti vuttaṁ. Yasmā ujjhāpanañca khiyyanañca",
  "tika-vin09t17:68_9": "musāvādavasena pavattaṁ, tasmā ādikammikassa imināva anāpatti, musāvādena pana āpattiyevāti gahetabbaṁ.",
  "tika-vin09t17:69": "Ujjhāpanakasikkhāpadavaṇṇanā niṭṭhitā.",
  "tika-vin09t17:70": "4. Paṭhamasenāsanasikkhāpadavaṇṇanā",
  "tika-vin09t17:71_0": "Mañcaṁvāti masārako, bundikābaddho, kuḷīrapādako, āhaccapādakoti imesu catūsu yaṁ",
  "tika-vin09t17:71_1": "kañci mañcaṁ vā. Pīṭhaṁ vāti etthāpi eseva nayo. Bhisiṁ vāti uṇṇabhisi, coḷabhisi,",
  "tika-vin09t17:71_2": "vākabhisi, tiṇabhisi, paṇṇabhisīti imāsu pañcasu bhisīsu yaṁ kañci bhisiṁ vā. Tenāha",
  "tika-vin09t17:71_3": "‘‘mañcādīsū’’tiādi. Tattha ‘‘mañcasaṅkhepenā’’ti iminā pīṭhasaṅkhepaṁ paṭikkhipati.",
  "tika-vin09t17:71_4": "Kappiyacammenāti migājeḷakacammena. Ettha pana migacamme eṇimigo, vātamigo, pasadamigo,",
  "tika-vin09t17:71_5": "kuruṅgamigo, migamātuko, rohitamigoti etesaṁyeva cammāni vaṭṭanti, aññesaṁ pana –",
  "tika-vin09t17:72": "Makkaṭo kāḷasīho ca, sarabho kadalīmigo;",
  "tika-vin09t17:73": "Ye ca vāḷamigā keci, tesaṁ cammaṁ na vaṭṭatīti. (mahāva. aṭṭha. 259);",
  "tika-vin09t17:74_0": "Tattha vāḷamigāti sīhabyagghaacchataracchā. Na kevalañca eteyeva, yesaṁ pana cammaṁ",
  "tika-vin09t17:74_1": "vaṭṭatīti vuttaṁ, te ṭhapetvā avasesā antamaso gomahiṁsasasabiḷārādayopi sabbe imasmiṁ",
  "tika-vin09t17:74_2": "atthe ‘‘vāḷamigā’’tveva veditabbā. Etesañhi sabbesaṁ cammaṁ na vaṭṭati. Tālīsapattanti",
  "tika-vin09t17:74_3": "suddhaṁ tamālapattaṁ, aññena missaṁ pana vaṭṭati. Tiṇavākacoḷesu akappiyaṁ nāma natthi.",
  "tika-vin09t17:74_4": "Kiṁ panettha bibbohane viya nisīdituñca nipajjituñca na vaṭṭatīti āha ‘‘tatthā’’tiādi.",
  "tika-vin09t17:74_5": "Na kevalañcedamevāti āha ‘‘pamāṇaparicchedopi cettha natthī’’ti, ‘‘ettakameva kātabba’’nti",
  "tika-vin09t17:74_6": "bhisiyā pamāṇaniyamopi natthīti attho. Mañcabhisipīṭhabhisibhūmattharaṇabhisicaṅkamanabhisipādapuñchanabhisīti",
  "tika-vin09t17:74_7": "etāsaṁ pana anurūpato sallakkhetvā attano rucivasena pamāṇaṁ kātabbaṁ. Anto saṁvellitvā",
  "tika-vin09t17:74_8": "baddhanti yathā vemajjhaṁ saṁkhittaṁ hoti, evaṁ majjhe suṭṭhu veṭhetvā baddhaṁ.",
  "tika-vin09t17:75_0": "Ye aṭṭha māsāti sambandho. ‘‘Avassikasaṅketā’’ti etasseva vivaraṇaṁ ‘‘vassānamāsāti",
  "tika-vin09t17:75_1": "evaṁ apaññātā’’ti, appatitā appasiddhāti attho. ‘‘Asaññitā’’tipi pāṭho, tattha aviññātāti",
  "tika-vin09t17:75_2": "attho. Aṭṭha māsāti cattāro hemantikā, cattāro gimhikā māsāti aṭṭha māsā. Ovassakamaṇḍapeti",
  "tika-vin09t17:75_3": "sākhāmaṇḍapapadaramaṇḍapānaṁ yattha katthaci ovassake maṇḍape. Yatthāti yesu janapadesu.",
  "tika-vin09t17:75_4": "Sabbatthāti sabbesu janapadesu . Kākādīnaṁ nibaddhavāsarukkhamūleti yattha dhuvanivāsena",
  "tika-vin09t17:75_5": "kākā vā kulālā vā aññe vā sakuntā kulāvake katvā vasanti, tādisassa kākādīnaṁ nibaddhavāsassa",
  "tika-vin09t17:75_6": "yassa kassaci rukkhassa heṭṭhā. Yattha pana gocarappasutā sakuntā vissamitvā gacchanti,",
  "tika-vin09t17:75_7": "tassa rukkhassa mūle nikkhipituṁ vaṭṭati. ‘‘Kadācipī’’ti iminā na kevalaṁ vassikasaṅketeyevāti",
  "tika-vin09t17:75_8": "dasseti. Yatthāti yasmiṁ padese. Yadāti yasmiṁ kāle.",
  "tika-vin09t17:76_0": "Soti yassatthāya santhato, so. Pakatisanthateti pakatiyāva santhate, yaṁ nevattanā",
  "tika-vin09t17:76_1": "santhataṁ, na parena santharāpitaṁ, tasminti vuttaṁ hoti. Lajjī hotīti lajjanasīlo",
  "tika-vin09t17:76_2": "hoti, parikkhāravināsane bhītoti attho. Tenāha ‘‘attano palibodhaṁ viya maññatī’’ti,",
  "tika-vin09t17:76_3": "iminā alajjiṁ āpucchitvā gantuṁ na vaṭṭatīti dasseti. Nirapekkhoti ‘‘āgantvā uddharissāmī’’ti",
  "tika-vin09t17:76_4": "apekkhārahito, iminā sāpekkho ce gacchati, anāpattīti dasseti. Teneva hi anāpattivāre",
  "tika-vin09t17:76_5": "‘‘otāpento gacchatī’’ti (pāci. 113) vuttaṁ. Aññattha gacchantoti taṁ maggaṁ atikkamitvā",
  "tika-vin09t17:76_6": "aññattha gacchanto. Leḍḍupātūpacārato bahi ṭhitattā ‘‘pāduddhārena kāretabbo’’ti",
  "tika-vin09t17:76_7": "vuttaṁ, aññattha gacchantassa paṭhamapāduddhāre dukkaṭaṁ, dutiyapāduddhāre pācittiyanti attho.",
  "tika-vin09t17:77_0": "Tikapācittiyaṁ saṅghike saṅghikasaññivematikapuggalikasaññīnaṁ vasena. Imināva nayena",
  "tika-vin09t17:77_1": "tikadukkaṭampi veditabbaṁ. Cimilikādīnaṁ attho dutiyasikkhāpade dassitova. Pādapuñchanī",
  "tika-vin09t17:77_2": "(pāci. aṭṭha. 112) nāma rajjukehi vā pilotikāhi vā pādapuñchanatthaṁ katā. Phalakapīṭhaṁ",
  "tika-vin09t17:77_3": "nāma phalakamayaṁ pīṭhaṁ. Na kevalaṁ cimilikādīniyeva ajjhokāse ṭhapetvā gacchantassa",
  "tika-vin09t17:77_4": "dukkaṭanti āha ‘‘yaṁ vā panā’’tiādi. Yaṁ kiñci dārubhaṇḍaṁ, yaṁ kiñci mattikābhaṇḍanti",
  "tika-vin09t17:77_5": "sambandho. ‘‘Antamaso pattādhārakampī’’ti iminā tālavaṇṭabījanipattapānīyauḷauṅkapānīyasaṅkhādīsu",
  "tika-vin09t17:77_6": "vattabbameva natthīti dasseti.",
  "tika-vin09t17:78_0": "Araññe (pāci. aṭṭha. 110) paṇṇakuṭīsu vasantānaṁ sīlasampadāya pasannacittā manussā",
  "tika-vin09t17:78_1": "mañcapīṭhādīni denti ‘‘saṅghikaparibhogena paribhuñjathā’’ti, tattha kiṁ kātabbanti",
  "tika-vin09t17:78_2": "āha ‘‘āraññakena panā’’tiādi. Tattha asati anovassaketi pabbhārādianovassakaṭṭhāne",
  "tika-vin09t17:78_3": "asati. Idañca lakkhaṇavacanaṁ ‘‘sabhāgānaṁ abhāve’’ti ca icchitabbattā. Āraññakena",
  "tika-vin09t17:78_4": "hi bhikkhunā tattha vasitvā aññattha gacchantena sāmantavihāre bhikkhūnaṁ pesetvā",
  "tika-vin09t17:78_5": "gantabbaṁ. Sabhāgānaṁ abhāve anovassake nikkhipitvā gantabbaṁ. Anovassake asati rukkhe laggetvā gantabbaṁ.",
  "tika-vin09t17:79_0": "Na kevalaṁ idaṁyeva katvā gantuṁ vaṭṭatīti āha ‘‘yathā vā’’tiādi. Yathā vā upacikāhi",
  "tika-vin09t17:79_1": "na khajjatīti yathā ṭhapite upacikāhi senāsanaṁ na khajjati, evaṁ tathā pāsāṇānaṁ",
  "tika-vin09t17:79_2": "upari ṭhapanaṁ katvāti attho. Idaṁ vuttaṁ hoti – catūsu (pāci. aṭṭha. 116) pāsāṇesu",
  "tika-vin09t17:79_3": "mañcaṁ ṭhapetvā mañce avasesamañcapīṭhāni āropetvā upari bhisiādikaṁ rāsiṁ katvā",
  "tika-vin09t17:79_4": "dārubhaṇḍaṁ mattikābhaṇḍaṁ paṭisāmetvā gamikavattaṁ pūretvā gantabbanti.",
  "tika-vin09t17:80_0": "Abbhokāsikenāpi ‘‘ahaṁ ukkaṭṭhaabbhokāsiko’’ti cīvarakuṭimpi akatvā asamaye ajjhokāse",
  "tika-vin09t17:80_1": "paññapetvā nisīdituṁ vā nipajjituṁ vā na vaṭṭatīti dassento āha ‘‘abbhokāsikenā’’tiādi.",
  "tika-vin09t17:80_2": "Sace pana catugguṇenapi cīvarena katakuṭi atementaṁ rakkhituṁ neva sakkoti, sattāhavaddalikādīni",
  "tika-vin09t17:80_3": "bhavanti, bhikkhuno kāyānugatikattā vaṭṭati. Rukkhamūlikassāpi eseva nayo.",
  "tika-vin09t17:81_0": "Yasmiṁ vissāsaggāho ruhati, tassa santakaṁ attano puggalikamiva hotīti āha ‘‘vissāsikapuggalike’’ti.",
  "tika-vin09t17:81_1": "Yasmiṁ pana vissāso na ruhati, tassa santake dukkaṭameva. Amanussoti yakkho vā peto",
  "tika-vin09t17:81_2": "vā. Palibuddhaṁ hotīti upaddutaṁ hoti.",
  "tika-vin09t17:82": "Paṭhamasenāsanasikkhāpadavaṇṇanā niṭṭhitā.",
  "tika-vin09t17:83": "5. Dutiyasenāsanasikkhāpadavaṇṇanā",
  "tika-vin09t17:84_0": "Yaṁkiñci cammanti kappiyākappiyaṁ yaṁ kiñci cammaṁ. Nanu ‘‘na, bhikkhave, mahācammāni",
  "tika-vin09t17:84_1": "dhāretabbāni sīhacammaṁ byagghacammaṁ dīpicammaṁ, yo dhāreyya, āpatti dukkaṭassā’’ti",
  "tika-vin09t17:84_2": "(mahāva. 255) khandhake sīhacammādīnaṁ paṭikkhepo katoti āha ‘‘sīhacammādīnañhī’’tiādi.",
  "tika-vin09t17:84_3": "Pariharaṇeyeva paṭikkhepoti attano santakaṁ katvā taṁ taṁ vihāraṁ haritvā mañcapīṭhādīsu",
  "tika-vin09t17:84_4": "attharitvā paribhogeyeva paṭikkhepo, senāsanasantakaṁ katvā bhūmattharaṇavasena pana",
  "tika-vin09t17:84_5": "paribhoge nevatthi doso. Tenāha ‘‘senāsanaparibhoge pana akappiyacammaṁ nāma natthī’’ti.",
  "tika-vin09t17:84_6": "Pāvārenti sañchādenti sarīraṁ etenāti pāvāro. Kojavoti uddalomiekantalomiādikojavattharaṇaṁ.",
  "tika-vin09t17:84_7": "Sesanti bhisi nisīdanaṁ tiṇasanthāro paṇṇasanthāroti avasiṭṭhaṁ senāsanaṁ. Tattha",
  "tika-vin09t17:84_8": "bhisīti mañcakabhisi vā pīṭhakabhisi vā. Nisīdananti sadasaṁ veditabbaṁ. Tiṇasanthāroti",
  "tika-vin09t17:84_9": "yesaṁ kesañci tiṇānaṁ santhāro. Esa nayo paṇṇasanthāre. Ettha ca bhisi heṭṭhā vuttattā",
  "tika-vin09t17:84_10": "pākaṭā. Nisīdanaṁ nisīdanasikkhāpadeneva (pāci. 531 ādayo) pākaṭaṁ. Tiṇasanthārapaṇṇasanthārāni",
  "tika-vin09t17:84_11": "pana lokapasiddhāniyeva. Tenevāha ‘‘pākaṭamevā’’ti.",
  "tika-vin09t17:85_0": "Neva uddhareyya, na uddharāpeyyāti attanā vā uddharitvā patirūpe ṭhāne na ṭhapeyya,",
  "tika-vin09t17:85_1": "parena vā tathā na kāreyya. Tenāha ‘‘yathā ṭhapita’’ntiādi. Taṁ ṭhapentena ca ‘‘catūsu",
  "tika-vin09t17:85_2": "pāsāṇesū’’tiādinā (pāci. aṭṭha. 116) pubbe vuttanayeneva antogehe anovassake nikkhipitabbaṁ.",
  "tika-vin09t17:85_3": "Sace pana senāsanaṁ ovassati, chadanatthañca tiṇaṁ vā iṭṭhakā vā ānītā honti. Sace",
  "tika-vin09t17:85_4": "ussahati, chādetabbaṁ. No ce sakkoti, yo okāso anovassako, tattha nikkhipitabbaṁ.",
  "tika-vin09t17:85_5": "Sace sabbampi ovassati, ussahantena antogāme upāsakānaṁ ghare ṭhapetabbaṁ. Sace tepi",
  "tika-vin09t17:85_6": "‘‘saṅghikaṁ nāma, bhante, bhāriyaṁ, aggidāhādīnaṁ bhāyāmā’’ti na sampaṭicchanti,",
  "tika-vin09t17:85_7": "ajjhokāse pāsāṇānaṁ upari mañcaṁ ṭhapetvā sesaṁ pubbe vuttanayeneva nikkhipitvā tiṇehi",
  "tika-vin09t17:85_8": "ca paṇṇehi ca paṭicchādetabbaṁ. Yañhi tattha aṅgamattampi avasissati, taṁ aññesaṁ",
  "tika-vin09t17:85_9": "tattha āgatānaṁ bhikkhūnaṁ upakāraṁ bhavissatīti. Upacāranti sabbapacchimasenāsanato dve leḍḍupātā.",
  "tika-vin09t17:86_0": "Ayamettha āpucchitabbānāpucchitabbavinicchayo – (pāci. aṭṭha. 118) yā tāva bhūmiyaṁ",
  "tika-vin09t17:86_1": "dīghasālā vā paṇṇasālā vā hoti, yaṁ vā rukkhatthambhesu katagehaṁ upacikānaṁ uṭṭhānaṭṭhānaṁ",
  "tika-vin09t17:86_2": "hoti, tato pakkamantena āpucchitvāva pakkamitabbaṁ. Tasmiñhi katipayāni divasāni",
  "tika-vin09t17:86_3": "ajaggiyamāne vammikāva santiṭṭhanti. Yaṁ pana pāsāṇapiṭṭhiyaṁ vā pāsāṇatthambhesu",
  "tika-vin09t17:86_4": "vā katasenāsanaṁ siluccayaleṇaṁ vā sudhālittasenāsanaṁ vā, yattha upacikāsaṅkā natthi,",
  "tika-vin09t17:86_5": "tato pakkamantassa āpucchitvāpi anāpucchitvāpi gantuṁ vaṭṭati. Tenāha ‘‘yattha panā’’tiādi.",
  "tika-vin09t17:86_6": "Sace tādisepi senāsane ekena passena upacikā ārohanti, āpucchitvāva gantabbaṁ. Āpucchanaṁ",
  "tika-vin09t17:86_7": "pana vattanti āpucchanaṁ gamikavattaṁ. Idañca itikattabbatādassanatthaṁ vuttaṁ, na",
  "tika-vin09t17:86_8": "pana vattabhedadukkaṭanti (sārattha. ṭī. pācittiya 3.118) dassanatthaṁ. Keci pana",
  "tika-vin09t17:86_9": "‘‘dukkaṭanti dassanattha’’nti vadanti, taṁ na yujjati vattakkhandhakaṭṭhakathāya",
  "tika-vin09t17:86_10": "‘‘yaṁ pāsāṇapiṭṭhiyaṁ vā pāsāṇatthambhesu vā katasenāsanaṁ, yattha upacikānārohanti,",
  "tika-vin09t17:86_11": "taṁ anāpucchantassāpi anāpattī’’ti (cūḷava. aṭṭha. 360) vuttattā. Āpucchantena pana",
  "tika-vin09t17:86_12": "bhikkhumhi (pāci. aṭṭha. 116) sati bhikkhu āpucchitabbo, tasmiṁ asati sāmaṇero, tasmiṁ",
  "tika-vin09t17:86_13": "asati ārāmiko, tasmimpi asati yena vihāro kārāpito, so vihārasāmiko, tassa vā kule",
  "tika-vin09t17:86_14": "yo koci āpucchitabbo.",
  "tika-vin09t17:87_0": "‘‘Upacāre’’ti etasseva vivaraṇaṁ ‘‘bahi āsanne’’ti, vihārassa bahi āsannaṭṭhāneti",
  "tika-vin09t17:87_1": "attho. Upaṭṭhānasālāya vāti bhojanasālāyaṁ vā. Dukkaṭamevāti vuttappakārañhi dasavidhaṁ",
  "tika-vin09t17:87_2": "seyyaṁ antogabbhādimhi guttaṭṭhāne paññapetvā gacchantassa yasmā seyyāpi senāsanampi",
  "tika-vin09t17:87_3": "upacikāhi palujjati, vammikarāsiyeva hoti, tasmā pācittiyaṁ vuttaṁ. Bahi pana upaṭṭhānasālādīsu",
  "tika-vin09t17:87_4": "paññapetvā gacchantassa seyyāmattameva nasseyya ṭhānassa aguttatāya, na senāsanaṁ,",
  "tika-vin09t17:87_5": "tasmā ettha dukkaṭaṁ vuttaṁ. Mañcapīṭhaṁ pana yasmā na sakkā sahasā upacikāhi khāyituṁ,",
  "tika-vin09t17:87_6": "tasmā taṁ vihārepi santharitvā gacchantassa dukkaṭaṁ vuttaṁ. Vihārūpacāre pana taṁ",
  "tika-vin09t17:87_7": "vihāracārikaṁ āhiṇḍantā disvāva paṭisāmenti.",
  "tika-vin09t17:88_0": "Uddharaṇāni katvāti ettha uddharitvā gacchantena mañcapīṭhakavānaṁ sabbaṁ apanetvā",
  "tika-vin09t17:88_1": "(pāci. aṭṭha. 118) saṁharitvā cīvaravaṁse laggetvā gantabbaṁ. Pacchā āgantvā vasanakabhikkhunāpi",
  "tika-vin09t17:88_2": "puna mañcapīṭhaṁ vā paññapetvā sayitvā gacchantena tatheva kātabbaṁ. Antokuṭṭato",
  "tika-vin09t17:88_3": "seyyaṁ bahikuṭṭe paññapetvā vasantena gamanakāle puna gahitaṭṭhāneyeva paṭisāmetabbaṁ.",
  "tika-vin09t17:88_4": "Uparipāsādato oropetvā heṭṭhāpāsāde vasantassāpi eseva nayo. Rattiṭṭhānadivāṭṭhānesu",
  "tika-vin09t17:88_5": "mañcapīṭhaṁ paññapetvāpi gamanakāle puna gahitaṭṭhāneyeva ṭhapetabbaṁ. Uddharāpetvā",
  "tika-vin09t17:88_6": "gamanepi eseva nayo. Āpucchitvā gacchantena pana ‘‘bhikkhumhi sati bhikkhu āpucchitabbo’’tiādinā",
  "tika-vin09t17:88_7": "(pāci. aṭṭha. 116) heṭṭhā vuttanayeneva āpucchitvā gantabbaṁ.",
  "tika-vin09t17:89": "Dutiyasenāsanasikkhāpadavaṇṇanā niṭṭhitā.",
  "tika-vin09t17:90": "6. Anupakhajjasikkhāpadavaṇṇanā",
  "tika-vin09t17:91_0": "‘‘Jāna’’nti vutte ‘‘anuṭṭhāpanīyo ‘aya’nti jānanto’’ti ayaṁ viseso kuto labbhatīti",
  "tika-vin09t17:91_1": "āha ‘‘tenevassā’’tiādi. Nanu padabhājanepi vuḍḍhabhāvādijānanameva vuttaṁ, na tu",
  "tika-vin09t17:91_2": "anuṭṭhāpanīyabhāvanti anuyogaṁ sandhāyāha ‘‘vuḍḍho hī’’tiādi. Bahūpakāratanti ‘‘bhaṇḍāgārikattādibahuupakārabhāvaṁ’’.",
  "tika-vin09t17:91_3": "Na kevalaṁ idamevāti āha ‘‘guṇavisiṭṭhatañcā’’tiādi, tena bahūpakārattepi guṇavisiṭṭhattābhāve,",
  "tika-vin09t17:91_4": "guṇavisiṭṭhattepi bahūpakārattābhāve dātuṁ na vaṭṭatīti dasseti. ‘‘Bhaṇḍāgārikassa",
  "tika-vin09t17:91_5": "bahūpakārataṁ, dhammakathikādīnaṁ guṇavisiṭṭhatañca sallakkhetvā’’ti (sārattha. ṭī.",
  "tika-vin09t17:91_6": "pācittiya 3.119-121) keci. Dhuvavāsatthāyāti niccavāsatthāya. Sammannitvāti apalokanena",
  "tika-vin09t17:91_7": "kammena sammannitvā. Kāmañcettha gilānassāpi saṅghoyeva anucchavikaṁ senāsanaṁ deti,",
  "tika-vin09t17:91_8": "gilāno pana apaloketvā saṅghena adinnasenāsanopi na pīḷetabbo anukampitabboti dassetuṁ visuṁ vutto.",
  "tika-vin09t17:92_0": "Samantā diyaḍḍho hatthoti majjhe paññattaṁ mañcapīṭhaṁ sandhāya vuttaṁ. Ekapassena",
  "tika-vin09t17:92_1": "ce pahonakadisā dissati, tato gahetabbaṁ. Pādadhovanapāsāṇatoti dvāre nikkhittapādadhovanapāsāṇato.",
  "tika-vin09t17:92_2": "Nisīdantassa vā nipajjantassa vā pācittiyanti ettha nisīdanamattena, nipajjanamatteneva",
  "tika-vin09t17:92_3": "vā pācittiyaṁ. Punappunaṁ karontassāti uṭṭhāyuṭṭhāya nisīdato vā nipajjato vā.",
  "tika-vin09t17:93_0": "Saṅghike saṅghikasaññivematikapuggalikasaññīnaṁ vasena tikapācittiyaṁ veditabbaṁ.",
  "tika-vin09t17:93_1": "Tikadukkaṭaṁ pana puggalike saṅghikasaññivematikaaññapuggalikasaññīnaṁ vasena. Vihārassa",
  "tika-vin09t17:93_2": "upacāreti tassa bahi āsannappadese.",
  "tika-vin09t17:94": "Anupakhajjasikkhāpadavaṇṇanā niṭṭhitā.",
  "tika-vin09t17:95": "7. Nikkaḍḍhanasikkhāpadavaṇṇanā",
  "tika-vin09t17:96": "Anekakoṭṭhakānīti anekadvārakoṭṭhakāni. ‘‘Nikkhamāti vacanaṁ sutvā attano ruciyā ce nikkhamati, anāpattī’’ti (sārattha. ṭī. pācittiya 126) vadanti.",
  "tika-vin09t17:97_0": "Tassaparikkhāranikkaḍḍhaneti tassa santakaṁ yaṁ kiñci pattacīvaraparissāvanadhammakaraṇamañcapīṭhabhisibibbohanādibhedaṁ",
  "tika-vin09t17:97_1": "antamaso rajanachallipi atthi, tassa parikkhārassa nikkaḍḍhane. Tañcāti dukkaṭaṁ",
  "tika-vin09t17:97_2": "parāmasati. Nikkaḍḍhāpanepi eseva nayo. Gāḷhaṁ bandhitvā ṭhapitesu pana ekāva āpatti.",
  "tika-vin09t17:98_0": "Bhaṇḍanakārakakalahakārakameva sakalasaṅghārāmato nikkaḍḍhituṁ labhati. So hi pakkhaṁ",
  "tika-vin09t17:98_1": "labhitvā saṅghampi bhindeyya. Alajjiādayo pana attano vasanaṭṭhānatoyeva nikkaḍḍhitabbā.",
  "tika-vin09t17:98_2": "Sakalasaṅghārāmato nikkaḍḍhituṁ na vaṭṭati. Tenāha ‘‘sakalasaṅghārāmatopī’’tiādi.",
  "tika-vin09t17:99": "Nikkaḍḍhanasikkhāpadavaṇṇanā niṭṭhitā.",
  "tika-vin09t17:100": "8. Vehāsakuṭisikkhāpadavaṇṇanā",
  "tika-vin09t17:101_0": "Uparivehāsakuṭiyāti uparimatale asanthatapadarāya kuṭiyā. Tenāha ‘‘upari acchannatalāyā’’tiādi.",
  "tika-vin09t17:101_1": "Yā hi kāci upari acchannatalā dvibhūmikakuṭikā vā tibhūmikādikuṭikā vā, sā ‘‘vehāsakuṭī’’ti",
  "tika-vin09t17:101_2": "vuccati. Idañhi vehāsakuṭilakkhaṇaṁ. Yadi evaṁ kasmā padabhājane ‘‘majjhimassa purisassa",
  "tika-vin09t17:101_3": "asīsaghaṭṭā’’ti (pāci. 131) vuttanti āha ‘‘padabhājane panā’’tiādi. Idha adhippetaṁ",
  "tika-vin09t17:101_4": "kuṭiṁ dassetunti imasmiṁ sikkhāpade adhippetaṁ vehāsakuṭiṁ dassetuṁ. Majjhimassa",
  "tika-vin09t17:101_5": "purisassāti pamāṇamajjhimassa purisassa. Sabbaheṭṭhimāhi tulāhi sīsaṁ na ghaṭṭetīti",
  "tika-vin09t17:101_6": "asīsaghaṭṭā. Aṅge vijjhitvāti aṭaniyo vijjhitvā. Pavesitapādakanti pavesitapādasikhaṁ.",
  "tika-vin09t17:101_7": "Tasmāti ‘‘bhūmatthe vā’’tiādinā vuttamevatthaṁ kāraṇabhāvena paccāmasati. Yasmā āhaccapādakādīsu",
  "tika-vin09t17:101_8": "yathāvutto attho hoti, tasmāti vuttaṁ hoti.",
  "tika-vin09t17:102_0": "Sahasāti abhibhavitvā ajjhottharitvā. Avehāsakuṭikāyāti bhūmiyaṁ katapaṇṇasālādīsu,",
  "tika-vin09t17:102_1": "tattha anāpatti. Na hi sakkā tattha parassa pīḷā kātuṁ. Sīsaghaṭṭāyāti yā sīsaṁ ghaṭṭā",
  "tika-vin09t17:102_2": "hoti, tatthāpi anāpatti. Na hi sakkā tattha heṭṭhāpāsāde anoṇatena vicarituṁ, tasmā",
  "tika-vin09t17:102_3": "asañcaraṇaṭṭhānattā parapīḷā na bhavissati. Uparitalaṁ vā padarasañcitanti uparimatalaṁ",
  "tika-vin09t17:102_4": "dāruphalakehi ghanasanthataṁ. Kiñci gaṇhāti vāti upari nāgadantakādīsu laggitaṁ cīvarādiṁ",
  "tika-vin09t17:102_5": "yaṁ kiñci gaṇhāti vā. Laggati vāti etthāpi eseva nayo. Paṭipakkhabhūtā āṇi paṭāṇi.",
  "tika-vin09t17:102_6": "Yassā dinnāya nisīdantepi pādā na nipatanti, evaṁbhūtā āṇi mañcapīṭhānaṁ pādasikhāsu",
  "tika-vin09t17:102_7": "dinnā hotīti attho. Tenāha ‘‘pādasīsāna’’ntiādi.",
  "tika-vin09t17:103": "Vehāsakuṭisikkhāpadavaṇṇanā niṭṭhitā.",
  "tika-vin09t17:104": "9. Mahallakavihārasikkhāpadavaṇṇanā",
  "tika-vin09t17:105_0": "Piṭṭhasaṅghāṭassāti dvārabandhassa. Sāmantā aḍḍhateyyahattho padesoti yassa (pāci.",
  "tika-vin09t17:105_1": "aṭṭha. 135) vemajjhe dvāraṁ hoti, uparibhāge ca uccā bhitti, tassa tīsu disāsu sāmantā",
  "tika-vin09t17:105_2": "aḍḍhateyyahattho padeso. Khuddakassa pana vihārassa dvīsu disāsu. Tatrāpi yaṁ bhittiṁ",
  "tika-vin09t17:105_3": "vivariyamānaṁ kavāṭaṁ āhanati, sā aparipuṇṇūpacārāpi hoti. Sace pana dvārassa adhobhāgepi",
  "tika-vin09t17:105_4": "lepokāso atthi, tampi limpituṁ vaṭṭati. Aggaḷaṭṭhapanāyāti ettha aggaḷasaddena taṁsambandhato",
  "tika-vin09t17:105_5": "dvāraphalakasahitaṁ dvārabandhanaṁ adhippetaṁ. Tenāha ‘‘sakavāṭakassā’’tiādi. ‘‘Niccalabhāvatthāyā’’ti",
  "tika-vin09t17:105_6": "iminā tañca kho ṭhapanaṁ idha niccalabhāvenāti dasseti. Ko panettha adhippāyoti āha",
  "tika-vin09t17:105_7": "‘‘kavāṭañhī’’tiādi. Kampatīti calati. Yāva dvārakosā aggaḷaṭṭhapanāya punappunaṁ",
  "tika-vin09t17:105_8": "limpitabbo vā lepāpetabbo vāti aggaḷaṭṭhapanatthāya yāva dvārakosā punappunaṁ attanā",
  "tika-vin09t17:105_9": "limpitabbo vā, parehi lepāpetabbo vāti attho.",
  "tika-vin09t17:106_0": "Nanu cāyamattho neva mātikāyaṁ, na padabhājane vutto, atha kuto daṭṭhabboti āha ‘‘tatthā’’tiādi.",
  "tika-vin09t17:106_1": "Kiñcāpīti yadipi. Aṭṭhuppattiyanti sikkhāpadassa nidāne. Adhikāratoti anuvattanato.",
  "tika-vin09t17:106_2": "Ālokaṁ sandheti pidhetīti ālokasandhi. Tenāha ‘‘ālokasandhīti vātapānakavāṭakā vuccantī’’ti.",
  "tika-vin09t17:106_3": "Tattha vātapānakavāṭakāti vātapānaphalakā. Anuññātappadesato pana aññattha punappunaṁ",
  "tika-vin09t17:106_4": "vilimpituṁ vā vilimpāpetuṁ vā na vaṭṭati. ‘‘Mattikāya kattabbakiccaṁ niṭṭhāpetvā",
  "tika-vin09t17:106_5": "puna catutthalepe dinne pācittiya’’nti (sārattha. ṭī. pācittiya 3.135) keci. ‘‘Punappunaṁ",
  "tika-vin09t17:106_6": "lepadānassa vuttappamāṇato aññattha paṭikkhittamattaṁ ṭhapetvā pācittiyassa avuttattā dukkaṭa’’nti apare.",
  "tika-vin09t17:107_0": "Adhiṭṭhātabbanti saṁvidhātabbaṁ. Appahariteti ettha appasaddo ‘‘appiccho’’tiādīsu",
  "tika-vin09t17:107_1": "(ma. ni. 1.252, 336; saṁ. ni. 2.148) viya abhāvatthoti āha ‘‘aharite’’ti. Sālivīhiādi",
  "tika-vin09t17:107_2": "(sārattha. ṭī. 2.30) pubbaṇṇaṁ ‘‘purakkhataṁ sassaphala’’nti katvā, tabbipariyāyato",
  "tika-vin09t17:107_3": "muggamāsādi aparaṇṇaṁ. Vuttanti vapitaṁ. ‘‘Tasmiṁ ṭhatvā adhiṭṭhahanto dukkaṭaṁ āpajjatī’’ti",
  "tika-vin09t17:107_4": "iminā yasmiṁ padese samantā vuttappamāṇe paricchede pubbaṇṇādīni na santi, tattha",
  "tika-vin09t17:107_5": "vihāro kāretabbo. Yattha pana santi, tattha kārāpetuṁ na vaṭṭatīti dasseti. Tathevāti",
  "tika-vin09t17:107_6": "mukhavaṭṭiantena. Tasmiṁ ṭhātabbaṁ patantassa vihārassa apatanokāsattā, tassa bhikkhuno",
  "tika-vin09t17:107_7": "upari na pateyyāti adhippāyo. Yathāparicchinnassa pana okāsassa abbhantaraṁ vihārassa",
  "tika-vin09t17:107_8": "patantassa okāso hotīti appaharitepi tasmiṁ ṭhatvā adhiṭṭhātuṁ na labhati. Tenāha",
  "tika-vin09t17:107_9": "‘‘tassa anto aharitepi ṭhātuṁ na labhatī’’ti.",
  "tika-vin09t17:108_0": "Tato ce uttarīti tiṇṇaṁ maggānaṁ vā pariyāyānaṁ vā upari catutthe magge vā pariyāye",
  "tika-vin09t17:108_1": "vāti attho. Tenāha ‘‘maggena chādiyamāne’’tiādi. Tattha maggena chādiyamāneti aparikkhipitvā",
  "tika-vin09t17:108_2": "ujukameva chādiyamāne. Pariyāyenāti parikkhepena. Tattha maggena chādanaṁ iṭṭhakasilāsudhāhi",
  "tika-vin09t17:108_3": "labbhati, pariyāyena chādanaṁ tiṇapaṇṇehīti āha ‘‘iṭṭhakasilāsudhāhī’’tiādi. Tasmā",
  "tika-vin09t17:108_4": "yathā icchati, tathā dve magge vā dve pariyāye vā adhiṭṭhahitvā tatiyaṁ maggaṁ vā",
  "tika-vin09t17:108_5": "pariyāyaṁ vā ‘‘evaṁ chādehī’’ti āṇāpetvā pakkamitabbaṁ. Sace na pakkamati, tuṇhībhāvena",
  "tika-vin09t17:108_6": "ṭhātabbaṁ. Sabbampi cetaṁ chadanaṁ chadanūpari veditabbaṁ. Uparūparichanno hi vihāro",
  "tika-vin09t17:108_7": "ciraṁ anovassako hotīti maññamānā evaṁ chādenti. Tiṇamuṭṭhigaṇanāyāti tiṇakaraḷagaṇanāya.",
  "tika-vin09t17:109_0": "Tikapācittiyanti atirekadvattipariyāye atirekasaññivematikaūnakasaññīnaṁ vasena tīṇi",
  "tika-vin09t17:109_1": "pācittiyāni. Setavaṇṇādikaraṇeti setavaṇṇakāḷavaṇṇagerukaparikammamālākammalatākammamakaradantakapañcapaṭikānaṁ",
  "tika-vin09t17:109_2": "karaṇe. Leṇaguhātiṇakuṭikādīsūti ettha leṇanti dvārabaddhaṁ. Guhāti kevalā pabbataguhā.",
  "tika-vin09t17:109_3": "Tiṇakuṭikā pākaṭā eva.",
  "tika-vin09t17:110": "Mahallakavihārasikkhāpadavaṇṇanā niṭṭhitā.",
  "tika-vin09t17:111": "10. Sappāṇakasikkhāpadavaṇṇanā",
  "tika-vin09t17:112_0": "Ekasmiṁ ghaṭe ekāva āpattīti ekasmiṁ udakaghaṭe ekāva āpatti. Esa nayo sabbabhājanesu",
  "tika-vin09t17:112_1": ". Vicchindantassāti dhāraṁ vicchindantassa. Ekekaṁ pakkhipantassāti ekekaṁ tiṇaṁ",
  "tika-vin09t17:112_2": "vā paṇṇaṁ vā mattikaṁ vā aññaṁ vā kaṭṭhagomayādiṁ pakkhipantassa. Pariyādānanti khayaṁ.",
  "tika-vin09t17:113_0": "‘‘Padīpe (sārattha. ṭī. pācittiya 3.140) patitvā paṭaṅgādipāṇakā marissantī’’ti jānantassāpi",
  "tika-vin09t17:113_1": "kusalacittena padīpujjalanaṁ viya ‘‘siñcanena pāṇakā marissantī’’ti pubbabhāge jānantassāpi",
  "tika-vin09t17:113_2": "‘‘idaṁ jalaṁ siñcāmī’’ti siñcantassa vadhakacittaṁ na hotīti āha ‘‘vinā vadhakacetanāyā’’tiādi.",
  "tika-vin09t17:113_3": "Evañca katvā ‘‘paṇṇattivajja’’nti idampi samatthitaṁ hoti. Ticittanti kusalākusalābyākatavasena",
  "tika-vin09t17:113_4": "ticittaṁ. Tathā hi paṇṇattiṁ madditvā siñcantassa vā siñcāpentassa vā akusalacittena",
  "tika-vin09t17:113_5": "hoti, ‘‘āsanaṁ dhovissāmī’’ti cittena dhovanatthaṁ siñcantassa vā siñcāpentassa vā",
  "tika-vin09t17:113_6": "kusalacittena hoti, paṇṇattiṁ ajānatā arahatā siñcanādikaraṇe abyākatacittena hotīti",
  "tika-vin09t17:113_7": "kusalākusalābyākatacittavasena ticittaṁ hoti.",
  "tika-vin09t17:114": "Sappāṇakasikkhāpadavaṇṇanā niṭṭhitā.",
  "tika-vin09t17:115": "Bhūtagāmavaggo dutiyo.",
  "tika-vin09t17:116": "3. Ovādavaggo",
  "tika-vin09t17:117": "1. Ovādasikkhāpadavaṇṇanā",
  "tika-vin09t17:118_0": "Aṭṭhaṅgasamannāgatassāti ‘‘sīlavā hotī’’tiādīhi (pāci. 147) aṭṭhahi aṅgehi samannāgatassa.",
  "tika-vin09t17:118_1": "Anuññātāti imassa sikkhāpadassa nidāne anuññātā . ‘‘Vassasatūpasampannāyā’’tiādi",
  "tika-vin09t17:118_2": "vakkhamānaaṭṭhagarudhammadassanaṁ. Tattha sāmīcikammanti maggasampadānabījanapānīyāpucchanādikaṁ",
  "tika-vin09t17:118_3": "anucchavikaṁ vattaṁ. Ādisaddena –",
  "tika-vin09t17:119_0": "‘‘Na bhikkhuniyā abhikkhuke āvāse vassaṁ vasitabbaṁ, anvaddhamāsaṁ bhikkhuniyā bhikkhusaṅghato",
  "tika-vin09t17:119_1": "dve dhammā paccāsīsitabbā uposathapucchakañca ovādūpasaṅkamanañca, vassaṁvuṭṭhāya",
  "tika-vin09t17:119_2": "bhikkhuniyā ubhatosaṅghe tīhi ṭhānehi pavāretabbaṁ diṭṭhena vā sutena vā parisaṅkāya",
  "tika-vin09t17:119_3": "vā, garudhammaṁ ajjhāpannāya bhikkhuniyā ubhatosaṅghe pakkhamānattaṁ caritabbaṁ,",
  "tika-vin09t17:119_4": "dve vassāni chasu dhammesu sikkhitasikkhāya sikkhamānāya ubhatosaṅghe upasampadā",
  "tika-vin09t17:119_5": "pariyesitabbā, na bhikkhuniyā kenaci pariyāyena bhikkhu akkositabbo paribhāsitabbo,",
  "tika-vin09t17:119_6": "ajjatagge ovaṭo bhikkhunīnaṁ bhikkhūsu vacanapatho, anovaṭo bhikkhūnaṁ bhikkhunīsu",
  "tika-vin09t17:119_7": "vacanapatho’’ti (cūḷava. 403; a. ni. 8.51) –",
  "tika-vin09t17:120": "Ime satta dhamme saṅgaṇhāti. Garudhammeti garuke dhamme. Te hi gāravaṁ katvā bhikkhunīhi sampaṭicchitabbattā ‘‘garudhammā’’ti vuccanti.",
  "tika-vin09t17:121_0": "Aññena vā dhammenāti ṭhapetvā aṭṭha garudhamme aññena yena kenaci dhammena. Bhikkhunīsu",
  "tika-vin09t17:121_1": "upasampannamattaṁ vā ovadatoti bhikkhunīsu upasampannamattaṁ garudhammena ovadato",
  "tika-vin09t17:121_2": "vā. Bhikkhūnaṁ santike upasampannāya yathāvatthukameva. ‘‘Adhammakamme’’tiādīsu bhikkhunovādasammutikammaṁ",
  "tika-vin09t17:121_3": "‘‘kamma’’nti veditabbanti āha ‘‘sammatassāpī’’tiādi. Vagge bhikkhunisaṅghe ovadato",
  "tika-vin09t17:121_4": "tikapācittiyanti vagge bhikkhunisaṅghe ovadato vaggasaññivematikasamaggasaññīnaṁ",
  "tika-vin09t17:121_5": "vasena tīṇi pācittiyāni. Tathā vematikassa cāti adhammakamme vematikassa ca vagge",
  "tika-vin09t17:121_6": "bhikkhunisaṅghe ovadato tikapācittiyanti attho. Esa nayo dhammakammasaññino cāti",
  "tika-vin09t17:121_7": "etthāpi. Yathā ca vagge bhikkhunisaṅghe ovadato nava pācittiyāni, evaṁ adhammakamme",
  "tika-vin09t17:121_8": "adhammakammasaññino samagge bhikkhunisaṅghe ovadato tasmiṁ saṅghe vaggasaññivematikasamaggasaññīnaṁ",
  "tika-vin09t17:121_9": "vasena tikapācittiyaṁ, tathā vematikassa ca dhammakammasaññino cāti nava pācittiyāni.",
  "tika-vin09t17:121_10": "Tenāha ‘‘samaggepi bhikkhunisaṅghe navā’’tiādi. Dhammakamme pana adhammakammasaññino",
  "tika-vin09t17:121_11": "vaggaṁ bhikkhunisaṅghaṁ ovadato tikadukkaṭaṁ, tathā vematikassa, dhammakammasaññino",
  "tika-vin09t17:121_12": "cāti nava dukkaṭāni. Samaggaṁ pana bhikkhunisaṅghaṁ ovadato aṭṭhāti sattarasa dukkaṭāni.",
  "tika-vin09t17:121_13": "Tenāha ‘‘sace panā’’tiādi. Aññaṁ dhammanti aññaṁ suttantaṁ vā abhidhammaṁ vā. ‘‘Samaggāmhāyyā’’ti",
  "tika-vin09t17:121_14": "vacanena hi ovādaṁ paccāsīsanti. Tasmā ṭhapetvā ovādaṁ aññaṁ dhammaṁ bhaṇantassa",
  "tika-vin09t17:121_15": "dukkaṭaṁ. Ovādañca aniyyātetvāti ‘‘eso bhagini ovādo’’ti avatvā. Paripucchaṁ detīti",
  "tika-vin09t17:121_16": "tassāyeva paguṇāya garudhammapāḷiyā atthaṁ bhaṇati. Osārehīti uccārehi, kathehīti",
  "tika-vin09t17:121_17": "attho. Osāretīti aṭṭhagarudhammapāḷiṁ vadati. Pañhaṁ puṭṭhoti garudhammanissitaṁ",
  "tika-vin09t17:121_18": "vā khandhādinissitaṁ vā pañhaṁ bhikkhuniyā puṭṭho.",
  "tika-vin09t17:122": "Ovādasikkhāpadavaṇṇanā niṭṭhitā.",
  "tika-vin09t17:123": "2. Atthaṅgatasikkhāpadavaṇṇanā",
  "tika-vin09t17:124": "Ekatoupasampannanti bhikkhunisaṅghe upasampannamattaṁ. Ito parampi ca yattha yattha ‘‘ekatoupasampanna’’nti vuccati, sabbattha ayameva attho daṭṭhabbo.",
  "tika-vin09t17:125": "Atthaṅgatasikkhāpadavaṇṇanā niṭṭhitā.",
  "tika-vin09t17:126": "3. Bhikkhunupassayasikkhāpadavaṇṇanā",
  "tika-vin09t17:127": "Saṁvāsāyāti uposathādiatthaṁ. Itaranti ubhatosaṅghe upasampannaṁ.",
  "tika-vin09t17:128": "Bhikkhunupassayasikkhāpadavaṇṇanā niṭṭhitā.",
  "tika-vin09t17:129": "4. Āmisasikkhāpadavaṇṇanā",
  "tika-vin09t17:130_0": "Taṇhādiṭṭhīhi āmasitabbato āmisaṁ, cīvarādi, āmisameva hetu āmisahetu. Tenāha ‘‘cīvarādīnaṁ",
  "tika-vin09t17:130_1": "aññatarahetū’’ti. Ādisaddena piṇḍapātasenāsanagilānapaccayasakkāragarukāramānanavandanapūjanānaṁ",
  "tika-vin09t17:130_2": "gahaṇaṁ. Avaṇṇakāmatāyāti ayasakāmatāyeva.",
  "tika-vin09t17:131_0": "Dhammakammetiādīsu bhikkhunovādasammutikammaṁ ‘‘kamma’’nti veditabbaṁ. Tattha tikapācittiyanti",
  "tika-vin09t17:131_1": "dhammakamme dhammakammasaññivematikaadhammakammasaññīnaṁ vasena tīṇi pācittiyāni.",
  "tika-vin09t17:131_2": "Tatheva adhammakamme tikadukkaṭaṁ veditabbaṁ. Asammatanti sammatena vā saṅghena vā",
  "tika-vin09t17:131_3": "bhāraṁ katvā ṭhapitaṁ upasampannaṁ. Nanu ovādasammuti upasampannasseva dīyati, na",
  "tika-vin09t17:131_4": "sāmaṇerassāti āha ‘‘tatthā’’tiādi. Sammatena vā saṅghena vā ṭhapito pana bahussuto",
  "tika-vin09t17:131_5": "sāmaṇero ‘‘asammato’’ti veditabbo. Pakatiyā cīvarādihetu ovadantaṁ pana evaṁ bhaṇantassāti",
  "tika-vin09t17:131_6": "pakatiyā cīvarādihetu ovadantaṁ ‘‘esa cīvarādihetu ovadatī’’ti saññāya evaṁ bhaṇantassa.",
  "tika-vin09t17:131_7": "‘‘Na cīvarādihetu ovadatī’’ti saññāya pana evaṁ bhaṇantassa dukkaṭaṁ. Anāmisantaratāti",
  "tika-vin09t17:131_8": "āmisacittābhāvo, ‘‘āmisahetu ovadissāmī’’ti evaṁ pavattaajjhāsayābhāvoti attho. Cittapariyāyo",
  "tika-vin09t17:131_9": "hettha antarasaddo ‘‘yassantarato na santi kopā’’tiādīsu (udā. 20) viya.",
  "tika-vin09t17:132": "Āmisasikkhāpadavaṇṇanā niṭṭhitā.",
  "tika-vin09t17:133": "5. Cīvaradānasikkhāpadavaṇṇanā",
  "tika-vin09t17:134": "Pañcamasikkhāpadaṁ uttānatthameva.",
  "tika-vin09t17:135": "Cīvaradānasikkhāpadavaṇṇanā niṭṭhitā.",
  "tika-vin09t17:136": "6. Cīvarasibbanasikkhāpadavaṇṇanā",
  "tika-vin09t17:137_0": "Sūciṁ pavesetvā pavesetvā nīharaṇeti ārāpathe ārāpathe pācittiyaṁ. ‘‘Sibbissāmī’’ti",
  "tika-vin09t17:137_1": "pana vicārentassa, chindantassāpi dukkaṭaṁ. Satakkhattumpi vijjhitvā sakiṁ nīharantassāti",
  "tika-vin09t17:137_2": "sakalasūciṁ anīharanto dīghasuttappavesanatthaṁ satakkhattumpi vijjhitvā sakiṁ nīharantassa.",
  "tika-vin09t17:137_3": "‘‘Sibbā’’ti vuttoti sakiṁ ‘‘cīvaraṁ sibbā’’ti vutto. Niṭṭhāpetīti sabbaṁ sūcikammaṁ",
  "tika-vin09t17:137_4": "pariyosāpeti. Tassa ārāpathe ārāpathe pācittiyanti āṇattassa sūciṁ pavesetvā pavesetvā",
  "tika-vin09t17:137_5": "nīharaṇe ekamekaṁ pācittiyaṁ.",
  "tika-vin09t17:138": "Udāyittheranti lāḷudāyittheraṁ. Vuttalakkhaṇaṁ sibbanaṁ vā sibbāpanaṁ vāti ‘‘sūciṁ pavesetvā’’tiādinā vuttalakkhaṇaṁ sibbanaṁ vā sibbāpanaṁ vā.",
  "tika-vin09t17:139": "Cīvarasibbanasikkhāpadavaṇṇanā niṭṭhitā.",
  "tika-vin09t17:140": "7. Saṁvidhānasikkhāpadavaṇṇanā",
  "tika-vin09t17:141_0": "Saṁvidahitvāti ‘‘ehi, asukagāmaṁ gacchāmā’’ti vā ‘‘sve ahaṁ gacchāmi, tvampi āgaccheyyāsī’’ti",
  "tika-vin09t17:141_1": "vā vatvā. Tañca kho saṁvidahanaṁ atthato saṅketakammanti āha ‘‘gamanakāle saṅketaṁ",
  "tika-vin09t17:141_2": "katvāti attho’’ti. Akappiyabhūmiyaṁ saṁvidahantassāti antogāme, bhikkhuniupassayadvāre,",
  "tika-vin09t17:141_3": "rathikāya, aññesu vā catukkasiṅghāṭakahatthisālādīsu ṭhatvā saṁvidahantassa. Tenāha",
  "tika-vin09t17:141_4": "‘‘tattha ṭhapetvā’’tiādi. Āsannassāpīti accāsannassāpi, ratanamattantarassāpīti adhippāyo.",
  "tika-vin09t17:141_5": "Aññassa gāmassāti yato nikkhamati, tato aññassa gāmassa. Taṁ okkamantassāti taṁ antaragāmassa",
  "tika-vin09t17:141_6": "upacāraṁ okkamantassa. Sace dūraṁ gantukāmo hoti, gāmūpacāragaṇanāya okkamante okkamante",
  "tika-vin09t17:141_7": "purimanayeneva āpatti. Tenāha ‘‘iti gāmūpacārokkamanagaṇanāya pācittiyānī’’ti. Tassa",
  "tika-vin09t17:141_8": "tassa pana gāmassa atikkamane anāpatti. Gāme asatīti addhayojanabbhantare gāme asati.",
  "tika-vin09t17:141_9": "Tasmiṁ pana gāme sati gāmantaragaṇanāyeva pācittiyāni. Addhayojanagaṇanāya pācittiyanti",
  "tika-vin09t17:141_10": "addhayojane addhayojane pācittiyaṁ, ekamekaṁ addhayojanaṁ atikkamantassa ‘‘idāni",
  "tika-vin09t17:141_11": "atikkamissāmī’’ti paṭhamapāde dukkaṭaṁ, dutiyapāde pācittiyanti attho. Imasmiñhi",
  "tika-vin09t17:141_12": "naye atikkamane āpatti, okkamane anāpatti.",
  "tika-vin09t17:142_0": "Visaṅketenāti (pāci. aṭṭha. 185) ettha ‘‘purebhattaṁ gamissāmā’’ti vatvā pacchābhattaṁ",
  "tika-vin09t17:142_1": "gacchanti, ‘‘ajja vā gamissāmā’’ti sve gacchanti, evaṁ kālavisaṅketeyeva anāpatti.",
  "tika-vin09t17:142_2": "Dvāravisaṅkete, pana maggavisaṅkete, vā satipi āpattiyeva. Āpadāsūti raṭṭhabhede",
  "tika-vin09t17:142_3": "cakkasamāruḷhā jānapadā pariyāyanti, evarūpāsu āpadāsu anāpatti. Cakkasamāruḷhāti",
  "tika-vin09t17:142_4": "ca iriyāpathacakkaṁ vā sakaṭacakkaṁ vā samāruḷhāti attho. Mātugāmasikkhāpadenāti",
  "tika-vin09t17:142_5": "(pāci. 413 ādayo) sappāṇakavagge sattamasikkhāpadena.",
  "tika-vin09t17:143": "Saṁvidhānasikkhāpadavaṇṇanā niṭṭhitā.",
  "tika-vin09t17:144": "8. Nāvābhiruhanasikkhāpadavaṇṇanā",
  "tika-vin09t17:145_0": "Kīḷāpurekkhāroti lokassādamittasanthavavasena kīḷāpurekkhāro. Tathevāti kīḷāvaseneva.",
  "tika-vin09t17:145_1": "Agāmakatīrapassenāti addhayojanabbhantare gāmānaṁ abhāvato agāmakatīrapassena. Pāḷiyaṁ",
  "tika-vin09t17:145_2": "‘‘uddhaṁgāminiṁ vā adhogāminiṁ vā’’ti (pāci. 186) vacanato pana vāpisamuddādīsu kīḷāpurekkhāratāyapi",
  "tika-vin09t17:145_3": "gacchantassa anāpatti. Tenāha ‘‘samudde pana yathāsukhaṁ gantuṁ vaṭṭatī’’ti. Visaṅketenāti",
  "tika-vin09t17:145_4": "idhāpi kālavisaṅketeneva anāpatti, titthavisaṅketena, pana nāvāvisaṅketena vā gacchantassa āpattiyeva.",
  "tika-vin09t17:146_0": "Sesanti saddhiṁ samuṭṭhānādīhi avasesaṁ, keci pana ‘‘kīḷāpurekkhāro ‘saṁvidahitvā’ti",
  "tika-vin09t17:146_1": "(sārattha. ṭī. pācittiya 3.188) vacanato imaṁ sikkhāpadaṁ akusalacittaṁ lokavajjaṁ,",
  "tika-vin09t17:146_2": "tasmā sesaṁ nāma ṭhapetvā ‘paṇṇattivajjaṁ ticitta’nti idaṁ dvayaṁ avasesa’’nti vadanti,",
  "tika-vin09t17:146_3": "taṁ na gahetabbaṁ. Kīḷāpurekkhāratāya hi abhiruhitvāpi gāmantarokkamane, addhayojanātikkame",
  "tika-vin09t17:146_4": "vā saṁvegaṁ paṭilabhitvā arahattaṁ vā sacchikareyya, niddaṁ vā okkameyya, kammaṭṭhānaṁ",
  "tika-vin09t17:146_5": "vā manasi karonto gaccheyya, kuto cassa akusalacittasamaṅgitā, yenidaṁ sikkhāpadaṁ",
  "tika-vin09t17:146_6": "akusalacittaṁ, lokavajjañca siyāti.",
  "tika-vin09t17:147": "Nāvābhiruhanasikkhāpadavaṇṇanā niṭṭhitā.",
  "tika-vin09t17:148": "9. Paripācitasikkhāpadavaṇṇanā",
  "tika-vin09t17:149_0": "Paripācitanti paripākamāpāditaṁ, yathā labhati, tathā katvā ṭhapitanti vuttaṁ hoti.",
  "tika-vin09t17:149_1": "Tenāha ‘‘neva tassā’’tiādi tassāti yo paribhuñjeyya, tassa bhikkhuno. Bhikkhussa",
  "tika-vin09t17:149_2": "guṇaṁ pakāsetvāti ‘‘ayyo bhāṇako, ayyo bahussuto’’tiādinā (pāci. 195) guṇaṁ pakāsetvā",
  "tika-vin09t17:149_3": ". Piṇḍapātanti pañcannaṁ bhojanānaṁ aññataraṁ. Kammasādhanoyaṁ samārambhasaddoti",
  "tika-vin09t17:149_4": "āha ‘‘samāraddha’’nti. Paṭiyāditassāti sampāditassa. Yasmā ñātakappavāritehi bhikkhussa",
  "tika-vin09t17:149_5": "atthāya asamāraddhopi piṇḍapāto atthato samāraddhova hoti yathāsukhaṁ harāpetabbato,",
  "tika-vin09t17:149_6": "tasmā ‘‘ñātakappavāritānaṁ vā santaka’’nti vuttaṁ.",
  "tika-vin09t17:150": "Ubhayatthāti paripācitāparipācitesu. Avaseseti bhikkhuniparipācitepi yāgukhajjakaphalāphalādike sabbattha. Nimittobhāsaparikathāviññattivasena pana avasesepi dukkaṭato na muccati.",
  "tika-vin09t17:151": "Paripācitasikkhāpadavaṇṇanā niṭṭhitā.",
  "tika-vin09t17:152": "10. Rahonisajjasikkhāpadavaṇṇanā",
  "tika-vin09t17:153_0": "Uparīti acelakavagge. Upanandassa catutthasikkhāpadenāti appaṭicchanne mātugāmena",
  "tika-vin09t17:153_1": "saddhiṁ rahonisajjasikkhāpadena (pāci. 284 ādayo). Tañhi upanandattheraṁ ārabbha",
  "tika-vin09t17:153_2": "paññattesu catutthabhāvato ‘‘upanandassa catutthasikkhāpada’’nti vuttaṁ. Yadi ekaparicchedaṁ,",
  "tika-vin09t17:153_3": "atha kasmā visuṁ paññattanti āha ‘‘aṭṭhuppattivasena pana visuṁ paññatta’’nti. Tattha",
  "tika-vin09t17:153_4": "aṭṭhuppattivasenāti atthassa uppattivasena, bhikkhuniyā eva rahonisajjāya uppattivasenāti",
  "tika-vin09t17:153_5": "attho. Ayaṁ hetthādhippāyo – catutthasikkhāpadavatthuto imassa sikkhāpadassa vatthuno",
  "tika-vin09t17:153_6": "paṭhamaṁ uppannattā ekaparicchedepi idaṁ paṭhamaṁ visuṁ paññattanti.",
  "tika-vin09t17:154": "Rahonisajjasikkhāpadavaṇṇanā niṭṭhitā.",
  "tika-vin09t17:155": "Ovādavaggo tatiyo.",
  "tika-vin09t17:156": "4. Bhojanavaggo",
  "tika-vin09t17:157": "1. Āvasathasikkhāpadavaṇṇanā",
  "tika-vin09t17:158_0": "‘‘Agilāno’’ti ettha antamaso dvigāvutaṁ gantuṁ samattho adhippetoti āha ‘‘addhayojanampi",
  "tika-vin09t17:158_1": "gantuṁ samatthenā’’ti. Āvasathapiṇḍoti āvasathe piṇḍo, sālādīsu anodissa yāvadatthaṁ",
  "tika-vin09t17:158_2": "paññattaṁ pañcannaṁ bhojanānaṁ aññataraṁ bhojananti attho. Tenāha ‘‘imesaṁ vā’’tiādi.",
  "tika-vin09t17:158_3": "Tattha imesaṁ vāti imesaṁ pāsaṇḍānaṁ vā. Ettakānaṁ vāti imasmiṁ pāsaṇḍe ettakānaṁ",
  "tika-vin09t17:158_4": "pāsaṇḍānaṁ vā. Pāsaṇḍanti channavutividhaṁ samaṇaparibbājakādiṁ. Te hi taṇhāpāsañceva",
  "tika-vin09t17:158_5": "diṭṭhipāsañca ḍenti oḍḍentīti pāsaṇḍāti vuccanti. Anodissāti anuddisitvā, aparicchinditvāti",
  "tika-vin09t17:158_6": "attho. Sālādīsu yattha katthacīti sālārukkhamūlaabbhokāsādīsu yattha katthaci ṭhānesu.",
  "tika-vin09t17:158_7": "Ekadivasameva bhuñjitabboti ekadivasaṁ sakiṁyeva bhuñjitabbo, ekasmiṁ divase punappunaṁ",
  "tika-vin09t17:158_8": "bhuñjituṁ na vaṭṭati. Dutiyadivasato paṭṭhāyāti bhuttadivasassa dutiyadivasato paṭṭhāya.",
  "tika-vin09t17:158_9": "Ajjhohāre ajjhohāre pācittiyanti ālope ālope kabaḷe kabaḷe pācittiyaṁ. Nānākulehi",
  "tika-vin09t17:158_10": "(pāci. aṭṭha. 206) pana nānāṭṭhānesu paññattaṁ, ekasmiṁ ṭhāne ekadivasaṁ bhuñjitvā",
  "tika-vin09t17:158_11": "dutiyadivase aññattha bhuñjituṁ vaṭṭati, paṭipāṭiṁ pana khepetvā puna ādito paṭṭhāya",
  "tika-vin09t17:158_12": "bhuñjituṁ na vaṭṭati. Ekapūganānāpūgaekagāmanānāgāmesupi eseva nayo. Yopi ekakulassa",
  "tika-vin09t17:158_13": "vā nānākulānaṁ vā ekato paññatto taṇḍulādīnaṁ abhāvena antarantarā chijjati, sopi",
  "tika-vin09t17:158_14": "na bhuñjitabbo. Sace pana ‘‘na sakkoma dātu’’nti upacchinditvā puna kalyāṇacitte",
  "tika-vin09t17:158_15": "uppanne dātuṁ ārabhanti, etaṁ puna ekadivasaṁ bhuñjituṁ vaṭṭati.",
  "tika-vin09t17:159_0": "Tikapācittiyanti agilāne agilānasaññivematikagilānasaññīnaṁ vasena tīṇi pācittiyāni.",
  "tika-vin09t17:159_1": "Gilānassa gilānasaññinoti gilānassa pana ‘‘gilāno aha’’nti saññino anuvasitvā bhuñjantassa",
  "tika-vin09t17:159_2": "anāpatti. Sakiṁ bhuñjatīti ekadivasaṁ bhuñjati. ‘‘Gacchanto vā’’ti idaṁ addhayojanavasena",
  "tika-vin09t17:159_3": "gahetabbaṁ, tathā ‘‘paccāgacchanto’’ti (sārattha. ṭī. pācittiya 3.208) idampīti vadanti.",
  "tika-vin09t17:159_4": "Kenaci upaddavenāti nadipūracorabhayādinā kenaci upaddavena. Aññanti yāgukhajjakaphalāphalādibhedaṁ",
  "tika-vin09t17:159_5": "yaṁ kiñci aññaṁ. Anuvasitvāti puna vasitvā.",
  "tika-vin09t17:160": "Āvasathasikkhāpadavaṇṇanā niṭṭhitā.",
  "tika-vin09t17:161": "2. Gaṇabhojanasikkhāpadavaṇṇanā",
  "tika-vin09t17:162_0": "Gaṇabhojaneti gaṇena laddhattā gaṇassa santake bhojane. Tenāha ‘‘gaṇassa bhojane’’ti.",
  "tika-vin09t17:162_1": "Nanu cettha ‘‘gaṇassa bhojane’’ti vuccati, so ca kho gaṇo ‘‘katthaci dvīhi, katthaci",
  "tika-vin09t17:162_2": "tīhī’’tiādinā anekadhā adhippeto, idha katihīti āha ‘‘idha cā’’tiādi. Taṁ panetaṁ",
  "tika-vin09t17:162_3": "gaṇabhojanaṁ dvīhi pakārehi pasavati nimantanato vā viññattito vāti āha ‘‘tesaṁ nimantanato",
  "tika-vin09t17:162_4": "vā’’tiādi. Tattha nimantanato vāti akappiyanimantanato vā. Odanādīnaṁ pañcannanti",
  "tika-vin09t17:162_5": "odanasattukummāsamacchamaṁsānaṁ pañcannaṁ.",
  "tika-vin09t17:163_0": "‘‘Odanena nimantemi, odanaṁ me gaṇhathā’’tiādinā nayena yena kenaci vevacanena vā",
  "tika-vin09t17:163_1": "bhāsantarena vā pañcannaṁ bhojanānaṁ nāmaṁ gahetvā nimantetīti sambandho. Cattāroti",
  "tika-vin09t17:163_2": "ekaṭṭhāne vā nānāṭṭhānesu vā ṭhite cattāro bhikkhū. Lakkhaṇavacanañcetaṁ, tasmā cattāro",
  "tika-vin09t17:163_3": "vā tato vā adhike bhikkhūti attho. Vevacanena vāti bhattaannādipariyāyasaddena vā.",
  "tika-vin09t17:163_4": "Bhāsantarena vāti andhadamiḷādibhāsantarena vā. Pañcannaṁ bhojanānaṁ nāmaṁ gahetvāti",
  "tika-vin09t17:163_5": "pañcannaṁ bhojanānaṁ aññatarassa nāmaṁ gahetvā. Odanena nimantemīti tumhe bhante",
  "tika-vin09t17:163_6": "odanena nimantemi. Ādisaddena ‘‘ākaṅkhatha oloketha adhivāsetha paṭimānetha, sattunā",
  "tika-vin09t17:163_7": "nimantemi, sattuṁ me gaṇhatha ākaṅkhatha oloketha adhivāsetha paṭimānethā’’tiādīnaṁ",
  "tika-vin09t17:163_8": "(pāci. aṭṭha. 217-218) gahaṇaṁ. Ekato vāti ekattha ṭhite vā nisinne vā bhikkhū disvā",
  "tika-vin09t17:163_9": "‘‘tumhe, bhante, odanena nimantemī’’tiādinā evaṁ ekato nimantitā. Nānāto vā nimantitāti",
  "tika-vin09t17:163_10": "cattāri pariveṇāni vā vihāre vā gantvā nānāto vā nimantitā. Ekaṭṭhāne ṭhitesuyeva",
  "tika-vin09t17:163_11": "vā eko puttena, eko pitarāti evampi nimantitā nānātoyeva nimantitā nāma honti. Ekato",
  "tika-vin09t17:163_12": "gaṇhantiti aññamaññassa dvādasahatthūpacāre ṭhitā gaṇhanti.",
  "tika-vin09t17:164_0": "Kasmā pana nānāto bhuttepi gaṇabhojanaṁ hotīti āha ‘‘paṭiggahaṇameva hettha pamāṇa’’nti.",
  "tika-vin09t17:164_1": "Yadi evaṁ atha kasmā pāḷiyaṁ ‘‘gaṇabhojanaṁ nāma yattha cattāro bhikkhū pañcannaṁ",
  "tika-vin09t17:164_2": "bhojanānaṁ aññatarena bhojanena nimantitā bhuñjanti, etaṁ gaṇabhojanaṁ nāmā’’ti (pāci.",
  "tika-vin09t17:164_3": "218) vuttaṁ? Taṁ paṭiggahaṇaniyamanatthameva . Na hi appaṭiggahitakaṁ bhikkhū bhuñjantīti",
  "tika-vin09t17:164_4": "‘‘bhuñjantī’’ti padaṁ paṭiggahaṇaniyamavacanaṁ hoti. Ekato vā nānāto vā viññāpetvāti",
  "tika-vin09t17:164_5": "cattāro bhikkhū ekato ṭhitā vā nisinnā vā upāsakaṁ disvā ‘‘amhākaṁ catunnampi bhattaṁ",
  "tika-vin09t17:164_6": "dehī’’ti vā pāṭekkaṁ pavisitvā ‘‘mayhaṁ bhattaṁ dehi, mayhaṁ bhattaṁ dehī’’ti vā",
  "tika-vin09t17:164_7": "ekato vā nānāto vā viññāpetvā. Tassa duvidhassāpīti yañca nimantanato laddhaṁ gaṇabhojanaṁ,",
  "tika-vin09t17:164_8": "yañca viññattito laddhaṁ, tassa duvidhassāpi gaṇabhojanassa. Evaṁ paṭiggahaṇeti ekato paṭiggahaṇe.",
  "tika-vin09t17:165_0": "Pādānampi phalitattāti (pāci. aṭṭha. 217-218) antamaso pādānampi yathā mahācammassa",
  "tika-vin09t17:165_1": "parato maṁsaṁ dissati, evaṁ phalitattā. Na sakkā piṇḍāya caritunti vālikāya vā sakkharāya",
  "tika-vin09t17:165_2": "vā phuṭṭhamatte dukkhuppattito antogāme piṇḍāya carituṁ na sakkoti. Cīvare kariyamāneti",
  "tika-vin09t17:165_3": "sāṭakañca suttañca labhitvā cīvare kariyamāne. Yaṁ kiñci cīvare kattabbakammanti",
  "tika-vin09t17:165_4": "cīvaravicāraṇachindanamoghasuttāropanādi yaṁ kiñci cīvare kattabbaṁ kammaṁ, antamaso",
  "tika-vin09t17:165_5": "sūcivedhanampīti adhippāyo. ‘‘Addhayojanampī’’tiādi avakaṁsato vuttaṁ. Yo pana dūraṁ",
  "tika-vin09t17:165_6": "gantukāmo, tattha vattabbameva natthi, gacchanto addhayojanabbhantare gāvutepi bhuñjituṁ",
  "tika-vin09t17:165_7": "labhati, gato pana ekadivasaṁ. Yadā nāvaṁ abhiruhitukāmo vā hoti āruḷho vā oruḷho",
  "tika-vin09t17:165_8": "vā, ayaṁ nāvābhiruhanasamayo nāmāti āha ‘‘nāvābhiruhanasamayepi eseva nayo’’ti. Ayaṁ",
  "tika-vin09t17:165_9": "pana viseso – abhiruḷhena icchitaṭṭhānaṁ gantvāpi yāva na orohati, tāva bhuñjitabbaṁ.",
  "tika-vin09t17:165_10": "Cattāro bhikkhūti antimaparicchedo. Yattha pana sataṁ vā sahassaṁ vā sannipatitaṁ,",
  "tika-vin09t17:165_11": "tattha vattabbameva natthi. Tasmā tādise kāle ‘‘mahāsamayo’’ti adhiṭṭhahitvā bhuñjitabbaṁ.",
  "tika-vin09t17:165_12": "Yo koci pabbajitoti sahadhammikesu vā titthiyesu vā aññataro.",
  "tika-vin09t17:166_0": "Ye ca dve tayo ekato gaṇhantīti yepi akappiyanimantanaṁ sādiyitvā dve vā tayo vā",
  "tika-vin09t17:166_1": "ekato gaṇhanti, tesampi anāpatti. Paṇītabhojanasūpodanaviññattīhi pana āpattiyevāti",
  "tika-vin09t17:166_2": "vadanti, upaparikkhitabbaṁ. Niccabhattādīsūti niccabhatte salākabhatte pakkhike uposathike",
  "tika-vin09t17:166_3": "pāṭipadike. Tattha niccabhattanti dhuvabhattaṁ vuccati. ‘‘Niccabhattaṁ gaṇhathā’’ti",
  "tika-vin09t17:166_4": "vadanti , bahūnampi ekato gaṇhituṁ vaṭṭati. Salākabhattādīsupi eseva nayo.",
  "tika-vin09t17:167": "Gaṇabhojanasikkhāpadavaṇṇanā niṭṭhitā.",
  "tika-vin09t17:168": "3. Paramparabhojanasikkhāpadavaṇṇanā",
  "tika-vin09t17:169_0": "Gaṇabhojane vuttanayenevāti bhikkhuṁ upasaṅkamitvā ‘‘tumhe, bhante, odanena nimantemi,",
  "tika-vin09t17:169_1": "odanaṁ me gaṇhathā’’tiādinā (pāci. aṭṭha. 217-218) nayena yena kenaci vevacanena",
  "tika-vin09t17:169_2": "vā bhāsantarena vā pañcannaṁ bhojanānaṁ aññatarassa nāmaṁ gahetvā nimantetīti vutteneva",
  "tika-vin09t17:169_3": "nayena . Nimantitassāti akappiyanimantanena nimantitassa. Avikappetvāti sammukhāsammukhavasena",
  "tika-vin09t17:169_4": "avikappetvā, apariccajitvāti attho. Ayañhi bhattavikappanā nāma sammukhāparammukhāpi",
  "tika-vin09t17:169_5": "vaṭṭati. Tenāha ‘‘yo bhikkhu pañcasu sahadhammikesū’’tiādi.",
  "tika-vin09t17:170_0": "Aññatra nimantanabhojanavatthusminti aññatra paṭhamaṁ nimantitā hutvā aññasmiṁ nimantane",
  "tika-vin09t17:170_1": "bhuñjanavatthusmiṁ. Yadi tividhā anupaññatti, atha kasmā parivāre ‘‘catasso anupaññattiyo’’ti",
  "tika-vin09t17:170_2": "vuttanti āha ‘‘parivāre panā’’tiādi. Vikappanampi gahetvāti vikappanānujānanampi",
  "tika-vin09t17:170_3": "anupaññattisamānanti anupaññattibhāvena gahetvā. Ekasaṁsaṭṭhānīti ekasmiṁ missitāni.",
  "tika-vin09t17:170_4": "Idaṁ vuttaṁ hoti (pāci. aṭṭha. 229) – dve tīṇi kulāni nimantetvā ekasmiṁ ṭhāne nisīdāpetvā",
  "tika-vin09t17:170_5": "ito cito ca āharitvā bhattaṁ ākiranti, sūpabyañjanaṁ ākiranti, ekamissakaṁ hoti,",
  "tika-vin09t17:170_6": "ettha anāpattīti. Sace pana mūlanimantanaṁ heṭṭhā hoti, pacchimaṁ pacchimaṁ upari,",
  "tika-vin09t17:170_7": "taṁ uparito paṭṭhāya bhuñjantassa āpatti. Hatthaṁ pana anto pavesetvā paṭhamanimantanato",
  "tika-vin09t17:170_8": "ekampi kabaḷaṁ uddharitvā bhuttakālato paṭṭhāya yathā tathā vā bhuñjantassa anāpatti.",
  "tika-vin09t17:170_9": "Dve tīṇi nimantanāni ekato vā katvā bhuñjatīti dve tīṇi nimantanāni ekato pakkhipitvā",
  "tika-vin09t17:170_10": "missetvā ekaṁ katvā bhuñjatīti attho. ‘‘Sakalena gāmena vā’’tiādīsu sakalena gāmena",
  "tika-vin09t17:170_11": "ekato hutvā nimantitasseva yattha katthaci bhuñjato anāpatti. Pūgepi eseva nayo.",
  "tika-vin09t17:170_12": "Nimantiyamāno vā ‘‘bhikkhaṁ gahessāmī’’ti vadatīti ‘‘bhattaṁ gaṇhā’’ti nimantiyamāno",
  "tika-vin09t17:170_13": "‘‘na mayhaṁ tava bhattena attho, bhikkhaṁ gahessāmī’’ti bhaṇati. Kiriyākiriyanti",
  "tika-vin09t17:170_14": "ettha bhojanaṁ kiriyaṁ, avikappanaṁ akiriyaṁ.",
  "tika-vin09t17:171": "Paramparabhojanasikkhāpadavaṇṇanā niṭṭhitā.",
  "tika-vin09t17:172": "4. Kāṇamātāsikkhāpadavaṇṇanā",
  "tika-vin09t17:173_0": "Paheṇakatthāyāti paṇṇākāratthāya. Pātheyyatthāyāti maggaṁ gacchantānaṁ antarāmaggatthāya.",
  "tika-vin09t17:173_1": "Sattūti baddhasattu, abaddhasattu ca. Dvattipattapūre paṭiggahetvāti mukhavaṭṭiyā",
  "tika-vin09t17:173_2": "heṭṭhimalekhāya samaṁ pūre dvattipattapūre gahetvāti attho. Imassa catthassa heṭṭhā",
  "tika-vin09t17:173_3": "vuttanayeneva pākaṭattā tattha kattabbappakārameva dassetuṁ ‘‘etthā’’tiādimāha. Sesanti",
  "tika-vin09t17:173_4": "tato ekapattato aññaṁ pattaṁ. Sace tayo pattapūrā gahitā dve, sace dve gahitā, ekanti vuttaṁ hoti.",
  "tika-vin09t17:174": "Gamanevā paṭippassaddheti antarāmagge upaddavaṁ disvā, anatthikatāya vā ‘‘mayaṁ idāni na pesissāma na gamissāmā’’ti evaṁ gamane upacchinne dentānanti attho.",
  "tika-vin09t17:175": "Kāṇamātāsikkhāpadavaṇṇanā niṭṭhitā.",
  "tika-vin09t17:176": "5. Paṭhamapavāraṇāsikkhāpadavaṇṇanā",
  "tika-vin09t17:177_0": "Bhuttavāti katabhattakicco. Sāsapamattampi ajjhoharitanti evaṁ parittampi bhojanaṁ",
  "tika-vin09t17:177_1": "saṅkhāditvā vā asaṅkhāditvā vā gilitaṁ. Pavāritoti paṭikkhepito. Yo hi bhuñjanto",
  "tika-vin09t17:177_2": "parivesakena upanītaṁ bhojanaṁ anicchanto paṭikkhipati, so tena pavārito paṭikkhipito",
  "tika-vin09t17:177_3": "nāma hoti. Byañjanaṁ pana anādiyitvā atthamattameva dassetuṁ ‘‘katappavāraṇo katappaṭikkhepoti",
  "tika-vin09t17:177_4": "attho’’ti vuttaṁ. Sopi ca paṭikkhepo yasmā na paṭikkhepamattena, atha kho pañcaṅgavasena.",
  "tika-vin09t17:177_5": "Tenassa padabhājane ‘‘asanaṁ paññāyatī’’tiādi (pāci. 239) vuttaṁ.",
  "tika-vin09t17:178_0": "Bhojanaṁpaññāyatīti pañcannaṁ bhojanānaṁ aññataraṁ pattādīsu dissati. Tenāha ‘‘pavāraṇappahonakaṁ",
  "tika-vin09t17:178_1": "ce bhojana’’ntiādi. Sālīti (pāci. aṭṭha. 238-239) antamaso nīvāraṁ upādāya sabbāpi",
  "tika-vin09t17:178_2": "sālijāti. Vīhīti sabbāpi vīhijāti. Yavagodhumesu bhedo natthi. Kaṅgūti setarattakāḷabhedā",
  "tika-vin09t17:178_3": "sabbāpi kaṅgujāti. Varakoti antamaso varakacorakaṁ upādāya sabbāpi setavaṇṇā varakajāti.",
  "tika-vin09t17:178_4": "Kudrūsakoti kāḷakodravo ceva sāmākādibhedā ca sabbāpi tiṇadhaññajāti.",
  "tika-vin09t17:179_0": "Nīvāravarakacorakā cettha ‘‘dhaññānulomā’’ti vadanti. Yāgunti ambilayāgukhīrayāguādibhedaṁ",
  "tika-vin09t17:179_1": "yaṁ kiñci yāguṁ. Imināva pāyāsassāpi gahitattā ‘‘ambilapāyāsādīsu aññataraṁ pacāmāti",
  "tika-vin09t17:179_2": "vā’’ti na vuttaṁ. Pavāraṇaṁ janetīti anatirittabhojanāpattinibandhanaṁ paṭikkhepaṁ",
  "tika-vin09t17:179_3": "sādheti. Sace pana odhi na paññāyati, yāgusaṅgahaṁ gacchati, pavāraṇaṁ na janeti.",
  "tika-vin09t17:179_4": "Puna pavāraṇaṁ janeti ghanabhāvagamanato paṭṭhāya bhojanasaṅgahitattāti adhippāyo.",
  "tika-vin09t17:180_0": "Udakakañjikakhīrādīni ākiritvāti udakañceva kañjikañca khīrādīni ca ākiritvā tehi",
  "tika-vin09t17:180_1": "saddhiṁ amadditvā bhattamissake katvā. Tenāha ‘‘yāguṁ gaṇhathā’’tiādi. Sace pana",
  "tika-vin09t17:180_2": "bhatte udakakañjikakhīrādīni ākiritvā madditvā ‘‘yāguṁ gaṇhathā’’ti denti, pavāraṇā",
  "tika-vin09t17:180_3": "na hoti. Yāguyāpīti evaṁ yāgusaṅgahaṁ gatāya vā aññāya vā yāguyāpi. Suddharasako,",
  "tika-vin09t17:180_4": "pana rasakayāgu vā na janeti.",
  "tika-vin09t17:181_0": "Pañcannaṁ bhojanānaṁ aññataravasena vippakatabhojanabhāvassa upacchinnattā ‘‘dvepi",
  "tika-vin09t17:181_1": "khāditāni honti…pe… na pavāretī’’ti vuttaṁ. Akappiyamaṁsaṁ (pāci. aṭṭha. 238-239),",
  "tika-vin09t17:181_2": "akappiyabhojanañca buddhapaṭikuṭṭhaṁ paṭikkhipato pavāraṇāya avatthutāya na pavāraṇā",
  "tika-vin09t17:181_3": "hotīti āha ‘‘yo panā’’tiādi. Yañhi bhikkhuno khādituṁ vaṭṭati, taṁ eva paṭikkhipato",
  "tika-vin09t17:181_4": "pavāraṇā hoti. Idaṁ pana jānanto akappiyattā paṭikkhipati. Ajānantopi paṭikkhipitabbaṭṭhāne",
  "tika-vin09t17:181_5": "ṭhitameva paṭikkhipati nāma, tasmā na pavāreti. Sace pana akappiyamaṁsaṁ khādanto",
  "tika-vin09t17:181_6": "kappiyamaṁsaṁ vā bhojanaṁ vā paṭikkhipati, pavāreti. Kasmā? Vatthutāya. Yañhi tena",
  "tika-vin09t17:181_7": "paṭikkhittaṁ, taṁ pavāraṇāya vatthu. Yaṁ pana khādati, taṁ kiñcāpi paṭikkhipitabbaṭṭhāne",
  "tika-vin09t17:181_8": "ṭhitaṁ, khādiyamānaṁ pana maṁsabhāvaṁ na jahati, tasmā pavāreti. Ko pana vādo kappiyamaṁsaṁ",
  "tika-vin09t17:181_9": "khādato kappiyamaṁsabhojanappaṭikkhepe. Esa nayo akappiyabhojanaṁ khādato kappiyabhojanappaṭikkhepe.",
  "tika-vin09t17:182_0": "Bhojane satīti pañcasu bhojanesu ekasmimpi bhojane sati. Aññaṁ vuttalakkhaṇaṁ bhojananti",
  "tika-vin09t17:182_1": "pattādigatato aññaṁ vuttalakkhaṇaṁ pañcasu bhojanesu ekampi bhojanaṁ. ‘‘Nirapekkho",
  "tika-vin09t17:182_2": "hotī’’ti etasseva vivaraṇaṁ ‘‘yaṁ pattādīsū’’tiādi. Na kevalaṁ nirapekkho vāti āha",
  "tika-vin09t17:182_3": "‘‘aññatra vā’’tiādi. So paṭikkhipantopi na pavāretīti tasmiṁ ce antare aññaṁ bhojanaṁ",
  "tika-vin09t17:182_4": "abhihaṭaṁ, taṁ so paṭikkhipantopi na pavāreti. Kasmā? Vippakatabhojanabhāvassa upacchinnattā.",
  "tika-vin09t17:183_0": "‘‘Upanāmetī’’ti (pāci. aṭṭha. 238-239) iminā kāyābhihāraṁ dasseti. Hatthe vā ādhārake",
  "tika-vin09t17:183_1": "vāti ettha vā-saddo avuttavikappattho, tena ‘‘ūrūsu vā’’ti vikappeti. Dūre nisinnassa",
  "tika-vin09t17:183_2": "daharabhikkhussa pattaṁ pesetvā ‘‘ito odanaṁ gaṇhāhī’’ti vadati, gaṇhitvā pana gato",
  "tika-vin09t17:183_3": "tuṇhī tiṭṭhati, tampi paṭikkhipato eseva nayo. Kasmā? Bhikkhussa dūrabhāvato, dūtassa",
  "tika-vin09t17:183_4": "ca anabhiharaṇato. Sace pana gahetvā āgato bhikkhu ‘‘imaṁ bhattaṁ gaṇhā’’ti vadati,",
  "tika-vin09t17:183_5": "taṁ paṭikkhipato pavāraṇā hoti. Evaṁ vuttepīti ‘‘bhattaṁ gaṇhā’’ti vuttepi.",
  "tika-vin09t17:184_0": "Bhattapacchiṁ gahetvā parivisantassāti ekena hatthena bhattapacchiṁ gahetvā ekena",
  "tika-vin09t17:184_1": "hatthena kaṭacchuṁ gahetvā parivisantassa. Añño ‘‘ahaṁ dhāressāmī’’ti gahitamattakameva",
  "tika-vin09t17:184_2": "karotīti añño āgantvā ‘‘ahaṁ pacchiṁ dhāressāmi, tvaṁ odanaṁ dehī’’ti vatvā gahitamattakameva",
  "tika-vin09t17:184_3": "karoti. Abhihaṭāva hotīti parivesakeneva abhihaṭāva hoti. Idāni asati tassa dātukāmābhihāre",
  "tika-vin09t17:184_4": "gahaṇasamayepi paṭikkhipato na hotīti dassetuṁ ‘‘sace panā’’tiādi vuttaṁ. Uddhaṭeti",
  "tika-vin09t17:184_5": "uddhaṭe bhatte. Kaṭacchuabhihāroyeva hi tassa abhihāroti adhippāyo. Anantarassa diyyamāneti",
  "tika-vin09t17:184_6": "anantarassa bhikkhuno bhatte diyyamāne. Kāyavikārenāti ‘‘aṅguliṁ vā hatthaṁ vā macchikabījaniṁ",
  "tika-vin09t17:184_7": "vā cīvarakaṇṇaṁ vā cāleti, bhamukāya vā ākāraṁ karoti, kuddho vā oloketī’’ti (pāci.",
  "tika-vin09t17:184_8": "aṭṭha. 238-239) evaṁ vuttena aṅgulicalanādinā kāyavikārena. ‘‘Alaṁ mā dehī’’tiādinā",
  "tika-vin09t17:184_9": "vacīvikārenāti ‘‘ala’’nti vā ‘‘na gaṇhāmī’’ti vā ‘‘mā ākirā’’ti vā ‘‘apagacchā’’ti",
  "tika-vin09t17:184_10": "vā evaṁ yena kenaci vacīvikārena.",
  "tika-vin09t17:185_0": "Abhihaṭe pana bhatte pavāraṇāya bhīto hatthe apanetvā punappunaṁ patte odanaṁ ākirantaṁ",
  "tika-vin09t17:185_1": "‘‘ākira ākira, koṭṭetvā pūrehī’’ti vadato pavāraṇā na hoti. Esa nayo bhattaṁ abhiharantaṁ",
  "tika-vin09t17:185_2": "bhikkhuṁ sallakkhetvā ‘‘kiṁ, āvuso, itopi kiñci gaṇhissasi, dammi te kiñcī’’ti vadatopi.",
  "tika-vin09t17:186_0": "‘‘Rasaṁ paṭiggaṇhathā’’ti appavāraṇājanakassa nāmaṁ gahetvā vuttattā ‘‘taṁ sutvā",
  "tika-vin09t17:186_1": "paṭikkhipato pavāraṇā natthī’’ti vuttaṁ. Maṁsarasanti ettha pana na kevalaṁ maṁsassa",
  "tika-vin09t17:186_2": "rasaṁ ‘‘maṁsarasa’’micceva viññāyati, atha kho maṁsañca rasañca maṁsarasanti evaṁ",
  "tika-vin09t17:186_3": "pavāraṇājanakanāmavasenāpi. Tasmā taṁ paṭikkhipato pavāraṇāva hotīti āha ‘‘maṁsarasanti",
  "tika-vin09t17:186_4": "vutte pana paṭikkhipato pavāraṇā hotī’’ti. Parato macchamaṁsaṁ byañjananti etthāpi",
  "tika-vin09t17:186_5": "eseva nayo. Yasmiṁ iriyāpathe pavāreti, taṁ avikopenteneva bhuñjitabbanti yo gacchanto",
  "tika-vin09t17:186_6": "(pāci. aṭṭha. 238-239) pavāreti, tena gacchanteneva bhuñjitabbaṁ. Kaddamaṁ vā udakaṁ",
  "tika-vin09t17:186_7": "vā patvā ṭhitena atirittaṁ kāretabbaṁ. Sace antarā nadī pūrā hoti, naditīre gumbaṁ",
  "tika-vin09t17:186_8": "anupariyāyantena bhuñjitabbaṁ. Atha nāvā vā setu vā atthi, taṁ abhiruhitvāpi caṅkamanteneva",
  "tika-vin09t17:186_9": "bhuñjitabbaṁ, gamanaṁ na upacchinditabbaṁ. Esa nayo itarairiyāpathesupi. Taṁ taṁ",
  "tika-vin09t17:186_10": "iriyāpathaṁ kopentena atirittaṁ kāretabbaṁ. Yo ukkuṭikova nisīditvā pavāreti, tena",
  "tika-vin09t17:186_11": "ukkuṭikeneva bhuñjitabbaṁ. Tassa pana heṭṭhā palālapīṭhaṁ vā kiñci vā nisīdanaṁ dātabbaṁ.",
  "tika-vin09t17:186_12": "Pīṭhake nisīditvā pavāritena pana āsanaṁ acāletvāva catasso disā parivattantena bhuñjituṁ",
  "tika-vin09t17:186_13": "labbhati. Mañce nisīditvā pavāritena ito vā etto vā saṁsarituṁ na labbhati. Sace",
  "tika-vin09t17:186_14": "pana saha mañcena ukkhipitvā aññatra nenti, vaṭṭati. Nipajjitvā pavāritenāpi nipanneneva",
  "tika-vin09t17:186_15": "bhuñjitabbaṁ. Parivattantena yena passena nipanno, tassa ṭhānaṁ nātikkametabbaṁ.",
  "tika-vin09t17:187_0": "Alametaṁ sabbanti etaṁ sabbaṁ alaṁ pariyattaṁ, idampi te adhikaṁ, ito aññaṁ na lacchasīti",
  "tika-vin09t17:187_1": "adhippāyo. Yo atirittaṁ karotīti yo ‘‘alametaṁ sabba’’nti atirittaṁ karoti. Paṭipakkhanayenāti",
  "tika-vin09t17:187_2": "‘‘kappiyakataṁ, paṭiggahitakataṁ, uccāritakataṁ, hatthapāse kataṁ, bhuttāvinā kataṁ,",
  "tika-vin09t17:187_3": "bhuttāvinā pavāritena āsanā avuṭṭhitena kataṁ ‘alametaṁ sabba’nti vutta’’nti (pāci.",
  "tika-vin09t17:187_4": "239) imehi sattahi vinayakammākārehi yaṁ atirittaṁ kappiyaṁ kataṁ, yañca gilānātirittaṁ,",
  "tika-vin09t17:187_5": "tadubhayampi atirittanti evaṁ tasseva paṭipakkhanayena. Ettha ca ‘‘alametaṁ sabba’’nti",
  "tika-vin09t17:187_6": "tikkhattuṁ vattabbaṁ, ayaṁ kira āciṇṇo. Vinayadharā pana ‘‘sakiṁ eva vattabba’’nti vadanti.",
  "tika-vin09t17:188_0": "Kasmā taṁ so puna kātuṁ na labhatīti āha ‘‘yañhī’’tiādi. Tattha yañhi akatanti yena",
  "tika-vin09t17:188_1": "paṭhamaṁ kappiyaṁ kataṁ, tena yaṁ akataṁ, taṁ kātabbaṁ. Paṭhamabhājane pana kātuṁ",
  "tika-vin09t17:188_2": "na labbhati. Yena ca akatanti aññena bhikkhunā yena paṭhamaṁ na kataṁ, tena ca kātabbanti",
  "tika-vin09t17:188_3": "attho. Vuttanti sīhaḷaṭṭhakathāsu vuttaṁ. Aññasmiṁ pana bhājaneti yasmiṁ pana bhājane",
  "tika-vin09t17:188_4": "paṭhamaṁ kataṁ, tato aññasmiṁ patte vā kuṇḍe vā pacchiyaṁ vā yattha katthaci purato",
  "tika-vin09t17:188_5": "ṭhapetvā onāmitabhājane.",
  "tika-vin09t17:189_0": "Aññatra bhuñjanavatthusminti bhuttāvinā pavāritena hutvā aññatra bhuñjanavatthusmiṁ.",
  "tika-vin09t17:189_1": "Tikapācittiyanti anatiritte anatirittasaññivematikaatirittasaññīnaṁ vasena tīṇi pācittiyāni.",
  "tika-vin09t17:189_2": "Ajjhoharato ca dukkaṭanti ajjhoharato ajjhohāre ajjhohāre dukkaṭaṁ. Sace pana āmisasaṁsaṭṭhāni",
  "tika-vin09t17:189_3": "honti, āhāratthāyapi anāhāratthāyapi paṭiggahetvā ajjhoharantassa pācittiyameva.",
  "tika-vin09t17:189_4": "Tesaṁ anuññātaparibhogavasenāti yāmakālikādīnaṁ anuññātaparibhogavasena, yāmakālikaṁ",
  "tika-vin09t17:189_5": "pipāsāya sati pipāsacchedanatthaṁ, sattāhakālikaṁ yāvajīvikañca tena tena upasametabbake",
  "tika-vin09t17:189_6": "ābādhe sati tassa upasamanatthanti vuttaṁ hoti. Idampi ajjhoharaṇato kāyakammaṁ,",
  "tika-vin09t17:189_7": "vācāya ‘‘atirittaṁ karotha bhante’’ti akārāpanena vacīkammanti āha ‘‘samuṭṭhānādīni",
  "tika-vin09t17:189_8": "paṭhamakathinasadisānevā’’ti. Kiriyākiriyanti ettha paṭikkhipitvā bhuñjanaṁ kiriyaṁ.",
  "tika-vin09t17:189_9": "Atirittassa akaraṇaṁ akiriyanti veditabbaṁ.",
  "tika-vin09t17:190": "Paṭhamapavāraṇāsikkhāpadavaṇṇanā niṭṭhitā.",
  "tika-vin09t17:191": "6. Dutiyapavāraṇāsikkhāpadavaṇṇanā",
  "tika-vin09t17:192": "Sutvāvāti aññena vā teneva vā ārocitaṁ sutvā. ‘‘Bhuttasmiṁ pācittiya’’nti (pāci. 243) vuttattā bhojanapariyosāne pācittiya’’nti vuttaṁ.",
  "tika-vin09t17:193": "Dutiyapavāraṇāsikkhāpadavaṇṇanā niṭṭhitā.",
  "tika-vin09t17:194": "7. Vikālabhojanasikkhāpadavaṇṇanā",
  "tika-vin09t17:195_0": "Vikāleti ettha aruṇuggamanato paṭṭhāya yāva majjhanhiko, ayaṁ buddhādīnaṁ ariyānaṁ",
  "tika-vin09t17:195_1": "āciṇṇasamāciṇṇo bhojanassa kālo nāma. Tadañño vikālo ‘‘vigato kālo’’ti katvā. Tenāha",
  "tika-vin09t17:195_2": "‘‘vigate kāle’’tiādi. Ṭhitamajjhanhikopi (pāci. aṭṭha. 248-249) kālasaṅgahaṁ gacchati.",
  "tika-vin09t17:195_3": "Tato paṭṭhāya pana khādituṁ vā bhuñjituṁ vā na sakkā. Sahasā pivituṁ sakkā bhaveyya,",
  "tika-vin09t17:195_4": "kukkuccakena pana na kātabbaṁ. Kālaparicchedajānanatthañca kālatthambho yojetabbo.",
  "tika-vin09t17:195_5": "Kālabbhantareva bhattakiccaṁ kātabbaṁ. ‘‘Yaṁ kiñci…pe… khādanīyaṁ vā’’ti iminā yaṁ",
  "tika-vin09t17:195_6": "tāva sakkhalimodakādi pubbaṇṇāparaṇṇamayaṁ, tattha vattabbameva natthīti dasseti.",
  "tika-vin09t17:195_7": "Bhojanīyaṁ nāma pañca bhojanāni.",
  "tika-vin09t17:196_0": "Sati paccayeti pipāsādikāraṇe vijjamāne. Romaṭṭhakassāti romaṭṭhakassa bhikkhuno",
  "tika-vin09t17:196_1": "ajjhoharitvā uggiritvā mukheva ṭhapito bahi mukhadvārā viniggato bhojanassa maggā",
  "tika-vin09t17:196_2": "bahi niggato ‘‘romaṭṭho’’ti pavuccati. Idha pana ajjhoharitvā uggiritvā mukheva ṭhapitoti",
  "tika-vin09t17:196_3": "adhippeto. Tenāha ‘‘na ca, bhikkhave’’tiādi. Ṭhapetvā romaṭṭhakaṁ sesānaṁ āgataṁ",
  "tika-vin09t17:196_4": "uggāraṁ mukhe sandhāretvā gilantānaṁ āpatti. Sace pana asandhārentameva paragalaṁ gacchati, vaṭṭati.",
  "tika-vin09t17:197": "Vikālabhojanasikkhāpadavaṇṇanā niṭṭhitā.",
  "tika-vin09t17:198": "8. Sannidhikārakasikkhāpadavaṇṇanā",
  "tika-vin09t17:199_0": "‘‘Kāro karaṇaṁ kiriyāti atthato eka’’nti etena kārasaddassa bhāvatthataṁ dasseti.",
  "tika-vin09t17:199_1": "Sammā nidhānaṁ ṭhapanaṁ sannidhi. ‘‘Paṭiggahetvā ekarattaṁ vītināmitassetaṁnāma’’nti",
  "tika-vin09t17:199_2": "iminā paṭiggahetvā ekarattaṁ vītināmite imassa duddhotabhāvaṁ dasseti. Kiñcāpi yāmakālikaṁ",
  "tika-vin09t17:199_3": "khādanīyaṁ, bhojanīyaṁ vā na hoti, ‘‘anāpatti yāmakālikaṁ yāme nidahitvā bhuñjatī’’tiādi",
  "tika-vin09t17:199_4": "vacanato pana tatthāpi yāmātikkame sannidhipaccayā pācittiyena bhavitabbanti ‘‘yaṁ",
  "tika-vin09t17:199_5": "kiñci yāvakālikaṁ vā yāmakālikaṁ vā’’ti vuttaṁ. Idāni duddhotabhāvameva vibhāvetuṁ",
  "tika-vin09t17:199_6": "‘‘yaṁ aṅguliyā’’tiādi vuttaṁ. Tattha yaṁ aṅguliyā ghaṁsantassa lekhā paññāyatīti",
  "tika-vin09t17:199_7": "yaṁ pattaṁ dhotaṁ aṅguliyā ghaṁsantassa patte aṅgulilekhā paññāyati, so patto duddhoto",
  "tika-vin09t17:199_8": "hotīti attho. Telavaṇṇapatte pana aṅgulilekhā paññāyati, sā abbohārikā. Snehoti telaṁ.",
  "tika-vin09t17:199_9": "Sandissatīti yāguyā upari sandissati. Tādise pattepīti paṭiggahaṇaṁ avissajjitvā",
  "tika-vin09t17:199_10": "sayaṁ vā aññena vā bhojanaṁ nīharitvā na sammā dhote pattepi. Punadivase bhuñjantassa",
  "tika-vin09t17:199_11": "pācittiyanti patte laggaṁ avijahitappaṭiggahaṇaṁ hotīti dutiyadivase bhuñjantassa",
  "tika-vin09t17:199_12": "pācittiyaṁ. Pariccatte pana patte punadivase bhuñjantassa anāpatti.",
  "tika-vin09t17:200_0": "Yaṁ panāti yaṁ bhojanaṁ pana. Apariccattameva hīti anapekkhavissajjanena vā anupasampannassa",
  "tika-vin09t17:200_1": "nirapekkhadānena vā apariccattameva. Kappiya bhojananti antamaso ekasitthamattampi",
  "tika-vin09t17:200_2": "kappiyabhojanaṁ. Akappiyesūti akappiyamaṁsesu. Sesesūti manussamaṁsato avasesesu",
  "tika-vin09t17:200_3": "hatthiassasunakhaahisīhabyagghadīpiacchataracchamaṁsesu ceva appaṭivekkhite uddissakatamaṁse",
  "tika-vin09t17:200_4": "ca. Pāḷiyaṁ ‘‘sattāhakālikaṁ yāvajīvikaṁ āhāratthāya paṭiggaṇhāti, āpatti dukkaṭassā’’tiādinā",
  "tika-vin09t17:200_5": "(pāci. 255) sannihitesu sattāhakālikayāvajīvikesu purebhattampi āhāratthāya ajjhoharaṇepi",
  "tika-vin09t17:200_6": "dukkaṭassa vuttattā yāmakālikepi āhāratthāya ajjhoharaṇepi visuṁ dukkaṭenāpi bhavitabbanti",
  "tika-vin09t17:200_7": "āha ‘‘āhāratthāya ajjhoharato dukkaṭena saddhiṁ pācittiya’’nti. Sabbavikappesūti",
  "tika-vin09t17:200_8": "‘‘kappiyabhojanaṁ bhuñjantassā’’tiādinā vuttesu sabbesu vikappesu aparampi pācittiyaṁ",
  "tika-vin09t17:200_9": "vaḍḍhati. Idaṁ vuttaṁ hoti (pāci. aṭṭha. 253) – kappiyabhojane dve pācittiyāni, manussamaṁse",
  "tika-vin09t17:200_10": "thullaccayena saddhiṁ dve pācittiyāni, avasesesu pana akappiyamaṁsesu dukkaṭena saddhiṁ",
  "tika-vin09t17:200_11": "dve pācittiyāni. Yāmakālikaṁ sati paccaye sāmisena mukhena ajjhoharato dve pācittiyāni,",
  "tika-vin09t17:200_12": "nirāmisena ekameva. Āhāratthāya ajjhoharato vikappadvayepi dukkaṭena saddhinti.",
  "tika-vin09t17:201_0": "Avasesesūti yāmakālikādito avasesesu. Pācittiyaṁ vaḍḍhatiyevāti aparampi pācittiyaṁ",
  "tika-vin09t17:201_1": "vaḍḍhatiyeva. Idaṁ vuttaṁ hoti – sace vikāle ajjhoharati, pakatibhojane sannidhipaccayā",
  "tika-vin09t17:201_2": "ca vikālabhojanapaccayā ca dve pācittiyāni, akappiyamaṁsesu manussamaṁse thullaccayena",
  "tika-vin09t17:201_3": "saddhiṁ dve pācittiyāni, avasesesu dukkaṭena saddhiṁ dveti.",
  "tika-vin09t17:202_0": "Belaṭṭhasīso nāma jaṭilasahassassa abbhantare eko mahāthero. Tikapācittiyanti sannidhikārake",
  "tika-vin09t17:202_1": "sannidhikārakasaññivematikaasannidhikārakasaññīnaṁ vasena tīṇi pācittiyāni. Saṁsaṭṭhānīti",
  "tika-vin09t17:202_2": "saṁsaṭṭharasāni. Sambhinnarasaṁ sandhāyeva hi ‘‘tadahupaṭiggahitaṁ kāle kappatī’’tiādi",
  "tika-vin09t17:202_3": "vuttaṁ. Tenāha ‘‘tasmā’’tiādi. Ettha ca asambhinnarasanti amissitarasaṁ. Idañca sītalapāyāsādinā",
  "tika-vin09t17:202_4": "saha laddhaṁ sappipiṇḍādikaṁ sandhāya vuttaṁ. ‘‘Sudhotaṁ vā’’ti idaṁ pana piṇḍapātena",
  "tika-vin09t17:202_5": "saddhiṁ laddhaṁ takkolajātiphalādiṁ, yāguādīsu pakkhipitvā dinnasiṅgīverādikañca sandhāya vuttaṁ.",
  "tika-vin09t17:203_0": "Tenāti sattāhakālikena. Tadahu paṭiggahitaṁ assāti tadahupaṭiggahitaṁ, tena tadahupaṭiggahitena.",
  "tika-vin09t17:203_1": "Esa nayo ‘‘dvīhapaṭiggahitenā’’tiādīsupi. Tasmāti yasmā purebhattaṁ paṭiggahitampi",
  "tika-vin09t17:203_2": "vaṭṭati, tasmā. Paṭiggahitaṁ sattāhaṁ kappatīti vuttanti ‘‘sattāhakālikena, bhikkhave,",
  "tika-vin09t17:203_3": "yāvajīvikaṁ paṭiggahitaṁ sattāhaṁ kappati, sattāhātikkante na kappatī’’ti (mahāva.",
  "tika-vin09t17:203_4": "305) bhesajjakkhandhake vuttaṁ. Kiñcāpi mukhe ekarattaṁ na vuttaṁ, tathāpi mukhe",
  "tika-vin09t17:203_5": "pakkhittameva yasmā sannidhi nāma hoti, tasmā ‘‘mukhasannidhī’’ti vuttaṁ.",
  "tika-vin09t17:204_0": "Catasso kappiyabhūmiyoti ussāvanantikā, gonisādikā, gahapati, sammutīti catasso kappiyakuṭiyo.",
  "tika-vin09t17:204_1": "Tattha ussāvanantikā (mahāva. aṭṭha. 295) nāma gehe kariyamāne samparivāretvā ṭhitehi",
  "tika-vin09t17:204_2": "‘‘kappiyakuṭiṁ karoma, kappiyakuṭiṁ karomā’’ti vā ‘‘kappiyakuṭi kappiyakuṭī’’ti vā",
  "tika-vin09t17:204_3": "vadantehi ṭhapitapaṭhamiṭṭhakathambhādikā saṅghassa vā ekassa bhikkhuno vā kuṭi.",
  "tika-vin09t17:204_4": "Yo pana ārāmo yebhuyyena vā aparikkhitto hoti, sakalopi vā , so ‘‘gonisādī’’ti vuccati.",
  "tika-vin09t17:204_5": "Gahapatīti yā ṭhapetvā bhikkhuṁ sesehi ‘‘kappiyakuṭiṁ demā’’ti dinnā, tesaṁ vā santakā.",
  "tika-vin09t17:204_6": "Sammuti nāma kammavācāya sāvetvā katā. Kathaṁ panetāsaṁ vinicchayo jānitabboti āha",
  "tika-vin09t17:204_7": "‘‘tāsaṁ vinicchayo samantapāsādikāyaṁ vutto’’ti.",
  "tika-vin09t17:205": "Sannidhikārakasikkhāpadavaṇṇanā niṭṭhitā.",
  "tika-vin09t17:206": "9. Paṇītabhojanasikkhāpadavaṇṇanā",
  "tika-vin09t17:207_0": "‘‘Paṇītabhojanānī’’ti idaṁ majjhe padalopaṁ katvā niddiṭṭhanti āha ‘‘paṇītasaṁsaṭṭhānī’’tiādi.",
  "tika-vin09t17:207_1": "Sabbopi ‘‘odako’’ti vuttalakkhaṇo macchoti ‘‘maccho nāma odako vuccatī’’ti (pāci.",
  "tika-vin09t17:207_2": "260) evaṁ vibhaṅge vuttalakkhaṇo, sabbopi maccho eva. Yo koci udake jāto maccho nāmāti",
  "tika-vin09t17:207_3": "vuttaṁ hoti. Mahānāmasikkhāpadenāti –",
  "tika-vin09t17:208": "‘‘Agilānena bhikkhunā catumāsapaccayapavāraṇā sāditabbā aññatra punapavāraṇāya aññatra niccapavāraṇāya. Tato ce uttari sādiyeyya, pācittiya’’nti –",
  "tika-vin09t17:209_0": "Iminā sikkhāpadena (pāci. 306). Ettha hi saṅghavasena gilānapaccayapavāraṇāya pavāritaṭṭhāne",
  "tika-vin09t17:209_1": "sace tattha rattīhi vā bhesajjehi vā paricchedo kato hoti ‘‘ettikāyeva rattiyo, ettakāni",
  "tika-vin09t17:209_2": "vā bhesajjāni viññāpetabbānī’’ti, tato rattipariyantato vā bhesajjapariyantato vā",
  "tika-vin09t17:209_3": "uttari nabhesajjakaraṇīyena vā bhesajjaṁ, aññabhesajjakaraṇīyena vā aññaṁ bhesajjaṁ",
  "tika-vin09t17:209_4": "viññāpentassa pācittiyaṁ vuttaṁ. Tasmā agilāno gilānasaññīpi hutvā pañca bhesajjāni",
  "tika-vin09t17:209_5": "viññāpento nabhesajjakaraṇīyena bhesajjaṁ viññāpento nāma hotīti ‘‘mahānāmasikkhāpadena",
  "tika-vin09t17:209_6": "kāretabbo’’ti vuttaṁ.",
  "tika-vin09t17:210_0": "Yo pana nabhesajjatthāya viññāpeti, atha kho kevalaṁ attano bhuñjanatthāya, so sūpodanaviññattiyāyeva",
  "tika-vin09t17:210_1": "kāretabbo. Vuttañhetaṁ samantapāsādikāyaṁ ‘‘suddhāni sappiādīni viññāpetvā bhuñjanto",
  "tika-vin09t17:210_2": "pācittiyaṁ nāpajjati , sekhiyesu sūpodanaviññattidukkaṭaṁ āpajjatī’’ti (pāci. aṭṭha.",
  "tika-vin09t17:210_3": "259). Sūpodanaviññattiyā kāretabboti ‘‘na sūpaṁ vā odanaṁ vā agilāno’’tiādinā (pāci.",
  "tika-vin09t17:210_4": "613) sikkhāpadena kāretabbo, dukkaṭena kāretabboti vuttaṁ hoti. Imināti iminā paṇītabhojanasikkhāpadena.",
  "tika-vin09t17:211_0": "‘‘Sappibhattaṁ dehī’’ti vutte kiṁ hotīti āha ‘‘sappibhattaṁ ‘dehī’ti vutte panā’’tiādi.",
  "tika-vin09t17:211_1": "Sūpodanaviññattiyā dukkaṭameva hotīti sambandho. Kasmāti āha ‘‘yasmā’’tiādi. Atha",
  "tika-vin09t17:211_2": "yathā ‘‘paṇītabhojanānī’’ti, evaṁ ‘‘sappibhatta’’nti idampi kasmā na viññāyatīti",
  "tika-vin09t17:211_3": "ce? Anekantikattā. Tathā hi ‘‘paṇītabhojanānī’’ti vutte ‘‘paṇītasaṁsaṭṭhāni bhojanāni",
  "tika-vin09t17:211_4": "paṇītabhojanānī’’ti ayamattho ekantato paññāyati, ‘‘sappibhatta’’nti vutte pana ‘‘sappimayaṁ",
  "tika-vin09t17:211_5": "bhattaṁ sappibhatta’’ntipi viññāyamānattā ‘sappisaṁsaṭṭhaṁ bhattaṁ sappibhatta’’nti",
  "tika-vin09t17:211_6": "ayamattho na ekantato paññāyati. Esa nayo ‘‘navanītabhattaṁ dehī’’tiādīsupi.",
  "tika-vin09t17:212_0": "Purimanayenevāti ‘‘bhattaṁ datvā sappiṁ katvā bhuñjā’’ti purimeneva nayena. Sace",
  "tika-vin09t17:212_1": "pana ‘‘sappinā’’ti vutte kevalaṁ sesesu navanītādīsu aññatarena deti, visaṅketameva",
  "tika-vin09t17:212_2": "hoti. Anāpattīti visaṅketattā sabbāhiyeva āpattīhi anāpatti. ‘‘Kiñcāpi anāpatti,",
  "tika-vin09t17:212_3": "attano pana payogena nibbattattā na bhuñjitabba’’nti vadanti. Kappiyasappināti kappiyamaṁsasappinā.",
  "tika-vin09t17:212_4": "Esa nayo akappiyasappināti etthāpi. Kappiyākappiyatā hi maṁsānaṁyeva, na sappiādīnaṁ.",
  "tika-vin09t17:212_5": "Ṭhapetvā ekaṁ manussavasātelaṁ sabbesaṁ khīradadhisappinavanītavasātelesu akappiyaṁ nāma natthi.",
  "tika-vin09t17:213_0": "Paribhogepi dukkaṭameva idha anadhippetattāti adhippāyo. Sace asati akappiyasappimhi",
  "tika-vin09t17:213_1": "purimanayeneva akappiyanavanītādīni deti ‘‘sappiṁ katvā bhuñjā’’ti, akappiyasappināva",
  "tika-vin09t17:213_2": "dinnaṁ hoti. Yathā ca ‘‘kappiyasappinā dehī’’ti vutte akappiyasappinā deti, visaṅketaṁ,",
  "tika-vin09t17:213_3": "evaṁ ‘‘‘akappiyasappinā’ti vutte kappiyasappinā detī’’ti etthāpi paṭipāṭiyā ekamekaṁ",
  "tika-vin09t17:213_4": "vitthāretvā vuccamānepi ayamevattho vattabbo siyā, so ca saṅkhepenapi sakkā viññātunti",
  "tika-vin09t17:213_5": "vitthāranayaṁ hitvā imināva nayena sabbapadesu vinicchayo veditabboti vuttaṁ. Ayañhettha",
  "tika-vin09t17:213_6": "saṅkhepattho – yena yena viññatti hoti, tasmiṁ vā tassa mūle vā laddhe taṁ taṁ laddhameva",
  "tika-vin09t17:213_7": "hoti. Sace pana aññaṁ pāḷiyā āgataṁ vā anāgataṁ vā deti, visaṅketanti. Nānāṭṭhāne",
  "tika-vin09t17:213_8": "vāti tasmiṁyeva ghare sappiṁ, itarasmiṁ navanītantiādinā nānāṭṭhāne vā.",
  "tika-vin09t17:214": "Paṇītabhojanasikkhāpadavaṇṇanā niṭṭhitā.",
  "tika-vin09t17:215": "10. Dantaponasikkhāpadavaṇṇanā",
  "tika-vin09t17:216_0": "Kāyenāti hatthādīsu yena kenaci sarīrāvayavena, antamaso pādaṅguliyāpi gaṇhanto kāyena",
  "tika-vin09t17:216_1": "gaṇhāti nāmāti veditabbo. Dānepi eseva nayo. Kāyappaṭibaddhenāti pattādīsu yena kenaci",
  "tika-vin09t17:216_2": "sarīrasambaddhena upakaraṇena. Dānepi eseva nayo. Kaṭacchuādīsu yena kenaci upakaraṇena",
  "tika-vin09t17:216_3": "dinnaṁ kāyappaṭibaddhena dinnaṁyeva hoti. Aññatarenāti kāyena vā kāyappaṭibaddhena",
  "tika-vin09t17:216_4": "vā nissaggiyena vāti attho. Tattha nissaggiyenāti (pāci. aṭṭha. 265) kāyato ca kāyappaṭibaddhato",
  "tika-vin09t17:216_5": "ca mocetvā hatthapāse ṭhitassa kāye vā kāyappaṭibaddhe vā pātiyamānañhi nissaggiyena",
  "tika-vin09t17:216_6": "payogena dinnaṁ nāma hoti. Tassāti paṭiggahitakassa. Vuttavipallāsavasenāti vuttassa",
  "tika-vin09t17:216_7": "paṭipakkhavasena. Idaṁ vuttaṁ hoti – yaṁ kāyakāyappaṭibaddhanissaggiyānaṁ aññatarena",
  "tika-vin09t17:216_8": "diyyamāne kāyena vā kāyappaṭibaddhena vā gaṇhāti, etaṁ paṭiggahitaṁ nāmāti.",
  "tika-vin09t17:217_0": "Saṁhārimenāti thāmamajjhimena purisena saṁhārimena, iminā asaṁhārime phalake vā pāsāṇe",
  "tika-vin09t17:217_1": "vā paṭiggahaṇaṁ na ruhatīti dasseti. Dhāretuṁ samatthenāti sandhāretuṁ yoggena, iminā",
  "tika-vin09t17:217_2": "sukhumesu tintiṇikādipaṇṇesu paṭiggahaṇaṁ na ruhatīti dasseti. Atatthajātakarukkhapaṇṇenāti",
  "tika-vin09t17:217_3": "jātaṭṭhānato cutena paduminipaṇṇādinā, iminā pana mahantepi tatthajātake paduminipaṇṇe",
  "tika-vin09t17:217_4": "vā kiṁsukapaṇṇādimhi vā paṭiggahetuṁ na vaṭṭati. Na hi taṁ kāyappaṭibaddhasaṅkhaṁ",
  "tika-vin09t17:217_5": "gacchatīti dasseti. Yathā ca tatthajātake, evaṁ khāṇuke bandhitvā ṭhapitamañcādimhipi.",
  "tika-vin09t17:217_6": "Nanu paṭibaddhappaṭibaddhenāpi pattādhārādinā paṭiggaṇhantassa paṭiggahaṇaṁ ruhati,",
  "tika-vin09t17:217_7": "atha kasmā kāyakāyappaṭibaddhehiyeva paṭiggahaṇaṁ idha vuttaṁ, na paṭibaddhappaṭibaddhenāpīti",
  "tika-vin09t17:217_8": "āha ‘‘paṭibaddhappaṭibaddhaṁ nāma idha natthī’’ti. Keci pana ‘‘ādhārakena paṭiggahaṇaṁ",
  "tika-vin09t17:217_9": "kāyappaṭibaddhappaṭibaddhena paṭiggahaṇaṁ nāma hoti, tasmā na vaṭṭatī’’ti vadanti,",
  "tika-vin09t17:217_10": "taṁ vacanamattameva. Atthato pana sabbampi taṁ kāyappaṭibaddhameva hotīti dasseti.",
  "tika-vin09t17:218": "Akallakoti gilāno. Mukhena paṭiggaṇhātīti sahatthena gahetvā paribhuñjituṁ asakkonto mukhena paṭiggaṇhāti. Abhihaṭabhājanato patitarajampi vaṭṭati abhihaṭattāti adhippāho.",
  "tika-vin09t17:219_0": "Tasmiṁ ṭhatvāti tādise hatthapāse ṭhatvā. Yanti yaṁ bhāraṁ. Majjhimo purisoti thāmamajjhimapuriso.",
  "tika-vin09t17:219_1": "Vinaye paññattaṁ dukkaṭaṁ vinayadukkaṭaṁ. Taṁ anupasampannassa datvāti piṇḍāya caritvā",
  "tika-vin09t17:219_2": "vihāraṁ vā āsanasālaṁ vā gantvā taṁ bhikkhaṁ anupasampannassa datvā, idañca pubbābhogassa",
  "tika-vin09t17:219_3": "anurūpavasena vuttaṁ. Yasmā pana taṁ ‘‘anupasampannassa dassāmī’’ti cittuppādamattena",
  "tika-vin09t17:219_4": "taṁsantakaṁ nāma na hoti, tasmā vināpi tassa dānādiṁ paṭiggahetvā paribhuñjituṁ vaṭṭati.",
  "tika-vin09t17:220_0": "Assukheḷasiṅghāṇikādīsūti ettha assu nāma akkhijalaṁ. Kheḷo nāma lālā. Siṅghāṇikāti",
  "tika-vin09t17:220_1": "antosīsato pūtisemhabhāvaṁ āpannaṁ matthaluṅgaṁ galitvā tālumatthakavivarena otaritvā",
  "tika-vin09t17:220_2": "nāsāpuṭe pūretvā ṭhitaṁ vuccati, ādisaddena muttakarīsasemhadantamalaakkhigūthakaṇṇagūthakānaṁ,",
  "tika-vin09t17:220_3": "sarīre uṭṭhitaloṇassa ca gahaṇaṁ. Ṭhānatoti akkhikūpādito. Antarā ce gaṇhāti, kiṁ",
  "tika-vin09t17:220_4": "hotīti āha ‘‘uggahitakaṁ nāma hotī’’ti, duṭṭhu gahitakaṁ nāma hotīti attho. Phalininti",
  "tika-vin09t17:220_5": "phalavantaṁ. Tatthajātakaphalinisākhāya vāti tasmiṁ rukkhe jātāya phalinisākhāya",
  "tika-vin09t17:220_6": "vā. Durupaciṇṇadukkaṭanti ‘‘na kattabba’’nti vāritassa katattā duṭṭhu āciṇṇaṁ caritanti",
  "tika-vin09t17:220_7": "durupaciṇṇaṁ, tasmiṁ dukkaṭaṁ durupaciṇṇadukkaṭañca āpajjatīti attho.",
  "tika-vin09t17:221_0": "Āharīyatīti āhāro, ajjhoharitabbaṁ yaṁ kiñci, idha pana cattāri kālikāni adhippetānīti",
  "tika-vin09t17:221_1": "āha ‘‘yaṁ kiñcī’’tiādi. Tattha aruṇuggamanato yāva ṭhitamajjhanhikā bhuñjitabbato",
  "tika-vin09t17:221_2": "yāva kālo assāti yāvakālikaṁ. Aruṇuggamanato yāva yāmāvasānā pipāsāya sati pipāsacchedanatthaṁ",
  "tika-vin09t17:221_3": "pātabbato yāmo kālo assāti yāmakālikaṁ. Yāva sattāhaṁ nidahitvā paribhuñjitabbato",
  "tika-vin09t17:221_4": "sattāhaṁ kālo assāti sattāhakālikaṁ. Yāvajīvampi pariharitvā paribhuñjitabbato yāva",
  "tika-vin09t17:221_5": "jīvaṁ etassāti yāvajīvikaṁ. Tenāha ‘‘tatthā’’tiādi.",
  "tika-vin09t17:222_0": "Vanamūlapattapupphaphalādīti ettha tāva mūlaṁ nāma mūlakakhārakacaccutambakādīnaṁ",
  "tika-vin09t17:222_1": "tesu tesu janapadesu pakatiāhāravasena manussānaṁ khādanīyatthañceva bhojanīyatthañca",
  "tika-vin09t17:222_2": "pharaṇakaṁ sūpeyyapaṇṇamūlaṁ. Pattaṁ nāma mūlakakhārakacaccutambakādīnaṁ tādisaṁyeva",
  "tika-vin09t17:222_3": "pattaṁ. Pupphaṁ nāma mūlakakhārakādīnaṁ tādisaṁyeva pupphaṁ. Phalaṁ nāma panasalabujādīnaṁ",
  "tika-vin09t17:222_4": "tesu tesu janapadesu pakatiāhāravasena manussānaṁ khādanīyatthañceva bhojanīyatthañca",
  "tika-vin09t17:222_5": "pharaṇakaṁ phalaṁ. Ādisaddena kandamūlādīnaṁ gahaṇaṁ.",
  "tika-vin09t17:223_0": "Ambapānanti (mahāva. aṭṭha. 300) āmehi vā pakkehi vā ambehi katapānaṁ. Tattha āmehi",
  "tika-vin09t17:223_1": "karontena ambataruṇādīni bhinditvā udake pakkhipitvā ātape ādiccapākena pacitvā parissāvetvā",
  "tika-vin09t17:223_2": "tadahupaṭiggahitehi madhusakkarakappūrādīhi yojetvā kātabbaṁ. Evaṁ kataṁ purebhattameva",
  "tika-vin09t17:223_3": "kappati. Anupasampannena kataṁ labhitvā pana purebhattaṁ paṭiggahitaṁ purebhattaṁ",
  "tika-vin09t17:223_4": "sāmisaparibhogenāpi vaṭṭati, pacchābhattaṁ nirāmisaparibhogena yāva aruṇuggamanā",
  "tika-vin09t17:223_5": "vaṭṭati. Esa nayo sabbapānesu.",
  "tika-vin09t17:224_0": "Tesu pana jambupānanti jambuphalehi katapānaṁ. Cocapānanti aṭṭhikehi kadaliphalehi",
  "tika-vin09t17:224_1": "katapānaṁ. Mocapānanti anaṭṭhikehi kadaliphalehi katapānaṁ. Madhukapānanti madhukānaṁ",
  "tika-vin09t17:224_2": "jātirasena katapānaṁ. Taṁ pana udakasambhinnaṁ vaṭṭati, suddhaṁ na vaṭṭati. Muddikāpānanti",
  "tika-vin09t17:224_3": "muddikā udake madditvā ambapānaṁ viya katapānaṁ . Sālūkapānanti rattuppalanīluppalādīnaṁ",
  "tika-vin09t17:224_4": "sālūke madditvā katapānaṁ. Phārusakapānanti phārusakehi ambapānaṁ viya katapānaṁ.",
  "tika-vin09t17:224_5": "Imināva nayena vettapānādīni veditabbāni. Etāni ca pana sabbāni pānāni aggipākāni",
  "tika-vin09t17:224_6": "na vaṭṭanti. Tenāha ‘‘sītodakenā’’tiādi. Avasesesupianuññātaphalapattapuppharasesūti",
  "tika-vin09t17:224_7": "dhaññaphalapakkasākamadhukapuppharasato avasesesu ‘‘anujānāmi, bhikkhave, sabbaṁ",
  "tika-vin09t17:224_8": "phalarasaṁ ṭhapetvā dhaññaphalarasa’’ntiādinā (mahāva. 300) anuññātakesu phalapattapuppharasesupi.",
  "tika-vin09t17:225_0": "Khādanīyatthanti khādanīyena kattabbakiccaṁ. Neva pharatīti na nipphādeti. Anāhārepi",
  "tika-vin09t17:225_1": "udake āhārasaññāyāti ‘‘āhāraṁ āhareyyā’’ti padassa padabhājane (pāci. 265) vuttamatthaṁ",
  "tika-vin09t17:225_2": "sammā asallakkhetvā ‘‘āharīyatīti āhāro’’ti anāhārepi udake āhārasaññāya kukkuccāyantānaṁ.",
  "tika-vin09t17:225_3": "Dantapone ca ‘‘mukhadvāraṁ āhaṭaṁ ida’’nti saññāyāti mukhadvāraṁ anāhaṭampi dantaponaṁ",
  "tika-vin09t17:225_4": "‘‘mukhadvāraṁ āhaṭaṁ idaṁ dantapona’’nti vipallatthasaññāya kukkuccāyantānaṁ. Yathāsukhaṁ",
  "tika-vin09t17:225_5": "pātunti paṭiggahetvā vā appaṭiggahetvā vā yathākāmaṁ pātuṁ. Dantaponaparibhogenāti",
  "tika-vin09t17:225_6": "dantakaṭṭhaparibhogena, dantadhovanādināti attho, iminā tassa pana rasaṁ gilituṁ",
  "tika-vin09t17:225_7": "na vaṭṭatīti dasseti.",
  "tika-vin09t17:226_0": "Cattāri mahāvikaṭānīti gūthaṁ, muttaṁ, chārikā, mattikā (mahāva. 268) ca ‘‘āsayādivasena",
  "tika-vin09t17:226_1": "virūpāni jātānī’’ti katvā vikaṭānīti vā apakatibhojanattā vikaṭāni ‘‘virūpāni jātānī’’ti",
  "tika-vin09t17:226_2": "vā attho. Sati paccayeti kāraṇe sati, sappadaṭṭheti attho. Dhūmādiabbohārikābhāvoti",
  "tika-vin09t17:226_3": "dhūmapupphagandhadantakhayādiabbohārikābhāvo.",
  "tika-vin09t17:227": "Dantaponasikkhāpadavaṇṇanā niṭṭhitā.",
  "tika-vin09t17:228": "Bhojanavaggo catuttho.",
  "tika-vin09t17:229": "5. Acelakavaggo",
  "tika-vin09t17:230": "1. Acelakasikkhāpadavaṇṇanā",
  "tika-vin09t17:231_0": "Acelakassāti yassa kassaci pabbajjāsamāpannassa naggassa. Paribbājakassāti ṭhapetvā",
  "tika-vin09t17:231_1": "bhikkhuñca sāmaṇerañca avasesassa yassa kassaci pabbajjāsamāpannassa. Paribbājikāyāti",
  "tika-vin09t17:231_2": "ṭhapetvā bhikkhuniṁ, sikkhamānaṁ, sāmaṇeriñca avasesāya yāya kāyaci pabbajjāsamāpannāya.",
  "tika-vin09t17:231_3": "Ete ca sabbe aññatitthiyā veditabbā. Tenāha ‘‘etesaṁ acelakādīnaṁ aññatitthiyāna’’nti.",
  "tika-vin09t17:232": "Tesanti aññatitthiyānaṁ. Bhājanaṁ nikkhipitvāti āmisabharitaṁ bhājanaṁ nikkhipitvā. Bāhirālepanti telādiṁ.",
  "tika-vin09t17:233": "Acelakādayo yasmā, titthiyāva matā idha;",
  "tika-vin09t17:234": "Tasmā titthiyanāmena, tikacchedo kato tayo.",
  "tika-vin09t17:235": "Atitthiyassa naggassa, tathā titthiyaliṅgino;",
  "tika-vin09t17:236": "Gahaṭṭhassāpi bhikkhussa, kappatīti vinicchayo.",
  "tika-vin09t17:237": "Atitthiyassa cittena, titthiyassa ca liṅgino;",
  "tika-vin09t17:238": "Sotāpannādino dātuṁ, kappatītīdha no mati.",
  "tika-vin09t17:239": "Acelakasikkhāpadavaṇṇanā niṭṭhitā.",
  "tika-vin09t17:240": "2. Uyyojanasikkhāpadavaṇṇanā",
  "tika-vin09t17:241_0": "Gāmaṁ vā nigamaṁ vāti ettha nagarampi gāmaggahaṇeneva gahitanti daṭṭhabbaṁ. Pavisissāmāti",
  "tika-vin09t17:241_1": "ettha gahetvā ‘‘gantvā’’ti pāṭhaseso, asamannāhāro vā tassā itthiyā tasmiṁ gāme sannihitabhāvaṁ",
  "tika-vin09t17:241_2": "ajānanto vā ‘‘ehāvuso, gāmaṁ vā nigamaṁ vā piṇḍāya pavisissāmā’’ti bhikkhuṁ gahetvā",
  "tika-vin09t17:241_3": "gantvāti attho. Yaṁ kiñci āmisanti yāguādikaṁ yaṁ kiñci āmisaṁ. Uyyojeyyāti attano",
  "tika-vin09t17:241_4": "kīḷānurūpaṁ itthiṁ disvā uyyojeyya pahiṇeyya. Tenāha ‘‘mātugāmena saddhi’’ntiādi.",
  "tika-vin09t17:241_5": "Ādisaddena vuttāvasesaṁ kāyavacīdvāravītikkamaṁ saṅgaṇhāti. ‘‘Gacchā’’tiādīni vatvāti",
  "tika-vin09t17:241_6": "‘‘gacchāvuso, na me tayā saddhiṁ kathā vā nisajjā vā phāsu hoti, ekakassa me kathā",
  "tika-vin09t17:241_7": "vā nisajjā vā phāsu hotī’’ti (pāci. 275) vatvā. Etaṁ anācāramevāti etaṁ yathāvuttaṁ",
  "tika-vin09t17:241_8": "hasanādianācārameva. Na aññaṁ patirūpaṁ kāraṇanti ṭhapetvā vuttappakāraṁ anācāraṁ",
  "tika-vin09t17:241_9": "ubhinnaṁ ekato na yāpanādiṁ aññaṁ patirūpakāraṇaṁ paccayaṁ karitvā na hotīti attho.",
  "tika-vin09t17:241_10": "Assāti uyyojakassa. Soti yo uyyojito, so.",
  "tika-vin09t17:242_0": "Anupasampanneti sāmaṇere. Sova idha anupasampannoti adhippetoti vadanti. Ubhinnampīti",
  "tika-vin09t17:242_1": "upasampannassa vā anupasampannassa vāti dvinnampi. Kalisāsanāropaneti (pāci. aṭṭha.",
  "tika-vin09t17:242_2": "277) kalīti kodho, tassa sāsanaṁ āṇaṁ kalisāsanaṁ, tassāropaneti attho, ‘‘appeva",
  "tika-vin09t17:242_3": "nāma imināpi ubbāḷho pakkameyyā’’ti kodhavasena ṭhānanisajjādīsu dosaṁ dassetvā ‘‘passatha",
  "tika-vin09t17:242_4": "bho imassa ṭhānaṁ nisajjaṁ ālokitaṁ vilokitaṁ, khāṇu viya tiṭṭhati, sunakho viya",
  "tika-vin09t17:242_5": "nisīdati, makkaṭo viya ito cito ca viloketī’’ti evaṁ amanāpavacanassa bhaṇaneti vuttaṁ",
  "tika-vin09t17:242_6": "hoti. Suddhacittena panevaṁ bhaṇane doso natthi. Evamādīhīti ettha ādisaddena ‘‘mahagghaṁ",
  "tika-vin09t17:242_7": "bhaṇḍaṁ passitvā lobhadhammaṁ uppādessatī’’ti uyyojeti, ‘‘mātugāmaṁ passitvā anabhiratiṁ",
  "tika-vin09t17:242_8": "uppādessatī’’ti uyyojeti, ‘‘gilānassa vā ohiyyakassa vā vihārapālassa vā yāguṁ vā",
  "tika-vin09t17:242_9": "bhattaṁ vā khādanīyaṁ vā nīharā’’ti uyyojeti, ‘‘na anācāraṁ ācaritukāmo sati karaṇīye",
  "tika-vin09t17:242_10": "uyyojetī’’ti (pāci. 278) etesaṁ gahaṇaṁ.",
  "tika-vin09t17:243": "Uyyojanasikkhāpadavaṇṇanā niṭṭhitā.",
  "tika-vin09t17:244": "3. Sabhojanasikkhāpadavaṇṇanā",
  "tika-vin09t17:245_0": "‘‘Sabhojane’’ti bāhiratthasamāsoyaṁ, ubhasadde ukārassa ca lopoti āha ‘‘saha ubhohi",
  "tika-vin09t17:245_1": "janehī’’tiādi. Tattha ubhohi janehīti jāyā ca pati cāti ubhohi janehi. Bhuñjitabbanti",
  "tika-vin09t17:245_2": "vā bhojanaṁ, itthī ca puriso ca, tena saha vattatīti sabhojananti āha ‘‘atha vā’’tiādi.",
  "tika-vin09t17:245_3": "Rāgapariyuṭṭhitassāti methunādhippāyassa. Sayanigharanti sayanīyagharaṁ, vāsagehanti",
  "tika-vin09t17:245_4": "attho. Mahallakassāti mahallakassa sayanigharassa. Piṭṭhasaṅghāṭatoti dvārabāhato",
  "tika-vin09t17:245_5": "khuddakassavāti yathā tathā vā katassa khuddakassa sayanigharassa. Vemajjhaṁ atikkamitvā",
  "tika-vin09t17:245_6": "nisīdeyyāti piṭṭhivaṁsaṁ atikkamitvā nisīdeyya. Khuddakaṁ (sārattha. ṭī. pācittiya",
  "tika-vin09t17:245_7": "3.280) nāma sayanigharaṁ vitthārato pañcahatthappamāṇaṁ hoti, tassa ca majjhimaṭṭhānaṁ",
  "tika-vin09t17:245_8": "piṭṭhasaṅghāṭato aḍḍhateyyahatthappamāṇameva hoti, tasmā tādise sayanighare piṭṭhasaṅghāṭato",
  "tika-vin09t17:245_9": "hatthapāsaṁ vijahitvā nisinno piṭṭhivaṁsaṁ atikkamitvā nisinno nāma hoti. Evaṁ nisinno",
  "tika-vin09t17:245_10": "ca vemajjhaṁ atikkamitvā nisinno nāma hoti. Tena vuttaṁ pāḷiyaṁ ‘‘piṭṭhivaṁsaṁ atikkamitvā",
  "tika-vin09t17:245_11": "nisīdatī’’ti (pāci. 281). Sacittakañcettha anupavisitvā nisīdanacittena daṭṭhabbaṁ.",
  "tika-vin09t17:246": "Sabhojanasikkhāpadavaṇṇanā niṭṭhitā.",
  "tika-vin09t17:247": "4-5. Rahopaṭicchannarahonisajjasikkhāpadavaṇṇanā",
  "tika-vin09t17:248": "Catutthapañcamasikkhāpade yaṁ vattabbaṁ siyā, taṁ sabbaṁ aniyatadvaye vuttamevāti āha ‘‘seso kathānayo aniyatadvaye vuttanayeneva veditabbo’’ti.",
  "tika-vin09t17:249": "Rahopaṭicchannarahonisajjasikkhāpadavaṇṇanā niṭṭhitā.",
  "tika-vin09t17:250": "6. Cārittasikkhāpadavaṇṇanā",
  "tika-vin09t17:251_0": "Antoupacārasīmāya dassanūpacāre bhikkhuṁ disvāti yattha ṭhitassa kulāni payirupāsanacittaṁ",
  "tika-vin09t17:251_1": "uppannaṁ, tato paṭṭhāya gacchanto antoupacārasīmāya dassanūpacāre bhikkhuṁ passe",
  "tika-vin09t17:251_2": "vā abhimukhe vā disvā. Pakativacanenāti yaṁ dvādasahatthabbhantare ṭhitena sotuṁ",
  "tika-vin09t17:251_3": "sakkā, tādisena vacanena, ito cito ca pariyesitvā ārocanakiccaṁ pana natthi. Yo hi",
  "tika-vin09t17:251_4": "evaṁ pariyesitabbo, so asantoyeva. Tenāha ‘‘tādisa’’ntiādi. Anāpucchitvāti anārocetvā.",
  "tika-vin09t17:252_0": "Antarārāmabhikkhunupassayatitthiyaseyyapaṭikkamanabhattiyagharānīti ettha antarārāmanti",
  "tika-vin09t17:252_1": "antogāme vihāro. Paṭikkamananti āsanasālā. Bhattiyagharanti nimantitagharaṁ vā salākabhattādidāyakānaṁ",
  "tika-vin09t17:252_2": "vā gharaṁ. Āpadāsūti jīvitabrahmacariyantarāyesu. Kiriyākiriyanti ettha kulesu cārittāpajjanaṁ",
  "tika-vin09t17:252_3": "kiriyaṁ, anāpucchanaṁ akiriyanti veditabbaṁ.",
  "tika-vin09t17:253": "Cārittasikkhāpadavaṇṇanā niṭṭhitā.",
  "tika-vin09t17:254": "7. Mahānāmasikkhāpadavaṇṇanā",
  "tika-vin09t17:255_0": "Sabbañcetaṁvatthuvasena vuttanti ‘‘agilānena bhikkhunā catumāsapaccayapavāraṇā sāditabbā",
  "tika-vin09t17:255_1": "aññatra punapavāraṇāya aññatra niccapavāraṇāyā’’ti (pāci. 306) etaṁ sabbaṁ sikkhāpadanidānasaṅkhātassa",
  "tika-vin09t17:255_2": "vatthuno vasena vuttaṁ. Tattha hi mahānāmena sakkena ‘‘icchāmahaṁ, bhante, saṅghaṁ",
  "tika-vin09t17:255_3": "catumāsaṁ bhesajjena pavāretu’’ntiādinā (pāci. 303) ussannussannena ca bhesajjena",
  "tika-vin09t17:255_4": "catumāsaṁ puna niccaṁ pavāraṇā katā, tasmā bhagavatā tassa vasena evaṁ vuttanti vuttaṁ",
  "tika-vin09t17:255_5": "hoti. Aññatra punapavāraṇāyāti yadi punapavāraṇā atthi, taṁ ṭhapetvā. Aññatra niccapavāraṇāyāti",
  "tika-vin09t17:255_6": "etthāpi eseva nayo. Yadi pana tāpi atthi, sāditabbāvāti adhippāyo. Tenāha ‘‘ayaṁ",
  "tika-vin09t17:255_7": "panettha attho’’tiādi. Tatthāti tissaṁ pavāraṇāyaṁ. Bhesajjehi vā paricchedo kato",
  "tika-vin09t17:255_8": "hotīti ‘‘sappi tela’’nti evamādinā nāmavasena vā ‘‘patthena nāḷiyā āḷhakenā’’tiādinā",
  "tika-vin09t17:255_9": "parimāṇavasena vā ‘‘ettakāni vā bhesajjāni viññāpetabbānī’’ti bhesajjehi paricchedo",
  "tika-vin09t17:255_10": "kato hoti. Nabhesajjakaraṇīyeti missakabhattenāpi ce yāpetuṁ sakkoti, nabhesajjakaraṇīyaṁ",
  "tika-vin09t17:255_11": "nāma hoti. Aññaṁ bhesajjanti sappinā pavārito telaṁ, āḷhakena pavārito doṇaṁ.",
  "tika-vin09t17:256_0": "Yathābhūtaṁ ācikkhitvāti ‘‘imehi tayā bhesajjehi pavāritamhā, amhākañca iminā ca",
  "tika-vin09t17:256_1": "iminā ca bhesajjena attho, yāsu tayā rattīsu pavāritamhā, tā rattiyo vītivattā, amhākañca",
  "tika-vin09t17:256_2": "bhesajjena attho’’ti yathābhūtaṁ ārocetvā. Evañca viññāpetuṁ gilānova labhati, na itaro.",
  "tika-vin09t17:257": "Mahānāmasikkhāpadavaṇṇanā niṭṭhitā.",
  "tika-vin09t17:258": "8. Uyyuttasenāsikkhāpadavaṇṇanā",
  "tika-vin09t17:259_0": "Caturaṅgininti hatthiassarathapattīti cattāri aṅgāni etissāti caturaṅginī, taṁ caturaṅginiṁ.",
  "tika-vin09t17:259_1": "‘‘Dvādasapuriso hatthī, tipuriso asso, catupuriso ratho, cattāro purisā sarahatthā",
  "tika-vin09t17:259_2": "pattī’’ti (pāci. 314) ayaṁ pacchimakoṭiyā caturaṅgasamannāgatā senā nāma, īdisaṁ",
  "tika-vin09t17:259_3": "senanti attho. Taṁ pana vijahitvāti kenaci antaritā vā ninnaṁ oruḷhā vā na dissati,",
  "tika-vin09t17:259_4": "idha ṭhatvāna sakkā daṭṭhunti taṁ dassanūpacāraṁ vijahitvā aññaṁ ṭhānaṁ gantvā.",
  "tika-vin09t17:260_0": "Senādassanavatthusminti senaṁ dassanāya gamanavatthusmiṁ. Ayameva vā pāṭho. Hatthiādīsu",
  "tika-vin09t17:260_1": "ekamekanti hatthiādīsu catūsu aṅgesu ekamekaṁ, antamaso ekapurisāruḷhahatthimpi ekampi",
  "tika-vin09t17:260_2": "sarahatthaṁ purisanti attho. Anuyyuttā nāma rājā uyyānaṁ vā nadiṁ vā gacchati, evaṁ",
  "tika-vin09t17:260_3": "anuyyuttā hoti. Tathārūpappaccayeti ‘‘mātulo senāya gilāno hotī’’tiādike (pāci. 312)",
  "tika-vin09t17:260_4": "anurūpakāraṇe sati. Āpadāsūti jīvitabrahmacariyantarāyesu ‘‘ettha gato muccissāmī’’ti gacchato anāpatti.",
  "tika-vin09t17:261": "Uyyuttasenāsikkhāpadavaṇṇanā niṭṭhitā.",
  "tika-vin09t17:262": "9. Senāvāsasikkhāpadavaṇṇanā",
  "tika-vin09t17:263": "Paṭisenāruddhāyāti yathā sañcāro chijjati, evaṁ paṭisenāya ruddhāya senāya. Kenaci palibuddhassāti verikena vā issarena vā kenaci ruddhassa.",
  "tika-vin09t17:264": "Senāvāsasikkhāpadavaṇṇanā niṭṭhitā.",
  "tika-vin09t17:265": "10. Uyyodhikasikkhāpadavaṇṇanā",
  "tika-vin09t17:266_0": "Sampahāraṭṭhānassāti yuddhabhūmiyā. Balassa aggaṁ jānantīti ‘‘ettakā hatthī, ettakā",
  "tika-vin09t17:266_1": "assā, ettakā rathā, ettakā pattī’’ti (pāci. 324) balassa koṭṭhāsaṁ jānanti. ‘‘Anujānāmi,",
  "tika-vin09t17:266_2": "bhikkhave, vihāraggenā’’tiādīsu (cūḷava. 318) viya koṭṭhāsattho hettha aggasaddo.",
  "tika-vin09t17:266_3": "Tenāha ‘‘balagaṇanaṭṭhānanti attho’’ti. Senāya viyūhanti ‘‘ito hatthī hontu, ito",
  "tika-vin09t17:266_4": "assā hontu, ito rathā hontu, ito pattī hontū’’ti (pāci. 324) senāya ṭhapanaṁ, rāsiṁ",
  "tika-vin09t17:266_5": "katvā ṭhapananti attho. Tenāha ‘‘senāsannivesassetaṁ nāma’’nti. Dvādasapuriso hatthīti",
  "tika-vin09t17:266_6": "cattāro ārohakā, ekekapādarakkhakā dve dveti evaṁ dvādasapuriso hatthī. Tipuriso",
  "tika-vin09t17:266_7": "assoti eko ārohako, dve pādarakkhakāti evaṁ tipuriso asso. Catupuriso rathoti eko",
  "tika-vin09t17:266_8": "sārathi, eko yodho, dve āṇirakkhakāti evaṁ catupuriso rathoti.",
  "tika-vin09t17:267": "Uyyodhikasikkhāpadavaṇṇanā niṭṭhitā.",
  "tika-vin09t17:268": "Acelakavaggo pañcamo.",
  "tika-vin09t17:269": "6. Surāpānavaggo",
  "tika-vin09t17:270": "1. Surāpānasikkhāpadavaṇṇanā",
  "tika-vin09t17:271_0": "Piṭṭhādīhikataṁ majjaṁ surāti piṭṭhapūvaodanakiṇṇasambhārehi kataṁ majjaṁ surāti",
  "tika-vin09t17:271_1": "attho. Idaṁ vuttaṁ hoti – piṭṭhasurā, pūvasurā, odanasurā, kiṇṇapakkhittā, sambhārasaṁyuttāti",
  "tika-vin09t17:271_2": "(pāci. 328) imāni pañca surā nāmāti. Tattha piṭṭhaṁ bhājane pakkhipitvā tajjaṁ udakaṁ",
  "tika-vin09t17:271_3": "datvā madditvā katā piṭṭhasurā (sārattha. ṭī. pācittiya 3.326-328). Evaṁ sesāsupi.",
  "tika-vin09t17:271_4": "Kiṇṇāti pana tassā surāya bījaṁ vuccati. Ye ‘‘surāmodakā’’tipi vuccanti, te pakkhipitvā",
  "tika-vin09t17:271_5": "katā kiṇṇapakkhittā. Harītakisāsapādinānāsambhārehi saṁyojitā sambhārasaṁyuttā.",
  "tika-vin09t17:272_0": "Pupphādīhi kato āsavo merayanti pupphaphalamadhuguḷasambhārehi kato ciraparivāsito",
  "tika-vin09t17:272_1": "merayanti attho. Idaṁ vuttaṁ hoti – pupphāsavo, phalāsavo, madhvāsavo, guḷāsavo,",
  "tika-vin09t17:272_2": "sambhārasaṁyuttoti pañcamerayaṁ nāmāti. Tattha madhukatālanāḷikerādi puppharaso ciraparivāsito",
  "tika-vin09t17:272_3": "pupphāsavo. Panasādiphalaraso phalāsavo. Muddikāraso madhvāsavo. Samantapāsādikāyaṁ",
  "tika-vin09t17:272_4": "pana ‘‘phalāsavo nāma muddikāphalādīni madditvā tesaṁ rasena kato. Madhvāsavo nāma",
  "tika-vin09t17:272_5": "muddikānaṁ jātirasena kato, makkhikāmadhunāpi karīyatīti vadantī’’ti (pāci. aṭṭha.",
  "tika-vin09t17:272_6": "328) vuttaṁ. Ucchuraso guḷāsavo. Harītakāmalakakaṭukabhaṇḍādinānāsambhārānaṁ raso",
  "tika-vin09t17:272_7": "ciraparivāsito sambhārasaṁyutto. Ettha ca surāya, merayassa ca samānepi sambhārasaṁyoge",
  "tika-vin09t17:272_8": "madditvā katā surā, ciraparivāsitamattena merayanti evamimesaṁ nānākaraṇaṁ daṭṭhabbaṁ.",
  "tika-vin09t17:272_9": "Bījato paṭṭhāyāti sambhāre paṭiyādetvā cāṭiyaṁ pakkhittakālato ceva tālanāḷikerādīnaṁ",
  "tika-vin09t17:272_10": "puppharasassa abhinavakālato ca paṭṭhāya.",
  "tika-vin09t17:273_0": "Loṇasovīrakaṁ vā suttaṁ vāti ime dve anekehi bhesajjehi abhisaṅkhatā āsavavisesā.",
  "tika-vin09t17:273_1": "Vāsaggāhāpanatthanti sugandhabhāvagāhāpanatthaṁ. Vatthuṁ ajānanatāya cettha acittakatā",
  "tika-vin09t17:273_2": "veditabbā. Akusaleneva pātabbatāya lokavajjaṁ. Yaṁ panettha vattabbaṁ siyā, taṁ sabbaṁ",
  "tika-vin09t17:273_3": "paṭhamapārājikavaṇṇanāya vuttanayameva.",
  "tika-vin09t17:274": "Surāpānasikkhāpadavaṇṇanā niṭṭhitā.",
  "tika-vin09t17:275": "2. Aṅgulipatodakasikkhāpadavaṇṇanā",
  "tika-vin09t17:276": "Hasādhippāyassāti khiḍḍādhippāyassa, iminā kāyasaṁsaggādhippāyaṁ paṭikkhipati.",
  "tika-vin09t17:277_0": "Ettha ca bhikkhunimpi hasādhippāyena phusato bhikkhussa dukkaṭaṁ. Tathā bhikkhumpi",
  "tika-vin09t17:277_1": "phusantiyā bhikkhuniyāti āha ‘‘idha pana bhikkhunīpi bhikkhussa, bhikkhu ca bhikkhuniyā",
  "tika-vin09t17:277_2": "anupasampanno evā’’ti. Kāyappaṭibaddhādīsu sabbatthāti ‘‘kāyena kāyappaṭibaddhe,",
  "tika-vin09t17:277_3": "kāyappaṭibaddhena kāye, kāyappaṭibaddhena kāyappaṭibaddhe, nissaggiyena kāye, nissaggiyena",
  "tika-vin09t17:277_4": "kāyappaṭibaddhe, nissaggiyena nissaggiye’’ti (pāci. 332) sabbattha. Sati karaṇīye",
  "tika-vin09t17:277_5": "āmasatoti sati karaṇīye purisaṁ āmasato anāpatti. Itthī pana sati karaṇīyepi āmasituṁ na vaṭṭati.",
  "tika-vin09t17:278": "Aṅgulipatodakasikkhāpadavaṇṇanā niṭṭhitā.",
  "tika-vin09t17:279": "3. Hasadhammasikkhāpadavaṇṇanā",
  "tika-vin09t17:280_0": "Uparigopphaketi gopphakānaṁ uparibhāgappamāṇe. Hasādhippāyoti kīḷādhippāyo. Yena",
  "tika-vin09t17:280_1": "yena aṅgenāti hatthapādādīsu yena yena aṅgena. Tathā nāvāya kīḷatoti phiyārittādīhi",
  "tika-vin09t17:280_2": "nāvaṁ pājentassa vā tīre ussārentassa vā dukkaṭanti attho.",
  "tika-vin09t17:281": "Hasadhammasikkhāpadavaṇṇanā niṭṭhitā.",
  "tika-vin09t17:282": "4. Anādariyasikkhāpadavaṇṇanā",
  "tika-vin09t17:283_0": "Duvidhañhettha anādariyaṁ puggalānādariyañca dhammānādariyañcāti āha ‘‘puggalassa",
  "tika-vin09t17:283_1": "vā’’tiādi. Tattha yo bhikkhu upasampannena paññattena vuccamāno ‘‘ayaṁ ukkhittako",
  "tika-vin09t17:283_2": "vā vambhito vā garahito vā, imassa vacanaṁ akataṁ bhavissatī’’ti (pāci. 342) anādariyaṁ",
  "tika-vin09t17:283_3": "karoti, ayaṁ puggale anādariyaṁ karoti nāma. Yo pana paññattena vuccamāno ‘‘kathāyaṁ",
  "tika-vin09t17:283_4": "nasseyya vā vinasseyya vā antaradhāyeyya vā’’ti, taṁ vā nasikkhitukāmo anādariyaṁ",
  "tika-vin09t17:283_5": "karoti, ayaṁ dhamme anādariyaṁ karoti nāma. Tenāha ‘‘tasmā’’tiādi.",
  "tika-vin09t17:284_0": "Idaṁna sallekhāya saṁvattatīti sammā kilese likhatīti sallekho, appicchatā, tadatthaṁ",
  "tika-vin09t17:284_1": "nayidaṁ saṁvattati. Ādisaddena ‘‘idaṁ na dhutatthāya saṁvattati, na pāsādikatāya,",
  "tika-vin09t17:284_2": "na apacayāya, na vīriyārambhāya saṁvattatī’’ti (pāci. 343) idaṁ saṅgaṇhāti. Apaññattenāti",
  "tika-vin09t17:284_3": "sutte vā abhidhamme vā āgatena. Paveṇiāgatanti saṅgītikālato paṭṭhāya mahākassapādiācariyaparamparāya",
  "tika-vin09t17:284_4": "āgataṁ. Sace pana yasmā ucchuraso sattāhakāliko, tassa kasaṭo yāvajīviko, dvinnaṁyeva",
  "tika-vin09t17:284_5": "samavāyo ucchuyaṭṭhi, tasmā vikāle ucchuyaṭṭhiṁ khādituṁ vaṭṭati guḷaharītakaṁ viyāti",
  "tika-vin09t17:284_6": "evamādikaṁ gārayhācariyuggahaṁ gahetvā ‘‘evaṁ amhākaṁ ācariyānaṁ uggaho paripucchā’’ti",
  "tika-vin09t17:284_7": "bhaṇati, āpattiyeva.",
  "tika-vin09t17:285": "Anādariyasikkhāpadavaṇṇanā niṭṭhitā.",
  "tika-vin09t17:286": "5. Bhiṁsāpanasikkhāpadavaṇṇanā",
  "tika-vin09t17:287": "Rūpādīnīti bhayānakāni rūpasaddagandharasaphoṭṭhabbāni. Bhayānakakathanti corakantāravāḷakantārapisācakantārappaṭisaṁyuttakathaṁ.",
  "tika-vin09t17:288": "Bhiṁsāpanasikkhāpadavaṇṇanā niṭṭhitā.",
  "tika-vin09t17:289": "6. Jotisikkhāpadavaṇṇanā",
  "tika-vin09t17:290": "Agilānoti yassa vinā agginā phāsu hoti, so idha agilāno nāma. Jotinti aggiṁ.",
  "tika-vin09t17:291_0": "Bhaggesūti evaṁnāmake janapade. Bhaggānāma jānapadino rājakumārā, tesaṁ nivāso ekopi",
  "tika-vin09t17:291_1": "janapado ruḷhisaddena ‘‘bhaggā’’ti vuccati. Tena vuttaṁ ‘‘bhaggesūti evaṁnāmake janapade’’ti.",
  "tika-vin09t17:291_2": "Tathā patilātaṁ ukkhipantassāti ḍayhamānaṁ alātaṁ patitaṁ ukkhipantassa tathā dukkaṭanti",
  "tika-vin09t17:291_3": "attho. Tañcāti dukkaṭaṁ parāmasati. Avijjhātanti anibbutālātaṁ. Padīpajotikajantāghareti",
  "tika-vin09t17:291_4": "padīpujjalanapattapacanasedakammādīsu jotikaraṇe aggisālāyañca samādahantassa anāpattīti",
  "tika-vin09t17:291_5": "attho. Tathārūpappaccayeti ṭhapetvā padīpādīni aññasmimpi tathārūpapaccaye. Āpadāsūti",
  "tika-vin09t17:291_6": "duṭṭhavāḷamigaamanussehi upaddavesu.",
  "tika-vin09t17:292": "Jotisikkhāpadavaṇṇanā niṭṭhitā.",
  "tika-vin09t17:293": "7. Nahānasikkhāpadavaṇṇanā",
  "tika-vin09t17:294_0": "‘‘Diyaḍḍhomāso seso gimhāna’’nti ‘‘vassānassa paṭhamo māso’’iccete aḍḍhateyyamāsā",
  "tika-vin09t17:294_1": "uṇhasamayo, pariḷāhasamayoti gimhānaṁ seso diyaḍḍho māso uṇhasamayo, vassānassa paṭhamo",
  "tika-vin09t17:294_2": "māso pariḷāhasamayoti evaṁ ete aḍḍhateyyamāsā kamena uṇhasamayo, pariḷāhasamayo nāma",
  "tika-vin09t17:294_3": "hotīti attho teneva padabhājaniyaṁ ‘‘uṇhasamayo nāma diyaḍḍho māso seso gimhāna’’nti,",
  "tika-vin09t17:294_4": "‘‘pariḷāhasamayo nāma vassānassa paṭhamo māso’’ti vuttaṁ. Yadā vinā nahānena na phāsu",
  "tika-vin09t17:294_5": "hoti, ayaṁ gilānasamayo. Padabhājaniyaṁ (pāci. 364) pana gilāne nicchite gilānakālo",
  "tika-vin09t17:294_6": "nicchitova hotīti ‘‘yassa vinā nahānena na phāsu hoti, ‘gilānasamayo’ti nahāyitabba’’nti",
  "tika-vin09t17:294_7": "vuttaṁ. Pariveṇasammajjanamattampīti antamaso pariveṇasammajjanamattampi.",
  "tika-vin09t17:295": "Vālukaṁ ukkiritvāti sukkhāya nadiyā vālikaṁ uttiritvā. Āvāṭesupīti pi-saddena nadiyaṁ vattabbameva natthīti dasseti. Āpadāsūti bhamarādīhi anubandhesu.",
  "tika-vin09t17:296": "Nahānasikkhāpadavaṇṇanā niṭṭhitā.",
  "tika-vin09t17:297": "8. Dubbaṇṇakaraṇasikkhāpadavaṇṇanā",
  "tika-vin09t17:298_0": "Lābhasaddoyaṁ kammasādhano ‘‘ko bhavatā lābho laddho’’tiādīsu viya, so cettha atītakālikoti",
  "tika-vin09t17:298_1": "āha ‘‘alabbhīti labho’’ti , laddhanti attho. ‘‘Labho eva lābho’’ti iminā sakatthe",
  "tika-vin09t17:298_2": "ṇapaccayoti dasseti. Kiṁ alabbhīti kiṁ laddhaṁ. Navanti abhinavaṁ. Ettāvatā ca navañca",
  "tika-vin09t17:298_3": "taṁ cīvarañcāti navacīvaraṁ, navacīvaraṁ lābho etenāti navacīvaralābhoti evamettha",
  "tika-vin09t17:298_4": "samāso daṭṭhabboti. Yadi evaṁ kathaṁ ‘‘navaṁ cīvaralābhenā’’ti vuttanti āha ‘‘iti",
  "tika-vin09t17:298_5": "navacīvaralābhenā’’tiādi. Ettha ca ‘‘vikappanupagaṁ pacchima’’nti na vuttattā cīvaranti",
  "tika-vin09t17:298_6": "yaṁ nivāsetuṁ vā pārupituṁ vā sakkā hoti, tadeva veditabbanti āha ‘‘nivāsanapārupanupagaṁ",
  "tika-vin09t17:298_7": "cīvara’’nti. ‘‘Dubbaṇṇakaraṇaṁ ādātabba’’nti etaṁ kappabinduṁ sandhāya vuttaṁ, na",
  "tika-vin09t17:298_8": "nīlādīhi sakalacīvaraṁ dubbaṇṇakaraṇaṁ, tañca pana kappaṁ ādiyantena cīvaraṁ rajitvā",
  "tika-vin09t17:298_9": "catūsu vā koṇesu, tīsu vā dvīsu vā ekasmiṁ vā koṇe morassa akkhimaṇḍalamattaṁ vā",
  "tika-vin09t17:298_10": "maṅgulapiṭṭhimattaṁ vā ādātabbanti āha ‘‘tassā’’tiādi. Kaṁsanīlenāti cammakāranīlena.",
  "tika-vin09t17:298_11": "Mahāpaccariyaṁ pana ‘‘ayomalaṁ lohamalaṁ, etaṁ kaṁsanīlaṁ nāmā’’ti (pāci. aṭṭha.",
  "tika-vin09t17:298_12": "368) vuttaṁ . Pattanīlenāti yena kenaci nīlavaṇṇena paṇṇarasena. Kappabinduṁ ādiyitvāti",
  "tika-vin09t17:298_13": "vaṭṭaṁ ekaṁ kappabinduṁ ādiyitvā.",
  "tika-vin09t17:299_0": "Pāḷikappakaṇṇikakappādayo pana sabbaṭṭhakathāsu paṭisiddhā. Aggaḷādīni kappakatacīvare",
  "tika-vin09t17:299_1": "pana pacchā āropetvā kappakaraṇakiccaṁ natthīti āha ‘‘pacchā āropitesū’’tiādi. Aggaḷaanuvātaparibhaṇḍesūti",
  "tika-vin09t17:299_2": "uddharitvā alliyāpanakakhaṇḍapiṭṭhianuvātakucchianuvātesu. Kiriyākiriyanti nivāsanapārupanato,",
  "tika-vin09t17:299_3": "kappassa anādānato kiriyākiriyaṁ.",
  "tika-vin09t17:300": "Dubbaṇṇakaraṇasikkhāpadavaṇṇanā niṭṭhitā.",
  "tika-vin09t17:301": "9. Vikappanasikkhāpadavaṇṇanā",
  "tika-vin09t17:302_0": "Sammukhena vikappanā sammukhavikappanā. Parammukhena vikappanā parammukhavikappanā.",
  "tika-vin09t17:302_1": "Sannihitāsannihitabhāvanti āsannadūrabhāvaṁ. Āsannadūrabhāvo ca adhiṭṭhāne vuttanayeneva veditabbo.",
  "tika-vin09t17:303_0": "Mittoti daḷhamitto. Sandiṭṭhoti diṭṭhamatto nātidaḷhamitto. Akatapaccuddhāranti ‘‘mayhaṁ",
  "tika-vin09t17:303_1": "santakaṁ paribhuñja vā vissajjehi vā’’tiādinā akatapaccuddhāraṁ. Yena vinayakammaṁ",
  "tika-vin09t17:303_2": "katanti yena saddhiṁ vinayakammaṁ kataṁ.",
  "tika-vin09t17:304": "Paribhogena kāyakammaṁ, apaccuddhārāpanena vacīkammanti āha ‘‘samuṭṭhānādīni paṭhamakathinasadisānevā’’ti. Kiriyākiriyanti ettha paribhuñjanaṁ kiriyaṁ. Apaccuddhārāpanaṁ akiriyaṁ.",
  "tika-vin09t17:305": "Vikappanasikkhāpadavaṇṇanā niṭṭhitā.",
  "tika-vin09t17:306": "10. Apanidhānasikkhāpadavaṇṇanā",
  "tika-vin09t17:307": "Adhiṭṭhānupaganti adhiṭṭhānayoggaṁ ayopattañceva mattikāpattañca. Sūkarantakaṁ nāma kuñcikākoso viya anto susiraṁ katvā koṭṭitaṁ.",
  "tika-vin09t17:308_0": "Aññaṁparikkhāranti pāḷiyā anāgatapattatthavikādiṁ. Dhammakathaṁ katvāti ‘‘samaṇena",
  "tika-vin09t17:308_1": "nāma anihitaparikkhārena bhavituṁ na vaṭṭatī’’ti evaṁ ‘‘dhammakathaṁ kathetvā dassāmī’’ti",
  "tika-vin09t17:308_2": "nikkhipato anāpatti.",
  "tika-vin09t17:309": "Apanidhānasikkhāpadavaṇṇanā niṭṭhitā.",
  "tika-vin09t17:310": "Surāpānavaggo chaṭṭho.",
  "tika-vin09t17:311": "7. Sappāṇakavaggo",
  "tika-vin09t17:312": "1. Sañciccasikkhāpadavaṇṇanā",
  "tika-vin09t17:313_0": "Pācittiyanti antamaso mañcapīṭhaṁ sodhento maṅgulabījakepi pāṇasaññī nikkāruṇikatāya",
  "tika-vin09t17:313_1": "taṁ bhindanto apaneti (pāci. aṭṭha. 382), pācittiyaṁ. Tenāha ‘‘taṁ khuddakampī’’tiādi.",
  "tika-vin09t17:313_2": "Upakkamamahantatāya akusalaṁ mahantaṁ hotīti bahukkhattuṁ pavattajavanehi laddhāsevanāya",
  "tika-vin09t17:313_3": "sanniṭṭhāpakacetanāya vasena payogassa mahantattā akusalaṁ mahantaṁ hoti, mahāsāvajjaṁ hotīti adhippāyo.",
  "tika-vin09t17:314": "Sañciccasikkhāpadavaṇṇanā niṭṭhitā.",
  "tika-vin09t17:315": "2. Sappāṇakasikkhāpadavaṇṇanā",
  "tika-vin09t17:316": "Ettha ca paṭaṅgapāṇakānaṁ patanaṁ ñatvāpi suddhacittatāya padīpujjalane viya sappāṇakabhāvaṁ ñatvāpi udakasaññāya paribhuñjitabbato paṇṇattivajjatā veditabbā.",
  "tika-vin09t17:317": "Sappāṇakasikkhāpadavaṇṇanā niṭṭhitā.",
  "tika-vin09t17:318": "3. Ukkoṭanasikkhāpadavaṇṇanā",
  "tika-vin09t17:319_0": "Tassa tassa bhikkhunoti yena yena vūpasamitaṁ, tassa tassa bhikkhuno. ‘‘Akataṁ kamma’’ntiādīni",
  "tika-vin09t17:319_1": "vadantoti ‘‘akataṁ kammaṁ, dukkaṭaṁ kammaṁ, puna kātabbaṁ kammaṁ, anihataṁ dunnihataṁ",
  "tika-vin09t17:319_2": "puna nihanitabba’’nti (pāci. 394) vadanto. Yathāṭhitabhāvena patiṭṭhātuṁ na dadeyyāti",
  "tika-vin09t17:319_3": "tesaṁ pavatti ākāradassanatthaṁ vuttaṁ. Tenāha ‘‘yaṁ pana dhammena adhikaraṇaṁ nihataṁ,",
  "tika-vin09t17:319_4": "taṁ sunihatamevā’’ti.",
  "tika-vin09t17:320": "Ukkoṭanasikkhāpadavaṇṇanā niṭṭhitā.",
  "tika-vin09t17:321": "4. Duṭṭhullasikkhāpadavaṇṇanā",
  "tika-vin09t17:322_0": "Cattāri pārājikāni atthuddhāravasena padabhājaniyaṁ dassitānīti āha ‘‘duṭṭhullanti",
  "tika-vin09t17:322_1": "saṅghādisesaṁ adhippeta’’nti. Yena kenaci upāyenāti ‘‘sāmaṁ vā jānāti, aññe vā tassa",
  "tika-vin09t17:322_2": "ārocenti, so vā ārocetī’’ti (pāci. 399) vuttesu yena kenaci upāyena. Pācittiyaṁ dhuraṁ",
  "tika-vin09t17:322_3": "nikkhittamatteyevāti adhippāyo. Sace pacchāpi āroceti, dhuranikkhepane āpattito na",
  "tika-vin09t17:322_4": "muccati. Tenāha ‘‘sacepī’’tiādi. Samaṇasatampi āpajjatiyevāti samaṇasatampi sutvā",
  "tika-vin09t17:322_5": "yadi chādeti, pācittiyaṁ āpajjatiyevāti attho. Yenassa ārocitanti yena dutiyena assa",
  "tika-vin09t17:322_6": "tatiyassa ārocitaṁ. Tassevāti tassa dutiyasseva. Ārocetīti paṭicchādanatthameva ‘‘mā",
  "tika-vin09t17:322_7": "kassaci ārocesī’’ti vadati. Koṭichinnā hotīti (sārattha. ṭī. pācittiya 3.399) yasmā",
  "tika-vin09t17:322_8": "paṭicchādanapaccayā āpattiṁ āpajjitvāva dutiyena tatiyassa ārocitaṁ, tasmā tappaccayā",
  "tika-vin09t17:322_9": "puna tena āpajjitabbāpattiyā abhāvato āpattiyā koṭi chinnā nāma hoti.",
  "tika-vin09t17:323_0": "Ādipadeti duṭṭhullāpattisaññī, vematiko, aduṭṭhullāpattisaññīti imesu tīsu ‘‘duṭṭhullāpattisaññī",
  "tika-vin09t17:323_1": "paṭicchādetī’’ti (pāci. 400) imasmiṁ paṭhamapade. Itaresu dvīsūti ‘‘vematiko paṭicchādeti,",
  "tika-vin09t17:323_2": "aduṭṭhullāpattisaññī paṭicchādetī’’ti imesu padesu. Aduṭṭhullāyāti avasesapañcāpattikkhandhe.",
  "tika-vin09t17:323_3": "Anupasampannassa duṭṭhulle vā aduṭṭhulle vā ajjhācāreti anupasampannassa purimapañcasikkhāpadavītikkamasaṅkhāte",
  "tika-vin09t17:323_4": "duṭṭhulle vā itarasmiṁ aduṭṭhulle vā ajjhācāre. Yaṁ pana samantapāsādikāyaṁ ‘‘anupasampannassa",
  "tika-vin09t17:323_5": "sukkavisaṭṭhi ca kāyasaṁsaggo cāti ayaṁ duṭṭhullaajjhācāro nāmā’’ti (pāci. aṭṭha.",
  "tika-vin09t17:323_6": "400) vuttaṁ, taṁ duṭṭhullārocanasikkhāpadaṭṭhakathāya (pāci. aṭṭha. 78 ādayo) na",
  "tika-vin09t17:323_7": "sameti, na cāpi evaṁ vattuṁ yujjati ‘‘ārocane anupasampannassa duṭṭhullaṁ aññathā",
  "tika-vin09t17:323_8": "adhippetaṁ, paṭicchādane aññathā’’ti (sārattha. ṭī. pācittiya 400) visesakāraṇassānupalabbhanato,",
  "tika-vin09t17:323_9": "tasmā taṁ upaparikkhitabbaṁ.",
  "tika-vin09t17:324": "Duṭṭhullasikkhāpadavaṇṇanā niṭṭhitā.",
  "tika-vin09t17:325": "5. Ūnavīsativassasikkhāpadavaṇṇanā",
  "tika-vin09t17:326_0": "Gabbhavīsopi hi ‘‘paripuṇṇavīso’’ tveva saṅkhaṁ gacchatīti āha ‘‘paṭisandhiggahaṇato",
  "tika-vin09t17:326_1": "paṭṭhāyā’’tiādi. Tattha paṭisandhiggahaṇato paṭṭhāyāti yaṁ mātukucchismiṁ paṭhamaṁ",
  "tika-vin09t17:326_2": "cittaṁ uppannaṁ paṭhamaṁ viññāṇaṁ pātubhūtaṁ, taṁ ādiṁ katvā. Soti yo puggalo ūnavīsativasso",
  "tika-vin09t17:326_3": "upasampādito, so puggalo. Aññaṁ upasampādetīti upajjhāyo vā kammavācācariyo vā hutvā",
  "tika-vin09t17:326_4": "aññaṁ puggalaṁ upasampādeti. Tanti ūnavīsativassaṁ puggalaṁ. Sīmaṁ vā sammannatīti",
  "tika-vin09t17:326_5": "navaṁ sīmaṁ bandhati.",
  "tika-vin09t17:327": "Ūnavīsativassasikkhāpadavaṇṇanā niṭṭhitā.",
  "tika-vin09t17:328": "6. Theyyasatthasikkhāpadavaṇṇanā",
  "tika-vin09t17:329_0": "Rājānaṁ vā vañcetvāti rājānaṁ thenetvā rañño santakaṁ kiñci gahetvā, ‘‘idāni tassa",
  "tika-vin09t17:329_1": "na dassāmā’’ti maggappaṭipannā akatakammā ceva katakammāca corāti vuttaṁ hoti. Esa",
  "tika-vin09t17:329_2": "nayo suṅkaṁ pariharitukāmāti etthāpi.",
  "tika-vin09t17:330": "Kālavisaṅketenāti kālassa visaṅketena, divasavisaṅketenāti vuttaṁ hoti. Maggavisaṅketena, pana aṭavivisaṅketena vā gacchato āpattiyeva.",
  "tika-vin09t17:331": "Theyyasatthasikkhāpadavaṇṇanā niṭṭhitā.",
  "tika-vin09t17:332": "7. Saṁvidhānasikkhāpadavaṇṇanā",
  "tika-vin09t17:333_0": "Mātugāmenāti itthiyā. Ekatoupasampannā, pana sikkhamānā, sāmaṇerī cāti imā tissopi",
  "tika-vin09t17:333_1": "idha saṅgahaṁ gacchanti. Imāsaṁ pana tissannaṁ samayo rakkhati. Ayametāsaṁ, mātugāmassa",
  "tika-vin09t17:333_2": "ca visesoti veditabbaṁ.",
  "tika-vin09t17:334": "Saṁvidhānasikkhāpadavaṇṇanā niṭṭhitā.",
  "tika-vin09t17:335": "8. Ariṭṭhasikkhāpadavaṇṇanā",
  "tika-vin09t17:336_0": "Taṁtaṁsampattiyā (sārattha. ṭī. pācittiya 3.417) vibandhanavasena sattasantānassa",
  "tika-vin09t17:336_1": "antare vemajjhe eti āgacchatīti antarāyo, diṭṭhadhammikādianattho, anatikkamanatthena",
  "tika-vin09t17:336_2": "tasmiṁ antarāye niyuttā, antarāyaṁ vā phalaṁ arahanti, antarāyassa vā karaṇasīlāti",
  "tika-vin09t17:336_3": "antarāyikā. Tenāha ‘‘saggamokkhānaṁ antarāyaṁ karontīti antarāyikā’’ti (ma. ni. aṭṭha.",
  "tika-vin09t17:336_4": "1.234). Te kammakilesavipākaupavādapaññattivītikkamavasena pañcavidhāti ettha ca",
  "tika-vin09t17:336_5": "pañcānantariyakammaṁ kammantarāyikaṁ nāma, tathā bhikkhunidūsakakammaṁ. Taṁ pana",
  "tika-vin09t17:336_6": "mokkhasseva antarāyaṁ karoti, na saggassa. Niyatamicchādiṭṭhidhammā kilesantarāyikā",
  "tika-vin09t17:336_7": "nāma. Paṇḍakatiracchānagataubhatobyañjanakānaṁ paṭisandhidhammā vipākantarāyikā nāma.",
  "tika-vin09t17:336_8": "Ariyūpavādā upavādantarāyikā nāma. Te pana yāva ariye na khamāpenti, tāvadeva, na",
  "tika-vin09t17:336_9": "tato paraṁ. Sañcicca āpannā āpattiyo paññattivītikkamantarāyikā nāma. Tāpi yāva bhikkhubhāvaṁ",
  "tika-vin09t17:336_10": "vā paṭijānāti, na vuṭṭhāti vā na deseti vā, tāvadeva, na tato paraṁ.",
  "tika-vin09t17:337_0": "Tatrāyaṁ (ma. ni. aṭṭha. 1.234; pāci. aṭṭha. 417) ariṭṭho bhikkhu bahussuto dhammakathiko",
  "tika-vin09t17:337_1": "sesantarāyike jānāti, vinaye pana akovidattā paṇṇattivītikkamantarāyike na jānāti,",
  "tika-vin09t17:337_2": "tasmā rahogato evaṁ cintesi ‘‘ime āgārikā pañca kāmaguṇe paribhuñjantā sotāpannāpi",
  "tika-vin09t17:337_3": "sakadāgāminopi anāgāminopi honti, bhikkhūpi manāpikāni cakkhuviññeyyāni rūpāni passanti…pe…",
  "tika-vin09t17:337_4": "kāyaviññeyye phoṭṭhabbe phusanti, mudukāni attharaṇapāvuraṇādīni paribhuñjanti, etaṁ",
  "tika-vin09t17:337_5": "sabbaṁ vaṭṭati. Kasmā? Itthirūpā…pe… itthiphoṭṭhabbā eva na vaṭṭanti, etepi vaṭṭantī’’ti",
  "tika-vin09t17:337_6": "evaṁ rasena rasaṁ saṁsanditvā sacchandarāgaparibhogañca nicchandarāgaparibhogañca",
  "tika-vin09t17:337_7": "ekaṁ katvā thūlavākehi saddhiṁ atisukhumasuttaṁ ghaṭento viya, sāsapena saddhiṁ sineruṁ",
  "tika-vin09t17:337_8": "upasaṁharanto viya ca pāpakaṁ diṭṭhigataṁ uppādetvā ‘‘kiṁ bhagavatā mahāsamuddaṁ",
  "tika-vin09t17:337_9": "bandhantena viya mahatā ussāhena paṭhamapārājikaṁ paññattaṁ, natthi ettha doso’’ti",
  "tika-vin09t17:337_10": "sabbaññutaññāṇena saddhiṁ paṭivirujjhanto bhabbapuggalānaṁ āsaṁ chindanto jinassa",
  "tika-vin09t17:337_11": "āṇācakke pahāramadāsi. Tenāha ‘‘tesū’’tiādi.",
  "tika-vin09t17:338_0": "Tattha tesūti yathāvuttesu antarāyesu. Aṭṭhikaṅkalūpamā kāmāti ettha aṭṭhikaṅkalaṁ",
  "tika-vin09t17:338_1": "(sārattha. ṭī. pācittiya 3.417) nāma uraṭṭhi vā piṭṭhikaṇṭakaṁ vā sīsaṭṭhi vā. Tañhi",
  "tika-vin09t17:338_2": "nimmaṁsattā ‘‘kaṅkala’’nti vuccati. Vigatamaṁsāya hi aṭṭhisaṅkhalikāya ekaṭṭhimhi",
  "tika-vin09t17:338_3": "vā kaṅkalasaddo niruḷho , taṁsadisā kāmā appassādaṭṭhenāti attho. Ādisaddena ‘‘maṁsapesūpamā",
  "tika-vin09t17:338_4": "kāmā, tiṇukkūpamā kāmā, aṅgārakāsūpamā kāmā, supinakūpamā kāmā, yācitakūpamā kāmā,",
  "tika-vin09t17:338_5": "rukkhaphalūpamā kāmā, asisūnūpamā kāmā, sattisūlūpamā kāmā, sappasirūpamā kāmā’’ti",
  "tika-vin09t17:338_6": "(ma. ni. 1.234, 236; 2.43-48; pāci. 417; cūḷava. 65) etesaṁ gahaṇaṁ.",
  "tika-vin09t17:339_0": "Tattha maṁsapesūpamā kāmā (pāci. aṭṭha. 417) bahusādhāraṇaṭṭhena. Tiṇukkūpamā kāmā",
  "tika-vin09t17:339_1": "anudahanaṭṭhena. Aṅgārakāsūpamā kāmā mahābhitāpanaṭṭhena. Supinakūpamā kāmā ittarapaccupaṭṭhānaṭṭhena.",
  "tika-vin09t17:339_2": "Yācitakūpamā kāmā tāvakālikaṭṭhena. Rukkhaphalūpamā kāmā sabbaṅgapaccaṅgapalibhañjanaṭṭhena.",
  "tika-vin09t17:339_3": "Asisūnūpamā adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhena.",
  "tika-vin09t17:340_0": "Tathevāti ‘‘mā āyasmā’’tiādīhi. Itaresanti so saṅghamajjhaṁ ākaḍḍhitvā yehi ‘‘mā",
  "tika-vin09t17:340_1": "āyasmā’’tiādinā vutto, tattha tehi aññesaṁ sutānaṁ bhikkhūnaṁ. Ñatticatutthena kammenāti",
  "tika-vin09t17:340_2": "‘‘suṇātu me, bhante, saṅgho, itthannāmassa bhikkhuno evarūpaṁ pāpakaṁ diṭṭhigataṁ",
  "tika-vin09t17:340_3": "uppanna’’ntiādinā (pāci. 420) padabhājaniyaṁ vuttena ñatticatutthena kammena.",
  "tika-vin09t17:341": "Ariṭṭhasikkhāpadavaṇṇanā niṭṭhitā.",
  "tika-vin09t17:342": "9. Ukkhittasambhogasikkhāpadavaṇṇanā",
  "tika-vin09t17:343_0": "Akatānudhammenāti ukkhipitvā anosāritena. Tenāha ‘‘anudhammo vuccatī’’tiādi. Ettha",
  "tika-vin09t17:343_1": "anudhammoti osāraṇā vuccatīti sambandho. Ukkhepanīyakammassānurūpo, pacchā kattabbo",
  "tika-vin09t17:343_2": "vā dhammoti anudhammo. Anulomavattaṁ disvāti ‘‘na upasampādetabbaṁ, na nissayo dātabbo’’tiādikaṁ",
  "tika-vin09t17:343_3": "(cūḷava. 70) aṭṭhārasavidhaṁ vattaṁ disvā, etesu aṭṭhārasasu anulomavattesu vattantaṁ",
  "tika-vin09t17:343_4": "disvāti adhippāyo. Āmisasambhogaṁ vā dhammasambhogaṁ vāti ettha yaṁ kiñci āmisassa",
  "tika-vin09t17:343_5": "dānaṁ, paṭiggahaṇañca āmisasambhogo. Dhammassa uddisanaṁ, uddisāpanañca dhammasambhogo.",
  "tika-vin09t17:343_6": "Saṁvaseyyāti ‘‘uposathaṁ vā pavāraṇaṁ vā saṅghakammaṁ vā’’ti (pāci. 425) evaṁ padabhājaniyaṁ",
  "tika-vin09t17:343_7": "vuttaṁ tividhaṁ saṁvāsaṁ kareyya. Yasmā panettha uposathapavāraṇāpi saṅghehiyeva",
  "tika-vin09t17:343_8": "kātabbattā saṅghakammāniyeva honti, tasmā ‘‘uposathādikaṁ saṅghakammaṁ kareyyā’’ti",
  "tika-vin09t17:343_9": "vuttaṁ. Payoge payogeti dāne dāne, gahaṇe gahaṇe cāti attho.",
  "tika-vin09t17:344": "Paṇṇattiṁ ajānantena arahatāpi kiriyābyākatacittena āpajjitabbattā ‘‘ticitta’’nti vuttaṁ.",
  "tika-vin09t17:345": "Ukkhittasambhogasikkhāpadavaṇṇanā niṭṭhitā.",
  "tika-vin09t17:346": "10. Kaṇṭakasikkhāpadavaṇṇanā",
  "tika-vin09t17:347_0": "Pireti (sārattha. ṭī. pācittiya 3.428) nipātapadaṁ sambodhane vattamānaṁ parasaddena",
  "tika-vin09t17:347_1": "samānatthaṁ vadantīti āha ‘‘para amāmakā’’ti, amhākaṁ anajjhattikabhūtāti attho.",
  "tika-vin09t17:347_2": "Pireti vā ‘‘parato’’ti iminā samānatthaṁ nipātapadaṁ, tasmā cara pireti parato gaccha,",
  "tika-vin09t17:347_3": "mā idha tiṭṭhāti evamettha attho daṭṭhabbo.",
  "tika-vin09t17:348": "Kaṇṭakasikkhāpadavaṇṇanā niṭṭhitā.",
  "tika-vin09t17:349": "Sappāṇakavaggo sattamo.",
  "tika-vin09t17:350": "8. Sahadhammikavaggo",
  "tika-vin09t17:351": "1. Sahadhammikasikkhāpadavaṇṇanā",
  "tika-vin09t17:352_0": "Sahadhammikaṁ vuccamānoti sahadhammikena vuccamāno. Karaṇatthe cetaṁ upayogavacanaṁ.",
  "tika-vin09t17:352_1": "‘‘Pañcahi sahadhammikehi sikkhitabbattā, tesaṁ vā santakattā ‘sahadhammika’nti laddhanāmena",
  "tika-vin09t17:352_2": "buddhapaññattena sikkhāpadena vuccamānoti attho’’ti (kaṅkhā. aṭṭha. dubbacasikkhāpadavaṇṇanā;",
  "tika-vin09t17:352_3": "pārā. aṭṭha. 2.425-426) dubbacasikkhāpade vuttattā ‘‘sahadhammikaṁ vuccamānoti imassattho",
  "tika-vin09t17:352_4": "dubbacasikkhāpade vutto’’ti vuttaṁ. Anādariyabhayāti anādarakaraṇe bhayā, tattha",
  "tika-vin09t17:352_5": "pācittiyabhayāti attho. Lesena evaṁ vadantassāti ujukaṁ ‘‘na sikkhissāmī’’ti avatvā",
  "tika-vin09t17:352_6": "‘‘yāva na aññaṁ bhikkhu’’ntiādinā lesena vadantassa.",
  "tika-vin09t17:353": "Sahadhammikasikkhāpadavaṇṇanā niṭṭhitā.",
  "tika-vin09t17:354": "2. Vilekhanasikkhāpadavaṇṇanā",
  "tika-vin09t17:355_0": "Khuddakehica anukhuddakehi cāti saṅghādisesādīhi khuddakehi ceva thullaccayādīhi",
  "tika-vin09t17:355_1": "anukhuddakehi ca. Ṭhapetvā hi cattāri pārājikāni avasesāni sabbāni sikkhāpadāni pariyāyena",
  "tika-vin09t17:355_2": "khuddakāni ceva honti anukhuddakāni ca. Vuttañhetaṁ pañcasatikakkhandhake (cūḷava. 441) –",
  "tika-vin09t17:356_0": "‘‘Katamāni pana, bhante, khuddānukhuddakāni sikkhāpadānīti? Ekacce therā evamāhaṁsu",
  "tika-vin09t17:356_1": "– ‘cattāri pārājikāni ṭhapetvā avasesāni khuddānukhuddakāni sikkhāpadānī’ti. Ekacce",
  "tika-vin09t17:356_2": "therā evamāhaṁsu – ‘cattāri pārājikāni ṭhapetvā terasa saṅghādisese ṭhapetvā avasesāni",
  "tika-vin09t17:356_3": "khuddānukhuddakāni sikkhāpadānī’ti. Ekacce therā evamāhaṁsu – ‘cattāri pārājikāni",
  "tika-vin09t17:356_4": "ṭhapetvā terasa saṅghādisese ṭhapetvā dve aniyate ṭhapetvā avasesāni khuddānukhuddakāni",
  "tika-vin09t17:356_5": "sikkhāpadānī’ti. Ekacce therā evamāhaṁsu – ‘‘cattāri pārājikāni ṭhapetvā terasa saṅghādisese",
  "tika-vin09t17:356_6": "ṭhapetvā dve aniyate ṭhapetvā tiṁsa nissaggiye pācittiye ṭhapetvā avasesāni khuddānukhuddakāni",
  "tika-vin09t17:356_7": "sikkhāpadānī’ti. Ekacce therā evamāhaṁsu – ‘cattāri pārājikāni ṭhapetvā terasa saṅghādisese",
  "tika-vin09t17:356_8": "ṭhapetvā dve aniyate ṭhapetvā tiṁsa nissaggiye pācittiye ṭhapetvā dvenavutipācittiye",
  "tika-vin09t17:356_9": "ṭhapetvā avasesāni khuddānukhuddakāni sikkhāpadānī’ti. Ekacce therā evamāhaṁsu ‘cattāri",
  "tika-vin09t17:356_10": "pārājikāni ṭhapetvā terasa saṅghādisese ṭhapetvā dve aniyate ṭhapetvā tiṁsa nissaggiye",
  "tika-vin09t17:356_11": "pācittiye ṭhapetvā dvenavutipācittiye ṭhapetvā cattāro pāṭidesanīye ṭhapetvā avasesāni",
  "tika-vin09t17:356_12": "khuddānukhuddakāni sikkhāpadānī’’’ti.",
  "tika-vin09t17:357_0": "Yaṁ pana nāgasenattherena milindaraññā puṭṭhena vuttaṁ ‘‘dukkaṭaṁ, mahārāja, khuddakaṁ",
  "tika-vin09t17:357_1": "sikkhāpadaṁ, dubbhāsitaṁ anukhuddaka’’nti (mi. pa. 4.2.1), tattha antimakoṭṭhāsameva",
  "tika-vin09t17:357_2": "gahetvā vuttaṁ. Taṁ vādapathopacchedanatthanti daṭṭhabbaṁ.",
  "tika-vin09t17:358_0": "Saṁvattanamariyādaparicchedavacananti saṁvattanassa mariyādā avadhi saṁvattanamariyādā,",
  "tika-vin09t17:358_1": "tāya niyamavasena yo paricchedo, tassa vacanaṁ saṁvattanamariyādaparicchedavacanaṁ.",
  "tika-vin09t17:358_2": "Idāni taṁ mariyādaṁ vivaritvā dassetuṁ ‘‘idaṁ vuttaṁ hotī’’tiādi vuttaṁ. Tattha uddisantīti",
  "tika-vin09t17:358_3": "ācariyā attano ruciyā uddisanti. Uddisāpentīti ācariyaṁ yācitvā antevāsikā uddisāpenti.",
  "tika-vin09t17:358_4": "Sajjhāyantīti dhārenti. Kukkuccavippaṭisāroti kukkuccasaṅkhāto vippaṭisāro. Vihesāvicikicchāmanovilekhāti",
  "tika-vin09t17:358_5": "vihesāvicikicchāsaṅkhātā manovilekhā. Garahaṇeti nindane.",
  "tika-vin09t17:359": "Anupasampannassa vivaṇṇaneti anupasampannassa santike nindato tassa tasmiṁ vimatiṁ uppādetuṁ vinayavivaṇṇane.",
  "tika-vin09t17:360": "Vilekhanasikkhāpadavaṇṇanā niṭṭhitā.",
  "tika-vin09t17:361": "3. Mohanasikkhāpadavaṇṇanā",
  "tika-vin09t17:362_0": "Tasmiṁanācāreti tasmiṁ anācāre āciṇṇe. Mokkho natthīti tassā āpattiyā mokkho natthi.",
  "tika-vin09t17:362_1": "Tassa teti tassa tava. Alābhāti ye aññesaṁ pātimokkhe uddissamāne sādhukaṁ aṭṭhiṁ",
  "tika-vin09t17:362_2": "katvā manasikaraṇassa ānisaṁsasaññitā diṭṭhadhammikasamparāyikā ca lābhā icchitabbā,",
  "tika-vin09t17:362_3": "te sabbe tuyhaṁ alābhā eva honti. Dulladdhanti puññavisesena laddhampi manussattaṁ",
  "tika-vin09t17:362_4": "dulladdhaṁ. Sādhukanti suṭṭhu. Aṭṭhiṁ katvāti atthikabhāvaṁ katvā, atthiko hutvāti",
  "tika-vin09t17:362_5": "vuttaṁ hoti. Ñattidutiyena kammenāti ‘‘suṇātu me, bhante, saṅgho’’tiādinā (pāci.",
  "tika-vin09t17:362_6": "446) padabhājaniyaṁ vuttena mohāropanakena ñattidutiyena kammena.",
  "tika-vin09t17:363": "Adhammakammeti ettha mohāropanakammaṁ adhippetaṁ.",
  "tika-vin09t17:364": "Mohanasikkhāpadavaṇṇanā niṭṭhitā.",
  "tika-vin09t17:365": "4. Pahārasikkhāpadavaṇṇanā",
  "tika-vin09t17:366_0": "Pahāraṁ dadeyyāti antamaso uppalapattaṁ upādāya kāyakāyappaṭibaddhanissaggiyānaṁ",
  "tika-vin09t17:366_1": "aññatarena pahāraṁ dadeyya. Evaṁ pana pahāre dinne hattho vā bhijjatu, pādo vā sīsaṁ",
  "tika-vin09t17:366_2": "vā, maratu vā, pācittiyameva. Tenāha ‘‘paharitukāmatāyā’’tiādi.",
  "tika-vin09t17:367_0": "Anupasampanneti gahaṭṭhe vā pabbajite vā itthiyā vā purise vā antamaso tiracchānagatepi.",
  "tika-vin09t17:367_1": "Sace pana rattacitto itthiṁ paharati, saṅghādiseso. Kenaci viheṭhiyamānassāti manussena",
  "tika-vin09t17:367_2": "vā tiracchānagatena vā viheṭhiyamānassa. Mokkhādhippāyassāti tato attano mokkhaṁ",
  "tika-vin09t17:367_3": "patthayamānassa. Sacepi antarāmagge (pāci. aṭṭha. 453) coraṁ vā paccatthikaṁ vā viheṭhetukāmaṁ",
  "tika-vin09t17:367_4": "disvā ‘‘upāsaka, ettheva tiṭṭha, mā āgamitthā’’ti vatvā vacanaṁ anādiyitvā āgacchantaṁ",
  "tika-vin09t17:367_5": "‘‘gaccha re’’ti muggarena vā satthakena vā paharitvā yāti, so ce tena pahārena marati,",
  "tika-vin09t17:367_6": "anāpattiyeva. Vāḷamigesupi eseva nayo.",
  "tika-vin09t17:368": "Pahārasikkhāpadavaṇṇanā niṭṭhitā.",
  "tika-vin09t17:369": "5. Talasattikasikkhāpadavaṇṇanā",
  "tika-vin09t17:370_0": "Talasattikanti talameva talasattikaṁ. ‘‘Pothanasamatthaṭṭhena sattika’’nti (vajira.",
  "tika-vin09t17:370_1": "ṭī. pācittiya 456) eke. Uccāreyyāti ukkhipeyya. Napaharitukāmatāya dinnattā dukkaṭanti",
  "tika-vin09t17:370_2": "ettha paharitukāmatāya paharite purimasikkhāpadena pācittiyaṁ. Uccāretukāmatāya kevalaṁ",
  "tika-vin09t17:370_3": "uggiraṇamatte kate iminā pācittiyaṁ. Iminā pana virajjhitvā pahāro dinno, tasmā dukkaṭaṁ.",
  "tika-vin09t17:370_4": "Ettha pana ‘‘tiracchānagatādīnaṁ asucikaraṇādīni disvā kujjhitvāpi uggirantassa mokkhādhippāyoyevā’’ti",
  "tika-vin09t17:370_5": "(sārattha. ṭī. pācittiya 3.471) vadanti.",
  "tika-vin09t17:371": "Talasattikasikkhāpadavaṇṇanā niṭṭhitā.",
  "tika-vin09t17:372": "6. Amūlakasikkhāpadavaṇṇanā",
  "tika-vin09t17:373": "Chaṭṭhasikkhāpadaṁ uttānameva.",
  "tika-vin09t17:374": "Amūlakasikkhāpadavaṇṇanā niṭṭhitā.",
  "tika-vin09t17:375": "7. Sañciccasikkhāpadavaṇṇanā",
  "tika-vin09t17:376_0": "Kukkuccaṁ uppādentassāti (vajira. ṭī. pācittiya 468) saṁsayaṁ janentassa. Paro kukkuccaṁ",
  "tika-vin09t17:376_1": "uppādetu vā, mā vā, taṁ appamāṇaṁ. Maññeti takkayāmi. Ādisaddena ‘‘vikāle maññe tayā",
  "tika-vin09t17:376_2": "bhuttaṁ, majjaṁ maññe tayā pītaṁ, mātugāmena saddhiṁ raho maññe tayā nisinna’’ntiādīnaṁ",
  "tika-vin09t17:376_3": "(pāci. 466) gahaṇaṁ. Anupasampanneti sāmaṇere.",
  "tika-vin09t17:377": "Sañciccasikkhāpadavaṇṇanā niṭṭhitā.",
  "tika-vin09t17:378": "8. Upassutisikkhāpadavaṇṇanā",
  "tika-vin09t17:379_0": "Suyyatīti suti, saddo, sutiyā samīpaṁ upassutīti āha ‘‘sutisamīpa’’nti, saddasamīpanti",
  "tika-vin09t17:379_1": "attho. Yattha pana ṭhitena sakkā hoti saddaṁ sotuṁ , tattha tiṭṭhanto saddasamīpe",
  "tika-vin09t17:379_2": "tiṭṭhati nāmāti āha ‘‘yattha ṭhatvā’’tiādi. Atha vā upecca suyyati etthāti upassuti,",
  "tika-vin09t17:379_3": "ṭhānaṁ, yaṁ ṭhānaṁ upagatena sakkā hoti kathentānaṁ saddaṁ sotuṁ, tatthāti evampettha",
  "tika-vin09t17:379_4": "attho daṭṭhabbo. Turitagamanepīti pacchato gacchantassa purato gacchantānaṁ saddasavanatthaṁ",
  "tika-vin09t17:379_5": "sīghagamanepi. Ohīyamānepīti purato gacchantassa pacchato gacchantānaṁ vacanasavanatthaṁ ohīyamānepi.",
  "tika-vin09t17:380_0": "Vūpasamissāmīti upasamaṁ gamissāmi, kalahaṁ na karissāmi. Attānaṁ parimocessāmīti",
  "tika-vin09t17:380_1": "mama akārakabhāvaṁ kathetvā attānaṁ parimocessāmi. Siyā kiriyanti kadāci sotukāmatāya",
  "tika-vin09t17:380_2": "gamanavasena samuṭṭhānato siyā kiriyaṁ. Siyā akiriyanti kadāci ṭhitaṭṭhānaṁ āgantvā",
  "tika-vin09t17:380_3": "mantayamānānaṁ ajānāpanavasena samuṭṭhānato siyā akiriyaṁ.",
  "tika-vin09t17:381": "Upassutisikkhāpadavaṇṇanā niṭṭhitā.",
  "tika-vin09t17:382": "9. Kammappaṭibāhanasikkhāpadavaṇṇanā",
  "tika-vin09t17:383_0": "Dhammikānanti dhammena vinayena satthusāsanena katattā dhammo etesu atthīti dhammikāni,",
  "tika-vin09t17:383_1": "tesaṁ dhammikānaṁ. Kammānanti catunnaṁ saṅghakammānaṁ. Tenāha ‘‘dhammenā’’tiādi.",
  "tika-vin09t17:383_2": "Tattha dhammenāti bhūtena vatthunā. Vinayenāti codanāya ceva sāraṇāya ca. Satthusāsanenāti",
  "tika-vin09t17:383_3": "ñattisampadāya ceva anussavanāsampadāya ca. Samaggassa saṅghassāti sīmaṭṭhakasaṅghaṁ",
  "tika-vin09t17:383_4": "sodhetvā chandārahānaṁ chandaṁ āharitvā kattabbattā kāyena ceva cittena ca ekībhūtassa",
  "tika-vin09t17:383_5": "saṅghassa. Taṁ taṁ vatthunti avaṇṇabhaṇanādiṁ taṁ taṁ vatthu.",
  "tika-vin09t17:384_0": "Osārenti saṅghamajjhaṁ etenāti osāraṇaṁ. Nissārenti saṅghamhā etenāti nissāraṇaṁ.",
  "tika-vin09t17:384_1": "Bhaṇḍukammanti muṇḍakaraṇaṁ, kesacchedanāpucchananti attho. Kammameva lakkhaṇaṁ kammalakkhaṇaṁ.",
  "tika-vin09t17:384_2": "Osāraṇādayo viya kammañca hutvā aññañca nāmaṁ na labhati, kammameva hutvā lakkhīyatīti",
  "tika-vin09t17:384_3": "kammalakkhaṇanti attho. ‘‘Osāraṇaṁ nissāraṇa’’nti (pari. aṭṭha. 495-496) cettha padasiliṭṭhatāyetaṁ",
  "tika-vin09t17:384_4": "vuttaṁ. Paṭhamaṁ pana nissāraṇā hoti, pacchā osāraṇāti āha ‘‘tattha kaṇṭakasāmaṇerassā’’tiādi.",
  "tika-vin09t17:384_5": "Kaṇṭakasāmaṇerassa nāsanā viya nissāraṇāti yathā kaṇṭakasāmaṇerassa daṇḍakammanāsanā",
  "tika-vin09t17:384_6": "nissāraṇā, tathā buddhassa vā dhammassa vā saṅghassa vā avaṇṇaṁ bhaṇato, akappiyaṁ",
  "tika-vin09t17:384_7": "‘‘kappiya’’nti dīpayato, micchādiṭṭhikassa antaggāhikāya diṭṭhiyā samannāgatassa",
  "tika-vin09t17:384_8": "aññassāpi sāmaṇerassa –",
  "tika-vin09t17:385_0": "‘‘Saṅghaṁ, bhante, pucchāmi ‘ayaṁ itthannāmo sāmaṇero buddhassa vā dhammassa vā saṅghassa",
  "tika-vin09t17:385_1": "vā avaṇṇavādī micchādiṭṭhiko, yaṁ aññe sāmaṇerā labhanti dirattatirattaṁ bhikkhūhi",
  "tika-vin09t17:385_2": "saddhiṁ sahaseyyaṁ, tassa alābhāya nissāraṇā ruccati saṅghassā’ti. Dutiyampi…pe…",
  "tika-vin09t17:385_3": "tatiyampi, bhante, saṅghaṁ pucchāmi ‘ayaṁ itthannāmo sāmaṇero…pe… ruccati saṅghassā’ti,",
  "tika-vin09t17:385_4": "cara pire vinassā’’ti (pari. aṭṭha. 495-496) –",
  "tika-vin09t17:386_0": "Kattabbanāsanā nissāraṇāti attho. Tādisaṁyeva sammāvattantaṁ disvā pavesanā osāraṇāti",
  "tika-vin09t17:386_1": "tādisaṁyeva aparena samayena ‘‘ahaṁ, bhante, bālatāya aññāṇatāya alakkhikatāya evaṁ",
  "tika-vin09t17:386_2": "akāsiṁ, svāhaṁ saṅghaṁ khamāpemī’’ti khamāpentaṁ disvā yāvatatiyaṁ yācāpetvā –",
  "tika-vin09t17:387_0": "‘‘Saṅghaṁ, bhante, pucchāmi ‘ayaṁ itthannāmo sāmaṇero buddhassa vā dhammassa vā saṅghassa",
  "tika-vin09t17:387_1": "vā avaṇṇavādī micchādiṭṭhiko, yaṁ aññe sāmaṇerā labhanti bhikkhūhi saddhiṁ dirattatirattaṁ",
  "tika-vin09t17:387_2": "sahaseyyaṁ, tassa alābhāya nissārito, svāyaṁ idāni sorato nivātavutti lajjidhammaṁ",
  "tika-vin09t17:387_3": "okkanto hirottappe patiṭṭhito katadaṇḍakammo accayaṁ deseti, imassa sāmaṇerassa yathā",
  "tika-vin09t17:387_4": "pure kāyasambhogasāmaggidānaṁ ruccati saṅghassā’ti. Dutiyampi…pe… tatiyampi, bhante,",
  "tika-vin09t17:387_5": "saṅghaṁ pucchāmi…pe… ruccati saṅghassā’’ti (pari. aṭṭha. 495-496) –",
  "tika-vin09t17:388": "Pavesanā osāraṇāti attho.",
  "tika-vin09t17:389_0": "Kesacchedanāpucchananti sīmāpariyāpanne bhikkhū sannipātāpetvā pabbajjāpekkhaṁ tattha",
  "tika-vin09t17:389_1": "netvā ‘‘saṅghaṁ, bhante, imassa dārakassa bhaṇḍukammaṁ āpucchāmī’’ti tikkhattuṁ vā",
  "tika-vin09t17:389_2": "dvikkhattuṁ vā sakiṁ vā vacanaṁ. Idha ca ‘‘imassa dārakassa bhaṇḍukammaṁ āpucchāmā’’tipi",
  "tika-vin09t17:389_3": "‘‘imassa samaṇakaraṇaṁ āpucchāmā’’tipi ‘‘imassa pabbājanaṁ āpucchāmā’’tipi ‘‘ayaṁ",
  "tika-vin09t17:389_4": "samaṇo hotukāmo’’tipi ‘‘ayaṁ pabbajitukāmo’’tipi vattuṁ vaṭṭatiyeva.",
  "tika-vin09t17:390": "Mukharassāti mukhena kharassa. Yaṁ avandiyakammaṁ anuññātanti sambandho. Ūruṁ vivaritvā dassanādivatthūsūti –",
  "tika-vin09t17:391_0": "‘‘Tena kho pana samayena chabbaggiyā bhikkhū bhikkhuniyo kaddamodakena osiñcanti",
  "tika-vin09t17:391_1": "‘appeva nāma amhesu sārajjeyyu’nti, kāyaṁ vivaritvā bhikkhunīnaṁ dassenti, ūruṁ vivaritvā",
  "tika-vin09t17:391_2": "bhikkhunīnaṁ dassenti, aṅgajātaṁ vivaritvā bhikkhunīnaṁ dassenti, bhikkhuniyo obhāsenti,",
  "tika-vin09t17:391_3": "bhikkhunīhi saddhiṁ sampayojenti ‘appeva nāma amhesu sārajjeyyu’’’nti (cūḷava. 411) –",
  "tika-vin09t17:392": "Imesu vatthūsu.",
  "tika-vin09t17:393_0": "Acchinnacīvarakādīnanti acchinnacīvarajiṇṇacīvaranaṭṭhacīvaragilānabahussutasaṅghabhāranittharakādīnaṁ.",
  "tika-vin09t17:393_1": "Cīvarādīnīti cīvarabhesajjasenāsanādīni. Paribhuñjitabbānīti paribhuñjitabbāni mūlatacapattaaṅkurapupphaphalādīni.",
  "tika-vin09t17:393_2": "Apanetabbānipi vatthūnīti āvāsakaraṇādiatthaṁ haritabbānipi chāyūpagaphalūpagarukkhādīni.",
  "tika-vin09t17:393_3": "Tathārūpaṁ vā dhammikaṁ katikaṁ karontehīti cīvarapiṇḍapātatthāya dinnato āvāsajagganādikaṁ",
  "tika-vin09t17:393_4": "tādisaṁ vā aññampi dhammikaṁ katikaṁ karontehi.",
  "tika-vin09t17:394_0": "Neva suttaṁ āgacchatīti na mātikā āgacchati. No suttavibhaṅgoti vinayopi na paguṇo.",
  "tika-vin09t17:394_1": "Byañjanacchāyāya atthaṁ paṭibāhatīti (cūḷava. aṭṭha. 233) byañjanamattameva gahetvā",
  "tika-vin09t17:394_2": "atthaṁ paṭisedheti. Jātarūparajatakhettavatthuppaṭiggahaṇādīsu vinayadharehi bhikkhūhi",
  "tika-vin09t17:394_3": "āpattiyā kāriyamāne disvā ‘‘kiṁ ime āpattiyā kāretha, nanu ‘jātarūparajatappaṭiggahaṇā",
  "tika-vin09t17:394_4": "paṭivirato hotī’ti (dī. ni. 1.10, 194) evaṁ sutte paṭiviratimattameva vuttaṁ, natthi",
  "tika-vin09t17:394_5": "ettha āpattī’’ti vadati. Aparo dhammakathiko suttassa āgatattā olambetvā nivāsentānaṁ",
  "tika-vin09t17:394_6": "āpattiyā āropiyamānāya ‘‘kiṁ imesaṁ āpattiṁ āropetha, nanu ‘parimaṇḍalaṁ nivāsessāmīti",
  "tika-vin09t17:394_7": "sikkhā karaṇīyā’ti (pāci. 576) evaṁ sikkhākaraṇamattameva vuttaṁ, natthi ettha āpattī’’ti",
  "tika-vin09t17:394_8": "vadati. Ubbāhika vinicchayeti samathakkhandhake vuttaubbāhikavinicchaye ‘‘sīlavā",
  "tika-vin09t17:394_9": "hotī’’tiādikāya hi dasaṅgasampattiyā samannāgate dve tayo bhikkhū uccinitvā vinicchayo",
  "tika-vin09t17:394_10": "ubbāhikavinicchayoti daṭṭhabbo.",
  "tika-vin09t17:395_0": "Pavāraṇappaccukkaḍḍhanāti pavāraṇāya ukkassanā, uddhaṁ kaḍḍhanāti attho. Tiṇavatthārakasamathe",
  "tika-vin09t17:395_1": "sabbasaṅgāhikañatti cāti ‘‘suṇātu me, bhante, saṅgho, amhākaṁ bhaṇḍanajātānaṁ…pe…",
  "tika-vin09t17:395_2": "ṭhapetvā gihippaṭisaṁyutta’’nti (cūḷava. 212-213) evaṁ tiṇavatthārakasamathe katā",
  "tika-vin09t17:395_3": "sabbapaṭhamā sabbasaṅgāhikañatti ca.",
  "tika-vin09t17:396_0": "Alābhāya parisakkanādikehīti catunnaṁ paccayānaṁ alābhatthāya payogakaraṇādikehi.",
  "tika-vin09t17:396_1": "Ādisaddena ‘‘anatthāya parisakkanaṁ, anāvāsāya parisakkanaṁ, akkosanaparibhāsanaṁ,",
  "tika-vin09t17:396_2": "bhikkhū bhikkhūhi bhedanaṁ, buddhassa avaṇṇabhaṇanaṁ, dhammassa avaṇṇabhaṇanaṁ, saṅghassa",
  "tika-vin09t17:396_3": "avaṇṇabhaṇana’’nti (cūḷava. 265) avasesaṁ sattaṅgaṁ saṅgaṇhāti. Aṭṭhahaṅgehi samannāgatassāti",
  "tika-vin09t17:396_4": "aṭṭhahi ceva aṅgehi ekekenapi aṅgena ca samannāgatassa. Asambhogakaraṇatthanti tena",
  "tika-vin09t17:396_5": "dinnassa deyyadhammassa appaṭiggahaṇatthaṁ. Pattanikkujjanavasenāti kammavācāya pattanikkujjanavasena,",
  "tika-vin09t17:396_6": "na adhomukhaṭṭhapanavasena. Pattukkujjanavasenāti etthāpi eseva nayo. Tassevāti yo",
  "tika-vin09t17:396_7": "pattanikkujjanavasena katanissāraṇo, tasseva upāsakassa. Sammāvattantassāti yena",
  "tika-vin09t17:396_8": "samannāgatassa pattukkujjanaṁ, tena samannāgatassa. Sāti yathāvuttā nissāraṇā, osāraṇā ca.",
  "tika-vin09t17:397_0": "Sūciyādiappamattakaṁ taṁtadatthikānaṁ vissajjeti detīti appamattakavissajjako. Sāṭiyaggāhāpakoti",
  "tika-vin09t17:397_1": "vassikasāṭiyaggāhāpako. Kammaṁ karonte ārāmike pesanatthāya dātabbā sammuti ārāmikapesakasammuti.",
  "tika-vin09t17:397_2": "Esa nayo sāmaṇerapesakasammutīti etthāpi.",
  "tika-vin09t17:398_0": "Tajjanīyakammādīnaṁ sattannanti tajjanīyaṁ, niyasaṁ, pabbājanīyaṁ, paṭisāraṇīyaṁ,",
  "tika-vin09t17:398_1": "tividhañca ukkhepanīyanti tajjanīyādīnaṁ sattannaṁ. Aṭṭhayāvatatiyakāti bhikkhūnaṁ",
  "tika-vin09t17:398_2": "vasena cattāro, bhikkhunīnaṁ vasena cattāroti aṭṭha saṅghādisesā.",
  "tika-vin09t17:399_0": "Ñattikammādivasenāti ñattikammañattidutiyakammañatticatutthakammavasena. ‘‘Kariyamānaṁ",
  "tika-vin09t17:399_1": "daḷhataraṁ hoti, tasmā kātabba’’nti ekacce vadanti. Evaṁ pana sati kammasaṅkaro hoti,",
  "tika-vin09t17:399_2": "tasmā na kātabbanti paṭikkhittameva. Sace pana akkharaparihīnaṁ vā padaparihīnaṁ",
  "tika-vin09t17:399_3": "vā duruttapadaṁ vā hoti, tassa sodhanatthaṁ punappunaṁ vattuṁ vaṭṭati. Idaṁ akuppakammassa",
  "tika-vin09t17:399_4": "daḷhīkammaṁ hoti, kuppakamme kammaṁ hutvā tiṭṭhati. Sakalakkhaṇenevāti ñattiñca catasso",
  "tika-vin09t17:399_5": "ca kammavācāyo sāvetvāva. Na sesakammavasenāti apalokanakammādinā avasesakammavasena na kātabbaṁ.",
  "tika-vin09t17:400": "Kammappaṭibāhanasikkhāpadavaṇṇanā niṭṭhitā.",
  "tika-vin09t17:401": "10. Chandaṁadatvāgamanasikkhāpadavaṇṇanā",
  "tika-vin09t17:402_0": "Ārocitaṁ vatthu avinicchitanti ārocitavatthu āpattikabhāvena na vinicchitaṁ. Ettha",
  "tika-vin09t17:402_1": "ca codakena ca cuditakena ca attano kathā kathitā, anuvijjako sammato, ettāvatā vatthumeva",
  "tika-vin09t17:402_2": "ārocitaṁ hotīti daṭṭhabbaṁ. Chandaṁ adatvā uṭṭhāyāsanā pakkameyyāti ‘‘kathaṁ idaṁ",
  "tika-vin09t17:402_3": "kammaṁ kuppaṁ assa, vaggaṁ assa, na kareyyā’’ti (pāci. 481) iminā adhippāyena chandaṁ",
  "tika-vin09t17:402_4": "adatvā nisinnāsanato uṭṭhāya gaccheyya. Tenāha ‘‘yo bhikkhū’’tiādi. Kiriyākiriyanti",
  "tika-vin09t17:402_5": "ettha gamanaṁ kiriyaṁ, chandassa adānaṁ akiriyaṁ.",
  "tika-vin09t17:403": "Chandaṁadatvāgamanasikkhāpadavaṇṇanā niṭṭhitā.",
  "tika-vin09t17:404": "11. Dubbalasikkhāpadavaṇṇanā",
  "tika-vin09t17:405_0": "Yathāsanthutanti yathāmittaṁ. Tenāha ‘‘yo yo’’ti ādi. Tattha mittasandiṭṭhasambhattavasenāti",
  "tika-vin09t17:405_1": "mittasandiṭṭhasambhattānaṁ vasena. Tattha mittā mittāva. Sandiṭṭhā tattha tattha",
  "tika-vin09t17:405_2": "saṅgamma diṭṭhamattā nātidaḷhamittā. Sambhattā suṭṭhu bhattā sinehavanto daḷhamittāti daṭṭhabbā.",
  "tika-vin09t17:406_0": "Pañca garubhaṇḍānīti rāsivasena pañca garubhaṇḍāni, sarūpavasena panetāni bahūni",
  "tika-vin09t17:406_1": "honti. Tenāha ‘‘rāsivasena pañca garubhaṇḍāni vuttānī’’ti. Ārāmo (cūḷava. aṭṭha.",
  "tika-vin09t17:406_2": "321; vi. saṅga. aṭṭha. 227) nāma pupphārāmo vā phalārāmo vā. Ārāmavatthu nāma tesaṁyeva",
  "tika-vin09t17:406_3": "ārāmānaṁ atthāya paricchinditvā ṭhapitokāso, tesu vā ārāmesu vinaṭṭhesu tesaṁ porāṇakabhūmibhāgo",
  "tika-vin09t17:406_4": ". Vihāro nāma yaṁ kiñci pāsādādisenāsanaṁ. Vihāravatthu nāma tassa patiṭṭhānokāso.",
  "tika-vin09t17:406_5": "Mañco nāma masārako bundikābaddho, kuḷīrapādako, āhaccapādakoti imesaṁ pubbe vuttānaṁ",
  "tika-vin09t17:406_6": "catunnaṁ mañcānaṁ aññataro. Pīṭhaṁ nāma masārakādīnaṁyeva catunnaṁ pīṭhānaṁ aññataraṁ.",
  "tika-vin09t17:406_7": "Bhisi nāma uṇṇabhisiādīnaṁ pañcannaṁ bhisīnaṁ aññatarā. Bibbohanaṁ nāma rukkhatūlalatātūlapoṭakitūlānaṁ",
  "tika-vin09t17:406_8": "aññatarena puṇṇaṁ. Lohakumbhī nāma kāḷalohena vā tambalohena vā yena kenaci lohena",
  "tika-vin09t17:406_9": "katā kumbhī. Lohabhāṇakādīsupi eseva nayo. Ettha pana bhāṇakanti arañjaro vuccati.",
  "tika-vin09t17:406_10": "Vārakoti ghaṭo. Kaṭāhaṁ kaṭāhameva. Vāsiādīsu, valliādīsu ca duviññeyyaṁ nāma natthi. Evaṁ –",
  "tika-vin09t17:407": "Dvisaṅgahāni dve honti, tatiyaṁ catusaṅgahaṁ;",
  "tika-vin09t17:408": "Catutthaṁ navakoṭṭhāsaṁ, pañcamaṁ aṭṭhabhedanaṁ.",
  "tika-vin09t17:409": "Iti pañcahi rāsīhi, pañcanimmalalocano;",
  "tika-vin09t17:410": "Pañcavīsavidhaṁ nātho, garubhaṇḍaṁ pakāsayi. (cūḷava. aṭṭha. 321; vi. saṅga. aṭṭha. 227);",
  "tika-vin09t17:411_0": "Vissajjetuṁ vā vibhajituṁ vā na vaṭṭatīti mūlacchejjavasena vissajjetuṁ vā vibhajituṁ",
  "tika-vin09t17:411_1": "vā na vaṭṭanti. Parivattanavasena pana vissajjantassa, vibhajantassa ca anāpatti.",
  "tika-vin09t17:411_2": "Tenāha ‘‘thāvarenā’’tiādi. Tattha thāvarena thāvaranti ārāmaārāmavatthuvihāravihāravatthunā",
  "tika-vin09t17:411_3": "ārāmaṁ ārāmavatthuṁ vihāraṁ vihāravatthuṁ. Itarenāti athāvarena, pacchimarāsittayenāti",
  "tika-vin09t17:411_4": "vuttaṁ hoti. Akappiyenāti suvaṇṇamayamañcādinā ceva akappiyabhisibibbohanehi ca.",
  "tika-vin09t17:411_5": "Mahagghakappiyenāti dantamayamañcādinā ceva pāvārādinā ca. Itaranti athāvaraṁ. Kappiyaparivattanena",
  "tika-vin09t17:411_6": "parivattetunti yathā akappiyaṁ na hoti, evaṁ parivattetuṁ.",
  "tika-vin09t17:412_0": "Tatrāyaṁ parivattananayo (cūḷava. aṭṭha. 321; vi. saṅga. aṭṭha. 228) – saṅghassa",
  "tika-vin09t17:412_1": "nāḷikerārāmo dūre hoti, kappiyakārakāva bahutaraṁ khādanti, yampi na khādanti, tato",
  "tika-vin09t17:412_2": "sakaṭavetanaṁ datvā appameva āharanti. Aññesaṁ pana tassārāmassa avidūre gāmavāsīnaṁ",
  "tika-vin09t17:412_3": "manussānaṁ vihārassa samīpe ārāmo hoti, te saṅghaṁ upasaṅkamitvā sakena ārāmena taṁ",
  "tika-vin09t17:412_4": "ārāmaṁ yācanti, saṅghena ‘‘ruccati saṅghassā’’ti apaloketvā sampaṭicchitabbo. Sacepi",
  "tika-vin09t17:412_5": "bhikkhūnaṁ rukkhasahassaṁ hoti, manussānaṁ pañcasatāni, ‘‘tumhākaṁ ārāmo khuddako’’ti",
  "tika-vin09t17:412_6": "na vattabbaṁ. Kiñcāpi ayaṁ khuddako, atha kho itarato bahutaraṁ āyaṁ deti. Sacepi",
  "tika-vin09t17:412_7": "samakameva deti , evampi icchiticchitakkhaṇe paribhuñjituṁ sakkāti gahetabbameva.",
  "tika-vin09t17:412_8": "Sace pana manussānaṁ bahutarā rukkhā honti, ‘‘nanu tumhākaṁ bahutarā rukkhā’’ti vattabbaṁ.",
  "tika-vin09t17:412_9": "Sace ‘‘atirekaṁ amhākaṁ puññaṁ hotu, saṅghassa demā’’ti vadanti, jānāpetvā sampaṭicchituṁ",
  "tika-vin09t17:412_10": "vaṭṭati. Bhikkhūnaṁ rukkhā phaladhārino, manussānaṁ rukkhā na tāva phalaṁ gaṇhanti.",
  "tika-vin09t17:412_11": "Kiñcāpi na gaṇhanti, na cirena gaṇhissantīti sampaṭicchitabbameva. Manussānaṁ rukkhā",
  "tika-vin09t17:412_12": "phaladhārino, bhikkhūnaṁ rukkhā na tāva phalaṁ gaṇhanti, ‘‘nanu tumhākaṁ rukkhā phaladhārino’’ti",
  "tika-vin09t17:412_13": "vattabbaṁ. Sace ‘‘gaṇhatha, bhante, amhākaṁ puññaṁ bhavissatī’’ti denti, jānāpetvā",
  "tika-vin09t17:412_14": "sampaṭicchituṁ vaṭṭati. Evaṁ ārāmena ārāmo parivattetabbo, eteneva nayena ārāmavatthupi",
  "tika-vin09t17:412_15": "vihāropi vihāravatthupi ārāmena parivattetabbaṁ. Ārāmavatthunā ca mahantena vā khuddakena",
  "tika-vin09t17:412_16": "vā ārāmaṁ ārāmavatthuṁ vihāraṁ vihāravatthunti.",
  "tika-vin09t17:413_0": "Kathaṁ vihārena (cūḷava. aṭṭha. 321; vi. saṅga. aṭṭha. 228) vihāro parivattetabbo?",
  "tika-vin09t17:413_1": "Saṅghassa antogāme gehaṁ hoti, manussānaṁ vihāramajjhe pāsādo, ubhopi agghena samakā.",
  "tika-vin09t17:413_2": "Sace manussā tena pāsādena taṁ gehaṁ yācanti, sampaṭicchituṁ vaṭṭati. Bhikkhūnaṁ",
  "tika-vin09t17:413_3": "ce mahagghataraṁ gehaṁ hoti, ‘‘mahagghataraṁ amhākaṁ geha’’nti vutte ‘‘kiñcāpi mahagghataraṁ",
  "tika-vin09t17:413_4": "pabbajitānaṁ asāruppaṁ, na sakkā tattha pabbajitehi vasituṁ, idaṁ pana sāruppaṁ,",
  "tika-vin09t17:413_5": "gaṇhathā’’ti vadanti, evampi sampaṭicchituṁ vaṭṭati. Sace pana manussānaṁ mahagghaṁ",
  "tika-vin09t17:413_6": "hoti ‘‘nanu tumhākaṁ gehaṁ mahaggha’’nti vattabbaṁ. ‘‘Hotu, bhante, amhākaṁ puññaṁ",
  "tika-vin09t17:413_7": "bhavissati, gaṇhathā’’ti vutte pana sampaṭicchituṁ vaṭṭati. Evaṁ vihārena vihāro",
  "tika-vin09t17:413_8": "parivattetabbo. Eteneva nayena vihāravatthupi ārāmopi ārāmavatthupi vihārena parivattetabbaṁ.",
  "tika-vin09t17:413_9": "Vihāravatthunā ca mahagghena vā appagghena vā vihāraṁ vihāravatthuṁ ārāmaṁ ārāmavatthuṁ.",
  "tika-vin09t17:413_10": "Evaṁ tāva thāvarena thāvaraparivattanaṁ veditabbaṁ.",
  "tika-vin09t17:414_0": "Itarena itaraparivattane pana mañcapīṭhaṁ mahantaṁ vā hotu, khuddakaṁ vā (cūḷava.",
  "tika-vin09t17:414_1": "aṭṭha. 321; vi. saṅga. aṭṭha. 228), antamaso caturaṅgulapādakaṁ gāmadārakehi paṁsvāgārakesu",
  "tika-vin09t17:414_2": "kīḷantehi katampi saṅghassa dinnakālato paṭṭhāya garubhaṇḍaṁ hoti. Sacepi rājā vā",
  "tika-vin09t17:414_3": "rājamahāmattādayo vā ekappahāreneva mañcasataṁ vā mañcasahassaṁ vā denti, sabbe kappiyamañcā",
  "tika-vin09t17:414_4": "sampaṭicchitabbā, sampaṭicchitvā vuḍḍhappaṭipāṭiyā ‘‘saṅghikaparibhogena paribhuñjathā’’ti",
  "tika-vin09t17:414_5": "dātabbā, na puggalikaparibhogena dātabbā. Atirekamañce bhaṇḍāgārādīsu paññapetvā",
  "tika-vin09t17:414_6": "pattacīvaraṁ nikkhipitvā paribhuñjitumpi vaṭṭati. Bahisīmāya ‘‘saṅghassa demā’’ti",
  "tika-vin09t17:414_7": "dinnamañco saṅghattherassa vasanaṭṭhāne dātabbo. Tattha ce bahū mañcā honti, mañcena",
  "tika-vin09t17:414_8": "kammaṁ natthi. Yassa vasanaṭṭhāne kammaṁ atthi, tattha ‘‘saṅghikaparibhogena paribhuñjathā’’ti",
  "tika-vin09t17:414_9": "dātabbo, na puggalikabhogena. Mahagghena satagghanakena vā sahassagghanakena vā mañcena",
  "tika-vin09t17:414_10": "aññaṁ mañcasataṁ labhati, parivattetvā gahetabbaṁ. Na kevalaṁ mañcena mañcoyeva,",
  "tika-vin09t17:414_11": "ārāmaārāmavatthuvihāravihāravatthupīṭhabhisibibbohanānipi parivattetuṁ vaṭṭati. Eseva",
  "tika-vin09t17:414_12": "nayo pīṭhabhisibibbohanesupi. Varasenāsanādīnaṁ saṁrakkhaṇatthanti sace dubbhikkhaṁ",
  "tika-vin09t17:414_13": "hoti, bhikkhū piṇḍapātena na yāpenti, ettha rājarogacorabhayāni, aññattha gacchantānaṁ",
  "tika-vin09t17:414_14": "vihārā palujjanti, tālanāḷikerādike vināsenti, senāsanapaccayaṁ sandhāya yāpetuṁ",
  "tika-vin09t17:414_15": "sakkā hoti, evarūpe kāle varasenāsanādīnaṁ saṁrakkhaṇatthaṁ. Lāmakāni vissajjetunti",
  "tika-vin09t17:414_16": "lāmakaṁ lāmakaṁ vissajjetuṁ, lāmakakoṭiyā vissajjetunti adhippāyo. Vissajjetvā paribhuñjituṁ",
  "tika-vin09t17:414_17": "vaṭṭatīti vissajjetvā tato laddhayāgubhattacīvarādīni paribhuñjituṁ vaṭṭati. Kāḷalohatambalohakaṁsalohavaṭṭalohānanti",
  "tika-vin09t17:414_18": "ettha kaṁsalohaṁ, vaṭṭalohañca kittimalohaṁ. Tīṇi hi kittimalohāni kaṁsalohaṁ, vaṭṭalohaṁ,",
  "tika-vin09t17:414_19": "ārakūṭanti. Tattha tiputambe missetvā kataṁ kaṁsalohaṁ, sītatambe missetvā kataṁ",
  "tika-vin09t17:414_20": "vaṭṭalohaṁ, rasakatambe missetvā kataṁ ārakūṭaṁ. Tena vuttaṁ ‘‘kaṁsalohaṁ, vaṭṭalohañca",
  "tika-vin09t17:414_21": "kittimaloha’’nti. Tato atirekanti tato atirekaggaṇhanako.",
  "tika-vin09t17:415_0": "Sarakoti majjhe makuḷaṁ dassetvā mukhavaṭṭivitthataṁ katvā piṭṭhito nāmetvā kātabbaṁ",
  "tika-vin09t17:415_1": "ekaṁ bhājanaṁ. ‘‘Sarāva’’ntipi vadanti. Ādisaddena kañcanakādīnaṁ gihiupakaraṇānaṁ",
  "tika-vin09t17:415_2": "gahaṇaṁ. Tāni hi khuddakānipi garubhaṇḍāneva gihiupakaraṇattāti. Pi-saddena pageva",
  "tika-vin09t17:415_3": "mahantānīti dasseti. Imāni pana bhājanīyāni bhikkhūpakaraṇattāti adhippāyo. Yathā",
  "tika-vin09t17:415_4": "ca etāni, evaṁ kuṇḍikāpi bhājanīyā. Vakkhati hi ‘‘yathā ca mattikābhaṇḍe, evaṁ lohabhaṇḍepi",
  "tika-vin09t17:415_5": "kuṇḍikā bhājanīyakoṭṭhāsameva bhajatī’’ti (kaṅkhā. aṭṭha. dubbalasikkhāpadavaṇṇanā).",
  "tika-vin09t17:415_6": "Saṅghikaparibhogenāti āgantukānaṁ vuḍḍhatarānaṁ datvā paribhogena. Gihivikaṭāti gihīhi",
  "tika-vin09t17:415_7": "vikatā paññattā, attano vā santakakaraṇena virūpaṁ katā. Puggalikaparibhogena na",
  "tika-vin09t17:415_8": "vaṭṭatīti āgantukānaṁ adatvā attano santakaṁ viya gahetvā pariharitvā paribhuñjituṁ",
  "tika-vin09t17:415_9": "na vaṭṭati. Pipphalikoti kattari. Ārakaṇṭakaṁ sūcivedhakaṁ. Tāḷaṁ yantaṁ. Kattarayaṭṭhivedhako",
  "tika-vin09t17:415_10": "kattarayaṭṭhivalayaṁ. Yathā tathā ghanakataṁ lohanti lohavaṭṭi lohaguḷo lohapiṇḍi",
  "tika-vin09t17:415_11": "lohacakkalikanti evaṁ ghanakataṁ lohaṁ. Khīrapāsāṇamayānīti mudukakhīravaṇṇapāsāṇamayāni.",
  "tika-vin09t17:416_0": "Gihivikaṭānipi na vaṭṭanti anāmāsattā. Pi-saddena pageva saṅghikaparibhogena vā puggalikaparibhogena",
  "tika-vin09t17:416_1": "vāti dasseti. Senāsanaparibhogo pana sabbakappiyo. Tasmā jātarūpādimayā sabbepi senāsanaparikkhārā",
  "tika-vin09t17:416_2": "āmāsā. Tenāha ‘‘senāsanaparibhoge panā’’tiādi.",
  "tika-vin09t17:417_0": "Sesāti tato mahattarī vāsi. Yā panāti yā kudārī pana. Kudālo antamaso caturaṅgulamattopi",
  "tika-vin09t17:417_1": "garubhaṇḍameva. Nikhādanaṁ caturassamukhaṁ vā hotu, doṇimukhaṁ vā vaṅkaṁ vā ujukaṁ",
  "tika-vin09t17:417_2": "vā, antamaso sammuñjanidaṇḍakavedhanampi daṇḍabandhaṁ ce, garubhaṇḍameva. Tenāha",
  "tika-vin09t17:417_3": "‘‘kudālo daṇḍabandhanikhādanaṁ vā agarubhaṇḍaṁ nāma natthī’’ti. Sipāṭikā nāma khurakoso.",
  "tika-vin09t17:417_4": "Sikharaṁ pana daṇḍabandhanikhādanaṁ anulometīti āha ‘‘sikharampi nikhādaneneva saṅgahita’’nti.",
  "tika-vin09t17:417_5": "Sace tampi pana adaṇḍakaṁ phalamattaṁ, bhājanīyaṁ. Upakkhareti vāsiādibhaṇḍāni.",
  "tika-vin09t17:418_0": "Pattabandhako nāma pattassa gaṇṭhikādikārako. ‘‘Paṭimāsuvaṇṇādipattakārako’’tipi",
  "tika-vin09t17:418_1": "vadanti. Tipucchedanakasatthaṁ, suvaṇṇacchedanakasatthaṁ, kataparikammacammacchindanakakhuddakasatthanti",
  "tika-vin09t17:418_2": "imāni cettha tīṇi pipphalikaṁ anulomentīti āha ‘‘ayaṁ pana viseso’’tiādi. Itarānīti mahākattariādīni.",
  "tika-vin09t17:419_0": "Aḍḍhabāhuppamāṇāti (sārattha. ṭī. cūḷavagga 3.321) kapparato paṭṭhāya yāva aṁsakūṭappamāṇā,",
  "tika-vin09t17:419_1": "vidatthicaturaṅgulappamāṇāti vuttaṁ hoti. Tatthajātakāti saṅghikabhūmiyaṁ jātā. Ārakkhasaṁvidhānena",
  "tika-vin09t17:419_2": "rakkhitattā rakkhitā ca sā mañjūsādīsu pakkhittaṁ viya yathā taṁ na nassati, evaṁ",
  "tika-vin09t17:419_3": "gopanato gopitā cāti rakkhitagopitā. Tatthajātakāpi pana arakkhitā garubhaṇḍameva",
  "tika-vin09t17:419_4": "na hoti. ‘‘Saṅghakamme ca cetiyakamme ca kate’’ti iminā saṅghasantakena cetiyasantakaṁ",
  "tika-vin09t17:419_5": "rakkhituṁ, parivattituñca vaṭṭatīti dīpeti. Suttaṁ panāti vaṭṭitañceva avaṭṭitañca suttaṁ.",
  "tika-vin09t17:420_0": "Aṭṭhaṅgulasūcidaṇḍamattoti antamaso dīghaso aṭṭhaṅgulamatto, pariṇāhato sīhaḷapaṇṇasūcidaṇḍamatto.",
  "tika-vin09t17:420_1": "Etthāti veḷubhaṇḍe. Daḍḍhaṁ gehaṁ yesaṁ teti daḍḍhagehā. Na vāretabbāti ‘‘mā gaṇhitvā",
  "tika-vin09t17:420_2": "gacchathā’’ti na nisedhetabbā. Desantaragatena sampattavihāre saṅghikāvāse ṭhapetabbā.",
  "tika-vin09t17:421_0": "Avasesañca chadanatiṇanti muñjapabbajehi avasesaṁ yaṁ kiñci chadanatiṇaṁ. Yattha",
  "tika-vin09t17:421_1": "pana tiṇaṁ natthi, tattha paṇṇehi chādenti (cūḷava. aṭṭha. 321). Tasmā paṇṇampi tiṇeneva",
  "tika-vin09t17:421_2": "saṅgahitanti āha ‘‘chadanatiṇasaṅkhepagatesū’’tiādi. Aṭṭhaṅgulappamāṇopīti vitthārato",
  "tika-vin09t17:421_3": "aṭṭhaṅgulappamāṇo. Likhitapotthako pana garubhaṇḍaṁ na hoti.",
  "tika-vin09t17:422_0": "Veḷumhi vuttappamāṇoti ‘‘aṭṭhaṅgulasūcidaṇḍakamattopī’’ti veḷubhaṇḍe vuttappamāṇo.",
  "tika-vin09t17:422_1": "Saṅghassa dinno vāti dārudullabhaṭṭhāne saṅghassa dinno vā. Kurundiyaṁ vuttakkamena",
  "tika-vin09t17:422_2": "dārubhaṇḍavinicchayaṁ vatvā idāni mahāaṭṭhakathāyaṁ vuttakkamena vattuṁ ‘‘apicā’’tiādimāha.",
  "tika-vin09t17:422_3": "Āsandikādīnīti ettha āsandikoti caturassapīṭhaṁ vuccati. ‘‘Uccakampi āsandika’’nti",
  "tika-vin09t17:422_4": "vacanato ekatobhāgena dīghapīṭhameva hi aṭṭhaṅgulapādakaṁ vaṭṭati. Caturassāsandiko",
  "tika-vin09t17:422_5": "pana pamāṇātikkantopi vaṭṭhatīti veditabbo. Ādisaddena ‘‘sattaṅgo, bhaddapīṭhakaṁ,",
  "tika-vin09t17:422_6": "eḷakapādakapīṭhaṁ, āmalakavaṭṭakapīṭhaṁ, phalakaṁ, kocchaṁ, palālapīṭhaka’’nti (cūḷava.",
  "tika-vin09t17:422_7": "aṭṭha. 321) ime saṅgaṇhantīti veditabbaṁ. Tenāha ‘‘antamaso’’tiādi. Paṇṇehi vāti",
  "tika-vin09t17:422_8": "kadalipaṇṇādīhi vā. Byagghacammonaddhampi vāḷarūpaparikkhittaṁ ratanaparisibbitaṁ",
  "tika-vin09t17:422_9": "kocchakaṁ garubhaṇḍameva.",
  "tika-vin09t17:423_0": "Ghaṭṭanaphalakaṁ nāma yattha ṭhapetvā rajitacīvaraṁ hatthena ghaṭṭenti. Ghaṭṭanamuggaro",
  "tika-vin09t17:423_1": "nāma anuvātādighaṭṭanakoti vadanti. Daṇḍamuggaro nāma yena rajitacīvaraṁ pothenti.",
  "tika-vin09t17:423_2": "Ambaṇanti phalakehi pokkharaṇī viya kataṁ pānīyabhājanaṁ. Rajanadoṇīti pakkarajanaṁ",
  "tika-vin09t17:423_3": "ākiritvā ṭhapanabhājanaṁ.",
  "tika-vin09t17:424_0": "Akappiyacammanti sīhādīnaṁ cammaṁ. ‘‘Bhūmattharaṇaṁ kātuṁ vaṭṭatī’’ti idaṁ akappiyacammaṁ",
  "tika-vin09t17:424_1": "sandhāya vuttaṁ. ‘‘Paccattharaṇagatika’’nti iminā mañcapīṭhepi attharituṁ vaṭṭatīti",
  "tika-vin09t17:424_2": "dīpeti. Pāvārādipaccattharaṇampi garubhaṇḍanti eke. Noti apare. Vīmaṁsitvā gahetabbaṁ.",
  "tika-vin09t17:424_3": "Kappiyacammānīti migādīnaṁ cammāni.",
  "tika-vin09t17:425_0": "Sabbaṁ cakkayuttayānanti rathasakaṭādikaṁ sabbacakkayuttayānaṁ. Visaṅkharitacakkaṁ",
  "tika-vin09t17:425_1": "pana yānaṁ bhājanīyaṁ. Anuññātavāsi nāma yā sipāṭikāya pakkhipitvā pariharituṁ sakkāti",
  "tika-vin09t17:425_2": "vuttā. Muṭṭhipaṇṇanti tālapattaṁ. Tañhi muṭṭhinā gahetvā pariharantīti ‘‘muṭṭhipaṇṇa’’nti",
  "tika-vin09t17:425_3": "vuccati. Muṭṭhipaṇṇanti chattacchadanapaṇṇamevāti keci. Araṇisahitanti araṇiyugaḷaṁ,",
  "tika-vin09t17:425_4": "uttarāraṇī, adharāraṇīti araṇidvayanti attho.",
  "tika-vin09t17:426_0": "Phātikammaṁkatvāti antamaso taṁagghanakavālikāyapi thāvaraṁ vaḍḍhikammaṁ katvā. Phātikammaṁ",
  "tika-vin09t17:426_1": "akatvā gaṇhantena tattheva valañjetabbo. Gamanakāle saṅghike āvāse ṭhapetvā gantabbaṁ.",
  "tika-vin09t17:426_2": "Asatiyā gahetvā gatena pahiṇitvā dātabbo. Desantaragatena sampattavihāre saṅghikāvāse",
  "tika-vin09t17:426_3": "ṭhapetabbo. Etthāti mattikābhaṇḍe. Kuṇḍikāti ayokuṇḍikā ceva tambalohakuṇḍikā ca.",
  "tika-vin09t17:426_4": "Bhājanīyakoṭṭhāsameva bhajatīti bhājanīyapakkhameva sevati, na tu garubhaṇḍanti attho.",
  "tika-vin09t17:426_5": "Kañcanako pana garubhaṇḍamevāti adhippāyo. Itaranti garubhaṇḍaṁ.",
  "tika-vin09t17:427": "Dubbalasikkhāpadavaṇṇanā niṭṭhitā.",
  "tika-vin09t17:428": "12. Pariṇāmanasikkhāpadavaṇṇanā",
  "tika-vin09t17:429": "Dvādasame na kiñci vattabbaṁ atthi.",
  "tika-vin09t17:430": "Pariṇāmanasikkhāpadavaṇṇanā niṭṭhitā.",
  "tika-vin09t17:431": "Sahadhammikavaggo aṭṭhamo.",
  "tika-vin09t17:432": "9. Ratanavaggo",
  "tika-vin09t17:433": "1. Antepurasikkhāpadavaṇṇanā",
  "tika-vin09t17:434_0": "Anikkhantarājake aniggataratanaketi ettha ‘‘sayanighare’’ti pāṭhaseso daṭṭhabboti",
  "tika-vin09t17:434_1": "āha ‘‘anikkhanto rājā ito’’tiādi. Tattha itoti sayanigharato. Sayanighareti sayanīyaghare.",
  "tika-vin09t17:434_2": "Yattha rañño sayanaṁ paññattaṁ hoti, antamaso sāṇipākāraparikkhittampi, tasminti",
  "tika-vin09t17:434_3": "vuttaṁ hoti. Ratijananaṭṭhena ratanaṁ, hatthiādi. Idha pana itthiratanaṁ adhippetanti",
  "tika-vin09t17:434_4": "āha ‘‘ratanaṁ vuccati mahesī’’ti.",
  "tika-vin09t17:435": "Ubhosūti rājamahesīsu. Kiriyākiriyanti ettha indakhīlātikkamo kiriyaṁ, appaṭisaṁviditaṁ akiriyanti daṭṭhabbaṁ.",
  "tika-vin09t17:436": "Antepurasikkhāpadavaṇṇanā niṭṭhitā.",
  "tika-vin09t17:437": "2. Ratanasikkhāpadavaṇṇanā",
  "tika-vin09t17:438_0": "Muttādidasavidhanti ‘‘muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅko",
  "tika-vin09t17:438_1": "masāragalla’’nti (pāci. 506) dasavidhaṁ ratanaṁ. Ajjhāvasatheti gehe. Tenāha ‘‘parikkhittassā’’tiādi,",
  "tika-vin09t17:438_2": "parikkhittassa āvasathassāti attho. Āvasathoti cettha antogāme niviṭṭhagehaṁ adhippetaṁ.",
  "tika-vin09t17:438_3": "Ārāme niviṭṭhagehaṁ pana ajjhārāmaggahaṇeneva gahitaṁ. ‘‘Āvasathoti cettha antoārāme",
  "tika-vin09t17:438_4": "vā hotu, aññattha vā, attano vasanaṭṭhānaṁ vuccatī’’ti (sārattha. ṭī. pācittiya 3.506)",
  "tika-vin09t17:438_5": "keci. Sabbesampi atthāya dukkaṭamevāti attano vā tesaṁ saṅghādīnaṁ vā atthāya uggaṇhantassa",
  "tika-vin09t17:438_6": "vā uggaṇhāpentassa vā dukkaṭameva. Sace pana mātāpitūnaṁ santakaṁ avassaṁ paṭisāmetabbaṁ",
  "tika-vin09t17:438_7": "kappiyabhaṇḍaṁ hoti, attano atthāya gahetvā paṭisāmetabbanti āha ‘‘tādisaṁ panā’’tiādi.",
  "tika-vin09t17:438_8": "Tādisanti yaṁ mātāpitūnaṁ santakaṁ avassaṁ paṭisāmetabbaṁ kappiyabhaṇḍaṁ, tādisaṁ.",
  "tika-vin09t17:438_9": "Chandenapi bhayenapīti vaḍḍhakiādīsu chandenapi, rājavallabhesu bhayenapi.",
  "tika-vin09t17:439_0": "Tādise ṭhāneti mahāvihārasadisassa mahārāmassa pākāraparikkhitte pariveṇe. Saññāṇaṁ",
  "tika-vin09t17:439_1": "katvāti ‘‘ettakā kahāpaṇā’’tiādinā rūpena vā lañchanādinimittena vā saññāṇaṁ katvā,",
  "tika-vin09t17:439_2": "sallakkhetvāti attho. Patirūpānaṁ bhikkhūnaṁ hattheti lajjīnaṁ kukkuccakānaṁ bhikkhūnaṁ",
  "tika-vin09t17:439_3": "hatthe. Lolajātikānañhi hatthe ṭhapetuṁ na labbhati. Neva pakkamatīti neva tamhā",
  "tika-vin09t17:439_4": "āvāsā pakkamati. ‘‘Thāvaraṁ senāsanaṁ vā’’tiādinā attano cīvarādimūlaṁ na kātabbanti",
  "tika-vin09t17:439_5": "(pāci. aṭṭha. 506) dasseti. Taṁ dassetvāti yaṁ thāvarasenāsanādi kataṁ, taṁ upāsaka",
  "tika-vin09t17:439_6": "tava santakena idaṁ nāma katanti evaṁ dassetvā. Samādapetvāti aññaṁ samādapetvā,",
  "tika-vin09t17:439_7": "‘‘uddissa ariyā tiṭṭhanti, esā ariyāna yācanā’’ti vuttanayena yācitvāti attho.",
  "tika-vin09t17:440": "Anuññātaṭṭhāneti ajjhārāmaajjhāvasathe. Āmāsanti āmasitabbañceva paṭisāmetabbañca vatthādi.",
  "tika-vin09t17:441": "Ratanasikkhāpadavaṇṇanā niṭṭhitā.",
  "tika-vin09t17:442": "3. Vikālagāmappavesanasikkhāpadavaṇṇanā",
  "tika-vin09t17:443_0": "Cāritteti cārittasikkhāpade. Upacāranti dutiyaleḍḍupātaṁ. Aññaṁ gāmaṁ gacchantānaṁ",
  "tika-vin09t17:443_1": "puna āpucchanakiccaṁ natthīti ussāhaṁ appaṭippassambhetvā aññaṁ gāmaṁ gacchantānaṁ",
  "tika-vin09t17:443_2": "gāmasatampi hotu, puna āpucchanakiccaṁ natthīti attho. Tenāha ‘‘sace panā’’tiādi.",
  "tika-vin09t17:443_3": "Ussāhanti gāmappavisanussāhaṁ. Antarārāmādīsu (pāci. aṭṭha. 515) na kevalaṁ anāpucchā",
  "tika-vin09t17:443_4": "gacchantasseva, kāyabandhanaṁ abandhitvā saṅghāṭiṁ apārupitvā gacchantassāpi anāpatti.",
  "tika-vin09t17:443_5": "Āpadāsūti sīho vā byaggho vā āgacchati, megho vā uṭṭheti, añño vā koci upaddavo uppajjati",
  "tika-vin09t17:443_6": ", anāpatti. Evarūpāsu āpadāsu bahigāmato antogāmaṁ pavisituṁ vaṭṭati.",
  "tika-vin09t17:444": "Vikālagāmappavesanasikkhāpadavaṇṇanā niṭṭhitā.",
  "tika-vin09t17:445": "4. Sūcigharasikkhāpadavaṇṇanā",
  "tika-vin09t17:446": "Taṁ assa atthīti (sārattha. ṭī. pācittiya 3.517) paṭhamaṁ bhinditvā pacchā desetabbattā taṁ bhedanakaṁ assa pācittiyassa atthīti.",
  "tika-vin09t17:447": "Araṇiketi araṇidhanuke. Vidheti vedhake. Vāsijaṭeti vāsidaṇḍake ca.",
  "tika-vin09t17:448": "Sūcigharasikkhāpadavaṇṇanā niṭṭhitā.",
  "tika-vin09t17:449": "5. Mañcapīṭhasikkhāpadavaṇṇanā",
  "tika-vin09t17:450": "Aṭṭhaṅgulapādakanti bhāvanapuṁsakaniddeso. ‘‘Chedanakaṁ bhedanakasadisamevā’’ti iminā ‘‘chedanameva chedanakaṁ, taṁ assa atthīti chedanaka’’nti imamatthaṁ atidisati.",
  "tika-vin09t17:451_0": "Yathā pamāṇameva upari dissati, evaṁ nikhaṇitvā vāti sace pana na chinditukāmo hoti,",
  "tika-vin09t17:451_1": "yathā pamāṇameva upari dissati, evaṁ bhūmiyaṁ nikhaṇitvā vā. Aṭṭakaṁ vā bandhitvāti",
  "tika-vin09t17:451_2": "ukkhipitvā tulāsaṅghāte ṭhapetvā aṭṭaṁ katvā.",
  "tika-vin09t17:452": "Mañcapīṭhasikkhāpadavaṇṇanā niṭṭhitā.",
  "tika-vin09t17:453": "6. Tūlonaddhasikkhāpadavaṇṇanā",
  "tika-vin09t17:454": "Cimilikaṁpattharitvā tūlaṁ pakkhipitvāti mañcapīṭhānaṁ upari cimilikaṁ pattharitvā tassa upari tūlaṁ pakkhipitvāti attho. Upari cimilikāyāti uparimabhāge cimilikāya.",
  "tika-vin09t17:455_0": "Sīsappamāṇanti (cūḷava. aṭṭha. 297; sārattha. ṭī. cūḷavagga 3.297) yattha galavāṭakato",
  "tika-vin09t17:455_1": "paṭṭhāya sabbasīsaṁ upadahanti, taṁ sīsappamāṇaṁ. Tañca ukkaṭṭhaparicchedato tiriyaṁ",
  "tika-vin09t17:455_2": "muṭṭhiratanaṁ hoti, dīghato dviratananti dassetuṁ ‘‘yassa vitthārato tīsu koṇesū’’tiādimāha.",
  "tika-vin09t17:455_3": "Dvinnaṁ antaraṁ vidatthi caturaṅgulaṁ hotīti dvinnaṁ koṇānaṁ antaraṁ miniyamānaṁ",
  "tika-vin09t17:455_4": "vidatthi ceva caturaṅgulañca hoti. Majjhe muṭṭhiratananti bibbohanassa majjhaṁ tiriyato",
  "tika-vin09t17:455_5": "muṭṭhiratanappamāṇaṁ hoti. Ayañhi sīsappamāṇassa ukkaṭṭhaparicchedo. Tato uddhaṁ",
  "tika-vin09t17:455_6": "na vaṭṭati, heṭṭhā vaṭṭati. Agilānassa sīsūpadhānañca pādūpadhānañcāti dvayameva",
  "tika-vin09t17:455_7": "vaṭṭati. Gilānassa bibbohanāni santharitvā upari paccattharaṇaṁ datvā nipajjitumpi vaṭṭati.",
  "tika-vin09t17:456": "Tūlonaddhasikkhāpadavaṇṇanā niṭṭhitā.",
  "tika-vin09t17:457": "7. Nisīdanasikkhāpadavaṇṇanā",
  "tika-vin09t17:458": "Sattamaṁ uttānameva.",
  "tika-vin09t17:459": "Nisīdanasikkhāpadavaṇṇanā niṭṭhitā.",
  "tika-vin09t17:460": "8. Kaṇḍuppaṭicchādisikkhāpadavaṇṇanā",
  "tika-vin09t17:461_0": "Adhonābhiubbhajāṇumaṇḍalanti nābhiyā heṭṭhā jāṇumaṇḍalānaṁ upari. Kaṇḍupīḷakaassāvathullakacchābādhānanti",
  "tika-vin09t17:461_1": "ettha kaṇḍūti kacchu. Pīḷakāti lohitatuṇḍikā sukhumapīḷakā. Assāvoti arisabhagandalamadhumehānaṁ",
  "tika-vin09t17:461_2": "vasena asucipaggharaṇaṁ. Thullakacchābādhoti mahāpīḷakābādho vuccati.",
  "tika-vin09t17:462": "Kaṇḍuppaṭicchādisikkhāpadavaṇṇanā niṭṭhitā.",
  "tika-vin09t17:463": "9-10. Vassikasāṭikanandasikkhāpadavaṇṇanā",
  "tika-vin09t17:464": "Navamaṁ dasamañca uttānameva.",
  "tika-vin09t17:465": "Vassikasāṭikanandasikkhāpadavaṇṇanā niṭṭhitā.",
  "tika-vin09t17:466": "Ratanavaggo navamo.",
  "tika-vin09t17:467": "Iti kaṅkhāvitaraṇiyā pātimokkhavaṇṇanāya",
  "tika-vin09t17:468": "Vinayatthamañjūsāyaṁ līnatthappakāsaniyaṁ",
  "tika-vin09t17:469": "Pācittiyavaṇṇanā niṭṭhitā."
}