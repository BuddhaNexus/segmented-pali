{
  "tika-vin09t17:0": "Pācittiyakaṇḍaṁ",
  "tika-vin09t17:1": "1. Musāvādavaggo",
  "tika-vin09t17:2": "1. Musāvādasikkhāpadavaṇṇanā",
  "tika-vin09t17:3_0": "Sampajānamusāvādeti ettha musāti abhūtaṁ atacchaṁ vatthu, vādoti tassa bhūtato tacchato",
  "tika-vin09t17:3_1": "viññāpanaṁ, sampajānassa musāvādo sampajānamusāvādo, tasmiṁ sampajānamusāvādeti attho.",
  "tika-vin09t17:3_2": "Tenāha “pubbe”tiādi. So ca pana musāvādo pubbabhāgakkhaṇe, taṅkhaṇe ca vijānantassa",
  "tika-vin09t17:3_3": "hoti “pubbevassa hoti ‘musā bhaṇissa’nti, bhaṇantassa hoti ‘musā bhaṇāmī”’ti vuttattāti",
  "tika-vin09t17:3_4": "āha “pubbepi jānitvā vacanakkhaṇepi jānantassā”ti. Etañhi dvayaṁ aṅgabhūtaṁ, itaraṁ",
  "tika-vin09t17:3_5": "pana hotu vā, mā vā, akāraṇametaṁ. Nanu cetaṁ bhaṇanameva ñāyatīti āha “bhaṇanañca",
  "tika-vin09t17:3_6": "nāmā”tiādi. Abhūtassāti atacchassa.",
  "tika-vin09t17:4_0": "Hatthakaṁ sakyaputtanti ettha hatthakoti tassa therassa nāmaṁ. Sakyānaṁ puttoti sakyaputto.",
  "tika-vin09t17:4_1": "Buddhakāle kira sakyakulato asīti purisasahassāni pabbajiṁsu, tesaṁ so aññataro.",
  "tika-vin09t17:4_2": "Avajānitvā paṭijānanādivatthusminti ettha avajānitvā paṭijānanaṁ nāma titthiyehi",
  "tika-vin09t17:4_3": "saddhiṁ kathento attano vāde kañci dosaṁ sallakkhento “nāyaṁ mama vādo”ti avajānitvā",
  "tika-vin09t17:4_4": "puna kathento kathento niddosataṁ sallakkhetvā “mameva ayaṁ vādo”ti paṭijānāti. Ādisaddena",
  "tika-vin09t17:4_5": "paṭijānitvā avajānanaṁ, aññenaññaṁ paṭicaraṇaṁ, sampajānamusābhāsanaṁ, saṅketaṁ katvā",
  "tika-vin09t17:4_6": "visaṁvādakaraṇañca saṅgaṇhāti. Idāni āpattibhedadassanatthaṁ “uttarimanussadhammārocanattha”ntiādi vuttaṁ.",
  "tika-vin09t17:5_0": "Anupadhāretvā sahasā bhaṇantassāti avīmaṁsitvā vegena diṭṭhampi “adiṭṭhaṁ me”tiādinā",
  "tika-vin09t17:5_1": "bhaṇantassa. “Aññaṁ bhaṇissāmī”ti aññaṁ bhaṇantassāti yo mandattā momūhattā pakkhalanto",
  "tika-vin09t17:5_2": "“cīvara”nti vattabbe “cīra”ntiādīni bhaṇati, ayaṁ “aññaṁ bhaṇissāmī”ti aññaṁ bhaṇati",
  "tika-vin09t17:5_3": "nāma. Yo pana sāmaṇerena “api, bhante, mayhaṁ upajjhāyaṁ passitthā”ti vutto keḷiṁ",
  "tika-vin09t17:5_4": "kurumāno “tava upajjhāyo dārusakaṭaṁ yojetvā gato bhavissatī”ti vā siṅgālasaddaṁ",
  "tika-vin09t17:5_5": "sutvā “kassāyaṁ saddo”ti vutto “mātuyā te yānena gacchantiyā kaddame laggacakkaṁ",
  "tika-vin09t17:5_6": "uddharantānaṁ ayaṁ saddo”ti vā evaṁ neva davā, na ravā aññaṁ bhaṇati, so āpattiṁ",
  "tika-vin09t17:5_7": "āpajjatiyeva. Aññā pūraṇakathā nāma hoti – eko gāme thokaṁ telaṁ labhitvā vihāraṁ",
  "tika-vin09t17:5_8": "āgato sāmaṇeraṁ bhaṇati “tvaṁ ajja kuhiṁ gato, gāmo ekatelo ahosī”ti vā, pacchikāya",
  "tika-vin09t17:5_9": "ṭhapitaṁ pūvakhaṇḍaṁ labhitvā “ajja gāme pacchikāhi pūve cāresu”nti vā, ayaṁ musāvādova",
  "tika-vin09t17:5_10": "hoti. Visaṁvādanapurekkhāratāti visaṁ vādenti etenāti visaṁvādanaṁ, vañcanādhippāyavasappavattaṁ",
  "tika-vin09t17:5_11": "cittaṁ, tassa purekkhāratā visaṁvādanapurekkhāratā, visaṁvādanacittassa purato karaṇanti attho.",
  "tika-vin09t17:6": "Musāvādasikkhāpadavaṇṇanā niṭṭhitā.",
  "tika-vin09t17:7": "2. Omasavādasikkhāpadavaṇṇanā",
  "tika-vin09t17:8_0": "Omasavādeti khuṁsanagarahaṇavacane. Yasmā pana taṁ neva kaṇṇasukhaṁ, na hadayasukhaṁ,",
  "tika-vin09t17:8_1": "tasmā tena kaṇṇañceva hadayañca vijjhatīti āha “ovijjhanavacane”ti, jātiādīhi ghaṭetvā",
  "tika-vin09t17:8_2": "vacaneti vuttaṁ hoti. Tenāha “jātināmā”tiādi. Tattha jāti nāma brāhmaṇādi ukkaṭṭhā",
  "tika-vin09t17:8_3": "ceva caṇḍālādi hīnā ca jāti. Nāmaṁ nāma avakaṇṇakādi hīnañceva buddharakkhitādi ukkaṭṭhañca",
  "tika-vin09t17:8_4": "nāmaṁ. Gottaṁ nāma kosiyādi hīnañceva gotamādi ukkaṭṭhañca gottaṁ. Kammaṁ nāma pupphachaḍḍakādi",
  "tika-vin09t17:8_5": "hīnañceva kasivaṇijjādi ukkaṭṭhañca kammaṁ. Sippaṁ nāma naḷakārādi hīnañceva muddāgaṇanādi",
  "tika-vin09t17:8_6": "ukkaṭṭhañca sippaṁ. Ābādho nāma sabbopi rogo hīnoyeva. Atha vā madhumeho ukkaṭṭho,",
  "tika-vin09t17:8_7": "seso hīnoti veditabbo. Liṅgaṁ nāma atidīghādi hīnañceva nātidīghādi ukkaṭṭhañca liṅgaṁ.",
  "tika-vin09t17:8_8": "Kileso nāma rāgādiko sabbopi kileso. Āpatti nāma sotāpattādikā ukkaṭṭhā ceva pārājikādi",
  "tika-vin09t17:8_9": "anukkaṭṭhā ca āpatti. Akkoso nāma “oṭṭhosī”tiādiko hīno ceva “paṇḍitosī”tiādiko ukkaṭṭho ca akkoso.",
  "tika-vin09t17:9_0": "Yathātathāti pāḷiāgatānāgatapadānaṁ yena kenaci ākārena. Imasmiṁ sikkhāpade ṭhapetvā",
  "tika-vin09t17:9_1": "bhikkhuṁ bhikkhuniādayo sabbe sattā anupasampannaṭṭhāne ṭhitāti āha “idha cā”tiādi.",
  "tika-vin09t17:9_2": "Davakamyatā nāma keḷihasādhippāyatā. Sabbatthāti upasampannānupasampannesu ceva pāḷiāgatānāgatapadesu",
  "tika-vin09t17:9_3": "cāti sabbattha. Atthadhammaanusāsanipurekkhārānanti ettha “caṇḍālosī”tiādikāya pāḷiyā",
  "tika-vin09t17:9_4": "atthaṁ vaṇṇento atthapurekkhāro nāma. Pāḷiṁ vācento dhammapurekkhāro nāma. Anusiṭṭhiyaṁ",
  "tika-vin09t17:9_5": "ṭhatvā “idānipi caṇḍālosi, pāpaṁ mā akāsi. Mā tamotamaparāyaṇo ahosī”tiādinā nayena",
  "tika-vin09t17:9_6": "kathento anusāsanipurekkhāro nāmāti veditabbo.",
  "tika-vin09t17:10": "Omasavādasikkhāpadavaṇṇanā niṭṭhitā.",
  "tika-vin09t17:11": "3. Pesuññasikkhāpadavaṇṇanā",
  "tika-vin09t17:12_0": "Bhikkhupesuññeti pisatīti pisuṇā, yāya vācāya samagge satte avayavabhūte vagge bhinne",
  "tika-vin09t17:12_1": "karoti, sā vācā pisuṇā, pisuṇā eva pesuññaṁ, tāya vācāya samannāgato pisuṇo, tassa",
  "tika-vin09t17:12_2": "kammaṁ pesuññaṁ, bhikkhussa pesuññaṁ bhikkhupesuññaṁ, tasmiṁ bhikkhupesuññe, bhikkhuto",
  "tika-vin09t17:12_3": "sutvā bhikkhunā, bhikkhussa vā upasaṁhaṭapesuññeti attho. Tenāha “jātiādīhī”tiādi.",
  "tika-vin09t17:12_4": "Tañca kho dvīhi kāraṇehi upasaṁharatīti āha “bhikkhuno piyakamyatāya vā”tiādi. Tattha",
  "tika-vin09t17:12_5": "bhikkhuno piyakamyatāyāti yassa taṁ bhāsati, tassa bhikkhuno “evamahaṁ etassa piyo",
  "tika-vin09t17:12_6": "bhavissāmī”ti attano piyabhāvaṁ patthayamānatāya. Bhedādhippāyenāti “evamayaṁ tena",
  "tika-vin09t17:12_7": "saddhiṁ bhijjissatī”ti parassa parena bhedaṁ icchantena. Atha vā piyasuññakaraṇato",
  "tika-vin09t17:12_8": "pesuññaṁ niruttinayena, yāya vācāya yassa taṁ bhāsati, tassa hadaye attano piyabhāvaṁ,",
  "tika-vin09t17:12_9": "parassa ca suññabhāvaṁ karoti, sā vācā, “bhikkhussa pesuññaṁ bhikkhupesuñña”ntiādinā",
  "tika-vin09t17:12_10": "evampettha attho daṭṭhabbo. “Vuttanayenevāti “jātiādīhi akkosavatthūhī”tiādinā vuttanayena.",
  "tika-vin09t17:13_0": "Pāḷimuttakaakkosūpasaṁhāreti “corosī”tiādinā akkosassa upasaṁhāre. “Anakkosavatthubhūtaṁ",
  "tika-vin09t17:13_1": "pana pesuññakaraṁ tassa kiriyaṁ, vacanaṁ vā piyakamyatāya upasaṁharantassa kiñcāpi",
  "tika-vin09t17:13_2": "iminā sikkhāpadena āpatti na dissati, tathāpi dukkaṭena bhavitabba”nti vadanti. Pāpagarahitāya",
  "tika-vin09t17:13_3": "vadantassāti ekaṁ akkosantaṁ, ekañca khamantaṁ disvā “aho nillajjo, īdisampi nāma",
  "tika-vin09t17:13_4": "bhavantaṁ puna vattabbaṁ maññissatī”ti evaṁ kevalaṁ pāpagarahitāya bhaṇantassa.",
  "tika-vin09t17:14": "Pesuññasikkhāpadavaṇṇanā niṭṭhitā.",
  "tika-vin09t17:15": "4. Padasodhammasikkhāpadavaṇṇanā",
  "tika-vin09t17:16_0": "Padaso dhammaṁ vāceyyāti ekato padaṁ padaṁ dhammaṁ vāceyya, koṭṭhāsaṁ koṭṭhāsaṁ vāceyyāti",
  "tika-vin09t17:16_1": "attho. Yasmā na kevalaṁ tisso saṅgītiyo āruḷhadhammaṁyeva padaso vācentassa āpatti,",
  "tika-vin09t17:16_2": "tasmā “saṅgītittayaṁ anāruḷhampī”tiādi vuttaṁ. Ādi-saddena sīlūpadesa dhutaṅgapañhaārammaṇakathā",
  "tika-vin09t17:16_3": "buddhikadaṇḍakaññāṇavatthuasubhakathādīnaṁ gahaṇaṁ. Meṇḍakamilindapañhesu therassa",
  "tika-vin09t17:16_4": "sakappaṭibhāne anāpatti. Yaṁ rañño saññāpanatthaṁ āharitvā vuttaṁ, tattha āpatti.",
  "tika-vin09t17:16_5": "Vaṇṇapiṭakaaṅgulimālapiṭakaraṭṭhapālagajjitaāḷavakagajjitagūḷhamaggagūḷhavessantaragūḷhavinayavedallapiṭakādīni",
  "tika-vin09t17:16_6": "pana abuddhavacanāniyeva.",
  "tika-vin09t17:17_0": "Yasmā pana taṁ padaṁ catubbidhaṁ hoti, tasmā taṁ dassetuṁ “padānupadaanvakkharānubyañjanesū”ti",
  "tika-vin09t17:17_1": "vuttaṁ. Tattha padanti eko gāthāpādo adhippeto. Anupadanti dutiyapādo. Anvakkharanti",
  "tika-vin09t17:17_2": "ekekaṁ akkharaṁ. Anubyañjananti purimabyañjanena sadisaṁ pacchābyañjanaṁ. Yaṁ kiñci",
  "tika-vin09t17:17_3": "vā ekaṁ akkharaṁ anvakkharaṁ. Akkharasamūho anubyañjanaṁ. Akkharānubyañjanasamūho",
  "tika-vin09t17:17_4": "padaṁ. Paṭhamaṁ padaṁ padameva, dutiyaṁ anupadanti evamettha nānākaraṇaṁ veditabbaṁ.",
  "tika-vin09t17:17_5": "Etesu padādīsu yaṁ kañci koṭṭhāsaṁ bhikkhuñca bhikkhuniñca ṭhapetvā avasesapuggalehi",
  "tika-vin09t17:17_6": "saddhiṁ ekato bhaṇantassa padādigaṇanāya pācittiyanti sambandho.",
  "tika-vin09t17:18_0": "Ettha gāthābandhesu tāva “manopubbaṅgamā dhammā”ti ekamekaṁ padaṁ sāmaṇerena saddhiṁ",
  "tika-vin09t17:18_1": "ekato ārabhitvā ekatoyeva niṭṭhāpentassa padagaṇanāya pācittiyaṁ. Therena “manopubbaṅgamā",
  "tika-vin09t17:18_2": "dhammā”ti vutte taṁ padaṁ apāpuṇitvā “manoseṭṭhā manomayā”ti vacanakāle pattena sāmaṇerena",
  "tika-vin09t17:18_3": "ekato bhaṇantassa anupadagaṇanāya. “Rūpaṁ anicca”ntiādi vacanakāle tena saddhiṁ “rū”",
  "tika-vin09t17:18_4": "kāramattameva vācentassa anvakkharagaṇanāya. Esa nayo gāthābandhepi. “Rūpaṁ, bhikkhave,",
  "tika-vin09t17:18_5": "aniccaṁ, vedanā aniccā”ti imaṁ suttaṁ vācayamāno therena “rūpaṁ anicca”nti vuccamāne",
  "tika-vin09t17:18_6": "sāmaṇero sīghapaññatāya “vedanā aniccā”ti imaṁ aniccapadaṁ therassa “rūpaṁ anicca”nti",
  "tika-vin09t17:18_7": "etena aniccapadena saddhiṁ ekato bhaṇanto vācaṁ nicchāreti, evaṁ vācentassa anubyañjanagaṇanāya",
  "tika-vin09t17:18_8": "pācittiyanti veditabbaṁ.",
  "tika-vin09t17:19_0": "Tikapācittiyanti anupasampanne anupasampannasaññivematikaupasampannasaññīnaṁ vasena",
  "tika-vin09t17:19_1": "tīṇi pācittiyāni. Anupasampannena saddhiṁ ekato uddesaggahaṇe ekato bhaṇantassa anāpattīti",
  "tika-vin09t17:19_2": "sambandho. Esa nayo “sajjhāyakaraṇe, tassa santike uddesaggahaṇe”ti etthāpi. Tatrāyaṁ",
  "tika-vin09t17:19_3": "vinicchayo – upasampanno ca anupasampanno ca nisīditvā uddisāpenti. Ācariyo “nisinnānaṁ",
  "tika-vin09t17:19_4": "bhaṇāmī”ti tehi saddhiṁ ekato vadati, ācariyasseva āpatti. Anupasampannena saddhiṁ",
  "tika-vin09t17:19_5": "gaṇhantassa anāpatti. Dvepi ṭhitā gaṇhanti, eseva nayo. Daharabhikkhu nisinno, sāmaṇero",
  "tika-vin09t17:19_6": "ṭhito, “nisinnassa bhaṇāmī”ti bhaṇato anāpatti. Sace daharo tiṭṭhati, itaro nisīdati,",
  "tika-vin09t17:19_7": "“ṭhitassa bhaṇāmī”ti bhaṇatopi anāpatti. Sace bahūnaṁ bhikkhūnaṁ antare eko sāmaṇero",
  "tika-vin09t17:19_8": "nisinno hoti, tasmiṁ nisinne padaso dhammaṁ vācentassa acittakā āpatti. Sace sāmaṇero",
  "tika-vin09t17:19_9": "upacāraṁ muñcitvā ṭhito vā nisinno vā hoti, yesaṁ vāceti, tesu apariyāpannattā ekena",
  "tika-vin09t17:19_10": "disābhāgena palāyanakaganthaṁ nāma gaṇhātīti saṅkhaṁ gacchati, tasmā anāpatti.",
  "tika-vin09t17:20_0": "Sajjhāyakaraṇeti anupasampannena saddhiṁ ekato sajjhāyakaraṇe. Tassa santike uddesaggahaṇeti",
  "tika-vin09t17:20_1": "anupasampannassa santike uddesaggahaṇe. Yebhuyyena paguṇaganthaṁ bhaṇantassāti sace",
  "tika-vin09t17:20_2": "ekagāthāya eko pādo nāgacchati, avasesā āgacchanti, ayaṁ yebhuyyena paguṇagantho",
  "tika-vin09t17:20_3": "nāma. Etena nayena suttepi veditabbo, taṁ bhaṇantassa. Osārentassa cāti parisāmajjhe",
  "tika-vin09t17:20_4": "suttaṁ uccārentassa ca.",
  "tika-vin09t17:21": "Padasodhammasikkhāpadavaṇṇanā niṭṭhitā.",
  "tika-vin09t17:22": "5. Paṭhamasahaseyyasikkhāpadavaṇṇanā",
  "tika-vin09t17:23_0": "Idha “bhikkhuṁ ṭhapetvā avaseso anupasampanno nāmā”ti vacanato tiracchānagatopi anupasampannoyeva,",
  "tika-vin09t17:23_1": "so ca kho na sabbo, methunadhammāpattiyā vatthubhūtovāti āha “antamaso”tiādi. Tassa",
  "tika-vin09t17:23_2": "ca paricchedo methunadhammāpattiyā vuttanayeneva veditabbo. Dirattatirattanti ettha",
  "tika-vin09t17:23_3": "dirattavacanena na koci visesattho labbhati, kevalaṁ lokavohāravasena byañjanasiliṭṭhatāya,",
  "tika-vin09t17:23_4": "mukhāruḷhatāya evaṁ vuttanti veditabbaṁ. Dvinnaṁ vā tiṇṇaṁ vā rattīnanti pana vacanatthamattadassanatthaṁ",
  "tika-vin09t17:23_5": "vuttaṁ, nirantaratirattadassanatthaṁ vā dirattaggahaṇaṁ katanti daṭṭhabbaṁ. Sahaseyyanti",
  "tika-vin09t17:23_6": "ekato seyyaṁ. Seyyāti ca kāyappasāraṇasaṅkhātaṁ sayanampi vuccati “sayanaṁ seyyā”ti",
  "tika-vin09t17:23_7": "katvā, yasmiṁ senāsane sayanti, tampi “sayanti etthāti seyyā”ti katvā. Tadubhayampi",
  "tika-vin09t17:23_8": "idha sāmaññena, ekasesanayena vā gahitanti āha “sabbacchannaparicchanne”tiādi.",
  "tika-vin09t17:24_0": "Tattha yaṁ senāsanaṁ upari pañcahi chadanehi, aññena vā kenaci antamaso vatthenāpi",
  "tika-vin09t17:24_1": "sabbameva paricchannaṁ, bhūmito paṭṭhāya yāva chadanaṁ āhacca, anāhaccāpi vā sabbantimena",
  "tika-vin09t17:24_2": "pariyāyena diyaḍḍhahatthubbedhena pākārena vā aññena vā kenaci antamaso vatthenāpi",
  "tika-vin09t17:24_3": "parikkhittaṁ, idaṁ sabbacchannasabbaparicchannaṁ nāma. Yassa pana upari bahutaraṁ",
  "tika-vin09t17:24_4": "ṭhānaṁ channaṁ, appaṁ acchannaṁ, samantato ca bahutaraṁ parikkhittaṁ, appaṁ aparikkhittaṁ,",
  "tika-vin09t17:24_5": "idaṁ yebhuyyena channaṁ yebhuyyena paricchannaṁ nāma. Tasmiṁ sabbacchannaparicchanne,",
  "tika-vin09t17:24_6": "yebhuyyena channaparicchanne vā.",
  "tika-vin09t17:25_0": "Vidaheyyāti kareyya, tañca kho atthato sampādananti āha “sampādeyyā”ti. Ayañhettha",
  "tika-vin09t17:25_1": "saṅkhepattho “senāsanasaṅkhātaṁ seyyaṁ pavisitvā kāyappasāraṇasaṅkhātaṁ seyyaṁ kappeyya",
  "tika-vin09t17:25_2": "vidaheyya sampādeyyā”ti. Diyaḍḍhahatthubbedho vaḍḍhakihatthena gahetabbo. Ekūpacāroti",
  "tika-vin09t17:25_3": "valañjanadvārassa ekattaṁ sandhāya vuttaṁ. Satagabbhaṁ vā catusālaṁ ekūpacāraṁ hotīti",
  "tika-vin09t17:25_4": "sambandho. Tattha vāti purimapurimadivase yattha vuṭṭhaṁ, tasmiṁyeva senāsane vā.",
  "tika-vin09t17:25_5": "Aññattha vā tādiseti yathāvuttalakkhaṇena samannāgate aññasmiṁ pubbe avuṭṭhasenāsane",
  "tika-vin09t17:25_6": "vā. Tena vāti yena saha purimapurimadivase vuṭṭhaṁ, tena vā. Aññena vāti yena saha",
  "tika-vin09t17:25_7": "purimapurimasmiṁ divase vuṭṭhaṁ, tato aññena vā. Saṅkhepoti saṅkhepavaṇṇanā. Yadi",
  "tika-vin09t17:25_8": "evaṁ vitthāro kathaṁ veditabboti āha “vitthāro panā”tiādi.",
  "tika-vin09t17:26_0": "Upaḍḍhacchannaparicchannādīsūti ādisaddena “sabbacchanne cūḷakaparicchanne dukkaṭaṁ,",
  "tika-vin09t17:26_1": "yebhuyyena channe cūḷakaparicchanne dukkaṭaṁ, sabbaparicchanne cūḷakacchanne dukkaṭaṁ,",
  "tika-vin09t17:26_2": "yebhuyyena paricchanne cūḷakacchanne dukkaṭa”nti aṭṭhakathāyaṁ vuttānaṁ gahaṇaṁ.",
  "tika-vin09t17:26_3": "Tatiyāya rattiyā purāruṇā nikkhamitvā puna vasantassāti tatiyāya rattiyā aruṇato",
  "tika-vin09t17:26_4": "puretarameva nikkhamitvā aruṇaṁ bahi uṭṭhāpetvā catutthadivase atthaṅgate sūriye",
  "tika-vin09t17:26_5": "puna vasantassa. Sabbacchannasabbāparicchannādīsūti ettha pana ādisaddena “sabbaparicchanne",
  "tika-vin09t17:26_6": "sabbaacchanne, yebhuyyena acchanne yebhuyyena aparicchanne”ti pāḷiyaṁ āgatānaṁ, “upaḍḍhacchanne",
  "tika-vin09t17:26_7": "cūḷakaparicchanne anāpatti, upaḍḍhaparicchanne cūḷakacchanne anāpatti, cūḷakacchanne",
  "tika-vin09t17:26_8": "cūḷakaparicchanne anāpattī”ti aṭṭhakathāyaṁ āgatānañca gahaṇaṁ.",
  "tika-vin09t17:27": "Paṭhamasahaseyyasikkhāpadavaṇṇanā niṭṭhitā.",
  "tika-vin09t17:28": "6. Dutiyasahaseyyasikkhāpadavaṇṇanā",
  "tika-vin09t17:29_0": "Manussitthiyāti jīvamānakamanussitthiyā. “Matitthī pana kiñcāpi pārājikavatthubhūtā,",
  "tika-vin09t17:29_1": "anupādinnapakkhe pana ṭhitattā sahaseyyāpattiṁ na karotī”ti vadanti. Adissamānarūpāhi",
  "tika-vin09t17:29_2": "pana yakkhipetīhi, methunassa avatthubhūtāya ca tiracchānagatitthiyā anāpatti. Paṭhamadivasepīti",
  "tika-vin09t17:29_3": "paṭhamasmiṁ viya sikkhāpade na catuttheyeva divase, atha kho idha paṭhamadivasepīti",
  "tika-vin09t17:29_4": "attho. Iminā idha divasaparicchedo natthīti dasseti. Aṅgesu pana pācittiyavatthukasenāsanaṁ,",
  "tika-vin09t17:29_5": "tattha mātugāmena saha nipajjanaṁ, sūriyatthaṅgamananti tīṇi aṅgānīti ayampi viseso daṭṭhabbo.",
  "tika-vin09t17:30": "Dutiyasahaseyyasikkhāpadavaṇṇanā niṭṭhitā.",
  "tika-vin09t17:31": "7. Dhammadesanāsikkhāpadavaṇṇanā",
  "tika-vin09t17:32_0": "Chappañcavācāhīti chahi pañcahi vācāhi. Vācāparicchedo panettha kathaṁ veditabboti",
  "tika-vin09t17:32_1": "āha “uttari chappañcavācāhī”tiādi. Sabbatthāti sutte, aṭṭhakathāyañca. Sace aṭṭhakathaṁ,",
  "tika-vin09t17:32_2": "dhammapadaṁ, jātakādivatthuṁ vā kathetukāmo hoti, chappadamattameva kathetuṁ vaṭṭati.",
  "tika-vin09t17:32_3": "Pāḷiyā saddhiṁ kathentena ekaṁ padaṁ pāḷito, pañca aṭṭhakathātoti evaṁ cha padāni",
  "tika-vin09t17:32_4": "anatikkamitvāva kathetabbo. Purisenāti manussapurisena. Tenāha “manussaviggahaṁ gahetvā panā”tiādi.",
  "tika-vin09t17:33_0": "Tikapācittiyanti mātugāme mātugāmasaññivematikaamātugāmasaññīnaṁ vasena tīṇi pācittiyāni.",
  "tika-vin09t17:33_1": "Aññassa vā mātugāmassāti ekassa mātugāmassa desetvā nisinne puna āgatassa aññassa",
  "tika-vin09t17:33_2": "mātugāmassa, evaṁ pana ekāsane nisinnena mātugāmasatassāpi desetuṁ vaṭṭati. “Viññumanussitthiyā”ti",
  "tika-vin09t17:33_3": "vacanato aviññitthiyāpi desayato anāpatti. Iriyāpathaparivattābhāvoti attano vā mātugāmassa",
  "tika-vin09t17:33_4": "vā iriyāpathaparivattābhāvo. Kappiyakārakassābhāvoti viññussa kappiyakārakassābhāvo,",
  "tika-vin09t17:33_5": "dutiyāniyate vuttalakkhaṇassa manussassa abhāvoti vuttaṁ hoti. Kiriyākiriyanti ettha",
  "tika-vin09t17:33_6": "uttari chappañcavācāhi dhammadesanā kiriyā, kappiyakārakassa aggahaṇaṁ akiriyāti daṭṭhabbaṁ.",
  "tika-vin09t17:34": "Dhammadesanāsikkhāpadavaṇṇanā niṭṭhitā.",
  "tika-vin09t17:35": "8. Bhūtārocanasikkhāpadavaṇṇanā",
  "tika-vin09t17:36_0": "Nippariyāyenāti “paṭhamaṁ jhānaṁ samāpajji”ntiādinā ujukameva. Pariyāyena ārocitanti",
  "tika-vin09t17:36_1": "“yo te vihāre vasi, so bhikkhu paṭhamaṁ jhānaṁ samāpajji, samāpajjati, samāpanno”tiādinā",
  "tika-vin09t17:36_2": "aññāpadesena bhaṇitaṁ. Parinibbānakāle, pana antarā vā atikaḍḍhiyamānena upasampannassa",
  "tika-vin09t17:36_3": "bhūtaṁ ārocetuṁ vaṭṭati. Anatikaḍḍhiyamānenāpi tathārūpe kāraṇe sati ārocetuṁ vaṭṭatiyeva.",
  "tika-vin09t17:36_4": "Teneva aññatarena daharabhikkhunā upavadito aññataro thero “āvuso, uparimaggatthāya",
  "tika-vin09t17:36_5": "vāyāmaṁ mā akāsi, khīṇāsavo tayā upavadito”ti āha. Therena ca “atthi te, āvuso, imasmiṁ",
  "tika-vin09t17:36_6": "sāsane patiṭṭhā”ti puṭṭho daharabhikkhu “āma, bhante, sotāpanno āha”nti avoca. “Kārako",
  "tika-vin09t17:36_7": "aya”nti ñatvāpi paṭipattiyā amoghabhāvadassanena samuttejanāya, sampahaṁsanāya ca",
  "tika-vin09t17:36_8": "ariyā attānaṁ pakāsentiyeva. Tenāha “tathārūpe kāraṇe sati upasampannassa ārocayato”ti.",
  "tika-vin09t17:36_9": "Sutapariyattisīlaguṇaṁ pana anupasampannassapi ārocetuṁ vaṭṭati. Kasmā na idha ummattakādayo",
  "tika-vin09t17:36_10": "gahitāti āha “yasmā panā”tiādi. Ādisaddena khittacittavedanāṭṭānaṁ gahaṇaṁ. Tasmiṁ",
  "tika-vin09t17:36_11": "satīti ummattakādibhāve sati. Idha na gahitāti imasmiṁ sikkhāpade padabhājaniyaṁ",
  "tika-vin09t17:36_12": "na gahitā. Acittakanti paṇṇattijānanacittābhāvena acittakaṁ. Kusalābyākatacittehi",
  "tika-vin09t17:36_13": "dvicitta”nti idaṁ ukkaṭṭhaparicchedena ariyapuggaleyeva sandhāya vuttaṁ. Na hi paṇṇattiṁ",
  "tika-vin09t17:36_14": "ajānantā jhānalābhino puthujjanā vatthumhi lobhavasena akusalacittenāpi na ārocentīti.",
  "tika-vin09t17:36_15": "Dukkhavedanāya vā abhāvato “dvivedana”nti imassa anurūpaṁ katvā evaṁ vuttanti daṭṭhabbaṁ.",
  "tika-vin09t17:37": "Bhūtārocanasikkhāpadavaṇṇanā niṭṭhitā.",
  "tika-vin09t17:38": "9. Duṭṭhullārocanasikkhāpadavaṇṇanā",
  "tika-vin09t17:39_0": "Dvinnaṁ‘āpattikkhandhānanti pārājikasaṅghādisesasaṅkhātānaṁ dvinnaṁ āpattikkhandhānaṁ.",
  "tika-vin09t17:39_1": "Āyatiṁ saṁvaratthāyāti “evamesa paresu hirottappenāpi āyatiṁ saṁvaraṁ āpajjissatī”ti",
  "tika-vin09t17:39_2": "āyatiṁ saṁvaratthāya. Āpattīnañca kulānañca pariyantaṁ katvā vā akatvā vāti “ettakā",
  "tika-vin09t17:39_3": "āpattiyo ārocetabbā, ettakesu kulesu ārocetabbā”ti evaṁ āpattīnañca kulānañca pariyantaṁ katvā vā akatvā vā.",
  "tika-vin09t17:40_0": "Aduṭṭhullāyāti pārājikasaṅghādisesaṁ ṭhapetvā avasesapañcāpattikkhandhasaṅkhātāya",
  "tika-vin09t17:40_1": "aduṭṭhullāya āpattiyā. Avasese cha āpattikkhandheti saṅghādisesavajjite sese cha",
  "tika-vin09t17:40_2": "āpattikkhandhe. Purimapañcasikkhāpadavītikkamasaṅkhātaṁ duṭṭhullanti pāṇātipātaveramaṇiādikassa",
  "tika-vin09t17:40_3": "ādito pañcasikkhāpadassa vītikkamasaṅkhātaṁ duṭṭhullaṁ. Itaraṁ aduṭṭhullaṁ vā ajjhācāranti",
  "tika-vin09t17:40_4": "tato aññaṁ vikālabhojanādikapañcakaṁ, sukkavisaṭṭhikāyasaṁsaggaduṭṭhullaattakāmañceti",
  "tika-vin09t17:40_5": "aduṭṭhullaṁ vā ajjhācāraṁ. Vatthumattanti “ayaṁ sukkavissaṭṭhiṁ āpanno, duṭṭhullaṁ,",
  "tika-vin09t17:40_6": "attakāmaṁ, kāyasaṁsaggaṁ āpanno”ti evaṁ vatthumattaṁ vā ārocentassa. Āpattimattanti",
  "tika-vin09t17:40_7": "“ayaṁ pārājikaṁ āpanno, saṅghādisesaṁ, thullaccayaṁ, pācittiyaṁ, pāṭidesanīyaṁ, dukkaṭaṁ,",
  "tika-vin09t17:40_8": "dubbhāsitaṁ āpanno”ti evaṁ āpattimattaṁ vā ārocentassa. Vuttalakkhaṇassāti “pārājikaṁ",
  "tika-vin09t17:40_9": "anajjhāpannassā”ti kaṅkhā. aṭṭha. duṭṭhullārocanasikkhāpadavaṇṇanā) evaṁ vuttalakkhaṇassa.",
  "tika-vin09t17:40_10": "Savatthukoti vatthunā saha ghaṭito.",
  "tika-vin09t17:41": "Duṭṭhullārocanasikkhāpadavaṇṇanā niṭṭhitā.",
  "tika-vin09t17:42": "10. Pathavīkhaṇanasikkhāpadavaṇṇanā",
  "tika-vin09t17:43_0": "Pāsāṇasakkharakathalamarumbavālukādīsūti ettha muṭṭhippamāṇato upari pāsāṇāti veditabbā.",
  "tika-vin09t17:43_1": "Muṭṭhippamāṇā sakkharā. Kathalāti kapālakhaṇḍāni. Marumbāti kaṭasakkharā. Vālukā",
  "tika-vin09t17:43_2": "vālikāyeva. Aññatarassa tatiyabhāgo hotīti tatiyo bhāgo hoti. Idaṁ vuttaṁ hoti –",
  "tika-vin09t17:43_3": "yato paṁsuṁ vā mattikaṁ vā āharāpetvā visuṁ visuṁ kate dve koṭṭhāsā paṁsu vā mattikā",
  "tika-vin09t17:43_4": "vā eko pāsāṇādīsu aññataro hoti, ayaṁ missakapathavī nāmāti. Ovaṭṭho nāma devena",
  "tika-vin09t17:43_5": "ovaṭṭho. Vuttanti padabhājaniyaṁ, sīhaḷaṭṭhakathāyameva vā vuttaṁ. Adhikatarapāsāṇādimissāti",
  "tika-vin09t17:43_6": "adhikatarapāsāṇādīhi missā, adaḍḍhāpi vuttappamāṇato adhikatarapāsāṇādimissāti adhippāyo.",
  "tika-vin09t17:43_7": "Vā-saddo avuttavikappattho, tena ūnakacatumāsovaṭṭhapathaviṁ saṅgaṇhāti. Suddhapāsāṇādibhedāyāti",
  "tika-vin09t17:43_8": "suddhā pāsāṇā etthāti suddhapāsāṇā, sā ādi yassa bhedassa so suddhapāsāṇādi. Ādi-saddena",
  "tika-vin09t17:43_9": "suddhasakkharādīnaṁ gahaṇaṁ. Suddhapāsāṇādibhedo yassā sā suddhapāsāṇādibhedā, tāya",
  "tika-vin09t17:43_10": "suddhapāsāṇādibhedāya, suddhapāsāṇādippakārāyāti attho.",
  "tika-vin09t17:44_0": "Sayaṁ khaṇatīti ettha yo antamaso pādaṅguṭṭhakenapi khaṇati, udakampi chaḍḍento bhindati,",
  "tika-vin09t17:44_1": "pādaṅguṭṭhakenapi vilikhati, pattampi pacanto dahati, so sabbo khaṇatiyevāti veditabbo.",
  "tika-vin09t17:44_2": "Tenāha “khaṇanabhedanavilekhanapacanādīhi vikopetīti. Pattaṁ pacantena hi pubbe pakkaṭṭhāneyeva",
  "tika-vin09t17:44_3": "pacitabbo. Adaḍḍhāya pathaviyā aggiṁ ṭhapetuṁ na vaṭṭati. Pattapacanakapālassa pana",
  "tika-vin09t17:44_4": "upari aggiṁ ṭhapetuṁ vaṭṭati. Dārūnaṁ upari ṭhapeti, so aggi tāni dahanto gantvā",
  "tika-vin09t17:44_5": "pathaviṁ dahati, na vaṭṭati. Iṭṭhakapāsāṇādīsupi eseva nayo. Tatrāpi hi iṭṭhakādīnaṁyeva",
  "tika-vin09t17:44_6": "upari ṭhapetuṁ vaṭṭati. Kasmā? Tesaṁ anupādānattā. Na hi tāni aggissa upādānasaṅkhaṁ",
  "tika-vin09t17:44_7": "gacchanti. Sukkhakhāṇurukkhādīsupi aggiṁ dātuṁ na vaṭṭati. Sace pana “pathaviṁ apattameva",
  "tika-vin09t17:44_8": "nibbāpetvā gamissāmī”ti deti, vaṭṭati. Pacchā nibbāpetuṁ na sakkoti, avisayattā anāpatti.",
  "tika-vin09t17:44_9": "Vuttanayenevāti “khaṇanabhedanavilikhanapacanādīhī”ti vutteneva nayena. Niyametvāti",
  "tika-vin09t17:44_10": "sanniṭṭhānaṁ katvā. Itaroti āṇāpako.",
  "tika-vin09t17:45_0": "“Pokkharaṇiṁ khaṇā”ti vadati, vaṭṭati. Khatāyeva pokkharaṇī nāma hoti, tasmā ayaṁ",
  "tika-vin09t17:45_1": "kappiyavohāro. Esa nayo “vāpiṁ, taḷākaṁ, āvāṭaṁ khaṇā”tiādīsupi. “Imaṁ okāsaṁ khaṇa,",
  "tika-vin09t17:45_2": "imasmiṁ okāse pokkharaṇiṁ khaṇā”ti pana vattuṁ na vaṭṭati. “Kandaṁ khaṇa mūlaṁ khaṇā”ti",
  "tika-vin09t17:45_3": "aniyametvā vattuṁ vaṭṭati. “Imaṁ valliṁ khaṇa, imasmiṁ okāse kandaṁ vā mūlaṁ vā khaṇā”ti",
  "tika-vin09t17:45_4": "vattuṁ na vaṭṭati. Tenāha “okāsaṁ aniyametvā…pe… bhaṇantassā”ti. Ātapena sukkhakaddamo",
  "tika-vin09t17:45_5": "ca phalati, tatra yo heṭṭhā pathaviyā asambaddho, tameva apanetuṁ vaṭṭati. Esa nayo",
  "tika-vin09t17:45_6": "gokaṇṭakepi. Tenāha “ātapena…pe… asambaddha”nti. Tattha gokaṇṭako nāma gāvīnaṁ khuracchinnakaddamo",
  "tika-vin09t17:45_7": "vuccati. Sace pana heṭṭhimatalena bhūmisambandho, vikopetuṁ na vaṭṭati. Bhijjitvā",
  "tika-vin09t17:45_8": "patitanaditaṭanti bhijjitvā nadisāmantā patitaṁ omakacātumāsaṁ ovaṭṭhaṁ naditaṭaṁ.",
  "tika-vin09t17:45_9": "Sace pana bhijjitvā udakeyeva pakati, deve atirekacātumāsaṁ ovaṭṭhepi udakeyeva udakassa",
  "tika-vin09t17:45_10": "patitattā vaṭṭati. Mahantampi naṅgalacchinnamattikāpiṇḍanti mahantampi kasitaṭṭhāne",
  "tika-vin09t17:45_11": "heṭṭhā pathaviyā asambaddhaṁ naṅgalacchinnamattikāpiṇḍaṁ. Evamādisaddena kūṭāsiñcanayoggatanukakaddamādīnaṁ",
  "tika-vin09t17:45_12": "gahaṇaṁ. Asañcicca rukkhādipavaṭṭanena bhindantassāti pāsāṇarukkhādīni vā pavaṭṭentassa,",
  "tika-vin09t17:45_13": "kattaradaṇḍena vā āhacca āhacca gacchantassa pathavī bhijjati, sā “tena bhindissāmī”ti",
  "tika-vin09t17:45_14": "evaṁ sañcicca abhinnattā asañcicca bhinnā nāma hoti, iti asañcicca rukkhādippavaṭṭanena",
  "tika-vin09t17:45_15": "bhindantassa anāpatti. Asatiyā pādaṅguṭṭhakādīhi vilikhantassāti yo aññavihito kenaci",
  "tika-vin09t17:45_16": "saddhiṁ kiñci kathento pādaṅguṭṭhakena vā kattarayaṭṭhiyā vā pathaviṁ vilikhanto",
  "tika-vin09t17:45_17": "tiṭṭhati, tassa evaṁ asatiyā pādaṅguṭṭhakādīhi vilikhantassa anāpatti.",
  "tika-vin09t17:46": "Pathavīkhaṇanasikkhāpadavaṇṇanā niṭṭhitā.",
  "tika-vin09t17:47": "Musāvādavaggo paṭhamo.",
  "tika-vin09t17:48": "2. Bhūtagāmavaggo",
  "tika-vin09t17:49": "1. Bhūtagāmasikkhāpadavaṇṇanā",
  "tika-vin09t17:50_0": "“Bhavantī”ti iminā viruḷhamūle nīlabhāvaṁ āpajjitvā vaḍḍhamānake taruṇagacche dasseti.",
  "tika-vin09t17:50_1": "“Ahesu”nti iminā pana vaḍḍhitvā ṭhite mahante rukkhagacchādike dasseti. Tenāha “jāyantī”tiādi.",
  "tika-vin09t17:50_2": "Ettha ca “bhavantī”ti imassa vivaraṇaṁ “jāyanti vaḍḍhantī”ti, “ahesu”nti imassa “jātā",
  "tika-vin09t17:50_3": "vaḍḍhitā”ti. Gāmoti samūho. Patiṭṭhitaharitatiṇarukkhādīnanti bhūmiyaṁ patiṭṭhitassa",
  "tika-vin09t17:50_4": "haritatiṇassa ceva haritarukkhādīnañca. Ādisaddena osadhigacchalatādayo veditabbā.",
  "tika-vin09t17:50_5": "Nimittatthe ca bhummaṁ. Yo attho sampajjati, tamāha “bhūtagāmapātabyatāyā”tiādinā.",
  "tika-vin09t17:51_0": "Nanu ca rukkhādayo cittarahitatāya na jīvā, cittarahitatā ca pariphandābhāvato, chinnepi",
  "tika-vin09t17:51_1": "viruhanato, visadisajātikabhāvato, catuyoniyaṁ apariyāpannato ca veditabbā, vuḍḍhi",
  "tika-vin09t17:51_2": "pana pavāḷasilālavaṇānampi vijjatīti na tesaṁ jīvabhāve kāraṇaṁ, visayaggahaṇañca",
  "tika-vin09t17:51_3": "nesaṁ parikappanāmattaṁ supanaṁ viya ciñcādīnaṁ, tathā dohaḷādayo, atha kasmā bhūtagāmassa",
  "tika-vin09t17:51_4": "pātabyatāya pācittiyaṁ icchitanti? Samaṇaasāruppato, tannissitasattānurakkhaṇato",
  "tika-vin09t17:51_5": "ca. Tenevāha “jīvasaññino hi moghapurisā manussā rukkhasmi”ntiādi. Sāsapabījakasevālampīti",
  "tika-vin09t17:51_6": "sāsapabījakasaṅkhātaṁ sevālampi, sāsapasevālaṁ, bījakasevālampīti attho. Tattha sāsapasevālo",
  "tika-vin09t17:51_7": "nāma sāsapamatto khuddakasevālo. Bījakasevālo nāma upari khuddakapatto heṭṭhā khuddakamūlo sevālo.",
  "tika-vin09t17:52_0": "Mūlabījakhandhabījaphaḷubījaaggabījabījabījānanti ettha mūlameva bījaṁ mūlabījaṁ.",
  "tika-vin09t17:52_1": "Evaṁ sesesupi. Tattha mūlabījaṁ haliddiādikaṁ. Khandhabījaṁ assatthādikaṁ. Phaḷubījaṁ",
  "tika-vin09t17:52_2": "ucchuādikaṁ. Aggabījaṁ hiriverādikaṁ. Bījaṁbījaṁ pubbaṇṇādikaṁ. Bhājanagatanti sarāvādibhājanagataṁ.",
  "tika-vin09t17:52_3": "Nikkhantaṁ mūlamattaṁ etasmāti nikkhantamūlamattaṁ. Matta saddena cettha paṇṇassa",
  "tika-vin09t17:52_4": "nikkhamanaṁ paṭikkhipati. Esa nayo nikkhantaaṅkuramattanti etthāpi. Sace pana mūlañca",
  "tika-vin09t17:52_5": "paṇṇañca niggataṁ, bhūtagāmasaṅkhaṁ gacchati. Vidatthimattā pattavaṭṭi niggacchatīti",
  "tika-vin09t17:52_6": "vidatthimattā anīlavaṇṇā pattavaṭṭi nikkhamati. Tenāha “nikkhante”tiādi. Harito na",
  "tika-vin09t17:52_7": "hotīti nīlavaṇṇo na hoti. Muggādīnaṁ pana paṇṇesu uṭṭhitesu, vīhiādīnaṁ vā aṅkure",
  "tika-vin09t17:52_8": "harite bhūtagāmasaṅgahaṁ gacchanti. Esa nayo ambaṭṭhiādīsu.",
  "tika-vin09t17:53_0": "Bhūtagāmabījagāmeti ettha bhūtagāmato viyojitaṁ viruhanasamatthameva mūlabījādikaṁ",
  "tika-vin09t17:53_1": "bījagāmo nāmāti veditabbaṁ. Ubhayatthāti bhūtagāmabījagāmesu. Atathāsaññissāti abhūtagāmābījagāmasaññissa.",
  "tika-vin09t17:53_2": "Ko pana vādo abhūtagāmābījagāmesu abhūtagāmābījagāmasaññissa. Asañciccāti pāsāṇarukkhādīni",
  "tika-vin09t17:53_3": "vā pavaṭṭentassa, sākhaṁ vā kaḍḍhantassa, kattaradaṇḍena vā bhūmiṁ paharitvā gacchantassa",
  "tika-vin09t17:53_4": "tiṇāni kuppanti. Tāni tena “vikopessāmī”ti evaṁ sañcicca avikopitattā asañcicca vikopitāni",
  "tika-vin09t17:53_5": "nāma honti. Iti asañcicca vikopentassa anāpatti.",
  "tika-vin09t17:54": "Asatiyāti aññavihito kenaci saddhiṁ kiñci kathento pādaṅguṭṭhakena vā hatthena vā tiṇaṁ vā lataṁ vā vikopento tiṭṭhati, evaṁ asatiyā vikopentassa anāpatti.",
  "tika-vin09t17:55_0": "Ajānitvāti ettha abbhantare “bījagāmo”ti vā “bhūtagāmo”ti vā na jānāti, “vikopemī”ti",
  "tika-vin09t17:55_1": "pana jānāti. Evaṁ tiṇe vā palālapuñje vā khaṇittiṁ vā kudālaṁ vā saṅgopanatthāya",
  "tika-vin09t17:55_2": "ṭhapeti, ḍayhamānahattho vā aggiṁ pāteti. Tatra ce tiṇāni chijjanti vā ḍayhanti vā,",
  "tika-vin09t17:55_3": "evaṁ ajānitvā vikopentassa anāpatti.",
  "tika-vin09t17:56_0": "Yena kenaci aggināti kaṭṭhaggigomayaggiādīsu yena kenaci agginā, antamaso lohakhaṇḍenapi",
  "tika-vin09t17:56_1": "ādittena. “Kappiya”nti vatvāvāti yāya kāyaci bhāsāya “kappiya”nti vatvāva. Eva-saddena",
  "tika-vin09t17:56_2": "paṭhamaṁ agginā phusitvā pacchā “kappiya”nti vattuṁ na vaṭṭatī”ti dasseti. “Paṭhamaṁ",
  "tika-vin09t17:56_3": "aggiṁ nikkhipitvā taṁ anuddharitvāva ‘kappiya’nti vutte pana vaṭṭatī”ti vadanti.",
  "tika-vin09t17:56_4": "Esa nayo sesesupi. Tathevāti ‘kappiya’nti vatvāva. Assamahiṁsasūkaramigagorūpānaṁ",
  "tika-vin09t17:56_5": "pana khurā atikhiṇā, tasmā tehi na kātabbaṁ, katampi akataṁ hotīti āha “ṭhapetvā",
  "tika-vin09t17:56_6": "gomahiṁsādīnaṁ khure”ti. Hatthinakhā pana khurā na honti, tasmā tehi vaṭṭati. Tiracchānānanti",
  "tika-vin09t17:56_7": "sīhabyagghadīpimakkaṭānaṁ, sakuntānañca. Tesañhi nakhā tikhiṇā honti, tasmā tehi",
  "tika-vin09t17:56_8": "kātabbaṁ. “Antamaso chinditvā āhaṭenapī”ti iminā yehi kātuṁ vaṭṭati, tehi tatthajātakehi",
  "tika-vin09t17:56_9": "kātabbanti ettha vattabbameva natthīti dasseti. “Satthe vuttanayenevā”ti iminā chedaṁ",
  "tika-vin09t17:56_10": "vā vedhaṁ vā dassentena “kappiyanti vatvāvā”ti vuttamatidisati. Ettha ca kiñcāpi",
  "tika-vin09t17:56_11": "“kappiyanti vatvāva kātabba”ntiādinā kappiyaṁ karontena kattabbākārameva dassitaṁ,",
  "tika-vin09t17:56_12": "tathāpi bhikkhunā “kappiyaṁ karohī”ti vutteyeva anupasampannena “kappiya”nti vatvā",
  "tika-vin09t17:56_13": "aggiparijitādi kātabbanti gahetabbaṁ. Avacanaṁ pana “punapi kappiyaṁ karohīti kāretvāva",
  "tika-vin09t17:56_14": "paribhuñjitabba”nti paṭhamameva vuttattā.",
  "tika-vin09t17:57_0": "Ekasmiṁ…pe… kappiye kate sabbaṁ kataṁ hotīti ekaṁyeva “kappiyaṁ karomī”ti adhippāyenapi",
  "tika-vin09t17:57_1": "kappiye kate ekābaddhattā sabbaṁ kataṁ hoti. Dārukaṁ vijjhatīti jānitvā vā ajānitvā",
  "tika-vin09t17:57_2": "vā vijjhati vā vijjhāpeti vā, vaṭṭatiyeva. Bhattasitthe vijjhatīti etthāpi eseva",
  "tika-vin09t17:57_3": "nayo. Taṁ vijjhati, na vaṭṭatīti valliādīnaṁ bhājanagatikattāti adhippāyo. Bhindāpetvā",
  "tika-vin09t17:57_4": "kappiyaṁ kāretabbanti bījato muttassa kaṭāhassa bhājanagatikattā vuttaṁ. Abījanti",
  "tika-vin09t17:57_5": "aṅkurajananasamatthabījarahitataruṇambaphalādi. Tenāha “yaṁ pana phalaṁ taruṇaṁ hoti,",
  "tika-vin09t17:57_6": "abīja”nti. Nibbattabījaṁ nāma bījaṁ nibbattetvā visuṁ katvā paribhuñjituṁ sakkuṇeyyaṁ",
  "tika-vin09t17:57_7": "ambapanasādiphalaṁ. Tenāha “bījaṁ apanetvā paribhuñjitabba”nti. Tattha kappiyakaraṇakiccaṁ",
  "tika-vin09t17:57_8": "natthi, sayameva kappiyānīti adhippāyo.",
  "tika-vin09t17:58": "Bhūtagāmasikkhāpadavaṇṇanā niṭṭhitā.",
  "tika-vin09t17:59": "2. Aññavādakasikkhāpadavaṇṇanā",
  "tika-vin09t17:60_0": "Yamatthanti “tvaṁ kira dukkaṭāpattiṁ āpanno”tiādikaṁ yaṁ kiñci atthaṁ. Tato aññanti",
  "tika-vin09t17:60_1": "pucchitatthato aññamatthaṁ. Aññenaññaṁ paṭicaraṇassāti vinayadharena yaṁ vacanaṁ",
  "tika-vin09t17:60_2": "dosapucchanatthaṁ vuttaṁ, tato aññena vacanena paṭicchādanassa. Paṭicchādanatthopi",
  "tika-vin09t17:60_3": "hi carasaddo hoti anekatthattā dhātūnaṁ. Vuttanti pāḷiyaṁ vuttaṁ.",
  "tika-vin09t17:61_0": "Sāvasesaṁ āpattiṁ āpannoti ettha ṭhapetvā pārājikaṁ sesā sāvasesāpatti nāma, taṁ",
  "tika-vin09t17:61_1": "āpanno. Anuyuñjiyamānoti “kiṁ, āvuso, itthannāmaṁ āpattiṁ āpannosī”ti pucchiyamāno.",
  "tika-vin09t17:61_2": "Aññena vacanenāti “ko āpanno? Kiṁ āpanno? Kismiṁ āpanno? Kathaṁ āpanno? Kaṁ bhaṇatha?",
  "tika-vin09t17:61_3": "Kiṁ bhaṇathā”ti aññena vacanena. Aññanti “kiṁ tvaṁ itthannāmaṁ āpattiṁ āpannosī”tiādikaṁ",
  "tika-vin09t17:61_4": "anuyuñjakavacanaṁ. Tathā tathā vikkhipatīti tena tena pakārena vikkhipati. Kiṁ vuttaṁ",
  "tika-vin09t17:61_5": "hoti? So kiñci vītikkamaṁ disvā “āvuso, āpattiṁ āpannosī”ti saṅghamajjhe āpattiyā",
  "tika-vin09t17:61_6": "anuyuñjiyamāno “ko āpanno”ti vadati. Tato “tva”nti vutte “ahaṁ kiṁ āpanno”ti vadati.",
  "tika-vin09t17:61_7": "Atha “pācittiyaṁ vā dukkaṭaṁ vā”ti vutte “ahaṁ kismiṁ āpanno”ti vadati. Tato “amukasmiṁ",
  "tika-vin09t17:61_8": "nāma vatthusmi”nti vutte “ahaṁ kathaṁ āpanno, kiṁ karonto āpannomhī”ti pucchati.",
  "tika-vin09t17:61_9": "Atha “idaṁ nāma karonto āpanno”ti vutte “kaṁ bhaṇathā”ti vadati. Tato “taṁ bhaṇāmā”ti",
  "tika-vin09t17:61_10": "vutte “kiṁ bhaṇathā”ti evamanekehi pakārehi vikkhipatīti vuttaṁ hoti.",
  "tika-vin09t17:62_0": "Yo pana bhikkhu sāvasesaṁ āpattiṁ āpanno, taṁ na kathetukāmo tuṇhībhāvena vihesetīti",
  "tika-vin09t17:62_1": "sambandho. Vihesetīti ciranisajjācirabhāsanehi piṭṭhiāgilāyanatālusosādivasena saṅghaṁ",
  "tika-vin09t17:62_2": "viheseti, parissamaṁ tesaṁ karotīti attho. Parissamo hi vihesā nāma. Aññavādakakammanti",
  "tika-vin09t17:62_3": "aññavādakassa bhikkhuno aññavādakāropanatthaṁ kātabbaṁ ñattidutiyakammaṁ. Vihesakakammanti",
  "tika-vin09t17:62_4": "etthāpi eseva nayo. Tasmiṁ saṅghena kateti tasmiṁ aññavādakakamme ca vihesakakamme",
  "tika-vin09t17:62_5": "ca saṅghena ñattidutiyakammavācāya kate. Tathā karontānanti taṁ pakāraṁ karontānaṁ,",
  "tika-vin09t17:62_6": "aññavādakañca vihesakañca karontānanti attho.",
  "tika-vin09t17:63_0": "“Vihesaketi ayamettha anupaññattī”ti avacanañcettha “āpattikarā ca hoti aññavādakasikkhāpadādīsu",
  "tika-vin09t17:63_1": "viyā”ti vuttattāyeva paññāyatīti katvā. Esa nayo upari sikkhāpadesu. Dhammakamme",
  "tika-vin09t17:63_2": "tikapācittiyanti dhammakamme dhammakammasaññivematikaadhammakammasaññīnaṁ vasena",
  "tika-vin09t17:63_3": "tīṇi pācittiyāni. Adhammakamme tikadukkaṭanti etthāpi eseva nayo. Anāropiteti kammavācāya",
  "tika-vin09t17:63_4": "anāropite, appatiṭṭhāpiteti attho. Gelaññenāti yena kathetuṁ na sakkoti, mukhe tādisena",
  "tika-vin09t17:63_5": "byādhinā. Saṅghassa bhaṇḍanādīni bhavissantīti saṅghamajjhe kathite tappaccayā saṅghassa",
  "tika-vin09t17:63_6": "bhaṇḍanaṁ vā kalaho vā viggaho vā vivādo vā saṅghabhedo vā saṅgharāji vā bhavissantīti",
  "tika-vin09t17:63_7": "iminā vā adhippāyena na kathentassa. Ettha ca adhammenāti abhūtena vatthunā.",
  "tika-vin09t17:64": "“Samuṭṭhānādīni adinnādānasadisānī”ti avisesaṁ atidisitvā visesaṁ dassetuṁ “idaṁ panā”tiādi vuttaṁ. Siyā kiriyaṁ aññenaññaṁ paṭicarantassa. Siyā akiriyaṁ tuṇhībhāvena vihesentassa.",
  "tika-vin09t17:65": "Aññavādakasikkhāpadavaṇṇanā niṭṭhitā.",
  "tika-vin09t17:66": "3. Ujjhāpanakasikkhāpadavaṇṇanā",
  "tika-vin09t17:67_0": "Yenavacanenāti “chandāya itthannāmo idaṁ nāma karotī”tiādikena yena vacanena. Tenāha",
  "tika-vin09t17:67_1": "“chandāyā”tiādi. Tattha chandāyāti chandena pakkhapātena. “Akkharāya vācetī”tiādīsu",
  "tika-vin09t17:67_2": "viya liṅgavipallāso esa. Idaṁ nāma karotīti attano sandiṭṭhasambhattānaṁ paṇītaṁ",
  "tika-vin09t17:67_3": "senāsanaṁ vā paññapeti, bhattādikaṁ vāti adhippāyo. Senāsanapaññāpakādibhedanti ettha",
  "tika-vin09t17:67_4": "ādisaddena bhattuddesakayāgubhājakaphalabhājakādīnaṁ gahaṇaṁ. Anekatthattā dhātūnaṁ",
  "tika-vin09t17:67_5": "jhe-saddo olokanatthopi hotīti āha “avaññāya olokāpentī”ti. Cintanatthoyeva vā gahetabboti",
  "tika-vin09t17:67_6": "āha “lāmakato vā cintāpentī”ti. Tatheva vadantāti “chandāya itthannāmo idaṁ nāma",
  "tika-vin09t17:67_7": "karotī”tiādīni vadantā. Vuttanti pāḷiyaṁ vuttaṁ. “Khiyyanake”ti ayamettha anupaññatti.",
  "tika-vin09t17:68_0": "Asammatassāti saṅghena kammavācāya asammatassa. Kevalaṁ “taveso bhāro”ti saṅghena",
  "tika-vin09t17:68_1": "āropitabhārassa, bhikkhūnaṁ vā phāsuvihāratthāya sayameva bhāraṁ vahantassa, yatra",
  "tika-vin09t17:68_2": "vā dve tayo bhikkhū viharanti, tatra tādisaṁ kammaṁ karontassāti adhippāyo. Yassa",
  "tika-vin09t17:68_3": "kassacīti upasampannassa vā anupasampannassa vā yassa kassaci. Anupasampannassa pana",
  "tika-vin09t17:68_4": "sammatassa vā asammatassavāti ettha pana kiñcāpi anupasampannassa terasa sammatiyo",
  "tika-vin09t17:68_5": "dātuṁ na vaṭṭanti, tathāpi yo upasampannakāle laddhasammutiko pacchā anupasampannabhāve",
  "tika-vin09t17:68_6": "ṭhito, taṁ sandhāya “sammatassa vā”ti vuttaṁ. Yassa pana byattassa sāmaṇerassa kevalaṁ",
  "tika-vin09t17:68_7": "saṅghena vā sammatena vā bhikkhunā “tvaṁ idaṁ kammaṁ karohī”ti bhāro kato, taṁ sandhāya",
  "tika-vin09t17:68_8": "“asammatassa vā”ti vuttaṁ. Yasmā ujjhāpanañca khiyyanañca musāvādavasena pavattaṁ,",
  "tika-vin09t17:68_9": "tasmā ādikammikassa imināva anāpatti, musāvādena pana āpattiyevāti gahetabbaṁ.",
  "tika-vin09t17:69": "Ujjhāpanakasikkhāpadavaṇṇanā niṭṭhitā.",
  "tika-vin09t17:70": "4. Paṭhamasenāsanasikkhāpadavaṇṇanā",
  "tika-vin09t17:71_0": "Mañcaṁvāti masārako, bundikābaddho, kuḷīrapādako, āhaccapādakoti imesu catūsu yaṁ",
  "tika-vin09t17:71_1": "kañci mañcaṁ vā. Pīṭhaṁ vāti etthāpi eseva nayo. Bhisiṁ vāti uṇṇabhisi, coḷabhisi,",
  "tika-vin09t17:71_2": "vākabhisi, tiṇabhisi, paṇṇabhisīti imāsu pañcasu bhisīsu yaṁ kañci bhisiṁ vā. Tenāha",
  "tika-vin09t17:71_3": "“mañcādīsū”tiādi. Tattha “mañcasaṅkhepenā”ti iminā pīṭhasaṅkhepaṁ paṭikkhipati. Kappiyacammenāti",
  "tika-vin09t17:71_4": "migājeḷakacammena. Ettha pana migacamme eṇimigo, vātamigo, pasadamigo, kuruṅgamigo,",
  "tika-vin09t17:71_5": "migamātuko, rohitamigoti etesaṁyeva cammāni vaṭṭanti, aññesaṁ pana –",
  "tika-vin09t17:72": "Makkaṭo kāḷasīho ca, sarabho kadalīmigo;",
  "tika-vin09t17:73": "Ye ca vāḷamigā keci, tesaṁ cammaṁ na vaṭṭatīti. ;",
  "tika-vin09t17:74_0": "Tattha vāḷamigāti sīhabyagghaacchataracchā. Na kevalañca eteyeva, yesaṁ pana cammaṁ",
  "tika-vin09t17:74_1": "vaṭṭatīti vuttaṁ, te ṭhapetvā avasesā antamaso gomahiṁsasasabiḷārādayopi sabbe imasmiṁ",
  "tika-vin09t17:74_2": "atthe “vāḷamigā”tveva veditabbā. Etesañhi sabbesaṁ cammaṁ na vaṭṭati. Tālīsapattanti",
  "tika-vin09t17:74_3": "suddhaṁ tamālapattaṁ, aññena missaṁ pana vaṭṭati. Tiṇavākacoḷesu akappiyaṁ nāma natthi.",
  "tika-vin09t17:74_4": "Kiṁ panettha bibbohane viya nisīdituñca nipajjituñca na vaṭṭatīti āha “tatthā”tiādi.",
  "tika-vin09t17:74_5": "Na kevalañcedamevāti āha “pamāṇaparicchedopi cettha natthī”ti, “ettakameva kātabba”nti",
  "tika-vin09t17:74_6": "bhisiyā pamāṇaniyamopi natthīti attho. Mañcabhisipīṭhabhisibhūmattharaṇabhisicaṅkamanabhisipādapuñchanabhisīti",
  "tika-vin09t17:74_7": "etāsaṁ pana anurūpato sallakkhetvā attano rucivasena pamāṇaṁ kātabbaṁ. Anto saṁvellitvā",
  "tika-vin09t17:74_8": "baddhanti yathā vemajjhaṁ saṁkhittaṁ hoti, evaṁ majjhe suṭṭhu veṭhetvā baddhaṁ.",
  "tika-vin09t17:75_0": "Ye aṭṭha māsāti sambandho. “Avassikasaṅketā”ti etasseva vivaraṇaṁ “vassānamāsāti",
  "tika-vin09t17:75_1": "evaṁ apaññātā”ti, appatitā appasiddhāti attho. “Asaññitā”tipi pāṭho, tattha aviññātāti",
  "tika-vin09t17:75_2": "attho. Aṭṭha māsāti cattāro hemantikā, cattāro gimhikā māsāti aṭṭha māsā. Ovassakamaṇḍapeti",
  "tika-vin09t17:75_3": "sākhāmaṇḍapapadaramaṇḍapānaṁ yattha katthaci ovassake maṇḍape. Yatthāti yesu janapadesu.",
  "tika-vin09t17:75_4": "Sabbatthāti sabbesu janapadesu. Kākādīnaṁ nibaddhavāsarukkhamūleti yattha dhuvanivāsena",
  "tika-vin09t17:75_5": "kākā vā kulālā vā aññe vā sakuntā kulāvake katvā vasanti, tādisassa kākādīnaṁ nibaddhavāsassa",
  "tika-vin09t17:75_6": "yassa kassaci rukkhassa heṭṭhā. Yattha pana gocarappasutā sakuntā vissamitvā gacchanti,",
  "tika-vin09t17:75_7": "tassa rukkhassa mūle nikkhipituṁ vaṭṭati. “Kadācipī”ti iminā na kevalaṁ vassikasaṅketeyevāti",
  "tika-vin09t17:75_8": "dasseti. Yatthāti yasmiṁ padese. Yadāti yasmiṁ kāle.",
  "tika-vin09t17:76_0": "Soti yassatthāya santhato, so. Pakatisanthateti pakatiyāva santhate, yaṁ nevattanā",
  "tika-vin09t17:76_1": "santhataṁ, na parena santharāpitaṁ, tasminti vuttaṁ hoti. Lajjī hotīti lajjanasīlo",
  "tika-vin09t17:76_2": "hoti, parikkhāravināsane bhītoti attho. Tenāha “attano palibodhaṁ viya maññatī”ti,",
  "tika-vin09t17:76_3": "iminā alajjiṁ āpucchitvā gantuṁ na vaṭṭatīti dasseti. Nirapekkhoti “āgantvā uddharissāmī”ti",
  "tika-vin09t17:76_4": "apekkhārahito, iminā sāpekkho ce gacchati, anāpattīti dasseti. Teneva hi anāpattivāre",
  "tika-vin09t17:76_5": "“otāpento gacchatī”ti vuttaṁ. Aññattha gacchantoti taṁ maggaṁ atikkamitvā aññattha",
  "tika-vin09t17:76_6": "gacchanto. Leḍḍupātūpacārato bahi ṭhitattā “pāduddhārena kāretabbo”ti vuttaṁ, aññattha",
  "tika-vin09t17:76_7": "gacchantassa paṭhamapāduddhāre dukkaṭaṁ, dutiyapāduddhāre pācittiyanti attho.",
  "tika-vin09t17:77_0": "Tikapācittiyaṁ saṅghike saṅghikasaññivematikapuggalikasaññīnaṁ vasena. Imināva nayena",
  "tika-vin09t17:77_1": "tikadukkaṭampi veditabbaṁ. Cimilikādīnaṁ attho dutiyasikkhāpade dassitova. Pādapuñchanī",
  "tika-vin09t17:77_2": "nāma rajjukehi vā pilotikāhi vā pādapuñchanatthaṁ katā. Phalakapīṭhaṁ nāma phalakamayaṁ",
  "tika-vin09t17:77_3": "pīṭhaṁ. Na kevalaṁ cimilikādīniyeva ajjhokāse ṭhapetvā gacchantassa dukkaṭanti āha",
  "tika-vin09t17:77_4": "“yaṁ vā panā”tiādi. Yaṁ kiñci dārubhaṇḍaṁ, yaṁ kiñci mattikābhaṇḍanti sambandho.",
  "tika-vin09t17:77_5": "“Antamaso pattādhārakampī”ti iminā tālavaṇṭabījanipattapānīyauḷauṅkapānīyasaṅkhādīsu",
  "tika-vin09t17:77_6": "vattabbameva natthīti dasseti.",
  "tika-vin09t17:78_0": "Araññe paṇṇakuṭīsu vasantānaṁ sīlasampadāya pasannacittā manussā mañcapīṭhādīni denti",
  "tika-vin09t17:78_1": "“saṅghikaparibhogena paribhuñjathā”ti, tattha kiṁ kātabbanti āha “āraññakena panā”tiādi.",
  "tika-vin09t17:78_2": "Tattha asati anovassaketi pabbhārādianovassakaṭṭhāne asati. Idañca lakkhaṇavacanaṁ",
  "tika-vin09t17:78_3": "“sabhāgānaṁ abhāve”ti ca icchitabbattā. Āraññakena hi bhikkhunā tattha vasitvā aññattha",
  "tika-vin09t17:78_4": "gacchantena sāmantavihāre bhikkhūnaṁ pesetvā gantabbaṁ. Sabhāgānaṁ abhāve anovassake",
  "tika-vin09t17:78_5": "nikkhipitvā gantabbaṁ. Anovassake asati rukkhe laggetvā gantabbaṁ.",
  "tika-vin09t17:79_0": "Na kevalaṁ idaṁyeva katvā gantuṁ vaṭṭatīti āha “yathā vā”tiādi. Yathā vā upacikāhi",
  "tika-vin09t17:79_1": "na khajjatīti yathā ṭhapite upacikāhi senāsanaṁ na khajjati, evaṁ tathā pāsāṇānaṁ",
  "tika-vin09t17:79_2": "upari ṭhapanaṁ katvāti attho. Idaṁ vuttaṁ hoti – catūsu pāsāṇesu mañcaṁ ṭhapetvā",
  "tika-vin09t17:79_3": "mañce avasesamañcapīṭhāni āropetvā upari bhisiādikaṁ rāsiṁ katvā dārubhaṇḍaṁ mattikābhaṇḍaṁ",
  "tika-vin09t17:79_4": "paṭisāmetvā gamikavattaṁ pūretvā gantabbanti.",
  "tika-vin09t17:80_0": "Abbhokāsikenāpi “ahaṁ ukkaṭṭhaabbhokāsiko”ti cīvarakuṭimpi akatvā asamaye ajjhokāse",
  "tika-vin09t17:80_1": "paññapetvā nisīdituṁ vā nipajjituṁ vā na vaṭṭatīti dassento āha “abbhokāsikenā”tiādi.",
  "tika-vin09t17:80_2": "Sace pana catugguṇenapi cīvarena katakuṭi atementaṁ rakkhituṁ neva sakkoti, sattāhavaddalikādīni",
  "tika-vin09t17:80_3": "bhavanti, bhikkhuno kāyānugatikattā vaṭṭati. Rukkhamūlikassāpi eseva nayo.",
  "tika-vin09t17:81_0": "Yasmiṁ vissāsaggāho ruhati, tassa santakaṁ attano puggalikamiva hotīti āha “vissāsikapuggalike”ti.",
  "tika-vin09t17:81_1": "Yasmiṁ pana vissāso na ruhati, tassa santake dukkaṭameva. Amanussoti yakkho vā peto",
  "tika-vin09t17:81_2": "vā. Palibuddhaṁ hotīti upaddutaṁ hoti.",
  "tika-vin09t17:82": "Paṭhamasenāsanasikkhāpadavaṇṇanā niṭṭhitā.",
  "tika-vin09t17:83": "5. Dutiyasenāsanasikkhāpadavaṇṇanā",
  "tika-vin09t17:84_0": "Yaṁkiñci cammanti kappiyākappiyaṁ yaṁ kiñci cammaṁ. Nanu “na, bhikkhave, mahācammāni",
  "tika-vin09t17:84_1": "dhāretabbāni sīhacammaṁ byagghacammaṁ dīpicammaṁ, yo dhāreyya, āpatti dukkaṭassā”ti",
  "tika-vin09t17:84_2": "khandhake sīhacammādīnaṁ paṭikkhepo katoti āha “sīhacammādīnañhī”tiādi. Pariharaṇeyeva",
  "tika-vin09t17:84_3": "paṭikkhepoti attano santakaṁ katvā taṁ taṁ vihāraṁ haritvā mañcapīṭhādīsu attharitvā",
  "tika-vin09t17:84_4": "paribhogeyeva paṭikkhepo, senāsanasantakaṁ katvā bhūmattharaṇavasena pana paribhoge",
  "tika-vin09t17:84_5": "nevatthi doso. Tenāha “senāsanaparibhoge pana akappiyacammaṁ nāma natthī”ti. Pāvārenti",
  "tika-vin09t17:84_6": "sañchādenti sarīraṁ etenāti pāvāro. Kojavoti uddalomiekantalomiādikojavattharaṇaṁ.",
  "tika-vin09t17:84_7": "Sesanti bhisi nisīdanaṁ tiṇasanthāro paṇṇasanthāroti avasiṭṭhaṁ senāsanaṁ. Tattha",
  "tika-vin09t17:84_8": "bhisīti mañcakabhisi vā pīṭhakabhisi vā. Nisīdananti sadasaṁ veditabbaṁ. Tiṇasanthāroti",
  "tika-vin09t17:84_9": "yesaṁ kesañci tiṇānaṁ santhāro. Esa nayo paṇṇasanthāre. Ettha ca bhisi heṭṭhā vuttattā",
  "tika-vin09t17:84_10": "pākaṭā. Nisīdanaṁ nisīdanasikkhāpadeneva pākaṭaṁ. Tiṇasanthārapaṇṇasanthārāni pana",
  "tika-vin09t17:84_11": "lokapasiddhāniyeva. Tenevāha “pākaṭamevā”ti.",
  "tika-vin09t17:85_0": "Neva uddhareyya, na uddharāpeyyāti attanā vā uddharitvā patirūpe ṭhāne na ṭhapeyya,",
  "tika-vin09t17:85_1": "parena vā tathā na kāreyya. Tenāha “yathā ṭhapita”ntiādi. Taṁ ṭhapentena ca “catūsu",
  "tika-vin09t17:85_2": "pāsāṇesū”tiādinā pubbe vuttanayeneva antogehe anovassake nikkhipitabbaṁ. Sace pana",
  "tika-vin09t17:85_3": "senāsanaṁ ovassati, chadanatthañca tiṇaṁ vā iṭṭhakā vā ānītā honti. Sace ussahati,",
  "tika-vin09t17:85_4": "chādetabbaṁ. No ce sakkoti, yo okāso anovassako, tattha nikkhipitabbaṁ. Sace sabbampi",
  "tika-vin09t17:85_5": "ovassati, ussahantena antogāme upāsakānaṁ ghare ṭhapetabbaṁ. Sace tepi “saṅghikaṁ",
  "tika-vin09t17:85_6": "nāma, bhante, bhāriyaṁ, aggidāhādīnaṁ bhāyāmā”ti na sampaṭicchanti, ajjhokāse pāsāṇānaṁ",
  "tika-vin09t17:85_7": "upari mañcaṁ ṭhapetvā sesaṁ pubbe vuttanayeneva nikkhipitvā tiṇehi ca paṇṇehi ca",
  "tika-vin09t17:85_8": "paṭicchādetabbaṁ. Yañhi tattha aṅgamattampi avasissati, taṁ aññesaṁ tattha āgatānaṁ",
  "tika-vin09t17:85_9": "bhikkhūnaṁ upakāraṁ bhavissatīti. Upacāranti sabbapacchimasenāsanato dve leḍḍupātā.",
  "tika-vin09t17:86_0": "Ayamettha āpucchitabbānāpucchitabbavinicchayo – yā tāva bhūmiyaṁ dīghasālā vā paṇṇasālā",
  "tika-vin09t17:86_1": "vā hoti, yaṁ vā rukkhatthambhesu katagehaṁ upacikānaṁ uṭṭhānaṭṭhānaṁ hoti, tato pakkamantena",
  "tika-vin09t17:86_2": "āpucchitvāva pakkamitabbaṁ. Tasmiñhi katipayāni divasāni ajaggiyamāne vammikāva santiṭṭhanti.",
  "tika-vin09t17:86_3": "Yaṁ pana pāsāṇapiṭṭhiyaṁ vā pāsāṇatthambhesu vā katasenāsanaṁ siluccayaleṇaṁ vā sudhālittasenāsanaṁ",
  "tika-vin09t17:86_4": "vā, yattha upacikāsaṅkā natthi, tato pakkamantassa āpucchitvāpi anāpucchitvāpi gantuṁ",
  "tika-vin09t17:86_5": "vaṭṭati. Tenāha “yattha panā”tiādi. Sace tādisepi senāsane ekena passena upacikā",
  "tika-vin09t17:86_6": "ārohanti, āpucchitvāva gantabbaṁ. Āpucchanaṁ pana vattanti āpucchanaṁ gamikavattaṁ.",
  "tika-vin09t17:86_7": "Idañca itikattabbatādassanatthaṁ vuttaṁ, na pana vattabhedadukkaṭanti dassanatthaṁ.",
  "tika-vin09t17:86_8": "Keci pana “dukkaṭanti dassanattha”nti vadanti, taṁ na yujjati vattakkhandhakaṭṭhakathāya",
  "tika-vin09t17:86_9": "“yaṁ pāsāṇapiṭṭhiyaṁ vā pāsāṇatthambhesu vā katasenāsanaṁ, yattha upacikānārohanti,",
  "tika-vin09t17:86_10": "taṁ anāpucchantassāpi anāpattī”ti vuttattā. Āpucchantena pana bhikkhumhi sati bhikkhu",
  "tika-vin09t17:86_11": "āpucchitabbo, tasmiṁ asati sāmaṇero, tasmiṁ asati ārāmiko, tasmimpi asati yena vihāro",
  "tika-vin09t17:86_12": "kārāpito, so vihārasāmiko, tassa vā kule yo koci āpucchitabbo.",
  "tika-vin09t17:87_0": "“Upacāre”ti etasseva vivaraṇaṁ “bahi āsanne”ti, vihārassa bahi āsannaṭṭhāneti attho.",
  "tika-vin09t17:87_1": "Upaṭṭhānasālāya vāti bhojanasālāyaṁ vā. Dukkaṭamevāti vuttappakārañhi dasavidhaṁ",
  "tika-vin09t17:87_2": "seyyaṁ antogabbhādimhi guttaṭṭhāne paññapetvā gacchantassa yasmā seyyāpi senāsanampi",
  "tika-vin09t17:87_3": "upacikāhi palujjati, vammikarāsiyeva hoti, tasmā pācittiyaṁ vuttaṁ. Bahi pana upaṭṭhānasālādīsu",
  "tika-vin09t17:87_4": "paññapetvā gacchantassa seyyāmattameva nasseyya ṭhānassa aguttatāya, na senāsanaṁ,",
  "tika-vin09t17:87_5": "tasmā ettha dukkaṭaṁ vuttaṁ. Mañcapīṭhaṁ pana yasmā na sakkā sahasā upacikāhi khāyituṁ,",
  "tika-vin09t17:87_6": "tasmā taṁ vihārepi santharitvā gacchantassa dukkaṭaṁ vuttaṁ. Vihārūpacāre pana taṁ",
  "tika-vin09t17:87_7": "vihāracārikaṁ āhiṇḍantā disvāva paṭisāmenti.",
  "tika-vin09t17:88_0": "Uddharaṇāni katvāti ettha uddharitvā gacchantena mañcapīṭhakavānaṁ sabbaṁ apanetvā",
  "tika-vin09t17:88_1": "saṁharitvā cīvaravaṁse laggetvā gantabbaṁ. Pacchā āgantvā vasanakabhikkhunāpi puna",
  "tika-vin09t17:88_2": "mañcapīṭhaṁ vā paññapetvā sayitvā gacchantena tatheva kātabbaṁ. Antokuṭṭato seyyaṁ",
  "tika-vin09t17:88_3": "bahikuṭṭe paññapetvā vasantena gamanakāle puna gahitaṭṭhāneyeva paṭisāmetabbaṁ. Uparipāsādato",
  "tika-vin09t17:88_4": "oropetvā heṭṭhāpāsāde vasantassāpi eseva nayo. Rattiṭṭhānadivāṭṭhānesu mañcapīṭhaṁ",
  "tika-vin09t17:88_5": "paññapetvāpi gamanakāle puna gahitaṭṭhāneyeva ṭhapetabbaṁ. Uddharāpetvā gamanepi",
  "tika-vin09t17:88_6": "eseva nayo. Āpucchitvā gacchantena pana “bhikkhumhi sati bhikkhu āpucchitabbo”tiādinā",
  "tika-vin09t17:88_7": "heṭṭhā vuttanayeneva āpucchitvā gantabbaṁ.",
  "tika-vin09t17:89": "Dutiyasenāsanasikkhāpadavaṇṇanā niṭṭhitā.",
  "tika-vin09t17:90": "6. Anupakhajjasikkhāpadavaṇṇanā",
  "tika-vin09t17:91_0": "“Jāna”nti vutte “anuṭṭhāpanīyo ‘aya’nti jānanto”ti ayaṁ viseso kuto labbhatīti āha",
  "tika-vin09t17:91_1": "“tenevassā”tiādi. Nanu padabhājanepi vuḍḍhabhāvādijānanameva vuttaṁ, na tu anuṭṭhāpanīyabhāvanti",
  "tika-vin09t17:91_2": "anuyogaṁ sandhāyāha “vuḍḍho hī”tiādi. Bahūpakāratanti “bhaṇḍāgārikattādibahuupakārabhāvaṁ”.",
  "tika-vin09t17:91_3": "Na kevalaṁ idamevāti āha “guṇavisiṭṭhatañcā”tiādi, tena bahūpakārattepi guṇavisiṭṭhattābhāve,",
  "tika-vin09t17:91_4": "guṇavisiṭṭhattepi bahūpakārattābhāve dātuṁ na vaṭṭatīti dasseti. “Bhaṇḍāgārikassa",
  "tika-vin09t17:91_5": "bahūpakārataṁ, dhammakathikādīnaṁ guṇavisiṭṭhatañca sallakkhetvā”ti keci. Dhuvavāsatthāyāti",
  "tika-vin09t17:91_6": "niccavāsatthāya. Sammannitvāti apalokanena kammena sammannitvā. Kāmañcettha gilānassāpi",
  "tika-vin09t17:91_7": "saṅghoyeva anucchavikaṁ senāsanaṁ deti, gilāno pana apaloketvā saṅghena adinnasenāsanopi",
  "tika-vin09t17:91_8": "na pīḷetabbo anukampitabboti dassetuṁ visuṁ vutto.",
  "tika-vin09t17:92_0": "Samantā diyaḍḍho hatthoti majjhe paññattaṁ mañcapīṭhaṁ sandhāya vuttaṁ. Ekapassena",
  "tika-vin09t17:92_1": "ce pahonakadisā dissati, tato gahetabbaṁ. Pādadhovanapāsāṇatoti dvāre nikkhittapādadhovanapāsāṇato.",
  "tika-vin09t17:92_2": "Nisīdantassa vā nipajjantassa vā pācittiyanti ettha nisīdanamattena, nipajjanamatteneva",
  "tika-vin09t17:92_3": "vā pācittiyaṁ. Punappunaṁ karontassāti uṭṭhāyuṭṭhāya nisīdato vā nipajjato vā.",
  "tika-vin09t17:93_0": "Saṅghike saṅghikasaññivematikapuggalikasaññīnaṁ vasena tikapācittiyaṁ veditabbaṁ.",
  "tika-vin09t17:93_1": "Tikadukkaṭaṁ pana puggalike saṅghikasaññivematikaaññapuggalikasaññīnaṁ vasena. Vihārassa",
  "tika-vin09t17:93_2": "upacāreti tassa bahi āsannappadese.",
  "tika-vin09t17:94": "Anupakhajjasikkhāpadavaṇṇanā niṭṭhitā.",
  "tika-vin09t17:95": "7. Nikkaḍḍhanasikkhāpadavaṇṇanā",
  "tika-vin09t17:96": "Anekakoṭṭhakānīti anekadvārakoṭṭhakāni. “Nikkhamāti vacanaṁ sutvā attano ruciyā ce nikkhamati, anāpattī”ti vadanti.",
  "tika-vin09t17:97_0": "Tassaparikkhāranikkaḍḍhaneti tassa santakaṁ yaṁ kiñci pattacīvaraparissāvanadhammakaraṇamañcapīṭhabhisibibbohanādibhedaṁ",
  "tika-vin09t17:97_1": "antamaso rajanachallipi atthi, tassa parikkhārassa nikkaḍḍhane. Tañcāti dukkaṭaṁ",
  "tika-vin09t17:97_2": "parāmasati. Nikkaḍḍhāpanepi eseva nayo. Gāḷhaṁ bandhitvā ṭhapitesu pana ekāva āpatti.",
  "tika-vin09t17:98_0": "Bhaṇḍanakārakakalahakārakameva sakalasaṅghārāmato nikkaḍḍhituṁ labhati. So hi pakkhaṁ",
  "tika-vin09t17:98_1": "labhitvā saṅghampi bhindeyya. Alajjiādayo pana attano vasanaṭṭhānatoyeva nikkaḍḍhitabbā.",
  "tika-vin09t17:98_2": "Sakalasaṅghārāmato nikkaḍḍhituṁ na vaṭṭati. Tenāha “sakalasaṅghārāmatopī”tiādi.",
  "tika-vin09t17:99": "Nikkaḍḍhanasikkhāpadavaṇṇanā niṭṭhitā.",
  "tika-vin09t17:100": "8. Vehāsakuṭisikkhāpadavaṇṇanā",
  "tika-vin09t17:101_0": "Uparivehāsakuṭiyāti uparimatale asanthatapadarāya kuṭiyā. Tenāha “upari acchannatalāyā”tiādi.",
  "tika-vin09t17:101_1": "Yā hi kāci upari acchannatalā dvibhūmikakuṭikā vā tibhūmikādikuṭikā vā, sā “vehāsakuṭī”ti",
  "tika-vin09t17:101_2": "vuccati. Idañhi vehāsakuṭilakkhaṇaṁ. Yadi evaṁ kasmā padabhājane “majjhimassa purisassa",
  "tika-vin09t17:101_3": "asīsaghaṭṭā”ti vuttanti āha “padabhājane panā”tiādi. Idha adhippetaṁ kuṭiṁ dassetunti",
  "tika-vin09t17:101_4": "imasmiṁ sikkhāpade adhippetaṁ vehāsakuṭiṁ dassetuṁ. Majjhimassa purisassāti pamāṇamajjhimassa",
  "tika-vin09t17:101_5": "purisassa. Sabbaheṭṭhimāhi tulāhi sīsaṁ na ghaṭṭetīti asīsaghaṭṭā. Aṅge vijjhitvāti",
  "tika-vin09t17:101_6": "aṭaniyo vijjhitvā. Pavesitapādakanti pavesitapādasikhaṁ. Tasmāti “bhūmatthe vā”tiādinā",
  "tika-vin09t17:101_7": "vuttamevatthaṁ kāraṇabhāvena paccāmasati. Yasmā āhaccapādakādīsu yathāvutto attho",
  "tika-vin09t17:101_8": "hoti, tasmāti vuttaṁ hoti.",
  "tika-vin09t17:102_0": "Sahasāti abhibhavitvā ajjhottharitvā. Avehāsakuṭikāyāti bhūmiyaṁ katapaṇṇasālādīsu,",
  "tika-vin09t17:102_1": "tattha anāpatti. Na hi sakkā tattha parassa pīḷā kātuṁ. Sīsaghaṭṭāyāti yā sīsaṁ ghaṭṭā",
  "tika-vin09t17:102_2": "hoti, tatthāpi anāpatti. Na hi sakkā tattha heṭṭhāpāsāde anoṇatena vicarituṁ, tasmā",
  "tika-vin09t17:102_3": "asañcaraṇaṭṭhānattā parapīḷā na bhavissati. Uparitalaṁ vā padarasañcitanti uparimatalaṁ",
  "tika-vin09t17:102_4": "dāruphalakehi ghanasanthataṁ. Kiñci gaṇhāti vāti upari nāgadantakādīsu laggitaṁ cīvarādiṁ",
  "tika-vin09t17:102_5": "yaṁ kiñci gaṇhāti vā. Laggati vāti etthāpi eseva nayo. Paṭipakkhabhūtā āṇi paṭāṇi.",
  "tika-vin09t17:102_6": "Yassā dinnāya nisīdantepi pādā na nipatanti, evaṁbhūtā āṇi mañcapīṭhānaṁ pādasikhāsu",
  "tika-vin09t17:102_7": "dinnā hotīti attho. Tenāha “pādasīsāna”ntiādi.",
  "tika-vin09t17:103": "Vehāsakuṭisikkhāpadavaṇṇanā niṭṭhitā.",
  "tika-vin09t17:104": "9. Mahallakavihārasikkhāpadavaṇṇanā",
  "tika-vin09t17:105_0": "Piṭṭhasaṅghāṭassāti dvārabandhassa. Sāmantā aḍḍhateyyahattho padesoti yassa vemajjhe",
  "tika-vin09t17:105_1": "dvāraṁ hoti, uparibhāge ca uccā bhitti, tassa tīsu disāsu sāmantā aḍḍhateyyahattho",
  "tika-vin09t17:105_2": "padeso. Khuddakassa pana vihārassa dvīsu disāsu. Tatrāpi yaṁ bhittiṁ vivariyamānaṁ",
  "tika-vin09t17:105_3": "kavāṭaṁ āhanati, sā aparipuṇṇūpacārāpi hoti. Sace pana dvārassa adhobhāgepi lepokāso",
  "tika-vin09t17:105_4": "atthi, tampi limpituṁ vaṭṭati. Aggaḷaṭṭhapanāyāti ettha aggaḷasaddena taṁsambandhato",
  "tika-vin09t17:105_5": "dvāraphalakasahitaṁ dvārabandhanaṁ adhippetaṁ. Tenāha “sakavāṭakassā”tiādi. “Niccalabhāvatthāyā”ti",
  "tika-vin09t17:105_6": "iminā tañca kho ṭhapanaṁ idha niccalabhāvenāti dasseti. Ko panettha adhippāyoti āha",
  "tika-vin09t17:105_7": "“kavāṭañhī”tiādi. Kampatīti calati. Yāva dvārakosā aggaḷaṭṭhapanāya punappunaṁ limpitabbo",
  "tika-vin09t17:105_8": "vā lepāpetabbo vāti aggaḷaṭṭhapanatthāya yāva dvārakosā punappunaṁ attanā limpitabbo",
  "tika-vin09t17:105_9": "vā, parehi lepāpetabbo vāti attho.",
  "tika-vin09t17:106_0": "Nanu cāyamattho neva mātikāyaṁ, na padabhājane vutto, atha kuto daṭṭhabboti āha “tatthā”tiādi.",
  "tika-vin09t17:106_1": "Kiñcāpīti yadipi. Aṭṭhuppattiyanti sikkhāpadassa nidāne. Adhikāratoti anuvattanato.",
  "tika-vin09t17:106_2": "Ālokaṁ sandheti pidhetīti ālokasandhi. Tenāha “ālokasandhīti vātapānakavāṭakā vuccantī”ti.",
  "tika-vin09t17:106_3": "Tattha vātapānakavāṭakāti vātapānaphalakā. Anuññātappadesato pana aññattha punappunaṁ",
  "tika-vin09t17:106_4": "vilimpituṁ vā vilimpāpetuṁ vā na vaṭṭati. “Mattikāya kattabbakiccaṁ niṭṭhāpetvā puna",
  "tika-vin09t17:106_5": "catutthalepe dinne pācittiya”nti keci. “Punappunaṁ lepadānassa vuttappamāṇato aññattha",
  "tika-vin09t17:106_6": "paṭikkhittamattaṁ ṭhapetvā pācittiyassa avuttattā dukkaṭa”nti apare.",
  "tika-vin09t17:107_0": "Adhiṭṭhātabbanti saṁvidhātabbaṁ. Appahariteti ettha appasaddo “appiccho”tiādīsu viya",
  "tika-vin09t17:107_1": "abhāvatthoti āha “aharite”ti. Sālivīhiādi pubbaṇṇaṁ “purakkhataṁ sassaphala”nti katvā,",
  "tika-vin09t17:107_2": "tabbipariyāyato muggamāsādi aparaṇṇaṁ. Vuttanti vapitaṁ. “Tasmiṁ ṭhatvā adhiṭṭhahanto",
  "tika-vin09t17:107_3": "dukkaṭaṁ āpajjatī”ti iminā yasmiṁ padese samantā vuttappamāṇe paricchede pubbaṇṇādīni",
  "tika-vin09t17:107_4": "na santi, tattha vihāro kāretabbo. Yattha pana santi, tattha kārāpetuṁ na vaṭṭatīti",
  "tika-vin09t17:107_5": "dasseti. Tathevāti mukhavaṭṭiantena. Tasmiṁ ṭhātabbaṁ patantassa vihārassa apatanokāsattā,",
  "tika-vin09t17:107_6": "tassa bhikkhuno upari na pateyyāti adhippāyo. Yathāparicchinnassa pana okāsassa abbhantaraṁ",
  "tika-vin09t17:107_7": "vihārassa patantassa okāso hotīti appaharitepi tasmiṁ ṭhatvā adhiṭṭhātuṁ na labhati.",
  "tika-vin09t17:107_8": "Tenāha “tassa anto aharitepi ṭhātuṁ na labhatī”ti.",
  "tika-vin09t17:108_0": "Tato ce uttarīti tiṇṇaṁ maggānaṁ vā pariyāyānaṁ vā upari catutthe magge vā pariyāye",
  "tika-vin09t17:108_1": "vāti attho. Tenāha “maggena chādiyamāne”tiādi. Tattha maggena chādiyamāneti aparikkhipitvā",
  "tika-vin09t17:108_2": "ujukameva chādiyamāne. Pariyāyenāti parikkhepena. Tattha maggena chādanaṁ iṭṭhakasilāsudhāhi",
  "tika-vin09t17:108_3": "labbhati, pariyāyena chādanaṁ tiṇapaṇṇehīti āha “iṭṭhakasilāsudhāhī”tiādi. Tasmā",
  "tika-vin09t17:108_4": "yathā icchati, tathā dve magge vā dve pariyāye vā adhiṭṭhahitvā tatiyaṁ maggaṁ vā",
  "tika-vin09t17:108_5": "pariyāyaṁ vā “evaṁ chādehī”ti āṇāpetvā pakkamitabbaṁ. Sace na pakkamati, tuṇhībhāvena",
  "tika-vin09t17:108_6": "ṭhātabbaṁ. Sabbampi cetaṁ chadanaṁ chadanūpari veditabbaṁ. Uparūparichanno hi vihāro",
  "tika-vin09t17:108_7": "ciraṁ anovassako hotīti maññamānā evaṁ chādenti. Tiṇamuṭṭhigaṇanāyāti tiṇakaraḷagaṇanāya.",
  "tika-vin09t17:109_0": "Tikapācittiyanti atirekadvattipariyāye atirekasaññivematikaūnakasaññīnaṁ vasena tīṇi",
  "tika-vin09t17:109_1": "pācittiyāni. Setavaṇṇādikaraṇeti setavaṇṇakāḷavaṇṇagerukaparikammamālākammalatākammamakaradantakapañcapaṭikānaṁ",
  "tika-vin09t17:109_2": "karaṇe. Leṇaguhātiṇakuṭikādīsūti ettha leṇanti dvārabaddhaṁ. Guhāti kevalā pabbataguhā.",
  "tika-vin09t17:109_3": "Tiṇakuṭikā pākaṭā eva.",
  "tika-vin09t17:110": "Mahallakavihārasikkhāpadavaṇṇanā niṭṭhitā.",
  "tika-vin09t17:111": "10. Sappāṇakasikkhāpadavaṇṇanā",
  "tika-vin09t17:112_0": "Ekasmiṁ ghaṭe ekāva āpattīti ekasmiṁ udakaghaṭe ekāva āpatti. Esa nayo sabbabhājanesu.",
  "tika-vin09t17:112_1": "Vicchindantassāti dhāraṁ vicchindantassa. Ekekaṁ pakkhipantassāti ekekaṁ tiṇaṁ vā",
  "tika-vin09t17:112_2": "paṇṇaṁ vā mattikaṁ vā aññaṁ vā kaṭṭhagomayādiṁ pakkhipantassa. Pariyādānanti khayaṁ.",
  "tika-vin09t17:113_0": "“Padīpe patitvā paṭaṅgādipāṇakā marissantī”ti jānantassāpi kusalacittena padīpujjalanaṁ",
  "tika-vin09t17:113_1": "viya “siñcanena pāṇakā marissantī”ti pubbabhāge jānantassāpi “idaṁ jalaṁ siñcāmī”ti",
  "tika-vin09t17:113_2": "siñcantassa vadhakacittaṁ na hotīti āha “vinā vadhakacetanāyā”tiādi. Evañca katvā",
  "tika-vin09t17:113_3": "“paṇṇattivajja”nti idampi samatthitaṁ hoti. Ticittanti kusalākusalābyākatavasena",
  "tika-vin09t17:113_4": "ticittaṁ. Tathā hi paṇṇattiṁ madditvā siñcantassa vā siñcāpentassa vā akusalacittena",
  "tika-vin09t17:113_5": "hoti, “āsanaṁ dhovissāmī”ti cittena dhovanatthaṁ siñcantassa vā siñcāpentassa vā",
  "tika-vin09t17:113_6": "kusalacittena hoti, paṇṇattiṁ ajānatā arahatā siñcanādikaraṇe abyākatacittena hotīti",
  "tika-vin09t17:113_7": "kusalākusalābyākatacittavasena ticittaṁ hoti.",
  "tika-vin09t17:114": "Sappāṇakasikkhāpadavaṇṇanā niṭṭhitā.",
  "tika-vin09t17:115": "Bhūtagāmavaggo dutiyo.",
  "tika-vin09t17:116": "3. Ovādavaggo",
  "tika-vin09t17:117": "1. Ovādasikkhāpadavaṇṇanā",
  "tika-vin09t17:118_0": "Aṭṭhaṅgasamannāgatassāti “sīlavā hotī”tiādīhi aṭṭhahi aṅgehi samannāgatassa. Anuññātāti",
  "tika-vin09t17:118_1": "imassa sikkhāpadassa nidāne anuññātā. “Vassasatūpasampannāyā”tiādi vakkhamānaaṭṭhagarudhammadassanaṁ.",
  "tika-vin09t17:118_2": "Tattha sāmīcikammanti maggasampadānabījanapānīyāpucchanādikaṁ anucchavikaṁ vattaṁ. Ādisaddena –",
  "tika-vin09t17:119_0": "“Na bhikkhuniyā abhikkhuke āvāse vassaṁ vasitabbaṁ, anvaddhamāsaṁ bhikkhuniyā bhikkhusaṅghato",
  "tika-vin09t17:119_1": "dve dhammā paccāsīsitabbā uposathapucchakañca ovādūpasaṅkamanañca, vassaṁvuṭṭhāya",
  "tika-vin09t17:119_2": "bhikkhuniyā ubhatosaṅghe tīhi ṭhānehi pavāretabbaṁ diṭṭhena vā sutena vā parisaṅkāya",
  "tika-vin09t17:119_3": "vā, garudhammaṁ ajjhāpannāya bhikkhuniyā ubhatosaṅghe pakkhamānattaṁ caritabbaṁ,",
  "tika-vin09t17:119_4": "dve vassāni chasu dhammesu sikkhitasikkhāya sikkhamānāya ubhatosaṅghe upasampadā",
  "tika-vin09t17:119_5": "pariyesitabbā, na bhikkhuniyā kenaci pariyāyena bhikkhu akkositabbo paribhāsitabbo,",
  "tika-vin09t17:119_6": "ajjatagge ovaṭo bhikkhunīnaṁ bhikkhūsu vacanapatho, anovaṭo bhikkhūnaṁ bhikkhunīsu vacanapatho”ti –",
  "tika-vin09t17:120": "Ime satta dhamme saṅgaṇhāti. Garudhammeti garuke dhamme. Te hi gāravaṁ katvā bhikkhunīhi sampaṭicchitabbattā “garudhammā”ti vuccanti.",
  "tika-vin09t17:121_0": "Aññena vā dhammenāti ṭhapetvā aṭṭha garudhamme aññena yena kenaci dhammena. Bhikkhunīsu",
  "tika-vin09t17:121_1": "upasampannamattaṁ vā ovadatoti bhikkhunīsu upasampannamattaṁ garudhammena ovadato",
  "tika-vin09t17:121_2": "vā. Bhikkhūnaṁ santike upasampannāya yathāvatthukameva. “Adhammakamme”tiādīsu bhikkhunovādasammutikammaṁ",
  "tika-vin09t17:121_3": "“kamma”nti veditabbanti āha “sammatassāpī”tiādi. Vagge bhikkhunisaṅghe ovadato tikapācittiyanti",
  "tika-vin09t17:121_4": "vagge bhikkhunisaṅghe ovadato vaggasaññivematikasamaggasaññīnaṁ vasena tīṇi pācittiyāni.",
  "tika-vin09t17:121_5": "Tathā vematikassa cāti adhammakamme vematikassa ca vagge bhikkhunisaṅghe ovadato",
  "tika-vin09t17:121_6": "tikapācittiyanti attho. Esa nayo dhammakammasaññino cāti etthāpi. Yathā ca vagge",
  "tika-vin09t17:121_7": "bhikkhunisaṅghe ovadato nava pācittiyāni, evaṁ adhammakamme adhammakammasaññino samagge",
  "tika-vin09t17:121_8": "bhikkhunisaṅghe ovadato tasmiṁ saṅghe vaggasaññivematikasamaggasaññīnaṁ vasena tikapācittiyaṁ,",
  "tika-vin09t17:121_9": "tathā vematikassa ca dhammakammasaññino cāti nava pācittiyāni. Tenāha “samaggepi",
  "tika-vin09t17:121_10": "bhikkhunisaṅghe navā”tiādi. Dhammakamme pana adhammakammasaññino vaggaṁ bhikkhunisaṅghaṁ",
  "tika-vin09t17:121_11": "ovadato tikadukkaṭaṁ, tathā vematikassa, dhammakammasaññino cāti nava dukkaṭāni.",
  "tika-vin09t17:121_12": "Samaggaṁ pana bhikkhunisaṅghaṁ ovadato aṭṭhāti sattarasa dukkaṭāni. Tenāha “sace",
  "tika-vin09t17:121_13": "panā”tiādi. Aññaṁ dhammanti aññaṁ suttantaṁ vā abhidhammaṁ vā. “Samaggāmhāyyā”ti",
  "tika-vin09t17:121_14": "vacanena hi ovādaṁ paccāsīsanti. Tasmā ṭhapetvā ovādaṁ aññaṁ dhammaṁ bhaṇantassa",
  "tika-vin09t17:121_15": "dukkaṭaṁ. Ovādañca aniyyātetvāti “eso bhagini ovādo”ti avatvā. Paripucchaṁ detīti",
  "tika-vin09t17:121_16": "tassāyeva paguṇāya garudhammapāḷiyā atthaṁ bhaṇati. Osārehīti uccārehi, kathehīti",
  "tika-vin09t17:121_17": "attho. Osāretīti aṭṭhagarudhammapāḷiṁ vadati. Pañhaṁ puṭṭhoti garudhammanissitaṁ",
  "tika-vin09t17:121_18": "vā khandhādinissitaṁ vā pañhaṁ bhikkhuniyā puṭṭho.",
  "tika-vin09t17:122": "Ovādasikkhāpadavaṇṇanā niṭṭhitā.",
  "tika-vin09t17:123": "2. Atthaṅgatasikkhāpadavaṇṇanā",
  "tika-vin09t17:124": "Ekatoupasampannanti bhikkhunisaṅghe upasampannamattaṁ. Ito parampi ca yattha yattha “ekatoupasampanna”nti vuccati, sabbattha ayameva attho daṭṭhabbo.",
  "tika-vin09t17:125": "Atthaṅgatasikkhāpadavaṇṇanā niṭṭhitā.",
  "tika-vin09t17:126": "3. Bhikkhunupassayasikkhāpadavaṇṇanā",
  "tika-vin09t17:127": "Saṁvāsāyāti uposathādiatthaṁ. Itaranti ubhatosaṅghe upasampannaṁ.",
  "tika-vin09t17:128": "Bhikkhunupassayasikkhāpadavaṇṇanā niṭṭhitā.",
  "tika-vin09t17:129": "4. Āmisasikkhāpadavaṇṇanā",
  "tika-vin09t17:130_0": "Taṇhādiṭṭhīhi āmasitabbato āmisaṁ, cīvarādi, āmisameva hetu āmisahetu. Tenāha “cīvarādīnaṁ",
  "tika-vin09t17:130_1": "aññatarahetū”ti. Ādisaddena piṇḍapātasenāsanagilānapaccayasakkāragarukāramānanavandanapūjanānaṁ",
  "tika-vin09t17:130_2": "gahaṇaṁ. Avaṇṇakāmatāyāti ayasakāmatāyeva.",
  "tika-vin09t17:131_0": "Dhammakammetiādīsu bhikkhunovādasammutikammaṁ “kamma”nti veditabbaṁ. Tattha tikapācittiyanti",
  "tika-vin09t17:131_1": "dhammakamme dhammakammasaññivematikaadhammakammasaññīnaṁ vasena tīṇi pācittiyāni.",
  "tika-vin09t17:131_2": "Tatheva adhammakamme tikadukkaṭaṁ veditabbaṁ. Asammatanti sammatena vā saṅghena vā",
  "tika-vin09t17:131_3": "bhāraṁ katvā ṭhapitaṁ upasampannaṁ. Nanu ovādasammuti upasampannasseva dīyati, na",
  "tika-vin09t17:131_4": "sāmaṇerassāti āha “tatthā”tiādi. Sammatena vā saṅghena vā ṭhapito pana bahussuto",
  "tika-vin09t17:131_5": "sāmaṇero “asammato”ti veditabbo. Pakatiyā cīvarādihetu ovadantaṁ pana evaṁ bhaṇantassāti",
  "tika-vin09t17:131_6": "pakatiyā cīvarādihetu ovadantaṁ “esa cīvarādihetu ovadatī”ti saññāya evaṁ bhaṇantassa.",
  "tika-vin09t17:131_7": "“Na cīvarādihetu ovadatī”ti saññāya pana evaṁ bhaṇantassa dukkaṭaṁ. Anāmisantaratāti",
  "tika-vin09t17:131_8": "āmisacittābhāvo, “āmisahetu ovadissāmī”ti evaṁ pavattaajjhāsayābhāvoti attho. Cittapariyāyo",
  "tika-vin09t17:131_9": "hettha antarasaddo “yassantarato na santi kopā”tiādīsu viya.",
  "tika-vin09t17:132": "Āmisasikkhāpadavaṇṇanā niṭṭhitā.",
  "tika-vin09t17:133": "5. Cīvaradānasikkhāpadavaṇṇanā",
  "tika-vin09t17:134": "Pañcamasikkhāpadaṁ uttānatthameva.",
  "tika-vin09t17:135": "Cīvaradānasikkhāpadavaṇṇanā niṭṭhitā.",
  "tika-vin09t17:136": "6. Cīvarasibbanasikkhāpadavaṇṇanā",
  "tika-vin09t17:137_0": "Sūciṁ pavesetvā pavesetvā nīharaṇeti ārāpathe ārāpathe pācittiyaṁ. “Sibbissāmī”ti",
  "tika-vin09t17:137_1": "pana vicārentassa, chindantassāpi dukkaṭaṁ. Satakkhattumpi vijjhitvā sakiṁ nīharantassāti",
  "tika-vin09t17:137_2": "sakalasūciṁ anīharanto dīghasuttappavesanatthaṁ satakkhattumpi vijjhitvā sakiṁ nīharantassa.",
  "tika-vin09t17:137_3": "“Sibbā”ti vuttoti sakiṁ “cīvaraṁ sibbā”ti vutto. Niṭṭhāpetīti sabbaṁ sūcikammaṁ pariyosāpeti.",
  "tika-vin09t17:137_4": "Tassa ārāpathe ārāpathe pācittiyanti āṇattassa sūciṁ pavesetvā pavesetvā nīharaṇe",
  "tika-vin09t17:137_5": "ekamekaṁ pācittiyaṁ.",
  "tika-vin09t17:138": "Udāyittheranti lāḷudāyittheraṁ. Vuttalakkhaṇaṁ sibbanaṁ vā sibbāpanaṁ vāti “sūciṁ pavesetvā”tiādinā vuttalakkhaṇaṁ sibbanaṁ vā sibbāpanaṁ vā.",
  "tika-vin09t17:139": "Cīvarasibbanasikkhāpadavaṇṇanā niṭṭhitā.",
  "tika-vin09t17:140": "7. Saṁvidhānasikkhāpadavaṇṇanā",
  "tika-vin09t17:141_0": "Saṁvidahitvāti “ehi, asukagāmaṁ gacchāmā”ti vā “sve ahaṁ gacchāmi, tvampi āgaccheyyāsī”ti",
  "tika-vin09t17:141_1": "vā vatvā. Tañca kho saṁvidahanaṁ atthato saṅketakammanti āha “gamanakāle saṅketaṁ",
  "tika-vin09t17:141_2": "katvāti attho”ti. Akappiyabhūmiyaṁ saṁvidahantassāti antogāme, bhikkhuniupassayadvāre,",
  "tika-vin09t17:141_3": "rathikāya, aññesu vā catukkasiṅghāṭakahatthisālādīsu ṭhatvā saṁvidahantassa. Tenāha",
  "tika-vin09t17:141_4": "“tattha ṭhapetvā”tiādi. Āsannassāpīti accāsannassāpi, ratanamattantarassāpīti adhippāyo.",
  "tika-vin09t17:141_5": "Aññassa gāmassāti yato nikkhamati, tato aññassa gāmassa. Taṁ okkamantassāti taṁ antaragāmassa",
  "tika-vin09t17:141_6": "upacāraṁ okkamantassa. Sace dūraṁ gantukāmo hoti, gāmūpacāragaṇanāya okkamante okkamante",
  "tika-vin09t17:141_7": "purimanayeneva āpatti. Tenāha “iti gāmūpacārokkamanagaṇanāya pācittiyānī”ti. Tassa",
  "tika-vin09t17:141_8": "tassa pana gāmassa atikkamane anāpatti. Gāme asatīti addhayojanabbhantare gāme asati.",
  "tika-vin09t17:141_9": "Tasmiṁ pana gāme sati gāmantaragaṇanāyeva pācittiyāni. Addhayojanagaṇanāya pācittiyanti",
  "tika-vin09t17:141_10": "addhayojane addhayojane pācittiyaṁ, ekamekaṁ addhayojanaṁ atikkamantassa “idāni atikkamissāmī”ti",
  "tika-vin09t17:141_11": "paṭhamapāde dukkaṭaṁ, dutiyapāde pācittiyanti attho. Imasmiñhi naye atikkamane āpatti, okkamane anāpatti.",
  "tika-vin09t17:142_0": "Visaṅketenāti ettha “purebhattaṁ gamissāmā”ti vatvā pacchābhattaṁ gacchanti, “ajja",
  "tika-vin09t17:142_1": "vā gamissāmā”ti sve gacchanti, evaṁ kālavisaṅketeyeva anāpatti. Dvāravisaṅkete, pana",
  "tika-vin09t17:142_2": "maggavisaṅkete, vā satipi āpattiyeva. Āpadāsūti raṭṭhabhede cakkasamāruḷhā jānapadā",
  "tika-vin09t17:142_3": "pariyāyanti, evarūpāsu āpadāsu anāpatti. Cakkasamāruḷhāti ca iriyāpathacakkaṁ vā",
  "tika-vin09t17:142_4": "sakaṭacakkaṁ vā samāruḷhāti attho. Mātugāmasikkhāpadenāti sappāṇakavagge sattamasikkhāpadena.",
  "tika-vin09t17:143": "Saṁvidhānasikkhāpadavaṇṇanā niṭṭhitā.",
  "tika-vin09t17:144": "8. Nāvābhiruhanasikkhāpadavaṇṇanā",
  "tika-vin09t17:145_0": "Kīḷāpurekkhāroti lokassādamittasanthavavasena kīḷāpurekkhāro. Tathevāti kīḷāvaseneva.",
  "tika-vin09t17:145_1": "Agāmakatīrapassenāti addhayojanabbhantare gāmānaṁ abhāvato agāmakatīrapassena. Pāḷiyaṁ",
  "tika-vin09t17:145_2": "“uddhaṁgāminiṁ vā adhogāminiṁ vā”ti vacanato pana vāpisamuddādīsu kīḷāpurekkhāratāyapi",
  "tika-vin09t17:145_3": "gacchantassa anāpatti. Tenāha “samudde pana yathāsukhaṁ gantuṁ vaṭṭatī”ti. Visaṅketenāti",
  "tika-vin09t17:145_4": "idhāpi kālavisaṅketeneva anāpatti, titthavisaṅketena, pana nāvāvisaṅketena vā gacchantassa āpattiyeva.",
  "tika-vin09t17:146_0": "Sesanti saddhiṁ samuṭṭhānādīhi avasesaṁ, keci pana “kīḷāpurekkhāro ‘saṁvidahitvā’ti",
  "tika-vin09t17:146_1": "vacanato imaṁ sikkhāpadaṁ akusalacittaṁ lokavajjaṁ, tasmā sesaṁ nāma ṭhapetvā ‘paṇṇattivajjaṁ",
  "tika-vin09t17:146_2": "ticitta’nti idaṁ dvayaṁ avasesa”nti vadanti, taṁ na gahetabbaṁ. Kīḷāpurekkhāratāya",
  "tika-vin09t17:146_3": "hi abhiruhitvāpi gāmantarokkamane, addhayojanātikkame vā saṁvegaṁ paṭilabhitvā arahattaṁ",
  "tika-vin09t17:146_4": "vā sacchikareyya, niddaṁ vā okkameyya, kammaṭṭhānaṁ vā manasi karonto gaccheyya,",
  "tika-vin09t17:146_5": "kuto cassa akusalacittasamaṅgitā, yenidaṁ sikkhāpadaṁ akusalacittaṁ, lokavajjañca siyāti.",
  "tika-vin09t17:147": "Nāvābhiruhanasikkhāpadavaṇṇanā niṭṭhitā.",
  "tika-vin09t17:148": "9. Paripācitasikkhāpadavaṇṇanā",
  "tika-vin09t17:149_0": "Paripācitanti paripākamāpāditaṁ, yathā labhati, tathā katvā ṭhapitanti vuttaṁ hoti.",
  "tika-vin09t17:149_1": "Tenāha “neva tassā”tiādi tassāti yo paribhuñjeyya, tassa bhikkhuno. Bhikkhussa guṇaṁ",
  "tika-vin09t17:149_2": "pakāsetvāti “ayyo bhāṇako, ayyo bahussuto”tiādinā guṇaṁ pakāsetvā. Piṇḍapātanti pañcannaṁ",
  "tika-vin09t17:149_3": "bhojanānaṁ aññataraṁ. Kammasādhanoyaṁ samārambhasaddoti āha “samāraddha”nti. Paṭiyāditassāti",
  "tika-vin09t17:149_4": "sampāditassa. Yasmā ñātakappavāritehi bhikkhussa atthāya asamāraddhopi piṇḍapāto",
  "tika-vin09t17:149_5": "atthato samāraddhova hoti yathāsukhaṁ harāpetabbato, tasmā “ñātakappavāritānaṁ vā santaka”nti vuttaṁ.",
  "tika-vin09t17:150": "Ubhayatthāti paripācitāparipācitesu. Avaseseti bhikkhuniparipācitepi yāgukhajjakaphalāphalādike sabbattha. Nimittobhāsaparikathāviññattivasena pana avasesepi dukkaṭato na muccati.",
  "tika-vin09t17:151": "Paripācitasikkhāpadavaṇṇanā niṭṭhitā.",
  "tika-vin09t17:152": "10. Rahonisajjasikkhāpadavaṇṇanā",
  "tika-vin09t17:153_0": "Uparīti acelakavagge. Upanandassa catutthasikkhāpadenāti appaṭicchanne mātugāmena",
  "tika-vin09t17:153_1": "saddhiṁ rahonisajjasikkhāpadena. Tañhi upanandattheraṁ ārabbha paññattesu catutthabhāvato",
  "tika-vin09t17:153_2": "“upanandassa catutthasikkhāpada”nti vuttaṁ. Yadi ekaparicchedaṁ, atha kasmā visuṁ",
  "tika-vin09t17:153_3": "paññattanti āha “aṭṭhuppattivasena pana visuṁ paññatta”nti. Tattha aṭṭhuppattivasenāti",
  "tika-vin09t17:153_4": "atthassa uppattivasena, bhikkhuniyā eva rahonisajjāya uppattivasenāti attho. Ayaṁ",
  "tika-vin09t17:153_5": "hetthādhippāyo – catutthasikkhāpadavatthuto imassa sikkhāpadassa vatthuno paṭhamaṁ",
  "tika-vin09t17:153_6": "uppannattā ekaparicchedepi idaṁ paṭhamaṁ visuṁ paññattanti.",
  "tika-vin09t17:154": "Rahonisajjasikkhāpadavaṇṇanā niṭṭhitā.",
  "tika-vin09t17:155": "Ovādavaggo tatiyo.",
  "tika-vin09t17:156": "4. Bhojanavaggo",
  "tika-vin09t17:157": "1. Āvasathasikkhāpadavaṇṇanā",
  "tika-vin09t17:158_0": "“Agilāno”ti ettha antamaso dvigāvutaṁ gantuṁ samattho adhippetoti āha “addhayojanampi",
  "tika-vin09t17:158_1": "gantuṁ samatthenā”ti. Āvasathapiṇḍoti āvasathe piṇḍo, sālādīsu anodissa yāvadatthaṁ",
  "tika-vin09t17:158_2": "paññattaṁ pañcannaṁ bhojanānaṁ aññataraṁ bhojananti attho. Tenāha “imesaṁ vā”tiādi.",
  "tika-vin09t17:158_3": "Tattha imesaṁ vāti imesaṁ pāsaṇḍānaṁ vā. Ettakānaṁ vāti imasmiṁ pāsaṇḍe ettakānaṁ",
  "tika-vin09t17:158_4": "pāsaṇḍānaṁ vā. Pāsaṇḍanti channavutividhaṁ samaṇaparibbājakādiṁ. Te hi taṇhāpāsañceva",
  "tika-vin09t17:158_5": "diṭṭhipāsañca ḍenti oḍḍentīti pāsaṇḍāti vuccanti. Anodissāti anuddisitvā, aparicchinditvāti",
  "tika-vin09t17:158_6": "attho. Sālādīsu yattha katthacīti sālārukkhamūlaabbhokāsādīsu yattha katthaci ṭhānesu.",
  "tika-vin09t17:158_7": "Ekadivasameva bhuñjitabboti ekadivasaṁ sakiṁyeva bhuñjitabbo, ekasmiṁ divase punappunaṁ",
  "tika-vin09t17:158_8": "bhuñjituṁ na vaṭṭati. Dutiyadivasato paṭṭhāyāti bhuttadivasassa dutiyadivasato paṭṭhāya.",
  "tika-vin09t17:158_9": "Ajjhohāre ajjhohāre pācittiyanti ālope ālope kabaḷe kabaḷe pācittiyaṁ. Nānākulehi",
  "tika-vin09t17:158_10": "pana nānāṭṭhānesu paññattaṁ, ekasmiṁ ṭhāne ekadivasaṁ bhuñjitvā dutiyadivase aññattha",
  "tika-vin09t17:158_11": "bhuñjituṁ vaṭṭati, paṭipāṭiṁ pana khepetvā puna ādito paṭṭhāya bhuñjituṁ na vaṭṭati.",
  "tika-vin09t17:158_12": "Ekapūganānāpūgaekagāmanānāgāmesupi eseva nayo. Yopi ekakulassa vā nānākulānaṁ vā",
  "tika-vin09t17:158_13": "ekato paññatto taṇḍulādīnaṁ abhāvena antarantarā chijjati, sopi na bhuñjitabbo. Sace",
  "tika-vin09t17:158_14": "pana “na sakkoma dātu”nti upacchinditvā puna kalyāṇacitte uppanne dātuṁ ārabhanti,",
  "tika-vin09t17:158_15": "etaṁ puna ekadivasaṁ bhuñjituṁ vaṭṭati.",
  "tika-vin09t17:159_0": "Tikapācittiyanti agilāne agilānasaññivematikagilānasaññīnaṁ vasena tīṇi pācittiyāni.",
  "tika-vin09t17:159_1": "Gilānassa gilānasaññinoti gilānassa pana “gilāno aha”nti saññino anuvasitvā bhuñjantassa",
  "tika-vin09t17:159_2": "anāpatti. Sakiṁ bhuñjatīti ekadivasaṁ bhuñjati. “Gacchanto vā”ti idaṁ addhayojanavasena",
  "tika-vin09t17:159_3": "gahetabbaṁ, tathā “paccāgacchanto”ti idampīti vadanti. Kenaci upaddavenāti nadipūracorabhayādinā",
  "tika-vin09t17:159_4": "kenaci upaddavena. Aññanti yāgukhajjakaphalāphalādibhedaṁ yaṁ kiñci aññaṁ. Anuvasitvāti puna vasitvā.",
  "tika-vin09t17:160": "Āvasathasikkhāpadavaṇṇanā niṭṭhitā.",
  "tika-vin09t17:161": "2. Gaṇabhojanasikkhāpadavaṇṇanā",
  "tika-vin09t17:162_0": "Gaṇabhojaneti gaṇena laddhattā gaṇassa santake bhojane. Tenāha “gaṇassa bhojane”ti.",
  "tika-vin09t17:162_1": "Nanu cettha “gaṇassa bhojane”ti vuccati, so ca kho gaṇo “katthaci dvīhi, katthaci",
  "tika-vin09t17:162_2": "tīhī”tiādinā anekadhā adhippeto, idha katihīti āha “idha cā”tiādi. Taṁ panetaṁ gaṇabhojanaṁ",
  "tika-vin09t17:162_3": "dvīhi pakārehi pasavati nimantanato vā viññattito vāti āha “tesaṁ nimantanato vā”tiādi.",
  "tika-vin09t17:162_4": "Tattha nimantanato vāti akappiyanimantanato vā. Odanādīnaṁ pañcannanti odanasattukummāsamacchamaṁsānaṁ pañcannaṁ.",
  "tika-vin09t17:163_0": "“Odanena nimantemi, odanaṁ me gaṇhathā”tiādinā nayena yena kenaci vevacanena vā bhāsantarena",
  "tika-vin09t17:163_1": "vā pañcannaṁ bhojanānaṁ nāmaṁ gahetvā nimantetīti sambandho. Cattāroti ekaṭṭhāne",
  "tika-vin09t17:163_2": "vā nānāṭṭhānesu vā ṭhite cattāro bhikkhū. Lakkhaṇavacanañcetaṁ, tasmā cattāro vā",
  "tika-vin09t17:163_3": "tato vā adhike bhikkhūti attho. Vevacanena vāti bhattaannādipariyāyasaddena vā. Bhāsantarena",
  "tika-vin09t17:163_4": "vāti andhadamiḷādibhāsantarena vā. Pañcannaṁ bhojanānaṁ nāmaṁ gahetvāti pañcannaṁ",
  "tika-vin09t17:163_5": "bhojanānaṁ aññatarassa nāmaṁ gahetvā. Odanena nimantemīti tumhe bhante odanena nimantemi.",
  "tika-vin09t17:163_6": "Ādisaddena “ākaṅkhatha oloketha adhivāsetha paṭimānetha, sattunā nimantemi, sattuṁ",
  "tika-vin09t17:163_7": "me gaṇhatha ākaṅkhatha oloketha adhivāsetha paṭimānethā”tiādīnaṁ gahaṇaṁ. Ekato vāti",
  "tika-vin09t17:163_8": "ekattha ṭhite vā nisinne vā bhikkhū disvā “tumhe, bhante, odanena nimantemī”tiādinā",
  "tika-vin09t17:163_9": "evaṁ ekato nimantitā. Nānāto vā nimantitāti cattāri pariveṇāni vā vihāre vā gantvā",
  "tika-vin09t17:163_10": "nānāto vā nimantitā. Ekaṭṭhāne ṭhitesuyeva vā eko puttena, eko pitarāti evampi nimantitā",
  "tika-vin09t17:163_11": "nānātoyeva nimantitā nāma honti. Ekato gaṇhantiti aññamaññassa dvādasahatthūpacāre ṭhitā gaṇhanti.",
  "tika-vin09t17:164_0": "Kasmā pana nānāto bhuttepi gaṇabhojanaṁ hotīti āha “paṭiggahaṇameva hettha pamāṇa”nti.",
  "tika-vin09t17:164_1": "Yadi evaṁ atha kasmā pāḷiyaṁ “gaṇabhojanaṁ nāma yattha cattāro bhikkhū pañcannaṁ",
  "tika-vin09t17:164_2": "bhojanānaṁ aññatarena bhojanena nimantitā bhuñjanti, etaṁ gaṇabhojanaṁ nāmā”ti vuttaṁ?",
  "tika-vin09t17:164_3": "Taṁ paṭiggahaṇaniyamanatthameva. Na hi appaṭiggahitakaṁ bhikkhū bhuñjantīti “bhuñjantī”ti",
  "tika-vin09t17:164_4": "padaṁ paṭiggahaṇaniyamavacanaṁ hoti. Ekato vā nānāto vā viññāpetvāti cattāro bhikkhū",
  "tika-vin09t17:164_5": "ekato ṭhitā vā nisinnā vā upāsakaṁ disvā “amhākaṁ catunnampi bhattaṁ dehī”ti vā pāṭekkaṁ",
  "tika-vin09t17:164_6": "pavisitvā “mayhaṁ bhattaṁ dehi, mayhaṁ bhattaṁ dehī”ti vā ekato vā nānāto vā viññāpetvā.",
  "tika-vin09t17:164_7": "Tassa duvidhassāpīti yañca nimantanato laddhaṁ gaṇabhojanaṁ, yañca viññattito laddhaṁ,",
  "tika-vin09t17:164_8": "tassa duvidhassāpi gaṇabhojanassa. Evaṁ paṭiggahaṇeti ekato paṭiggahaṇe.",
  "tika-vin09t17:165_0": "Pādānampi phalitattāti antamaso pādānampi yathā mahācammassa parato maṁsaṁ dissati,",
  "tika-vin09t17:165_1": "evaṁ phalitattā. Na sakkā piṇḍāya caritunti vālikāya vā sakkharāya vā phuṭṭhamatte",
  "tika-vin09t17:165_2": "dukkhuppattito antogāme piṇḍāya carituṁ na sakkoti. Cīvare kariyamāneti sāṭakañca",
  "tika-vin09t17:165_3": "suttañca labhitvā cīvare kariyamāne. Yaṁ kiñci cīvare kattabbakammanti cīvaravicāraṇachindanamoghasuttāropanādi",
  "tika-vin09t17:165_4": "yaṁ kiñci cīvare kattabbaṁ kammaṁ, antamaso sūcivedhanampīti adhippāyo. “Addhayojanampī”tiādi",
  "tika-vin09t17:165_5": "avakaṁsato vuttaṁ. Yo pana dūraṁ gantukāmo, tattha vattabbameva natthi, gacchanto",
  "tika-vin09t17:165_6": "addhayojanabbhantare gāvutepi bhuñjituṁ labhati, gato pana ekadivasaṁ. Yadā nāvaṁ",
  "tika-vin09t17:165_7": "abhiruhitukāmo vā hoti āruḷho vā oruḷho vā, ayaṁ nāvābhiruhanasamayo nāmāti āha “nāvābhiruhanasamayepi",
  "tika-vin09t17:165_8": "eseva nayo”ti. Ayaṁ pana viseso – abhiruḷhena icchitaṭṭhānaṁ gantvāpi yāva na orohati,",
  "tika-vin09t17:165_9": "tāva bhuñjitabbaṁ. Cattāro bhikkhūti antimaparicchedo. Yattha pana sataṁ vā sahassaṁ",
  "tika-vin09t17:165_10": "vā sannipatitaṁ, tattha vattabbameva natthi. Tasmā tādise kāle “mahāsamayo”ti adhiṭṭhahitvā",
  "tika-vin09t17:165_11": "bhuñjitabbaṁ. Yo koci pabbajitoti sahadhammikesu vā titthiyesu vā aññataro.",
  "tika-vin09t17:166_0": "Ye ca dve tayo ekato gaṇhantīti yepi akappiyanimantanaṁ sādiyitvā dve vā tayo vā",
  "tika-vin09t17:166_1": "ekato gaṇhanti, tesampi anāpatti. Paṇītabhojanasūpodanaviññattīhi pana āpattiyevāti",
  "tika-vin09t17:166_2": "vadanti, upaparikkhitabbaṁ. Niccabhattādīsūti niccabhatte salākabhatte pakkhike uposathike",
  "tika-vin09t17:166_3": "pāṭipadike. Tattha niccabhattanti dhuvabhattaṁ vuccati. “Niccabhattaṁ gaṇhathā”ti",
  "tika-vin09t17:166_4": "vadanti, bahūnampi ekato gaṇhituṁ vaṭṭati. Salākabhattādīsupi eseva nayo.",
  "tika-vin09t17:167": "Gaṇabhojanasikkhāpadavaṇṇanā niṭṭhitā.",
  "tika-vin09t17:168": "3. Paramparabhojanasikkhāpadavaṇṇanā",
  "tika-vin09t17:169_0": "Gaṇabhojane vuttanayenevāti bhikkhuṁ upasaṅkamitvā “tumhe, bhante, odanena nimantemi,",
  "tika-vin09t17:169_1": "odanaṁ me gaṇhathā”tiādinā nayena yena kenaci vevacanena vā bhāsantarena vā pañcannaṁ",
  "tika-vin09t17:169_2": "bhojanānaṁ aññatarassa nāmaṁ gahetvā nimantetīti vutteneva nayena. Nimantitassāti",
  "tika-vin09t17:169_3": "akappiyanimantanena nimantitassa. Avikappetvāti sammukhāsammukhavasena avikappetvā,",
  "tika-vin09t17:169_4": "apariccajitvāti attho. Ayañhi bhattavikappanā nāma sammukhāparammukhāpi vaṭṭati.",
  "tika-vin09t17:169_5": "Tenāha “yo bhikkhu pañcasu sahadhammikesū”tiādi.",
  "tika-vin09t17:170_0": "Aññatra nimantanabhojanavatthusminti aññatra paṭhamaṁ nimantitā hutvā aññasmiṁ nimantane",
  "tika-vin09t17:170_1": "bhuñjanavatthusmiṁ. Yadi tividhā anupaññatti, atha kasmā parivāre “catasso anupaññattiyo”ti",
  "tika-vin09t17:170_2": "vuttanti āha “parivāre panā”tiādi. Vikappanampi gahetvāti vikappanānujānanampi anupaññattisamānanti",
  "tika-vin09t17:170_3": "anupaññattibhāvena gahetvā. Ekasaṁsaṭṭhānīti ekasmiṁ missitāni. Idaṁ vuttaṁ hoti",
  "tika-vin09t17:170_4": "– dve tīṇi kulāni nimantetvā ekasmiṁ ṭhāne nisīdāpetvā ito cito ca āharitvā bhattaṁ",
  "tika-vin09t17:170_5": "ākiranti, sūpabyañjanaṁ ākiranti, ekamissakaṁ hoti, ettha anāpattīti. Sace pana mūlanimantanaṁ",
  "tika-vin09t17:170_6": "heṭṭhā hoti, pacchimaṁ pacchimaṁ upari, taṁ uparito paṭṭhāya bhuñjantassa āpatti.",
  "tika-vin09t17:170_7": "Hatthaṁ pana anto pavesetvā paṭhamanimantanato ekampi kabaḷaṁ uddharitvā bhuttakālato",
  "tika-vin09t17:170_8": "paṭṭhāya yathā tathā vā bhuñjantassa anāpatti. Dve tīṇi nimantanāni ekato vā katvā",
  "tika-vin09t17:170_9": "bhuñjatīti dve tīṇi nimantanāni ekato pakkhipitvā missetvā ekaṁ katvā bhuñjatīti",
  "tika-vin09t17:170_10": "attho. “Sakalena gāmena vā”tiādīsu sakalena gāmena ekato hutvā nimantitasseva yattha",
  "tika-vin09t17:170_11": "katthaci bhuñjato anāpatti. Pūgepi eseva nayo. Nimantiyamāno vā “bhikkhaṁ gahessāmī”ti",
  "tika-vin09t17:170_12": "vadatīti “bhattaṁ gaṇhā”ti nimantiyamāno “na mayhaṁ tava bhattena attho, bhikkhaṁ",
  "tika-vin09t17:170_13": "gahessāmī”ti bhaṇati. Kiriyākiriyanti ettha bhojanaṁ kiriyaṁ, avikappanaṁ akiriyaṁ.",
  "tika-vin09t17:171": "Paramparabhojanasikkhāpadavaṇṇanā niṭṭhitā.",
  "tika-vin09t17:172": "4. Kāṇamātāsikkhāpadavaṇṇanā",
  "tika-vin09t17:173_0": "Paheṇakatthāyāti paṇṇākāratthāya. Pātheyyatthāyāti maggaṁ gacchantānaṁ antarāmaggatthāya.",
  "tika-vin09t17:173_1": "Sattūti baddhasattu, abaddhasattu ca. Dvattipattapūre paṭiggahetvāti mukhavaṭṭiyā",
  "tika-vin09t17:173_2": "heṭṭhimalekhāya samaṁ pūre dvattipattapūre gahetvāti attho. Imassa catthassa heṭṭhā",
  "tika-vin09t17:173_3": "vuttanayeneva pākaṭattā tattha kattabbappakārameva dassetuṁ “etthā”tiādimāha. Sesanti",
  "tika-vin09t17:173_4": "tato ekapattato aññaṁ pattaṁ. Sace tayo pattapūrā gahitā dve, sace dve gahitā, ekanti vuttaṁ hoti.",
  "tika-vin09t17:174": "Gamanevā paṭippassaddheti antarāmagge upaddavaṁ disvā, anatthikatāya vā “mayaṁ idāni na pesissāma na gamissāmā”ti evaṁ gamane upacchinne dentānanti attho.",
  "tika-vin09t17:175": "Kāṇamātāsikkhāpadavaṇṇanā niṭṭhitā.",
  "tika-vin09t17:176": "5. Paṭhamapavāraṇāsikkhāpadavaṇṇanā",
  "tika-vin09t17:177_0": "Bhuttavāti katabhattakicco. Sāsapamattampi ajjhoharitanti evaṁ parittampi bhojanaṁ",
  "tika-vin09t17:177_1": "saṅkhāditvā vā asaṅkhāditvā vā gilitaṁ. Pavāritoti paṭikkhepito. Yo hi bhuñjanto",
  "tika-vin09t17:177_2": "parivesakena upanītaṁ bhojanaṁ anicchanto paṭikkhipati, so tena pavārito paṭikkhipito",
  "tika-vin09t17:177_3": "nāma hoti. Byañjanaṁ pana anādiyitvā atthamattameva dassetuṁ “katappavāraṇo katappaṭikkhepoti",
  "tika-vin09t17:177_4": "attho”ti vuttaṁ. Sopi ca paṭikkhepo yasmā na paṭikkhepamattena, atha kho pañcaṅgavasena.",
  "tika-vin09t17:177_5": "Tenassa padabhājane “asanaṁ paññāyatī”tiādi vuttaṁ.",
  "tika-vin09t17:178_0": "Bhojanaṁpaññāyatīti pañcannaṁ bhojanānaṁ aññataraṁ pattādīsu dissati. Tenāha “pavāraṇappahonakaṁ",
  "tika-vin09t17:178_1": "ce bhojana”ntiādi. Sālīti antamaso nīvāraṁ upādāya sabbāpi sālijāti. Vīhīti sabbāpi",
  "tika-vin09t17:178_2": "vīhijāti. Yavagodhumesu bhedo natthi. Kaṅgūti setarattakāḷabhedā sabbāpi kaṅgujāti.",
  "tika-vin09t17:178_3": "Varakoti antamaso varakacorakaṁ upādāya sabbāpi setavaṇṇā varakajāti. Kudrūsakoti",
  "tika-vin09t17:178_4": "kāḷakodravo ceva sāmākādibhedā ca sabbāpi tiṇadhaññajāti.",
  "tika-vin09t17:179_0": "Nīvāravarakacorakā cettha “dhaññānulomā”ti vadanti. Yāgunti ambilayāgukhīrayāguādibhedaṁ",
  "tika-vin09t17:179_1": "yaṁ kiñci yāguṁ. Imināva pāyāsassāpi gahitattā “ambilapāyāsādīsu aññataraṁ pacāmāti",
  "tika-vin09t17:179_2": "vā”ti na vuttaṁ. Pavāraṇaṁ janetīti anatirittabhojanāpattinibandhanaṁ paṭikkhepaṁ",
  "tika-vin09t17:179_3": "sādheti. Sace pana odhi na paññāyati, yāgusaṅgahaṁ gacchati, pavāraṇaṁ na janeti.",
  "tika-vin09t17:179_4": "Puna pavāraṇaṁ janeti ghanabhāvagamanato paṭṭhāya bhojanasaṅgahitattāti adhippāyo.",
  "tika-vin09t17:180_0": "Udakakañjikakhīrādīni ākiritvāti udakañceva kañjikañca khīrādīni ca ākiritvā tehi",
  "tika-vin09t17:180_1": "saddhiṁ amadditvā bhattamissake katvā. Tenāha “yāguṁ gaṇhathā”tiādi. Sace pana bhatte",
  "tika-vin09t17:180_2": "udakakañjikakhīrādīni ākiritvā madditvā “yāguṁ gaṇhathā”ti denti, pavāraṇā na hoti.",
  "tika-vin09t17:180_3": "Yāguyāpīti evaṁ yāgusaṅgahaṁ gatāya vā aññāya vā yāguyāpi. Suddharasako, pana rasakayāgu vā na janeti.",
  "tika-vin09t17:181_0": "Pañcannaṁ bhojanānaṁ aññataravasena vippakatabhojanabhāvassa upacchinnattā “dvepi",
  "tika-vin09t17:181_1": "khāditāni honti…pe… na pavāretī”ti vuttaṁ. Akappiyamaṁsaṁ, akappiyabhojanañca buddhapaṭikuṭṭhaṁ",
  "tika-vin09t17:181_2": "paṭikkhipato pavāraṇāya avatthutāya na pavāraṇā hotīti āha “yo panā”tiādi. Yañhi",
  "tika-vin09t17:181_3": "bhikkhuno khādituṁ vaṭṭati, taṁ eva paṭikkhipato pavāraṇā hoti. Idaṁ pana jānanto",
  "tika-vin09t17:181_4": "akappiyattā paṭikkhipati. Ajānantopi paṭikkhipitabbaṭṭhāne ṭhitameva paṭikkhipati",
  "tika-vin09t17:181_5": "nāma, tasmā na pavāreti. Sace pana akappiyamaṁsaṁ khādanto kappiyamaṁsaṁ vā bhojanaṁ",
  "tika-vin09t17:181_6": "vā paṭikkhipati, pavāreti. Kasmā? Vatthutāya. Yañhi tena paṭikkhittaṁ, taṁ pavāraṇāya",
  "tika-vin09t17:181_7": "vatthu. Yaṁ pana khādati, taṁ kiñcāpi paṭikkhipitabbaṭṭhāne ṭhitaṁ, khādiyamānaṁ",
  "tika-vin09t17:181_8": "pana maṁsabhāvaṁ na jahati, tasmā pavāreti. Ko pana vādo kappiyamaṁsaṁ khādato kappiyamaṁsabhojanappaṭikkhepe.",
  "tika-vin09t17:181_9": "Esa nayo akappiyabhojanaṁ khādato kappiyabhojanappaṭikkhepe.",
  "tika-vin09t17:182_0": "Bhojane satīti pañcasu bhojanesu ekasmimpi bhojane sati. Aññaṁ vuttalakkhaṇaṁ bhojananti",
  "tika-vin09t17:182_1": "pattādigatato aññaṁ vuttalakkhaṇaṁ pañcasu bhojanesu ekampi bhojanaṁ. “Nirapekkho",
  "tika-vin09t17:182_2": "hotī”ti etasseva vivaraṇaṁ “yaṁ pattādīsū”tiādi. Na kevalaṁ nirapekkho vāti āha “aññatra",
  "tika-vin09t17:182_3": "vā”tiādi. So paṭikkhipantopi na pavāretīti tasmiṁ ce antare aññaṁ bhojanaṁ abhihaṭaṁ,",
  "tika-vin09t17:182_4": "taṁ so paṭikkhipantopi na pavāreti. Kasmā? Vippakatabhojanabhāvassa upacchinnattā.",
  "tika-vin09t17:183_0": "“Upanāmetī”ti iminā kāyābhihāraṁ dasseti. Hatthe vā ādhārake vāti ettha vā-saddo",
  "tika-vin09t17:183_1": "avuttavikappattho, tena “ūrūsu vā”ti vikappeti. Dūre nisinnassa daharabhikkhussa",
  "tika-vin09t17:183_2": "pattaṁ pesetvā “ito odanaṁ gaṇhāhī”ti vadati, gaṇhitvā pana gato tuṇhī tiṭṭhati,",
  "tika-vin09t17:183_3": "tampi paṭikkhipato eseva nayo. Kasmā? Bhikkhussa dūrabhāvato, dūtassa ca anabhiharaṇato.",
  "tika-vin09t17:183_4": "Sace pana gahetvā āgato bhikkhu “imaṁ bhattaṁ gaṇhā”ti vadati, taṁ paṭikkhipato pavāraṇā",
  "tika-vin09t17:183_5": "hoti. Evaṁ vuttepīti “bhattaṁ gaṇhā”ti vuttepi.",
  "tika-vin09t17:184_0": "Bhattapacchiṁ gahetvā parivisantassāti ekena hatthena bhattapacchiṁ gahetvā ekena",
  "tika-vin09t17:184_1": "hatthena kaṭacchuṁ gahetvā parivisantassa. Añño “ahaṁ dhāressāmī”ti gahitamattakameva",
  "tika-vin09t17:184_2": "karotīti añño āgantvā “ahaṁ pacchiṁ dhāressāmi, tvaṁ odanaṁ dehī”ti vatvā gahitamattakameva",
  "tika-vin09t17:184_3": "karoti. Abhihaṭāva hotīti parivesakeneva abhihaṭāva hoti. Idāni asati tassa dātukāmābhihāre",
  "tika-vin09t17:184_4": "gahaṇasamayepi paṭikkhipato na hotīti dassetuṁ “sace panā”tiādi vuttaṁ. Uddhaṭeti",
  "tika-vin09t17:184_5": "uddhaṭe bhatte. Kaṭacchuabhihāroyeva hi tassa abhihāroti adhippāyo. Anantarassa diyyamāneti",
  "tika-vin09t17:184_6": "anantarassa bhikkhuno bhatte diyyamāne. Kāyavikārenāti “aṅguliṁ vā hatthaṁ vā macchikabījaniṁ",
  "tika-vin09t17:184_7": "vā cīvarakaṇṇaṁ vā cāleti, bhamukāya vā ākāraṁ karoti, kuddho vā oloketī”ti evaṁ",
  "tika-vin09t17:184_8": "vuttena aṅgulicalanādinā kāyavikārena. “Alaṁ mā dehī”tiādinā vacīvikārenāti “ala”nti",
  "tika-vin09t17:184_9": "vā “na gaṇhāmī”ti vā “mā ākirā”ti vā “apagacchā”ti vā evaṁ yena kenaci vacīvikārena.",
  "tika-vin09t17:185_0": "Abhihaṭe pana bhatte pavāraṇāya bhīto hatthe apanetvā punappunaṁ patte odanaṁ ākirantaṁ",
  "tika-vin09t17:185_1": "“ākira ākira, koṭṭetvā pūrehī”ti vadato pavāraṇā na hoti. Esa nayo bhattaṁ abhiharantaṁ",
  "tika-vin09t17:185_2": "bhikkhuṁ sallakkhetvā “kiṁ, āvuso, itopi kiñci gaṇhissasi, dammi te kiñcī”ti vadatopi.",
  "tika-vin09t17:186_0": "“Rasaṁ paṭiggaṇhathā”ti appavāraṇājanakassa nāmaṁ gahetvā vuttattā “taṁ sutvā paṭikkhipato",
  "tika-vin09t17:186_1": "pavāraṇā natthī”ti vuttaṁ. Maṁsarasanti ettha pana na kevalaṁ maṁsassa rasaṁ “maṁsarasa”micceva",
  "tika-vin09t17:186_2": "viññāyati, atha kho maṁsañca rasañca maṁsarasanti evaṁ pavāraṇājanakanāmavasenāpi.",
  "tika-vin09t17:186_3": "Tasmā taṁ paṭikkhipato pavāraṇāva hotīti āha “maṁsarasanti vutte pana paṭikkhipato",
  "tika-vin09t17:186_4": "pavāraṇā hotī”ti. Parato macchamaṁsaṁ byañjananti etthāpi eseva nayo. Yasmiṁ iriyāpathe",
  "tika-vin09t17:186_5": "pavāreti, taṁ avikopenteneva bhuñjitabbanti yo gacchanto pavāreti, tena gacchanteneva",
  "tika-vin09t17:186_6": "bhuñjitabbaṁ. Kaddamaṁ vā udakaṁ vā patvā ṭhitena atirittaṁ kāretabbaṁ. Sace antarā",
  "tika-vin09t17:186_7": "nadī pūrā hoti, naditīre gumbaṁ anupariyāyantena bhuñjitabbaṁ. Atha nāvā vā setu",
  "tika-vin09t17:186_8": "vā atthi, taṁ abhiruhitvāpi caṅkamanteneva bhuñjitabbaṁ, gamanaṁ na upacchinditabbaṁ.",
  "tika-vin09t17:186_9": "Esa nayo itarairiyāpathesupi. Taṁ taṁ iriyāpathaṁ kopentena atirittaṁ kāretabbaṁ.",
  "tika-vin09t17:186_10": "Yo ukkuṭikova nisīditvā pavāreti, tena ukkuṭikeneva bhuñjitabbaṁ. Tassa pana heṭṭhā",
  "tika-vin09t17:186_11": "palālapīṭhaṁ vā kiñci vā nisīdanaṁ dātabbaṁ. Pīṭhake nisīditvā pavāritena pana āsanaṁ",
  "tika-vin09t17:186_12": "acāletvāva catasso disā parivattantena bhuñjituṁ labbhati. Mañce nisīditvā pavāritena",
  "tika-vin09t17:186_13": "ito vā etto vā saṁsarituṁ na labbhati. Sace pana saha mañcena ukkhipitvā aññatra",
  "tika-vin09t17:186_14": "nenti, vaṭṭati. Nipajjitvā pavāritenāpi nipanneneva bhuñjitabbaṁ. Parivattantena",
  "tika-vin09t17:186_15": "yena passena nipanno, tassa ṭhānaṁ nātikkametabbaṁ.",
  "tika-vin09t17:187_0": "Alametaṁ sabbanti etaṁ sabbaṁ alaṁ pariyattaṁ, idampi te adhikaṁ, ito aññaṁ na lacchasīti",
  "tika-vin09t17:187_1": "adhippāyo. Yo atirittaṁ karotīti yo “alametaṁ sabba”nti atirittaṁ karoti. Paṭipakkhanayenāti",
  "tika-vin09t17:187_2": "“kappiyakataṁ, paṭiggahitakataṁ, uccāritakataṁ, hatthapāse kataṁ, bhuttāvinā kataṁ,",
  "tika-vin09t17:187_3": "bhuttāvinā pavāritena āsanā avuṭṭhitena kataṁ ‘alametaṁ sabba’nti vutta”nti imehi",
  "tika-vin09t17:187_4": "sattahi vinayakammākārehi yaṁ atirittaṁ kappiyaṁ kataṁ, yañca gilānātirittaṁ, tadubhayampi",
  "tika-vin09t17:187_5": "atirittanti evaṁ tasseva paṭipakkhanayena. Ettha ca “alametaṁ sabba”nti tikkhattuṁ",
  "tika-vin09t17:187_6": "vattabbaṁ, ayaṁ kira āciṇṇo. Vinayadharā pana “sakiṁ eva vattabba”nti vadanti.",
  "tika-vin09t17:188_0": "Kasmā taṁ so puna kātuṁ na labhatīti āha “yañhī”tiādi. Tattha yañhi akatanti yena",
  "tika-vin09t17:188_1": "paṭhamaṁ kappiyaṁ kataṁ, tena yaṁ akataṁ, taṁ kātabbaṁ. Paṭhamabhājane pana kātuṁ",
  "tika-vin09t17:188_2": "na labbhati. Yena ca akatanti aññena bhikkhunā yena paṭhamaṁ na kataṁ, tena ca kātabbanti",
  "tika-vin09t17:188_3": "attho. Vuttanti sīhaḷaṭṭhakathāsu vuttaṁ. Aññasmiṁ pana bhājaneti yasmiṁ pana bhājane",
  "tika-vin09t17:188_4": "paṭhamaṁ kataṁ, tato aññasmiṁ patte vā kuṇḍe vā pacchiyaṁ vā yattha katthaci purato",
  "tika-vin09t17:188_5": "ṭhapetvā onāmitabhājane.",
  "tika-vin09t17:189_0": "Aññatra bhuñjanavatthusminti bhuttāvinā pavāritena hutvā aññatra bhuñjanavatthusmiṁ.",
  "tika-vin09t17:189_1": "Tikapācittiyanti anatiritte anatirittasaññivematikaatirittasaññīnaṁ vasena tīṇi pācittiyāni.",
  "tika-vin09t17:189_2": "Ajjhoharato ca dukkaṭanti ajjhoharato ajjhohāre ajjhohāre dukkaṭaṁ. Sace pana āmisasaṁsaṭṭhāni",
  "tika-vin09t17:189_3": "honti, āhāratthāyapi anāhāratthāyapi paṭiggahetvā ajjhoharantassa pācittiyameva.",
  "tika-vin09t17:189_4": "Tesaṁ anuññātaparibhogavasenāti yāmakālikādīnaṁ anuññātaparibhogavasena, yāmakālikaṁ",
  "tika-vin09t17:189_5": "pipāsāya sati pipāsacchedanatthaṁ, sattāhakālikaṁ yāvajīvikañca tena tena upasametabbake",
  "tika-vin09t17:189_6": "ābādhe sati tassa upasamanatthanti vuttaṁ hoti. Idampi ajjhoharaṇato kāyakammaṁ,",
  "tika-vin09t17:189_7": "vācāya “atirittaṁ karotha bhante”ti akārāpanena vacīkammanti āha “samuṭṭhānādīni",
  "tika-vin09t17:189_8": "paṭhamakathinasadisānevā”ti. Kiriyākiriyanti ettha paṭikkhipitvā bhuñjanaṁ kiriyaṁ.",
  "tika-vin09t17:189_9": "Atirittassa akaraṇaṁ akiriyanti veditabbaṁ.",
  "tika-vin09t17:190": "Paṭhamapavāraṇāsikkhāpadavaṇṇanā niṭṭhitā.",
  "tika-vin09t17:191": "6. Dutiyapavāraṇāsikkhāpadavaṇṇanā",
  "tika-vin09t17:192": "Sutvāvāti aññena vā teneva vā ārocitaṁ sutvā. “Bhuttasmiṁ pācittiya”nti vuttattā bhojanapariyosāne pācittiya”nti vuttaṁ.",
  "tika-vin09t17:193": "Dutiyapavāraṇāsikkhāpadavaṇṇanā niṭṭhitā.",
  "tika-vin09t17:194": "7. Vikālabhojanasikkhāpadavaṇṇanā",
  "tika-vin09t17:195_0": "Vikāleti ettha aruṇuggamanato paṭṭhāya yāva majjhanhiko, ayaṁ buddhādīnaṁ ariyānaṁ",
  "tika-vin09t17:195_1": "āciṇṇasamāciṇṇo bhojanassa kālo nāma. Tadañño vikālo “vigato kālo”ti katvā. Tenāha",
  "tika-vin09t17:195_2": "“vigate kāle”tiādi. Ṭhitamajjhanhikopi kālasaṅgahaṁ gacchati. Tato paṭṭhāya pana",
  "tika-vin09t17:195_3": "khādituṁ vā bhuñjituṁ vā na sakkā. Sahasā pivituṁ sakkā bhaveyya, kukkuccakena pana",
  "tika-vin09t17:195_4": "na kātabbaṁ. Kālaparicchedajānanatthañca kālatthambho yojetabbo. Kālabbhantareva",
  "tika-vin09t17:195_5": "bhattakiccaṁ kātabbaṁ. “Yaṁ kiñci…pe… khādanīyaṁ vā”ti iminā yaṁ tāva sakkhalimodakādi",
  "tika-vin09t17:195_6": "pubbaṇṇāparaṇṇamayaṁ, tattha vattabbameva natthīti dasseti. Bhojanīyaṁ nāma pañca bhojanāni.",
  "tika-vin09t17:196_0": "Sati paccayeti pipāsādikāraṇe vijjamāne. Romaṭṭhakassāti romaṭṭhakassa bhikkhuno",
  "tika-vin09t17:196_1": "ajjhoharitvā uggiritvā mukheva ṭhapito bahi mukhadvārā viniggato bhojanassa maggā",
  "tika-vin09t17:196_2": "bahi niggato “romaṭṭho”ti pavuccati. Idha pana ajjhoharitvā uggiritvā mukheva ṭhapitoti",
  "tika-vin09t17:196_3": "adhippeto. Tenāha “na ca, bhikkhave”tiādi. Ṭhapetvā romaṭṭhakaṁ sesānaṁ āgataṁ uggāraṁ",
  "tika-vin09t17:196_4": "mukhe sandhāretvā gilantānaṁ āpatti. Sace pana asandhārentameva paragalaṁ gacchati, vaṭṭati.",
  "tika-vin09t17:197": "Vikālabhojanasikkhāpadavaṇṇanā niṭṭhitā.",
  "tika-vin09t17:198": "8. Sannidhikārakasikkhāpadavaṇṇanā",
  "tika-vin09t17:199_0": "“Kāro karaṇaṁ kiriyāti atthato eka”nti etena kārasaddassa bhāvatthataṁ dasseti. Sammā",
  "tika-vin09t17:199_1": "nidhānaṁ ṭhapanaṁ sannidhi. “Paṭiggahetvā ekarattaṁ vītināmitassetaṁnāma”nti iminā",
  "tika-vin09t17:199_2": "paṭiggahetvā ekarattaṁ vītināmite imassa duddhotabhāvaṁ dasseti. Kiñcāpi yāmakālikaṁ",
  "tika-vin09t17:199_3": "khādanīyaṁ, bhojanīyaṁ vā na hoti, “anāpatti yāmakālikaṁ yāme nidahitvā bhuñjatī”tiādi",
  "tika-vin09t17:199_4": "vacanato pana tatthāpi yāmātikkame sannidhipaccayā pācittiyena bhavitabbanti “yaṁ",
  "tika-vin09t17:199_5": "kiñci yāvakālikaṁ vā yāmakālikaṁ vā”ti vuttaṁ. Idāni duddhotabhāvameva vibhāvetuṁ",
  "tika-vin09t17:199_6": "“yaṁ aṅguliyā”tiādi vuttaṁ. Tattha yaṁ aṅguliyā ghaṁsantassa lekhā paññāyatīti yaṁ",
  "tika-vin09t17:199_7": "pattaṁ dhotaṁ aṅguliyā ghaṁsantassa patte aṅgulilekhā paññāyati, so patto duddhoto",
  "tika-vin09t17:199_8": "hotīti attho. Telavaṇṇapatte pana aṅgulilekhā paññāyati, sā abbohārikā. Snehoti telaṁ.",
  "tika-vin09t17:199_9": "Sandissatīti yāguyā upari sandissati. Tādise pattepīti paṭiggahaṇaṁ avissajjitvā",
  "tika-vin09t17:199_10": "sayaṁ vā aññena vā bhojanaṁ nīharitvā na sammā dhote pattepi. Punadivase bhuñjantassa",
  "tika-vin09t17:199_11": "pācittiyanti patte laggaṁ avijahitappaṭiggahaṇaṁ hotīti dutiyadivase bhuñjantassa",
  "tika-vin09t17:199_12": "pācittiyaṁ. Pariccatte pana patte punadivase bhuñjantassa anāpatti.",
  "tika-vin09t17:200_0": "Yaṁ panāti yaṁ bhojanaṁ pana. Apariccattameva hīti anapekkhavissajjanena vā anupasampannassa",
  "tika-vin09t17:200_1": "nirapekkhadānena vā apariccattameva. Kappiya bhojananti antamaso ekasitthamattampi",
  "tika-vin09t17:200_2": "kappiyabhojanaṁ. Akappiyesūti akappiyamaṁsesu. Sesesūti manussamaṁsato avasesesu",
  "tika-vin09t17:200_3": "hatthiassasunakhaahisīhabyagghadīpiacchataracchamaṁsesu ceva appaṭivekkhite uddissakatamaṁse",
  "tika-vin09t17:200_4": "ca. Pāḷiyaṁ “sattāhakālikaṁ yāvajīvikaṁ āhāratthāya paṭiggaṇhāti, āpatti dukkaṭassā”tiādinā",
  "tika-vin09t17:200_5": "sannihitesu sattāhakālikayāvajīvikesu purebhattampi āhāratthāya ajjhoharaṇepi dukkaṭassa",
  "tika-vin09t17:200_6": "vuttattā yāmakālikepi āhāratthāya ajjhoharaṇepi visuṁ dukkaṭenāpi bhavitabbanti āha",
  "tika-vin09t17:200_7": "“āhāratthāya ajjhoharato dukkaṭena saddhiṁ pācittiya”nti. Sabbavikappesūti “kappiyabhojanaṁ",
  "tika-vin09t17:200_8": "bhuñjantassā”tiādinā vuttesu sabbesu vikappesu aparampi pācittiyaṁ vaḍḍhati. Idaṁ",
  "tika-vin09t17:200_9": "vuttaṁ hoti – kappiyabhojane dve pācittiyāni, manussamaṁse thullaccayena saddhiṁ",
  "tika-vin09t17:200_10": "dve pācittiyāni, avasesesu pana akappiyamaṁsesu dukkaṭena saddhiṁ dve pācittiyāni.",
  "tika-vin09t17:200_11": "Yāmakālikaṁ sati paccaye sāmisena mukhena ajjhoharato dve pācittiyāni, nirāmisena",
  "tika-vin09t17:200_12": "ekameva. Āhāratthāya ajjhoharato vikappadvayepi dukkaṭena saddhinti.",
  "tika-vin09t17:201_0": "Avasesesūti yāmakālikādito avasesesu. Pācittiyaṁ vaḍḍhatiyevāti aparampi pācittiyaṁ",
  "tika-vin09t17:201_1": "vaḍḍhatiyeva. Idaṁ vuttaṁ hoti – sace vikāle ajjhoharati, pakatibhojane sannidhipaccayā",
  "tika-vin09t17:201_2": "ca vikālabhojanapaccayā ca dve pācittiyāni, akappiyamaṁsesu manussamaṁse thullaccayena",
  "tika-vin09t17:201_3": "saddhiṁ dve pācittiyāni, avasesesu dukkaṭena saddhiṁ dveti.",
  "tika-vin09t17:202_0": "Belaṭṭhasīso nāma jaṭilasahassassa abbhantare eko mahāthero. Tikapācittiyanti sannidhikārake",
  "tika-vin09t17:202_1": "sannidhikārakasaññivematikaasannidhikārakasaññīnaṁ vasena tīṇi pācittiyāni. Saṁsaṭṭhānīti",
  "tika-vin09t17:202_2": "saṁsaṭṭharasāni. Sambhinnarasaṁ sandhāyeva hi “tadahupaṭiggahitaṁ kāle kappatī”tiādi",
  "tika-vin09t17:202_3": "vuttaṁ. Tenāha “tasmā”tiādi. Ettha ca asambhinnarasanti amissitarasaṁ. Idañca sītalapāyāsādinā",
  "tika-vin09t17:202_4": "saha laddhaṁ sappipiṇḍādikaṁ sandhāya vuttaṁ. “Sudhotaṁ vā”ti idaṁ pana piṇḍapātena",
  "tika-vin09t17:202_5": "saddhiṁ laddhaṁ takkolajātiphalādiṁ, yāguādīsu pakkhipitvā dinnasiṅgīverādikañca sandhāya vuttaṁ.",
  "tika-vin09t17:203_0": "Tenāti sattāhakālikena. Tadahu paṭiggahitaṁ assāti tadahupaṭiggahitaṁ, tena tadahupaṭiggahitena.",
  "tika-vin09t17:203_1": "Esa nayo “dvīhapaṭiggahitenā”tiādīsupi. Tasmāti yasmā purebhattaṁ paṭiggahitampi",
  "tika-vin09t17:203_2": "vaṭṭati, tasmā. Paṭiggahitaṁ sattāhaṁ kappatīti vuttanti “sattāhakālikena, bhikkhave,",
  "tika-vin09t17:203_3": "yāvajīvikaṁ paṭiggahitaṁ sattāhaṁ kappati, sattāhātikkante na kappatī”ti bhesajjakkhandhake",
  "tika-vin09t17:203_4": "vuttaṁ. Kiñcāpi mukhe ekarattaṁ na vuttaṁ, tathāpi mukhe pakkhittameva yasmā sannidhi",
  "tika-vin09t17:203_5": "nāma hoti, tasmā “mukhasannidhī”ti vuttaṁ.",
  "tika-vin09t17:204_0": "Catasso kappiyabhūmiyoti ussāvanantikā, gonisādikā, gahapati, sammutīti catasso kappiyakuṭiyo.",
  "tika-vin09t17:204_1": "Tattha ussāvanantikā nāma gehe kariyamāne samparivāretvā ṭhitehi “kappiyakuṭiṁ karoma,",
  "tika-vin09t17:204_2": "kappiyakuṭiṁ karomā”ti vā “kappiyakuṭi kappiyakuṭī”ti vā vadantehi ṭhapitapaṭhamiṭṭhakathambhādikā",
  "tika-vin09t17:204_3": "saṅghassa vā ekassa bhikkhuno vā kuṭi. Yo pana ārāmo yebhuyyena vā aparikkhitto hoti,",
  "tika-vin09t17:204_4": "sakalopi vā, so “gonisādī”ti vuccati. Gahapatīti yā ṭhapetvā bhikkhuṁ sesehi “kappiyakuṭiṁ",
  "tika-vin09t17:204_5": "demā”ti dinnā, tesaṁ vā santakā. Sammuti nāma kammavācāya sāvetvā katā. Kathaṁ panetāsaṁ",
  "tika-vin09t17:204_6": "vinicchayo jānitabboti āha “tāsaṁ vinicchayo samantapāsādikāyaṁ vutto”ti.",
  "tika-vin09t17:205": "Sannidhikārakasikkhāpadavaṇṇanā niṭṭhitā.",
  "tika-vin09t17:206": "9. Paṇītabhojanasikkhāpadavaṇṇanā",
  "tika-vin09t17:207_0": "“Paṇītabhojanānī”ti idaṁ majjhe padalopaṁ katvā niddiṭṭhanti āha “paṇītasaṁsaṭṭhānī”tiādi.",
  "tika-vin09t17:207_1": "Sabbopi “odako”ti vuttalakkhaṇo macchoti “maccho nāma odako vuccatī”ti evaṁ vibhaṅge",
  "tika-vin09t17:207_2": "vuttalakkhaṇo, sabbopi maccho eva. Yo koci udake jāto maccho nāmāti vuttaṁ hoti.",
  "tika-vin09t17:207_3": "Mahānāmasikkhāpadenāti –",
  "tika-vin09t17:208": "“Agilānena bhikkhunā catumāsapaccayapavāraṇā sāditabbā aññatra punapavāraṇāya aññatra niccapavāraṇāya. Tato ce uttari sādiyeyya, pācittiya”nti –",
  "tika-vin09t17:209_0": "Iminā sikkhāpadena. Ettha hi saṅghavasena gilānapaccayapavāraṇāya pavāritaṭṭhāne",
  "tika-vin09t17:209_1": "sace tattha rattīhi vā bhesajjehi vā paricchedo kato hoti “ettikāyeva rattiyo, ettakāni",
  "tika-vin09t17:209_2": "vā bhesajjāni viññāpetabbānī”ti, tato rattipariyantato vā bhesajjapariyantato vā",
  "tika-vin09t17:209_3": "uttari nabhesajjakaraṇīyena vā bhesajjaṁ, aññabhesajjakaraṇīyena vā aññaṁ bhesajjaṁ",
  "tika-vin09t17:209_4": "viññāpentassa pācittiyaṁ vuttaṁ. Tasmā agilāno gilānasaññīpi hutvā pañca bhesajjāni",
  "tika-vin09t17:209_5": "viññāpento nabhesajjakaraṇīyena bhesajjaṁ viññāpento nāma hotīti “mahānāmasikkhāpadena",
  "tika-vin09t17:209_6": "kāretabbo”ti vuttaṁ.",
  "tika-vin09t17:210_0": "Yo pana nabhesajjatthāya viññāpeti, atha kho kevalaṁ attano bhuñjanatthāya, so sūpodanaviññattiyāyeva",
  "tika-vin09t17:210_1": "kāretabbo. Vuttañhetaṁ samantapāsādikāyaṁ “suddhāni sappiādīni viññāpetvā bhuñjanto",
  "tika-vin09t17:210_2": "pācittiyaṁ nāpajjati, sekhiyesu sūpodanaviññattidukkaṭaṁ āpajjatī”ti. Sūpodanaviññattiyā",
  "tika-vin09t17:210_3": "kāretabboti “na sūpaṁ vā odanaṁ vā agilāno”tiādinā sikkhāpadena kāretabbo, dukkaṭena",
  "tika-vin09t17:210_4": "kāretabboti vuttaṁ hoti. Imināti iminā paṇītabhojanasikkhāpadena.",
  "tika-vin09t17:211_0": "“Sappibhattaṁ dehī”ti vutte kiṁ hotīti āha “sappibhattaṁ ‘dehī’ti vutte panā”tiādi.",
  "tika-vin09t17:211_1": "Sūpodanaviññattiyā dukkaṭameva hotīti sambandho. Kasmāti āha “yasmā”tiādi. Atha yathā",
  "tika-vin09t17:211_2": "“paṇītabhojanānī”ti, evaṁ “sappibhatta”nti idampi kasmā na viññāyatīti ce? Anekantikattā.",
  "tika-vin09t17:211_3": "Tathā hi “paṇītabhojanānī”ti vutte “paṇītasaṁsaṭṭhāni bhojanāni paṇītabhojanānī”ti",
  "tika-vin09t17:211_4": "ayamattho ekantato paññāyati, “sappibhatta”nti vutte pana “sappimayaṁ bhattaṁ sappibhatta”ntipi",
  "tika-vin09t17:211_5": "viññāyamānattā ‘sappisaṁsaṭṭhaṁ bhattaṁ sappibhatta”nti ayamattho na ekantato paññāyati.",
  "tika-vin09t17:211_6": "Esa nayo “navanītabhattaṁ dehī”tiādīsupi.",
  "tika-vin09t17:212_0": "Purimanayenevāti “bhattaṁ datvā sappiṁ katvā bhuñjā”ti purimeneva nayena. Sace pana",
  "tika-vin09t17:212_1": "“sappinā”ti vutte kevalaṁ sesesu navanītādīsu aññatarena deti, visaṅketameva hoti.",
  "tika-vin09t17:212_2": "Anāpattīti visaṅketattā sabbāhiyeva āpattīhi anāpatti. “Kiñcāpi anāpatti, attano",
  "tika-vin09t17:212_3": "pana payogena nibbattattā na bhuñjitabba”nti vadanti. Kappiyasappināti kappiyamaṁsasappinā.",
  "tika-vin09t17:212_4": "Esa nayo akappiyasappināti etthāpi. Kappiyākappiyatā hi maṁsānaṁyeva, na sappiādīnaṁ.",
  "tika-vin09t17:212_5": "Ṭhapetvā ekaṁ manussavasātelaṁ sabbesaṁ khīradadhisappinavanītavasātelesu akappiyaṁ nāma natthi.",
  "tika-vin09t17:213_0": "Paribhogepi dukkaṭameva idha anadhippetattāti adhippāyo. Sace asati akappiyasappimhi",
  "tika-vin09t17:213_1": "purimanayeneva akappiyanavanītādīni deti “sappiṁ katvā bhuñjā”ti, akappiyasappināva",
  "tika-vin09t17:213_2": "dinnaṁ hoti. Yathā ca “kappiyasappinā dehī”ti vutte akappiyasappinā deti, visaṅketaṁ,",
  "tika-vin09t17:213_3": "evaṁ “‘akappiyasappinā’ti vutte kappiyasappinā detī”ti etthāpi paṭipāṭiyā ekamekaṁ",
  "tika-vin09t17:213_4": "vitthāretvā vuccamānepi ayamevattho vattabbo siyā, so ca saṅkhepenapi sakkā viññātunti",
  "tika-vin09t17:213_5": "vitthāranayaṁ hitvā imināva nayena sabbapadesu vinicchayo veditabboti vuttaṁ. Ayañhettha",
  "tika-vin09t17:213_6": "saṅkhepattho – yena yena viññatti hoti, tasmiṁ vā tassa mūle vā laddhe taṁ taṁ laddhameva",
  "tika-vin09t17:213_7": "hoti. Sace pana aññaṁ pāḷiyā āgataṁ vā anāgataṁ vā deti, visaṅketanti. Nānāṭṭhāne",
  "tika-vin09t17:213_8": "vāti tasmiṁyeva ghare sappiṁ, itarasmiṁ navanītantiādinā nānāṭṭhāne vā.",
  "tika-vin09t17:214": "Paṇītabhojanasikkhāpadavaṇṇanā niṭṭhitā.",
  "tika-vin09t17:215": "10. Dantaponasikkhāpadavaṇṇanā",
  "tika-vin09t17:216_0": "Kāyenāti hatthādīsu yena kenaci sarīrāvayavena, antamaso pādaṅguliyāpi gaṇhanto kāyena",
  "tika-vin09t17:216_1": "gaṇhāti nāmāti veditabbo. Dānepi eseva nayo. Kāyappaṭibaddhenāti pattādīsu yena kenaci",
  "tika-vin09t17:216_2": "sarīrasambaddhena upakaraṇena. Dānepi eseva nayo. Kaṭacchuādīsu yena kenaci upakaraṇena",
  "tika-vin09t17:216_3": "dinnaṁ kāyappaṭibaddhena dinnaṁyeva hoti. Aññatarenāti kāyena vā kāyappaṭibaddhena",
  "tika-vin09t17:216_4": "vā nissaggiyena vāti attho. Tattha nissaggiyenāti kāyato ca kāyappaṭibaddhato ca",
  "tika-vin09t17:216_5": "mocetvā hatthapāse ṭhitassa kāye vā kāyappaṭibaddhe vā pātiyamānañhi nissaggiyena",
  "tika-vin09t17:216_6": "payogena dinnaṁ nāma hoti. Tassāti paṭiggahitakassa. Vuttavipallāsavasenāti vuttassa",
  "tika-vin09t17:216_7": "paṭipakkhavasena. Idaṁ vuttaṁ hoti – yaṁ kāyakāyappaṭibaddhanissaggiyānaṁ aññatarena",
  "tika-vin09t17:216_8": "diyyamāne kāyena vā kāyappaṭibaddhena vā gaṇhāti, etaṁ paṭiggahitaṁ nāmāti.",
  "tika-vin09t17:217_0": "Saṁhārimenāti thāmamajjhimena purisena saṁhārimena, iminā asaṁhārime phalake vā pāsāṇe",
  "tika-vin09t17:217_1": "vā paṭiggahaṇaṁ na ruhatīti dasseti. Dhāretuṁ samatthenāti sandhāretuṁ yoggena, iminā",
  "tika-vin09t17:217_2": "sukhumesu tintiṇikādipaṇṇesu paṭiggahaṇaṁ na ruhatīti dasseti. Atatthajātakarukkhapaṇṇenāti",
  "tika-vin09t17:217_3": "jātaṭṭhānato cutena paduminipaṇṇādinā, iminā pana mahantepi tatthajātake paduminipaṇṇe",
  "tika-vin09t17:217_4": "vā kiṁsukapaṇṇādimhi vā paṭiggahetuṁ na vaṭṭati. Na hi taṁ kāyappaṭibaddhasaṅkhaṁ",
  "tika-vin09t17:217_5": "gacchatīti dasseti. Yathā ca tatthajātake, evaṁ khāṇuke bandhitvā ṭhapitamañcādimhipi.",
  "tika-vin09t17:217_6": "Nanu paṭibaddhappaṭibaddhenāpi pattādhārādinā paṭiggaṇhantassa paṭiggahaṇaṁ ruhati,",
  "tika-vin09t17:217_7": "atha kasmā kāyakāyappaṭibaddhehiyeva paṭiggahaṇaṁ idha vuttaṁ, na paṭibaddhappaṭibaddhenāpīti",
  "tika-vin09t17:217_8": "āha “paṭibaddhappaṭibaddhaṁ nāma idha natthī”ti. Keci pana “ādhārakena paṭiggahaṇaṁ",
  "tika-vin09t17:217_9": "kāyappaṭibaddhappaṭibaddhena paṭiggahaṇaṁ nāma hoti, tasmā na vaṭṭatī”ti vadanti,",
  "tika-vin09t17:217_10": "taṁ vacanamattameva. Atthato pana sabbampi taṁ kāyappaṭibaddhameva hotīti dasseti.",
  "tika-vin09t17:218": "Akallakoti gilāno. Mukhena paṭiggaṇhātīti sahatthena gahetvā paribhuñjituṁ asakkonto mukhena paṭiggaṇhāti. Abhihaṭabhājanato patitarajampi vaṭṭati abhihaṭattāti adhippāho.",
  "tika-vin09t17:219_0": "Tasmiṁ ṭhatvāti tādise hatthapāse ṭhatvā. Yanti yaṁ bhāraṁ. Majjhimo purisoti thāmamajjhimapuriso.",
  "tika-vin09t17:219_1": "Vinaye paññattaṁ dukkaṭaṁ vinayadukkaṭaṁ. Taṁ anupasampannassa datvāti piṇḍāya caritvā",
  "tika-vin09t17:219_2": "vihāraṁ vā āsanasālaṁ vā gantvā taṁ bhikkhaṁ anupasampannassa datvā, idañca pubbābhogassa",
  "tika-vin09t17:219_3": "anurūpavasena vuttaṁ. Yasmā pana taṁ “anupasampannassa dassāmī”ti cittuppādamattena",
  "tika-vin09t17:219_4": "taṁsantakaṁ nāma na hoti, tasmā vināpi tassa dānādiṁ paṭiggahetvā paribhuñjituṁ vaṭṭati.",
  "tika-vin09t17:220_0": "Assukheḷasiṅghāṇikādīsūti ettha assu nāma akkhijalaṁ. Kheḷo nāma lālā. Siṅghāṇikāti",
  "tika-vin09t17:220_1": "antosīsato pūtisemhabhāvaṁ āpannaṁ matthaluṅgaṁ galitvā tālumatthakavivarena otaritvā",
  "tika-vin09t17:220_2": "nāsāpuṭe pūretvā ṭhitaṁ vuccati, ādisaddena muttakarīsasemhadantamalaakkhigūthakaṇṇagūthakānaṁ,",
  "tika-vin09t17:220_3": "sarīre uṭṭhitaloṇassa ca gahaṇaṁ. Ṭhānatoti akkhikūpādito. Antarā ce gaṇhāti, kiṁ",
  "tika-vin09t17:220_4": "hotīti āha “uggahitakaṁ nāma hotī”ti, duṭṭhu gahitakaṁ nāma hotīti attho. Phalininti",
  "tika-vin09t17:220_5": "phalavantaṁ. Tatthajātakaphalinisākhāya vāti tasmiṁ rukkhe jātāya phalinisākhāya",
  "tika-vin09t17:220_6": "vā. Durupaciṇṇadukkaṭanti “na kattabba”nti vāritassa katattā duṭṭhu āciṇṇaṁ caritanti",
  "tika-vin09t17:220_7": "durupaciṇṇaṁ, tasmiṁ dukkaṭaṁ durupaciṇṇadukkaṭañca āpajjatīti attho.",
  "tika-vin09t17:221_0": "Āharīyatīti āhāro, ajjhoharitabbaṁ yaṁ kiñci, idha pana cattāri kālikāni adhippetānīti",
  "tika-vin09t17:221_1": "āha “yaṁ kiñcī”tiādi. Tattha aruṇuggamanato yāva ṭhitamajjhanhikā bhuñjitabbato yāva",
  "tika-vin09t17:221_2": "kālo assāti yāvakālikaṁ. Aruṇuggamanato yāva yāmāvasānā pipāsāya sati pipāsacchedanatthaṁ",
  "tika-vin09t17:221_3": "pātabbato yāmo kālo assāti yāmakālikaṁ. Yāva sattāhaṁ nidahitvā paribhuñjitabbato",
  "tika-vin09t17:221_4": "sattāhaṁ kālo assāti sattāhakālikaṁ. Yāvajīvampi pariharitvā paribhuñjitabbato yāva",
  "tika-vin09t17:221_5": "jīvaṁ etassāti yāvajīvikaṁ. Tenāha “tatthā”tiādi.",
  "tika-vin09t17:222_0": "Vanamūlapattapupphaphalādīti ettha tāva mūlaṁ nāma mūlakakhārakacaccutambakādīnaṁ",
  "tika-vin09t17:222_1": "tesu tesu janapadesu pakatiāhāravasena manussānaṁ khādanīyatthañceva bhojanīyatthañca",
  "tika-vin09t17:222_2": "pharaṇakaṁ sūpeyyapaṇṇamūlaṁ. Pattaṁ nāma mūlakakhārakacaccutambakādīnaṁ tādisaṁyeva",
  "tika-vin09t17:222_3": "pattaṁ. Pupphaṁ nāma mūlakakhārakādīnaṁ tādisaṁyeva pupphaṁ. Phalaṁ nāma panasalabujādīnaṁ",
  "tika-vin09t17:222_4": "tesu tesu janapadesu pakatiāhāravasena manussānaṁ khādanīyatthañceva bhojanīyatthañca",
  "tika-vin09t17:222_5": "pharaṇakaṁ phalaṁ. Ādisaddena kandamūlādīnaṁ gahaṇaṁ.",
  "tika-vin09t17:223_0": "Ambapānanti āmehi vā pakkehi vā ambehi katapānaṁ. Tattha āmehi karontena ambataruṇādīni",
  "tika-vin09t17:223_1": "bhinditvā udake pakkhipitvā ātape ādiccapākena pacitvā parissāvetvā tadahupaṭiggahitehi",
  "tika-vin09t17:223_2": "madhusakkarakappūrādīhi yojetvā kātabbaṁ. Evaṁ kataṁ purebhattameva kappati. Anupasampannena",
  "tika-vin09t17:223_3": "kataṁ labhitvā pana purebhattaṁ paṭiggahitaṁ purebhattaṁ sāmisaparibhogenāpi vaṭṭati,",
  "tika-vin09t17:223_4": "pacchābhattaṁ nirāmisaparibhogena yāva aruṇuggamanā vaṭṭati. Esa nayo sabbapānesu.",
  "tika-vin09t17:224_0": "Tesu pana jambupānanti jambuphalehi katapānaṁ. Cocapānanti aṭṭhikehi kadaliphalehi",
  "tika-vin09t17:224_1": "katapānaṁ. Mocapānanti anaṭṭhikehi kadaliphalehi katapānaṁ. Madhukapānanti madhukānaṁ",
  "tika-vin09t17:224_2": "jātirasena katapānaṁ. Taṁ pana udakasambhinnaṁ vaṭṭati, suddhaṁ na vaṭṭati. Muddikāpānanti",
  "tika-vin09t17:224_3": "muddikā udake madditvā ambapānaṁ viya katapānaṁ. Sālūkapānanti rattuppalanīluppalādīnaṁ",
  "tika-vin09t17:224_4": "sālūke madditvā katapānaṁ. Phārusakapānanti phārusakehi ambapānaṁ viya katapānaṁ.",
  "tika-vin09t17:224_5": "Imināva nayena vettapānādīni veditabbāni. Etāni ca pana sabbāni pānāni aggipākāni",
  "tika-vin09t17:224_6": "na vaṭṭanti. Tenāha “sītodakenā”tiādi. Avasesesupianuññātaphalapattapuppharasesūti",
  "tika-vin09t17:224_7": "dhaññaphalapakkasākamadhukapuppharasato avasesesu “anujānāmi, bhikkhave, sabbaṁ phalarasaṁ",
  "tika-vin09t17:224_8": "ṭhapetvā dhaññaphalarasa”ntiādinā anuññātakesu phalapattapuppharasesupi.",
  "tika-vin09t17:225_0": "Khādanīyatthanti khādanīyena kattabbakiccaṁ. Neva pharatīti na nipphādeti. Anāhārepi",
  "tika-vin09t17:225_1": "udake āhārasaññāyāti “āhāraṁ āhareyyā”ti padassa padabhājane vuttamatthaṁ sammā asallakkhetvā",
  "tika-vin09t17:225_2": "“āharīyatīti āhāro”ti anāhārepi udake āhārasaññāya kukkuccāyantānaṁ. Dantapone ca",
  "tika-vin09t17:225_3": "“mukhadvāraṁ āhaṭaṁ ida”nti saññāyāti mukhadvāraṁ anāhaṭampi dantaponaṁ “mukhadvāraṁ",
  "tika-vin09t17:225_4": "āhaṭaṁ idaṁ dantapona”nti vipallatthasaññāya kukkuccāyantānaṁ. Yathāsukhaṁ pātunti",
  "tika-vin09t17:225_5": "paṭiggahetvā vā appaṭiggahetvā vā yathākāmaṁ pātuṁ. Dantaponaparibhogenāti dantakaṭṭhaparibhogena,",
  "tika-vin09t17:225_6": "dantadhovanādināti attho, iminā tassa pana rasaṁ gilituṁ na vaṭṭatīti dasseti.",
  "tika-vin09t17:226_0": "Cattāri mahāvikaṭānīti gūthaṁ, muttaṁ, chārikā, mattikā ca “āsayādivasena virūpāni",
  "tika-vin09t17:226_1": "jātānī”ti katvā vikaṭānīti vā apakatibhojanattā vikaṭāni “virūpāni jātānī”ti vā attho.",
  "tika-vin09t17:226_2": "Sati paccayeti kāraṇe sati, sappadaṭṭheti attho. Dhūmādiabbohārikābhāvoti dhūmapupphagandhadantakhayādiabbohārikābhāvo.",
  "tika-vin09t17:227": "Dantaponasikkhāpadavaṇṇanā niṭṭhitā.",
  "tika-vin09t17:228": "Bhojanavaggo catuttho.",
  "tika-vin09t17:229": "5. Acelakavaggo",
  "tika-vin09t17:230": "1. Acelakasikkhāpadavaṇṇanā",
  "tika-vin09t17:231_0": "Acelakassāti yassa kassaci pabbajjāsamāpannassa naggassa. Paribbājakassāti ṭhapetvā",
  "tika-vin09t17:231_1": "bhikkhuñca sāmaṇerañca avasesassa yassa kassaci pabbajjāsamāpannassa. Paribbājikāyāti",
  "tika-vin09t17:231_2": "ṭhapetvā bhikkhuniṁ, sikkhamānaṁ, sāmaṇeriñca avasesāya yāya kāyaci pabbajjāsamāpannāya.",
  "tika-vin09t17:231_3": "Ete ca sabbe aññatitthiyā veditabbā. Tenāha “etesaṁ acelakādīnaṁ aññatitthiyāna”nti.",
  "tika-vin09t17:232": "Tesanti aññatitthiyānaṁ. Bhājanaṁ nikkhipitvāti āmisabharitaṁ bhājanaṁ nikkhipitvā. Bāhirālepanti telādiṁ.",
  "tika-vin09t17:233": "Acelakādayo yasmā, titthiyāva matā idha;",
  "tika-vin09t17:234": "Tasmā titthiyanāmena, tikacchedo kato tayo.",
  "tika-vin09t17:235": "Atitthiyassa naggassa, tathā titthiyaliṅgino;",
  "tika-vin09t17:236": "Gahaṭṭhassāpi bhikkhussa, kappatīti vinicchayo.",
  "tika-vin09t17:237": "Atitthiyassa cittena, titthiyassa ca liṅgino;",
  "tika-vin09t17:238": "Sotāpannādino dātuṁ, kappatītīdha no mati.",
  "tika-vin09t17:239": "Acelakasikkhāpadavaṇṇanā niṭṭhitā.",
  "tika-vin09t17:240": "2. Uyyojanasikkhāpadavaṇṇanā",
  "tika-vin09t17:241_0": "Gāmaṁ vā nigamaṁ vāti ettha nagarampi gāmaggahaṇeneva gahitanti daṭṭhabbaṁ. Pavisissāmāti",
  "tika-vin09t17:241_1": "ettha gahetvā “gantvā”ti pāṭhaseso, asamannāhāro vā tassā itthiyā tasmiṁ gāme sannihitabhāvaṁ",
  "tika-vin09t17:241_2": "ajānanto vā “ehāvuso, gāmaṁ vā nigamaṁ vā piṇḍāya pavisissāmā”ti bhikkhuṁ gahetvā",
  "tika-vin09t17:241_3": "gantvāti attho. Yaṁ kiñci āmisanti yāguādikaṁ yaṁ kiñci āmisaṁ. Uyyojeyyāti attano",
  "tika-vin09t17:241_4": "kīḷānurūpaṁ itthiṁ disvā uyyojeyya pahiṇeyya. Tenāha “mātugāmena saddhi”ntiādi. Ādisaddena",
  "tika-vin09t17:241_5": "vuttāvasesaṁ kāyavacīdvāravītikkamaṁ saṅgaṇhāti. “Gacchā”tiādīni vatvāti “gacchāvuso,",
  "tika-vin09t17:241_6": "na me tayā saddhiṁ kathā vā nisajjā vā phāsu hoti, ekakassa me kathā vā nisajjā vā",
  "tika-vin09t17:241_7": "phāsu hotī”ti vatvā. Etaṁ anācāramevāti etaṁ yathāvuttaṁ hasanādianācārameva. Na",
  "tika-vin09t17:241_8": "aññaṁ patirūpaṁ kāraṇanti ṭhapetvā vuttappakāraṁ anācāraṁ ubhinnaṁ ekato na yāpanādiṁ",
  "tika-vin09t17:241_9": "aññaṁ patirūpakāraṇaṁ paccayaṁ karitvā na hotīti attho. Assāti uyyojakassa. Soti yo uyyojito, so.",
  "tika-vin09t17:242_0": "Anupasampanneti sāmaṇere. Sova idha anupasampannoti adhippetoti vadanti. Ubhinnampīti",
  "tika-vin09t17:242_1": "upasampannassa vā anupasampannassa vāti dvinnampi. Kalisāsanāropaneti kalīti kodho,",
  "tika-vin09t17:242_2": "tassa sāsanaṁ āṇaṁ kalisāsanaṁ, tassāropaneti attho, “appeva nāma imināpi ubbāḷho",
  "tika-vin09t17:242_3": "pakkameyyā”ti kodhavasena ṭhānanisajjādīsu dosaṁ dassetvā “passatha bho imassa ṭhānaṁ",
  "tika-vin09t17:242_4": "nisajjaṁ ālokitaṁ vilokitaṁ, khāṇu viya tiṭṭhati, sunakho viya nisīdati, makkaṭo",
  "tika-vin09t17:242_5": "viya ito cito ca viloketī”ti evaṁ amanāpavacanassa bhaṇaneti vuttaṁ hoti. Suddhacittena",
  "tika-vin09t17:242_6": "panevaṁ bhaṇane doso natthi. Evamādīhīti ettha ādisaddena “mahagghaṁ bhaṇḍaṁ passitvā",
  "tika-vin09t17:242_7": "lobhadhammaṁ uppādessatī”ti uyyojeti, “mātugāmaṁ passitvā anabhiratiṁ uppādessatī”ti",
  "tika-vin09t17:242_8": "uyyojeti, “gilānassa vā ohiyyakassa vā vihārapālassa vā yāguṁ vā bhattaṁ vā khādanīyaṁ",
  "tika-vin09t17:242_9": "vā nīharā”ti uyyojeti, “na anācāraṁ ācaritukāmo sati karaṇīye uyyojetī”ti etesaṁ gahaṇaṁ.",
  "tika-vin09t17:243": "Uyyojanasikkhāpadavaṇṇanā niṭṭhitā.",
  "tika-vin09t17:244": "3. Sabhojanasikkhāpadavaṇṇanā",
  "tika-vin09t17:245_0": "“Sabhojane”ti bāhiratthasamāsoyaṁ, ubhasadde ukārassa ca lopoti āha “saha ubhohi",
  "tika-vin09t17:245_1": "janehī”tiādi. Tattha ubhohi janehīti jāyā ca pati cāti ubhohi janehi. Bhuñjitabbanti",
  "tika-vin09t17:245_2": "vā bhojanaṁ, itthī ca puriso ca, tena saha vattatīti sabhojananti āha “atha vā”tiādi.",
  "tika-vin09t17:245_3": "Rāgapariyuṭṭhitassāti methunādhippāyassa. Sayanigharanti sayanīyagharaṁ, vāsagehanti",
  "tika-vin09t17:245_4": "attho. Mahallakassāti mahallakassa sayanigharassa. Piṭṭhasaṅghāṭatoti dvārabāhato",
  "tika-vin09t17:245_5": "khuddakassavāti yathā tathā vā katassa khuddakassa sayanigharassa. Vemajjhaṁ atikkamitvā",
  "tika-vin09t17:245_6": "nisīdeyyāti piṭṭhivaṁsaṁ atikkamitvā nisīdeyya. Khuddakaṁ nāma sayanigharaṁ vitthārato",
  "tika-vin09t17:245_7": "pañcahatthappamāṇaṁ hoti, tassa ca majjhimaṭṭhānaṁ piṭṭhasaṅghāṭato aḍḍhateyyahatthappamāṇameva",
  "tika-vin09t17:245_8": "hoti, tasmā tādise sayanighare piṭṭhasaṅghāṭato hatthapāsaṁ vijahitvā nisinno piṭṭhivaṁsaṁ",
  "tika-vin09t17:245_9": "atikkamitvā nisinno nāma hoti. Evaṁ nisinno ca vemajjhaṁ atikkamitvā nisinno nāma",
  "tika-vin09t17:245_10": "hoti. Tena vuttaṁ pāḷiyaṁ “piṭṭhivaṁsaṁ atikkamitvā nisīdatī”ti. Sacittakañcettha",
  "tika-vin09t17:245_11": "anupavisitvā nisīdanacittena daṭṭhabbaṁ.",
  "tika-vin09t17:246": "Sabhojanasikkhāpadavaṇṇanā niṭṭhitā.",
  "tika-vin09t17:247": "4-5. Rahopaṭicchannarahonisajjasikkhāpadavaṇṇanā",
  "tika-vin09t17:248": "Catutthapañcamasikkhāpade yaṁ vattabbaṁ siyā, taṁ sabbaṁ aniyatadvaye vuttamevāti āha “seso kathānayo aniyatadvaye vuttanayeneva veditabbo”ti.",
  "tika-vin09t17:249": "Rahopaṭicchannarahonisajjasikkhāpadavaṇṇanā niṭṭhitā.",
  "tika-vin09t17:250": "6. Cārittasikkhāpadavaṇṇanā",
  "tika-vin09t17:251_0": "Antoupacārasīmāya dassanūpacāre bhikkhuṁ disvāti yattha ṭhitassa kulāni payirupāsanacittaṁ",
  "tika-vin09t17:251_1": "uppannaṁ, tato paṭṭhāya gacchanto antoupacārasīmāya dassanūpacāre bhikkhuṁ passe",
  "tika-vin09t17:251_2": "vā abhimukhe vā disvā. Pakativacanenāti yaṁ dvādasahatthabbhantare ṭhitena sotuṁ",
  "tika-vin09t17:251_3": "sakkā, tādisena vacanena, ito cito ca pariyesitvā ārocanakiccaṁ pana natthi. Yo hi",
  "tika-vin09t17:251_4": "evaṁ pariyesitabbo, so asantoyeva. Tenāha “tādisa”ntiādi. Anāpucchitvāti anārocetvā.",
  "tika-vin09t17:252_0": "Antarārāmabhikkhunupassayatitthiyaseyyapaṭikkamanabhattiyagharānīti ettha antarārāmanti",
  "tika-vin09t17:252_1": "antogāme vihāro. Paṭikkamananti āsanasālā. Bhattiyagharanti nimantitagharaṁ vā salākabhattādidāyakānaṁ",
  "tika-vin09t17:252_2": "vā gharaṁ. Āpadāsūti jīvitabrahmacariyantarāyesu. Kiriyākiriyanti ettha kulesu cārittāpajjanaṁ",
  "tika-vin09t17:252_3": "kiriyaṁ, anāpucchanaṁ akiriyanti veditabbaṁ.",
  "tika-vin09t17:253": "Cārittasikkhāpadavaṇṇanā niṭṭhitā.",
  "tika-vin09t17:254": "7. Mahānāmasikkhāpadavaṇṇanā",
  "tika-vin09t17:255_0": "Sabbañcetaṁvatthuvasena vuttanti “agilānena bhikkhunā catumāsapaccayapavāraṇā sāditabbā",
  "tika-vin09t17:255_1": "aññatra punapavāraṇāya aññatra niccapavāraṇāyā”ti etaṁ sabbaṁ sikkhāpadanidānasaṅkhātassa",
  "tika-vin09t17:255_2": "vatthuno vasena vuttaṁ. Tattha hi mahānāmena sakkena “icchāmahaṁ, bhante, saṅghaṁ",
  "tika-vin09t17:255_3": "catumāsaṁ bhesajjena pavāretu”ntiādinā ussannussannena ca bhesajjena catumāsaṁ puna",
  "tika-vin09t17:255_4": "niccaṁ pavāraṇā katā, tasmā bhagavatā tassa vasena evaṁ vuttanti vuttaṁ hoti. Aññatra",
  "tika-vin09t17:255_5": "punapavāraṇāyāti yadi punapavāraṇā atthi, taṁ ṭhapetvā. Aññatra niccapavāraṇāyāti",
  "tika-vin09t17:255_6": "etthāpi eseva nayo. Yadi pana tāpi atthi, sāditabbāvāti adhippāyo. Tenāha “ayaṁ panettha",
  "tika-vin09t17:255_7": "attho”tiādi. Tatthāti tissaṁ pavāraṇāyaṁ. Bhesajjehi vā paricchedo kato hotīti “sappi",
  "tika-vin09t17:255_8": "tela”nti evamādinā nāmavasena vā “patthena nāḷiyā āḷhakenā”tiādinā parimāṇavasena",
  "tika-vin09t17:255_9": "vā “ettakāni vā bhesajjāni viññāpetabbānī”ti bhesajjehi paricchedo kato hoti. Nabhesajjakaraṇīyeti",
  "tika-vin09t17:255_10": "missakabhattenāpi ce yāpetuṁ sakkoti, nabhesajjakaraṇīyaṁ nāma hoti. Aññaṁ bhesajjanti",
  "tika-vin09t17:255_11": "sappinā pavārito telaṁ, āḷhakena pavārito doṇaṁ.",
  "tika-vin09t17:256_0": "Yathābhūtaṁ ācikkhitvāti “imehi tayā bhesajjehi pavāritamhā, amhākañca iminā ca iminā",
  "tika-vin09t17:256_1": "ca bhesajjena attho, yāsu tayā rattīsu pavāritamhā, tā rattiyo vītivattā, amhākañca",
  "tika-vin09t17:256_2": "bhesajjena attho”ti yathābhūtaṁ ārocetvā. Evañca viññāpetuṁ gilānova labhati, na itaro.",
  "tika-vin09t17:257": "Mahānāmasikkhāpadavaṇṇanā niṭṭhitā.",
  "tika-vin09t17:258": "8. Uyyuttasenāsikkhāpadavaṇṇanā",
  "tika-vin09t17:259_0": "Caturaṅgininti hatthiassarathapattīti cattāri aṅgāni etissāti caturaṅginī, taṁ caturaṅginiṁ.",
  "tika-vin09t17:259_1": "“Dvādasapuriso hatthī, tipuriso asso, catupuriso ratho, cattāro purisā sarahatthā",
  "tika-vin09t17:259_2": "pattī”ti ayaṁ pacchimakoṭiyā caturaṅgasamannāgatā senā nāma, īdisaṁ senanti attho.",
  "tika-vin09t17:259_3": "Taṁ pana vijahitvāti kenaci antaritā vā ninnaṁ oruḷhā vā na dissati, idha ṭhatvāna",
  "tika-vin09t17:259_4": "sakkā daṭṭhunti taṁ dassanūpacāraṁ vijahitvā aññaṁ ṭhānaṁ gantvā.",
  "tika-vin09t17:260_0": "Senādassanavatthusminti senaṁ dassanāya gamanavatthusmiṁ. Ayameva vā pāṭho. Hatthiādīsu",
  "tika-vin09t17:260_1": "ekamekanti hatthiādīsu catūsu aṅgesu ekamekaṁ, antamaso ekapurisāruḷhahatthimpi ekampi",
  "tika-vin09t17:260_2": "sarahatthaṁ purisanti attho. Anuyyuttā nāma rājā uyyānaṁ vā nadiṁ vā gacchati, evaṁ",
  "tika-vin09t17:260_3": "anuyyuttā hoti. Tathārūpappaccayeti “mātulo senāya gilāno hotī”tiādike anurūpakāraṇe",
  "tika-vin09t17:260_4": "sati. Āpadāsūti jīvitabrahmacariyantarāyesu “ettha gato muccissāmī”ti gacchato anāpatti.",
  "tika-vin09t17:261": "Uyyuttasenāsikkhāpadavaṇṇanā niṭṭhitā.",
  "tika-vin09t17:262": "9. Senāvāsasikkhāpadavaṇṇanā",
  "tika-vin09t17:263": "Paṭisenāruddhāyāti yathā sañcāro chijjati, evaṁ paṭisenāya ruddhāya senāya. Kenaci palibuddhassāti verikena vā issarena vā kenaci ruddhassa.",
  "tika-vin09t17:264": "Senāvāsasikkhāpadavaṇṇanā niṭṭhitā.",
  "tika-vin09t17:265": "10. Uyyodhikasikkhāpadavaṇṇanā",
  "tika-vin09t17:266_0": "Sampahāraṭṭhānassāti yuddhabhūmiyā. Balassa aggaṁ jānantīti “ettakā hatthī, ettakā",
  "tika-vin09t17:266_1": "assā, ettakā rathā, ettakā pattī”ti balassa koṭṭhāsaṁ jānanti. “Anujānāmi, bhikkhave,",
  "tika-vin09t17:266_2": "vihāraggenā”tiādīsu viya koṭṭhāsattho hettha aggasaddo. Tenāha “balagaṇanaṭṭhānanti",
  "tika-vin09t17:266_3": "attho”ti. Senāya viyūhanti “ito hatthī hontu, ito assā hontu, ito rathā hontu, ito",
  "tika-vin09t17:266_4": "pattī hontū”ti senāya ṭhapanaṁ, rāsiṁ katvā ṭhapananti attho. Tenāha “senāsannivesassetaṁ",
  "tika-vin09t17:266_5": "nāma”nti. Dvādasapuriso hatthīti cattāro ārohakā, ekekapādarakkhakā dve dveti evaṁ",
  "tika-vin09t17:266_6": "dvādasapuriso hatthī. Tipuriso assoti eko ārohako, dve pādarakkhakāti evaṁ tipuriso",
  "tika-vin09t17:266_7": "asso. Catupuriso rathoti eko sārathi, eko yodho, dve āṇirakkhakāti evaṁ catupuriso rathoti.",
  "tika-vin09t17:267": "Uyyodhikasikkhāpadavaṇṇanā niṭṭhitā.",
  "tika-vin09t17:268": "Acelakavaggo pañcamo.",
  "tika-vin09t17:269": "6. Surāpānavaggo",
  "tika-vin09t17:270": "1. Surāpānasikkhāpadavaṇṇanā",
  "tika-vin09t17:271_0": "Piṭṭhādīhikataṁ majjaṁ surāti piṭṭhapūvaodanakiṇṇasambhārehi kataṁ majjaṁ surāti",
  "tika-vin09t17:271_1": "attho. Idaṁ vuttaṁ hoti – piṭṭhasurā, pūvasurā, odanasurā, kiṇṇapakkhittā, sambhārasaṁyuttāti",
  "tika-vin09t17:271_2": "imāni pañca surā nāmāti. Tattha piṭṭhaṁ bhājane pakkhipitvā tajjaṁ udakaṁ datvā madditvā",
  "tika-vin09t17:271_3": "katā piṭṭhasurā. Evaṁ sesāsupi. Kiṇṇāti pana tassā surāya bījaṁ vuccati. Ye “surāmodakā”tipi",
  "tika-vin09t17:271_4": "vuccanti, te pakkhipitvā katā kiṇṇapakkhittā. Harītakisāsapādinānāsambhārehi saṁyojitā sambhārasaṁyuttā.",
  "tika-vin09t17:272_0": "Pupphādīhi kato āsavo merayanti pupphaphalamadhuguḷasambhārehi kato ciraparivāsito",
  "tika-vin09t17:272_1": "merayanti attho. Idaṁ vuttaṁ hoti – pupphāsavo, phalāsavo, madhvāsavo, guḷāsavo,",
  "tika-vin09t17:272_2": "sambhārasaṁyuttoti pañcamerayaṁ nāmāti. Tattha madhukatālanāḷikerādi puppharaso ciraparivāsito",
  "tika-vin09t17:272_3": "pupphāsavo. Panasādiphalaraso phalāsavo. Muddikāraso madhvāsavo. Samantapāsādikāyaṁ",
  "tika-vin09t17:272_4": "pana “phalāsavo nāma muddikāphalādīni madditvā tesaṁ rasena kato. Madhvāsavo nāma",
  "tika-vin09t17:272_5": "muddikānaṁ jātirasena kato, makkhikāmadhunāpi karīyatīti vadantī”ti vuttaṁ. Ucchuraso",
  "tika-vin09t17:272_6": "guḷāsavo. Harītakāmalakakaṭukabhaṇḍādinānāsambhārānaṁ raso ciraparivāsito sambhārasaṁyutto.",
  "tika-vin09t17:272_7": "Ettha ca surāya, merayassa ca samānepi sambhārasaṁyoge madditvā katā surā, ciraparivāsitamattena",
  "tika-vin09t17:272_8": "merayanti evamimesaṁ nānākaraṇaṁ daṭṭhabbaṁ. Bījato paṭṭhāyāti sambhāre paṭiyādetvā",
  "tika-vin09t17:272_9": "cāṭiyaṁ pakkhittakālato ceva tālanāḷikerādīnaṁ puppharasassa abhinavakālato ca paṭṭhāya.",
  "tika-vin09t17:273_0": "Loṇasovīrakaṁ vā suttaṁ vāti ime dve anekehi bhesajjehi abhisaṅkhatā āsavavisesā.",
  "tika-vin09t17:273_1": "Vāsaggāhāpanatthanti sugandhabhāvagāhāpanatthaṁ. Vatthuṁ ajānanatāya cettha acittakatā",
  "tika-vin09t17:273_2": "veditabbā. Akusaleneva pātabbatāya lokavajjaṁ. Yaṁ panettha vattabbaṁ siyā, taṁ sabbaṁ",
  "tika-vin09t17:273_3": "paṭhamapārājikavaṇṇanāya vuttanayameva.",
  "tika-vin09t17:274": "Surāpānasikkhāpadavaṇṇanā niṭṭhitā.",
  "tika-vin09t17:275": "2. Aṅgulipatodakasikkhāpadavaṇṇanā",
  "tika-vin09t17:276": "Hasādhippāyassāti khiḍḍādhippāyassa, iminā kāyasaṁsaggādhippāyaṁ paṭikkhipati.",
  "tika-vin09t17:277_0": "Ettha ca bhikkhunimpi hasādhippāyena phusato bhikkhussa dukkaṭaṁ. Tathā bhikkhumpi",
  "tika-vin09t17:277_1": "phusantiyā bhikkhuniyāti āha “idha pana bhikkhunīpi bhikkhussa, bhikkhu ca bhikkhuniyā",
  "tika-vin09t17:277_2": "anupasampanno evā”ti. Kāyappaṭibaddhādīsu sabbatthāti “kāyena kāyappaṭibaddhe, kāyappaṭibaddhena",
  "tika-vin09t17:277_3": "kāye, kāyappaṭibaddhena kāyappaṭibaddhe, nissaggiyena kāye, nissaggiyena kāyappaṭibaddhe,",
  "tika-vin09t17:277_4": "nissaggiyena nissaggiye”ti sabbattha. Sati karaṇīye āmasatoti sati karaṇīye purisaṁ",
  "tika-vin09t17:277_5": "āmasato anāpatti. Itthī pana sati karaṇīyepi āmasituṁ na vaṭṭati.",
  "tika-vin09t17:278": "Aṅgulipatodakasikkhāpadavaṇṇanā niṭṭhitā.",
  "tika-vin09t17:279": "3. Hasadhammasikkhāpadavaṇṇanā",
  "tika-vin09t17:280_0": "Uparigopphaketi gopphakānaṁ uparibhāgappamāṇe. Hasādhippāyoti kīḷādhippāyo. Yena",
  "tika-vin09t17:280_1": "yena aṅgenāti hatthapādādīsu yena yena aṅgena. Tathā nāvāya kīḷatoti phiyārittādīhi",
  "tika-vin09t17:280_2": "nāvaṁ pājentassa vā tīre ussārentassa vā dukkaṭanti attho.",
  "tika-vin09t17:281": "Hasadhammasikkhāpadavaṇṇanā niṭṭhitā.",
  "tika-vin09t17:282": "4. Anādariyasikkhāpadavaṇṇanā",
  "tika-vin09t17:283_0": "Duvidhañhettha anādariyaṁ puggalānādariyañca dhammānādariyañcāti āha “puggalassa",
  "tika-vin09t17:283_1": "vā”tiādi. Tattha yo bhikkhu upasampannena paññattena vuccamāno “ayaṁ ukkhittako vā",
  "tika-vin09t17:283_2": "vambhito vā garahito vā, imassa vacanaṁ akataṁ bhavissatī”ti anādariyaṁ karoti, ayaṁ",
  "tika-vin09t17:283_3": "puggale anādariyaṁ karoti nāma. Yo pana paññattena vuccamāno “kathāyaṁ nasseyya vā",
  "tika-vin09t17:283_4": "vinasseyya vā antaradhāyeyya vā”ti, taṁ vā nasikkhitukāmo anādariyaṁ karoti, ayaṁ",
  "tika-vin09t17:283_5": "dhamme anādariyaṁ karoti nāma. Tenāha “tasmā”tiādi.",
  "tika-vin09t17:284_0": "Idaṁna sallekhāya saṁvattatīti sammā kilese likhatīti sallekho, appicchatā, tadatthaṁ",
  "tika-vin09t17:284_1": "nayidaṁ saṁvattati. Ādisaddena “idaṁ na dhutatthāya saṁvattati, na pāsādikatāya,",
  "tika-vin09t17:284_2": "na apacayāya, na vīriyārambhāya saṁvattatī”ti idaṁ saṅgaṇhāti. Apaññattenāti sutte",
  "tika-vin09t17:284_3": "vā abhidhamme vā āgatena. Paveṇiāgatanti saṅgītikālato paṭṭhāya mahākassapādiācariyaparamparāya",
  "tika-vin09t17:284_4": "āgataṁ. Sace pana yasmā ucchuraso sattāhakāliko, tassa kasaṭo yāvajīviko, dvinnaṁyeva",
  "tika-vin09t17:284_5": "samavāyo ucchuyaṭṭhi, tasmā vikāle ucchuyaṭṭhiṁ khādituṁ vaṭṭati guḷaharītakaṁ viyāti",
  "tika-vin09t17:284_6": "evamādikaṁ gārayhācariyuggahaṁ gahetvā “evaṁ amhākaṁ ācariyānaṁ uggaho paripucchā”ti",
  "tika-vin09t17:284_7": "bhaṇati, āpattiyeva.",
  "tika-vin09t17:285": "Anādariyasikkhāpadavaṇṇanā niṭṭhitā.",
  "tika-vin09t17:286": "5. Bhiṁsāpanasikkhāpadavaṇṇanā",
  "tika-vin09t17:287": "Rūpādīnīti bhayānakāni rūpasaddagandharasaphoṭṭhabbāni. Bhayānakakathanti corakantāravāḷakantārapisācakantārappaṭisaṁyuttakathaṁ.",
  "tika-vin09t17:288": "Bhiṁsāpanasikkhāpadavaṇṇanā niṭṭhitā.",
  "tika-vin09t17:289": "6. Jotisikkhāpadavaṇṇanā",
  "tika-vin09t17:290": "Agilānoti yassa vinā agginā phāsu hoti, so idha agilāno nāma. Jotinti aggiṁ.",
  "tika-vin09t17:291_0": "Bhaggesūti evaṁnāmake janapade. Bhaggānāma jānapadino rājakumārā, tesaṁ nivāso ekopi",
  "tika-vin09t17:291_1": "janapado ruḷhisaddena “bhaggā”ti vuccati. Tena vuttaṁ “bhaggesūti evaṁnāmake janapade”ti.",
  "tika-vin09t17:291_2": "Tathā patilātaṁ ukkhipantassāti ḍayhamānaṁ alātaṁ patitaṁ ukkhipantassa tathā dukkaṭanti",
  "tika-vin09t17:291_3": "attho. Tañcāti dukkaṭaṁ parāmasati. Avijjhātanti anibbutālātaṁ. Padīpajotikajantāghareti",
  "tika-vin09t17:291_4": "padīpujjalanapattapacanasedakammādīsu jotikaraṇe aggisālāyañca samādahantassa anāpattīti",
  "tika-vin09t17:291_5": "attho. Tathārūpappaccayeti ṭhapetvā padīpādīni aññasmimpi tathārūpapaccaye. Āpadāsūti",
  "tika-vin09t17:291_6": "duṭṭhavāḷamigaamanussehi upaddavesu.",
  "tika-vin09t17:292": "Jotisikkhāpadavaṇṇanā niṭṭhitā.",
  "tika-vin09t17:293": "7. Nahānasikkhāpadavaṇṇanā",
  "tika-vin09t17:294_0": "“Diyaḍḍhomāso seso gimhāna”nti “vassānassa paṭhamo māso”iccete aḍḍhateyyamāsā uṇhasamayo,",
  "tika-vin09t17:294_1": "pariḷāhasamayoti gimhānaṁ seso diyaḍḍho māso uṇhasamayo, vassānassa paṭhamo māso",
  "tika-vin09t17:294_2": "pariḷāhasamayoti evaṁ ete aḍḍhateyyamāsā kamena uṇhasamayo, pariḷāhasamayo nāma hotīti",
  "tika-vin09t17:294_3": "attho teneva padabhājaniyaṁ “uṇhasamayo nāma diyaḍḍho māso seso gimhāna”nti, “pariḷāhasamayo",
  "tika-vin09t17:294_4": "nāma vassānassa paṭhamo māso”ti vuttaṁ. Yadā vinā nahānena na phāsu hoti, ayaṁ gilānasamayo.",
  "tika-vin09t17:294_5": "Padabhājaniyaṁ pana gilāne nicchite gilānakālo nicchitova hotīti “yassa vinā nahānena",
  "tika-vin09t17:294_6": "na phāsu hoti, ‘gilānasamayo’ti nahāyitabba”nti vuttaṁ. Pariveṇasammajjanamattampīti",
  "tika-vin09t17:294_7": "antamaso pariveṇasammajjanamattampi.",
  "tika-vin09t17:295": "Vālukaṁ ukkiritvāti sukkhāya nadiyā vālikaṁ uttiritvā. Āvāṭesupīti pi-saddena nadiyaṁ vattabbameva natthīti dasseti. Āpadāsūti bhamarādīhi anubandhesu.",
  "tika-vin09t17:296": "Nahānasikkhāpadavaṇṇanā niṭṭhitā.",
  "tika-vin09t17:297": "8. Dubbaṇṇakaraṇasikkhāpadavaṇṇanā",
  "tika-vin09t17:298_0": "Lābhasaddoyaṁ kammasādhano “ko bhavatā lābho laddho”tiādīsu viya, so cettha atītakālikoti",
  "tika-vin09t17:298_1": "āha “alabbhīti labho”ti, laddhanti attho. “Labho eva lābho”ti iminā sakatthe ṇapaccayoti",
  "tika-vin09t17:298_2": "dasseti. Kiṁ alabbhīti kiṁ laddhaṁ. Navanti abhinavaṁ. Ettāvatā ca navañca taṁ cīvarañcāti",
  "tika-vin09t17:298_3": "navacīvaraṁ, navacīvaraṁ lābho etenāti navacīvaralābhoti evamettha samāso daṭṭhabboti.",
  "tika-vin09t17:298_4": "Yadi evaṁ kathaṁ “navaṁ cīvaralābhenā”ti vuttanti āha “iti navacīvaralābhenā”tiādi.",
  "tika-vin09t17:298_5": "Ettha ca “vikappanupagaṁ pacchima”nti na vuttattā cīvaranti yaṁ nivāsetuṁ vā pārupituṁ",
  "tika-vin09t17:298_6": "vā sakkā hoti, tadeva veditabbanti āha “nivāsanapārupanupagaṁ cīvara”nti. “Dubbaṇṇakaraṇaṁ",
  "tika-vin09t17:298_7": "ādātabba”nti etaṁ kappabinduṁ sandhāya vuttaṁ, na nīlādīhi sakalacīvaraṁ dubbaṇṇakaraṇaṁ,",
  "tika-vin09t17:298_8": "tañca pana kappaṁ ādiyantena cīvaraṁ rajitvā catūsu vā koṇesu, tīsu vā dvīsu vā ekasmiṁ",
  "tika-vin09t17:298_9": "vā koṇe morassa akkhimaṇḍalamattaṁ vā maṅgulapiṭṭhimattaṁ vā ādātabbanti āha “tassā”tiādi.",
  "tika-vin09t17:298_10": "Kaṁsanīlenāti cammakāranīlena. Mahāpaccariyaṁ pana “ayomalaṁ lohamalaṁ, etaṁ kaṁsanīlaṁ",
  "tika-vin09t17:298_11": "nāmā”ti vuttaṁ. Pattanīlenāti yena kenaci nīlavaṇṇena paṇṇarasena. Kappabinduṁ ādiyitvāti",
  "tika-vin09t17:298_12": "vaṭṭaṁ ekaṁ kappabinduṁ ādiyitvā.",
  "tika-vin09t17:299_0": "Pāḷikappakaṇṇikakappādayo pana sabbaṭṭhakathāsu paṭisiddhā. Aggaḷādīni kappakatacīvare",
  "tika-vin09t17:299_1": "pana pacchā āropetvā kappakaraṇakiccaṁ natthīti āha “pacchā āropitesū”tiādi. Aggaḷaanuvātaparibhaṇḍesūti",
  "tika-vin09t17:299_2": "uddharitvā alliyāpanakakhaṇḍapiṭṭhianuvātakucchianuvātesu. Kiriyākiriyanti nivāsanapārupanato,",
  "tika-vin09t17:299_3": "kappassa anādānato kiriyākiriyaṁ.",
  "tika-vin09t17:300": "Dubbaṇṇakaraṇasikkhāpadavaṇṇanā niṭṭhitā.",
  "tika-vin09t17:301": "9. Vikappanasikkhāpadavaṇṇanā",
  "tika-vin09t17:302_0": "Sammukhena vikappanā sammukhavikappanā. Parammukhena vikappanā parammukhavikappanā.",
  "tika-vin09t17:302_1": "Sannihitāsannihitabhāvanti āsannadūrabhāvaṁ. Āsannadūrabhāvo ca adhiṭṭhāne vuttanayeneva veditabbo.",
  "tika-vin09t17:303_0": "Mittoti daḷhamitto. Sandiṭṭhoti diṭṭhamatto nātidaḷhamitto. Akatapaccuddhāranti “mayhaṁ",
  "tika-vin09t17:303_1": "santakaṁ paribhuñja vā vissajjehi vā”tiādinā akatapaccuddhāraṁ. Yena vinayakammaṁ",
  "tika-vin09t17:303_2": "katanti yena saddhiṁ vinayakammaṁ kataṁ.",
  "tika-vin09t17:304": "Paribhogena kāyakammaṁ, apaccuddhārāpanena vacīkammanti āha “samuṭṭhānādīni paṭhamakathinasadisānevā”ti. Kiriyākiriyanti ettha paribhuñjanaṁ kiriyaṁ. Apaccuddhārāpanaṁ akiriyaṁ.",
  "tika-vin09t17:305": "Vikappanasikkhāpadavaṇṇanā niṭṭhitā.",
  "tika-vin09t17:306": "10. Apanidhānasikkhāpadavaṇṇanā",
  "tika-vin09t17:307": "Adhiṭṭhānupaganti adhiṭṭhānayoggaṁ ayopattañceva mattikāpattañca. Sūkarantakaṁ nāma kuñcikākoso viya anto susiraṁ katvā koṭṭitaṁ.",
  "tika-vin09t17:308_0": "Aññaṁparikkhāranti pāḷiyā anāgatapattatthavikādiṁ. Dhammakathaṁ katvāti “samaṇena",
  "tika-vin09t17:308_1": "nāma anihitaparikkhārena bhavituṁ na vaṭṭatī”ti evaṁ “dhammakathaṁ kathetvā dassāmī”ti",
  "tika-vin09t17:308_2": "nikkhipato anāpatti.",
  "tika-vin09t17:309": "Apanidhānasikkhāpadavaṇṇanā niṭṭhitā.",
  "tika-vin09t17:310": "Surāpānavaggo chaṭṭho.",
  "tika-vin09t17:311": "7. Sappāṇakavaggo",
  "tika-vin09t17:312": "1. Sañciccasikkhāpadavaṇṇanā",
  "tika-vin09t17:313_0": "Pācittiyanti antamaso mañcapīṭhaṁ sodhento maṅgulabījakepi pāṇasaññī nikkāruṇikatāya",
  "tika-vin09t17:313_1": "taṁ bhindanto apaneti, pācittiyaṁ. Tenāha “taṁ khuddakampī”tiādi. Upakkamamahantatāya",
  "tika-vin09t17:313_2": "akusalaṁ mahantaṁ hotīti bahukkhattuṁ pavattajavanehi laddhāsevanāya sanniṭṭhāpakacetanāya",
  "tika-vin09t17:313_3": "vasena payogassa mahantattā akusalaṁ mahantaṁ hoti, mahāsāvajjaṁ hotīti adhippāyo.",
  "tika-vin09t17:314": "Sañciccasikkhāpadavaṇṇanā niṭṭhitā.",
  "tika-vin09t17:315": "2. Sappāṇakasikkhāpadavaṇṇanā",
  "tika-vin09t17:316": "Ettha ca paṭaṅgapāṇakānaṁ patanaṁ ñatvāpi suddhacittatāya padīpujjalane viya sappāṇakabhāvaṁ ñatvāpi udakasaññāya paribhuñjitabbato paṇṇattivajjatā veditabbā.",
  "tika-vin09t17:317": "Sappāṇakasikkhāpadavaṇṇanā niṭṭhitā.",
  "tika-vin09t17:318": "3. Ukkoṭanasikkhāpadavaṇṇanā",
  "tika-vin09t17:319_0": "Tassa tassa bhikkhunoti yena yena vūpasamitaṁ, tassa tassa bhikkhuno. “Akataṁ kamma”ntiādīni",
  "tika-vin09t17:319_1": "vadantoti “akataṁ kammaṁ, dukkaṭaṁ kammaṁ, puna kātabbaṁ kammaṁ, anihataṁ dunnihataṁ",
  "tika-vin09t17:319_2": "puna nihanitabba”nti vadanto. Yathāṭhitabhāvena patiṭṭhātuṁ na dadeyyāti tesaṁ pavatti",
  "tika-vin09t17:319_3": "ākāradassanatthaṁ vuttaṁ. Tenāha “yaṁ pana dhammena adhikaraṇaṁ nihataṁ, taṁ sunihatamevā”ti.",
  "tika-vin09t17:320": "Ukkoṭanasikkhāpadavaṇṇanā niṭṭhitā.",
  "tika-vin09t17:321": "4. Duṭṭhullasikkhāpadavaṇṇanā",
  "tika-vin09t17:322_0": "Cattāri pārājikāni atthuddhāravasena padabhājaniyaṁ dassitānīti āha “duṭṭhullanti",
  "tika-vin09t17:322_1": "saṅghādisesaṁ adhippeta”nti. Yena kenaci upāyenāti “sāmaṁ vā jānāti, aññe vā tassa",
  "tika-vin09t17:322_2": "ārocenti, so vā ārocetī”ti vuttesu yena kenaci upāyena. Pācittiyaṁ dhuraṁ nikkhittamatteyevāti",
  "tika-vin09t17:322_3": "adhippāyo. Sace pacchāpi āroceti, dhuranikkhepane āpattito na muccati. Tenāha “sacepī”tiādi.",
  "tika-vin09t17:322_4": "Samaṇasatampi āpajjatiyevāti samaṇasatampi sutvā yadi chādeti, pācittiyaṁ āpajjatiyevāti",
  "tika-vin09t17:322_5": "attho. Yenassa ārocitanti yena dutiyena assa tatiyassa ārocitaṁ. Tassevāti tassa",
  "tika-vin09t17:322_6": "dutiyasseva. Ārocetīti paṭicchādanatthameva “mā kassaci ārocesī”ti vadati. Koṭichinnā",
  "tika-vin09t17:322_7": "hotīti yasmā paṭicchādanapaccayā āpattiṁ āpajjitvāva dutiyena tatiyassa ārocitaṁ,",
  "tika-vin09t17:322_8": "tasmā tappaccayā puna tena āpajjitabbāpattiyā abhāvato āpattiyā koṭi chinnā nāma hoti.",
  "tika-vin09t17:323_0": "Ādipadeti duṭṭhullāpattisaññī, vematiko, aduṭṭhullāpattisaññīti imesu tīsu “duṭṭhullāpattisaññī",
  "tika-vin09t17:323_1": "paṭicchādetī”ti imasmiṁ paṭhamapade. Itaresu dvīsūti “vematiko paṭicchādeti, aduṭṭhullāpattisaññī",
  "tika-vin09t17:323_2": "paṭicchādetī”ti imesu padesu. Aduṭṭhullāyāti avasesapañcāpattikkhandhe. Anupasampannassa",
  "tika-vin09t17:323_3": "duṭṭhulle vā aduṭṭhulle vā ajjhācāreti anupasampannassa purimapañcasikkhāpadavītikkamasaṅkhāte",
  "tika-vin09t17:323_4": "duṭṭhulle vā itarasmiṁ aduṭṭhulle vā ajjhācāre. Yaṁ pana samantapāsādikāyaṁ “anupasampannassa",
  "tika-vin09t17:323_5": "sukkavisaṭṭhi ca kāyasaṁsaggo cāti ayaṁ duṭṭhullaajjhācāro nāmā”ti vuttaṁ, taṁ duṭṭhullārocanasikkhāpadaṭṭhakathāya",
  "tika-vin09t17:323_6": "na sameti, na cāpi evaṁ vattuṁ yujjati “ārocane anupasampannassa duṭṭhullaṁ aññathā",
  "tika-vin09t17:323_7": "adhippetaṁ, paṭicchādane aññathā”ti visesakāraṇassānupalabbhanato, tasmā taṁ upaparikkhitabbaṁ.",
  "tika-vin09t17:324": "Duṭṭhullasikkhāpadavaṇṇanā niṭṭhitā.",
  "tika-vin09t17:325": "5. Ūnavīsativassasikkhāpadavaṇṇanā",
  "tika-vin09t17:326_0": "Gabbhavīsopi hi “paripuṇṇavīso” tveva saṅkhaṁ gacchatīti āha “paṭisandhiggahaṇato",
  "tika-vin09t17:326_1": "paṭṭhāyā”tiādi. Tattha paṭisandhiggahaṇato paṭṭhāyāti yaṁ mātukucchismiṁ paṭhamaṁ",
  "tika-vin09t17:326_2": "cittaṁ uppannaṁ paṭhamaṁ viññāṇaṁ pātubhūtaṁ, taṁ ādiṁ katvā. Soti yo puggalo ūnavīsativasso",
  "tika-vin09t17:326_3": "upasampādito, so puggalo. Aññaṁ upasampādetīti upajjhāyo vā kammavācācariyo vā hutvā",
  "tika-vin09t17:326_4": "aññaṁ puggalaṁ upasampādeti. Tanti ūnavīsativassaṁ puggalaṁ. Sīmaṁ vā sammannatīti",
  "tika-vin09t17:326_5": "navaṁ sīmaṁ bandhati.",
  "tika-vin09t17:327": "Ūnavīsativassasikkhāpadavaṇṇanā niṭṭhitā.",
  "tika-vin09t17:328": "6. Theyyasatthasikkhāpadavaṇṇanā",
  "tika-vin09t17:329_0": "Rājānaṁ vā vañcetvāti rājānaṁ thenetvā rañño santakaṁ kiñci gahetvā, “idāni tassa",
  "tika-vin09t17:329_1": "na dassāmā”ti maggappaṭipannā akatakammā ceva katakammāca corāti vuttaṁ hoti. Esa",
  "tika-vin09t17:329_2": "nayo suṅkaṁ pariharitukāmāti etthāpi.",
  "tika-vin09t17:330": "Kālavisaṅketenāti kālassa visaṅketena, divasavisaṅketenāti vuttaṁ hoti. Maggavisaṅketena, pana aṭavivisaṅketena vā gacchato āpattiyeva.",
  "tika-vin09t17:331": "Theyyasatthasikkhāpadavaṇṇanā niṭṭhitā.",
  "tika-vin09t17:332": "7. Saṁvidhānasikkhāpadavaṇṇanā",
  "tika-vin09t17:333_0": "Mātugāmenāti itthiyā. Ekatoupasampannā, pana sikkhamānā, sāmaṇerī cāti imā tissopi",
  "tika-vin09t17:333_1": "idha saṅgahaṁ gacchanti. Imāsaṁ pana tissannaṁ samayo rakkhati. Ayametāsaṁ, mātugāmassa",
  "tika-vin09t17:333_2": "ca visesoti veditabbaṁ.",
  "tika-vin09t17:334": "Saṁvidhānasikkhāpadavaṇṇanā niṭṭhitā.",
  "tika-vin09t17:335": "8. Ariṭṭhasikkhāpadavaṇṇanā",
  "tika-vin09t17:336_0": "Taṁtaṁsampattiyā vibandhanavasena sattasantānassa antare vemajjhe eti āgacchatīti",
  "tika-vin09t17:336_1": "antarāyo, diṭṭhadhammikādianattho, anatikkamanatthena tasmiṁ antarāye niyuttā, antarāyaṁ",
  "tika-vin09t17:336_2": "vā phalaṁ arahanti, antarāyassa vā karaṇasīlāti antarāyikā. Tenāha “saggamokkhānaṁ",
  "tika-vin09t17:336_3": "antarāyaṁ karontīti antarāyikā”ti. Te kammakilesavipākaupavādapaññattivītikkamavasena",
  "tika-vin09t17:336_4": "pañcavidhāti ettha ca pañcānantariyakammaṁ kammantarāyikaṁ nāma, tathā bhikkhunidūsakakammaṁ.",
  "tika-vin09t17:336_5": "Taṁ pana mokkhasseva antarāyaṁ karoti, na saggassa. Niyatamicchādiṭṭhidhammā kilesantarāyikā",
  "tika-vin09t17:336_6": "nāma. Paṇḍakatiracchānagataubhatobyañjanakānaṁ paṭisandhidhammā vipākantarāyikā nāma.",
  "tika-vin09t17:336_7": "Ariyūpavādā upavādantarāyikā nāma. Te pana yāva ariye na khamāpenti, tāvadeva, na",
  "tika-vin09t17:336_8": "tato paraṁ. Sañcicca āpannā āpattiyo paññattivītikkamantarāyikā nāma. Tāpi yāva bhikkhubhāvaṁ",
  "tika-vin09t17:336_9": "vā paṭijānāti, na vuṭṭhāti vā na deseti vā, tāvadeva, na tato paraṁ.",
  "tika-vin09t17:337_0": "Tatrāyaṁ ariṭṭho bhikkhu bahussuto dhammakathiko sesantarāyike jānāti, vinaye pana",
  "tika-vin09t17:337_1": "akovidattā paṇṇattivītikkamantarāyike na jānāti, tasmā rahogato evaṁ cintesi “ime",
  "tika-vin09t17:337_2": "āgārikā pañca kāmaguṇe paribhuñjantā sotāpannāpi sakadāgāminopi anāgāminopi honti,",
  "tika-vin09t17:337_3": "bhikkhūpi manāpikāni cakkhuviññeyyāni rūpāni passanti…pe… kāyaviññeyye phoṭṭhabbe",
  "tika-vin09t17:337_4": "phusanti, mudukāni attharaṇapāvuraṇādīni paribhuñjanti, etaṁ sabbaṁ vaṭṭati. Kasmā?",
  "tika-vin09t17:337_5": "Itthirūpā…pe… itthiphoṭṭhabbā eva na vaṭṭanti, etepi vaṭṭantī”ti evaṁ rasena rasaṁ",
  "tika-vin09t17:337_6": "saṁsanditvā sacchandarāgaparibhogañca nicchandarāgaparibhogañca ekaṁ katvā thūlavākehi",
  "tika-vin09t17:337_7": "saddhiṁ atisukhumasuttaṁ ghaṭento viya, sāsapena saddhiṁ sineruṁ upasaṁharanto viya",
  "tika-vin09t17:337_8": "ca pāpakaṁ diṭṭhigataṁ uppādetvā “kiṁ bhagavatā mahāsamuddaṁ bandhantena viya mahatā",
  "tika-vin09t17:337_9": "ussāhena paṭhamapārājikaṁ paññattaṁ, natthi ettha doso”ti sabbaññutaññāṇena saddhiṁ",
  "tika-vin09t17:337_10": "paṭivirujjhanto bhabbapuggalānaṁ āsaṁ chindanto jinassa āṇācakke pahāramadāsi. Tenāha “tesū”tiādi.",
  "tika-vin09t17:338_0": "Tattha tesūti yathāvuttesu antarāyesu. Aṭṭhikaṅkalūpamā kāmāti ettha aṭṭhikaṅkalaṁ",
  "tika-vin09t17:338_1": "nāma uraṭṭhi vā piṭṭhikaṇṭakaṁ vā sīsaṭṭhi vā. Tañhi nimmaṁsattā “kaṅkala”nti vuccati.",
  "tika-vin09t17:338_2": "Vigatamaṁsāya hi aṭṭhisaṅkhalikāya ekaṭṭhimhi vā kaṅkalasaddo niruḷho, taṁsadisā",
  "tika-vin09t17:338_3": "kāmā appassādaṭṭhenāti attho. Ādisaddena “maṁsapesūpamā kāmā, tiṇukkūpamā kāmā, aṅgārakāsūpamā",
  "tika-vin09t17:338_4": "kāmā, supinakūpamā kāmā, yācitakūpamā kāmā, rukkhaphalūpamā kāmā, asisūnūpamā kāmā,",
  "tika-vin09t17:338_5": "sattisūlūpamā kāmā, sappasirūpamā kāmā”ti etesaṁ gahaṇaṁ.",
  "tika-vin09t17:339_0": "Tattha maṁsapesūpamā kāmā bahusādhāraṇaṭṭhena. Tiṇukkūpamā kāmā anudahanaṭṭhena.",
  "tika-vin09t17:339_1": "Aṅgārakāsūpamā kāmā mahābhitāpanaṭṭhena. Supinakūpamā kāmā ittarapaccupaṭṭhānaṭṭhena.",
  "tika-vin09t17:339_2": "Yācitakūpamā kāmā tāvakālikaṭṭhena. Rukkhaphalūpamā kāmā sabbaṅgapaccaṅgapalibhañjanaṭṭhena.",
  "tika-vin09t17:339_3": "Asisūnūpamā adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhena.",
  "tika-vin09t17:340_0": "Tathevāti “mā āyasmā”tiādīhi. Itaresanti so saṅghamajjhaṁ ākaḍḍhitvā yehi “mā āyasmā”tiādinā",
  "tika-vin09t17:340_1": "vutto, tattha tehi aññesaṁ sutānaṁ bhikkhūnaṁ. Ñatticatutthena kammenāti “suṇātu",
  "tika-vin09t17:340_2": "me, bhante, saṅgho, itthannāmassa bhikkhuno evarūpaṁ pāpakaṁ diṭṭhigataṁ uppanna”ntiādinā",
  "tika-vin09t17:340_3": "padabhājaniyaṁ vuttena ñatticatutthena kammena.",
  "tika-vin09t17:341": "Ariṭṭhasikkhāpadavaṇṇanā niṭṭhitā.",
  "tika-vin09t17:342": "9. Ukkhittasambhogasikkhāpadavaṇṇanā",
  "tika-vin09t17:343_0": "Akatānudhammenāti ukkhipitvā anosāritena. Tenāha “anudhammo vuccatī”tiādi. Ettha",
  "tika-vin09t17:343_1": "anudhammoti osāraṇā vuccatīti sambandho. Ukkhepanīyakammassānurūpo, pacchā kattabbo",
  "tika-vin09t17:343_2": "vā dhammoti anudhammo. Anulomavattaṁ disvāti “na upasampādetabbaṁ, na nissayo dātabbo”tiādikaṁ",
  "tika-vin09t17:343_3": "aṭṭhārasavidhaṁ vattaṁ disvā, etesu aṭṭhārasasu anulomavattesu vattantaṁ disvāti",
  "tika-vin09t17:343_4": "adhippāyo. Āmisasambhogaṁ vā dhammasambhogaṁ vāti ettha yaṁ kiñci āmisassa dānaṁ,",
  "tika-vin09t17:343_5": "paṭiggahaṇañca āmisasambhogo. Dhammassa uddisanaṁ, uddisāpanañca dhammasambhogo.",
  "tika-vin09t17:343_6": "Saṁvaseyyāti “uposathaṁ vā pavāraṇaṁ vā saṅghakammaṁ vā”ti evaṁ padabhājaniyaṁ vuttaṁ",
  "tika-vin09t17:343_7": "tividhaṁ saṁvāsaṁ kareyya. Yasmā panettha uposathapavāraṇāpi saṅghehiyeva kātabbattā",
  "tika-vin09t17:343_8": "saṅghakammāniyeva honti, tasmā “uposathādikaṁ saṅghakammaṁ kareyyā”ti vuttaṁ. Payoge",
  "tika-vin09t17:343_9": "payogeti dāne dāne, gahaṇe gahaṇe cāti attho.",
  "tika-vin09t17:344": "Paṇṇattiṁ ajānantena arahatāpi kiriyābyākatacittena āpajjitabbattā “ticitta”nti vuttaṁ.",
  "tika-vin09t17:345": "Ukkhittasambhogasikkhāpadavaṇṇanā niṭṭhitā.",
  "tika-vin09t17:346": "10. Kaṇṭakasikkhāpadavaṇṇanā",
  "tika-vin09t17:347_0": "Pireti nipātapadaṁ sambodhane vattamānaṁ parasaddena samānatthaṁ vadantīti āha “para",
  "tika-vin09t17:347_1": "amāmakā”ti, amhākaṁ anajjhattikabhūtāti attho. Pireti vā “parato”ti iminā samānatthaṁ",
  "tika-vin09t17:347_2": "nipātapadaṁ, tasmā cara pireti parato gaccha, mā idha tiṭṭhāti evamettha attho daṭṭhabbo.",
  "tika-vin09t17:348": "Kaṇṭakasikkhāpadavaṇṇanā niṭṭhitā.",
  "tika-vin09t17:349": "Sappāṇakavaggo sattamo.",
  "tika-vin09t17:350": "8. Sahadhammikavaggo",
  "tika-vin09t17:351": "1. Sahadhammikasikkhāpadavaṇṇanā",
  "tika-vin09t17:352_0": "Sahadhammikaṁ vuccamānoti sahadhammikena vuccamāno. Karaṇatthe cetaṁ upayogavacanaṁ.",
  "tika-vin09t17:352_1": "“Pañcahi sahadhammikehi sikkhitabbattā, tesaṁ vā santakattā ‘sahadhammika’nti laddhanāmena",
  "tika-vin09t17:352_2": "buddhapaññattena sikkhāpadena vuccamānoti attho”ti dubbacasikkhāpade vuttattā “sahadhammikaṁ",
  "tika-vin09t17:352_3": "vuccamānoti imassattho dubbacasikkhāpade vutto”ti vuttaṁ. Anādariyabhayāti anādarakaraṇe",
  "tika-vin09t17:352_4": "bhayā, tattha pācittiyabhayāti attho. Lesena evaṁ vadantassāti ujukaṁ “na sikkhissāmī”ti",
  "tika-vin09t17:352_5": "avatvā “yāva na aññaṁ bhikkhu”ntiādinā lesena vadantassa.",
  "tika-vin09t17:353": "Sahadhammikasikkhāpadavaṇṇanā niṭṭhitā.",
  "tika-vin09t17:354": "2. Vilekhanasikkhāpadavaṇṇanā",
  "tika-vin09t17:355_0": "Khuddakehica anukhuddakehi cāti saṅghādisesādīhi khuddakehi ceva thullaccayādīhi",
  "tika-vin09t17:355_1": "anukhuddakehi ca. Ṭhapetvā hi cattāri pārājikāni avasesāni sabbāni sikkhāpadāni pariyāyena",
  "tika-vin09t17:355_2": "khuddakāni ceva honti anukhuddakāni ca. Vuttañhetaṁ pañcasatikakkhandhake –",
  "tika-vin09t17:356_0": "“Katamāni pana, bhante, khuddānukhuddakāni sikkhāpadānīti? Ekacce therā evamāhaṁsu",
  "tika-vin09t17:356_1": "– ‘cattāri pārājikāni ṭhapetvā avasesāni khuddānukhuddakāni sikkhāpadānī’ti. Ekacce",
  "tika-vin09t17:356_2": "therā evamāhaṁsu – ‘cattāri pārājikāni ṭhapetvā terasa saṅghādisese ṭhapetvā avasesāni",
  "tika-vin09t17:356_3": "khuddānukhuddakāni sikkhāpadānī’ti. Ekacce therā evamāhaṁsu – ‘cattāri pārājikāni",
  "tika-vin09t17:356_4": "ṭhapetvā terasa saṅghādisese ṭhapetvā dve aniyate ṭhapetvā avasesāni khuddānukhuddakāni",
  "tika-vin09t17:356_5": "sikkhāpadānī’ti. Ekacce therā evamāhaṁsu – “cattāri pārājikāni ṭhapetvā terasa saṅghādisese",
  "tika-vin09t17:356_6": "ṭhapetvā dve aniyate ṭhapetvā tiṁsa nissaggiye pācittiye ṭhapetvā avasesāni khuddānukhuddakāni",
  "tika-vin09t17:356_7": "sikkhāpadānī’ti. Ekacce therā evamāhaṁsu – ‘cattāri pārājikāni ṭhapetvā terasa saṅghādisese",
  "tika-vin09t17:356_8": "ṭhapetvā dve aniyate ṭhapetvā tiṁsa nissaggiye pācittiye ṭhapetvā dvenavutipācittiye",
  "tika-vin09t17:356_9": "ṭhapetvā avasesāni khuddānukhuddakāni sikkhāpadānī’ti. Ekacce therā evamāhaṁsu ‘cattāri",
  "tika-vin09t17:356_10": "pārājikāni ṭhapetvā terasa saṅghādisese ṭhapetvā dve aniyate ṭhapetvā tiṁsa nissaggiye",
  "tika-vin09t17:356_11": "pācittiye ṭhapetvā dvenavutipācittiye ṭhapetvā cattāro pāṭidesanīye ṭhapetvā avasesāni",
  "tika-vin09t17:356_12": "khuddānukhuddakāni sikkhāpadānī”’ti.",
  "tika-vin09t17:357_0": "Yaṁ pana nāgasenattherena milindaraññā puṭṭhena vuttaṁ “dukkaṭaṁ, mahārāja, khuddakaṁ",
  "tika-vin09t17:357_1": "sikkhāpadaṁ, dubbhāsitaṁ anukhuddaka”nti, tattha antimakoṭṭhāsameva gahetvā vuttaṁ.",
  "tika-vin09t17:357_2": "Taṁ vādapathopacchedanatthanti daṭṭhabbaṁ.",
  "tika-vin09t17:358_0": "Saṁvattanamariyādaparicchedavacananti saṁvattanassa mariyādā avadhi saṁvattanamariyādā,",
  "tika-vin09t17:358_1": "tāya niyamavasena yo paricchedo, tassa vacanaṁ saṁvattanamariyādaparicchedavacanaṁ.",
  "tika-vin09t17:358_2": "Idāni taṁ mariyādaṁ vivaritvā dassetuṁ “idaṁ vuttaṁ hotī”tiādi vuttaṁ. Tattha uddisantīti",
  "tika-vin09t17:358_3": "ācariyā attano ruciyā uddisanti. Uddisāpentīti ācariyaṁ yācitvā antevāsikā uddisāpenti.",
  "tika-vin09t17:358_4": "Sajjhāyantīti dhārenti. Kukkuccavippaṭisāroti kukkuccasaṅkhāto vippaṭisāro. Vihesāvicikicchāmanovilekhāti",
  "tika-vin09t17:358_5": "vihesāvicikicchāsaṅkhātā manovilekhā. Garahaṇeti nindane.",
  "tika-vin09t17:359": "Anupasampannassa vivaṇṇaneti anupasampannassa santike nindato tassa tasmiṁ vimatiṁ uppādetuṁ vinayavivaṇṇane.",
  "tika-vin09t17:360": "Vilekhanasikkhāpadavaṇṇanā niṭṭhitā.",
  "tika-vin09t17:361": "3. Mohanasikkhāpadavaṇṇanā",
  "tika-vin09t17:362_0": "Tasmiṁanācāreti tasmiṁ anācāre āciṇṇe. Mokkho natthīti tassā āpattiyā mokkho natthi.",
  "tika-vin09t17:362_1": "Tassa teti tassa tava. Alābhāti ye aññesaṁ pātimokkhe uddissamāne sādhukaṁ aṭṭhiṁ",
  "tika-vin09t17:362_2": "katvā manasikaraṇassa ānisaṁsasaññitā diṭṭhadhammikasamparāyikā ca lābhā icchitabbā,",
  "tika-vin09t17:362_3": "te sabbe tuyhaṁ alābhā eva honti. Dulladdhanti puññavisesena laddhampi manussattaṁ",
  "tika-vin09t17:362_4": "dulladdhaṁ. Sādhukanti suṭṭhu. Aṭṭhiṁ katvāti atthikabhāvaṁ katvā, atthiko hutvāti",
  "tika-vin09t17:362_5": "vuttaṁ hoti. Ñattidutiyena kammenāti “suṇātu me, bhante, saṅgho”tiādinā padabhājaniyaṁ",
  "tika-vin09t17:362_6": "vuttena mohāropanakena ñattidutiyena kammena.",
  "tika-vin09t17:363": "Adhammakammeti ettha mohāropanakammaṁ adhippetaṁ.",
  "tika-vin09t17:364": "Mohanasikkhāpadavaṇṇanā niṭṭhitā.",
  "tika-vin09t17:365": "4. Pahārasikkhāpadavaṇṇanā",
  "tika-vin09t17:366_0": "Pahāraṁ dadeyyāti antamaso uppalapattaṁ upādāya kāyakāyappaṭibaddhanissaggiyānaṁ",
  "tika-vin09t17:366_1": "aññatarena pahāraṁ dadeyya. Evaṁ pana pahāre dinne hattho vā bhijjatu, pādo vā sīsaṁ",
  "tika-vin09t17:366_2": "vā, maratu vā, pācittiyameva. Tenāha “paharitukāmatāyā”tiādi.",
  "tika-vin09t17:367_0": "Anupasampanneti gahaṭṭhe vā pabbajite vā itthiyā vā purise vā antamaso tiracchānagatepi.",
  "tika-vin09t17:367_1": "Sace pana rattacitto itthiṁ paharati, saṅghādiseso. Kenaci viheṭhiyamānassāti manussena",
  "tika-vin09t17:367_2": "vā tiracchānagatena vā viheṭhiyamānassa. Mokkhādhippāyassāti tato attano mokkhaṁ",
  "tika-vin09t17:367_3": "patthayamānassa. Sacepi antarāmagge coraṁ vā paccatthikaṁ vā viheṭhetukāmaṁ disvā",
  "tika-vin09t17:367_4": "“upāsaka, ettheva tiṭṭha, mā āgamitthā”ti vatvā vacanaṁ anādiyitvā āgacchantaṁ “gaccha",
  "tika-vin09t17:367_5": "re”ti muggarena vā satthakena vā paharitvā yāti, so ce tena pahārena marati, anāpattiyeva.",
  "tika-vin09t17:367_6": "Vāḷamigesupi eseva nayo.",
  "tika-vin09t17:368": "Pahārasikkhāpadavaṇṇanā niṭṭhitā.",
  "tika-vin09t17:369": "5. Talasattikasikkhāpadavaṇṇanā",
  "tika-vin09t17:370_0": "Talasattikanti talameva talasattikaṁ. “Pothanasamatthaṭṭhena sattika”nti eke. Uccāreyyāti",
  "tika-vin09t17:370_1": "ukkhipeyya. Napaharitukāmatāya dinnattā dukkaṭanti ettha paharitukāmatāya paharite",
  "tika-vin09t17:370_2": "purimasikkhāpadena pācittiyaṁ. Uccāretukāmatāya kevalaṁ uggiraṇamatte kate iminā",
  "tika-vin09t17:370_3": "pācittiyaṁ. Iminā pana virajjhitvā pahāro dinno, tasmā dukkaṭaṁ. Ettha pana “tiracchānagatādīnaṁ",
  "tika-vin09t17:370_4": "asucikaraṇādīni disvā kujjhitvāpi uggirantassa mokkhādhippāyoyevā”ti vadanti.",
  "tika-vin09t17:371": "Talasattikasikkhāpadavaṇṇanā niṭṭhitā.",
  "tika-vin09t17:372": "6. Amūlakasikkhāpadavaṇṇanā",
  "tika-vin09t17:373": "Chaṭṭhasikkhāpadaṁ uttānameva.",
  "tika-vin09t17:374": "Amūlakasikkhāpadavaṇṇanā niṭṭhitā.",
  "tika-vin09t17:375": "7. Sañciccasikkhāpadavaṇṇanā",
  "tika-vin09t17:376_0": "Kukkuccaṁ uppādentassāti saṁsayaṁ janentassa. Paro kukkuccaṁ uppādetu vā, mā vā,",
  "tika-vin09t17:376_1": "taṁ appamāṇaṁ. Maññeti takkayāmi. Ādisaddena “vikāle maññe tayā bhuttaṁ, majjaṁ maññe",
  "tika-vin09t17:376_2": "tayā pītaṁ, mātugāmena saddhiṁ raho maññe tayā nisinna”ntiādīnaṁ gahaṇaṁ. Anupasampanneti sāmaṇere.",
  "tika-vin09t17:377": "Sañciccasikkhāpadavaṇṇanā niṭṭhitā.",
  "tika-vin09t17:378": "8. Upassutisikkhāpadavaṇṇanā",
  "tika-vin09t17:379_0": "Suyyatīti suti, saddo, sutiyā samīpaṁ upassutīti āha “sutisamīpa”nti, saddasamīpanti",
  "tika-vin09t17:379_1": "attho. Yattha pana ṭhitena sakkā hoti saddaṁ sotuṁ, tattha tiṭṭhanto saddasamīpe",
  "tika-vin09t17:379_2": "tiṭṭhati nāmāti āha “yattha ṭhatvā”tiādi. Atha vā upecca suyyati etthāti upassuti,",
  "tika-vin09t17:379_3": "ṭhānaṁ, yaṁ ṭhānaṁ upagatena sakkā hoti kathentānaṁ saddaṁ sotuṁ, tatthāti evampettha",
  "tika-vin09t17:379_4": "attho daṭṭhabbo. Turitagamanepīti pacchato gacchantassa purato gacchantānaṁ saddasavanatthaṁ",
  "tika-vin09t17:379_5": "sīghagamanepi. Ohīyamānepīti purato gacchantassa pacchato gacchantānaṁ vacanasavanatthaṁ ohīyamānepi.",
  "tika-vin09t17:380_0": "Vūpasamissāmīti upasamaṁ gamissāmi, kalahaṁ na karissāmi. Attānaṁ parimocessāmīti",
  "tika-vin09t17:380_1": "mama akārakabhāvaṁ kathetvā attānaṁ parimocessāmi. Siyā kiriyanti kadāci sotukāmatāya",
  "tika-vin09t17:380_2": "gamanavasena samuṭṭhānato siyā kiriyaṁ. Siyā akiriyanti kadāci ṭhitaṭṭhānaṁ āgantvā",
  "tika-vin09t17:380_3": "mantayamānānaṁ ajānāpanavasena samuṭṭhānato siyā akiriyaṁ.",
  "tika-vin09t17:381": "Upassutisikkhāpadavaṇṇanā niṭṭhitā.",
  "tika-vin09t17:382": "9. Kammappaṭibāhanasikkhāpadavaṇṇanā",
  "tika-vin09t17:383_0": "Dhammikānanti dhammena vinayena satthusāsanena katattā dhammo etesu atthīti dhammikāni,",
  "tika-vin09t17:383_1": "tesaṁ dhammikānaṁ. Kammānanti catunnaṁ saṅghakammānaṁ. Tenāha “dhammenā”tiādi. Tattha",
  "tika-vin09t17:383_2": "dhammenāti bhūtena vatthunā. Vinayenāti codanāya ceva sāraṇāya ca. Satthusāsanenāti",
  "tika-vin09t17:383_3": "ñattisampadāya ceva anussavanāsampadāya ca. Samaggassa saṅghassāti sīmaṭṭhakasaṅghaṁ",
  "tika-vin09t17:383_4": "sodhetvā chandārahānaṁ chandaṁ āharitvā kattabbattā kāyena ceva cittena ca ekībhūtassa",
  "tika-vin09t17:383_5": "saṅghassa. Taṁ taṁ vatthunti avaṇṇabhaṇanādiṁ taṁ taṁ vatthu.",
  "tika-vin09t17:384_0": "Osārenti saṅghamajjhaṁ etenāti osāraṇaṁ. Nissārenti saṅghamhā etenāti nissāraṇaṁ.",
  "tika-vin09t17:384_1": "Bhaṇḍukammanti muṇḍakaraṇaṁ, kesacchedanāpucchananti attho. Kammameva lakkhaṇaṁ kammalakkhaṇaṁ.",
  "tika-vin09t17:384_2": "Osāraṇādayo viya kammañca hutvā aññañca nāmaṁ na labhati, kammameva hutvā lakkhīyatīti",
  "tika-vin09t17:384_3": "kammalakkhaṇanti attho. “Osāraṇaṁ nissāraṇa”nti cettha padasiliṭṭhatāyetaṁ vuttaṁ.",
  "tika-vin09t17:384_4": "Paṭhamaṁ pana nissāraṇā hoti, pacchā osāraṇāti āha “tattha kaṇṭakasāmaṇerassā”tiādi.",
  "tika-vin09t17:384_5": "Kaṇṭakasāmaṇerassa nāsanā viya nissāraṇāti yathā kaṇṭakasāmaṇerassa daṇḍakammanāsanā",
  "tika-vin09t17:384_6": "nissāraṇā, tathā buddhassa vā dhammassa vā saṅghassa vā avaṇṇaṁ bhaṇato, akappiyaṁ",
  "tika-vin09t17:384_7": "“kappiya”nti dīpayato, micchādiṭṭhikassa antaggāhikāya diṭṭhiyā samannāgatassa aññassāpi sāmaṇerassa –",
  "tika-vin09t17:385_0": "“Saṅghaṁ, bhante, pucchāmi ‘ayaṁ itthannāmo sāmaṇero buddhassa vā dhammassa vā saṅghassa",
  "tika-vin09t17:385_1": "vā avaṇṇavādī micchādiṭṭhiko, yaṁ aññe sāmaṇerā labhanti dirattatirattaṁ bhikkhūhi",
  "tika-vin09t17:385_2": "saddhiṁ sahaseyyaṁ, tassa alābhāya nissāraṇā ruccati saṅghassā’ti. Dutiyampi…pe…",
  "tika-vin09t17:385_3": "tatiyampi, bhante, saṅghaṁ pucchāmi ‘ayaṁ itthannāmo sāmaṇero…pe… ruccati saṅghassā’ti,",
  "tika-vin09t17:385_4": "cara pire vinassā”ti –",
  "tika-vin09t17:386_0": "Kattabbanāsanā nissāraṇāti attho. Tādisaṁyeva sammāvattantaṁ disvā pavesanā osāraṇāti",
  "tika-vin09t17:386_1": "tādisaṁyeva aparena samayena “ahaṁ, bhante, bālatāya aññāṇatāya alakkhikatāya evaṁ",
  "tika-vin09t17:386_2": "akāsiṁ, svāhaṁ saṅghaṁ khamāpemī”ti khamāpentaṁ disvā yāvatatiyaṁ yācāpetvā –",
  "tika-vin09t17:387_0": "“Saṅghaṁ, bhante, pucchāmi ‘ayaṁ itthannāmo sāmaṇero buddhassa vā dhammassa vā saṅghassa",
  "tika-vin09t17:387_1": "vā avaṇṇavādī micchādiṭṭhiko, yaṁ aññe sāmaṇerā labhanti bhikkhūhi saddhiṁ dirattatirattaṁ",
  "tika-vin09t17:387_2": "sahaseyyaṁ, tassa alābhāya nissārito, svāyaṁ idāni sorato nivātavutti lajjidhammaṁ",
  "tika-vin09t17:387_3": "okkanto hirottappe patiṭṭhito katadaṇḍakammo accayaṁ deseti, imassa sāmaṇerassa yathā",
  "tika-vin09t17:387_4": "pure kāyasambhogasāmaggidānaṁ ruccati saṅghassā’ti. Dutiyampi…pe… tatiyampi, bhante,",
  "tika-vin09t17:387_5": "saṅghaṁ pucchāmi…pe… ruccati saṅghassā”ti –",
  "tika-vin09t17:388": "Pavesanā osāraṇāti attho.",
  "tika-vin09t17:389_0": "Kesacchedanāpucchananti sīmāpariyāpanne bhikkhū sannipātāpetvā pabbajjāpekkhaṁ tattha",
  "tika-vin09t17:389_1": "netvā “saṅghaṁ, bhante, imassa dārakassa bhaṇḍukammaṁ āpucchāmī”ti tikkhattuṁ vā",
  "tika-vin09t17:389_2": "dvikkhattuṁ vā sakiṁ vā vacanaṁ. Idha ca “imassa dārakassa bhaṇḍukammaṁ āpucchāmā”tipi",
  "tika-vin09t17:389_3": "“imassa samaṇakaraṇaṁ āpucchāmā”tipi “imassa pabbājanaṁ āpucchāmā”tipi “ayaṁ samaṇo",
  "tika-vin09t17:389_4": "hotukāmo”tipi “ayaṁ pabbajitukāmo”tipi vattuṁ vaṭṭatiyeva.",
  "tika-vin09t17:390": "Mukharassāti mukhena kharassa. Yaṁ avandiyakammaṁ anuññātanti sambandho. Ūruṁ vivaritvā dassanādivatthūsūti –",
  "tika-vin09t17:391_0": "“Tena kho pana samayena chabbaggiyā bhikkhū bhikkhuniyo kaddamodakena osiñcanti ‘appeva",
  "tika-vin09t17:391_1": "nāma amhesu sārajjeyyu’nti, kāyaṁ vivaritvā bhikkhunīnaṁ dassenti, ūruṁ vivaritvā",
  "tika-vin09t17:391_2": "bhikkhunīnaṁ dassenti, aṅgajātaṁ vivaritvā bhikkhunīnaṁ dassenti, bhikkhuniyo obhāsenti,",
  "tika-vin09t17:391_3": "bhikkhunīhi saddhiṁ sampayojenti ‘appeva nāma amhesu sārajjeyyu”’nti –",
  "tika-vin09t17:392": "Imesu vatthūsu.",
  "tika-vin09t17:393_0": "Acchinnacīvarakādīnanti acchinnacīvarajiṇṇacīvaranaṭṭhacīvaragilānabahussutasaṅghabhāranittharakādīnaṁ.",
  "tika-vin09t17:393_1": "Cīvarādīnīti cīvarabhesajjasenāsanādīni. Paribhuñjitabbānīti paribhuñjitabbāni mūlatacapattaaṅkurapupphaphalādīni.",
  "tika-vin09t17:393_2": "Apanetabbānipi vatthūnīti āvāsakaraṇādiatthaṁ haritabbānipi chāyūpagaphalūpagarukkhādīni.",
  "tika-vin09t17:393_3": "Tathārūpaṁ vā dhammikaṁ katikaṁ karontehīti cīvarapiṇḍapātatthāya dinnato āvāsajagganādikaṁ",
  "tika-vin09t17:393_4": "tādisaṁ vā aññampi dhammikaṁ katikaṁ karontehi.",
  "tika-vin09t17:394_0": "Neva suttaṁ āgacchatīti na mātikā āgacchati. No suttavibhaṅgoti vinayopi na paguṇo.",
  "tika-vin09t17:394_1": "Byañjanacchāyāya atthaṁ paṭibāhatīti byañjanamattameva gahetvā atthaṁ paṭisedheti.",
  "tika-vin09t17:394_2": "Jātarūparajatakhettavatthuppaṭiggahaṇādīsu vinayadharehi bhikkhūhi āpattiyā kāriyamāne",
  "tika-vin09t17:394_3": "disvā “kiṁ ime āpattiyā kāretha, nanu ‘jātarūparajatappaṭiggahaṇā paṭivirato hotī’ti",
  "tika-vin09t17:394_4": "evaṁ sutte paṭiviratimattameva vuttaṁ, natthi ettha āpattī”ti vadati. Aparo dhammakathiko",
  "tika-vin09t17:394_5": "suttassa āgatattā olambetvā nivāsentānaṁ āpattiyā āropiyamānāya “kiṁ imesaṁ āpattiṁ",
  "tika-vin09t17:394_6": "āropetha, nanu ‘parimaṇḍalaṁ nivāsessāmīti sikkhā karaṇīyā’ti evaṁ sikkhākaraṇamattameva",
  "tika-vin09t17:394_7": "vuttaṁ, natthi ettha āpattī”ti vadati. Ubbāhika vinicchayeti samathakkhandhake vuttaubbāhikavinicchaye",
  "tika-vin09t17:394_8": "“sīlavā hotī”tiādikāya hi dasaṅgasampattiyā samannāgate dve tayo bhikkhū uccinitvā",
  "tika-vin09t17:394_9": "vinicchayo ubbāhikavinicchayoti daṭṭhabbo.",
  "tika-vin09t17:395_0": "Pavāraṇappaccukkaḍḍhanāti pavāraṇāya ukkassanā, uddhaṁ kaḍḍhanāti attho. Tiṇavatthārakasamathe",
  "tika-vin09t17:395_1": "sabbasaṅgāhikañatti cāti “suṇātu me, bhante, saṅgho, amhākaṁ bhaṇḍanajātānaṁ…pe…",
  "tika-vin09t17:395_2": "ṭhapetvā gihippaṭisaṁyutta”nti evaṁ tiṇavatthārakasamathe katā sabbapaṭhamā sabbasaṅgāhikañatti ca.",
  "tika-vin09t17:396_0": "Alābhāya parisakkanādikehīti catunnaṁ paccayānaṁ alābhatthāya payogakaraṇādikehi.",
  "tika-vin09t17:396_1": "Ādisaddena “anatthāya parisakkanaṁ, anāvāsāya parisakkanaṁ, akkosanaparibhāsanaṁ,",
  "tika-vin09t17:396_2": "bhikkhū bhikkhūhi bhedanaṁ, buddhassa avaṇṇabhaṇanaṁ, dhammassa avaṇṇabhaṇanaṁ, saṅghassa",
  "tika-vin09t17:396_3": "avaṇṇabhaṇana”nti avasesaṁ sattaṅgaṁ saṅgaṇhāti. Aṭṭhahaṅgehi samannāgatassāti aṭṭhahi",
  "tika-vin09t17:396_4": "ceva aṅgehi ekekenapi aṅgena ca samannāgatassa. Asambhogakaraṇatthanti tena dinnassa",
  "tika-vin09t17:396_5": "deyyadhammassa appaṭiggahaṇatthaṁ. Pattanikkujjanavasenāti kammavācāya pattanikkujjanavasena,",
  "tika-vin09t17:396_6": "na adhomukhaṭṭhapanavasena. Pattukkujjanavasenāti etthāpi eseva nayo. Tassevāti yo",
  "tika-vin09t17:396_7": "pattanikkujjanavasena katanissāraṇo, tasseva upāsakassa. Sammāvattantassāti yena",
  "tika-vin09t17:396_8": "samannāgatassa pattukkujjanaṁ, tena samannāgatassa. Sāti yathāvuttā nissāraṇā, osāraṇā ca.",
  "tika-vin09t17:397_0": "Sūciyādiappamattakaṁ taṁtadatthikānaṁ vissajjeti detīti appamattakavissajjako. Sāṭiyaggāhāpakoti",
  "tika-vin09t17:397_1": "vassikasāṭiyaggāhāpako. Kammaṁ karonte ārāmike pesanatthāya dātabbā sammuti ārāmikapesakasammuti.",
  "tika-vin09t17:397_2": "Esa nayo sāmaṇerapesakasammutīti etthāpi.",
  "tika-vin09t17:398_0": "Tajjanīyakammādīnaṁ sattannanti tajjanīyaṁ, niyasaṁ, pabbājanīyaṁ, paṭisāraṇīyaṁ,",
  "tika-vin09t17:398_1": "tividhañca ukkhepanīyanti tajjanīyādīnaṁ sattannaṁ. Aṭṭhayāvatatiyakāti bhikkhūnaṁ",
  "tika-vin09t17:398_2": "vasena cattāro, bhikkhunīnaṁ vasena cattāroti aṭṭha saṅghādisesā.",
  "tika-vin09t17:399_0": "Ñattikammādivasenāti ñattikammañattidutiyakammañatticatutthakammavasena. “Kariyamānaṁ",
  "tika-vin09t17:399_1": "daḷhataraṁ hoti, tasmā kātabba”nti ekacce vadanti. Evaṁ pana sati kammasaṅkaro hoti,",
  "tika-vin09t17:399_2": "tasmā na kātabbanti paṭikkhittameva. Sace pana akkharaparihīnaṁ vā padaparihīnaṁ",
  "tika-vin09t17:399_3": "vā duruttapadaṁ vā hoti, tassa sodhanatthaṁ punappunaṁ vattuṁ vaṭṭati. Idaṁ akuppakammassa",
  "tika-vin09t17:399_4": "daḷhīkammaṁ hoti, kuppakamme kammaṁ hutvā tiṭṭhati. Sakalakkhaṇenevāti ñattiñca catasso",
  "tika-vin09t17:399_5": "ca kammavācāyo sāvetvāva. Na sesakammavasenāti apalokanakammādinā avasesakammavasena na kātabbaṁ.",
  "tika-vin09t17:400": "Kammappaṭibāhanasikkhāpadavaṇṇanā niṭṭhitā.",
  "tika-vin09t17:401": "10. Chandaṁadatvāgamanasikkhāpadavaṇṇanā",
  "tika-vin09t17:402_0": "Ārocitaṁ vatthu avinicchitanti ārocitavatthu āpattikabhāvena na vinicchitaṁ. Ettha",
  "tika-vin09t17:402_1": "ca codakena ca cuditakena ca attano kathā kathitā, anuvijjako sammato, ettāvatā vatthumeva",
  "tika-vin09t17:402_2": "ārocitaṁ hotīti daṭṭhabbaṁ. Chandaṁ adatvā uṭṭhāyāsanā pakkameyyāti “kathaṁ idaṁ",
  "tika-vin09t17:402_3": "kammaṁ kuppaṁ assa, vaggaṁ assa, na kareyyā”ti iminā adhippāyena chandaṁ adatvā nisinnāsanato",
  "tika-vin09t17:402_4": "uṭṭhāya gaccheyya. Tenāha “yo bhikkhū”tiādi. Kiriyākiriyanti ettha gamanaṁ kiriyaṁ,",
  "tika-vin09t17:402_5": "chandassa adānaṁ akiriyaṁ.",
  "tika-vin09t17:403": "Chandaṁadatvāgamanasikkhāpadavaṇṇanā niṭṭhitā.",
  "tika-vin09t17:404": "11. Dubbalasikkhāpadavaṇṇanā",
  "tika-vin09t17:405_0": "Yathāsanthutanti yathāmittaṁ. Tenāha “yo yo”ti ādi. Tattha mittasandiṭṭhasambhattavasenāti",
  "tika-vin09t17:405_1": "mittasandiṭṭhasambhattānaṁ vasena. Tattha mittā mittāva. Sandiṭṭhā tattha tattha",
  "tika-vin09t17:405_2": "saṅgamma diṭṭhamattā nātidaḷhamittā. Sambhattā suṭṭhu bhattā sinehavanto daḷhamittāti daṭṭhabbā.",
  "tika-vin09t17:406_0": "Pañca garubhaṇḍānīti rāsivasena pañca garubhaṇḍāni, sarūpavasena panetāni bahūni",
  "tika-vin09t17:406_1": "honti. Tenāha “rāsivasena pañca garubhaṇḍāni vuttānī”ti. Ārāmo nāma pupphārāmo vā",
  "tika-vin09t17:406_2": "phalārāmo vā. Ārāmavatthu nāma tesaṁyeva ārāmānaṁ atthāya paricchinditvā ṭhapitokāso,",
  "tika-vin09t17:406_3": "tesu vā ārāmesu vinaṭṭhesu tesaṁ porāṇakabhūmibhāgo. Vihāro nāma yaṁ kiñci pāsādādisenāsanaṁ.",
  "tika-vin09t17:406_4": "Vihāravatthu nāma tassa patiṭṭhānokāso. Mañco nāma masārako bundikābaddho, kuḷīrapādako,",
  "tika-vin09t17:406_5": "āhaccapādakoti imesaṁ pubbe vuttānaṁ catunnaṁ mañcānaṁ aññataro. Pīṭhaṁ nāma masārakādīnaṁyeva",
  "tika-vin09t17:406_6": "catunnaṁ pīṭhānaṁ aññataraṁ. Bhisi nāma uṇṇabhisiādīnaṁ pañcannaṁ bhisīnaṁ aññatarā.",
  "tika-vin09t17:406_7": "Bibbohanaṁ nāma rukkhatūlalatātūlapoṭakitūlānaṁ aññatarena puṇṇaṁ. Lohakumbhī nāma",
  "tika-vin09t17:406_8": "kāḷalohena vā tambalohena vā yena kenaci lohena katā kumbhī. Lohabhāṇakādīsupi eseva",
  "tika-vin09t17:406_9": "nayo. Ettha pana bhāṇakanti arañjaro vuccati. Vārakoti ghaṭo. Kaṭāhaṁ kaṭāhameva.",
  "tika-vin09t17:406_10": "Vāsiādīsu, valliādīsu ca duviññeyyaṁ nāma natthi. Evaṁ –",
  "tika-vin09t17:407": "Dvisaṅgahāni dve honti, tatiyaṁ catusaṅgahaṁ;",
  "tika-vin09t17:408": "Catutthaṁ navakoṭṭhāsaṁ, pañcamaṁ aṭṭhabhedanaṁ.",
  "tika-vin09t17:409": "Iti pañcahi rāsīhi, pañcanimmalalocano;",
  "tika-vin09t17:410": "Pañcavīsavidhaṁ nātho, garubhaṇḍaṁ pakāsayi. ;",
  "tika-vin09t17:411_0": "Vissajjetuṁ vā vibhajituṁ vā na vaṭṭatīti mūlacchejjavasena vissajjetuṁ vā vibhajituṁ",
  "tika-vin09t17:411_1": "vā na vaṭṭanti. Parivattanavasena pana vissajjantassa, vibhajantassa ca anāpatti.",
  "tika-vin09t17:411_2": "Tenāha “thāvarenā”tiādi. Tattha thāvarena thāvaranti ārāmaārāmavatthuvihāravihāravatthunā",
  "tika-vin09t17:411_3": "ārāmaṁ ārāmavatthuṁ vihāraṁ vihāravatthuṁ. Itarenāti athāvarena, pacchimarāsittayenāti",
  "tika-vin09t17:411_4": "vuttaṁ hoti. Akappiyenāti suvaṇṇamayamañcādinā ceva akappiyabhisibibbohanehi ca.",
  "tika-vin09t17:411_5": "Mahagghakappiyenāti dantamayamañcādinā ceva pāvārādinā ca. Itaranti athāvaraṁ. Kappiyaparivattanena",
  "tika-vin09t17:411_6": "parivattetunti yathā akappiyaṁ na hoti, evaṁ parivattetuṁ.",
  "tika-vin09t17:412_0": "Tatrāyaṁ parivattananayo – saṅghassa nāḷikerārāmo dūre hoti, kappiyakārakāva bahutaraṁ",
  "tika-vin09t17:412_1": "khādanti, yampi na khādanti, tato sakaṭavetanaṁ datvā appameva āharanti. Aññesaṁ",
  "tika-vin09t17:412_2": "pana tassārāmassa avidūre gāmavāsīnaṁ manussānaṁ vihārassa samīpe ārāmo hoti, te",
  "tika-vin09t17:412_3": "saṅghaṁ upasaṅkamitvā sakena ārāmena taṁ ārāmaṁ yācanti, saṅghena “ruccati saṅghassā”ti",
  "tika-vin09t17:412_4": "apaloketvā sampaṭicchitabbo. Sacepi bhikkhūnaṁ rukkhasahassaṁ hoti, manussānaṁ pañcasatāni,",
  "tika-vin09t17:412_5": "“tumhākaṁ ārāmo khuddako”ti na vattabbaṁ. Kiñcāpi ayaṁ khuddako, atha kho itarato",
  "tika-vin09t17:412_6": "bahutaraṁ āyaṁ deti. Sacepi samakameva deti, evampi icchiticchitakkhaṇe paribhuñjituṁ",
  "tika-vin09t17:412_7": "sakkāti gahetabbameva. Sace pana manussānaṁ bahutarā rukkhā honti, “nanu tumhākaṁ",
  "tika-vin09t17:412_8": "bahutarā rukkhā”ti vattabbaṁ. Sace “atirekaṁ amhākaṁ puññaṁ hotu, saṅghassa demā”ti",
  "tika-vin09t17:412_9": "vadanti, jānāpetvā sampaṭicchituṁ vaṭṭati. Bhikkhūnaṁ rukkhā phaladhārino, manussānaṁ",
  "tika-vin09t17:412_10": "rukkhā na tāva phalaṁ gaṇhanti. Kiñcāpi na gaṇhanti, na cirena gaṇhissantīti sampaṭicchitabbameva.",
  "tika-vin09t17:412_11": "Manussānaṁ rukkhā phaladhārino, bhikkhūnaṁ rukkhā na tāva phalaṁ gaṇhanti, “nanu",
  "tika-vin09t17:412_12": "tumhākaṁ rukkhā phaladhārino”ti vattabbaṁ. Sace “gaṇhatha, bhante, amhākaṁ puññaṁ",
  "tika-vin09t17:412_13": "bhavissatī”ti denti, jānāpetvā sampaṭicchituṁ vaṭṭati. Evaṁ ārāmena ārāmo parivattetabbo,",
  "tika-vin09t17:412_14": "eteneva nayena ārāmavatthupi vihāropi vihāravatthupi ārāmena parivattetabbaṁ. Ārāmavatthunā",
  "tika-vin09t17:412_15": "ca mahantena vā khuddakena vā ārāmaṁ ārāmavatthuṁ vihāraṁ vihāravatthunti.",
  "tika-vin09t17:413_0": "Kathaṁ vihārena vihāro parivattetabbo? Saṅghassa antogāme gehaṁ hoti, manussānaṁ",
  "tika-vin09t17:413_1": "vihāramajjhe pāsādo, ubhopi agghena samakā. Sace manussā tena pāsādena taṁ gehaṁ",
  "tika-vin09t17:413_2": "yācanti, sampaṭicchituṁ vaṭṭati. Bhikkhūnaṁ ce mahagghataraṁ gehaṁ hoti, “mahagghataraṁ",
  "tika-vin09t17:413_3": "amhākaṁ geha”nti vutte “kiñcāpi mahagghataraṁ pabbajitānaṁ asāruppaṁ, na sakkā tattha",
  "tika-vin09t17:413_4": "pabbajitehi vasituṁ, idaṁ pana sāruppaṁ, gaṇhathā”ti vadanti, evampi sampaṭicchituṁ",
  "tika-vin09t17:413_5": "vaṭṭati. Sace pana manussānaṁ mahagghaṁ hoti “nanu tumhākaṁ gehaṁ mahaggha”nti vattabbaṁ.",
  "tika-vin09t17:413_6": "“Hotu, bhante, amhākaṁ puññaṁ bhavissati, gaṇhathā”ti vutte pana sampaṭicchituṁ vaṭṭati.",
  "tika-vin09t17:413_7": "Evaṁ vihārena vihāro parivattetabbo. Eteneva nayena vihāravatthupi ārāmopi ārāmavatthupi",
  "tika-vin09t17:413_8": "vihārena parivattetabbaṁ. Vihāravatthunā ca mahagghena vā appagghena vā vihāraṁ vihāravatthuṁ",
  "tika-vin09t17:413_9": "ārāmaṁ ārāmavatthuṁ. Evaṁ tāva thāvarena thāvaraparivattanaṁ veditabbaṁ.",
  "tika-vin09t17:414_0": "Itarena itaraparivattane pana mañcapīṭhaṁ mahantaṁ vā hotu, khuddakaṁ vā, antamaso",
  "tika-vin09t17:414_1": "caturaṅgulapādakaṁ gāmadārakehi paṁsvāgārakesu kīḷantehi katampi saṅghassa dinnakālato",
  "tika-vin09t17:414_2": "paṭṭhāya garubhaṇḍaṁ hoti. Sacepi rājā vā rājamahāmattādayo vā ekappahāreneva mañcasataṁ",
  "tika-vin09t17:414_3": "vā mañcasahassaṁ vā denti, sabbe kappiyamañcā sampaṭicchitabbā, sampaṭicchitvā vuḍḍhappaṭipāṭiyā",
  "tika-vin09t17:414_4": "“saṅghikaparibhogena paribhuñjathā”ti dātabbā, na puggalikaparibhogena dātabbā. Atirekamañce",
  "tika-vin09t17:414_5": "bhaṇḍāgārādīsu paññapetvā pattacīvaraṁ nikkhipitvā paribhuñjitumpi vaṭṭati. Bahisīmāya",
  "tika-vin09t17:414_6": "“saṅghassa demā”ti dinnamañco saṅghattherassa vasanaṭṭhāne dātabbo. Tattha ce bahū",
  "tika-vin09t17:414_7": "mañcā honti, mañcena kammaṁ natthi. Yassa vasanaṭṭhāne kammaṁ atthi, tattha “saṅghikaparibhogena",
  "tika-vin09t17:414_8": "paribhuñjathā”ti dātabbo, na puggalikabhogena. Mahagghena satagghanakena vā sahassagghanakena",
  "tika-vin09t17:414_9": "vā mañcena aññaṁ mañcasataṁ labhati, parivattetvā gahetabbaṁ. Na kevalaṁ mañcena",
  "tika-vin09t17:414_10": "mañcoyeva, ārāmaārāmavatthuvihāravihāravatthupīṭhabhisibibbohanānipi parivattetuṁ",
  "tika-vin09t17:414_11": "vaṭṭati. Eseva nayo pīṭhabhisibibbohanesupi. Varasenāsanādīnaṁ saṁrakkhaṇatthanti",
  "tika-vin09t17:414_12": "sace dubbhikkhaṁ hoti, bhikkhū piṇḍapātena na yāpenti, ettha rājarogacorabhayāni,",
  "tika-vin09t17:414_13": "aññattha gacchantānaṁ vihārā palujjanti, tālanāḷikerādike vināsenti, senāsanapaccayaṁ",
  "tika-vin09t17:414_14": "sandhāya yāpetuṁ sakkā hoti, evarūpe kāle varasenāsanādīnaṁ saṁrakkhaṇatthaṁ. Lāmakāni",
  "tika-vin09t17:414_15": "vissajjetunti lāmakaṁ lāmakaṁ vissajjetuṁ, lāmakakoṭiyā vissajjetunti adhippāyo.",
  "tika-vin09t17:414_16": "Vissajjetvā paribhuñjituṁ vaṭṭatīti vissajjetvā tato laddhayāgubhattacīvarādīni paribhuñjituṁ",
  "tika-vin09t17:414_17": "vaṭṭati. Kāḷalohatambalohakaṁsalohavaṭṭalohānanti ettha kaṁsalohaṁ, vaṭṭalohañca",
  "tika-vin09t17:414_18": "kittimalohaṁ. Tīṇi hi kittimalohāni kaṁsalohaṁ, vaṭṭalohaṁ, ārakūṭanti. Tattha tiputambe",
  "tika-vin09t17:414_19": "missetvā kataṁ kaṁsalohaṁ, sītatambe missetvā kataṁ vaṭṭalohaṁ, rasakatambe missetvā",
  "tika-vin09t17:414_20": "kataṁ ārakūṭaṁ. Tena vuttaṁ “kaṁsalohaṁ, vaṭṭalohañca kittimaloha”nti. Tato atirekanti",
  "tika-vin09t17:414_21": "tato atirekaggaṇhanako.",
  "tika-vin09t17:415_0": "Sarakoti majjhe makuḷaṁ dassetvā mukhavaṭṭivitthataṁ katvā piṭṭhito nāmetvā kātabbaṁ",
  "tika-vin09t17:415_1": "ekaṁ bhājanaṁ. “Sarāva”ntipi vadanti. Ādisaddena kañcanakādīnaṁ gihiupakaraṇānaṁ",
  "tika-vin09t17:415_2": "gahaṇaṁ. Tāni hi khuddakānipi garubhaṇḍāneva gihiupakaraṇattāti. Pi-saddena pageva",
  "tika-vin09t17:415_3": "mahantānīti dasseti. Imāni pana bhājanīyāni bhikkhūpakaraṇattāti adhippāyo. Yathā",
  "tika-vin09t17:415_4": "ca etāni, evaṁ kuṇḍikāpi bhājanīyā. Vakkhati hi “yathā ca mattikābhaṇḍe, evaṁ lohabhaṇḍepi",
  "tika-vin09t17:415_5": "kuṇḍikā bhājanīyakoṭṭhāsameva bhajatī”ti. Saṅghikaparibhogenāti āgantukānaṁ vuḍḍhatarānaṁ",
  "tika-vin09t17:415_6": "datvā paribhogena. Gihivikaṭāti gihīhi vikatā paññattā, attano vā santakakaraṇena",
  "tika-vin09t17:415_7": "virūpaṁ katā. Puggalikaparibhogena na vaṭṭatīti āgantukānaṁ adatvā attano santakaṁ",
  "tika-vin09t17:415_8": "viya gahetvā pariharitvā paribhuñjituṁ na vaṭṭati. Pipphalikoti kattari. Ārakaṇṭakaṁ",
  "tika-vin09t17:415_9": "sūcivedhakaṁ. Tāḷaṁ yantaṁ. Kattarayaṭṭhivedhako kattarayaṭṭhivalayaṁ. Yathā tathā",
  "tika-vin09t17:415_10": "ghanakataṁ lohanti lohavaṭṭi lohaguḷo lohapiṇḍi lohacakkalikanti evaṁ ghanakataṁ",
  "tika-vin09t17:415_11": "lohaṁ. Khīrapāsāṇamayānīti mudukakhīravaṇṇapāsāṇamayāni.",
  "tika-vin09t17:416_0": "Gihivikaṭānipi na vaṭṭanti anāmāsattā. Pi-saddena pageva saṅghikaparibhogena vā puggalikaparibhogena",
  "tika-vin09t17:416_1": "vāti dasseti. Senāsanaparibhogo pana sabbakappiyo. Tasmā jātarūpādimayā sabbepi senāsanaparikkhārā",
  "tika-vin09t17:416_2": "āmāsā. Tenāha “senāsanaparibhoge panā”tiādi.",
  "tika-vin09t17:417_0": "Sesāti tato mahattarī vāsi. Yā panāti yā kudārī pana. Kudālo antamaso caturaṅgulamattopi",
  "tika-vin09t17:417_1": "garubhaṇḍameva. Nikhādanaṁ caturassamukhaṁ vā hotu, doṇimukhaṁ vā vaṅkaṁ vā ujukaṁ",
  "tika-vin09t17:417_2": "vā, antamaso sammuñjanidaṇḍakavedhanampi daṇḍabandhaṁ ce, garubhaṇḍameva. Tenāha",
  "tika-vin09t17:417_3": "“kudālo daṇḍabandhanikhādanaṁ vā agarubhaṇḍaṁ nāma natthī”ti. Sipāṭikā nāma khurakoso.",
  "tika-vin09t17:417_4": "Sikharaṁ pana daṇḍabandhanikhādanaṁ anulometīti āha “sikharampi nikhādaneneva saṅgahita”nti.",
  "tika-vin09t17:417_5": "Sace tampi pana adaṇḍakaṁ phalamattaṁ, bhājanīyaṁ. Upakkhareti vāsiādibhaṇḍāni.",
  "tika-vin09t17:418_0": "Pattabandhako nāma pattassa gaṇṭhikādikārako. “Paṭimāsuvaṇṇādipattakārako”tipi vadanti.",
  "tika-vin09t17:418_1": "Tipucchedanakasatthaṁ, suvaṇṇacchedanakasatthaṁ, kataparikammacammacchindanakakhuddakasatthanti",
  "tika-vin09t17:418_2": "imāni cettha tīṇi pipphalikaṁ anulomentīti āha “ayaṁ pana viseso”tiādi. Itarānīti mahākattariādīni.",
  "tika-vin09t17:419_0": "Aḍḍhabāhuppamāṇāti kapparato paṭṭhāya yāva aṁsakūṭappamāṇā, vidatthicaturaṅgulappamāṇāti",
  "tika-vin09t17:419_1": "vuttaṁ hoti. Tatthajātakāti saṅghikabhūmiyaṁ jātā. Ārakkhasaṁvidhānena rakkhitattā",
  "tika-vin09t17:419_2": "rakkhitā ca sā mañjūsādīsu pakkhittaṁ viya yathā taṁ na nassati, evaṁ gopanato gopitā",
  "tika-vin09t17:419_3": "cāti rakkhitagopitā. Tatthajātakāpi pana arakkhitā garubhaṇḍameva na hoti. “Saṅghakamme",
  "tika-vin09t17:419_4": "ca cetiyakamme ca kate”ti iminā saṅghasantakena cetiyasantakaṁ rakkhituṁ, parivattituñca",
  "tika-vin09t17:419_5": "vaṭṭatīti dīpeti. Suttaṁ panāti vaṭṭitañceva avaṭṭitañca suttaṁ.",
  "tika-vin09t17:420_0": "Aṭṭhaṅgulasūcidaṇḍamattoti antamaso dīghaso aṭṭhaṅgulamatto, pariṇāhato sīhaḷapaṇṇasūcidaṇḍamatto.",
  "tika-vin09t17:420_1": "Etthāti veḷubhaṇḍe. Daḍḍhaṁ gehaṁ yesaṁ teti daḍḍhagehā. Na vāretabbāti “mā gaṇhitvā",
  "tika-vin09t17:420_2": "gacchathā”ti na nisedhetabbā. Desantaragatena sampattavihāre saṅghikāvāse ṭhapetabbā.",
  "tika-vin09t17:421_0": "Avasesañca chadanatiṇanti muñjapabbajehi avasesaṁ yaṁ kiñci chadanatiṇaṁ. Yattha",
  "tika-vin09t17:421_1": "pana tiṇaṁ natthi, tattha paṇṇehi chādenti. Tasmā paṇṇampi tiṇeneva saṅgahitanti",
  "tika-vin09t17:421_2": "āha “chadanatiṇasaṅkhepagatesū”tiādi. Aṭṭhaṅgulappamāṇopīti vitthārato aṭṭhaṅgulappamāṇo.",
  "tika-vin09t17:421_3": "Likhitapotthako pana garubhaṇḍaṁ na hoti.",
  "tika-vin09t17:422_0": "Veḷumhi vuttappamāṇoti “aṭṭhaṅgulasūcidaṇḍakamattopī”ti veḷubhaṇḍe vuttappamāṇo.",
  "tika-vin09t17:422_1": "Saṅghassa dinno vāti dārudullabhaṭṭhāne saṅghassa dinno vā. Kurundiyaṁ vuttakkamena",
  "tika-vin09t17:422_2": "dārubhaṇḍavinicchayaṁ vatvā idāni mahāaṭṭhakathāyaṁ vuttakkamena vattuṁ “apicā”tiādimāha.",
  "tika-vin09t17:422_3": "Āsandikādīnīti ettha āsandikoti caturassapīṭhaṁ vuccati. “Uccakampi āsandika”nti",
  "tika-vin09t17:422_4": "vacanato ekatobhāgena dīghapīṭhameva hi aṭṭhaṅgulapādakaṁ vaṭṭati. Caturassāsandiko",
  "tika-vin09t17:422_5": "pana pamāṇātikkantopi vaṭṭhatīti veditabbo. Ādisaddena “sattaṅgo, bhaddapīṭhakaṁ,",
  "tika-vin09t17:422_6": "eḷakapādakapīṭhaṁ, āmalakavaṭṭakapīṭhaṁ, phalakaṁ, kocchaṁ, palālapīṭhaka”nti ime",
  "tika-vin09t17:422_7": "saṅgaṇhantīti veditabbaṁ. Tenāha “antamaso”tiādi. Paṇṇehi vāti kadalipaṇṇādīhi vā.",
  "tika-vin09t17:422_8": "Byagghacammonaddhampi vāḷarūpaparikkhittaṁ ratanaparisibbitaṁ kocchakaṁ garubhaṇḍameva.",
  "tika-vin09t17:423_0": "Ghaṭṭanaphalakaṁ nāma yattha ṭhapetvā rajitacīvaraṁ hatthena ghaṭṭenti. Ghaṭṭanamuggaro",
  "tika-vin09t17:423_1": "nāma anuvātādighaṭṭanakoti vadanti. Daṇḍamuggaro nāma yena rajitacīvaraṁ pothenti.",
  "tika-vin09t17:423_2": "Ambaṇanti phalakehi pokkharaṇī viya kataṁ pānīyabhājanaṁ. Rajanadoṇīti pakkarajanaṁ",
  "tika-vin09t17:423_3": "ākiritvā ṭhapanabhājanaṁ.",
  "tika-vin09t17:424_0": "Akappiyacammanti sīhādīnaṁ cammaṁ. “Bhūmattharaṇaṁ kātuṁ vaṭṭatī”ti idaṁ akappiyacammaṁ",
  "tika-vin09t17:424_1": "sandhāya vuttaṁ. “Paccattharaṇagatika”nti iminā mañcapīṭhepi attharituṁ vaṭṭatīti",
  "tika-vin09t17:424_2": "dīpeti. Pāvārādipaccattharaṇampi garubhaṇḍanti eke. Noti apare. Vīmaṁsitvā gahetabbaṁ.",
  "tika-vin09t17:424_3": "Kappiyacammānīti migādīnaṁ cammāni.",
  "tika-vin09t17:425_0": "Sabbaṁ cakkayuttayānanti rathasakaṭādikaṁ sabbacakkayuttayānaṁ. Visaṅkharitacakkaṁ",
  "tika-vin09t17:425_1": "pana yānaṁ bhājanīyaṁ. Anuññātavāsi nāma yā sipāṭikāya pakkhipitvā pariharituṁ sakkāti",
  "tika-vin09t17:425_2": "vuttā. Muṭṭhipaṇṇanti tālapattaṁ. Tañhi muṭṭhinā gahetvā pariharantīti “muṭṭhipaṇṇa”nti",
  "tika-vin09t17:425_3": "vuccati. Muṭṭhipaṇṇanti chattacchadanapaṇṇamevāti keci. Araṇisahitanti araṇiyugaḷaṁ,",
  "tika-vin09t17:425_4": "uttarāraṇī, adharāraṇīti araṇidvayanti attho.",
  "tika-vin09t17:426_0": "Phātikammaṁkatvāti antamaso taṁagghanakavālikāyapi thāvaraṁ vaḍḍhikammaṁ katvā. Phātikammaṁ",
  "tika-vin09t17:426_1": "akatvā gaṇhantena tattheva valañjetabbo. Gamanakāle saṅghike āvāse ṭhapetvā gantabbaṁ.",
  "tika-vin09t17:426_2": "Asatiyā gahetvā gatena pahiṇitvā dātabbo. Desantaragatena sampattavihāre saṅghikāvāse",
  "tika-vin09t17:426_3": "ṭhapetabbo. Etthāti mattikābhaṇḍe. Kuṇḍikāti ayokuṇḍikā ceva tambalohakuṇḍikā ca.",
  "tika-vin09t17:426_4": "Bhājanīyakoṭṭhāsameva bhajatīti bhājanīyapakkhameva sevati, na tu garubhaṇḍanti attho.",
  "tika-vin09t17:426_5": "Kañcanako pana garubhaṇḍamevāti adhippāyo. Itaranti garubhaṇḍaṁ.",
  "tika-vin09t17:427": "Dubbalasikkhāpadavaṇṇanā niṭṭhitā.",
  "tika-vin09t17:428": "12. Pariṇāmanasikkhāpadavaṇṇanā",
  "tika-vin09t17:429": "Dvādasame na kiñci vattabbaṁ atthi.",
  "tika-vin09t17:430": "Pariṇāmanasikkhāpadavaṇṇanā niṭṭhitā.",
  "tika-vin09t17:431": "Sahadhammikavaggo aṭṭhamo.",
  "tika-vin09t17:432": "9. Ratanavaggo",
  "tika-vin09t17:433": "1. Antepurasikkhāpadavaṇṇanā",
  "tika-vin09t17:434_0": "Anikkhantarājake aniggataratanaketi ettha “sayanighare”ti pāṭhaseso daṭṭhabboti āha",
  "tika-vin09t17:434_1": "“anikkhanto rājā ito”tiādi. Tattha itoti sayanigharato. Sayanighareti sayanīyaghare.",
  "tika-vin09t17:434_2": "Yattha rañño sayanaṁ paññattaṁ hoti, antamaso sāṇipākāraparikkhittampi, tasminti",
  "tika-vin09t17:434_3": "vuttaṁ hoti. Ratijananaṭṭhena ratanaṁ, hatthiādi. Idha pana itthiratanaṁ adhippetanti",
  "tika-vin09t17:434_4": "āha “ratanaṁ vuccati mahesī”ti.",
  "tika-vin09t17:435": "Ubhosūti rājamahesīsu. Kiriyākiriyanti ettha indakhīlātikkamo kiriyaṁ, appaṭisaṁviditaṁ akiriyanti daṭṭhabbaṁ.",
  "tika-vin09t17:436": "Antepurasikkhāpadavaṇṇanā niṭṭhitā.",
  "tika-vin09t17:437": "2. Ratanasikkhāpadavaṇṇanā",
  "tika-vin09t17:438_0": "Muttādidasavidhanti “muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅko",
  "tika-vin09t17:438_1": "masāragalla”nti dasavidhaṁ ratanaṁ. Ajjhāvasatheti gehe. Tenāha “parikkhittassā”tiādi,",
  "tika-vin09t17:438_2": "parikkhittassa āvasathassāti attho. Āvasathoti cettha antogāme niviṭṭhagehaṁ adhippetaṁ.",
  "tika-vin09t17:438_3": "Ārāme niviṭṭhagehaṁ pana ajjhārāmaggahaṇeneva gahitaṁ. “Āvasathoti cettha antoārāme",
  "tika-vin09t17:438_4": "vā hotu, aññattha vā, attano vasanaṭṭhānaṁ vuccatī”ti keci. Sabbesampi atthāya dukkaṭamevāti",
  "tika-vin09t17:438_5": "attano vā tesaṁ saṅghādīnaṁ vā atthāya uggaṇhantassa vā uggaṇhāpentassa vā dukkaṭameva.",
  "tika-vin09t17:438_6": "Sace pana mātāpitūnaṁ santakaṁ avassaṁ paṭisāmetabbaṁ kappiyabhaṇḍaṁ hoti, attano",
  "tika-vin09t17:438_7": "atthāya gahetvā paṭisāmetabbanti āha “tādisaṁ panā”tiādi. Tādisanti yaṁ mātāpitūnaṁ",
  "tika-vin09t17:438_8": "santakaṁ avassaṁ paṭisāmetabbaṁ kappiyabhaṇḍaṁ, tādisaṁ. Chandenapi bhayenapīti vaḍḍhakiādīsu",
  "tika-vin09t17:438_9": "chandenapi, rājavallabhesu bhayenapi.",
  "tika-vin09t17:439_0": "Tādise ṭhāneti mahāvihārasadisassa mahārāmassa pākāraparikkhitte pariveṇe. Saññāṇaṁ",
  "tika-vin09t17:439_1": "katvāti “ettakā kahāpaṇā”tiādinā rūpena vā lañchanādinimittena vā saññāṇaṁ katvā,",
  "tika-vin09t17:439_2": "sallakkhetvāti attho. Patirūpānaṁ bhikkhūnaṁ hattheti lajjīnaṁ kukkuccakānaṁ bhikkhūnaṁ",
  "tika-vin09t17:439_3": "hatthe. Lolajātikānañhi hatthe ṭhapetuṁ na labbhati. Neva pakkamatīti neva tamhā",
  "tika-vin09t17:439_4": "āvāsā pakkamati. “Thāvaraṁ senāsanaṁ vā”tiādinā attano cīvarādimūlaṁ na kātabbanti",
  "tika-vin09t17:439_5": "dasseti. Taṁ dassetvāti yaṁ thāvarasenāsanādi kataṁ, taṁ upāsaka tava santakena idaṁ",
  "tika-vin09t17:439_6": "nāma katanti evaṁ dassetvā. Samādapetvāti aññaṁ samādapetvā, “uddissa ariyā tiṭṭhanti,",
  "tika-vin09t17:439_7": "esā ariyāna yācanā”ti vuttanayena yācitvāti attho.",
  "tika-vin09t17:440": "Anuññātaṭṭhāneti ajjhārāmaajjhāvasathe. Āmāsanti āmasitabbañceva paṭisāmetabbañca vatthādi.",
  "tika-vin09t17:441": "Ratanasikkhāpadavaṇṇanā niṭṭhitā.",
  "tika-vin09t17:442": "3. Vikālagāmappavesanasikkhāpadavaṇṇanā",
  "tika-vin09t17:443_0": "Cāritteti cārittasikkhāpade. Upacāranti dutiyaleḍḍupātaṁ. Aññaṁ gāmaṁ gacchantānaṁ",
  "tika-vin09t17:443_1": "puna āpucchanakiccaṁ natthīti ussāhaṁ appaṭippassambhetvā aññaṁ gāmaṁ gacchantānaṁ",
  "tika-vin09t17:443_2": "gāmasatampi hotu, puna āpucchanakiccaṁ natthīti attho. Tenāha “sace panā”tiādi. Ussāhanti",
  "tika-vin09t17:443_3": "gāmappavisanussāhaṁ. Antarārāmādīsu na kevalaṁ anāpucchā gacchantasseva, kāyabandhanaṁ",
  "tika-vin09t17:443_4": "abandhitvā saṅghāṭiṁ apārupitvā gacchantassāpi anāpatti. Āpadāsūti sīho vā byaggho",
  "tika-vin09t17:443_5": "vā āgacchati, megho vā uṭṭheti, añño vā koci upaddavo uppajjati, anāpatti. Evarūpāsu",
  "tika-vin09t17:443_6": "āpadāsu bahigāmato antogāmaṁ pavisituṁ vaṭṭati.",
  "tika-vin09t17:444": "Vikālagāmappavesanasikkhāpadavaṇṇanā niṭṭhitā.",
  "tika-vin09t17:445": "4. Sūcigharasikkhāpadavaṇṇanā",
  "tika-vin09t17:446": "Taṁ assa atthīti paṭhamaṁ bhinditvā pacchā desetabbattā taṁ bhedanakaṁ assa pācittiyassa atthīti.",
  "tika-vin09t17:447": "Araṇiketi araṇidhanuke. Vidheti vedhake. Vāsijaṭeti vāsidaṇḍake ca.",
  "tika-vin09t17:448": "Sūcigharasikkhāpadavaṇṇanā niṭṭhitā.",
  "tika-vin09t17:449": "5. Mañcapīṭhasikkhāpadavaṇṇanā",
  "tika-vin09t17:450": "Aṭṭhaṅgulapādakanti bhāvanapuṁsakaniddeso. “Chedanakaṁ bhedanakasadisamevā”ti iminā “chedanameva chedanakaṁ, taṁ assa atthīti chedanaka”nti imamatthaṁ atidisati.",
  "tika-vin09t17:451_0": "Yathā pamāṇameva upari dissati, evaṁ nikhaṇitvā vāti sace pana na chinditukāmo hoti,",
  "tika-vin09t17:451_1": "yathā pamāṇameva upari dissati, evaṁ bhūmiyaṁ nikhaṇitvā vā. Aṭṭakaṁ vā bandhitvāti",
  "tika-vin09t17:451_2": "ukkhipitvā tulāsaṅghāte ṭhapetvā aṭṭaṁ katvā.",
  "tika-vin09t17:452": "Mañcapīṭhasikkhāpadavaṇṇanā niṭṭhitā.",
  "tika-vin09t17:453": "6. Tūlonaddhasikkhāpadavaṇṇanā",
  "tika-vin09t17:454": "Cimilikaṁpattharitvā tūlaṁ pakkhipitvāti mañcapīṭhānaṁ upari cimilikaṁ pattharitvā tassa upari tūlaṁ pakkhipitvāti attho. Upari cimilikāyāti uparimabhāge cimilikāya.",
  "tika-vin09t17:455_0": "Sīsappamāṇanti yattha galavāṭakato paṭṭhāya sabbasīsaṁ upadahanti, taṁ sīsappamāṇaṁ.",
  "tika-vin09t17:455_1": "Tañca ukkaṭṭhaparicchedato tiriyaṁ muṭṭhiratanaṁ hoti, dīghato dviratananti dassetuṁ",
  "tika-vin09t17:455_2": "“yassa vitthārato tīsu koṇesū”tiādimāha. Dvinnaṁ antaraṁ vidatthi caturaṅgulaṁ hotīti",
  "tika-vin09t17:455_3": "dvinnaṁ koṇānaṁ antaraṁ miniyamānaṁ vidatthi ceva caturaṅgulañca hoti. Majjhe muṭṭhiratananti",
  "tika-vin09t17:455_4": "bibbohanassa majjhaṁ tiriyato muṭṭhiratanappamāṇaṁ hoti. Ayañhi sīsappamāṇassa ukkaṭṭhaparicchedo.",
  "tika-vin09t17:455_5": "Tato uddhaṁ na vaṭṭati, heṭṭhā vaṭṭati. Agilānassa sīsūpadhānañca pādūpadhānañcāti",
  "tika-vin09t17:455_6": "dvayameva vaṭṭati. Gilānassa bibbohanāni santharitvā upari paccattharaṇaṁ datvā nipajjitumpi vaṭṭati.",
  "tika-vin09t17:456": "Tūlonaddhasikkhāpadavaṇṇanā niṭṭhitā.",
  "tika-vin09t17:457": "7. Nisīdanasikkhāpadavaṇṇanā",
  "tika-vin09t17:458": "Sattamaṁ uttānameva.",
  "tika-vin09t17:459": "Nisīdanasikkhāpadavaṇṇanā niṭṭhitā.",
  "tika-vin09t17:460": "8. Kaṇḍuppaṭicchādisikkhāpadavaṇṇanā",
  "tika-vin09t17:461_0": "Adhonābhiubbhajāṇumaṇḍalanti nābhiyā heṭṭhā jāṇumaṇḍalānaṁ upari. Kaṇḍupīḷakaassāvathullakacchābādhānanti",
  "tika-vin09t17:461_1": "ettha kaṇḍūti kacchu. Pīḷakāti lohitatuṇḍikā sukhumapīḷakā. Assāvoti arisabhagandalamadhumehānaṁ",
  "tika-vin09t17:461_2": "vasena asucipaggharaṇaṁ. Thullakacchābādhoti mahāpīḷakābādho vuccati.",
  "tika-vin09t17:462": "Kaṇḍuppaṭicchādisikkhāpadavaṇṇanā niṭṭhitā.",
  "tika-vin09t17:463": "9-10. Vassikasāṭikanandasikkhāpadavaṇṇanā",
  "tika-vin09t17:464": "Navamaṁ dasamañca uttānameva.",
  "tika-vin09t17:465": "Vassikasāṭikanandasikkhāpadavaṇṇanā niṭṭhitā.",
  "tika-vin09t17:466": "Ratanavaggo navamo.",
  "tika-vin09t17:467": "Iti kaṅkhāvitaraṇiyā pātimokkhavaṇṇanāya",
  "tika-vin09t17:468": "Vinayatthamañjūsāyaṁ līnatthappakāsaniyaṁ",
  "tika-vin09t17:469": "Pācittiyavaṇṇanā niṭṭhitā."
}