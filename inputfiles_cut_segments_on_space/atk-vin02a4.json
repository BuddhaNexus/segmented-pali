{
  "atk-vin02a4:0": "Namo tassa bhagavato arahato sammāsambuddhassa",
  "atk-vin02a4:1": "Vinayapiṭake",
  "atk-vin02a4:2": "Parivāra-aṭṭhakathā",
  "atk-vin02a4:3": "Soḷasamahāvāro",
  "atk-vin02a4:4": "Paññattivāravaṇṇanā",
  "atk-vin02a4:5": "Visuddhaparivārassa, parivāroti sāsane;",
  "atk-vin02a4:6": "Dhammakkhandhasarīrassa, khandhakānaṃ anantarā.",
  "atk-vin02a4:7": "Saṅgahaṃ yo samāruḷho, tassa pubbāgataṃ nayaṃ;",
  "atk-vin02a4:8": "Hitvā dāni karissāmi, anuttānatthavaṇṇanaṃ.",
  "atk-vin02a4:9_0": "1. Tattha yaṃ tena bhagavatā…pe… paññattanti ādinayappavattāya tāva pucchāya ayaṃ",
  "atk-vin02a4:9_1": "saṅkhepattho – yo so bhagavā sāsanassa ciraṭṭhitikatthaṃ dhammasenāpatinā saddhammagāravabahumānavegasamussitaṃ",
  "atk-vin02a4:9_2": "añjaliṃ sirasmiṃ patiṭṭhāpetvā yācito dasa atthavase paṭicca vinayapaññattiṃ paññapesi,",
  "atk-vin02a4:9_3": "tena bhagavatā tassa tassa sikkhāpadassa paññattikālaṃ jānatā, tassā tassā sikkhāpadapaññattiyā",
  "atk-vin02a4:9_4": "dasa atthavase passatā; apica pubbenivāsādīhi jānatā, dibbena cakkhunā passatā, tīhi",
  "atk-vin02a4:9_5": "vijjāhi chahi vā pana abhiññāhi jānatā, sabbattha appaṭihatena samantacakkhunā passatā,",
  "atk-vin02a4:9_6": "sabbadhammajānanasamatthāya paññāya jānatā, sabbasattānaṃ cakkhuvisayātītāni tirokuṭṭādigatāni",
  "atk-vin02a4:9_7": "cāpi rūpāni ativisuddhena maṃsacakkhunā ca passatā, attahitasādhikāya samādhipadaṭṭhānāya",
  "atk-vin02a4:9_8": "paṭivedhapaññāya jānatā, parahitasādhikāya karuṇāpadaṭṭhānāya desanāpaññāya passatā,",
  "atk-vin02a4:9_9": "arahatā sammāsambuddhena “yaṃ paṭhamaṃ pārājikaṃ paññattaṃ, taṃ kattha paññattaṃ,",
  "atk-vin02a4:9_10": "kaṃ ārabbha paññattaṃ, kismiṃ vatthusmiṃ paññattaṃ, atthi tattha paññatti…pe… kenābhata”nti.",
  "atk-vin02a4:10_0": "2. Pucchāvissajjane pana “yaṃ tena bhagavatā jānatā passatā arahatā sammāsambuddhena",
  "atk-vin02a4:10_1": "paṭhamaṃ pārājika”nti idaṃ kevalaṃ pucchāya āgatassa ādipadassa paccuddharaṇamattameva,",
  "atk-vin02a4:10_2": "“kattha paññattanti vesāliyā paññattaṃ; kaṃ ārabbhāti sudinnaṃ kalandaputtaṃ ārabbhā”ti",
  "atk-vin02a4:10_3": "evamādinā pana nayena punapi ettha ekekaṃ padaṃ pucchitvāva vissajjitaṃ. Ekā paññattīti",
  "atk-vin02a4:10_4": "“yo pana bhikkhu methunaṃ dhammaṃ paṭiseveyya pārājiko hoti asaṃvāso”ti ayaṃ ekā",
  "atk-vin02a4:10_5": "paññatti. Dve anupaññattiyoti “antamaso tiracchānagatāyapī”ti ca, “sikkhaṃ apaccakkhāyā”ti",
  "atk-vin02a4:10_6": "ca makkaṭivajjiputtakavatthūnaṃ vasena vuttā – imā dve anupaññattiyo. Ettāvatā “atthi",
  "atk-vin02a4:10_7": "tattha paññatti anupaññatti anuppannapaññattī”ti imissā pucchāya dve koṭṭhāsā vissajjitā",
  "atk-vin02a4:10_8": "honti. Tatiyaṃ vissajjetuṃ pana “anuppannapaññatti tasmiṃ natthī”ti vuttaṃ. Ayañhi",
  "atk-vin02a4:10_9": "anuppannapaññatti nāma anuppanne dose paññattā; sā aṭṭhagarudhammavasena bhikkhunīnaṃyeva",
  "atk-vin02a4:10_10": "āgatā, aññatra natthi. Tasmā vuttaṃ “anuppannapaññatti tasmiṃ natthī”ti. Sabbatthapaññattīti",
  "atk-vin02a4:10_11": "majjhimadese ceva paccantimajanapadesu ca sabbatthapaññatti. Vinayadharapañcamena",
  "atk-vin02a4:10_12": "gaṇena “upasampadā, guṇaṅguṇūpāhanā, dhuvanahānaṃ, cammattharaṇa”nti imāni hi cattāri",
  "atk-vin02a4:10_13": "sikkhāpadāni majjhimadeseyeva paññatti. Ettheva etehi āpatti hoti, na paccantimajanapadesu.",
  "atk-vin02a4:10_14": "Sesāni sabbāneva sabbatthapaññatti nāma.",
  "atk-vin02a4:11_0": "Sādhāraṇapaññattīti bhikkhūnañceva bhikkhunīnañca sādhāraṇapaññatti; suddhabhikkhūnameva",
  "atk-vin02a4:11_1": "hi suddhabhikkhunīnaṃ vā paññattaṃ sikkhāpadaṃ asādhāraṇapaññatti nāma hoti. Idaṃ",
  "atk-vin02a4:11_2": "pana bhikkhuṃ ārabbha uppanne vatthusmiṃ “yā pana bhikkhunī chandaso methunaṃ dhammaṃ",
  "atk-vin02a4:11_3": "paṭiseveyya, antamaso tiracchānagatenapi pārājikā hoti asaṃvāsā”ti bhikkhunīnampi",
  "atk-vin02a4:11_4": "paññattaṃ, vinītakathāmattameva hi tāsaṃ natthi, sikkhāpadaṃ pana atthi, tena vuttaṃ",
  "atk-vin02a4:11_5": "“sādhāraṇapaññattī”ti. Ubhatopaññattiyampi eseva nayo. Byañjanamattameva hi ettha",
  "atk-vin02a4:11_6": "nānaṃ, bhikkhūnaṃ bhikkhunīnampi sādhāraṇattā sādhāraṇapaññatti, ubhinnampi paññattattā",
  "atk-vin02a4:11_7": "ubhatopaññattīti. Atthe pana bhedo natthi.",
  "atk-vin02a4:12_0": "Nidānogadhanti “yassa siyā āpatti so āvikareyyā”ti ettha sabbāpattīnaṃ anupaviṭṭhattā",
  "atk-vin02a4:12_1": "nidānogadhaṃ; nidāne anupaviṭṭhanti attho. Dutiyena uddesenāti nidānogadhaṃ nidānapariyāpannampi",
  "atk-vin02a4:12_2": "samānaṃ “tatrime cattāro pārājikā dhammā”tiādinā dutiyeneva uddesena uddesaṃ āgacchati.",
  "atk-vin02a4:12_3": "Catunnaṃ vipattīnanti sīlavipattiādīnaṃ. Paṭhamā hi dve āpattikkhandhā sīlavipatti",
  "atk-vin02a4:12_4": "nāma, avasesā pañca ācāravipatti nāma. Micchādiṭṭhi ca antaggāhikadiṭṭhi ca diṭṭhivipatti",
  "atk-vin02a4:12_5": "nāma, ājīvahetu paññattāni cha sikkhāpadāni ājīvavipatti nāma. Iti imāsaṃ catunnaṃ",
  "atk-vin02a4:12_6": "vipattīnaṃ idaṃ pārājikaṃ sīlavipatti nāma hoti.",
  "atk-vin02a4:13_0": "Ekena samuṭṭhānenāti dvaṅgikena ekena samuṭṭhānena. Ettha hi cittaṃ aṅgaṃ hoti, kāyena",
  "atk-vin02a4:13_1": "pana āpattiṃ āpajjati. Tena vuttaṃ “kāyato ca cittato ca samuṭṭhātī”ti. Dvīhi samathehi",
  "atk-vin02a4:13_2": "sammatīti “āpannosī”ti sammukhā pucchiyamāno “āma āpannomhī”ti paṭijānāti, tāvadeva",
  "atk-vin02a4:13_3": "bhaṇḍanakalahaviggahā vūpasantā honti, sakkā ca hoti taṃ puggalaṃ apanetvā uposatho",
  "atk-vin02a4:13_4": "vā pavāraṇā vā kātuṃ. Iti sammukhāvinayena ca paṭiññātakaraṇena cāti dvīhi samathehi",
  "atk-vin02a4:13_5": "sammati, na ca tappaccayā koci upaddavo hoti. Yaṃ pana upari paññattivagge “na katamena",
  "atk-vin02a4:13_6": "samathena sammatī”ti vuttaṃ, taṃ samathaṃ otāretvā anāpatti kātuṃ na sakkāti imamatthaṃ sandhāya vuttaṃ.",
  "atk-vin02a4:14_0": "Paññatti vinayoti “yo pana bhikkhū”tiādinā nayena vuttamātikā paññatti vinayoti attho.",
  "atk-vin02a4:14_1": "Vibhattīti padabhājanaṃ vuccati; vibhattīti hi vibhaṅgassevetaṃ nāmaṃ. Asaṃvaroti",
  "atk-vin02a4:14_2": "vītikkamo. Saṃvaroti avītikkamo. Yesaṃ vattatīti yesaṃ vinayapiṭakañca aṭṭhakathā",
  "atk-vin02a4:14_3": "ca sabbā paguṇāti attho. Te dhārentīti te etaṃ paṭhamapārājikaṃ pāḷito ca atthato",
  "atk-vin02a4:14_4": "ca dhārenti; na hi sakkā sabbaṃ vinayapiṭakaṃ ajānantena etassa attho jānitunti.",
  "atk-vin02a4:14_5": "Kenābhatanti idaṃ paṭhamapārājikaṃ pāḷivasena ca atthavasena ca yāva ajjatanakālaṃ",
  "atk-vin02a4:14_6": "kena ānītanti. Paramparābhatanti paramparāya ānītaṃ.",
  "atk-vin02a4:15_0": "3. Idāni yāya paramparāya ānītaṃ, taṃ dassetuṃ “upāli dāsako cevā”tiādinā nayena",
  "atk-vin02a4:15_1": "porāṇakehi mahātherehi gāthāyo ṭhapitā. Tattha yaṃ vattabbaṃ, taṃ nidānavaṇṇanāyameva",
  "atk-vin02a4:15_2": "vuttaṃ. Iminā nayena dutiyapārājikādipucchāvissajjanesupi vinicchayo veditabboti.",
  "atk-vin02a4:16": "Mahāvibhaṅge paññattivāravaṇṇanā niṭṭhitā.",
  "atk-vin02a4:17": "Katāpattivārādivaṇṇanā",
  "atk-vin02a4:18_0": "157. Ito paraṃ “methunaṃ dhammaṃ paṭisevanto kati āpattiyo āpajjatī”ti ādippabhedo",
  "atk-vin02a4:18_1": "katāpattivāro, “methunaṃ dhammaṃ paṭisevantassa āpattiyo catunnaṃ vipattīnaṃ kati",
  "atk-vin02a4:18_2": "vipattiyo bhajantī”ti ādippabhedo vipattivāro, “methunaṃ dhammaṃ paṭisevantassa āpattiyo",
  "atk-vin02a4:18_3": "sattannaṃ āpattikkhandhānaṃ katihi āpattikkhandhehi saṅgahitā”ti ādippabhedo saṅgahavāro,",
  "atk-vin02a4:18_4": "“methunaṃ dhammaṃ paṭisevantassa āpattiyo channaṃ āpattisamuṭṭhānānaṃ katihi samuṭṭhānehi",
  "atk-vin02a4:18_5": "samuṭṭhahantī”ti ādippabhedo samuṭṭhānavāro, “methunaṃ dhammaṃ paṭisevantassa āpattiyo",
  "atk-vin02a4:18_6": "catunnaṃ adhikaraṇānaṃ katamaṃ adhikaraṇa”nti ādippabhedo adhikaraṇavāro, “methunaṃ",
  "atk-vin02a4:18_7": "dhammaṃ paṭisevantassa āpattiyo sattannaṃ samathānaṃ katihi samathehi sammantī”ti",
  "atk-vin02a4:18_8": "ādippabhedo samathavāro, tadanantaro samuccayavāro cāti ime satta vārā uttānatthā eva.",
  "atk-vin02a4:19_0": "188. Tato paraṃ “methunaṃ dhammaṃ paṭisevanapaccayā pārājikaṃ kattha paññatta”ntiādinā",
  "atk-vin02a4:19_1": "nayena puna paccayavasena eko paññattivāro, tassa vasena purimasadisā eva katāpattivārādayo",
  "atk-vin02a4:19_2": "satta vārāti evaṃ aparepi aṭṭha vārā vuttā, tepi uttānatthā eva. Iti ime aṭṭha, purimā",
  "atk-vin02a4:19_3": "aṭṭhāti mahāvibhaṅge soḷasa vārā dassitā. Tato paraṃ teneva nayena bhikkhunivibhaṅgepi",
  "atk-vin02a4:19_4": "soḷasa vārā āgatāti evamime ubhatovibhaṅge dvattiṃsa vārā pāḷinayeneva veditabbā.",
  "atk-vin02a4:19_5": "Na hettha kiñci pubbe avinicchitaṃ nāma atthi.",
  "atk-vin02a4:20": "Mahāvibhaṅge ca bhikkhunivibhaṅge ca",
  "atk-vin02a4:21": "Soḷasamahāvāravaṇṇanā niṭṭhitā.",
  "atk-vin02a4:22": "Samuṭṭhānasīsavaṇṇanā",
  "atk-vin02a4:23_0": "257. Tadanantarāya pana samuṭṭhānakathāya anattā iti nicchayāti anattā iti nicchitā.",
  "atk-vin02a4:23_1": "Sabhāgadhammānanti aniccākārādīhi sabhāgānaṃ saṅkhatadhammānaṃ. Nāmamattaṃ na nāyatīti",
  "atk-vin02a4:23_2": "nāmamattampi na paññāyati. Dukkhahāninti dukkhaghātanaṃ. Khandhakā yā ca mātikāti",
  "atk-vin02a4:23_3": "khandhakā yā ca mātikāti attho. Ayameva vā pāṭho. Samuṭṭhānaṃ niyato katanti samuṭṭhānaṃ",
  "atk-vin02a4:23_4": "niyatokataṃ niyatakataṃ; niyatasamuṭṭhānanti attho. Etena bhūtārocanacorivuṭṭhāpanaananuññātasikkhāpadattayassa",
  "atk-vin02a4:23_5": "saṅgaho paccetabbo. Etāneva hi tīṇi sikkhāpadāni niyatasamuṭṭhānāni, aññehi saddhiṃ",
  "atk-vin02a4:23_6": "asambhinnasamuṭṭhānāni.",
  "atk-vin02a4:24_0": "Sambhedaṃ nidānañcaññanti aññampi sambhedañca nidānañca. Tattha sambhedavacanena",
  "atk-vin02a4:24_1": "samuṭṭhānasambhedassa gahaṇaṃ paccetabbaṃ, tāni hi tīṇi sikkhāpadāni ṭhapetvā sesāni",
  "atk-vin02a4:24_2": "sambhinnasamuṭṭhānāni. Nidānavacanena sikkhāpadānaṃ paññattidesasaṅkhātaṃ nidānaṃ",
  "atk-vin02a4:24_3": "paccetabbaṃ. Sutte dissanti uparīti sikkhāpadānaṃ samuṭṭhānaniyamo sambhedo nidānanti",
  "atk-vin02a4:24_4": "imāni tīṇi suttamhi eva dissanti; paññāyantīti attho. Tattha “ekena samuṭṭhānena",
  "atk-vin02a4:24_5": "samuṭṭhāti, kāyato ca cittato cā”tiādimhi tāva purimanaye samuṭṭhānaniyamo ca sambhedo",
  "atk-vin02a4:24_6": "ca dissanti. Itaraṃ pana nidānaṃ nāma –",
  "atk-vin02a4:25": "“Vesāliyā rājagahe, sāvatthiyā ca āḷavī;",
  "atk-vin02a4:26": "Kosambiyā ca sakkesu, bhaggesu ceva paññattā”ti.",
  "atk-vin02a4:27": "Evaṃ upari dissati, parato āgate sutte dissatīti veditabbaṃ.",
  "atk-vin02a4:28_0": "“Vibhaṅge dvīsū”ti gāthāya ayamattho – yaṃ sikkhāpadaṃ dvīsu vibhaṅgesu paññattaṃ",
  "atk-vin02a4:28_1": "uposathadivase bhikkhū ca bhikkhuniyo ca uddisanti, tassa yathāñāyaṃ samuṭṭhānaṃ",
  "atk-vin02a4:28_2": "pavakkhāmi, taṃ me suṇāthāti.",
  "atk-vin02a4:29_0": "Sañcarittānubhāsanañcāti sañcarittañca samanubhāsanañca. Atirekañca cīvaranti atirekacīvaraṃ;",
  "atk-vin02a4:29_1": "kathinanti attho. Lomāni padasodhammoti eḷakalomāni ca padasodhammo ca. Bhūtaṃ saṃvidhānena",
  "atk-vin02a4:29_2": "cāti bhūtārocanañca saṃvidahitvā addhānappaṭipajjanañca. Theyyadesanā coriṃ cāti",
  "atk-vin02a4:29_3": "theyyasattho ca chattapāṇissa agilānassa dhammadesanā ca corivuṭṭhāpanañca. Ananuññātāya",
  "atk-vin02a4:29_4": "terasāti mātāpitusāmikehi ananuññātāya saddhiṃ imāni terasa samuṭṭhānāni honti. Sadisā",
  "atk-vin02a4:29_5": "idha dissareti idha ubhatovibhaṅge etesu terasasu samuṭṭhānasīsesu ekekasmiṃ aññānipi",
  "atk-vin02a4:29_6": "sadisāni samuṭṭhānāni dissanti.",
  "atk-vin02a4:30": "Paṭhamapārājikasamuṭṭhānavaṇṇanā",
  "atk-vin02a4:31_0": "258. Idāni tāni dassetuṃ “methunaṃ sukkasaṃsaggo”tiādi vuttaṃ. Tattha methunanti",
  "atk-vin02a4:31_1": "idaṃ tāva paṭhamapārājikaṃ nāma ekaṃ samuṭṭhānasīsaṃ, sesāni tena sadisāni. Tattha",
  "atk-vin02a4:31_2": "sukkasaṃsaggoti sukkavissaṭṭhi ceva kāyasaṃsaggo ca. Aniyatā paṭhamikāti paṭhamaṃ",
  "atk-vin02a4:31_3": "aniyatasikkhāpadaṃ. Pubbūpaparipācitāti “jānaṃ pubbūpagataṃ bhikkhu”nti sikkhāpadañca",
  "atk-vin02a4:31_4": "bhikkhuniparipācitapiṇḍapātasikkhāpadañca. Raho bhikkhuniyā sahāti bhikkhuniyā saddhiṃ",
  "atk-vin02a4:31_5": "raho nisajjasikkhāpadañca.",
  "atk-vin02a4:32_0": "Sabhojane raho dve cāti sabhojane kule anupakhajjanisajjasikkhāpadañca dve rahonisajjasikkhāpadāni",
  "atk-vin02a4:32_1": "ca. Aṅguli udake hasanti aṅgulipatodakañca udake hasadhammasikkhāpadañca. Pahāre",
  "atk-vin02a4:32_2": "uggire cevāti pahāradānasikkhāpadañca talasattikauggiraṇasikkhāpadañca. Tepaññāsā",
  "atk-vin02a4:32_3": "ca sekhiyāti parimaṇḍalanivāsanādīni khuddakavaṇṇanāvasāne vuttāni tepaññāsa sekhiyasikkhāpadāni ca.",
  "atk-vin02a4:33_0": "Adhakkhagāmāvassutāti bhikkhunīnaṃ adhakkhakasikkhāpadañca gāmantaragamanaṃ avassutā",
  "atk-vin02a4:33_1": "avassutassa hatthato khādanīyabhojanīyaggahaṇasikkhāpadañca. Talamaṭṭhañca suddhikāti",
  "atk-vin02a4:33_2": "talaghātakaṃ jatumaṭṭhaṃ udakasuddhikādiyanañca. Vassaṃvuṭṭhā ca ovādanti vassaṃvuṭṭhā",
  "atk-vin02a4:33_3": "chappañcayojanāni sikkhāpadañca ovādāya agamanasikkhāpadañca. Nānubandhe pavattininti",
  "atk-vin02a4:33_4": "yā pana bhikkhunī vuṭṭhāpitaṃ pavattiniṃ dve vassāni nānubandheyyāti vuttasikkhāpadaṃ.",
  "atk-vin02a4:34": "Ime sikkhāti imā sikkhāyo; liṅgavipariyāyo kato. Kāyamānasikā katāti kāyacittasamuṭṭhānā katā.",
  "atk-vin02a4:35": "Dutiyapārājikasamuṭṭhānavaṇṇanā",
  "atk-vin02a4:36_0": "259. Adinnanti idaṃ tāva adinnādānanti vā dutiyapārājikanti vā ekaṃ samuṭṭhānasīsaṃ,",
  "atk-vin02a4:36_1": "sesāni tena sadisāni. Tattha viggahuttarīti manussaviggahauttarimanussadhammasikkhāpadāni.",
  "atk-vin02a4:36_2": "Duṭṭhullā attakāminanti duṭṭhullavācāattakāmapāricariyasikkhāpadāni. Amūlā aññabhāgiyāti",
  "atk-vin02a4:36_3": "dve duṭṭhadosasikkhāpadāni. Aniyatā dutiyikāti dutiyaṃ aniyatasikkhāpadaṃ.",
  "atk-vin02a4:37_0": "Acchinde pariṇāmaneti sāmaṃ cīvaraṃ datvā acchindanañca saṅghikalābhassa attano pariṇāmanañca.",
  "atk-vin02a4:37_1": "Musā omasapesuṇāti musāvādo ca omasavādo ca bhikkhupesuññañca. Duṭṭhullā pathavīkhaṇeti",
  "atk-vin02a4:37_2": "duṭṭhullāpattiārocanañca pathavīkhaṇañca. Bhūtaṃ aññāya ujjhāpeti bhūtagāmaaññavādakaujjhāpanakasikkhāpadāni.",
  "atk-vin02a4:38_0": "Nikkaḍḍhanaṃ siñcanañcāti vihārato nikkaḍḍhanañca udakena tiṇādisiñcanañca. Āmisahetu",
  "atk-vin02a4:38_1": "bhuttāvīti “āmisahetu bhikkhuniyo ovadantī”ti sikkhāpadañca, bhuttāviṃ anatirittena",
  "atk-vin02a4:38_2": "khādanīyādinā pavāraṇāsikkhāpadañca. Ehi anādari bhiṃsāti “ehāvuso gāmaṃ vā”ti sikkhāpadañca,",
  "atk-vin02a4:38_3": "anādariyañca bhikkhubhiṃsāpanakañca. Apanidhe ca jīvitanti pattādīnaṃ apanidhānasikkhāpadañca,",
  "atk-vin02a4:38_4": "sañcicca pāṇaṃ jīvitāvoropanañca.",
  "atk-vin02a4:39_0": "Jānaṃ sappāṇakaṃ kammanti jānaṃ sappāṇakaudakasikkhāpadañca punakammāya ukkoṭanañca.",
  "atk-vin02a4:39_1": "Ūnasaṃvāsanāsanāti ūnavīsativassasikkhāpadañca ukkhittakena saddhiṃ saṃvāsasikkhāpadañca",
  "atk-vin02a4:39_2": "nāsitakasāmaṇerasambhogasikkhāpadañca. Sahadhammikaṃ vilekhāti sahadhammikaṃ vuccamānasikkhāpadañca,",
  "atk-vin02a4:39_3": "vilekhāya saṃvattantīti āgatasikkhāpadañca. Moho amūlakena cāti mohanake pācittiyasikkhāpadañca,",
  "atk-vin02a4:39_4": "amūlakena saṅghādisesena anuddhaṃsanasikkhāpadañca.",
  "atk-vin02a4:40_0": "Kukkuccaṃ dhammikaṃ cīvaraṃ datvāti kukkuccaupadahanañca, dhammikānaṃ kammānaṃ chandaṃ",
  "atk-vin02a4:40_1": "datvā khīyanañca, cīvaraṃ datvā khīyanañca. Pariṇāmeyya puggaleti saṅghikaṃ lābhaṃ",
  "atk-vin02a4:40_2": "puggalassa pariṇāmanasikkhāpadaṃ. Kiṃ te akālaṃ acchindeti “kiṃ te ayye eso purisapuggalo",
  "atk-vin02a4:40_3": "karissatī”ti āgatasikkhāpadañca, “akālacīvaraṃ kālacīvara”nti adhiṭṭhahitvā bhājanasikkhāpadañca,",
  "atk-vin02a4:40_4": "bhikkhuniyā saddhiṃ cīvaraṃ parivattetvā acchindanasikkhāpadañca. Duggahī nirayena",
  "atk-vin02a4:40_5": "cāti duggahitena duppadhāritena paraṃ ujjhāpanasikkhāpadañca, nirayena vā brahmacariyena",
  "atk-vin02a4:40_6": "vā abhisapanasikkhāpadañca.",
  "atk-vin02a4:41_0": "Gaṇaṃ vibhaṅga dubbalanti “gaṇassa cīvaralābhaṃ antarāyaṃ kareyyā”ti ca “dhammikaṃ",
  "atk-vin02a4:41_1": "cīvaravibhaṅgaṃ paṭibāheyyā”ti ca “dubbalacīvarapaccāsāya cīvarakālasamayaṃ atikkāmeyyā”ti",
  "atk-vin02a4:41_2": "ca vuttasikkhāpadāni. Kathinā phāsu passayanti “dhammikaṃ kathinuddhāraṃ paṭibāheyya,",
  "atk-vin02a4:41_3": "bhikkhuniyā sañcicca aphāsuṃ kareyya, bhikkhuniyā upassayaṃ datvā kupitā anattamanā",
  "atk-vin02a4:41_4": "nikkaḍḍheyya vā”ti vuttasikkhāpadāni. Akkosacaṇḍī maccharīti “bhikkhuṃ akkoseyya",
  "atk-vin02a4:41_5": "vā paribhāseyya vā, caṇḍikatā gaṇaṃ paribhāseyya, kule maccharinī assā”ti vuttasikkhāpadāni.",
  "atk-vin02a4:41_6": "Gabbhiniñca pāyantiyāti “gabbhiniṃ vuṭṭhāpeyya, pāyantiṃ vuṭṭhāpeyyā”ti vuttasikkhāpadāni.",
  "atk-vin02a4:42_0": "Dvevassaṃ sikkhā saṅghenāti “dve vassāni chasu dhammesu asikkhitasikkhaṃ sikkhamānaṃ",
  "atk-vin02a4:42_1": "vuṭṭhāpeyya, sikkhitasikkhaṃ sikkhamānaṃ saṅghena asammataṃ vuṭṭhāpeyyā”ti vuttasikkhāpadāni.",
  "atk-vin02a4:42_2": "Tayo ceva gihīgatāti ūnadvādasavassaṃ gihigataṃ, paripuṇṇadvādasavassaṃ gihigataṃ",
  "atk-vin02a4:42_3": "“dve vassāni chasu dhammesu asikkhitasikkhaṃ dve vassāni sikkhitasikkhaṃ saṅghena",
  "atk-vin02a4:42_4": "asammata”nti vuttasikkhāpadāni. Kumāribhūtā tissoti “ūnavīsativassaṃ kumāribhūta”ntiādinā",
  "atk-vin02a4:42_5": "nayena vuttā tisso. Ūnadvādasasammatāti “ūnadvādasavassā vuṭṭhāpeyya, paripuṇṇadvādasavassā",
  "atk-vin02a4:42_6": "saṅghena asammatā vuṭṭhāpeyyā”ti vuttasikkhāpadadvayaṃ.",
  "atk-vin02a4:43_0": "Alaṃ tāva sokāvāsanti “alaṃ tāva te ayye vuṭṭhāpitenā”ti ca, “caṇḍiṃ sokāvāsaṃ sikkhamānaṃ",
  "atk-vin02a4:43_1": "vuṭṭhāpeyyā”ti ca vuttasikkhāpadadvayaṃ. Chandā anuvassā ca dveti “pārivāsikachandadānena",
  "atk-vin02a4:43_2": "sikkhamānaṃ vuṭṭhāpeyya, anuvassaṃ vuṭṭhāpeyya, ekaṃ vassaṃ dve vuṭṭhāpeyyā”ti vuttasikkhāpadattayaṃ.",
  "atk-vin02a4:43_3": "Samuṭṭhānā tikā katāti tikasamuṭṭhānā katā.",
  "atk-vin02a4:44": "Sañcarittasamuṭṭhānavaṇṇanā",
  "atk-vin02a4:45_0": "260. Sañcarī kuṭi vihāroti sañcarittaṃ saññācikāya kuṭikaraṇaṃ mahallakavihārakaraṇañca.",
  "atk-vin02a4:45_1": "Dhovanañca paṭiggahoti aññātikāya bhikkhuniyā purāṇacīvaradhovāpanañca cīvarapaṭiggahaṇañca.",
  "atk-vin02a4:45_2": "Viññattuttari abhihaṭṭhunti aññātakaṃ gahapatiṃ cīvaraviññāpanaṃ tatuttarisādiyanasikkhāpadañca.",
  "atk-vin02a4:45_3": "Ubhinnaṃ dūtakena cāti “cīvaracetāpannaṃ upakkhaṭaṃ hotī”ti āgatasikkhāpadadvayañca",
  "atk-vin02a4:45_4": "dūtena cīvaracetāpannapahitasikkhāpadañca.",
  "atk-vin02a4:46_0": "Kosiyā suddhadvebhāgā, chabbassāni nisīdananti “kosiyamissakaṃ santhata”ntiādīni",
  "atk-vin02a4:46_1": "pañca sikkhāpadāni. Riñcanti rūpikā cevāti vibhaṅge “riñcanti uddesa”nti āgataṃ eḷakalomadhovāpanaṃ",
  "atk-vin02a4:46_2": "rūpiyappaṭiggahaṇasikkhāpadañca. Ubho nānappakārakāti rūpiyasaṃvohārakayavikkayasikkhāpadadvayaṃ.",
  "atk-vin02a4:47_0": "Ūnabandhanavassikāti ūnapañcabandhanapattasikkhāpadañca vassikasāṭikasikkhāpadañca.",
  "atk-vin02a4:47_1": "Suttaṃ vikappanena cāti suttaṃ viññāpetvā cīvaravāyāpanañca tantavāye upasaṅkamitvā",
  "atk-vin02a4:47_2": "cīvare vikappāpajjanañca. Dvāradānasibbāni cāti yāva dvārakosā aggaḷaṭṭhapanāya,",
  "atk-vin02a4:47_3": "“aññātikāya bhikkhuniyā cīvaraṃ dadeyya, cīvaraṃ sibbeyyā”ti vuttasikkhāpadattayaṃ.",
  "atk-vin02a4:47_4": "Pūvapaccayajoti cāti pūvehi vā manthehi vā abhihaṭṭhuṃ pavāraṇāsikkhāpadaṃ cātumāsapaccayappavāraṇājotisamādahanasikkhāpadāni ca.",
  "atk-vin02a4:48_0": "Ratanaṃ sūci mañco ca, tūlaṃ nisīdanakaṇḍu ca, vassikā ca sugatenāti ratanasikkhāpadañceva",
  "atk-vin02a4:48_1": "sūcigharasikkhāpadādīni ca satta sikkhāpadāni. Viññatti aññaṃ cetāpanā, dve saṅghikā",
  "atk-vin02a4:48_2": "mahājanikā, dve puggalalahukā garūti “yā pana bhikkhunī aññaṃ viññāpetvā aññaṃ viññāpeyyā”tiādīni",
  "atk-vin02a4:48_3": "nava sikkhāpadāni. Dve vighāsā sāṭikā cāti “uccāraṃ vā passāvaṃ vā saṅkāraṃ vā vighāsaṃ",
  "atk-vin02a4:48_4": "vā tirokuṭṭe vā tiropākāre vā chaḍḍeyya vā chaḍḍāpeyya vā, harite chaḍḍeyya vā chaḍḍāpeyya",
  "atk-vin02a4:48_5": "vā”ti evaṃ vuttāni dve vighāsasikkhāpadāni ca udakasāṭikāsikkhāpadañca. Samaṇacīvarena",
  "atk-vin02a4:48_6": "cāti “samaṇacīvaraṃ dadeyyā”ti idametaṃ sandhāya vuttaṃ.",
  "atk-vin02a4:49": "Samanubhāsanāsamuṭṭhānavaṇṇanā",
  "atk-vin02a4:50_0": "261. Bhedānuvattadubbacadūsaduṭṭhulladiṭṭhi cāti saṅghabhedānuvattakadubbacakuladūsakaduṭṭhullappaṭicchādanadiṭṭhiappaṭinissajjanasikkhāpadāni.",
  "atk-vin02a4:50_1": "Chandaṃ ujjagghikā dve cāti chandaṃ adatvā gamanasikkhāpadaṃ ujjagghikāya antaraghare",
  "atk-vin02a4:50_2": "gamananisīdanasikkhāpadadvayañca. Dve ca saddāti “appasaddo antaraghare gamissāmi,",
  "atk-vin02a4:50_3": "nisīdissāmī”ti sikkhāpadadvayañca. Na byāhareti “na sakabaḷena mukhena byāharissāmī”ti sikkhāpadaṃ.",
  "atk-vin02a4:51_0": "Chamā nīcāsane ṭhānaṃ, pacchato uppathena cāti chamāyaṃ nisīditvā, nīce āsane nisīditvā;",
  "atk-vin02a4:51_1": "ṭhitena nisinnassa, pacchato gacchantena purato gacchantassa, uppathena gacchantena",
  "atk-vin02a4:51_2": "pathena gacchantassa dhammadesanāsikkhāpadāni. Vajjānuvattigahaṇāti vajjappaṭicchādana,",
  "atk-vin02a4:51_3": "ukkhittānuvattaka, hatthaggahaṇādisaṅkhātāni tīṇi pārājikāni. Osāre paccācikkhanāti",
  "atk-vin02a4:51_4": "“anapaloketvā kārakasaṅghaṃ anaññāya gaṇassa chandaṃ osāreyyā”ti ca “buddhaṃ paccakkhāmī”ti",
  "atk-vin02a4:51_5": "ca vuttasikkhāpadadvayaṃ.",
  "atk-vin02a4:52_0": "Kismiṃ saṃsaṭṭhā dve vadhīti “kismiñcideva adhikaraṇe paccākatā”ti ca “bhikkhuniyo",
  "atk-vin02a4:52_1": "paneva saṃsaṭṭhā viharantī”ti ca “yā pana bhikkhunī evaṃ vadeyya saṃsaṭṭhāva ayye",
  "atk-vin02a4:52_2": "tumhe viharathā”ti ca “attānaṃ vadhitvā vadhitvā rodeyyā”ti ca vuttasikkhāpadāni.",
  "atk-vin02a4:52_3": "Visibbe dukkhitāya cāti “bhikkhuniyā cīvaraṃ visibbetvā vā visibbāpetvā vā”ti ca",
  "atk-vin02a4:52_4": "“dukkhitaṃ sahajīvini”nti ca vuttasikkhāpadadvayaṃ. Puna saṃsaṭṭhā na vūpasameti",
  "atk-vin02a4:52_5": "“saṃsaṭṭhā vihareyya gahapatinā vā gahapatiputtena vā”ti evaṃ puna vuttasaṃsaṭṭhasikkhāpadañca",
  "atk-vin02a4:52_6": "“ehayye, imaṃ adhikaraṇaṃ vūpasamehī”ti vuccamānā, “sādhū”ti paṭissuṇitvā “sā pacchā",
  "atk-vin02a4:52_7": "anantarāyikinī neva vūpasammeyyā”ti vuttasikkhāpadañca. Ārāmañca pavāraṇāti “jānaṃ",
  "atk-vin02a4:52_8": "sabhikkhukaṃ ārāmaṃ anāpucchā paviseyyā”ti ca “ubhatosaṅghe tīhi ṭhānehi na pavāreyyā”ti",
  "atk-vin02a4:52_9": "ca vuttasikkhāpadadvayaṃ.",
  "atk-vin02a4:53_0": "Anvaddhaṃ sahajīviniṃ dveti “anvaddhamāsaṃ bhikkhuniyā bhikkhusaṅghato dve dhammā",
  "atk-vin02a4:53_1": "paccāsīsitabbā”ti vuttasikkhāpadañca, “sahajīviniṃ vuṭṭhāpetvā dve vassāni neva anuggaṇheyya,",
  "atk-vin02a4:53_2": "sahajīviniṃ vuṭṭhāpetvā neva vūpakāseyyā”ti vuttasikkhāpadadvayañca. Cīvaraṃ anubandhanāti",
  "atk-vin02a4:53_3": "“sace me tvaṃ, ayye, cīvaraṃ dassasi, evāhaṃ taṃ vuṭṭhāpessāmī”ti ca “sace maṃ tvaṃ,",
  "atk-vin02a4:53_4": "ayye, dve vassāni anubandhissasi, evāhaṃ taṃ vuṭṭhāpessāmī”ti ca vuttasikkhāpadadvayaṃ.",
  "atk-vin02a4:54": "Kathinasamuṭṭhānavaṇṇanā",
  "atk-vin02a4:55_0": "262. Ubbhataṃ kathinaṃ tīṇīti “niṭṭhitacīvarasmiṃ bhikkhunā ubbhatasmiṃ kathine”ti",
  "atk-vin02a4:55_1": "vuttāni āditova tīṇi sikkhāpadāni. Paṭhamaṃ pattabhesajjanti “dasāhaparamaṃ atirekapatto”ti",
  "atk-vin02a4:55_2": "vuttaṃ paṭhamapattasikkhāpadañca “paṭisāyanīyāni bhesajjānī”ti vuttasikkhāpadañca.",
  "atk-vin02a4:55_3": "Accekañcāpi sāsaṅkanti accekacīvarasikkhāpadañca tadanantarameva sāsaṅkasikkhāpadañca.",
  "atk-vin02a4:55_4": "Pakkamantena vā duveti “taṃ pakkamanto neva uddhareyyā”ti bhūtagāmavagge vuttasikkhāpadadvayaṃ.",
  "atk-vin02a4:56_0": "Upassayaṃ paramparāti “bhikkhunupassayaṃ gantvā bhikkhuniyo ovadeyyā”ti ca “paramparabhojane",
  "atk-vin02a4:56_1": "pācittiya”nti ca vuttasikkhāpadadvayaṃ. Anatirittaṃ nimantanāti “anatirittaṃ khādanīyaṃ",
  "atk-vin02a4:56_2": "vā bhojanīyaṃ vā”ti ca “nimantito sabhatto samāno”ti ca vuttasikkhāpadadvayaṃ. Vikappaṃ",
  "atk-vin02a4:56_3": "rañño vikāleti “sāmaṃ cīvaraṃ vikappetvā”ti ca “rañño khattiyassā”ti ca “vikāle gāmaṃ",
  "atk-vin02a4:56_4": "paviseyyā”ti ca vuttasikkhāpadattayaṃ. Vosāsāraññakena cāti “vosāsamānarūpā ṭhitā”ti",
  "atk-vin02a4:56_5": "ca “tathārūpesu āraññakesu senāsanesu pubbe appaṭisaṃvidita”nti ca vuttasikkhāpadadvayaṃ.",
  "atk-vin02a4:57_0": "Ussayā sannicayañcāti “ussayavādikā”ti ca “pattasannicayaṃ kareyyā”ti ca vuttasikkhāpadadvayaṃ.",
  "atk-vin02a4:57_1": "Pure pacchā vikāle cāti “yā pana bhikkhunī purebhattaṃ kulāni upasaṅkamitvā”ti ca,",
  "atk-vin02a4:57_2": "“pacchābhattaṃ kulāni upasaṅkamitvā”ti ca, “vikāle kulāni upasaṅkamitvā”ti ca vuttasikkhāpadattayaṃ.",
  "atk-vin02a4:57_3": "Pañcāhikā saṅkamanīti “pañcāhikā saṅghāṭicāraṃ atikkameyyā”ti ca “cīvarasaṅkamanīyaṃ",
  "atk-vin02a4:57_4": "dhāreyyā”ti ca vuttasikkhāpadadvayaṃ. Dvepi āvasathena cāti “āvasathacīvaraṃ anissajjitvā",
  "atk-vin02a4:57_5": "paribhuñjeyya, āvasathaṃ anissajjitvā cārikaṃ pakkameyyā”ti ca evaṃ āvasathena saddhiṃ",
  "atk-vin02a4:57_6": "vuttasikkhāpadāni ca dve.",
  "atk-vin02a4:58": "Pasākhe āsane cevāti “pasākhe jātaṃ gaṇḍaṃ vā”ti ca “bhikkhussa purato anāpucchā āsane nisīdeyyā”ti ca vuttasikkhāpadadvayaṃ.",
  "atk-vin02a4:59": "Eḷakalomasamuṭṭhānavaṇṇanā",
  "atk-vin02a4:60_0": "263. Eḷakalomā dve seyyāti eḷakalomasikkhāpadañceva dve ca sahaseyyasikkhāpadāni.",
  "atk-vin02a4:60_1": "Āhacca piṇḍabhojananti āhaccapādakasikkhāpadañca āvasathapiṇḍabhojanasikkhāpadañca.",
  "atk-vin02a4:60_2": "Gaṇavikālasannidhīti gaṇabhojanavikālabhojanasannidhikārakasikkhāpadattayaṃ. Dantaponena",
  "atk-vin02a4:60_3": "celakāti dantaponasikkhāpadañca acelakasikkhāpadañca. Uyyuttaṃ senaṃ uyyodhīti “uyyuttaṃ",
  "atk-vin02a4:60_4": "senaṃ dassanāya gaccheyya, senāya vaseyya, uyyodhikaṃ vā…pe… anīkadassanaṃ vā gaccheyyā”ti",
  "atk-vin02a4:60_5": "vuttasikkhāpadattayaṃ. Surā orena nhāyanāti surāpānasikkhāpadañca orenaddhamāsanahānasikkhāpadañca.",
  "atk-vin02a4:60_6": "Dubbaṇṇe dve desanikāti “tiṇṇaṃ dubbaṇṇakaraṇāna”nti vuttasikkhāpadañca vuttāvasesapāṭidesanīyadvayañca.",
  "atk-vin02a4:60_7": "Lasuṇupatiṭṭhe naccanāti lasuṇasikkhāpadaṃ, “bhikkhussa bhuñjantassa pānīyena vā",
  "atk-vin02a4:60_8": "vidhūpanena vā upatiṭṭheyyā”ti vuttasikkhāpadaṃ, “naccaṃ vā gītaṃ vā vāditaṃ vā dassanāya",
  "atk-vin02a4:60_9": "gaccheyyā”ti vuttasikkhāpadañca. Ito paraṃ pāḷiṃ virajjhitvā likhanti. Yathā pana",
  "atk-vin02a4:60_10": "atthaṃ vaṇṇayissāma; evamettha anukkamo veditabbo.",
  "atk-vin02a4:61_0": "Nhānamattharaṇaṃ seyyāti “naggā nahāyeyya, ekattharaṇapāvuraṇā tuvaṭṭeyyuṃ, ekamañce",
  "atk-vin02a4:61_1": "tuvaṭṭeyyu”nti vuttasikkhāpadattayaṃ. Antoraṭṭhe tathā bahīti “antoraṭṭhe sāsaṅkasammate,",
  "atk-vin02a4:61_2": "tiroraṭṭhe sāsaṅkasammate”ti vuttasikkhāpadadvayaṃ. Antovassaṃ cittāgāranti “antovassaṃ",
  "atk-vin02a4:61_3": "cārikaṃ pakkameyya, rājāgāraṃ vā cittāgāraṃ vā…pe… pokkharaṇiṃ vā dassanāya gaccheyyā”ti",
  "atk-vin02a4:61_4": "ca vuttasikkhāpadadvayaṃ. Āsandiṃ suttakantanāti “āsandiṃ vā pallaṅkaṃ vā paribhuñjeyya,",
  "atk-vin02a4:61_5": "suttaṃ kanteyyā”ti vuttasikkhāpadadvayaṃ.",
  "atk-vin02a4:62_0": "Veyyāvaccaṃ sahatthā cāti “gihiveyyāvaccaṃ kareyya, agārikassa vā paribbājakassa",
  "atk-vin02a4:62_1": "vā paribbājikāya vā sahatthā khādanīyaṃ vā bhojanīyaṃ vā dadeyyā”ti vuttasikkhāpadadvayaṃ.",
  "atk-vin02a4:62_2": "Abhikkhukāvāsena cāti “abhikkhuke āvāse vassaṃ vaseyyā”ti idametaṃ sandhāya vuttaṃ.",
  "atk-vin02a4:62_3": "Chattaṃ yānañca saṅghāṇinti “chattupāhanaṃ dhāreyya, yānena yāyeyya, saṅghāṇiṃ dhāreyyā”ti",
  "atk-vin02a4:62_4": "vuttasikkhāpadattayaṃ. Alaṅkāragandhavāsitanti “itthālaṅkāraṃ dhāreyya, gandhacuṇṇakena",
  "atk-vin02a4:62_5": "nahāyeyya, vāsitakena piññākena nahāyeyyā”ti vuttasikkhāpadattayaṃ. Bhikkhunītiādinā",
  "atk-vin02a4:62_6": "“bhikkhuniyā ummaddāpeyyā”tiādīni cattāri sikkhāpadāni vuttāni. Asaṅkaccikā āpattīti",
  "atk-vin02a4:62_7": "“asaṅkaccikā gāmaṃ paviseyya pācittiya”nti evaṃ vuttaāpatti ca. Cattārīsā catuttarīti",
  "atk-vin02a4:62_8": "etāni sabbānipi catucattālīsa sikkhāpadāni vuttāni.",
  "atk-vin02a4:63_0": "Kāyena na vācācittena, kāyacittena na vācatoti kāyena ceva kāyacittena ca samuṭṭhahanti;",
  "atk-vin02a4:63_1": "na vācācittena na vācatoti attho. Dvisamuṭṭhānikā sabbe, samā eḷakalomikāti idaṃ uttānatthameva.",
  "atk-vin02a4:64": "Padasodhammasamuṭṭhānavaṇṇanā",
  "atk-vin02a4:65_0": "264. Padaññatra asammatāti “padaso dhammaṃ, mātugāmassa uttarichappañcavācāhi dhammaṃ",
  "atk-vin02a4:65_1": "deseyya, aññatra viññunā purisaviggahena, asammato bhikkhuniyo ovadeyyā”ti vuttasikkhāpadattayaṃ.",
  "atk-vin02a4:65_2": "Tathā atthaṅgatena cāti “atthaṅgate sūriye ovadeyyā”ti idametaṃ sandhāya vuttaṃ.",
  "atk-vin02a4:65_3": "Tiracchānavijjā dveti “tiracchānavijjaṃ pariyāpuṇeyya, vāceyyā”ti evaṃ vuttasikkhāpadadvayaṃ.",
  "atk-vin02a4:65_4": "Anokāso ca pucchanāti “anokāsakataṃ bhikkhuṃ pañhaṃ puccheyyā”ti idametaṃ sandhāya vuttaṃ.",
  "atk-vin02a4:66": "Addhānasamuṭṭhānavaṇṇanā",
  "atk-vin02a4:67_0": "265. Addhānanāvaṃ paṇītanti “bhikkhuniyā saddhiṃ saṃvidhāya ekaddhānamaggaṃ paṭipajjeyya,",
  "atk-vin02a4:67_1": "ekaṃ nāvaṃ abhiruheyya, paṇītabhojanāni agilāno attano atthāya viññāpetvā bhuñjeyyā”ti",
  "atk-vin02a4:67_2": "vuttasikkhāpadattayaṃ. Mātugāmena saṃhareti mātugāmena saddhiṃ saṃvidhāya gamanañca",
  "atk-vin02a4:67_3": "“sambādhe lomaṃ saṃharāpeyyā”ti vuttasikkhāpadañca. Dhaññaṃ nimantitā cevāti “dhaññaṃ",
  "atk-vin02a4:67_4": "viññāpetvā vā”ti ca “nimantitā vā pavāritā vā khādanīyaṃ vā bhojanīyaṃ vā khādeyya",
  "atk-vin02a4:67_5": "vā bhuñjeyya vā”ti vuttasikkhāpadañca. Aṭṭha cāti bhikkhunīnaṃ vuttā aṭṭha pāṭidesanīyā vā.",
  "atk-vin02a4:68": "Theyyasatthasamuṭṭhānavaṇṇanā",
  "atk-vin02a4:69_0": "266. Theyyasatthaṃ upassutīti theyyasatthena saddhiṃ saṃvidhāya ekaddhānamaggagamanañca",
  "atk-vin02a4:69_1": "upassutitiṭṭhanañca. Sūpaviññāpanena cāti idaṃ sūpodanaviññattiṃ sandhāya vuttaṃ.",
  "atk-vin02a4:69_2": "Rattichannañca okāsanti “rattandhakāre appadīpe, paṭicchanne okāse, ajjhokāse purisena",
  "atk-vin02a4:69_3": "saddhi”nti evaṃ vuttasikkhāpadattayaṃ. Byūhena sattamāti idaṃ tadanantarameva “rathikāya",
  "atk-vin02a4:69_4": "vā byūhe vā siṅghāṭake vā purisena saddhi”nti āgatasikkhāpadaṃ sandhāya vuttaṃ.",
  "atk-vin02a4:70": "Dhammadesanāsamuṭṭhānavaṇṇanā",
  "atk-vin02a4:71_0": "267. Dhammadesanāsamuṭṭhānāni ekādasa uttānāneva. Evaṃ tāva sambhinnasamuṭṭhānaṃ",
  "atk-vin02a4:71_1": "veditabbaṃ. Niyatasamuṭṭhānaṃ pana tividhaṃ, taṃ ekekasseva sikkhāpadassa hoti, taṃ",
  "atk-vin02a4:71_2": "visuṃyeva dassetuṃ “bhūtaṃ kāyena jāyatī”tiādi vuttaṃ, taṃ uttānameva. Nettidhammānulomikanti",
  "atk-vin02a4:71_3": "vinayapāḷidhammassa anulomanti.",
  "atk-vin02a4:72": "Samuṭṭhānasīsavaṇṇanā niṭṭhitā.",
  "atk-vin02a4:73": "Antarapeyyālaṃ",
  "atk-vin02a4:74": "Katipucchāvāravaṇṇanā",
  "atk-vin02a4:75": "271. Idāni āpattiādikoṭṭhāsesu kosallajananatthaṃ “kati āpattiyo”tiādinā nayena mātikaṃ ṭhapetvā niddesappaṭiniddesavasena vibhaṅgo vutto.",
  "atk-vin02a4:76_0": "Tattha kati āpattiyoti mātikāya ca vibhaṅge ca āgatāpattipucchā. Esa nayo dutiyapadepi.",
  "atk-vin02a4:76_1": "Kevalañhettha āpattiyo eva rāsivasena khandhāti vuttā. Vinītavatthūnīti tāsaṃ āpattīnaṃ",
  "atk-vin02a4:76_2": "vinayapucchā; “vinītaṃ vinayo vūpasamo”ti idañhi atthato ekaṃ, vinītāniyeva vinītavatthūnīti",
  "atk-vin02a4:76_3": "ayamettha padattho. Idāni yesu sati āpattiyo honti, asati na honti, te dassetuṃ “kati",
  "atk-vin02a4:76_4": "agāravā”ti pucchādvayaṃ. Vinītavatthūnīti ayaṃ pana tesaṃ agāravānaṃ vinayapucchā.",
  "atk-vin02a4:76_5": "Yasmā pana tā āpattiyo vipattiṃ āpattā nāma natthi, tasmā “kati vipattiyo”ti ayaṃ",
  "atk-vin02a4:76_6": "āpattīnaṃ vipattibhāvapucchā. Kati āpattisamuṭṭhānānīti tāsaṃyeva āpattīnaṃ samuṭṭhānapucchā.",
  "atk-vin02a4:76_7": "Vivādamūlāni anuvādamūlānīti imā “vivādādhikaraṇaṃ anuvādādhikaraṇa”nti āgatānaṃ",
  "atk-vin02a4:76_8": "vivādānuvādānaṃ mūlapucchā. Sāraṇīyā dhammāti vivādānuvādamūlānaṃ abhāvakaradhammapucchā.",
  "atk-vin02a4:76_9": "Bhedakaravatthūnīti ayaṃ “bhedanasaṃvattanikaṃ vā adhikaraṇa”ntiādīsu vuttabhedakaraṇapucchā.",
  "atk-vin02a4:76_10": "Adhikaraṇānīti bhedakaravatthūsu sati uppajjanadhammapucchā. Samathāti tesaṃyeva",
  "atk-vin02a4:76_11": "vūpasamanadhammapucchā. Pañca āpattiyoti mātikāya āgatavasena vuttā. Sattāti vibhaṅge āgatavasena.",
  "atk-vin02a4:77_0": "Ārakā etehi ramatīti ārati; bhusā vā rati ārati. Vinā etehi ramatīti virati. Paccekaṃ",
  "atk-vin02a4:77_1": "paccekaṃ viramatīti paṭivirati. Veraṃ maṇati vināsetīti veramaṇī. Na etāya ete āpattikkhandhā",
  "atk-vin02a4:77_2": "karīyantīti akiriyā. Yaṃ etāya asati āpattikkhandhakaraṇaṃ uppajjeyya, tassa paṭipakkhato",
  "atk-vin02a4:77_3": "akaraṇaṃ. Āpattikkhandhaajjhāpattiyā paṭipakkhato anajjhāpatti. Velanato velā; calayanato",
  "atk-vin02a4:77_4": "vināsanatoti attho. Niyyānaṃ sinoti bandhati nivāretīti setu. Āpattikkhandhānametaṃ",
  "atk-vin02a4:77_5": "adhivacanaṃ. So setu etāya paññattiyā haññatīti setughāto. Sesavinītavatthuniddesesupi eseva nayo.",
  "atk-vin02a4:78_0": "Buddhe agāravādīsu yo buddhe dharamāne upaṭṭhānaṃ na gacchati, parinibbute cetiyaṭṭhānaṃ",
  "atk-vin02a4:78_1": "bodhiṭṭhānaṃ na gacchati, cetiyaṃ vā bodhiṃ vā na vandati, cetiyaṅgaṇe sachatto saupāhano",
  "atk-vin02a4:78_2": "carati, natthetassa buddhe gāravoti veditabbo. Yo pana sakkontoyeva dhammassavanaṃ",
  "atk-vin02a4:78_3": "na gacchati, sarabhaññaṃ na bhaṇati, dhammakathaṃ na katheti, dhammassavanaggaṃ bhinditvā",
  "atk-vin02a4:78_4": "gacchati, vikkhitto vā anādaro vā nisīdati, natthetassa dhamme gāravo. Yo theranavamajjhimesu",
  "atk-vin02a4:78_5": "cittīkāraṃ na paccupaṭṭhāpeti, uposathāgāravitakkamāḷakādīsu kāyappāgabbhiyaṃ dasseti,",
  "atk-vin02a4:78_6": "yathāvuḍḍhaṃ na vandati, natthetassa saṅghe gāravo. Tisso sikkhā samādāya asikkhamānoyeva",
  "atk-vin02a4:78_7": "pana sikkhāya agāravoti veditabbo. Pamāde ca sativippavāse tiṭṭhamānoyeva appamādalakkhaṇaṃ",
  "atk-vin02a4:78_8": "abrūhayamāno appamāde agāravoti veditabbo. Tathā āmisappaṭisanthāraṃ dhammappaṭisanthāranti",
  "atk-vin02a4:78_9": "imaṃ duvidhaṃ paṭisanthāraṃ akarontoyeva paṭisanthāre agāravoti veditabbo. Gāravaniddese",
  "atk-vin02a4:78_10": "vuttavipariyāyena attho veditabbo.",
  "atk-vin02a4:79_0": "272. Vivādamūlaniddese “sattharipi agāravo”tiādīnaṃ buddhe agāravādīsu vuttanayeneva",
  "atk-vin02a4:79_1": "attho veditabbo. Appatissoti anīcavutti; na satthāraṃ jeṭṭhakaṃ katvā viharati. Ajjhattaṃ",
  "atk-vin02a4:79_2": "vāti attano santāne vā attano pakkhe vā; sakāya parisāyāti attho. Bahiddhā vāti parasantāne",
  "atk-vin02a4:79_3": "vā parapakkhe vā. Tatra tumheti tasmiṃ ajjhattabahiddhābhede saparasantāne vā saparaparisāya",
  "atk-vin02a4:79_4": "vā. Pahānāya vāyameyyāthāti mettābhāvanādīhi nayehi pahānatthaṃ vāyameyyātha; mettābhāvanādinayena",
  "atk-vin02a4:79_5": "hi taṃ ajjhattampi bahiddhāpi pahīyati. Anavassavāyāti appavattibhāvāya.",
  "atk-vin02a4:80": "Sandiṭṭhiparāmāsīti sakameva diṭṭhiṃ parāmasati; yaṃ attanā diṭṭhigataṃ gahitaṃ, idameva saccanti gaṇhāti. Ādhānaggāhīti daḷhaggāhī.",
  "atk-vin02a4:81_0": "273. Anuvādamūlaniddeso kiñcāpi vivādamūlaniddeseneva samāno, atha kho aṭṭhārasa",
  "atk-vin02a4:81_1": "bhedakaravatthūni nissāya vivadantānaṃ kodhūpanāhādayo vivādamūlāni. Tathā vivadantā",
  "atk-vin02a4:81_2": "pana sīlavipattiādīsu aññataravipattiṃ āpajjitvā “asuko bhikkhu asukaṃ nāma vipattiṃ",
  "atk-vin02a4:81_3": "āpanno”ti vā, “pārājikaṃ āpannosi, saṅghādisesaṃ āpannosī”ti vā anuvadanti. Evaṃ",
  "atk-vin02a4:81_4": "anuvadantānaṃ kodhūpanāhādayo anuvādamūlānīti ayamettha viseso.",
  "atk-vin02a4:82_0": "274. Sāraṇīyadhammaniddese mettacittena kataṃ kāyakammaṃ mettaṃ kāyakammaṃ nāma.",
  "atk-vin02a4:82_1": "Āvi ceva raho cāti sammukhā ca parammukhā ca. Tattha navakānaṃ cīvarakammādīsu sahāyabhāvagamanaṃ",
  "atk-vin02a4:82_2": "sammukhā mettaṃ kāyakammaṃ nāma. Therānaṃ pana pādadhovanabījanavātadānādibhedampi",
  "atk-vin02a4:82_3": "sabbaṃ sāmīcikammaṃ sammukhā mettaṃ kāyakammaṃ nāma. Ubhayehipi dunnikkhittānaṃ dārubhaṇḍādīnaṃ",
  "atk-vin02a4:82_4": "tesu avamaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ",
  "atk-vin02a4:82_5": "nāma. Ayampi dhammo sāraṇīyoti ayaṃ mettākāyakammasaṅkhāto dhammo saritabbo satijanako;",
  "atk-vin02a4:82_6": "yo naṃ karoti, taṃ puggalaṃ; yesaṃ kato hoti, te pasannacittā “aho sappuriso”ti anussarantīti",
  "atk-vin02a4:82_7": "adhippāyo. Piyakaraṇoti taṃ puggalaṃ sabrahmacārīnaṃ piyaṃ karoti. Garukaraṇoti taṃ",
  "atk-vin02a4:82_8": "puggalaṃ sabrahmacārīnaṃ garuṃ karoti. Saṅgahāyātiādīsu sabrahmacārīhi saṅgahetabbabhāvāya.",
  "atk-vin02a4:82_9": "Tehi saddhiṃ avivādāya samaggabhāvāya ekībhāvāya ca saṃvattati.",
  "atk-vin02a4:83_0": "Mettaṃ vacīkammantiādīsu devatthero tissattheroti evaṃ paggayha vacanaṃ sammukhā",
  "atk-vin02a4:83_1": "mettaṃ vacīkammaṃ nāma. Vihāre asante pana taṃ paṭipucchantassa “kuhiṃ amhākaṃ devatthero,",
  "atk-vin02a4:83_2": "kuhiṃ amhākaṃ tissatthero, kadā nu kho āgamissatī”ti evaṃ mamāyanavacanaṃ parammukhā",
  "atk-vin02a4:83_3": "mettaṃ vacīkammaṃ nāma. Mettāsinehasiniddhāni pana nayanāni ummīletvā pasannena mukhena",
  "atk-vin02a4:83_4": "olokanaṃ sammukhā mettaṃ manokammaṃ nāma. “Devatthero tissatthero arogo hotu, appābādho”ti",
  "atk-vin02a4:83_5": "samannāharaṇaṃ parammukhā mettaṃ manokammaṃ nāma.",
  "atk-vin02a4:84_0": "Appaṭivibhattabhogīti neva āmisaṃ paṭivibhajitvā bhuñjati, na puggalaṃ. Yo hi “ettakaṃ",
  "atk-vin02a4:84_1": "paresaṃ dassāmi, ettakaṃ attanā bhuñjissāmi, ettakaṃ vā asukassa ca asukassa ca dassāmi,",
  "atk-vin02a4:84_2": "ettakaṃ attanā bhuñjissāmī”ti vibhajitvā bhuñjati, ayaṃ paṭivibhattabhogī nāma. Ayaṃ",
  "atk-vin02a4:84_3": "pana evaṃ akatvā ābhataṃ piṇḍapātaṃ therāsanato paṭṭhāya datvā gahitāvasesaṃ bhuñjati.",
  "atk-vin02a4:84_4": "“Sīlavantehī”ti vacanato dussīlassa adātumpi vaṭṭati, sāraṇīyadhammapūrakena pana",
  "atk-vin02a4:84_5": "sabbesaṃ dātabbamevāti vuttaṃ. Gilāna-gilānupaṭṭhāka-āgantuka-gamikacīvarakammādipasutānaṃ",
  "atk-vin02a4:84_6": "viceyya dātumpi vaṭṭati. Na hi ete vicinitvā dentena puggalavibhāgo kato hoti, īdisānañhi",
  "atk-vin02a4:84_7": "kicchalābhattā viseso kātabboyevāti ayaṃ karoti.",
  "atk-vin02a4:85_0": "Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ",
  "atk-vin02a4:85_1": "hoti, tassa sīlaṃ pariyante chinnasāṭako viya khaṇḍaṃ nāma. Yassa pana vemajjhe bhinnaṃ,",
  "atk-vin02a4:85_2": "tassa majjhe chiddasāṭako viya chiddaṃ nāma hoti. Yassa paṭipāṭiyā dve tīṇi bhinnāni,",
  "atk-vin02a4:85_3": "tassa piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ aññatarasarīravaṇṇā",
  "atk-vin02a4:85_4": "gāvī viya sabalaṃ nāma hoti. Yassa antarantarā bhinnāni, tassa antarantarā visabhāgavaṇṇabinduvicitrā",
  "atk-vin02a4:85_5": "gāvī viya kammāsaṃ nāma hoti. Yassa pana sabbena sabbaṃ abhinnāni sīlāni, tassa tāni",
  "atk-vin02a4:85_6": "sīlāni akhaṇḍāni acchiddāni asabalāni akammāsāni nāma honti. Tāni panetāni bhujissabhāvakaraṇato",
  "atk-vin02a4:85_7": "bhujissāni. Viññūhi pasatthattā viññuppasatthāni. Taṇhādiṭṭhīhi aparāmaṭṭhattā aparāmaṭṭhāni.",
  "atk-vin02a4:85_8": "Upacārasamādhiṃ appanāsamādhiṃ vā saṃvattayantīti samādhisaṃvattanikānīti vuccanti.",
  "atk-vin02a4:85_9": "Sīlasāmaññagato viharatīti tesu tesu disābhāgesu viharantehi kalyāṇasīlehi bhikkhūhi",
  "atk-vin02a4:85_10": "saddhiṃ samānabhāvūpagatasīlo viharati.",
  "atk-vin02a4:86_0": "Yāyaṃ diṭṭhīti maggasampayuttā sammādiṭṭhi. Ariyāti niddosā. Niyyātīti niyyānikā.",
  "atk-vin02a4:86_1": "Takkarassāti yo tathākārī hoti, tassa. Dukkhakkhayāyāti sabbadukkhassa khayatthaṃ.",
  "atk-vin02a4:86_2": "Sesaṃ yāva samathabhedapariyosānā uttānatthameva.",
  "atk-vin02a4:87": "Katipucchāvāravaṇṇanā niṭṭhitā.",
  "atk-vin02a4:88": "Khandhakapucchāvāro",
  "atk-vin02a4:89": "Pucchāvissajjanāvaṇṇanā",
  "atk-vin02a4:90_0": "320. Upasampadaṃ pucchissanti upasampadakkhandhakaṃ pucchissaṃ. Sanidānaṃ saniddesanti",
  "atk-vin02a4:90_1": "nidānena ca niddesena ca saddhiṃ pucchissāmi. Samukkaṭṭhapadānaṃ kati āpattiyoti",
  "atk-vin02a4:90_2": "yāni tattha samukkaṭṭhāni uttamāni padāni vuttāni, tesaṃ samukkaṭṭhapadānaṃ uttamapadānaṃ",
  "atk-vin02a4:90_3": "saṅkhepato kati āpattiyo hontīti. Yena yena hi padena yā yā āpatti paññattā, sā sā",
  "atk-vin02a4:90_4": "tassa tassa padassa āpattīti vuccati. Tena vuttaṃ “samukkaṭṭhapadānaṃ kati āpattiyo”ti.",
  "atk-vin02a4:90_5": "Dve āpattiyoti ūnavīsativassaṃ upasampādentassa pācittiyaṃ, sesesu sabbapadesu dukkaṭaṃ.",
  "atk-vin02a4:91_0": "Tissoti “nassantete vinassantete, ko tehi attho”ti bhedapurekkhārānaṃ uposathakaraṇe",
  "atk-vin02a4:91_1": "thullaccayaṃ, ukkhittakena saddhiṃ uposathakaraṇe pācittiyaṃ, sesesu dukkaṭanti evaṃ",
  "atk-vin02a4:91_2": "uposathakkhandhake tisso āpattiyo. Ekāti vassūpanāyikakkhandhake ekā dukkaṭāpattiyeva.",
  "atk-vin02a4:92": "Tissoti bhedapurekkhārassa pavārayato thullaccayaṃ, ukkhittakena saddhiṃ pācittiyaṃ, sesesu dukkaṭanti evaṃ pavāraṇākkhandhakepi tisso āpattiyo.",
  "atk-vin02a4:93_0": "Tissoti vacchatariṃ uggahetvā mārentānaṃ pācittiyaṃ, rattena cittena aṅgajātachupane",
  "atk-vin02a4:93_1": "thullaccayaṃ, sesesu dukkaṭanti evaṃ cammasaṃyuttepi tisso āpattiyo. Bhesajjakkhandhakepi",
  "atk-vin02a4:93_2": "samantā dvaṅgule thullaccayaṃ, bhojjayāguyā pācittiyaṃ, sesesu dukkaṭanti evaṃ tisso āpattiyo.",
  "atk-vin02a4:94": "Kathinaṃ kevalaṃ paññattimeva, natthi tattha āpatti. Cīvarasaṃyutte kusacīravākacīresu thullaccayaṃ, atirekacīvare nissaggiyaṃ, sesesu dukkaṭanti imā tisso āpattiyo.",
  "atk-vin02a4:95": "Campeyyake ekā dukkaṭāpattiyeva. Kosambaka-kammakkhandhaka-pārivāsikasamuccayakkhandhakesupi ekā dukkaṭāpattiyeva.",
  "atk-vin02a4:96_0": "Samathakkhandhake chandadāyako khiyyati, khiyyanakaṃ pācittiyaṃ, sesesu dukkaṭanti",
  "atk-vin02a4:96_1": "imā dve āpattiyo. Khuddakavatthuke attano aṅgajātaṃ chindati, thullaccayaṃ, romaṭṭhe",
  "atk-vin02a4:96_2": "pācittiyaṃ, sesesu dukkaṭanti imā tisso āpattiyo. Senāsanakkhandhake garubhaṇḍavissajjane",
  "atk-vin02a4:96_3": "thullaccayaṃ, saṅghikā vihārā nikkaḍḍhane pācittiyaṃ, sesesu dukkaṭanti imā tisso āpattiyo.",
  "atk-vin02a4:97_0": "Saṅghabhedebhedakānuvattakānaṃ thullaccayaṃ, gaṇabhojane pācittiyanti imā dve āpattiyo.",
  "atk-vin02a4:97_1": "Samācāraṃ pucchissanti vutte vattakkhandhake ekā dukkaṭāpattiyeva. Sā sabbavattesu",
  "atk-vin02a4:97_2": "anādariyena hoti. Tathā pātimokkhaṭṭhapane. Bhikkhunikkhandhake appavāraṇāya pācittiyaṃ,",
  "atk-vin02a4:97_3": "sesesu dukkaṭanti dve āpattiyo. Pañcasatikasattasatikesu kevalaṃ dhammo saṅgahaṃ",
  "atk-vin02a4:97_4": "āropito, natthi tattha āpattīti.",
  "atk-vin02a4:98": "Khandhakapucchāvāravaṇṇanā niṭṭhitā.",
  "atk-vin02a4:99": "Ekuttarikanayo",
  "atk-vin02a4:100": "Ekakavāravaṇṇanā",
  "atk-vin02a4:101_0": "321. Āpattikarā dhammā jānitabbātiādimhi ekuttarikanaye āpattikarā dhammā nāma cha",
  "atk-vin02a4:101_1": "āpattisamuṭṭhānāni. Etesañhi vasena puggalo āpattiṃ āpajjati, tasmā “āpattikarā”ti",
  "atk-vin02a4:101_2": "vuttā. Anāpattikarā nāma satta samathā. Āpatti jānitabbāti tasmiṃ tasmiṃ sikkhāpade",
  "atk-vin02a4:101_3": "ca vibhaṅge ca vuttā āpatti jānitabbā. Anāpattīti “anāpatti bhikkhu asādiyantassā”tiādinā",
  "atk-vin02a4:101_4": "nayena anāpatti jānitabbā. Lahukāti lahukena vinayakammena visujjhanato pañcavidhā",
  "atk-vin02a4:101_5": "āpatti. Garukāti garukena vinayakammena visujjhanato saṅghādisesā āpatti. Kenaci",
  "atk-vin02a4:101_6": "ākārena anāpattibhāvaṃ upanetuṃ asakkuṇeyyato pārājikāpatti ca. Sāvasesāti ṭhapetvā",
  "atk-vin02a4:101_7": "pārājikaṃ sesā. Anavasesāti pārājikāpatti. Dve āpattikkhandhā duṭṭhullā; avasesā",
  "atk-vin02a4:101_8": "aduṭṭhullā. Sappaṭikammadukaṃ sāvasesadukasadisaṃ. Desanāgāminidukaṃ lahukadukasaṅgahitaṃ.",
  "atk-vin02a4:102_0": "Antarāyikāti sattapi āpattiyo sañcicca vītikkantā saggantarāyañceva mokkhantarāyañca",
  "atk-vin02a4:102_1": "karontīti antarāyikā. Ajānantena vītikkantā pana paṇṇattivajjāpatti neva saggantarāyaṃ",
  "atk-vin02a4:102_2": "na mokkhantarāyaṃ karotīti anantarāyikā. Antarāyikaṃ āpannassāpi desanāgāminiṃ desetvā",
  "atk-vin02a4:102_3": "vuṭṭhānagāminito vuṭṭhāya suddhipattassa sāmaṇerabhūmiyaṃ ṭhitassa ca avārito saggamokkhamaggoti.",
  "atk-vin02a4:102_4": "Sāvajjapaññattīti lokavajjā. Anavajjapaññattīti paṇṇattivajjā. Kiriyato samuṭṭhitā",
  "atk-vin02a4:102_5": "nāma yaṃ karonto āpajjati pārājikāpatti viya. Akiriyatoti yaṃ akaronto āpajjati,",
  "atk-vin02a4:102_6": "cīvaraanadhiṭṭhānāpatti viya. Kiriyākiriyatoti yaṃ karonto ca akaronto ca āpajjati, kuṭikārāpatti viya.",
  "atk-vin02a4:103_0": "Pubbāpattīti paṭhamaṃ āpannāpatti. Aparāpattīti pārivāsikādīhi pacchā āpannāpatti.",
  "atk-vin02a4:103_1": "Pubbāpattīnaṃ antarāpatti nāma mūlavisuddhiyā antarāpatti. Aparāpattīnaṃ antarāpatti",
  "atk-vin02a4:103_2": "nāma agghavisuddhiyā antarāpatti. Kurundiyaṃ pana “pubbāpatti nāma paṭhamaṃ āpannā.",
  "atk-vin02a4:103_3": "Aparāpatti nāma mānattārahakāle āpannā. Pubbāpattīnaṃ antarāpatti nāma parivāse āpannā.",
  "atk-vin02a4:103_4": "Aparāpattīnaṃ antarāpatti nāma mānattacāre āpannā”ti vuttaṃ. Idampi ekena pariyāyena yujjati.",
  "atk-vin02a4:104_0": "Desitā gaṇanūpagā nāma yā dhuranikkhepaṃ katvā puna na āpajjissāmīti desitā hoti.",
  "atk-vin02a4:104_1": "Agaṇanūpagā nāma yā dhuranikkhepaṃ akatvā saussāheneva cittena aparisuddhena desitā",
  "atk-vin02a4:104_2": "hoti. Ayañhi desitāpi desitagaṇanaṃ na upeti. Aṭṭhame vatthusmiṃ bhikkhuniyā pārājikameva",
  "atk-vin02a4:104_3": "hoti. Paññatti jānitabbātiādīsu navasu padesu paṭhamapārājikapucchāya vuttanayeneva",
  "atk-vin02a4:104_4": "vinicchayo veditabbo.",
  "atk-vin02a4:105_0": "Thullavajjāti thulladose paññattā garukāpatti. Athullavajjāti lahukāpatti. Gihipaṭisaṃyuttāti",
  "atk-vin02a4:105_1": "sudhammattherassa āpatti, yā ca dhammikassa paṭissavassa asaccāpane āpatti, avasesā",
  "atk-vin02a4:105_2": "na gihipaṭisaṃyuttā. Pañcānantariyakammāpatti niyatā, sesā aniyatā. Ādikaroti sudinnattherādi",
  "atk-vin02a4:105_3": "ādikammiko. Anādikaroti makkaṭisamaṇādi anupaññattikārako. Adhiccāpattiko nāma yo",
  "atk-vin02a4:105_4": "kadāci karahaci āpattiṃ āpajjati. Abhiṇhāpattiko nāma yo niccaṃ āpajjati.",
  "atk-vin02a4:106_0": "Codako nāma yo vatthunā vā āpattiyā vā paraṃ codeti. Yo pana evaṃ codito ayaṃ cuditako",
  "atk-vin02a4:106_1": "nāma. Pañcadasasu dhammesu appatiṭṭhahitvā abhūtena vatthunā codento adhammacodako",
  "atk-vin02a4:106_2": "nāma, tena tathā codito adhammacuditako nāma. Vipariyāyena dhammacodakacuditakā veditabbā.",
  "atk-vin02a4:106_3": "Micchattaniyatehi vā sammattaniyatehi vā dhammehi samannāgato niyato, viparīto aniyato.",
  "atk-vin02a4:107_0": "Sāvakā bhabbāpattikā nāma, buddhā ca paccekabuddhā ca abhabbāpattikā nāma. Ukkhepanīyakammakato",
  "atk-vin02a4:107_1": "ukkhittako nāma, avasesacatubbidhatajjanīyādikammakato anukkhittako nāma. Ayañhi",
  "atk-vin02a4:107_2": "uposathaṃ vā pavāraṇaṃ vā dhammaparibhogaṃ vā āmisaparibhogaṃ vā na kopeti. “Mettiyaṃ",
  "atk-vin02a4:107_3": "bhikkhuniṃ nāsetha, dūsako nāsetabbo, kaṇṭako samaṇuddeso nāsetabbo”ti evaṃ liṅgadaṇḍakamma-saṃvāsanāsanāhi",
  "atk-vin02a4:107_4": "nāsitabbo nāsitako nāma. Sesā sabbe anāsitakā. Yena saddhiṃ uposathādiko saṃvāso",
  "atk-vin02a4:107_5": "atthi, ayaṃ samānasaṃvāsako, itaro nānāsaṃvāsako. So kammanānāsaṃvāsako laddhinānāsaṃvāsakoti",
  "atk-vin02a4:107_6": "duvidho hoti. Ṭhapanaṃ jānitabbanti “ekaṃ bhikkhave adhammikaṃ pātimokkhaṭṭhapana”ntiādinā",
  "atk-vin02a4:107_7": "nayena vuttaṃ pātimokkhaṭṭhapanaṃ jānitabbanti attho.",
  "atk-vin02a4:108": "Ekakavāravaṇṇanā niṭṭhitā.",
  "atk-vin02a4:109": "Dukavāravaṇṇanā",
  "atk-vin02a4:110_0": "322. Dukesu sacittakā āpatti saññāvimokkhā, acittakā nosaññāvimokkhā. Laddhasamāpattikassa",
  "atk-vin02a4:110_1": "āpatti nāma bhūtārocanāpatti, aladdhasamāpattikassa āpatti nāma abhūtārocanāpatti.",
  "atk-vin02a4:110_2": "Saddhammapaṭisaññuttā nāma padasodhammādikā, asaddhammapaṭisaññuttā nāma duṭṭhullavācāpatti.",
  "atk-vin02a4:110_3": "Saparikkhārapaṭisaññuttā nāma nissaggiyavatthuno anissajjitvā paribhoge, pattacīvarānaṃ",
  "atk-vin02a4:110_4": "nidahane, kiliṭṭhacīvarānaṃ adhovane, malaggahitapattassa apacaneti evaṃ ayuttaparibhoge",
  "atk-vin02a4:110_5": "āpatti. Paraparikkhārapaṭisaññuttā nāma saṅghikamañcapīṭhādīnaṃ ajjhokāse santharaṇaanāpucchāgamanādīsu",
  "atk-vin02a4:110_6": "āpajjitabbā āpatti. Sapuggalapaṭisaññuttā nāma “mudupiṭṭhikassa lambissa ūrunā aṅgajātaṃ",
  "atk-vin02a4:110_7": "pīḷentassā”tiādinā nayena vuttāpatti. Parapuggalapaṭisaññuttā nāma methunadhammakāyasaṃsaggapahāradānādīsu",
  "atk-vin02a4:110_8": "vuttāpatti, “sikharaṇīsī”ti saccaṃ bhaṇanto garukaṃ āpajjati, “sampajānamusāvāde",
  "atk-vin02a4:110_9": "pācittiya”nti musā bhaṇanto lahukaṃ. Abhūtārocane musā bhaṇanto garukaṃ. Bhūtārocane",
  "atk-vin02a4:110_10": "saccaṃ bhaṇanto lahukaṃ.",
  "atk-vin02a4:111_0": "“Saṅghakammaṃ vaggaṃ karissāmī”ti antosīmāya ekamante nisīdanto bhūmigato āpajjati",
  "atk-vin02a4:111_1": "nāma. Sace pana aṅgulimattampi ākāse tiṭṭheyya, na āpajjeyya, tena vuttaṃ “no vehāsagato”ti.",
  "atk-vin02a4:111_2": "Vehāsakuṭiyā āhaccapādakaṃ mañcaṃ vā pīṭhaṃ vā abhinisīdanto vehāsagato āpajjati",
  "atk-vin02a4:111_3": "nāma. Sace pana taṃ bhūmiyaṃ paññāpetvā nipajjeyya na āpajjeyya, tena vuttaṃ – “no",
  "atk-vin02a4:111_4": "bhūmigato”ti. Gamiyo gamiyavattaṃ apūretvā gacchanto nikkhamanto āpajjati nāma, no",
  "atk-vin02a4:111_5": "pavisanto. Āgantuko āgantukavattaṃ apūretvā sachattupāhano pavisanto pavisanto āpajjati",
  "atk-vin02a4:111_6": "nāma, no nikkhamanto.",
  "atk-vin02a4:112_0": "Ādiyanto āpajjati nāma bhikkhunī atigambhīraṃ udakasuddhikaṃ ādiyamānā; dubbaṇṇakaraṇaṃ",
  "atk-vin02a4:112_1": "anādiyitvā cīvaraṃ paribhuñjanto pana anādiyanto āpajjati nāma. Mūgabbatādīni titthiyavattāni",
  "atk-vin02a4:112_2": "samādiyanto samādiyanto āpajjati nāma. Pārivāsikādayo pana tajjanīyādikammakatā vā",
  "atk-vin02a4:112_3": "attano vattaṃ asamādiyantā āpajjanti, te sandhāya vuttaṃ “atthāpatti na samādiyanto",
  "atk-vin02a4:112_4": "āpajjatī”ti. Aññātikāya bhikkhuniyā cīvaraṃ sibbanto vejjakammabhaṇḍāgārikakammacittakammādīni",
  "atk-vin02a4:112_5": "vā karonto karonto āpajjati nāma. Upajjhāyavattādīni akaronto akaronto āpajjati nāma.",
  "atk-vin02a4:112_6": "Aññātikāya bhikkhuniyā cīvaraṃ dadamāno dento āpajjati nāma. Saddhivihārikaantevāsikānaṃ",
  "atk-vin02a4:112_7": "cīvarādīni adento adento āpajjati nāma. Aññātikāya bhikkhuniyā cīvaraṃ gaṇhanto paṭiggaṇhanto",
  "atk-vin02a4:112_8": "āpajjati nāma. “Na bhikkhave ovādo na gahetabbo”ti vacanato ovādaṃ agaṇhanto na paṭiggaṇhanto āpajjati nāma.",
  "atk-vin02a4:113_0": "Nissaggiyavatthuṃ anissajjitvā paribhuñjanto paribhogena āpajjati nāma. Pañcāhikaṃ",
  "atk-vin02a4:113_1": "saṅghāṭicāraṃ atikkāmayamānā aparibhogena āpajjati nāma. Sahagāraseyyaṃ rattiṃ āpajjati",
  "atk-vin02a4:113_2": "nāma, no divā, dvāraṃ asaṃvaritvā paṭisallīyanto divā āpajjati, no rattiṃ. Ekarattachārattasattāhadasāhamāsātikkamesu",
  "atk-vin02a4:113_3": "vuttaāpattiṃ āpajjanto aruṇugge āpajjati nāma, pavāretvā bhuñjanto na aruṇugge āpajjati nāma.",
  "atk-vin02a4:114_0": "Bhūtagāmañceva aṅgajātañca chindanto chindanto āpajjati nāma, kese vā nakhe vā na",
  "atk-vin02a4:114_1": "chindanto na chindanto āpajjati nāma. Āpattiṃ chādento chādento āpajjati nāma, “tiṇena",
  "atk-vin02a4:114_2": "vā paṇṇena vā paṭicchādetvā āgantabbaṃ, natveva naggena āgantabbaṃ, yo āgaccheyya",
  "atk-vin02a4:114_3": "āpatti dukkaṭassā”ti imaṃ pana āpattiṃ na chādento āpajjati nāma. Kusacīrādīni dhārento",
  "atk-vin02a4:114_4": "dhārento āpajjati nāma, “ayaṃ te bhikkhu patto yāva bhedanāya dhāretabbo”ti imaṃ",
  "atk-vin02a4:114_5": "āpattiṃ na dhārento āpajjati nāma.",
  "atk-vin02a4:115_0": "“Attanā vā attānaṃ nānāsaṃvāsakaṃ karotī”ti ekasīmāyaṃ dvīsu saṅghesu nisinnesu ekasmiṃ",
  "atk-vin02a4:115_1": "pakkhe nisīditvā parapakkhassa laddhiṃ gaṇhanto yasmiṃ pakkhe nisinno tesaṃ attanāva",
  "atk-vin02a4:115_2": "attānaṃ nānāsaṃvāsakaṃ karoti nāma. Yesaṃ santike nisinno tesaṃ gaṇapūrako hutvā",
  "atk-vin02a4:115_3": "kammaṃ kopeti, itaresaṃ hatthapāsaṃ anāgatattā. Samānasaṃvāsakepi eseva nayo. Yesañhi",
  "atk-vin02a4:115_4": "so laddhiṃ roceti, tesaṃ samānasaṃvāsako hoti, itaresaṃ nānāsaṃvāsako. Satta āpattiyo",
  "atk-vin02a4:115_5": "satta āpattikkhandhāti āpajjitabbato āpattiyo, rāsaṭṭhena khandhāti evaṃ dveyeva",
  "atk-vin02a4:115_6": "nāmāni hontīti nāmavasena dukaṃ dassitaṃ. Kammena vā salākaggāhena vāti ettha uddeso",
  "atk-vin02a4:115_7": "ceva kammañca ekaṃ, vohāro ceva anussāvanā ca salākaggāho ca ekaṃ, vohārānussāvanasalākaggāhā",
  "atk-vin02a4:115_8": "pubbabhāgā, kammañceva uddeso ca pamāṇaṃ.",
  "atk-vin02a4:116_0": "Addhānahīno nāma ūnavīsativasso. Aṅgahīno nāma hatthacchinnādibhedo. Vatthuvipanno",
  "atk-vin02a4:116_1": "nāma paṇḍako tiracchānagato ubhatobyañjanako ca. Avasesā theyyasaṃvāsakādayo aṭṭha",
  "atk-vin02a4:116_2": "abhabbapuggalā karaṇadukkaṭakā nāma. Dukkaṭakiriyā dukkaṭakammā, imasmiṃyeva attabhāve",
  "atk-vin02a4:116_3": "katena attano kammena abhabbaṭṭhānaṃ pattāti attho. Aparipūro nāma aparipuṇṇapattacīvaro.",
  "atk-vin02a4:116_4": "No ca yācati nāma upasampadaṃ na yācati. Alajjissa ca bālassa cāti alajjī sacepi",
  "atk-vin02a4:116_5": "tepiṭako hoti, bālo ca sacepi saṭṭhivasso hoti, ubhopi nissāya na vatthabbaṃ. Bālassa",
  "atk-vin02a4:116_6": "ca lajjissa cāti ettha bālassa “tvaṃ nissayaṃ gaṇhā”ti āṇāyapi nissayo dātabbo, lajjissa",
  "atk-vin02a4:116_7": "pana yācantasseva. Sātisāranti sadosaṃ; yaṃ ajjhācaranto āpattiṃ āpajjati.",
  "atk-vin02a4:117_0": "Kāyena paṭikkosanā nāma hatthavikārādīhi paṭikkosanā. Kāyena paṭijānātīti hatthavikārādīhi",
  "atk-vin02a4:117_1": "paṭijānāti. Upaghātikā nāma upaghātā. Sikkhūpaghātikā nāma sikkhūpaghāto. Bhogūpaghātikā",
  "atk-vin02a4:117_2": "nāma paribhogūpaghāto, tattha tisso sikkhā asikkhato sikkhūpaghātikāti veditabbā.",
  "atk-vin02a4:117_3": "Saṅghikaṃ vā puggalikaṃ vā dupparibhogaṃ bhuñjato bhogūpaghātikāti veditabbā. Dve",
  "atk-vin02a4:117_4": "venayikāti dve atthā vinayasiddhā. Paññattaṃ nāma sakale vinayapiṭake kappiyākappiyavasena",
  "atk-vin02a4:117_5": "paññattaṃ. Paññattānulomaṃ nāma catūsu mahāpadesesu daṭṭhabbaṃ. Setughātoti paccayaghāto;",
  "atk-vin02a4:117_6": "yena cittena akappiyaṃ kareyya, tassa cittassāpi anuppādananti attho. Mattakāritāti",
  "atk-vin02a4:117_7": "mattāya pamāṇena karaṇaṃ; pamāṇe ṭhānanti attho. Kāyena āpajjatīti kāyadvārikaṃ kāyena",
  "atk-vin02a4:117_8": "āpajjati; vacīdvārikaṃ vācāya. Kāyena vuṭṭhātīti tiṇavatthārakasamathe vināpi desanāya",
  "atk-vin02a4:117_9": "kāyeneva vuṭṭhāti; desetvā vuṭṭhahanto pana vācāya vuṭṭhāti. Abbhantaraparibhogo",
  "atk-vin02a4:117_10": "nāma ajjhoharaṇaparibhogo. Bāhiraparibhogo nāma sīsamakkhanādi.",
  "atk-vin02a4:118_0": "Anāgataṃ bhāraṃ vahatīti atherova samāno therehi vahitabbaṃ bījanagāhadhammajjhesanādibhāraṃ",
  "atk-vin02a4:118_1": "vahati; taṃ nittharituṃ vīriyaṃ ārabhati. Āgataṃ bhāraṃ na vahatīti thero therakiccaṃ",
  "atk-vin02a4:118_2": "na karoti, “anujānāmi bhikkhave therena bhikkhunā sāmaṃ vā dhammaṃ bhāsituṃ, paraṃ",
  "atk-vin02a4:118_3": "vā ajjhesituṃ, anujānāmi bhikkhave therādheyyaṃ pātimokkha”nti evamādi sabbaṃ parihāpetīti",
  "atk-vin02a4:118_4": "attho. Na kukkuccāyitabbaṃ kukkuccāyatīti na kukkuccāyitabbaṃ kukkuccāyitvā karoti.",
  "atk-vin02a4:118_5": "Kukkuccāyitabbaṃ na kukkuccāyatīti kukkuccāyitabbaṃ na kukkuccāyitvā karoti. Etesaṃ",
  "atk-vin02a4:118_6": "dvinnaṃ divā ca ratto ca āsavā vaḍḍhantīti attho. Anantaradukepi vuttapaṭipakkhavasena",
  "atk-vin02a4:118_7": "attho veditabbo. Sesaṃ tattha tattha vuttanayattā uttānamevāti.",
  "atk-vin02a4:119": "Dukavāravaṇṇanā niṭṭhitā.",
  "atk-vin02a4:120": "Tikavāravaṇṇanā",
  "atk-vin02a4:121_0": "323. Tikesu atthāpatti tiṭṭhante bhagavati āpajjatīti atthi āpatti, yaṃ tiṭṭhante",
  "atk-vin02a4:121_1": "bhagavati āpajjatīti attho. Eseva nayo sabbattha. Tattha lohituppādāpattiṃ tiṭṭhante",
  "atk-vin02a4:121_2": "āpajjati. “Etarahi kho panānanda, bhikkhū aññamaññaṃ āvusovādena samudācaranti, na",
  "atk-vin02a4:121_3": "vo mamaccayena evaṃ samudācaritabbaṃ, navakena, ānanda, bhikkhunā thero bhikkhū ‘bhante’ti",
  "atk-vin02a4:121_4": "vā ‘āyasmā’ti vā samudācaritabbo”ti vacanato theraṃ āvusovādena samudācaraṇapaccayā",
  "atk-vin02a4:121_5": "āpattiṃ parinibbute bhagavati āpajjati, no tiṭṭhante. Imā dve āpattiyo ṭhapetvā avasesā",
  "atk-vin02a4:121_6": "dharantepi bhagavati āpajjati, parinibbutepi.",
  "atk-vin02a4:122_0": "Pavāretvā anatirittaṃ bhuñjanto āpattiṃ kāle āpajjati no vikāle. Vikālabhojanāpattiṃ",
  "atk-vin02a4:122_1": "pana vikāle āpajjati no kāle. Avasesā kāle ceva āpajjati vikāle ca. Sahagāraseyyaṃ",
  "atk-vin02a4:122_2": "rattiṃ āpajjati, dvāraṃ asaṃvaritvā paṭisallīyanaṃ divā. Sesā rattiñceva divā ca.",
  "atk-vin02a4:122_3": "“Dasavassomhi atirekadasavassomhī”ti bālo abyatto parisaṃ upaṭṭhāpento dasavasso",
  "atk-vin02a4:122_4": "āpajjati no ūnadasavasso. “Ahaṃ paṇḍito byatto”ti navo vā majjhimo vā parisaṃ upaṭṭhāpento",
  "atk-vin02a4:122_5": "ūnadasavasso āpajjati no dasavasso. Sesā dasavasso ceva āpajjati ūnadasavasso ca.",
  "atk-vin02a4:122_6": "“Pañcavassomhī”ti bālo abyatto anissāya vasanto pañcavasso āpajjati. “Ahaṃ paṇḍito",
  "atk-vin02a4:122_7": "byatto”ti navako anissāya vasanto ūnapañcavasso āpajjati. Sesaṃ pañcavasso ceva āpajjati",
  "atk-vin02a4:122_8": "ūnapañcavasso ca. Anupasampannaṃ padasodhammaṃ vācento, mātugāmassa dhammaṃ desento",
  "atk-vin02a4:122_9": "evarūpaṃ āpattiṃ kusalacitto āpajjati, pārājika-sukkavissaṭṭhi-kāyasaṃsagga-duṭṭhulla-attakāmapāricariya-duṭṭhadosa-saṅghabhedapahāradāna-talasattikādibhedaṃ",
  "atk-vin02a4:122_10": "akusalacitto āpajjati, asañcicca sahagāraseyyādiṃ abyākatacitto āpajjati, yaṃ arahāva",
  "atk-vin02a4:122_11": "āpajjati, sabbaṃ abyākatacittova āpajjati, methunadhammādibhedamāpattiṃ sukhavedanāsamaṅgī",
  "atk-vin02a4:122_12": "āpajjati, duṭṭhadosādibhedaṃ dukkhavedanāsamaṅgī, yaṃ sukhavedanāsamaṅgī āpajjati,",
  "atk-vin02a4:122_13": "taṃyeva majjhatto hutvā āpajjanto adukkhamasukhavedanāsamaṅgī āpajjati.",
  "atk-vin02a4:123_0": "Tayo paṭikkhepāti buddhassa bhagavato tayo paṭikkhepā. Catūsu paccayesu mahicchatā",
  "atk-vin02a4:123_1": "asantuṭṭhitā kilesasallekhanapaṭipattiyā agopāyanā, ime hi tayo dhammā buddhena bhagavatā",
  "atk-vin02a4:123_2": "paṭikkhittā. Appicchatādayo pana tayo buddhena bhagavatā anuññātā, tena vuttaṃ “tayo anuññātā”ti.",
  "atk-vin02a4:124_0": "“Dasavassomhī”ti parisaṃ upaṭṭhāpento “pañcavassomhī”ti nissayaṃ agaṇhanto bālo āpajjati",
  "atk-vin02a4:124_1": "no paṇḍito, ūnadasavasso “byattomhī”ti bahussutattā parisaṃ upaṭṭhāpento ūnapañcavasso",
  "atk-vin02a4:124_2": "ca nissayaṃ agaṇhanto paṇḍito āpajjati no bālo; avasesaṃ paṇḍito ceva āpajjati bālo",
  "atk-vin02a4:124_3": "ca. Vassaṃ anupagacchanto kāḷe āpajjati no juṇhe; mahāpavāraṇāya appavārento juṇhe",
  "atk-vin02a4:124_4": "āpajjati no kāḷe; avasesaṃ kāḷe ceva āpajjati juṇhe ca. Vassūpagamanaṃ kāḷe kappati",
  "atk-vin02a4:124_5": "no juṇhe; mahāpavāraṇāya pavāraṇā juṇhe kappati no kāḷe; sesaṃ anuññātakaṃ kāḷe ceva kappati juṇhe ca.",
  "atk-vin02a4:125_0": "Kattikapuṇṇamāsiyā pacchime pāṭipadadivase vikappetvā ṭhapitaṃ vassikasāṭikaṃ nivāsento",
  "atk-vin02a4:125_1": "hemante āpajjati. Kurundiyaṃ pana “kattikapuṇṇamadivase apaccuddharitvā hemante āpajjatī”ti",
  "atk-vin02a4:125_2": "vuttaṃ, tampi suvuttaṃ. “Cātumāsaṃ adhiṭṭhātuṃ tato paraṃ vikappetu”nti hi vuttaṃ.",
  "atk-vin02a4:125_3": "Atirekamāse sese gimhāne pariyesanto atirekaḍḍhamāse sese katvā nivāsento ca gimhe",
  "atk-vin02a4:125_4": "āpajjati nāma. Satiyā vassikasāṭikāya naggo kāyaṃ ovassāpento vasse āpajjati nāma.",
  "atk-vin02a4:125_5": "Pārisuddhiuposathaṃ vā adhiṭṭhānuposathaṃ vā karonto saṅgho āpajjati. Suttuddesañca",
  "atk-vin02a4:125_6": "adhiṭṭhānuposathañca karonto gaṇo āpajjati. Ekako suttuddesaṃ pārisuddhiuposathañca",
  "atk-vin02a4:125_7": "karonto puggalo āpajjati. Pavāraṇāyapi eseva nayo.",
  "atk-vin02a4:126_0": "Saṅghuposatho ca saṅghapavāraṇā ca saṅghasseva kappati. Gaṇuposatho ca gaṇapavāraṇā",
  "atk-vin02a4:126_1": "ca gaṇasseva kappati. Adhiṭṭhānuposatho ca adhiṭṭhānapavāraṇā ca puggalasseva kappati.",
  "atk-vin02a4:126_2": "“Pārājikaṃ āpannomhī”tiādīni bhaṇanto vatthuṃ chādeti na āpattiṃ, “methunaṃ dhammaṃ",
  "atk-vin02a4:126_3": "paṭisevi”ntiādīni bhaṇanto āpattiṃ chādeti no vatthuṃ, yo neva vatthuṃ na āpattiṃ",
  "atk-vin02a4:126_4": "āroceti, ayaṃ vatthuñceva chādeti āpattiñca.",
  "atk-vin02a4:127_0": "Paṭicchādetīti paṭicchādi. Jantāgharameva paṭicchādi jantāgharapaṭicchādi. Itarāsupi",
  "atk-vin02a4:127_1": "eseva nayo. Dvāraṃ pidahitvā antojantāghare ṭhitena parikammaṃ kātuṃ vaṭṭati. Udake",
  "atk-vin02a4:127_2": "otiṇṇenāpi etadeva vaṭṭati. Ubhayattha khādituṃ bhuñjituṃ vā na vaṭṭati. Vatthapaṭicchādi",
  "atk-vin02a4:127_3": "sabbakappiyatāya paṭicchannena sabbaṃ kātuṃ vaṭṭati. Vahantīti yanti niyyanti; nindaṃ",
  "atk-vin02a4:127_4": "vā paṭikkosaṃ vā na labhanti. Candamaṇḍalaṃ abbhāmahikādhūmarajarāhuvimuttaṃ vivaṭaṃyeva",
  "atk-vin02a4:127_5": "virocati, na tesu aññatarena paṭicchannaṃ. Tathā sūriyamaṇḍalaṃ, dhammavinayopi vivaritvā",
  "atk-vin02a4:127_6": "vibhajitvā desiyamānova virocati no paṭicchanno.",
  "atk-vin02a4:128": "Aññena bhesajjena karaṇīyena aññaṃ viññāpento gilāno āpajjati, na bhesajjena karaṇīyena bhesajjaṃ viññāpento agilāno āpajjati, avasesaṃ āpattiṃ gilāno ceva āpajjati agilāno ca.",
  "atk-vin02a4:129_0": "Anto āpajjati no bahīti anupakhajja seyyaṃ kappento anto āpajjati no bahi, bahi āpajjati",
  "atk-vin02a4:129_1": "no antoti saṅghikaṃ mañcādiṃ ajjhokāse santharitvā pakkamanto bahi āpajjati no anto,",
  "atk-vin02a4:129_2": "avasesaṃ pana anto ceva āpajjati bahi ca. Antosīmāyāti āgantuko āgantukavattaṃ adassetvā",
  "atk-vin02a4:129_3": "sachattupāhano vihāraṃ pavisanto upacārasīmaṃ okkantamattova āpajjati. Bahisīmāyāti",
  "atk-vin02a4:129_4": "gamiko dārubhaṇḍapaṭisāmanādigamikavattaṃ apūretvā pakkamanto upacārasīmaṃ atikkantamattova",
  "atk-vin02a4:129_5": "āpajjati. Avasesaṃ antosīmāya ceva āpajjati bahisīmāya ca. Sati vuḍḍhatare anajjhiṭṭho",
  "atk-vin02a4:129_6": "dhammaṃ bhāsanto saṅghamajjhe āpajjati nāma. Gaṇamajjhepi puggalasantikepi eseva",
  "atk-vin02a4:129_7": "nayo. Kāyena vuṭṭhātīti tiṇavatthārakasamathena vuṭṭhāti. Kāyaṃ acāletvā vācāya desentassa",
  "atk-vin02a4:129_8": "vācāya vuṭṭhāti. Vacīsampayuttaṃ kāyakiriyaṃ katvā desentassa kāyena vācāya vuṭṭhāti",
  "atk-vin02a4:129_9": "nāma. Saṅghamajjhe desanāgāminīpi vuṭṭhānagāminīpi vuṭṭhāti. Gaṇapuggalamajjhe pana",
  "atk-vin02a4:129_10": "desanāgāminīyeva vuṭṭhāti.",
  "atk-vin02a4:130_0": "Āgāḷhāya ceteyyāti āgāḷhāya daḷhabhāvāya ceteyya; tajjanīyakammādikatassa vattaṃ",
  "atk-vin02a4:130_1": "na pūrayato icchamāno saṅgho ukkhepanīyakammaṃ kareyyāti attho. Alajjī ca hoti bālo",
  "atk-vin02a4:130_2": "ca apakatatto cāti ettha bālo “ayaṃ dhammādhammaṃ na jānāti” apakatatto vā “āpattānāpattiṃ",
  "atk-vin02a4:130_3": "na jānātī”ti na ettāvatā kammaṃ kātabbaṃ; bālabhāvamūlakaṃ pana apakatattabhāvamūlakañca",
  "atk-vin02a4:130_4": "āpattiṃ āpannassa kammaṃ kātabbanti attho. Adhisīle sīlavipanno nāma dve āpattikkhandhe",
  "atk-vin02a4:130_5": "āpanno; ācāravipanno nāma pañca āpattikkhandhe āpanno; diṭṭhivipanno nāma antaggāhikāya",
  "atk-vin02a4:130_6": "diṭṭhiyā samannāgato. Tesaṃ āpattiṃ apassantānaṃ appaṭikarontānaṃ diṭṭhiñca anissajjantānaṃyeva kammaṃ kātabbaṃ.",
  "atk-vin02a4:131_0": "Kāyiko davo nāma pāsakādīhi jūtakīḷanādibhedo anācāro; vācasiko davo nāma mukhālambarakaraṇādibhedo",
  "atk-vin02a4:131_1": "anācāro; kāyikavācasiko nāma naccanagāyanādibhedo dvīhipi dvārehi anācāro. Kāyiko",
  "atk-vin02a4:131_2": "anācāro nāma kāyadvāre paññattasikkhāpadavītikkamo; vācasiko anācāro nāma vacīdvāre",
  "atk-vin02a4:131_3": "paññattasikkhāpadavītikkamo; kāyikavācasiko nāma dvāradvayepi paññattasikkhāpadavītikkamo.",
  "atk-vin02a4:131_4": "Kāyikena upaghātikenāti kāyadvāre paññattassa sikkhāpadassa asikkhanena, yo hi taṃ",
  "atk-vin02a4:131_5": "na sikkhati, so naṃ upaghāteti, tasmā tassa taṃ asikkhanaṃ “kāyikaṃ upaghātika”nti",
  "atk-vin02a4:131_6": "vuccati. Sesapadadvayepi eseva nayo. Kāyikena micchājīvenāti jaṅghapesanikādinā vā",
  "atk-vin02a4:131_7": "gaṇḍaphālanādinā vā vejjakammena; vācasikenāti sāsanauggahaṇaārocanādinā; tatiyapadaṃ",
  "atk-vin02a4:131_8": "ubhayasampayogavasena vuttaṃ.",
  "atk-vin02a4:132_0": "Alaṃ bhikkhu mā bhaṇḍananti alaṃ bhikkhu mā bhaṇḍanaṃ kari, mā kalahaṃ, mā vivādaṃ",
  "atk-vin02a4:132_1": "karīti attho. Na voharitabbanti na kiñci vattabbaṃ; vadatopi hi tādisassa vacanaṃ",
  "atk-vin02a4:132_2": "na sotabbaṃ maññanti. Na kismiñci paccekaṭṭhāneti kismiñci bījanaggāhādike ekasmimpi",
  "atk-vin02a4:132_3": "jeṭṭhakaṭṭhāne na ṭhapetabboti attho. Okāsakammaṃ kārentassāti “karotu āyasmā okāsaṃ,",
  "atk-vin02a4:132_4": "ahaṃ taṃ vattukāmo”ti evaṃ okāsaṃ kārentassa. Nālaṃ okāsakammaṃ kātunti “kiṃ tvaṃ",
  "atk-vin02a4:132_5": "karissasī”ti okāso na kātabbo. Savacanīyaṃ nādātabbanti vacanaṃ na ādātabbaṃ, vacanampi",
  "atk-vin02a4:132_6": "na sotabbaṃ; yattha gahetvā gantukāmo hoti, na tattha gantabbanti attho.",
  "atk-vin02a4:133_0": "Tīhaṅgehi samannāgatassa bhikkhuno vinayoti yaṃ so jānāti, so tassa vinayo nāma hoti;",
  "atk-vin02a4:133_1": "so na pucchitabboti attho. Anuyogo na dātabboti “idaṃ kappatī”ti pucchantassa pucchāya",
  "atk-vin02a4:133_2": "okāso na dātabbo, “aññaṃ pucchā”ti vattabbo. Iti so neva pucchitabbo nāssa pucchā",
  "atk-vin02a4:133_3": "sotabbāti attho. Vinayo na sākacchātabboti vinayapañho na sākacchitabbo, kappiyākappiyakathā na saṃsandetabbā.",
  "atk-vin02a4:134_0": "Idamappahāyāti etaṃ brahmacāripaṭiññātādikaṃ laddhiṃ avijahitvā. Suddhaṃ brahmacārinti",
  "atk-vin02a4:134_1": "khīṇāsavaṃ bhikkhuṃ. “Pātabyataṃ āpajjatī”ti pātabyabhāvaṃ paṭisevanaṃ āpajjati.",
  "atk-vin02a4:134_2": "“Idamappahāyā”ti vacanato pana taṃ brahmacāripaṭiññātaṃ pahāya khīṇāsavaṃ “musā mayā",
  "atk-vin02a4:134_3": "bhaṇitaṃ, khamatha me”ti khamāpetvā “natthi kāmesu doso”ti laddhiṃ vijahitvā gativisodhanaṃ",
  "atk-vin02a4:134_4": "kareyya. Akusalamūlānīti akusalāni ceva mūlāni ca, akusalānaṃ vā mūlāni akusalamūlāni.",
  "atk-vin02a4:134_5": "Kusalamūlesupi eseva nayo. Duṭṭhu caritāni virūpāni vā caritāni duccaritāni. Suṭṭhu",
  "atk-vin02a4:134_6": "caritāni sundarāni vā caritāni sucaritāni. Kāyena karaṇabhūtena kataṃ duccaritaṃ",
  "atk-vin02a4:134_7": "kāyaduccaritaṃ. Esa nayo sabbattha. Sesaṃ tattha tattha vuttanayattā uttānamevāti.",
  "atk-vin02a4:135": "Tikavāravaṇṇanā niṭṭhitā.",
  "atk-vin02a4:136": "Catukkavāravaṇṇanā",
  "atk-vin02a4:137_0": "324. Catukkesu sakavācāya āpajjati paravācāya vuṭṭhātīti vacīdvārikaṃ padasodhammādibhedaṃ",
  "atk-vin02a4:137_1": "āpattiṃ āpajjitvā tiṇavatthārakasamathaṭṭhānaṃ gato parassa kammavācāya vuṭṭhāti.",
  "atk-vin02a4:137_2": "Paravācāya āpajjati sakavācāya vuṭṭhātīti pāpikāya diṭṭhiyā appaṭinissagge parassa",
  "atk-vin02a4:137_3": "kammavācāya āpajjati, puggalassa santike desento sakavācāya vuṭṭhāti. Sakavācāya",
  "atk-vin02a4:137_4": "āpajjati sakavācāya vuṭṭhātīti vacīdvārikaṃ padasodhammādibhedaṃ āpattiṃ sakavācāya",
  "atk-vin02a4:137_5": "āpajjati, desetvā vuṭṭhahantopi sakavācāya vuṭṭhāti. Paravācāya āpajjati paravācāya",
  "atk-vin02a4:137_6": "vuṭṭhātīti yāvatatiyakaṃ saṅghādisesaṃ parassa kammavācāya āpajjati, vuṭṭhahantopi",
  "atk-vin02a4:137_7": "parassa parivāsakammavācādīhi vuṭṭhāti. Tato paresu kāyadvārikaṃ kāyena āpajjati,",
  "atk-vin02a4:137_8": "desento vācāya vuṭṭhāti. Vacīdvārikaṃ vācāya āpajjati, tiṇavatthārake kāyena vuṭṭhāti.",
  "atk-vin02a4:137_9": "Kāyadvārikaṃ kāyenaāpajjati, tameva tiṇavatthārake kāyena vuṭṭhāti. Vacīdvārikaṃ",
  "atk-vin02a4:137_10": "vācāya āpajjati, tameva desento vācāya vuṭṭhāti. Saṅghikamañcassa attano paccattharaṇena",
  "atk-vin02a4:137_11": "anattharato kāyasamphusane lomagaṇanāya āpajjitabbāpattiṃ sahagāraseyyāpattiñca pasutto",
  "atk-vin02a4:137_12": "āpajjati, pabujjhitvā pana āpannabhāvaṃ ñatvā desento paṭibuddho vuṭṭhāti. Jagganto",
  "atk-vin02a4:137_13": "āpajjitvā pana tiṇavatthārakasamathaṭṭhāne sayanto paṭibuddho āpajjati pasutto vuṭṭhāti",
  "atk-vin02a4:137_14": "nāma. Pacchimapadadvayampi vuttānusāreneva veditabbaṃ.",
  "atk-vin02a4:138_0": "Acittakāpattiṃ acittako āpajjati nāma. Pacchā desento sacittako vuṭṭhāti. Sacittakāpattiṃ",
  "atk-vin02a4:138_1": "sacittako āpajjati nāma. Tiṇavatthārakaṭṭhāne sayanto acittako vuṭṭhāti. Sesapadadvayampi",
  "atk-vin02a4:138_2": "vuttānusāreneva veditabbaṃ. Yo sabhāgaṃ āpattiṃ deseti, ayaṃ desanāpaccayā dukkaṭaṃ",
  "atk-vin02a4:138_3": "āpajjanto pācittiyādīsu aññataraṃ deseti, tañca desento dukkaṭaṃ āpajjati. Taṃ pana",
  "atk-vin02a4:138_4": "dukkaṭaṃ āpajjanto pācittiyādito vuṭṭhāti. Pācittiyādito ca vuṭṭhahanto taṃ āpajjati.",
  "atk-vin02a4:138_5": "Iti ekassa puggalassa ekameva payogaṃ sandhāya “āpattiṃ āpajjanto desetī”ti idaṃ",
  "atk-vin02a4:138_6": "catukkaṃ vuttanti veditabbaṃ.",
  "atk-vin02a4:139_0": "Kammacatukke pāpikāya diṭṭhiyā appaṭinissaggāpattiṃ kammena āpajjati, desento akammena",
  "atk-vin02a4:139_1": "vuṭṭhāti. Vissaṭṭhiādikaṃ akammena āpajjati, parivāsādinā kammena vuṭṭhāti. Samanubhāsanaṃ",
  "atk-vin02a4:139_2": "kammeneva āpajjati, kammena vuṭṭhāti. Sesaṃ akammena āpajjati, akammena vuṭṭhāti.",
  "atk-vin02a4:140_0": "Parikkhāracatukke paṭhamo sakaparikkhāro, dutiyo saṅghikova tatiyo cetiyasantako,",
  "atk-vin02a4:140_1": "catuttho gihiparikkhāro. Sace pana so pattacīvaranavakammabhesajjānaṃ atthāya āhaṭo",
  "atk-vin02a4:140_2": "hoti, avāpuraṇaṃ dātuṃ anto ṭhapāpetuñca vaṭṭati.",
  "atk-vin02a4:141_0": "Sammukhācatukke pāpikāya diṭṭhiyā appaṭinissaggāpattiṃ saṅghassa sammukhā āpajjati,",
  "atk-vin02a4:141_1": "vuṭṭhānakāle pana saṅghena kiccaṃ natthīti parammukhā vuṭṭhāti. Vissaṭṭhiādikaṃ parammukhā",
  "atk-vin02a4:141_2": "āpajjati, saṅghassa sammukhā vuṭṭhāti. Samanubhāsanaṃ saṅghassa sammukhā eva āpajjati,",
  "atk-vin02a4:141_3": "sammukhā vuṭṭhāti. Sesaṃ sampajānamusāvādādibhedaṃ parammukhāva āpajjati, parammukhāva",
  "atk-vin02a4:141_4": "vuṭṭhāti. Ajānantacatukkaṃ acittakacatukkasadisaṃ.",
  "atk-vin02a4:142_0": "Liṅgapātubhāvenāti sayitasseva bhikkhussa vā bhikkhuniyā vā liṅgaparivatte jāte sahagāraseyyāpatti",
  "atk-vin02a4:142_1": "hoti idameva taṃ paṭicca vuttaṃ. Ubhinnampi pana asādhāraṇāpatti liṅgapātubhāvena",
  "atk-vin02a4:142_2": "vuṭṭhāti. Sahapaṭilābhacatukke yassa bhikkhuno liṅgaṃ parivattati, so saha liṅgapaṭilābhena",
  "atk-vin02a4:142_3": "paṭhamaṃ uppannavasena seṭṭhabhāvena ca purimaṃ purisaliṅgaṃ jahati, pacchime itthiliṅge",
  "atk-vin02a4:142_4": "patiṭṭhāti, purisakuttapurisākārādivasena pavattā kāyavacīviññattiyo paṭippassambhanti,",
  "atk-vin02a4:142_5": "bhikkhūti vā purisoti vā evaṃ pavattā paṇṇattiyo nirujjhanti, yāni bhikkhunīhi asādhāraṇāni",
  "atk-vin02a4:142_6": "chacattālīsa sikkhāpadāni tehi anāpattiyeva hoti. Dutiyacatukke pana yassā bhikkhuniyā",
  "atk-vin02a4:142_7": "liṅgaṃ parivattati, sā pacchāsamuppattiyā vā hīnabhāvena vā pacchimanti saṅkhyaṃ",
  "atk-vin02a4:142_8": "gataṃ itthiliṅgaṃ jahati, vuttappakārena purimanti saṅkhyaṃ gate purisaliṅge patiṭṭhāti.",
  "atk-vin02a4:142_9": "Vuttaviparītā viññattiyo paṭippassambhanti, bhikkhunīti vā itthīti vā evaṃ pavattā",
  "atk-vin02a4:142_10": "paṇṇattiyopi nirujjhanti, yāni bhikkhūhi asādhāraṇāni sataṃ tiṃsañca sikkhāpadāni,",
  "atk-vin02a4:142_11": "tehi anāpattiyeva hoti.",
  "atk-vin02a4:143_0": "Cattāro sāmukkaṃsāti cattāro mahāpadesā, te hi bhagavatā anuppanne vatthumhi sayaṃ",
  "atk-vin02a4:143_1": "ukkaṃsitvā ukkhipitvā ṭhapitattā “sāmukkaṃsā”ti vuccanti. Paribhogāti ajjhoharaṇīyaparibhogā,",
  "atk-vin02a4:143_2": "udakaṃ pana akālikattā appaṭiggahitakaṃ vaṭṭati. Yāvakālikādīni appaṭiggahitakāni",
  "atk-vin02a4:143_3": "ajjhoharituṃ na vaṭṭanti. Cattāri mahāvikaṭāni kālodissattā yathāvutte kāle vaṭṭanti.",
  "atk-vin02a4:143_4": "Upāsako sīlavāti pañca vā dasa vā sīlāni gopayamāno.",
  "atk-vin02a4:144_0": "Āgantukādicatukke sachattupāhano sasīsaṃ pāruto vihāraṃ pavisanto tattha vicaranto",
  "atk-vin02a4:144_1": "ca āgantukova āpajjati, no āvāsiko. Āvāsikavattaṃ akaronto pana āvāsiko āpajjati,",
  "atk-vin02a4:144_2": "no āgantuko. Sesaṃ kāyavacīdvārikaṃ āpattiṃ ubhopi āpajjanti, asādhāraṇaṃ āpattiṃ",
  "atk-vin02a4:144_3": "neva āgantuko āpajjati, no āvāsiko. Gamiyacatukkepi gamiyavattaṃ apūretvā gacchanto",
  "atk-vin02a4:144_4": "gamiko āpajjati, no āvāsiko. Āvāsikavattaṃ akaronto pana āvāsiko āpajjati, no gamiko.",
  "atk-vin02a4:144_5": "Sesaṃ ubhopi āpajjanti, asādhāraṇaṃ ubhopi nāpajjanti. Vatthunānattatādicatukke catunnaṃ",
  "atk-vin02a4:144_6": "pārājikānaṃ aññamaññaṃ vatthunānattatāva hoti,naāpattinānattatā. Sabbāpi hi sā pārājikāpattiyeva.",
  "atk-vin02a4:144_7": "Saṅghādisesādīsupi eseva nayo. Bhikkhussa ca bhikkhuniyā ca aññamaññaṃ kāyasaṃsagge",
  "atk-vin02a4:144_8": "bhikkhussa saṅghādiseso bhikkhuniyā pārājikanti evaṃ āpattinānattatāva hoti, na vatthunānattatā,",
  "atk-vin02a4:144_9": "ubhinnampi hi kāyasaṃsaggova vatthu. Tathā “lasuṇakkhādane bhikkhuniyā pācittiyaṃ,",
  "atk-vin02a4:144_10": "bhikkhussa dukkaṭa”nti evamādināpettha nayena yojanā veditabbā. Catunnaṃ pārājikānaṃ",
  "atk-vin02a4:144_11": "terasahi saṅghādisesehi saddhiṃ vatthunānattatā ceva āpattinānattatā ca. Evaṃ saṅghādisesādīnaṃ",
  "atk-vin02a4:144_12": "aniyatādīhi. Ādito paṭṭhāya cattāri pārājikāni ekato āpajjantānaṃ bhikkhubhikkhunīnaṃ",
  "atk-vin02a4:144_13": "neva vatthunānattatā no āpattinānattatā. Visuṃ āpajjantesupi sesā sādhāraṇāpattiyo",
  "atk-vin02a4:144_14": "āpajjantesupi eseva nayo.",
  "atk-vin02a4:145_0": "Vatthusabhāgādicatukke bhikkhussa ca bhikkhuniyā ca kāyasaṃsagge vatthusabhāgatā,",
  "atk-vin02a4:145_1": "no āpattisabhāgatā, catūsu pārājikesu āpattisabhāgatā, no vatthusabhāgatā. Esa nayo",
  "atk-vin02a4:145_2": "saṅghādisesādīsu. Bhikkhussa ca bhikkhuniyā ca catūsu pārājikesu vatthusabhāgatā",
  "atk-vin02a4:145_3": "ceva āpattisabhāgatā ca. Esa nayo sabbāsu sādhāraṇāpattīsu. Asādhāraṇāpattiyaṃ neva",
  "atk-vin02a4:145_4": "vatthusabhāgatā no āpattisabhāgatā. Yo hi purimacatukke paṭhamo pañho, so idha dutiyo;",
  "atk-vin02a4:145_5": "yo ca tattha dutiyo, so idha paṭhamo. Tatiyacatutthesu nānākaraṇaṃ natthi.",
  "atk-vin02a4:146_0": "Upajjhāyacatukke saddhivihārikassa upajjhāyena kattabbavattassa akaraṇe āpattiṃ upajjhāyo",
  "atk-vin02a4:146_1": "āpajjati, no saddhivihāriko upajjhāyassa kattabbavattaṃ akaronto saddhivihāriko āpajjati,",
  "atk-vin02a4:146_2": "no upajjhāyo; sesaṃ ubhopi āpajjanti, asādhāraṇaṃ ubhopi nāpajjanti. Ācariyacatukkepi eseva nayo.",
  "atk-vin02a4:147": "Ādiyantacatukke pādaṃ vā atirekapādaṃ vā sahatthā ādiyanto garukaṃ āpajjati, ūnakapādaṃ gaṇhāhīti āṇattiyā aññaṃ payojento lahukaṃ āpajjati. Etena nayena sesapadattayaṃ veditabbaṃ.",
  "atk-vin02a4:148_0": "Abhivādanārahacatukke bhikkhunīnaṃ tāva bhattagge navamabhikkhunito paṭṭhāya upajjhāyāpi",
  "atk-vin02a4:148_1": "abhivādanārahā no paccuṭṭhānārahā. Avisesena ca vippakatabhojanassa bhikkhussa yo",
  "atk-vin02a4:148_2": "koci vuḍḍhataro. Saṭṭhivassassāpi pārivāsikassa samīpagato tadahupasampannopi paccuṭṭhānāraho",
  "atk-vin02a4:148_3": "no abhivādanāraho. Appaṭikkhittesu ṭhānesu vuḍḍho navakassa abhivādanāraho ceva paccuṭṭhānāraho",
  "atk-vin02a4:148_4": "ca. Navako pana vuḍḍhassa neva abhivādanāraho na paccuṭṭhānāraho. Āsanārahacatukkassa",
  "atk-vin02a4:148_5": "paṭhamapadaṃ purimacatukke dutiyapadena, dutiyapadañca paṭhamapadena atthato sadisaṃ.",
  "atk-vin02a4:149_0": "Kālacatukke pavāretvā bhuñjanto kāle āpajjati no vikāle, vikālabhojanāpattiṃ vikāle",
  "atk-vin02a4:149_1": "āpajjati no kāle, sesaṃ kāle ceva āpajjati vikāle ca, asādhāraṇaṃ neva kāle no vikāle.",
  "atk-vin02a4:149_2": "Paṭiggahitacatukke purebhattaṃ paṭiggahitāmisaṃ kāle kappati no vikāle. Pānakaṃ vikāle",
  "atk-vin02a4:149_3": "kappati, punadivasamhi no kāle. Sattāhakālikaṃ yāvajīvikaṃ kāle ceva kappati vikāle",
  "atk-vin02a4:149_4": "ca. Attano attano kālātītaṃ yāvakālikādittayaṃ akappiyamaṃsaṃ uggahitakamappaṭiggahitakañca",
  "atk-vin02a4:149_5": "neva kāle kappati no vikāle.",
  "atk-vin02a4:150_0": "Paccantimacatukke samudde sīmaṃ bandhanto paccantimesu janapadesu āpajjati, no majjhimesu;",
  "atk-vin02a4:150_1": "pañcavaggena gaṇena upasampādento guṇaṅguṇūpāhanaṃ dhuvanahānaṃ cammattharaṇāni ca",
  "atk-vin02a4:150_2": "majjhimesu janapadesu āpajjati no paccantimesu. Imāni cattāri “idha na kappantī”ti",
  "atk-vin02a4:150_3": "vadantopi paccantimesu āpajjati, “idha kappantī”ti vadanto pana majjhimesu āpajjati.",
  "atk-vin02a4:150_4": "Sesāpattiṃ ubhayattha āpajjati, asādhāraṇaṃ na katthaci āpajjati. Dutiyacatukke pañcavaggena",
  "atk-vin02a4:150_5": "gaṇena upasampadādi catubbidhampi vatthu paccantimesu janapadesu kappati. “Idaṃ kappatī”ti",
  "atk-vin02a4:150_6": "dīpetumpi tattheva kappati no majjhimesu. “Idaṃ na kappatī”ti dīpetuṃ pana majjhimesu",
  "atk-vin02a4:150_7": "janapadesu kappati no paccantimesu. Sesaṃ “anujānāmi bhikkhave pañca loṇānī”tiādi",
  "atk-vin02a4:150_8": "anuññātakaṃ ubhayattha kappati. Yaṃ pana akappiyanti paṭikkhittaṃ, taṃ ubhayatthāpi na kappati.",
  "atk-vin02a4:151_0": "Antoādicatukke anupakhajja seyyādiṃ anto āpajjati no bahi, ajjhokāse saṅghikamañcādīni",
  "atk-vin02a4:151_1": "nikkhipitvā pakkamanto bahi āpajjati no anto, sesaṃ anto ceva bahi ca, asādhāraṇaṃ",
  "atk-vin02a4:151_2": "neva anto na bahi. Antosīmādicatukke āgantuko vattaṃ apūrento antosīmāya āpajjati,",
  "atk-vin02a4:151_3": "gamiyo bahisīmāya musāvādādiṃ antosīmāya ca bahisīmāya ca āpajjati,asādhāraṇaṃ na",
  "atk-vin02a4:151_4": "katthaci. Gāmacatukke antaragharapaṭisaṃyuttaṃ sekhiyapaññattiṃ gāme āpajjati no",
  "atk-vin02a4:151_5": "araññe. Bhikkhunī aruṇaṃ uṭṭhāpayamānā araññe āpajjati no gāme. Musāvādādiṃ gāme",
  "atk-vin02a4:151_6": "ceva āpajjati araññe ca, asādhāraṇaṃ na katthaci.",
  "atk-vin02a4:152_0": "Cattāro pubbakiccāti “sammajjanī padīpo ca udakaṃ āsanena cā”ti idaṃ catubbidhaṃ",
  "atk-vin02a4:152_1": "pubbakaraṇanti vuccatīti vuttaṃ. “Chandapārisuddhiutukkhānaṃ bhikkhugaṇanā ca ovādo”ti",
  "atk-vin02a4:152_2": "ime pana “cattāro pubbakiccā”ti veditabbā. Cattāro pattakallāti uposatho yāvatikā",
  "atk-vin02a4:152_3": "ca bhikkhū kammappattā te āgatā honti, sabhāgāpattiyo na vijjanti, vajjanīyā ca puggalā",
  "atk-vin02a4:152_4": "tasmiṃ na honti, pattakallanti vuccatīti. Cattāri anaññapācittiyānīti “etadeva paccayaṃ",
  "atk-vin02a4:152_5": "karitvā anaññaṃ pācittiya”nti evaṃ vuttāni anupakhajjaseyyākappanasikkhāpadaṃ “ehāvuso",
  "atk-vin02a4:152_6": "gāmaṃ vā nigamaṃ vā”ti sikkhāpadaṃ, sañcicca kukkuccaupadahanaṃ, upassutitiṭṭhananti",
  "atk-vin02a4:152_7": "imāni cattāri. Catasso bhikkhusammutiyoti “ekarattampi ce bhikkhu ticīvarena vippavaseyya",
  "atk-vin02a4:152_8": "aññatra bhikkhusammutiyā, aññaṃ navaṃ santhataṃ kārāpeyya aññatra bhikkhusammutiyā,",
  "atk-vin02a4:152_9": "tato ce uttari vippavaseyya aññatra bhikkhusammutiyā, duṭṭhullaṃ āpattiṃ anupasampannassa",
  "atk-vin02a4:152_10": "āroceyya aññatra bhikkhusammutiyā”ti evaṃ āgatā terasahi sammutīhi muttā sammutiyo.",
  "atk-vin02a4:152_11": "Gilānacatukke aññabhesajjena karaṇīyena lolatāya aññaṃ viññāpento gilāno āpajjati,",
  "atk-vin02a4:152_12": "abhesajjakaraṇīyena bhesajjaṃ viññāpento agilāno āpajjati, musāvādādiṃ ubhopi āpajjanti,",
  "atk-vin02a4:152_13": "asādhāraṇaṃ ubhopi nāpajjanti. Sesaṃ sabbattha uttānamevāti.",
  "atk-vin02a4:153": "Catukkavāravaṇṇanā niṭṭhitā.",
  "atk-vin02a4:154": "Pañcakavāravaṇṇanā",
  "atk-vin02a4:155_0": "325. Pañcakesu pañca puggalā niyatāti ānantariyānamevetaṃ gahaṇaṃ. Pañca chedanakā",
  "atk-vin02a4:155_1": "āpattiyo nāma pamāṇātikkante mañcapīṭhe nisīdanakaṇḍuppaṭicchādivassikasāṭikāsu sugatacīvare",
  "atk-vin02a4:155_2": "ca veditabbā. Pañcahākārehīti alajjitā, aññāṇatā, kukkuccappakatatā, akappiye kappiyasaññitā,",
  "atk-vin02a4:155_3": "kappiye akappiyasaññitāti imehi pañcahi. Pañca āpattiyo musāvādapaccayāti pārājikathullaccayadukkaṭasaṅghādisesapācittiyā.",
  "atk-vin02a4:155_4": "Anāmantacāroti “santaṃ bhikkhuṃ anāpucchā purebhattaṃ pacchābhattaṃ kulesu cārittaṃ",
  "atk-vin02a4:155_5": "āpajjeyyā”ti imassa āpucchitvā cārassa abhāvo. Anadhiṭṭhānanti “gaṇabhojane aññatra",
  "atk-vin02a4:155_6": "samayā”ti vuttaṃ samayaṃ adhiṭṭhahitvā bhojanaṃ adhiṭṭhānaṃ nāma; tathā akaraṇaṃ",
  "atk-vin02a4:155_7": "anadhiṭṭhānaṃ. Avikappanā nāma yā paramparabhojane vikappanā vuttā, tassā akaraṇaṃ.",
  "atk-vin02a4:155_8": "Imāni hi pañca piṇḍapātikassa dhutaṅgeneva paṭikkhittāni. Ussaṅkitaparisaṅkitoti",
  "atk-vin02a4:155_9": "ye passanti, ye suṇanti, tehi ussaṅkito ceva parisaṅkito ca. Api akuppadhammo khīṇāsavopi",
  "atk-vin02a4:155_10": "samāno, tasmā agocarā pariharitabbā. Na hi etesu sandissamāno ayasato vā garahato",
  "atk-vin02a4:155_11": "vā muccati. Sosānikanti susāne patitakaṃ. Pāpaṇikanti āpaṇadvāre patitakaṃ. Thūpacīvaranti",
  "atk-vin02a4:155_12": "vammikaṃ parikkhipitvā balikammakataṃ. Ābhisekikanti nahānaṭṭhāne vā rañño abhisekaṭṭhāne",
  "atk-vin02a4:155_13": "vā chaḍḍitacīvaraṃ. Bhatapaṭiyābhatanti susānaṃ netvā puna ānītakaṃ. Pañca mahācorā",
  "atk-vin02a4:155_14": "uttarimanussadhamme vuttā.",
  "atk-vin02a4:156_0": "Pañcāpattiyo kāyato samuṭṭhantīti paṭhamena āpattisamuṭṭhānena pañca āpattiyo āpajjati,",
  "atk-vin02a4:156_1": "“bhikkhu kappiyasaññī saññācikāya kuṭiṃ karotī”ti evaṃ antarapeyyāle vuttāpattiyo.",
  "atk-vin02a4:156_2": "Pañca āpattiyo kāyato ca vācato cāti tatiyena āpattisamuṭṭhānena pañca āpattiyo āpajjati,",
  "atk-vin02a4:156_3": "“bhikkhu kappiyasaññī saṃvidahitvā kuṭiṃ karotī”ti evaṃ tattheva vuttā āpattiyo.",
  "atk-vin02a4:156_4": "Desanāgāminiyoti ṭhapetvā pārājikañca saṅghādisesañca avasesā.",
  "atk-vin02a4:157_0": "Pañca kammānīti tajjanīyaniyassapabbājanīyapaṭisāraṇīyāni cattāri ukkhepanīyañca",
  "atk-vin02a4:157_1": "tividhampi ekanti pañca. Yāvatatiyake pañcāti ukkhittānuvattikāya bhikkhuniyā yāvatatiyaṃ",
  "atk-vin02a4:157_2": "samanubhāsanāya appaṭinissajjantiyā pārājikaṃ thullaccayaṃ dukkaṭanti tisso, bhedakānuvattakādisamanubhāsanāsu",
  "atk-vin02a4:157_3": "saṅghādiseso, pāpikāya diṭṭhiyā appaṭinissagge pācittiyaṃ. Adinnanti aññena adinnaṃ.",
  "atk-vin02a4:157_4": "Aviditanti paṭiggaṇhāmīti cetanāya abhāvena aviditaṃ. Akappiyanti pañcahi samaṇakappehi",
  "atk-vin02a4:157_5": "akappiyakataṃ; yaṃ vā panaññampi akappiyamaṃsaṃ akappiyabhojanaṃ. Akatātirittanti",
  "atk-vin02a4:157_6": "pavāretvā atirittaṃ akataṃ. Samajjadānanti naṭasamajjādidānaṃ. Usabhadānanti gogaṇassa",
  "atk-vin02a4:157_7": "antare usabhavissajjanaṃ. Cittakammadānanti āvāsaṃ kāretvā tattha cittakammaṃ kāretuṃ",
  "atk-vin02a4:157_8": "vaṭṭati. Idaṃ pana paṭibhānacittakammadānaṃ sandhāya vuttaṃ. Imāni hi pañca kiñcāpi",
  "atk-vin02a4:157_9": "lokassa puññasammatāni, atha kho apuññāni akusalāniyeva. Uppannaṃ paṭibhānanti ettha",
  "atk-vin02a4:157_10": "paṭibhānanti kathetukamyatā vuccati. Ime pañca duppaṭivinodayāti na supaṭivinodayā;",
  "atk-vin02a4:157_11": "upāyena pana kāraṇena anurūpāhi paccavekkhanāanusāsanādīhi sakkā paṭivinodetunti attho.",
  "atk-vin02a4:158_0": "Sakacittaṃ pasīdatīti ettha imāni vatthūni – kaṭaandhakāravāsī phussadevatthero kira",
  "atk-vin02a4:158_1": "cetiyaṅgaṇaṃ sammajjitvā ekaṃsaṃ uttarāsaṅgaṃ karitvā sinduvārakusumasanthatamiva",
  "atk-vin02a4:158_2": "samavippakiṇṇavālikaṃ cetiyaṅgaṇaṃ olokento buddhārammaṇaṃ pītipāmojjaṃ uppādetvā",
  "atk-vin02a4:158_3": "aṭṭhāsi. Tasmiṃ khaṇe māro pabbatapāde nibbattakāḷamakkaṭo viya hutvā cetiyaṅgaṇe",
  "atk-vin02a4:158_4": "gomayaṃ vippakiranto gato. Thero nāsakkhi arahattaṃ pāpuṇituṃ, sammajjitvā agamāsi.",
  "atk-vin02a4:158_5": "Dutiyadivasepi jaraggavo hutvā tādisameva vippakāraṃ akāsi. Tatiyadivase vaṅkapādaṃ",
  "atk-vin02a4:158_6": "manussattabhāvaṃ nimminitvā pādena parikasanto agamāsi. Thero “evarūpo bībhacchapuriso",
  "atk-vin02a4:158_7": "samantā yojanappamāṇesu gocaragāmesu natthi, siyā nu kho māro”ti cintetvā “mārosi",
  "atk-vin02a4:158_8": "tva”nti āha. “Āma, bhante, māromhi, na dāni te vañcetuṃ asakkhi”nti. “Diṭṭhapubbo",
  "atk-vin02a4:158_9": "tayā tathāgato”ti? “Āma, diṭṭhapubbo”ti. “Māro nāma mahānubhāvo hoti, iṅgha tāva",
  "atk-vin02a4:158_10": "buddhassa bhagavato attabhāvasadisaṃ attabhāvaṃ nimmināhī”ti? “Na sakkā, bhante,",
  "atk-vin02a4:158_11": "tādisaṃ rūpaṃ nimminituṃ; apica kho pana taṃsarikkhakaṃ patirūpakaṃ nimminissāmī”ti",
  "atk-vin02a4:158_12": "sakabhāvaṃ vijahitvā buddharūpasadisena attabhāvena aṭṭhāsi. Thero māraṃ oloketvā",
  "atk-vin02a4:158_13": "“ayaṃ tāva sarāgadosamoho evaṃ sobhati, kathaṃ nu kho bhagavā na sobhati sabbaso",
  "atk-vin02a4:158_14": "vītarāgadosamoho”ti buddhārammaṇaṃ pītiṃ paṭilabhitvā vipassanaṃ vaḍḍhetvā arahattaṃ",
  "atk-vin02a4:158_15": "pāpuṇi. Māro “vañcitomhi tayā, bhante”ti āha. Theropi “kiṃ atthi jaramāra, tādisaṃ",
  "atk-vin02a4:158_16": "vañcetu”nti āha. Lokantaravihārepi datto nāma daharabhikkhu cetiyaṅgaṇaṃ sammajjitvā",
  "atk-vin02a4:158_17": "olokento odātakasiṇaṃ paṭilabhi. Aṭṭha samāpattiyo nibbattesi. Tato vipassanaṃ vaḍḍhetvā",
  "atk-vin02a4:158_18": "phalattayaṃ sacchākāsi.",
  "atk-vin02a4:159_0": "Paracittaṃ pasīdatīti ettha imāni vatthūni – tisso nāma daharabhikkhu jambukolacetiyaṅgaṇaṃ",
  "atk-vin02a4:159_1": "sammajjitvā saṅkārachaḍḍaniṃ hatthena gahetvāva aṭṭhāsi. Tasmiṃ khaṇe tissadattatthero",
  "atk-vin02a4:159_2": "nāma nāvāto oruyha cetiyaṅgaṇaṃ olokento bhāvitacittena sammaṭṭhaṭṭhānanti ñatvā",
  "atk-vin02a4:159_3": "pañhāsahassaṃ pucchi, itaro sabbaṃ vissajjesi. Aññatarasmimpi vihāre thero cetiyaṅgaṇaṃ",
  "atk-vin02a4:159_4": "sammajjitvā vattaṃ paricchindi. Yonakavisayato cetiyavandakā cattāro therā āgantvā",
  "atk-vin02a4:159_5": "cetiyaṅgaṇaṃ disvā anto appavisitvā dvāreyeva ṭhatvā eko thero aṭṭha kappe anussari,",
  "atk-vin02a4:159_6": "eko soḷasa, eko vīsati, eko tiṃsa kappe anussari.",
  "atk-vin02a4:160_0": "Devatā attamanā hontīti ettha idaṃ vatthu – ekasmiṃ kira vihāre eko bhikkhu cetiyaṅgaṇañca",
  "atk-vin02a4:160_1": "bodhiyaṅgaṇañca sammajjitvā nahāyituṃ gato. Devatā “imassa vihārassa katakālato paṭṭhāya",
  "atk-vin02a4:160_2": "evaṃ vattaṃ pūretvā sammaṭṭhapubbo bhikkhu natthī”ti pasannacittā pupphahatthā aṭṭhaṃsu.",
  "atk-vin02a4:160_3": "Thero āgantvā “kataragāmavāsikātthā”ti āha. “Bhante, idheva vasāma, imassa vihārassa",
  "atk-vin02a4:160_4": "katakālato paṭṭhāya evaṃ vattaṃ pūretvā sammaṭṭhapubbo bhikkhu natthīti tumhākaṃ,",
  "atk-vin02a4:160_5": "bhante, vatte pasīditvā pupphahatthā ṭhitāmhā”ti devatā āhaṃsu.",
  "atk-vin02a4:161_0": "Pāsādikasaṃvattanikanti ettha idaṃ vatthu – ekaṃ kira amaccaputtaṃ abhayattherañca",
  "atk-vin02a4:161_1": "ārabbha ayaṃ kathā udapādi “kiṃ nu kho amaccaputto pāsādiko, abhayattheroti ubhopi",
  "atk-vin02a4:161_2": "ne ekasmiṃ ṭhāne olokessāmā”ti. Ñātakā amaccaputtaṃ alaṅkaritvā mahācetiyaṃ vandāpessāmāti",
  "atk-vin02a4:161_3": "agamaṃsu. Theramātāpi pāsādikaṃ cīvaraṃ kāretvā puttassa pahiṇi, “putto me kese chindāpetvā",
  "atk-vin02a4:161_4": "imaṃ cīvaraṃ pārupitvā bhikkhusaṅghaparivuto mahācetiyaṃ vandatū”ti. Amaccaputto",
  "atk-vin02a4:161_5": "ñātiparivuto pācīnadvārena cetiyaṅgaṇaṃ āruḷho, abhayatthero bhikkhusaṅghaparivuto",
  "atk-vin02a4:161_6": "dakkhiṇadvārena cetiyaṅgaṇaṃ āruhitvā cetiyaṅgaṇe tena saddhiṃ samāgantvā āha – “kiṃ",
  "atk-vin02a4:161_7": "tvaṃ, āvuso, mahallakattherassa sammaṭṭhaṭṭhāne kacavaraṃ chaḍḍetvā mayā saddhiṃ",
  "atk-vin02a4:161_8": "yugaggāhaṃ gaṇhāsī”ti. Atītattabhāve kira abhayatthero mahallakatthero nāma hutvā",
  "atk-vin02a4:161_9": "gocaragāme cetiyaṅgaṇaṃ sammajji, amaccaputto mahāupāsako hutvā sammaṭṭhaṭṭhāne kacavaraṃ gahetvā chaḍḍesi.",
  "atk-vin02a4:162_0": "Satthusāsanaṃ kataṃ hotīti idaṃ sammajjanavattaṃ nāma buddhehi vaṇṇitaṃ, tasmā taṃ",
  "atk-vin02a4:162_1": "karontena satthusāsanaṃ kataṃ hoti. Tatridaṃ vatthu – āyasmā kira sāriputto himavantaṃ",
  "atk-vin02a4:162_2": "gantvā ekasmiṃ pabbhāre asammajjitvāva nirodhaṃ samāpajjitvā nisīdi. Bhagavā āvajjanto",
  "atk-vin02a4:162_3": "therassa asammajjitvā nisinnabhāvaṃ ñatvā ākāsena gantvā therassa purato asammaṭṭhaṭṭhāne",
  "atk-vin02a4:162_4": "pādāni dassetvā paccāgañchi. Thero samāpattito vuṭṭhito bhagavato pādāni disvā balavahirottappaṃ",
  "atk-vin02a4:162_5": "paccupaṭṭhāpetvā jaṇṇukehi patiṭṭhāya “asammajjitvā nisinnabhāvaṃ vata me satthā",
  "atk-vin02a4:162_6": "aññāsi, saṅghamajjhe dāni codanaṃ kāressāmī”ti dasabalassa santikaṃ gantvā vanditvā",
  "atk-vin02a4:162_7": "nisīdi. Bhagavā “kuhiṃ gatosi, sāriputtā”ti vatvā “na patirūpaṃ dāni te mayhaṃ anantare",
  "atk-vin02a4:162_8": "ṭhāne ṭhatvā vicarantassa asammajjitvā nisīditu”nti āha. Tato paṭṭhāya thero gaṇṭhikapaṭimuñcanaṭṭhānepi",
  "atk-vin02a4:162_9": "tiṭṭhanto pādena kacavaraṃ viyūhitvāva tiṭṭhati.",
  "atk-vin02a4:163_0": "Attano bhāsapariyantaṃ na uggaṇhātīti “imasmiṃ vatthusmiṃ ettakaṃ suttaṃ upalabbhati,",
  "atk-vin02a4:163_1": "ettako vinicchayo, ettakaṃ suttañca vinicchayañca vakkhāmī”ti evaṃ attano bhāsapariyantaṃ",
  "atk-vin02a4:163_2": "na uggaṇhāti. “Ayaṃ codakassa purimakathā, ayaṃ pacchimakathā, ayaṃ cuditakassa purimakathā,",
  "atk-vin02a4:163_3": "ayaṃ pacchimakathā, ettakaṃ gayhūpagaṃ, ettakaṃ na gayhūpaga”nti evaṃ anuggaṇhanto",
  "atk-vin02a4:163_4": "pana parassa bhāsapariyantaṃ na uggaṇhāti nāma. Āpattiṃ na jānātīti pārājikaṃ vā",
  "atk-vin02a4:163_5": "saṅghādisesaṃ vāti sattannaṃ āpattikkhandhānaṃ nānākaraṇaṃ na jānāti. Mūlanti dve",
  "atk-vin02a4:163_6": "āpattiyā mūlāni kāyo ca vācā ca, tāni na jānāti. Samudayanti cha āpattisamuṭṭhānāni",
  "atk-vin02a4:163_7": "āpattisamudayo nāma, tāni na jānāti. Pārājikādīnaṃ vatthuṃ na jānātītipi vuttaṃ hoti.",
  "atk-vin02a4:163_8": "Nirodhanti ayaṃ āpatti desanāya nirujjhati, vūpasammati, ayaṃ vuṭṭhānenāti evaṃ āpattinirodhaṃ",
  "atk-vin02a4:163_9": "na jānāti. Satta samathe ajānanto pana āpattinirodhagāminipaṭipadaṃ na jānāti.",
  "atk-vin02a4:164_0": "Adhikaraṇapañcake adhikaraṇaṃ nāma cattāri adhikaraṇāni. Adhikaraṇassa mūlaṃ nāma",
  "atk-vin02a4:164_1": "tettiṃsa mūlāni – vivādādhikaraṇassa dvādasa mūlāni, anuvādādhikaraṇassa cuddasa,",
  "atk-vin02a4:164_2": "āpattādhikaraṇassa cha, kiccādhikaraṇassa ekaṃ; tāni parato āvi bhavissanti. Adhikaraṇasamudayo",
  "atk-vin02a4:164_3": "nāma adhikaraṇasamuṭṭhānaṃ. Vivādādhikaraṇaṃ aṭṭhārasa bhedakaravatthūni nissāya",
  "atk-vin02a4:164_4": "uppajjati; anuvādādhikaraṇaṃ catasso vipattiyo; āpattādhikaraṇaṃ sattāpattikkhandhe;",
  "atk-vin02a4:164_5": "kiccādhikaraṇaṃ cattāri saṅghakiccānīti imaṃ vibhāgaṃ na jānātīti attho. Adhikaraṇanirodhaṃ",
  "atk-vin02a4:164_6": "na jānātīti dhammena vinayena satthusāsanena mūlāmūlaṃ gantvā vinicchayasamathaṃ",
  "atk-vin02a4:164_7": "pāpetuṃ na sakkoti; “idaṃ adhikaraṇaṃ dvīhi, idaṃ catūhi, idaṃ tīhi idaṃ ekena samathena",
  "atk-vin02a4:164_8": "sammatī”ti evaṃ satta samathe ajānanto pana adhikaraṇanirodhagāminipaṭipadaṃ na jānāti",
  "atk-vin02a4:164_9": "nāma. Vatthuṃ na jānātīti “idaṃ pārājikassa vatthu, idaṃ saṅghādisesassā”ti evaṃ",
  "atk-vin02a4:164_10": "sattannaṃ āpattikkhandhānaṃ vatthuṃ na jānāti. Nidānanti “sattannaṃ nidānānaṃ idaṃ",
  "atk-vin02a4:164_11": "sikkhāpadaṃ ettha paññattaṃ, idaṃ etthā”ti na jānāti. Paññattiṃ na jānātīti tasmiṃ",
  "atk-vin02a4:164_12": "tasmiṃ sikkhāpade paṭhamapaññattiṃ na jānāti. Anupaññattinti punappunaṃ paññattiṃ",
  "atk-vin02a4:164_13": "na jānāti. Anusandhivacanapathanti kathānusandhi-vinicchayānusandhivasena vatthuṃ",
  "atk-vin02a4:164_14": "na jānāti. Ñattiṃ na jānātīti sabbena sabbaṃ ñattiṃ na jānāti. Ñattiyā karaṇaṃ na",
  "atk-vin02a4:164_15": "jānātīti ñattikiccaṃ na jānāti, osāraṇādīsu navasu ṭhānesu ñattikammaṃ nāma hoti,",
  "atk-vin02a4:164_16": "ñattidutiyañatticatutthakammesu ñattiyā kammappatto hutvā tiṭṭhatīti na jānāti. Na",
  "atk-vin02a4:164_17": "pubbakusalo hoti na aparakusaloti pubbe kathetabbañca pacchā kathetabbañca na jānāti,",
  "atk-vin02a4:164_18": "ñatti nāma pubbe ṭhapetabbā, pacchā na ṭhapetabbātipi na jānāti. Akālaññū ca hotīti",
  "atk-vin02a4:164_19": "kālaṃ na jānāti, anajjhiṭṭho ayācito bhāsati, ñattikālampi ñattikhettampi ñattiokāsampi na jānāti.",
  "atk-vin02a4:165_0": "Mandattā momūhattāti kevalaṃ aññāṇena momūhabhāvena dhutaṅge ānisaṃsaṃ ajānitvā.",
  "atk-vin02a4:165_1": "Pāpicchoti tena araññavāsena paccayalābhaṃ patthayamāno. Pavivekanti kāyacittaupadhivivekaṃ.",
  "atk-vin02a4:165_2": "Idamatthitanti imāya kalyāṇāya paṭipattiyā attho etassāti idamatthi, idamatthino",
  "atk-vin02a4:165_3": "bhāvo idamatthitā; taṃ idamatthitaṃyeva nissāya na aññaṃ kiñci lokāmisanti attho.",
  "atk-vin02a4:166_0": "Uposathaṃ na jānātīti navavidhaṃ uposathaṃ na jānāti. Uposathakammanti adhammenavaggādibhedaṃ",
  "atk-vin02a4:166_1": "catubbidhaṃ uposathakammaṃ na jānāti. Pātimokkhanti dve mātikā na jānāti. Pātimokkhuddesanti",
  "atk-vin02a4:166_2": "sabbampi navavidhaṃ pātimokkhuddesaṃ na jānāti. Pavāraṇanti navavidhaṃ pavāraṇaṃ",
  "atk-vin02a4:166_3": "na jānāti. Pavāraṇākammaṃ uposathakammasadisameva.",
  "atk-vin02a4:167_0": "Apāsādikapañcake – apāsādikanti kāyaduccaritādi akusalakammaṃ vuccati. Pāsādikanti",
  "atk-vin02a4:167_1": "kāyasucaritādi kusalakammaṃ vuccati. Ativelanti velaṃ atikkamma bahutaraṃ kālaṃ kulesu",
  "atk-vin02a4:167_2": "appaṃ vihāreti attho. Otāroti kilesānaṃ anto otaraṇaṃ. Saṃkiliṭṭhanti duṭṭhullāpattikāyasaṃsaggādibhedaṃ.",
  "atk-vin02a4:167_3": "Visuddhipañcakepavāraṇāggahaṇena navavidhāpi pavāraṇā veditabbā. Sesaṃ sabbattha uttānamevāti.",
  "atk-vin02a4:168": "Pañcakavāravaṇṇanā niṭṭhitā.",
  "atk-vin02a4:169": "Chakkavāravaṇṇanā",
  "atk-vin02a4:170_0": "326. Chakkesu – cha sāmīciyoti “so ca bhikkhu anabbhito, te ca bhikkhū gārayhā, ayaṃ",
  "atk-vin02a4:170_1": "tattha sāmīci”, “yuñjantāyasmanto sakaṃ, mā vo sakaṃ vinassāti ayaṃ tattha sāmīci”,",
  "atk-vin02a4:170_2": "“ayaṃ te bhikkhu patto yāva bhedanāya dhāretabboti ayaṃ tattha sāmīci”, “tato nīharitvā",
  "atk-vin02a4:170_3": "bhikkhūhi saddhiṃ saṃvibhajitabbaṃ, ayaṃ tattha sāmīci”, “aññātabbaṃ paripucchitabbaṃ",
  "atk-vin02a4:170_4": "paripañhitabbaṃ, ayaṃ tattha sāmīci”, “yassa bhavissati so harissatīti ayaṃ tattha",
  "atk-vin02a4:170_5": "sāmīcī”ti imā bhikkhupātimokkheyeva cha sāmīciyo. Cha chedanakāti pañcake vuttā pañca",
  "atk-vin02a4:170_6": "bhikkhunīnaṃ udakasāṭikāya saddhiṃ cha. Chahākārehīti alajjitā aññāṇatā kukkuccapakatatā",
  "atk-vin02a4:170_7": "akappiye kappiyasaññitā kappiye akappiyasaññitā satisammosāti. Tattha ekarattachārattasattāhātikkamādīsu",
  "atk-vin02a4:170_8": "āpattiṃ satisammosena āpajjati. Sesaṃ vuttanayameva. Cha ānisaṃsā vinayadhareti pañcake",
  "atk-vin02a4:170_9": "vuttā pañca tassādheyyo uposathoti iminā saddhiṃ cha.",
  "atk-vin02a4:171_0": "Cha paramānīti “dasāhaparamaṃ atirekacīvaraṃ dhāretabbaṃ, māsaparamaṃ tena bhikkhunā",
  "atk-vin02a4:171_1": "taṃ cīvaraṃ nikkhipitabbaṃ, santaruttaraparamaṃ tena bhikkhunā tato cīvaraṃ sāditabbaṃ,",
  "atk-vin02a4:171_2": "chakkhattuparamaṃ tuṇhībhūtena uddissa ṭhātabbaṃ, navaṃ pana bhikkhunā santhataṃ",
  "atk-vin02a4:171_3": "kārāpetvā chabbassāni dhāretabbaṃ chabbassaparamatā dhāretabbaṃ, tiyojanaparamaṃ",
  "atk-vin02a4:171_4": "sahatthā dhāretabbāni, dasāhaparamaṃ atirekapatto dhāretabbo, sattāhaparamaṃ sannidhikārakaṃ",
  "atk-vin02a4:171_5": "paribhuñjitabbāni, chārattaparamaṃ tena bhikkhunā tena cīvarena vippavasitabbaṃ,",
  "atk-vin02a4:171_6": "catukkaṃsaparamaṃ, aḍḍhateyyakaṃsaparamaṃ, dvaṅgulapabbaparamaṃ ādātabbaṃ, aṭṭhaṅgulaparamaṃ",
  "atk-vin02a4:171_7": "mañcapaṭipādakaṃ, aṭṭhaṅgulaparamaṃ dantakaṭṭha”nti imāni cuddasa paramāni. Tattha",
  "atk-vin02a4:171_8": "paṭhamāni cha ekaṃ chakkaṃ, tato ekaṃ apanetvā sesesu ekekaṃ pakkhipitvātiādinā nayena",
  "atk-vin02a4:171_9": "aññānipi chakkāni kātabbāni.",
  "atk-vin02a4:172_0": "Cha āpattiyoti tīṇi chakkāni antarapeyyāle vuttāni. Cha kammānīti tajjanīya-niyassa-pabbājanīya-paṭisāraṇīyāni",
  "atk-vin02a4:172_1": "cattāri, āpattiyā adassane ca appaṭikamme ca vuttadvayampi ekaṃ, pāpikāya diṭṭhiyā",
  "atk-vin02a4:172_2": "appaṭinissagge ekanti cha. Nahāneti orenaḍḍhamāsaṃ nahāne; vippakatacīvarādichakkadvayaṃ",
  "atk-vin02a4:172_3": "kathinakkhandhake niddiṭṭhaṃ. Sesaṃ sabbattha uttānamevāti.",
  "atk-vin02a4:173": "Chakkavāravaṇṇanā niṭṭhitā.",
  "atk-vin02a4:174": "Sattakavāravaṇṇanā",
  "atk-vin02a4:175_0": "327. Sattakesu – satta sāmīciyoti pubbe vuttesu chasu “sā ca bhikkhunī anabbhitā,",
  "atk-vin02a4:175_1": "tā ca bhikkhuniyo gārayhā, ayaṃ tattha sāmīcī”ti imaṃ pakkhipitvā satta veditabbā.",
  "atk-vin02a4:175_2": "Satta adhammikā paṭiññātakaraṇāti “bhikkhu pārājikaṃ ajjhāpanno hoti, pārājikena",
  "atk-vin02a4:175_3": "codiyamāno ‘saṅghādisesaṃ ajjhāpannomhī’ti paṭijānāti, taṃ saṅgho saṅghādisesena",
  "atk-vin02a4:175_4": "kāreti, adhammikaṃ paṭiññātakaraṇa”nti evaṃ samathakkhandhake niddiṭṭhā. Dhammikāpi",
  "atk-vin02a4:175_5": "tattheva niddiṭṭhā. Sattannaṃ anāpatti sattāhakaraṇīyena gantunti vassūpanāyikakkhandhake",
  "atk-vin02a4:175_6": "vuttaṃ. Sattānisaṃsā vinayadhareti “tassādheyyo uposatho pavāraṇā”ti imehi saddhiṃ",
  "atk-vin02a4:175_7": "pañcake vuttā pañca satta honti. Satta paramānīti chakke vuttāniyeva sattakavasena",
  "atk-vin02a4:175_8": "yojetabbāni. Katacīvarantiādīni dve sattakāni kathinakkhandhake niddiṭṭhāni.",
  "atk-vin02a4:176_0": "Bhikkhussa na hoti āpatti daṭṭhabbā, bhikkhussa hoti āpatti daṭṭhabbā, bhikkhussa",
  "atk-vin02a4:176_1": "hoti āpatti paṭikātabbāti imāni tīṇi sattakāni, dve adhammikāni, ekaṃ dhammikaṃ;",
  "atk-vin02a4:176_2": "tāni tīṇipi campeyyake niddiṭṭhāni. Asaddhammāti asataṃ dhammā, asanto vā dhammā;",
  "atk-vin02a4:176_3": "asobhanā hīnā lāmakāti attho. Saddhammāti sataṃ buddhādīnaṃ dhammā; santo vā dhammā",
  "atk-vin02a4:176_4": "sundarā uttamāti attho. Sesaṃ sabbattha uttānamevāti.",
  "atk-vin02a4:177": "Sattakavāravaṇṇanā niṭṭhitā.",
  "atk-vin02a4:178": "Aṭṭhakavāravaṇṇanā",
  "atk-vin02a4:179_0": "328. Aṭṭhakesu – aṭṭhānisaṃseti “na mayaṃ iminā bhikkhunā saddhiṃ uposathaṃ karissāma,",
  "atk-vin02a4:179_1": "vinā iminā bhikkhunā uposathaṃ karissāma, na mayaṃ iminā bhikkhunā saddhiṃ pavāressāma,",
  "atk-vin02a4:179_2": "saṅghakammaṃ karissāma, āsane nisīdissāma, yāgupāne nisīdissāma, bhattagge nisīdissāma,",
  "atk-vin02a4:179_3": "ekacchanne vasissāma, yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ",
  "atk-vin02a4:179_4": "karissāma, vinā iminā bhikkhunā karissāmā”ti evaṃ kosambakakkhandhake vutte ānisaṃse.",
  "atk-vin02a4:179_5": "Dutiyaaṭṭhakepi eseva nayo, tampi hi evameva kosambakakkhandhake vuttaṃ.",
  "atk-vin02a4:180_0": "Aṭṭha yāvatatiyakāti bhikkhūnaṃ terasake cattāro, bhikkhunīnaṃ sattarasake bhikkhūhi",
  "atk-vin02a4:180_1": "asādhāraṇā cattāroti aṭṭha. Aṭṭhahākārehi kulāni dūsetīti kulāni dūseti pupphena",
  "atk-vin02a4:180_2": "vā phalena vā cuṇṇena vā mattikāya vā dantakaṭṭhena vā veḷuyā vā vejjikāya vā jaṅghapesanikena",
  "atk-vin02a4:180_3": "vāti imehi aṭṭhahi. Aṭṭha mātikā cīvarakkhandhake, aparā aṭṭha kathinakkhandhake",
  "atk-vin02a4:180_4": "vuttā. Aṭṭhahi asaddhammehīti lābhena alābhena yasena ayasena sakkārena asakkārena",
  "atk-vin02a4:180_5": "pāpicchatāya pāpamittatāya. Aṭṭha lokadhammā nāma lābhe sārāgo, alābhe paṭivirodho;",
  "atk-vin02a4:180_6": "evaṃ yase ayase, pasaṃsāya nindāya, sukhe sārāgo, dukkhe paṭivirodhoti. Aṭṭhaṅgiko",
  "atk-vin02a4:180_7": "musāvādoti “vinidhāya sañña”nti iminā saddhiṃ pāḷiyaṃ āgatehi sattahīti aṭṭhahi aṅgehi aṭṭhaṅgiko.",
  "atk-vin02a4:181": "Aṭṭha uposathaṅgānīti –",
  "atk-vin02a4:182": "“Pāṇaṃ na hane na cādinnamādiye,",
  "atk-vin02a4:183": "Musā na bhāse na ca majjapo siyā;",
  "atk-vin02a4:184": "Abrahmacariyā virameyya methunā,",
  "atk-vin02a4:185": "Rattiṃ na bhuñjeyya vikālabhojanaṃ.",
  "atk-vin02a4:186": "“Mālaṃ na dhāre na ca gandhamācare,",
  "atk-vin02a4:187": "Mañce chamāyaṃva sayetha santhate;",
  "atk-vin02a4:188": "Etañhi aṭṭhaṅgikamāhuposathaṃ,",
  "atk-vin02a4:189": "Buddhena dukkhantagunā pakāsita”nti. ;",
  "atk-vin02a4:190_0": "Evaṃ vuttāni aṭṭha. Aṭṭha dūteyyaṅgānīti “idha, bhikkhave, bhikkhu sotā ca hoti sāvetā",
  "atk-vin02a4:190_1": "cā”tiādinā nayena saṅghabhedake vuttāni. Titthiyavattāni mahākhandhake niddiṭṭhāni.",
  "atk-vin02a4:190_2": "Anatirittā ca atirittā ca pavāraṇāsikkhāpade niddiṭṭhā. Aṭṭhannaṃ paccuṭṭhātabbanti",
  "atk-vin02a4:190_3": "bhattagge vuḍḍhabhikkhunīnaṃ, āsanampi tāsaṃyeva dātabbaṃ. Upāsikāti visākhā. Aṭṭhānisaṃsā",
  "atk-vin02a4:190_4": "vinayadhareti pañcake vuttesu pañcasu “tassādheyyo uposatho, pavāraṇā, saṅghakamma”nti",
  "atk-vin02a4:190_5": "ime tayo pakkhipitvā aṭṭha veditabbā. Aṭṭha paramānīti pubbe vuttaparamāneva aṭṭhakavasena",
  "atk-vin02a4:190_6": "yojetvā veditabbāni. Aṭṭhasu dhammesu sammā vattitabbanti “na pakatattassa bhikkhuno",
  "atk-vin02a4:190_7": "uposatho ṭhapetabbo, na pavāraṇā ṭhapetabbā”tiādinā nayena samathakkhandhake niddiṭṭhesu",
  "atk-vin02a4:190_8": "aṭṭhasu. Sesaṃ sabbattha uttānamevāti.",
  "atk-vin02a4:191": "Aṭṭhakavāravaṇṇanā niṭṭhitā.",
  "atk-vin02a4:192": "Navakavāravaṇṇanā",
  "atk-vin02a4:193_0": "329. Navakesu – nava āghātavatthūnīti “anatthaṃ me acarī”tiādīni nava. Nava āghātapaṭivinayāti",
  "atk-vin02a4:193_1": "“anatthaṃ me acari, taṃ kutettha labbhāti āghātaṃ paṭivinetī”tiādīni nava. Nava vinītavatthūnīti",
  "atk-vin02a4:193_2": "navahi āghātavatthūhi ārati virati paṭivirati setughāto. Navahi saṅgho bhijjatīti",
  "atk-vin02a4:193_3": "“navannaṃ vā, upāli, atirekanavannaṃ vā saṅgharāji ceva hoti saṅghabhedo cā”ti. Nava",
  "atk-vin02a4:193_4": "paramānīti pubbe vuttaparamāneva navakavasena yojetvā veditabbāni. Nava taṇhāmūlakā",
  "atk-vin02a4:193_5": "nāma taṇhaṃ paṭicca pariyesanā, pariyesanaṃ paṭicca lābho, lābhaṃ paṭicca vinicchayo,",
  "atk-vin02a4:193_6": "vinicchayaṃ paṭicca chandarāgo, chandarāgaṃ paṭicca ajjhosānaṃ, ajjhosānaṃ paṭicca",
  "atk-vin02a4:193_7": "pariggaho, pariggahaṃ paṭicca macchariyaṃ, macchariyaṃ paṭicca ārakkhā, ārakkhādhikaraṇaṃ",
  "atk-vin02a4:193_8": "daṇḍādānasatthādānakalahaviggahavivādatuvaṃtuvaṃpesuññamusāvādā. Nava vidhamānāti",
  "atk-vin02a4:193_9": "“seyyassa seyyohamasmī”timānādayo. Nava cīvarānīti ticīvaranti vā vassikasāṭikāti",
  "atk-vin02a4:193_10": "vātiādinā nayena vuttāni. Na vikappetabbānīti adhiṭṭhitakālato paṭṭhāya na vikappetabbāni.",
  "atk-vin02a4:193_11": "Nava adhammikāni dānānīti saṅghassa pariṇataṃ aññasaṅghassa vā cetiyassa vā puggalassa",
  "atk-vin02a4:193_12": "vā pariṇāmeti, cetiyassa pariṇataṃ aññacetiyassa vā saṅghassa vā puggalassa vā pariṇāmeti,",
  "atk-vin02a4:193_13": "puggalassa pariṇataṃ aññapuggalassa vā saṅghassa vā cetiyassa vā pariṇāmetīti evaṃ vuttāni.",
  "atk-vin02a4:194_0": "Nava paṭiggahaparibhogāti etesaṃyeva dānānaṃ paṭiggahā ca paribhogā ca. Tīṇi dhammikāni",
  "atk-vin02a4:194_1": "dānānīti saṅghassa ninnaṃ saṅghasseva deti, cetiyassa ninnaṃ cetiyasseva, puggalassa",
  "atk-vin02a4:194_2": "ninnaṃ puggalasseva detīti imāni tīṇi. Paṭiggahapaṭibhogāpi tesaṃyeva paṭiggahā ca",
  "atk-vin02a4:194_3": "paribhogā ca. Nava adhammikā saññattiyoti adhammavādipuggalo, adhammavādisambahulā,",
  "atk-vin02a4:194_4": "adhammavādisaṅghoti evaṃ tīṇi tikāni samathakkhandhake niddiṭṭhāni. Dhammikā saññattiyopi",
  "atk-vin02a4:194_5": "dhammavādī puggalotiādinā nayena tattheva niddiṭṭhā. Adhammakamme dve navakāni ovādavaggassa",
  "atk-vin02a4:194_6": "paṭhamasikkhāpadaniddese pācittiyavasena vuttāni. Dhammakamme dve navakāni tattheva",
  "atk-vin02a4:194_7": "dukkaṭavasena vuttāni. Sesaṃ sabbattha uttānamevāti.",
  "atk-vin02a4:195": "Navakavāravaṇṇanā niṭṭhitā.",
  "atk-vin02a4:196": "Dasakavāravaṇṇanā",
  "atk-vin02a4:197_0": "330. Dasakesu – dasa āghātavatthūnīti navakesu vuttāni nava “aṭṭhāne vā pana āghāto",
  "atk-vin02a4:197_1": "jāyatī”ti iminā saddhiṃ dasa honti. Āghātapaṭivinayāpi tattha vuttā nava “aṭṭhāne",
  "atk-vin02a4:197_2": "vā pana āghāto jāyati, taṃ kutettha labbhāti āghātaṃ paṭivinetī”ti iminā saddhiṃ",
  "atk-vin02a4:197_3": "dasa veditabbā. Dasa vinītavatthūnīti dasahi āghātavatthūhi viratisaṅkhātāni dasa.",
  "atk-vin02a4:197_4": "Dasavatthukā micchādiṭṭhīti “natthi dinna”ntiādivasena veditabbā, “atthi dinna”ntiādivasena",
  "atk-vin02a4:197_5": "sammādiṭṭhi, “sassato loko”tiādinā vasena pana antaggāhikā diṭṭhi veditabbā. Dasa",
  "atk-vin02a4:197_6": "micchattāti micchādiṭṭhiādayo micchāvimuttipariyosānā, viparītā sammattā. Salākaggāhā",
  "atk-vin02a4:197_7": "samathakkhandhake niddiṭṭhā.",
  "atk-vin02a4:198_0": "Dasahaṅgehi samannāgato bhikkhu ubbāhikāya sammannitabboti “sīlavā hotī”tiādinā nayena",
  "atk-vin02a4:198_1": "samathakkhandhake vuttehi dasahi. Dasa ādīnavā rājantepurappavesane rājasikkhāpade",
  "atk-vin02a4:198_2": "niddiṭṭhā. Dasa dānavatthūnīti annaṃ pānaṃ vatthaṃ yānaṃ mālā gandhaṃ vilepanaṃ seyyāvasathaṃ",
  "atk-vin02a4:198_3": "padīpeyyaṃ. Dasa ratanānīti muttāmaṇiveḷuriyādīni. Dasa paṃsukūlānīti sosānikaṃ,",
  "atk-vin02a4:198_4": "pāpaṇikaṃ, undūrakkhāyitaṃ, upacikakkhāyitaṃ, aggidaḍḍhaṃ, gokhāyitaṃ, ajikakkhāyitaṃ,",
  "atk-vin02a4:198_5": "thūpacīvaraṃ, ābhisekiyaṃ, bhatapaṭiyābhatanti etesu upasampannena ussukkaṃ kātabbaṃ.",
  "atk-vin02a4:198_6": "Dasa cīvaradhāraṇāti “sabbanīlakāni cīvarāni dhārentī”ti vuttavasena dasāti kurundiyaṃ",
  "atk-vin02a4:198_7": "vuttaṃ. Mahāaṭṭhakathāyaṃ pana “navasu kappiyacīvaresu udakasāṭikaṃ vā saṅkaccikaṃ",
  "atk-vin02a4:198_8": "vā pakkhipitvā dasā”ti vuttaṃ.",
  "atk-vin02a4:199_0": "Avandanīyapuggalā senāsanakkhandhake niddiṭṭhā. Dasa akkosavatthūni omasavāde niddiṭṭhāni.",
  "atk-vin02a4:199_1": "Dasa ākārā pesuññasikkhāpade niddiṭṭhā. Dasa senāsanānīti mañco, pīṭhaṃ, bhisi, bimbohanaṃ,",
  "atk-vin02a4:199_2": "cimilikā, uttarattharaṇaṃ, taṭṭikā, cammakhaṇḍo, nisīdanaṃ, tiṇasanthāro, paṇṇasanthāroti.",
  "atk-vin02a4:199_3": "Dasa varāni yāciṃsūti visākhā aṭṭha, suddhodanamahārājā ekaṃ, jīvako ekaṃ. Yāguānisaṃsā",
  "atk-vin02a4:199_4": "ca akappiyamaṃsāni ca bhesajjakkhandhake niddiṭṭhāni. Sesaṃ sabbattha uttānamevāti.",
  "atk-vin02a4:200": "Dasakavāravaṇṇanā niṭṭhitā.",
  "atk-vin02a4:201": "Ekādasakavāravaṇṇanā",
  "atk-vin02a4:202_0": "331. Ekādasakesu – ekādasāti paṇḍakādayo ekādasa. Ekādasa pādukāti dasa ratanamayā,",
  "atk-vin02a4:202_1": "ekā kaṭṭhapādukā. Tiṇapādukamuñjapādukapabbajapādukādayo pana kaṭṭhapādukasaṅgahameva",
  "atk-vin02a4:202_2": "gacchanti. Ekādasa pattāti tambalohamayena vā dārumayena vā saddhiṃ dasa ratanamayā.",
  "atk-vin02a4:202_3": "Ekādasa cīvarānīti sabbanīlakādīni ekādasa. Yāvatatiyakāti ukkhittānuvattikā bhikkhunī,",
  "atk-vin02a4:202_4": "saṅghādisesā aṭṭha, ariṭṭho, caṇḍakāḷīti. Ekādasa antarāyikā nāma “nasi animittā”ti",
  "atk-vin02a4:202_5": "ādayo. Ekādasa cīvarāni adhiṭṭhātabbānīti ticīvaraṃ, vassikasāṭikā, nisīdanaṃ, paccattharaṇaṃ,",
  "atk-vin02a4:202_6": "kaṇḍuppaṭicchādi, mukhapuñchanacoḷaṃ, parikkhāracoḷaṃ, udakasāṭikā, saṅkaccikāti.",
  "atk-vin02a4:202_7": "Na vikappetabbānīti etāneva adhiṭṭhitakālato paṭṭhāya na vikappetabbāni. Gaṇṭhikā",
  "atk-vin02a4:202_8": "ca vidhā ca suttamayena saddhiṃ ekādasa honti, te sabbe khuddakakkhandhake niddiṭṭhā.",
  "atk-vin02a4:202_9": "Pathaviyo pathavisikkhāpade niddiṭṭhā. Nissayapaṭipassaddhiyo upajjhāyamhā pañca,",
  "atk-vin02a4:202_10": "ācariyamhā cha; evaṃ ekādasa. Avandiyapuggalā naggena saddhiṃ ekādasa, te sabbe senāsanakkhandhake",
  "atk-vin02a4:202_11": "niddiṭṭhā. Ekādasa paramāni pubbe vuttesu cuddasasu ekādasakavasena yojetvā veditabbāni.",
  "atk-vin02a4:202_12": "Ekādasa varānīti mahāpajāpatiyā yācitavarena saddhiṃ pubbe vuttāni dasa. Ekādasa",
  "atk-vin02a4:202_13": "sīmādosāti “atikhuddakaṃ sīmaṃ sammannantī”tiādinā nayena kammavagge āgamissanti.",
  "atk-vin02a4:203_0": "Akkosakaparibhāsake puggale ekādasādīnavā nāma “yo so, bhikkhave, bhikkhu akkosako",
  "atk-vin02a4:203_1": "paribhāsako ariyūpavādī, sabrahmacārīnaṃ aṭṭhānametaṃ anavakāso yaṃ so ekādasannaṃ",
  "atk-vin02a4:203_2": "byasanānaṃ aññataraṃ byasanaṃ na nigaccheyya. Katamesaṃ ekādasannaṃ? Anadhigataṃ",
  "atk-vin02a4:203_3": "nādhigacchati, adhigatā parihāyati, saddhammassa na vodāyanti, saddhammesu vā adhimāniko",
  "atk-vin02a4:203_4": "hoti, anabhirato vā brahmacariyaṃ carati, aññataraṃ vā saṃkiliṭṭhaṃ āpattiṃ āpajjati,",
  "atk-vin02a4:203_5": "sikkhaṃ vā paccakkhāya hīnāyāvattati, gāḷhaṃ vā rogātaṅkaṃ phusati, ummādaṃ vā pāpuṇāti",
  "atk-vin02a4:203_6": "cittakkhepaṃ vā, sammūḷho kālaṃ karoti, kāyassa bhedā parammaraṇā apāyaṃ duggatiṃ",
  "atk-vin02a4:203_7": "vinipātaṃ nirayaṃ upapajjatī”ti. Ettha ca saddhammoti buddhavacanaṃ adhippetaṃ.",
  "atk-vin02a4:204": "Āsevitāyāti ādito paṭṭhāya sevitāya. Bhāvitāyāti nipphāditāya vaḍḍhitāya",
  "atk-vin02a4:205_0": "Vā. Bahulīkatāyāti punappunaṃ katāya. Yānīkatāyāti suyuttayānasadisāya katāya. Vatthukatāyāti",
  "atk-vin02a4:205_1": "yathā patiṭṭhā hoti; evaṃ katāya. Anuṭṭhitāyāti anu anu pavattitāya; niccādhiṭṭhitāyāti",
  "atk-vin02a4:205_2": "attho. Paricitāyāti samantato citāya; sabbadisāsu citāya ācitāya bhāvitāya abhivaḍḍhitāyāti",
  "atk-vin02a4:205_3": "attho. Susamāraddhāyāti suṭṭhu samāraddhāya; vasībhāvaṃ upanītāyāti attho. Na pāpakaṃ",
  "atk-vin02a4:205_4": "supinanti pāpakameva na passati, bhadrakaṃ pana vuḍḍhikāraṇabhūtaṃ passati. Devatā",
  "atk-vin02a4:205_5": "rakkhantīti ārakkhadevatā dhammikaṃ rakkhaṃ paccupaṭṭhāpenti. Tuvaṭaṃ cittaṃ samādhiyatīti",
  "atk-vin02a4:205_6": "khippaṃ cittaṃ samādhiyati. Uttari appaṭivijjhantoti mettājhānato uttariṃ arahattaṃ",
  "atk-vin02a4:205_7": "asacchikaronto sekho vā puthujjano vā hutvā kālaṃ karonto brahmalokūpago hoti. Sesaṃ",
  "atk-vin02a4:205_8": "sabbattha uttānamevāti.",
  "atk-vin02a4:206": "Ekādasakavāravaṇṇanā pariyosānā",
  "atk-vin02a4:207": "Ekuttarikavaṇṇanā niṭṭhitā.",
  "atk-vin02a4:208": "Uposathādipucchāvissajjanā",
  "atk-vin02a4:209_0": "332. “Uposathakammassa ko ādī”tiādīnaṃ pucchānaṃ vissajjane sāmaggī ādīti “uposathaṃ",
  "atk-vin02a4:209_1": "karissāmā”ti sīmaṃ sodhetvā chandapārisuddhiṃ āharitvā sannipatitānaṃ kāyasāmaggī",
  "atk-vin02a4:209_2": "ādi. Kiriyā majjheti pubbakiccaṃ katvā pātimokkhaosāraṇakiriyā majjhe. Niṭṭhānaṃ",
  "atk-vin02a4:209_3": "pariyosānanti “tattha sabbeheva samaggehi sammodamānehi avivadamānehi sikkhitabba”nti",
  "atk-vin02a4:209_4": "idaṃ pātimokkhaniṭṭhānaṃ pariyosānaṃ. Pavāraṇākammassa sāmaggī ādīti “pavāraṇaṃ karissāmā”ti",
  "atk-vin02a4:209_5": "sīmaṃ sodhetvā chandapavāraṇaṃ āharitvā sannipatitānaṃ kāyasāmaggī ādi. Kiriyā majjheti",
  "atk-vin02a4:209_6": "pavāraṇāñatti ca pavāraṇākathā ca majjhe, saṅghanavakassa “passanto paṭikarissāmī”ti",
  "atk-vin02a4:209_7": "vacanaṃ pariyosānaṃ. Tajjanīyakammādīsu vatthu nāma yena vatthunā kammāraho hoti,",
  "atk-vin02a4:209_8": "taṃ vatthu. Puggaloti yena taṃ vatthu kataṃ, so puggalo. Kammavācā pariyosānanti",
  "atk-vin02a4:209_9": "“kataṃ saṅghena itthannāmassa bhikkhuno tajjanīyakammaṃ, khamati saṅghassa, tasmā",
  "atk-vin02a4:209_10": "tuṇhī, evametaṃ dhārayāmī”ti evaṃ tassā tassā kammavācāya avasānavacanaṃ pariyosānaṃ.",
  "atk-vin02a4:209_11": "Sesaṃ sabbattha uttānamevāti",
  "atk-vin02a4:210": "Uposathādipucchāvissajjanāvaṇṇanā niṭṭhitā.",
  "atk-vin02a4:211": "Atthavasapakaraṇāvaṇṇanā",
  "atk-vin02a4:212_0": "334. Atthavasapakaraṇe – dasa atthavasetiādīsu yaṃ vattabbaṃ taṃ paṭhamapārājikavaṇṇanāyameva",
  "atk-vin02a4:212_1": "vuttaṃ. Yaṃ saṅghasuṭṭhu taṃ saṅghaphāsūtiādīsu uparimaṃ uparimaṃ padaṃ heṭṭhimassa",
  "atk-vin02a4:212_2": "heṭṭhimassa padassa attho.",
  "atk-vin02a4:213_0": "Atthasataṃ dhammasatantiādimhi pana yadetaṃ dasasu padesu ekekaṃ mūlaṃ katvā dasakkhattuṃ",
  "atk-vin02a4:213_1": "yojanāya padasataṃ vuttaṃ. Tattha pacchimassa pacchimassa padassa vasena atthasataṃ",
  "atk-vin02a4:213_2": "purimassa purimassa vasena dhammasataṃ veditabbaṃ. Atha vā ye dasa atthavase paṭicca",
  "atk-vin02a4:213_3": "tathāgatena sāvakānaṃ sikkhāpadaṃ paññattaṃ, ye pubbe paṭhamapārājikavaṇṇanāyaṃ “tattha",
  "atk-vin02a4:213_4": "saṅghasuṭṭhutā nāma saṅghassa suṭṭhubhāvo ‘suṭṭhu devā’ti āgataṭṭhāne viya ‘suṭṭhu",
  "atk-vin02a4:213_5": "bhante’ti vacanasampaṭicchanabhāvo, yo ca tathāgatassa vacanaṃ sampaṭicchati, tassa",
  "atk-vin02a4:213_6": "taṃ dīgharattaṃ hitāya sukhāya hoti, tasmā saṅghassa ‘suṭṭhu bhante’ti mama vacanasampaṭicchanatthaṃ",
  "atk-vin02a4:213_7": "paññapessāmi asampaṭicchane ādīnavaṃ sampaṭicchane ca ānisaṃsaṃ dassetvā na balakkārena",
  "atk-vin02a4:213_8": "abhibhavitvāti etamatthaṃ āvikaronto āha – saṅghasuṭṭhutāyā”ti evamādinā nayena vaṇṇitā,",
  "atk-vin02a4:213_9": "tesaṃ idha dasakkhattuṃ āgatattā atthasataṃ tadatthajotakānañca padānaṃ vasena dhammasataṃ",
  "atk-vin02a4:213_10": "veditabbaṃ. Idāni atthajotakānaṃ niruttīnaṃ vasena niruttisataṃ, dhammabhūtānaṃ niruttīnaṃ",
  "atk-vin02a4:213_11": "vasena niruttisatanti dve niruttisatāni, atthasate ñāṇasataṃ, dhammasate ñāṇasataṃ,",
  "atk-vin02a4:213_12": "dvīsu niruttisatesu dve ñāṇasatānīti cattāri ñāṇasatāni ca veditabbāni.",
  "atk-vin02a4:214": "“Atthasataṃ dhammasataṃ, dve niruttisatāni;",
  "atk-vin02a4:215": "Cattāri ñāṇasatāni, atthavase pakaraṇe”ti.",
  "atk-vin02a4:216": "Iti hi yaṃ vuttaṃ, idametaṃ paṭicca vuttanti.",
  "atk-vin02a4:217": "Iti samantapāsādikāya vinayasaṃvaṇṇanāya",
  "atk-vin02a4:218": "Mahāvaggavaṇṇanā niṭṭhitā.",
  "atk-vin02a4:219": "Paṭhamagāthāsaṅgaṇikaṃ",
  "atk-vin02a4:220": "Sattanagaresu paññattasikkhāpadavaṇṇanā",
  "atk-vin02a4:221_0": "335. Ekaṃsaṃ cīvaraṃ katvāti ekasmiṃ aṃsakūṭe cīvaraṃ katvā; sādhukaṃ uttarāsaṅgaṃ",
  "atk-vin02a4:221_1": "katvāti attho. Paggaṇhitvāna añjalinti dasanakhasamodhānasamujjalaṃ añjaliṃ ukkhipitvā.",
  "atk-vin02a4:221_2": "Āsīsamānarūpo vāti paccāsīsamānarūpo viya. Kissa tvaṃ idha māgatoti kena kāraṇena",
  "atk-vin02a4:221_3": "kimatthaṃ patthayamāno tvaṃ idha āgato. Ko evamāha? Sammāsambuddho. Kaṃ evamāha?",
  "atk-vin02a4:221_4": "Āyasmantaṃ upāliṃ. Iti āyasmā upāli bhagavantaṃ upasaṅkamitvā “dvīsu vinayesū”ti",
  "atk-vin02a4:221_5": "imaṃ gāthaṃ pucchi. Athassa bhagavā “bhaddako te ummaṅgo”tiādīni vatvā taṃ vissajjesi.",
  "atk-vin02a4:221_6": "Esa nayo sabbattha. Iti ime sabbapañhe buddhakāle upālitthero pucchi. Bhagavā byākāsi.",
  "atk-vin02a4:221_7": "Saṅgītikāle pana mahākassapatthero pucchi. Upālitthero byākāsi.",
  "atk-vin02a4:222_0": "Tattha bhaddako te ummaṅgoti bhaddakā te pañhā; pañhā hi avijjandhakārato ummujjitvā",
  "atk-vin02a4:222_1": "ṭhitattā “ummaṅgo”ti vuccati. Tagghāti kāraṇatthe nipāto. Yasmā maṃ pucchasi, tasmā",
  "atk-vin02a4:222_2": "te ahamakkhissanti attho. Sampaṭicchanatthe vā, “tagghā”ti hi iminā vacanaṃ sampaṭicchitvā",
  "atk-vin02a4:222_3": "akkhissanti āha. “Samādahitvā visibbenti, sāmisena, sasitthaka”nti imāni tīṇiyeva",
  "atk-vin02a4:222_4": "sikkhāpadāni bhaggesu paññattāni.",
  "atk-vin02a4:223": "Catuvipattivaṇṇanā",
  "atk-vin02a4:224": "336. Yaṃ taṃ pucchimhāti yaṃ tvaṃ apucchimhā. Akittayīti abhāsi. Noti amhākaṃ. Taṃ taṃ byākatanti yaṃ yaṃ puṭṭhaṃ, taṃ tadeva byākataṃ. Anaññathāti aññathā akatvā byākataṃ.",
  "atk-vin02a4:225_0": "Ye duṭṭhullā sā sīlavipattīti ettha kiñcāpi sīlavipatti nāma pañhe natthi, atha kho",
  "atk-vin02a4:225_1": "duṭṭhullaṃ vissajjetukāmatāyetaṃ vuttaṃ. Catūsu hi vipattīsu duṭṭhullaṃ ekāya vipattiyā",
  "atk-vin02a4:225_2": "saṅgahitaṃ, aduṭṭhullaṃ tīhi vipattīhi saṅgahitaṃ. Tasmā “ye duṭṭhullā sā sīlavipattī”ti",
  "atk-vin02a4:225_3": "vatvā tameva vitthārato dassetuṃ “pārājikaṃ saṅghādiseso sīlavipattīti vuccatī”ti āha.",
  "atk-vin02a4:226": "Idāni tissannaṃ vipattīnaṃ vasena aduṭṭhullaṃ dassetuṃ “thullaccaya”ntiādimāha. Tattha yo cāyaṃ, akkosati hasādhippāyoti idaṃ dubbhāsitassa vatthudassanatthaṃ vuttaṃ.",
  "atk-vin02a4:227": "Abbhācikkhantīti “tathāhaṃ bhagavatā dhammaṃ desitaṃ ājānāmī”ti vadantā abbhācikkhanti.",
  "atk-vin02a4:228": "Ayaṃ sā ājīvavipattisammatāti ayaṃ chahi sikkhāpadehi saṅgahitā ājīvavipatti nāma catutthā vipatti sammatāti ettāvatā “aduṭṭhulla”nti idaṃ vissajjitaṃ hoti.",
  "atk-vin02a4:229": "Idāni “ye ca yāvatatiyakā”ti pañhaṃ vissajjetuṃ “ekādasā”tiādimāha.",
  "atk-vin02a4:230": "Chedanakādivaṇṇanā",
  "atk-vin02a4:231_0": "337. Yasmā pana “ye ca yāvatatiyakā”ti ayaṃ pañho “ekādasa yāvatatiyakā”ti evaṃ saṅkhāvasena",
  "atk-vin02a4:231_1": "vissajjito, tasmā saṅkhānusandhivaseneva “kati chedanakānī”tiādike aññe antarāpañhe",
  "atk-vin02a4:231_2": "pucchi. Tesaṃ vissajjanatthaṃ “cha chedanakānī”tiādi vuttaṃ. Tattha “ekaṃ bhedanakaṃ,",
  "atk-vin02a4:231_3": "ekaṃ uddālanakaṃ, sodasa jānanti paññattā”ti idameva apubbaṃ. Sesaṃ mahāvagge vibhattameva.",
  "atk-vin02a4:231_4": "Yaṃ panetaṃ apubbaṃ tattha ekaṃ bhedanakanti sūcigharaṃ. Ekaṃ uddālanakanti tūlonaddhamañcapīṭhaṃ.",
  "atk-vin02a4:231_5": "Sodasāti soḷasa. Jānanti paññattāti “jāna”nti evaṃ vatvā paññattā, te evaṃ veditabbā",
  "atk-vin02a4:231_6": "– “jānaṃ saṅghikaṃ lābhaṃ pariṇataṃ attano pariṇāmeyya, jānaṃ pubbupagataṃ bhikkhuṃ",
  "atk-vin02a4:231_7": "anupakhajja nisajjaṃ kappeyya, jānaṃ sappāṇakaṃ udakaṃ tiṇaṃ vā mattikaṃ vā siñceyya",
  "atk-vin02a4:231_8": "vā siñcāpeyya vā, jānaṃ bhikkhuniparipācitaṃ piṇḍapātaṃ bhuñjeyya, jānaṃ āsādanāpekkho",
  "atk-vin02a4:231_9": "bhuttasmiṃ pācittiyaṃ, jānaṃ sappāṇakaṃ udakaṃ paribhuñjeyya, jānaṃ yathādhammaṃ",
  "atk-vin02a4:231_10": "nihatādhikaraṇaṃ, jānaṃ duṭṭhullaṃ āpattiṃ paṭicchādeyya, jānaṃ ūnavīsativassaṃ puggalaṃ",
  "atk-vin02a4:231_11": "upasampādeyya, jānaṃ theyyasatthena saddhiṃ, jānaṃ tathāvādinā bhikkhunā akatānudhammena,",
  "atk-vin02a4:231_12": "jānaṃ tathānāsitaṃ samaṇuddesaṃ, jānaṃ saṅghikaṃ lābhaṃ pariṇataṃ puggalassa pariṇāmeyya,",
  "atk-vin02a4:231_13": "jānaṃ pārājikaṃ dhammaṃ ajjhāpannaṃ bhikkhuniṃ neva attanā paṭicodeyya, jānaṃ coriṃ",
  "atk-vin02a4:231_14": "vajjhaṃ viditaṃ anapaloketvā, jānaṃ sabhikkhukaṃ ārāmaṃ anāpucchā paviseyyā”ti.",
  "atk-vin02a4:232": "Asādhāraṇādivaṇṇanā",
  "atk-vin02a4:233_0": "338. Idāni “sādhāraṇaṃ asādhāraṇa”nti imaṃ purimapañhaṃ vissajjento “vīsaṃ dve satānī”tiādimāha.",
  "atk-vin02a4:233_1": "Tattha bhikkhunīhi asādhāraṇesu cha saṅghādisesāti vissaṭṭhi, kāyasaṃsaggo, duṭṭhullaṃ,",
  "atk-vin02a4:233_2": "attakāma, kuṭi, vihāroti. Dve aniyatehi aṭṭhāti dvīhi aniyatehi saddhiṃ aṭṭha ime.",
  "atk-vin02a4:234": "Nissaggiyāni dvādasāti –",
  "atk-vin02a4:235": "Dhovanañca paṭiggaho, koseyyasuddhadvebhāgā;",
  "atk-vin02a4:236": "Chabbassāni nisīdanaṃ, dve lomā paṭhamo patto;",
  "atk-vin02a4:237": "Vassikā āraññakena cāti – ime dvādasa.",
  "atk-vin02a4:238": "Dvevīsati khuddakāti –",
  "atk-vin02a4:239": "Sakalo bhikkhunīvaggo, paramparañca bhojanaṃ;",
  "atk-vin02a4:240": "Anatirittaṃ abhihaṭaṃ, paṇītañca acelakaṃ;",
  "atk-vin02a4:241": "Ūnaṃ duṭṭhullachādanaṃ.",
  "atk-vin02a4:242": "Mātugāmena saddhiñca, yā ca anikkhantarājake;",
  "atk-vin02a4:243": "Santaṃ bhikkhuṃ anāpucchā, vikāle gāmappavesanā.",
  "atk-vin02a4:244": "Nisīdane ca yā sikkhā, vassikā yā ca sāṭikā;",
  "atk-vin02a4:245": "Dvāvīsati imā sikkhā, khuddakesu pakāsitāti.",
  "atk-vin02a4:246_0": "Bhikkhūhi asādhāraṇesupi saṅghamhā dasa nissareti “saṅghamhā nissārīyatī”ti evaṃ",
  "atk-vin02a4:246_1": "vibhaṅge vuttā, mātikāyaṃ pana “nissāraṇīyaṃ saṅghādisesa”nti evaṃ āgatā dasa. Nissaggiyāni",
  "atk-vin02a4:246_2": "dvādasāti bhikkhunivibhaṅge vibhattāni nissaggiyāneva. Khuddakāpi tattha vibhattakhuddakā",
  "atk-vin02a4:246_3": "eva. Tathā cattāro pāṭidesanīyā, iti satañceva tiṃsañca sikkhā vibhaṅge bhikkhunīnaṃ",
  "atk-vin02a4:246_4": "bhikkhūhi asādhāraṇā. Sesaṃ imasmiṃ sādhāraṇāsādhāraṇavissajjane uttānameva.",
  "atk-vin02a4:247_0": "Idāni vipattiyo ca “yehi samathehi sammantī”ti idaṃ pañhaṃ vissajjento aṭṭheva pārājikātiādimāha.",
  "atk-vin02a4:247_1": "Tattha durāsadāti iminā tesaṃ sappaṭibhayataṃ dasseti. Kaṇhasappādayo viya hi ete",
  "atk-vin02a4:247_2": "durāsadā durūpagamanā durāsajjanā, āpajjiyamānā mūlacchedāya saṃvattanti. Tālavatthusamūpamāti",
  "atk-vin02a4:247_3": "sabbaṃ tālaṃ uddharitvā tālassa vatthumattakaraṇena samūpamā. Yathā vatthumattakato",
  "atk-vin02a4:247_4": "tālo na puna pākatiko hoti, evaṃ na puna pākatikā honti.",
  "atk-vin02a4:248_0": "Evaṃ sādhāraṇaṃ upamaṃ dassetvā puna ekekassa vuttaṃ upamaṃ dassento paṇḍupalāsotiādimāha.",
  "atk-vin02a4:248_1": "Aviruḷhī bhavanti teti yathā ete paṇḍupalāsādayo punaharitādibhāvena aviruḷhidhammā",
  "atk-vin02a4:248_2": "honti; evaṃ pārājikāpi puna pakatisīlābhāvena aviruḷhidhammā hontīti attho. Ettāvatā",
  "atk-vin02a4:248_3": "“vipattiyo ca yehi samathehi sammantī”ti ettha imā tāva aṭṭha pārājikavipattiyo kehici",
  "atk-vin02a4:248_4": "samathehi na sammantīti evaṃ dassitaṃ hoti. Yā pana vipattiyo sammanti, tā dassetuṃ",
  "atk-vin02a4:248_5": "tevīsati saṅghādisesātiādi vuttaṃ. Tattha tīhi samathehīti sabbasaṅgāhikavacanametaṃ.",
  "atk-vin02a4:248_6": "Saṅghādisesā hi dvīhi samathehi sammanti, na tiṇavatthārakena. Sesā tīhipi sammanti.",
  "atk-vin02a4:249_0": "Dve uposathā dve pavāraṇāti idaṃ bhikkhūnañca bhikkhunīnañca vasena vuttaṃ. Vibhattimattadassaneneva",
  "atk-vin02a4:249_1": "cetaṃ vuttaṃ, na samathehi vūpasamanavasena. Bhikkhuuposatho, bhikkhuniuposatho,",
  "atk-vin02a4:249_2": "bhikkhupavāraṇā, bhikkhunipavāraṇāti imāpi hi catasso vibhattiyo; vibhajanānīti attho.",
  "atk-vin02a4:249_3": "Cattāri kammānīti adhammenavaggādīni uposathakammāni. Pañceva uddesā caturo bhavanti",
  "atk-vin02a4:249_4": "anaññathāti bhikkhūnaṃ pañca uddesā bhikkhunīnaṃ caturo bhavanti, aññathā na bhavanti;",
  "atk-vin02a4:249_5": "imā aparāpi vibhattiyo. Āpattikkhandhā ca bhavanti satta, adhikaraṇāni cattārīti",
  "atk-vin02a4:249_6": "imā pana vibhattiyo samathehi sammanti, tasmā sattahi samathehītiādimāha. Atha vā",
  "atk-vin02a4:249_7": "“dve uposathā dve pavāraṇā cattāri kammāni pañceva uddesā caturo bhavanti, anaññathā”ti",
  "atk-vin02a4:249_8": "imāpi catasso vibhattiyo nissāya “nassantete vinassantete”tiādinā nayena yā āpattiyo",
  "atk-vin02a4:249_9": "āpajjanti, tā yasmā vuttappakāreheva samathehi sammanti, tasmā taṃmūlakānaṃ āpattīnaṃ",
  "atk-vin02a4:249_10": "samathadassanatthampi tā vibhattiyo vuttāti veditabbā. Kiccaṃ ekenāti kiccādhikaraṇaṃ",
  "atk-vin02a4:249_11": "ekena samathena sammati.",
  "atk-vin02a4:250": "Pārājikādiāpattivaṇṇanā",
  "atk-vin02a4:251_0": "339. Evaṃ pucchānukkamena sabbapañhe vissajjetvā idāni “āpattikkhandhā ca bhavanti",
  "atk-vin02a4:251_1": "sattā”ti ettha saṅgahitaāpattikkhandhānaṃ paccekaṃ nibbacanamattaṃ dassento pārājikantiādimāha.",
  "atk-vin02a4:251_2": "Tattha pārājikanti gāthāya ayamattho – yadidaṃ puggalāpattisikkhāpadapārājikesu āpattipārājikaṃ",
  "atk-vin02a4:251_3": "nāma vuttaṃ, taṃ āpajjanto puggalo yasmā parājito parājayamāpanno saddhammā cuto",
  "atk-vin02a4:251_4": "paraddho bhaṭṭho niraṅkato ca hoti, anihate tasmiṃ puggale puna uposathappavāraṇādibhedo",
  "atk-vin02a4:251_5": "saṃvāso natthi. Tenetaṃ iti vuccatīti tena kāraṇena etaṃ āpattipārājikanti vuccati.",
  "atk-vin02a4:251_6": "Ayañhettha saṅkhepattho – yasmā parājito hoti tena, tasmā etaṃ pārājikanti vuccati.",
  "atk-vin02a4:252_0": "Dutiyagāthāyapi byañjanaṃ anādiyitvā atthamattameva dassetuṃ saṅghova deti parivāsantiādi",
  "atk-vin02a4:252_1": "vuttaṃ. Ayaṃ panettha attho – imaṃ āpattiṃ āpajjitvā vuṭṭhātukāmassa yaṃ taṃ āpattivuṭṭhānaṃ",
  "atk-vin02a4:252_2": "tassa ādimhi ceva parivāsadānatthāya ādito sese majjhe mānattadānatthāya mūlāyapaṭikassanena",
  "atk-vin02a4:252_3": "vā saha mānattadānatthāya, avasāne abbhānatthāya ca saṅgho icchitabbo, na hettha",
  "atk-vin02a4:252_4": "ekampi kammaṃ vinā saṅghena sakkā kātunti saṅgho, ādimhi ceva sese ca icchitabbo",
  "atk-vin02a4:252_5": "assāti saṅghādiseso.",
  "atk-vin02a4:253_0": "Tatiyagāthāya aniyato na niyatoti yasmā na niyato, tasmā aniyato ayamāpattikkhandhoti",
  "atk-vin02a4:253_1": "attho. Kiṃ kāraṇā na niyatoti? Anekaṃsikataṃ padaṃ, yasmā idaṃ sikkhāpadaṃ anekaṃsena",
  "atk-vin02a4:253_2": "katanti attho. Kathaṃ anekaṃsena? Tiṇṇamaññataraṃ ṭhānaṃ, tiṇṇaṃ dhammānaṃ aññatarena",
  "atk-vin02a4:253_3": "kāretabboti hi tattha vuttaṃ, tasmā “aniyato”ti pavuccati, so āpattikkhandho aniyatoti",
  "atk-vin02a4:253_4": "vuccati. Yathā ca tiṇṇaṃ aññataraṃ ṭhānaṃ, evaṃ dvinnaṃ dhammānaṃ aññataraṃ ṭhānaṃ",
  "atk-vin02a4:253_5": "yattha vuttaṃ, sopi aniyato eva.",
  "atk-vin02a4:254": "Catutthagāthāya accayo tena samo natthīti desanāgāminīsu accayesu tena samo thūlo accayo natthi, tenetaṃ iti vuccati; thūlattā accayassa etaṃ thullaccayanti vuccatīti attho.",
  "atk-vin02a4:255": "Pañcamagāthāya nissajjitvāna deseti tenetanti nissajjitvā desetabbato nissaggiyanti vuccatīti attho.",
  "atk-vin02a4:256_0": "Chaṭṭhagāthāya pāteti kusalaṃ dhammanti sañcicca āpajjantassa kusaladhammasaṅkhātaṃ",
  "atk-vin02a4:256_1": "kusalacittaṃ pāteti, tasmā pāteti cittanti pācittiyaṃ. Yaṃ pana cittaṃ pāteti, taṃ",
  "atk-vin02a4:256_2": "yasmā ariyamaggaṃ aparajjhati, cittasammohakāraṇañca hoti, tasmā “ariyamaggaṃ aparajjhati,",
  "atk-vin02a4:256_3": "cittasammohanaṭṭhāna”nti ca vuttaṃ.",
  "atk-vin02a4:257_0": "Pāṭidesanīyagāthāsu “gārayhaṃ āvuso dhammaṃ āpajji”nti vuttagārayhabhāvakāraṇadassanatthameva",
  "atk-vin02a4:257_1": "bhikkhu aññātako santotiādi vuttaṃ. Paṭidesetabbato pana sā āpatti pāṭidesanīyāti vuccati.",
  "atk-vin02a4:258_0": "Dukkaṭagāthāya aparaddhaṃ viraddhañca khalitanti sabbametaṃ “yañca dukkaṭa”nti ettha",
  "atk-vin02a4:258_1": "vuttassa dukkaṭassa pariyāyavacanaṃ. Yañhi duṭṭhu kataṃ virūpaṃ vā kataṃ, taṃ dukkaṭaṃ.",
  "atk-vin02a4:258_2": "Taṃ panetaṃ yathā satthārā vuttaṃ; evaṃ akatattā aparaddhaṃ, kusalaṃ virajjhitvā",
  "atk-vin02a4:258_3": "pavattattā viraddhaṃ, ariyavattapaṭipadaṃ anāruḷhattā khalitaṃ. Yaṃ manusso kareti",
  "atk-vin02a4:258_4": "idaṃ panassa opammanidassanaṃ. Tassattho – yathā hi yaṃ loke manusso āvi vā yadi",
  "atk-vin02a4:258_5": "vā raho pāpaṃ karoti, taṃ dukkaṭanti pavedenti; evamidampi buddhappaṭikuṭṭhena lāmakabhāvena",
  "atk-vin02a4:258_6": "pāpaṃ, tasmā dukkaṭanti veditabbaṃ.",
  "atk-vin02a4:259_0": "Dubbhāsitagāthāya dubbhāsitaṃ durābhaṭṭhanti duṭṭhu ābhaṭṭhaṃ bhāsitaṃ lapitanti",
  "atk-vin02a4:259_1": "durābhaṭṭhaṃ. Yaṃ durābhaṭṭhaṃ, taṃ dubbhāsitanti attho. Kiñca bhiyyo? Saṃkiliṭṭhañca",
  "atk-vin02a4:259_2": "yaṃ padaṃ, saṃkiliṭṭhaṃ yasmā taṃ padaṃ hotīti attho. Tathā yañca viññū garahanti,",
  "atk-vin02a4:259_3": "yasmā ca naṃ viññū garahantīti attho. Tenetaṃ iti vuccatīti tena saṃkiliṭṭhabhāvena",
  "atk-vin02a4:259_4": "ca viññugarahanenāpi ca etaṃ iti vuccati; “dubbhāsita”nti evaṃ vuccatīti attho.",
  "atk-vin02a4:260_0": "Sekhiyagāthāya “ādi cetaṃ caraṇañcā”tiādinā nayena sekhassa santakabhāvaṃ dīpeti.",
  "atk-vin02a4:260_1": "Tasmā sekhassa idaṃ sekhiyanti ayamettha saṅkhepattho. Idaṃ “garukalahukañcāpī”tiādipañhehi",
  "atk-vin02a4:260_2": "asaṅgahitassa “handa vākyaṃ suṇoma te”ti iminā pana āyācanavacanena saṅgahitassa",
  "atk-vin02a4:260_3": "atthassa dīpanatthaṃ vuttanti veditabbaṃ.",
  "atk-vin02a4:261_0": "Channamativassatītiādimhipi eseva nayo. Tattha channamativassatīti gehaṃ tāva tiṇādīhi",
  "atk-vin02a4:261_1": "acchannaṃ ativassati. Idaṃ pana āpattisaṅkhātaṃ gehaṃ channaṃ ativassati; mūlāpattiñhi",
  "atk-vin02a4:261_2": "chādento aññaṃ navaṃ āpattiṃ āpajjati. Vivaṭaṃ nātivassatīti gehaṃ tāva avivaṭaṃ",
  "atk-vin02a4:261_3": "succhannaṃ nātivassati. Idaṃ pana āpattisaṅkhātaṃ gehaṃ vivaṭaṃ nātivassati; mūlāpattiñhi",
  "atk-vin02a4:261_4": "vivaranto desanāgāminiṃ desetvā vuṭṭhānagāminito vuṭṭhahitvā suddhante patiṭṭhāti.",
  "atk-vin02a4:261_5": "Āyatiṃ saṃvaranto aññaṃ āpattiṃ nāpajjati. Tasmā channaṃ vivarethāti tena kāraṇena",
  "atk-vin02a4:261_6": "desanāgāminiṃ desento vuṭṭhānagāminito ca vuṭṭhahanto channaṃ vivaretha. Evaṃ taṃ",
  "atk-vin02a4:261_7": "nātivassatīti evañcetaṃ vivaṭaṃ nātivassatīti attho.",
  "atk-vin02a4:262_0": "Gati migānaṃ pavananti ajjhokāse byagghādīhi paripātiyamānānaṃ migānaṃ pavanaṃ rukkhādigahanaṃ",
  "atk-vin02a4:262_1": "araññaṃ gati paṭisaraṇaṃ hoti, taṃ patvā te assāsanti. Eteneva nayena ākāso pakkhīnaṃ",
  "atk-vin02a4:262_2": "gati. Avassaṃ upagamanaṭṭhena pana vibhavo gati dhammānaṃ, sabbesampi saṅkhatadhammānaṃ",
  "atk-vin02a4:262_3": "vināsova tesaṃ gati. Na hi te vināsaṃ agacchantā ṭhātuṃ sakkonti. Sucirampi ṭhatvā",
  "atk-vin02a4:262_4": "pana nibbānaṃ arahato gati, khīṇāsavassa arahato anupādisesanibbānadhātu ekaṃsena gatīti attho.",
  "atk-vin02a4:263": "Paṭhamagāthāsaṅgaṇikavaṇṇanā niṭṭhitā.",
  "atk-vin02a4:264": "Adhikaraṇabhedaṃ",
  "atk-vin02a4:265": "Ukkoṭanabhedādivaṇṇanā",
  "atk-vin02a4:266_0": "340. Adhikaraṇabhede ime dasa ukkoṭāti adhikaraṇānaṃ ukkoṭetvā puna adhikaraṇaukkoṭena",
  "atk-vin02a4:266_1": "samathānaṃ ukkoṭaṃ dassetuṃ “vivādādhikaraṇaṃ ukkoṭento kati samathe ukkoṭetī”tiādimāha.",
  "atk-vin02a4:266_2": "Tattha vivādādhikaraṇaṃ ukkoṭento dve samathe ukkoṭetīti sammukhāvinayañca yebhuyyasikañca",
  "atk-vin02a4:266_3": "ime dve ukkoṭeti, paṭisedheti; paṭikkosatīti attho. Anuvādādhikaraṇaṃ ukkoṭento cattāroti",
  "atk-vin02a4:266_4": "sammukhāvinayaṃ, sativinayaṃ, amūḷhavinayaṃ, tassapāpiyasikanti ime cattāro samathe",
  "atk-vin02a4:266_5": "ukkoṭeti. Āpattādhikaraṇaṃ ukkoṭento tayoti sammukhāvinayaṃ, paṭiññātakaraṇaṃ, tiṇavatthārakanti",
  "atk-vin02a4:266_6": "ime tayo samathe ukkoṭeti. Kiccādhikaraṇaṃ ukkoṭento ekanti sammukhāvinayaṃ imaṃ",
  "atk-vin02a4:266_7": "ekaṃ samathaṃ ukkoṭeti.",
  "atk-vin02a4:267_0": "341. Kati ukkoṭātiādipucchānaṃ vissajjane pana dvādasasu ukkoṭesu akataṃ kammantiādayo",
  "atk-vin02a4:267_1": "tāva tayo ukkoṭā visesato dutiye anuvādādhikaraṇe labbhanti. Anihataṃ kammantiādayo",
  "atk-vin02a4:267_2": "tayo paṭhame vivādādhikaraṇe labbhanti. Avinicchitantiādayo tayo tatiye āpattādhikaraṇe",
  "atk-vin02a4:267_3": "labbhanti. Avūpasantantiādayo tayo catutthe kiccādhikaraṇe labbhanti; apica dvādasāpi",
  "atk-vin02a4:267_4": "ca ekekasmiṃ adhikaraṇe labbhantiyeva.",
  "atk-vin02a4:268_0": "Tatthajātakaṃ adhikaraṇaṃ ukkoṭetīti yasmiṃ vihāre “mayhaṃ iminā patto gahito, cīvaraṃ",
  "atk-vin02a4:268_1": "gahita”ntiādinā nayena pattacīvarādīnaṃ atthāya adhikaraṇaṃ uppannaṃ hoti, tasmiṃyeva",
  "atk-vin02a4:268_2": "ca naṃ vihāre āvāsikā sannipatitvā “alaṃ āvuso”ti attapaccatthike saññāpetvā pāḷimuttakavinicchayeneva",
  "atk-vin02a4:268_3": "vūpasamenti, idaṃ tatthajātakaṃ adhikaraṇaṃ nāma. Yenāpi vinicchayena samitaṃ, sopi",
  "atk-vin02a4:268_4": "eko samathoyeva. Imaṃ ukkoṭentassāpi pācittiyaṃ.",
  "atk-vin02a4:269_0": "Tatthajātakaṃ vūpasantanti sace pana taṃ adhikaraṇaṃ nevāsikā vūpasametuṃ na sakkonti,",
  "atk-vin02a4:269_1": "athañño vinayadharo āgantvā “kiṃ āvuso imasmiṃ vihāre uposatho vā pavāraṇā vā ṭhitā”ti",
  "atk-vin02a4:269_2": "pucchati, tehi ca tasmiṃ kāraṇe kathite taṃ adhikaraṇaṃ khandhakato ca parivārato",
  "atk-vin02a4:269_3": "ca suttena vinicchinitvā vūpasameti, idaṃ tatthajātakaṃ vūpasantaṃ nāma adhikaraṇaṃ.",
  "atk-vin02a4:269_4": "Etaṃ ukkoṭentassāpi pācittiyameva.",
  "atk-vin02a4:270_0": "Antarāmaggeti te attapaccatthikā “na mayaṃ etassa vinicchaye tiṭṭhāma, nāyaṃ vinaye",
  "atk-vin02a4:270_1": "kusalo, asukasmiṃ nāma gāme vinayadharā therā vasanti, tattha gantvā vinicchinissāmā”ti",
  "atk-vin02a4:270_2": "gacchantā antarāmaggeyeva kāraṇaṃ sallakkhetvā aññamaññaṃ vā saññāpenti, aññe vā",
  "atk-vin02a4:270_3": "te bhikkhū nijjhāpenti, idampi vūpasantameva hoti. Evaṃ vūpasantaṃ antarāmagge adhikaraṇaṃ",
  "atk-vin02a4:270_4": "ukkoṭeti yo, tassāpi pācittiyameva.",
  "atk-vin02a4:271_0": "Antarāmagge vūpasantanti na heva kho pana aññamaññaṃ saññattiyā vā sabhāgabhikkhunijjhāpanena",
  "atk-vin02a4:271_1": "vā vūpasantaṃ hoti; apica kho paṭipathaṃ āgacchanto eko vinayadharo disvā “kattha",
  "atk-vin02a4:271_2": "āvuso gacchathā”ti pucchitvā “asukaṃ nāma gāmaṃ, iminā nāma kāraṇenā”ti vutte “alaṃ,",
  "atk-vin02a4:271_3": "āvuso, kiṃ tattha gatenā”ti tattheva dhammena vinayena taṃ adhikaraṇaṃ vūpasameti,",
  "atk-vin02a4:271_4": "idaṃ antarāmagge vūpasantaṃ nāma. Etaṃ ukkoṭentassāpi pācittiyameva.",
  "atk-vin02a4:272_0": "Tattha gatanti sace pana “alaṃ, āvuso, kiṃ tattha gatenā”ti vuccamānāpi “mayaṃ tattheva",
  "atk-vin02a4:272_1": "gantvā vinicchayaṃ pāpessāmā”ti vinayadharassa vacanaṃ anādiyitvā gacchantiyeva,",
  "atk-vin02a4:272_2": "gantvā sabhāgānaṃ bhikkhūnaṃ etamatthaṃ ārocenti. Sabhāgā bhikkhū “alaṃ, āvuso, saṅghasannipātaṃ",
  "atk-vin02a4:272_3": "nāma garuka”nti tattheva nisīdāpetvā vinicchinitvā saññāpenti, idampi vūpasantameva",
  "atk-vin02a4:272_4": "hoti. Evaṃ vūpasantaṃ tattha gataṃ adhikaraṇaṃ ukkoṭeti yo, tassāpi pācittiyameva.",
  "atk-vin02a4:273_0": "Tattha gataṃ vūpasantanti na heva kho pana sabhāgabhikkhūnaṃ saññattiyā vūpasantaṃ",
  "atk-vin02a4:273_1": "hoti; apica kho saṅghaṃ sannipātetvā ārocitaṃ saṅghamajjhe vinayadharā vūpasamenti,",
  "atk-vin02a4:273_2": "idaṃ tattha gataṃ vūpasantaṃ nāma. Etaṃ ukkoṭentassāpi pācittiyameva.",
  "atk-vin02a4:274": "Sativinayanti khīṇāsavassa dinnaṃ sativinayaṃ ukkoṭeti, pācittiyameva. Ummattakassa dinne amūḷhavinaye pāpussannassa dinnāya tassapāpiyasikāyapi eseva nayo.",
  "atk-vin02a4:275_0": "Tiṇavatthārakaṃ ukkoṭetīti saṅghena tiṇavatthārakasamathena vūpasamite adhikaraṇe",
  "atk-vin02a4:275_1": "“āpatti nāma ekaṃ bhikkhuṃ upasaṅkamitvā ukkuṭikaṃ nisīditvā añjaliṃ paggahetvā desiyamānā",
  "atk-vin02a4:275_2": "vuṭṭhāti, yaṃ panetaṃ niddāyantassāpi āpattivuṭṭhānaṃ nāma, etaṃ mayhaṃ na khamatī”ti",
  "atk-vin02a4:275_3": "evaṃ vadantopi tiṇavatthārakaṃ ukkoṭeti nāma, tassāpi pācittiyameva.",
  "atk-vin02a4:276_0": "Chandāgatiṃ gacchanto adhikaraṇaṃ ukkoṭetīti vinayadharo hutvā attano upajjhāyādīnaṃ",
  "atk-vin02a4:276_1": "atthāya “adhammaṃ dhammo”tiādīni dīpetvā pubbe vinicchitaṃ adhikaraṇaṃ dvādasasu",
  "atk-vin02a4:276_2": "ukkoṭesu yena kenaci ukkoṭento chandāgatiṃ gacchanto adhikaraṇaṃ ukkoṭeti nāma. Dvīsu",
  "atk-vin02a4:276_3": "pana attapaccatthikesu ekasmiṃ “anatthaṃ me acarī”tiādinā nayena samuppannāghāto,",
  "atk-vin02a4:276_4": "tassa parājayaṃ āropanatthaṃ “adhammaṃ dhammo”tiādīni dīpetvā pubbe vinicchitaṃ adhikaraṇaṃ",
  "atk-vin02a4:276_5": "dvādasasu ukkoṭesu yena kenaci ukkoṭento dosāgatiṃ gacchanto adhikaraṇaṃ ukkoṭeti",
  "atk-vin02a4:276_6": "nāma. Mando pana momūho momūhattā eva “adhammaṃ dhammo”tiādīni dīpetvā vuttanayeneva",
  "atk-vin02a4:276_7": "ukkoṭento mohāgatiṃ gacchanto adhikaraṇaṃ ukkoṭeti nāma. Sace pana dvīsu attapaccatthikesu",
  "atk-vin02a4:276_8": "eko visamāni kāyakammādīni gahanamicchādiṭṭhiṃ balavante ca pakkhantariye abhiññāte",
  "atk-vin02a4:276_9": "bhikkhū nissitattā visamanissito gahananissito balavanissito ca hoti, tassa bhayena",
  "atk-vin02a4:276_10": "“ayaṃ me jīvitantarāyaṃ vā brahmacariyantarāyaṃ vā kareyyā”ti “adhammaṃ dhammo”tiādīni",
  "atk-vin02a4:276_11": "dīpetvā vuttanayeneva ukkoṭento bhayāgatiṃ gacchanto adhikaraṇaṃ ukkoṭeti nāma.",
  "atk-vin02a4:277_0": "Tadahupasampannoti eko sāmaṇero byatto hoti bahussuto, so vinicchaye parājayaṃ patvā",
  "atk-vin02a4:277_1": "maṅkubhūte bhikkhū disvā pucchati “kasmā maṅkubhūtātthā”ti? Te tassa taṃ adhikaraṇaṃ",
  "atk-vin02a4:277_2": "ārocenti. So te evaṃ vadeti “hotu, bhante, maṃ upasampādetha, ahaṃ taṃ adhikaraṇaṃ",
  "atk-vin02a4:277_3": "vūpasamessāmī”ti. Te taṃ upasampādenti. So dutiyadivase bheriṃ paharitvā saṅghaṃ",
  "atk-vin02a4:277_4": "sannipāteti. Tato bhikkhūhi “kena saṅgho sannipātito”ti vutte “mayā”ti vadati. “Kasmā",
  "atk-vin02a4:277_5": "sannipātito”ti? “Hiyyo adhikaraṇaṃ dubbinicchitaṃ, tamahaṃ vinicchinissāmī”ti. “Tvaṃ",
  "atk-vin02a4:277_6": "pana hiyyo kuhiṃ gato”ti? “Anupasampannomhi, bhante, ajja pana upasampannomhī”ti.",
  "atk-vin02a4:277_7": "So vattabbo “idaṃ āvuso tumhādisānaṃ bhagavatā sikkhāpadaṃ paññattaṃ, ‘tadahupasampanno",
  "atk-vin02a4:277_8": "ukkoṭeti, ukkoṭanakaṃ pācittiya’nti, gaccha āpattiṃ desehī”ti. Āgantukepi eseva nayo.",
  "atk-vin02a4:278_0": "Kārakoti ekaṃ saṅghena saddhiṃ adhikaraṇaṃ vinicchinitvā pariveṇagataṃ parājitā bhikkhū",
  "atk-vin02a4:278_1": "vadanti “kissa, bhante, tumhehi evaṃ vinicchitaṃ adhikaraṇaṃ, nanu evaṃ vinicchinitabba”nti.",
  "atk-vin02a4:278_2": "So “kasmā paṭhamaṃyeva evaṃ na vaditthā”ti taṃ adhikaraṇaṃ ukkoṭeti. Evaṃ yo kārako",
  "atk-vin02a4:278_3": "ukkoṭeti, tassāpi ukkoṭanakaṃ pācittiyaṃ. Chandadāyakoti eko adhikaraṇavinicchaye",
  "atk-vin02a4:278_4": "chandaṃ datvā sabhāge bhikkhū parājayaṃ patvā āgate maṅkubhūte disvā “sve dāni ahaṃ",
  "atk-vin02a4:278_5": "vinicchinissāmī”ti saṅghaṃ sannipātetvā “kasmā sannipātesī”ti vutte “hiyyo adhikaraṇaṃ",
  "atk-vin02a4:278_6": "dubbinicchitaṃ, tamahaṃ ajja vinicchinissāmī”ti. “Hiyyo pana tvaṃ kattha gato”ti.",
  "atk-vin02a4:278_7": "“Chandaṃ datvā nisinnomhī”ti. So vattabbo “idaṃ āvuso tumhādisānaṃ bhagavatā sikkhāpadaṃ",
  "atk-vin02a4:278_8": "paññattaṃ, ‘chandadāyako ukkoṭeti, ukkoṭanakaṃ pācittiya’nti, gaccha āpattiṃ desehī”ti.",
  "atk-vin02a4:279": "Adhikaraṇanidānādivaṇṇanā",
  "atk-vin02a4:280_0": "342. Vivādādhikaraṇaṃ kiṃnidānantiādīsu kiṃ nidānamassāti kiṃnidānaṃ. Ko samudayo",
  "atk-vin02a4:280_1": "assāti kiṃsamudayaṃ. Kā jāti assāti kiṃjātikaṃ. Ko pabhavo assāti kiṃpabhavaṃ. Ko",
  "atk-vin02a4:280_2": "sambhāro assāti kiṃsambhāraṃ. Kiṃ samuṭṭhānaṃ assāti kiṃsamuṭṭhānaṃ. Sabbānetāni",
  "atk-vin02a4:280_3": "kāraṇavevacanāniyeva.",
  "atk-vin02a4:281_0": "Vivādanidānantiādīsupi aṭṭhārasabhedakaravatthusaṅkhāto vivādo nidānametassāti vivādanidānaṃ.",
  "atk-vin02a4:281_1": "Vivādaṃ nissāya uppajjanakavivādavasenetaṃ vuttaṃ. Anuvādo nidānaṃ assāti anuvādanidānaṃ.",
  "atk-vin02a4:281_2": "Idampi anuvādaṃ nissāya uppajjanakaanuvādavasena vuttaṃ. Āpatti nidānaṃ assāti āpattinidānaṃ.",
  "atk-vin02a4:281_3": "Āpattādhikaraṇapaccayā catasso āpattiyo āpajjatīti evaṃ āpattiṃ nissāya uppajjanakaāpattivasenetaṃ",
  "atk-vin02a4:281_4": "vuttaṃ. Kiccayaṃ nidānamassāti kiccayanidānaṃ; catubbidhaṃ saṅghakammaṃ kāraṇamassāti",
  "atk-vin02a4:281_5": "attho. Ukkhittānuvattikāya bhikkhuniyā yāvatatiyaṃ samanubhāsanādīnaṃ kiccaṃ nissāya",
  "atk-vin02a4:281_6": "uppajjanakakiccānaṃ vasenetaṃ vuttaṃ. Ayaṃ catunnampi adhikaraṇānaṃ vissajjanapakkhe",
  "atk-vin02a4:281_7": "ekapadayojanā. Etenānusārena sabbapadāni yojetabbāni.",
  "atk-vin02a4:282_0": "Dutiyapucchāya hetunidānantiādimhi vissajjane navannaṃ kusalākusalābyākatahetūnaṃ",
  "atk-vin02a4:282_1": "vasena hetunidānāditā veditabbā. Tatiyapucchāya vissajjane byañjanamattaṃ nānaṃ.",
  "atk-vin02a4:282_2": "Hetuyeva hi ettha paccayoti vutto.",
  "atk-vin02a4:283_0": "343. Mūlapucchāya vissajjane dvādasa mūlānīti kodhaupanāhayugaḷakādīni cha vivādāmūlāni,",
  "atk-vin02a4:283_1": "lobhadosamohā tayo, alobhādosāmohā tayoti imāni ajjhattasantānappavattāni dvādasa",
  "atk-vin02a4:283_2": "mūlāni. Cuddasa mūlānīti tāneva dvādasa kāyavācāhi saddhiṃ cuddasa honti. Cha mūlānīti",
  "atk-vin02a4:283_3": "kāyādīni cha samuṭṭhānāni.",
  "atk-vin02a4:284_0": "Samuṭṭhānapucchāya vissajjane aṭṭhārasa bhedakaravatthūni samuṭṭhānāni, tañhi etesu",
  "atk-vin02a4:284_1": "aṭṭhārasasu bhedakaravatthūsu samuṭṭhāti, etehi vā kāraṇabhūtehi samuṭṭhāti. Tenassetāni",
  "atk-vin02a4:284_2": "samuṭṭhānāni vuccanti. Esa nayo sabbattha.",
  "atk-vin02a4:285_0": "344. Vivādādhikaraṇaṃ āpattītiādibhede ekena adhikaraṇena kiccādhikaraṇenāti idaṃ",
  "atk-vin02a4:285_1": "yena adhikaraṇena sammanti, taṃ dassetuṃ vuttaṃ, na panetāni ekaṃsato kiccādhikaraṇeneva",
  "atk-vin02a4:285_2": "sammanti. Na hi puggalassa santike desentassa kiccādhikaraṇaṃ nāma atthi.",
  "atk-vin02a4:286": "Na katamena samathenāti sāvasesāpatti viya na sammati. Na hi sakkā sā desetuṃ, na tato vuṭṭhāya suddhante patiṭṭhātuṃ.",
  "atk-vin02a4:287": "348. Vivādādhikaraṇaṃ hoti anuvādādhikaraṇantiādi nayo uttānoyeva.",
  "atk-vin02a4:288": "349. Tato paraṃ yattha sativinayotiādikā sammukhāvinayaṃ amuñcitvā cha yamakapucchā vuttā, tāsaṃ vissajjaneneva attho pakāsito.",
  "atk-vin02a4:289_0": "351. Saṃsaṭṭhādipucchānaṃ vissajjane saṃsaṭṭhāti sativinayakammavācākkhaṇasmiṃyeva",
  "atk-vin02a4:289_1": "dvinnampi samathānaṃ siddhattā sammukhāvinayoti vā sativinayoti vā ime dhammā saṃsaṭṭhā,",
  "atk-vin02a4:289_2": "no visaṃsaṭṭhā. Yasmā pana kadalikkhandhe pattavaṭṭīnaṃ viya na sakkā tesaṃ vinibbhujitvā",
  "atk-vin02a4:289_3": "nānākaraṇaṃ dassetuṃ, tena vuttaṃ “na ca labbhā imesaṃ dhammānaṃ vinibbhujitvā vinibbhujitvā",
  "atk-vin02a4:289_4": "nānākaraṇaṃ paññāpetu”nti. Esa nayo sabbattha.",
  "atk-vin02a4:290": "Sattasamathanidānavaṇṇanā",
  "atk-vin02a4:291_0": "352. Kiṃnidānoti pucchāvissajjane nidānaṃ nidānamassāti nidānanidāno. Tattha saṅghasammukhatā,",
  "atk-vin02a4:291_1": "dhammasammukhatā, vinayasammukhatā, puggalasammukhatāti idaṃ sammukhāvinayassa nidānaṃ.",
  "atk-vin02a4:291_2": "Sativepullapatto khīṇāsavo laddhupavādo sativinayassa nidānaṃ. Ummattako bhikkhu",
  "atk-vin02a4:291_3": "amūḷhavinayassa nidānaṃ. Yo ca deseti, yassa ca deseti, ubhinnaṃ sammukhībhāvo paṭiññātakaraṇassa",
  "atk-vin02a4:291_4": "nidānaṃ. Bhaṇḍanajātānaṃ adhikaraṇaṃ vūpasametuṃ asakkuṇeyyatā yebhuyyasikāya nidānaṃ.",
  "atk-vin02a4:291_5": "Pāpussanno puggalo tassapāpiyasikāya nidānaṃ. Bhaṇḍanajātānaṃ bahu assāmaṇakaajjhācāro",
  "atk-vin02a4:291_6": "tiṇavatthārakassa nidānaṃ. Hetupaccayavārā vuttanayā eva.",
  "atk-vin02a4:292_0": "353. Mūlapucchāya vissajjanaṃ uttānameva. Samuṭṭhānapucchāya kiñcāpi “sattannaṃ samathānaṃ",
  "atk-vin02a4:292_1": "katame chattiṃsa samuṭṭhānā”ti vuttaṃ, sammukhāvinayassa pana kammasaṅgahābhāvena",
  "atk-vin02a4:292_2": "samuṭṭhānābhāvato channaṃyeva samathānaṃ cha samuṭṭhānāni vibhattāni. Tattha kammassa",
  "atk-vin02a4:292_3": "kiriyāti ñatti veditabbā. Karaṇanti tassāyeva ñattiyā ṭhapetabbakāle ṭhapanaṃ. Upagamananti",
  "atk-vin02a4:292_4": "sayaṃ upagamanaṃ; attanāyeva tassa kammassa karaṇanti attho. Ajjhupagamananti ajjhesanupagamanaṃ;",
  "atk-vin02a4:292_5": "aññaṃ saddhivihārikādikaṃ “idaṃ kammaṃ karohī”ti ajjhesananti attho. Adhivāsanāti",
  "atk-vin02a4:292_6": "“ruccati me etaṃ, karotu saṅgho”ti evaṃ adhivāsanā; chandadānanti attho. Appaṭikkosanāti",
  "atk-vin02a4:292_7": "“na metaṃ khamati, mā evaṃ karothā”ti appaṭisedhanā. Iti channaṃ chakkānaṃ vasena",
  "atk-vin02a4:292_8": "chattiṃsa samuṭṭhānā veditabbā.",
  "atk-vin02a4:293": "Sattasamathanānātthādivaṇṇanā",
  "atk-vin02a4:294_0": "354. Nānātthapucchāvissajjanaṃ uttānameva. Adhikaraṇapucchāvissajjane ayaṃ vivādo",
  "atk-vin02a4:294_1": "no adhikaraṇanti ayaṃ mātāputtādīnaṃ vivādo viruddhavādattā vivādo nāma hoti, samathehi",
  "atk-vin02a4:294_2": "pana adhikaraṇīyatāya abhāvato adhikaraṇaṃ na hoti. Anuvādādīsupi eseva nayo. Sesaṃ",
  "atk-vin02a4:294_3": "sabbattha uttānamevāti.",
  "atk-vin02a4:295": "Adhikaraṇabhedavaṇṇanā niṭṭhitā.",
  "atk-vin02a4:296": "Dutiyagāthāsaṅgaṇikaṃ",
  "atk-vin02a4:297": "Codanādipucchāvissajjanāvaṇṇanā",
  "atk-vin02a4:298_0": "359. Dutiyagāthāsaṅgaṇiyaṃ codanāti vatthuñca āpattiñca dassetvā codanā. Sāraṇāti",
  "atk-vin02a4:298_1": "dosasāraṇā. Saṅgho kimatthāyāti saṅghasannipāto kimatthāya. Matikammaṃ pana kissa",
  "atk-vin02a4:298_2": "kāraṇāti matikammaṃ vuccati mantaggahaṇaṃ; taṃ kissa kāraṇāti attho.",
  "atk-vin02a4:299_0": "Codanā sāraṇatthāyāti vuttappakārā codanā, tena cuditakapuggalena codakadosasāraṇatthāya.",
  "atk-vin02a4:299_1": "Niggahatthāya sāraṇāti dosasāraṇā pana tassa puggalassa niggahatthāya. Saṅgho pariggahatthāyāti",
  "atk-vin02a4:299_2": "tattha sannipatito saṅgho vinicchayapariggahaṇatthāya; dhammādhammaṃ tulanatthāya",
  "atk-vin02a4:299_3": "suvinicchitadubbinicchitaṃ jānanatthāyāti attho. Matikammaṃ pana pāṭiyekkanti suttantikattherānañca",
  "atk-vin02a4:299_4": "vinayadharattherānañca mantaggahaṇaṃ pāṭekkaṃ pāṭekkaṃ vinicchayasanniṭṭhāpanatthaṃ.",
  "atk-vin02a4:300": "Mā kho paṭighanti cuditake vā codake vā kopaṃ mā janayi. Sace anuvijjako tuvanti sace tvaṃ saṅghamajjhe otiṇṇaṃ adhikaraṇaṃ vinicchituṃ nisinno vinayadharo.",
  "atk-vin02a4:301_0": "Viggāhikanti “na tvaṃ imaṃ dhammavinayaṃ ājānāsī”tiādinayappavattaṃ. Anatthasaṃhitanti",
  "atk-vin02a4:301_1": "yā anatthaṃ janayati, parisaṃ khobhetvā uṭṭhāpeti, evarūpiṃ kathaṃ mā abhaṇi. Sutte",
  "atk-vin02a4:301_2": "vinaye vātiādīsu suttaṃ nāma ubhatovibhaṅgo. Vinayo nāma khandhako. Anulomo nāma",
  "atk-vin02a4:301_3": "parivāro. Paññattaṃ nāma sakalaṃ vinayapiṭakaṃ. Anulomikaṃ nāma cattāro mahāpadesā.",
  "atk-vin02a4:302_0": "Anuyogavattaṃ nisāmayāti anuyuñjanavattaṃ nisāmehi. Kusalena buddhimatā katanti chekena",
  "atk-vin02a4:302_1": "paṇḍitena ñāṇapāramippattena bhagavatā nīharitvā ṭhapitaṃ. Suvuttanti supaññāpitaṃ.",
  "atk-vin02a4:302_2": "Sikkhāpadānulomikanti sikkhāpadānaṃ anulomaṃ. Ayaṃ tāva padattho, ayaṃ panettha sādhippāyasaṅkhepavaṇṇanā",
  "atk-vin02a4:302_3": "– “sace tvaṃ anuvijjako, mā sahasā bhaṇi, mā anatthasaṃhitaṃ viggāhikakathaṃ bhaṇi.",
  "atk-vin02a4:302_4": "Yaṃ pana kusalena buddhimatā lokanāthena etesu suttādīsu anuyogavattaṃ kathaṃ supaññattaṃ",
  "atk-vin02a4:302_5": "sabbasikkhāpadānaṃ anulomaṃ, taṃ nisāmaya taṃ upadhārehī”ti. Gatiṃ na nāsento samparāyikanti",
  "atk-vin02a4:302_6": "attano samparāye sugatinibbattiṃ anāsento anuyogavattaṃ nisāmaya. Yo hi taṃ anisāmetvā",
  "atk-vin02a4:302_7": "anuyuñjati, so samparāyikaṃ attano gatiṃ nāseti, tasmā tvaṃ anāsento nisāmayāti attho.",
  "atk-vin02a4:302_8": "Idāni taṃ anuyogavattaṃ dassetuṃ hitesītiādimāha. Tattha hitesīti hitaṃ esanto gavesanto;",
  "atk-vin02a4:302_9": "mettañca mettāpubbabhāgañca upaṭṭhapetvāti attho. Kālenāti yuttapattakālena; ajjhesitakāleyeva",
  "atk-vin02a4:302_10": "tava bhāre kate anuyuñjāti attho.",
  "atk-vin02a4:303": "Sahasā vohāraṃ mā padhāresīti yo etesaṃ sahasā vohāro hoti, sahasā bhāsitaṃ, taṃ mā padhāresi, mā gaṇhittha.",
  "atk-vin02a4:304_0": "Paṭiññānusandhitena kārayeti ettha anusandhitanti kathānusandhi vuccati, tasmā paṭiññānusandhinā",
  "atk-vin02a4:304_1": "kāraye; kathānusandhiṃ sallakkhetvā paṭiññāya kārayeti attho. Atha vā paṭiññāya ca",
  "atk-vin02a4:304_2": "anusandhitena ca kāraye, lajjiṃ paṭiññāya kāraye; alajjiṃ vattānusandhināti attho.",
  "atk-vin02a4:304_3": "Tasmā eva paṭiññā lajjīsūti gāthamāha. Tattha vattānusandhitena kārayeti vattānusandhinā",
  "atk-vin02a4:304_4": "kāraye, yā assa vattena saddhiṃ paṭiññā sandhiyati, tāya paṭiññāya kārayeti attho.",
  "atk-vin02a4:305": "Sañciccāti jānanto āpajjati. Parigūhatīti nigūhati na deseti na vuṭṭhāti.",
  "atk-vin02a4:306": "Sā ahampi jānāmīti yaṃ tumhehi vuttaṃ, taṃ saccaṃ, ahampi naṃ evameva jānāmi. Aññañca tāhanti aññañca taṃ ahaṃ pucchāmi.",
  "atk-vin02a4:307_0": "Pubbāparaṃ na jānātīti purekathitañca pacchākathitañca na jānāti. Akovidoti tasmiṃ",
  "atk-vin02a4:307_1": "pubbāpare akusalo. Anusandhivacanapathaṃ na jānātīti kathānusandhivacanaṃ vinicchayānusandhivacanañca na jānāti.",
  "atk-vin02a4:308_0": "Sīlavipattiyā codetīti dvīhi āpattikkhandhehi codeti. Ācāradiṭṭhiyāti ācāravipattiyā",
  "atk-vin02a4:308_1": "ceva diṭṭhivipattiyā ca. Ācāravipattiyā codento pañcahāpattikkhandhehi codeti, diṭṭhivipattiyā",
  "atk-vin02a4:308_2": "codento micchādiṭṭhiyā ceva antaggāhikadiṭṭhiyā ca codeti. Ājīvenapi codetīti ājīvahetupaññattehi",
  "atk-vin02a4:308_3": "chahi sikkhāpadehi codeti. Sesaṃ sabbattha uttānamevāti.",
  "atk-vin02a4:309": "Dutiyagāthāsaṅgaṇikavaṇṇanā niṭṭhitā.",
  "atk-vin02a4:310": "Codanākaṇḍaṃ",
  "atk-vin02a4:311": "Anuvijjakakiccavaṇṇanā",
  "atk-vin02a4:312_0": "360-361. Idāni evaṃ uppannāya codanāya vinayadharena kattabbakiccaṃ dassetuṃ anuvijjakenātiādi",
  "atk-vin02a4:312_1": "āraddhaṃ. Tattha diṭṭhaṃ diṭṭhenāti gāthāya ayamattho – ekeneko mātugāmena saddhiṃ",
  "atk-vin02a4:312_2": "ekaṭṭhānato nikkhamanto vā pavisanto vā diṭṭho, so taṃ pārājikena codeti, itaro tassa",
  "atk-vin02a4:312_3": "dassanaṃ anujānāti. Taṃ pana dassanaṃ paṭicca pārājikaṃ na upeti, na paṭijānāti.",
  "atk-vin02a4:312_4": "Evamettha yaṃ tena diṭṭhaṃ, taṃ tassa “diṭṭho mayā”ti iminā diṭṭhavacanena sameti.",
  "atk-vin02a4:312_5": "Yasmā pana itaro taṃ dassanaṃ paṭicca dosaṃ na paṭijānāti, tasmā asuddhaparisaṅkito",
  "atk-vin02a4:312_6": "hoti; amūlakaparisaṅkitoti attho. Tassa puggalassa “suddho aha”nti paṭiññāya tena",
  "atk-vin02a4:312_7": "saddhiṃ uposatho kātabbo. Sesagāthādvayepi eseva nayo. Sesaṃ sabbattha uttānamevāti.",
  "atk-vin02a4:313": "Anuvijjakakiccavaṇṇanā niṭṭhitā.",
  "atk-vin02a4:314": "Codakapucchāvissajjanāvaṇṇanā",
  "atk-vin02a4:315_0": "362-363. Codanāya ko ādītiādipucchānaṃ vissajjane sacce ca akuppe cāti sacce patiṭṭhātabbaṃ",
  "atk-vin02a4:315_1": "akuppe ca. Yaṃ kataṃ vā na kataṃ vā, tadeva vattabbaṃ, na ca codake vā anuvijjake",
  "atk-vin02a4:315_2": "vā saṅghe vā kopo uppādetabbo. Otiṇṇānotiṇṇaṃ jānitabbanti otiṇṇañca anotiṇṇañca",
  "atk-vin02a4:315_3": "vacanaṃ jānitabbaṃ. Tatrāyaṃ jānanavidhi – ettakā codakassa pubbakathā, ettakā pacchimakathā,",
  "atk-vin02a4:315_4": "ettakā cuditakassa pubbakathā, ettakā pacchimakathāti jānitabbā. Codakassa pamāṇaṃ",
  "atk-vin02a4:315_5": "gaṇhitabbaṃ, cuditakassa pamāṇaṃ gaṇhitabbaṃ, anuvijjakassa pamāṇaṃ gaṇhitabbaṃ,",
  "atk-vin02a4:315_6": "anuvijjako appamattakampi ahāpento “āvuso samannāharitvā ujuṃ katvā āharā”ti vattabbo,",
  "atk-vin02a4:315_7": "saṅghena evaṃ paṭipajjitabbaṃ. Yena dhammena yena vinayena yena satthusāsanena taṃ",
  "atk-vin02a4:315_8": "adhikaraṇaṃ vūpasammatīti ettha dhammoti bhūtaṃ vatthu. Vinayoti codanā ceva sāraṇā",
  "atk-vin02a4:315_9": "ca. Satthusāsananti ñattisampadā ceva anussāvanasampadā ca. Etena hi dhammena ca",
  "atk-vin02a4:315_10": "vinayena ca satthusāsanena ca adhikaraṇaṃ vūpasamati, tasmā anuvijjakena bhūtena",
  "atk-vin02a4:315_11": "vatthunā codetvā āpattiṃ sāretvā ñattisampadāya ceva anussāvanasampadāya ca taṃ adhikaraṇaṃ",
  "atk-vin02a4:315_12": "vūpasametabbaṃ, anuvijjakena evaṃ paṭipajjitabbaṃ. Sesamettha uttānameva.",
  "atk-vin02a4:316_0": "364. Uposatho kimatthāyātiādipucchāvissajjanampi uttānameva. Avasānagāthāsu there",
  "atk-vin02a4:316_1": "ca paribhāsatīti avamaññaṃ karonto “kiṃ ime jānantī”ti paribhāsati. Khato upahatindriyoti",
  "atk-vin02a4:316_2": "tāya chandādigāmitāya tena ca paribhāsanena attanā attano khatattā khato. Saddhādīnañca",
  "atk-vin02a4:316_3": "indriyānaṃ upahatattā upahatindriyo. Nirayaṃ gacchati dummedho, na ca sikkhāya gāravoti",
  "atk-vin02a4:316_4": "so khato upahatindriyo paññāya abhāvato dummedho tīsu sikkhāsu asikkhanato na ca",
  "atk-vin02a4:316_5": "sikkhāya gāravo kāyassa bhedā nirayameva upagacchati, tasmā na ca āmisaṃ nissāya…pe…",
  "atk-vin02a4:316_6": "yathā dhammo tathā kareti. Tassattho na ca āmisaṃ nissāya kare, cuditakacodakesu",
  "atk-vin02a4:316_7": "hi aññatarena dinnaṃ cīvarādiāmisaṃ gaṇhanto āmisaṃ nissāya karoti, evaṃ na kareyya.",
  "atk-vin02a4:316_8": "Na ca nissāya puggalanti “ayaṃ me upajjhāyo vā ācariyo vā”tiādinā nayena chandādīhi",
  "atk-vin02a4:316_9": "gacchanto puggalaṃ nissāya karoti, evaṃ na kareyya. Atha kho ubhopete vivajjetvā",
  "atk-vin02a4:316_10": "yathā dhammo ṭhito, tatheva kareyyāti.",
  "atk-vin02a4:317_0": "Upakaṇṇakaṃ jappatīti “evaṃ kathehi, mā evaṃ kathayitthā”ti kaṇṇamūle manteti. Jimhaṃ",
  "atk-vin02a4:317_1": "pekkhatīti dosameva gavesati. Vītiharatīti vinicchayaṃ hāpeti. Kummaggaṃ paṭisevatīti āpattiṃ dīpeti.",
  "atk-vin02a4:318": "Akālena ca codetīti anokāse anajjhiṭṭhova codeti. Pubbāparaṃ na jānātīti purimakathañca pacchimakathañca na jānāti.",
  "atk-vin02a4:319": "Anusandhivacanapathaṃ na jānātīti kathānusandhivinicchayānusandhivasena vacanaṃ na jānāti. Sesaṃ sabbattha uttānamevāti.",
  "atk-vin02a4:320": "Codanākaṇḍavaṇṇanā niṭṭhitā.",
  "atk-vin02a4:321": "Cūḷasaṅgāmo",
  "atk-vin02a4:322": "Anuvijjakassa paṭipattivaṇṇanā",
  "atk-vin02a4:323_0": "365. Cūḷasaṅgāme saṅgāmāvacarena bhikkhunāti saṅgāmo vuccati adhikaraṇavinicchayatthāya",
  "atk-vin02a4:323_1": "saṅghasannipāto. Tatra hi attapaccatthikā ceva sāsanapaccatthikā ca uddhammaṃ ubbinayaṃ",
  "atk-vin02a4:323_2": "satthu sāsanaṃ dīpentā samosaranti vesālikā vajjiputtakā viya. Yo bhikkhu tesaṃ paccatthikānaṃ",
  "atk-vin02a4:323_3": "laddhiṃ madditvā sakavādadīpanatthāya tattha avacarati, ajjhogāhetvā vinicchayaṃ",
  "atk-vin02a4:323_4": "pavatteti, so saṅgāmāvacaro nāma yasatthero viya. Tena saṅgāmāvacarena bhikkhunā",
  "atk-vin02a4:323_5": "saṅghaṃ upasaṅkamantena nīcacittena saṅgho upasaṅkamitabbo. Nīcacittenāti mānaddhajaṃ",
  "atk-vin02a4:323_6": "nipātetvā nihatamānacittena. Rajoharaṇasamenāti pādapuñchanasamena; yathā rajoharaṇassa",
  "atk-vin02a4:323_7": "saṃkiliṭṭhe vā asaṃkiliṭṭhe vā pāde puñchiyamāne neva rāgo na doso; evaṃ iṭṭhāniṭṭhesu",
  "atk-vin02a4:323_8": "arajjantena adussantenāti attho. Yathāpatirūpe āsaneti yathāpatirūpaṃ āsanaṃ ñatvā",
  "atk-vin02a4:323_9": "attano pāpuṇanaṭṭhāne therānaṃ bhikkhūnaṃ piṭṭhiṃ adassetvā nisīditabbaṃ. Anānākathikenāti",
  "atk-vin02a4:323_10": "nānāvidhaṃ taṃ taṃ anatthakathaṃ akathentena. Atiracchānakathikenāti diṭṭhasutamutampi",
  "atk-vin02a4:323_11": "rājakathādikaṃ tiracchānakathaṃ akathentena. Sāmaṃ vā dhammo bhāsitabboti saṅghasannipātaṭṭhāne",
  "atk-vin02a4:323_12": "kappiyākappiyanissitā vā rūpārūpaparicchedasamathācāravipassanācāraṭṭhānanisajjavattādinissitā",
  "atk-vin02a4:323_13": "vā kathā dhammo nāma. Evarūpo dhammo sayaṃ vā bhāsitabbo, paro vā ajjhesitabbo. Yo",
  "atk-vin02a4:323_14": "bhikkhu tathārūpiṃ kathaṃ kathetuṃ pahoti, so vattabbo – “āvuso saṅghamajjhamhi pañhe",
  "atk-vin02a4:323_15": "uppanne tvaṃ katheyyāsī”ti. Ariyo vā tuṇhībhāvo nātimaññitabboti ariyā tuṇhī nisīdantā",
  "atk-vin02a4:323_16": "na bālaputhujjanā viya nisīdanti. Aññataraṃ kammaṭṭhānaṃ gahetvāva nisīdanti. Iti",
  "atk-vin02a4:323_17": "kammaṭṭhānamanasikāravasena tuṇhībhāvo ariyo tuṇhībhāvo nāma, so nātimaññitabbo,",
  "atk-vin02a4:323_18": "kiṃ kammaṭṭhānānuyogenāti nāvajānitabbo; attano patirūpaṃ kammaṭṭhānaṃ gahetvāva",
  "atk-vin02a4:323_19": "nisīditabbanti attho.",
  "atk-vin02a4:324_0": "Na upajjhāyo pucchitabboti “ko nāmo tuyhaṃ upajjhāyo”ti na pucchitabbo. Esa nayo",
  "atk-vin02a4:324_1": "sabbattha. Na jātīti “khattiyajātiyo tvaṃ brāhmaṇajātiyo”ti evaṃ jāti na pucchitabbā.",
  "atk-vin02a4:324_2": "Na āgamoti “dīghabhāṇakosi tvaṃ majjhimabhāṇako”ti evaṃ āgamo na pucchitabbo. Kulapadesoti",
  "atk-vin02a4:324_3": "khattiyakulādivaseneva veditabbo. Atrassa pemaṃ vā doso vāti atra puggale etesaṃ",
  "atk-vin02a4:324_4": "kāraṇānaṃ aññataravasena pemaṃ vā bhaveyya doso vā.",
  "atk-vin02a4:325_0": "No parisakappikenāti parisakappakena parisānuvidhāyakena na bhavitabbaṃ; yaṃ parisāya",
  "atk-vin02a4:325_1": "ruccati, tadeva cetetvā kappetvā na kathetabbanti attho. Na hatthamuddā dassetabbāti",
  "atk-vin02a4:325_2": "kathetabbe ca akathetabbe ca saññājananatthaṃ hatthavikāro na kātabbo.",
  "atk-vin02a4:326_0": "Atthaṃ anuvidhiyantenāti vinicchayapaṭivedhameva sallakkhentena “idaṃ suttaṃ upalabbhati,",
  "atk-vin02a4:326_1": "imasmiṃ vinicchaye idaṃ vakkhāmī”ti evaṃ paritulayantena nisīditabbanti attho. Na",
  "atk-vin02a4:326_2": "ca āsanā vuṭṭhātabbanti na āsanā vuṭṭhāya sannipātamaṇḍale vicaritabbaṃ, vinayadhare",
  "atk-vin02a4:326_3": "uṭṭhite sabbā parisā uṭṭhahati. Na vītihātabbanti na vinicchayo hāpetabbo. Na kummaggo",
  "atk-vin02a4:326_4": "sevitabboti na āpatti dīpetabbā. Asāhasikena bhavitabbanti na sahasākārinā bhavitabbaṃ;",
  "atk-vin02a4:326_5": "sahasā duruttavacanaṃ na kathetabbanti attho. Vacanakkhamenāti duruttavācaṃ khamanasīlena.",
  "atk-vin02a4:326_6": "Hitaparisakkināti hitesinā hitagavesinā karuṇā ca karuṇāpubbabhāgo ca upaṭṭhāpetabboti",
  "atk-vin02a4:326_7": "ayaṃ padadvayepi adhippāyo. Anasuruttenāti na asuruttena. Asuruttaṃ vuccati viggāhikakathāsaṅkhātaṃ",
  "atk-vin02a4:326_8": "asundaravacanaṃ; taṃ na kathetabbanti attho. Attā pariggahetabboti “vinicchinituṃ",
  "atk-vin02a4:326_9": "vūpasametuṃ sakkhissāmi nu kho no”ti evaṃ attā pariggahetabbo; attano pamāṇaṃ jānitabbanti",
  "atk-vin02a4:326_10": "attho. Paro pariggahetabboti “lajjiyā nu kho ayaṃ parisā, sakkā saññāpetuṃ udāhu",
  "atk-vin02a4:326_11": "no”ti evaṃ paro pariggahetabbo.",
  "atk-vin02a4:327_0": "Codako pariggahetabboti “dhammacodako nu kho no”ti evaṃ pariggahetabbo. Cuditako",
  "atk-vin02a4:327_1": "pariggahetabboti “dhammacuditako nu kho no”ti evaṃ pariggahetabbo. Adhammacodako",
  "atk-vin02a4:327_2": "pariggahetabboti tassa pamāṇaṃ jānitabbaṃ. Sesesupi eseva nayo. Vuttaṃ ahāpentenāti",
  "atk-vin02a4:327_3": "codakacuditakehi vuttavacanaṃ ahāpentena. Avuttaṃ apakāsentenāti anosaṭaṃ vatthuṃ",
  "atk-vin02a4:327_4": "appakāsentena. Mando hāsetabboti mando momūho paggaṇhitabbo, “nanu tvaṃ kulaputto”ti",
  "atk-vin02a4:327_5": "uttejetvā anuyogavattaṃ kathāpetvā tassa anuyogo gaṇhitabbo. Bhīrū assāsetabboti",
  "atk-vin02a4:327_6": "yassa saṅghamajjhaṃ vā gaṇamajjhaṃ vā anosaṭapubbattā sārajjaṃ uppajjati, tādiso",
  "atk-vin02a4:327_7": "“mā bhāyi, vissaṭṭho kathehi, mayaṃ te upatthambhā bhavissāmā”ti vatvāpi anuyogavattaṃ",
  "atk-vin02a4:327_8": "kathāpetabbo. Caṇḍo nisedhetabboti apasādetabbo tajjetabbo. Asuci vibhāvetabboti",
  "atk-vin02a4:327_9": "alajjiṃ pakāsetvā āpattiṃ desāpetabbo. Ujumaddavenāti yo bhikkhu uju sīlavā kāyavaṅkādirahito,",
  "atk-vin02a4:327_10": "so maddaveneva upacaritabbo. Dhammesu ca puggalesu cāti ettha yo dhammagaruko hoti",
  "atk-vin02a4:327_11": "na puggalagaruko, ayameva dhammesu ca puggalesu ca majjhattoti veditabbo.",
  "atk-vin02a4:328_0": "366. Suttaṃ saṃsandanatthāyātiādīsu tena ca pana evaṃ sabrahmacārīnaṃ piyamanāpagarubhāvanīyena",
  "atk-vin02a4:328_1": "anuvijjakena samudāhaṭesu suttādīsu suttaṃ saṃsandanatthāya; āpattānāpattīnaṃ saṃsandanatthanti",
  "atk-vin02a4:328_2": "veditabbaṃ. Opammaṃ nidassanatthāyāti opammaṃ atthadassanatthāya. Attho viññāpanatthāyāti",
  "atk-vin02a4:328_3": "attho jānāpanatthāya. Paṭipucchā ṭhapanatthāyāti pucchā puggalassa ṭhapanatthāya.",
  "atk-vin02a4:328_4": "Okāsakammaṃ codanatthāyāti vatthunā vā āpattiyā vā codanatthāya. Codanā sāraṇatthāyāti",
  "atk-vin02a4:328_5": "dosādosaṃ sarāpanatthāya. Sāraṇā savacanīyatthāyāti dosādosasāraṇā savacanīyakaraṇatthāya.",
  "atk-vin02a4:328_6": "Savacanīyaṃ palibodhatthāyāti savacanīyaṃ “imamhā āvāsā paraṃ mā pakkamī”ti evaṃ",
  "atk-vin02a4:328_7": "palibodhatthāya. Palibodho vinicchayatthāyāti vinicchayaṃ pāpanatthāya. Vinicchayo",
  "atk-vin02a4:328_8": "santīraṇatthāyāti dosādosaṃ santīraṇatthāya tulanatthāya. Santīraṇaṃ ṭhānāṭṭhānagamanatthāyāti",
  "atk-vin02a4:328_9": "āpattianāpattigarukalahukāpattijānanatthāya. Saṅgho sampariggahasampaṭicchanatthāyāti",
  "atk-vin02a4:328_10": "vinicchayasampaṭiggahaṇatthāya ca; suvinicchitadubbinicchitabhāvajānanatthāya cāti",
  "atk-vin02a4:328_11": "attho. Paccekaṭṭhāyino avisaṃvādakaṭṭhāyinoti issariyādhipaccajeṭṭhakaṭṭhāne ca avisaṃvādakaṭṭhāne",
  "atk-vin02a4:328_12": "ca ṭhitā; na te apasādetabbāti attho.",
  "atk-vin02a4:329_0": "Idāni ye mandā mandabuddhino evaṃ vadeyyuṃ “vinayo nāma kimatthāyā”ti tesaṃ vacanokāsapidahanatthamattaṃ",
  "atk-vin02a4:329_1": "dassetuṃ vinayo saṃvaratthāyātiādimāha. Tattha vinayo saṃvaratthāyāti sakalāpi vinayapaññatti",
  "atk-vin02a4:329_2": "kāyavacīdvārasaṃvaratthāya. Ājīvavisuddhipariyosānassa sīlassa upanissayo hoti; paccayo",
  "atk-vin02a4:329_3": "hotīti attho. Esa nayo sabbattha. Apicettha avippaṭisāroti pāpapuññānaṃ katākatavasena",
  "atk-vin02a4:329_4": "cittavippaṭisārābhāvo. Pāmujjanti dubbalā taruṇapīti. Pītīti balavā bahalapīti. Passaddhīti",
  "atk-vin02a4:329_5": "kāyacittadarathapaṭippassaddhi. Sukhanti kāyikacetasikasukhaṃ. Tañhi duvidhampi samādhissa",
  "atk-vin02a4:329_6": "upanissayapaccayo hoti. Samādhīti cittekaggatā. Yathābhūtañāṇadassananti taruṇavipassanā;",
  "atk-vin02a4:329_7": "udayabbayañāṇassetaṃ adhivacanaṃ. Cittekaggatā hi taruṇavipassanāya upanissayapaccayo",
  "atk-vin02a4:329_8": "hoti. Nibbidāti sikhāpattā vuṭṭhānagāminibalavavipassanā. Virāgoti ariyamaggo. Vimuttīti",
  "atk-vin02a4:329_9": "arahattaphalaṃ. Catubbidhopi hi ariyamaggo arahattaphalassa upanissayapaccayo hoti.",
  "atk-vin02a4:329_10": "Vimuttiñāṇadassananti paccavekkhaṇāñāṇaṃ. Vimuttiñāṇadassanaṃ anupādāparinibbānatthāyāti",
  "atk-vin02a4:329_11": "apaccayaparinibbānatthāya. Apaccayaparinibbānassa hi taṃ paccayo hoti, tasmiṃ anuppatte",
  "atk-vin02a4:329_12": "avassaṃ parinibbāyitabbatoti. Etadatthā kathāti ayaṃ vinayakathā nāma etadatthā.",
  "atk-vin02a4:329_13": "Mantanāti vinayamantanā eva. Upanisāti ayaṃ “vinayo saṃvaratthāyā”tiādikā paramparapaccayatāpi",
  "atk-vin02a4:329_14": "etadatthāya. Sotāvadhānanti imissā paramparapaccayakathāya sotāvadhānaṃ. Imaṃ kathaṃ",
  "atk-vin02a4:329_15": "sutvā yaṃ uppajjati ñāṇaṃ, tampi etadatthāya. Yadidaṃ anupādā cittassa vimokkhoti",
  "atk-vin02a4:329_16": "yo ayaṃ catūhi upādānehi anupādiyitvā cittassa arahattaphalasaṅkhāto vimokkho, sopi",
  "atk-vin02a4:329_17": "etadatthāya; apaccayaparinibbānatthāya evāti attho.",
  "atk-vin02a4:330": "367. Anuyogavattagāthāsu paṭhamagāthā vuttatthā eva.",
  "atk-vin02a4:331_0": "Vatthuṃ vipattiṃ āpattiṃ, nidānaṃ ākāraakovido pubbāparaṃ na jānātīti “vatthu”ntiādīni",
  "atk-vin02a4:331_1": "“na jānātī”ti padena sambandho. “Akovido”ti padassa “sa ve tādisako”ti iminā sambandho.",
  "atk-vin02a4:331_2": "Tasmā ayamettha yojanā – yo bhikkhu pārājikādīnaṃ vatthuṃ na jānāti, catubbidhaṃ",
  "atk-vin02a4:331_3": "vipattiṃ na jānāti, sattavidhaṃ āpattiṃ na jānāti, “idaṃ sikkhāpadaṃ asukasmiṃ nāma",
  "atk-vin02a4:331_4": "nagare paññatta”nti evaṃ nidānaṃ na jānāti, “idaṃ purimavacanaṃ idaṃ pacchimavacana”nti",
  "atk-vin02a4:331_5": "pubbāparaṃ na jānāti, “idaṃ kataṃ idaṃ akata”nti katākataṃ na jānāti. Samena cāti",
  "atk-vin02a4:331_6": "teneva pubbāparaṃ ajānanassa samena aññāṇena, “katākataṃ na jānātī”ti vuttaṃ hoti;",
  "atk-vin02a4:331_7": "evaṃ tāva najānāti-padena saddhiṃ sambandho veditabbo. Yaṃ panetaṃ “ākāraakovido”ti",
  "atk-vin02a4:331_8": "vuttaṃ, tattha ākāraakovidoti kāraṇākāraṇe akovido. Iti yvāyaṃ vatthuādīnipi na jānāti,",
  "atk-vin02a4:331_9": "ākārassa ca akovido, sa ve tādisako bhikkhu apaṭikkhoti vuccati.",
  "atk-vin02a4:332_0": "Kammañca adhikaraṇañcāti imesampi padānaṃ “na jānātī”ti padeneva sambandho. Ayaṃ",
  "atk-vin02a4:332_1": "panettha yojanā – tatheva iti yvāyaṃ kammañca na jānāti, adhikaraṇañca na jānāti,",
  "atk-vin02a4:332_2": "sattappakāre samathe cāpi akovido, rāgādīhi pana ratto duṭṭho ca mūḷho ca, bhayena",
  "atk-vin02a4:332_3": "bhayā gacchati, sammohena mohā gacchati, rattattā pana duṭṭhattā ca chandā dosā ca",
  "atk-vin02a4:332_4": "gacchati, paraṃ saññāpetuṃ asamatthatāya na ca saññattikusalo, kāraṇākāraṇadassane",
  "atk-vin02a4:332_5": "asamatthatāya nijjhattiyā ca akovido attano sadisāya parisāya laddhattā laddhapakkho,",
  "atk-vin02a4:332_6": "hiriyā paribāhirattā ahiriko, kāḷakehi kammehi samannāgatattā kaṇhakammo, dhammādariyapuggalādariyānaṃ",
  "atk-vin02a4:332_7": "abhāvato anādaro, sa ve tādisako bhikkhu apaṭikkhoti vuccati, na paṭikkhitabbo na",
  "atk-vin02a4:332_8": "oloketabbo, na sammannitvā issariyādhipaccajeṭṭhakaṭṭhāne ṭhapetabboti attho. Sukkapakkhagāthānampi",
  "atk-vin02a4:332_9": "yojanānayo vuttanayeneva veditabboti.",
  "atk-vin02a4:333": "Cūḷasaṅgāmavaṇṇanā niṭṭhitā.",
  "atk-vin02a4:334": "Mahāsaṅgāmo",
  "atk-vin02a4:335": "Voharantena jānitabbādivaṇṇanā",
  "atk-vin02a4:336_0": "368-374. Mahāsaṅgāme – vatthuto vā vatthuṃ saṅkamatīti “paṭhamapārājikavatthu mayā",
  "atk-vin02a4:336_1": "diṭṭhaṃ vā sutaṃ vā”ti vatvā puna pucchiyamāno nighaṃsiyamāno “na mayā paṭhamapārājikassa",
  "atk-vin02a4:336_2": "vatthu diṭṭhaṃ, na sutaṃ; dutiyapārājikassa vatthu diṭṭhaṃ vā sutaṃ vā”ti vadati.",
  "atk-vin02a4:336_3": "Eteneva nayena sesavatthusaṅkamanaṃ, vipattito vipattisaṅkamanaṃ āpattito āpattisaṅkamanañca",
  "atk-vin02a4:336_4": "veditabbaṃ. Yo pana “neva mayā diṭṭhaṃ, na suta”nti vatvā pacchā “mayāpetaṃ diṭṭhaṃ",
  "atk-vin02a4:336_5": "vā sutaṃ vā”ti vadati, “diṭṭhaṃ vā sutaṃ vā”ti vatvā pacchā “na diṭṭhaṃ vā na sutaṃ",
  "atk-vin02a4:336_6": "vā”ti vadati, ayaṃ avajānitvā paṭijānāti, paṭijānitvā avajānātīti veditabbo. Eseva",
  "atk-vin02a4:336_7": "aññenaññaṃ paṭicarati nāma.",
  "atk-vin02a4:337_0": "375. Vaṇṇāvaṇṇoti nīlādivaṇṇāvaṇṇavasena sukkavissaṭṭhisikkhāpadaṃ vuttaṃ. Vacanamanuppadānanti",
  "atk-vin02a4:337_1": "sañcarittaṃ vuttaṃ. Kāyasaṃsaggādittayaṃ sarūpeneva vuttaṃ. Iti imāni pañca methunadhammassa",
  "atk-vin02a4:337_2": "pubbabhāgo pubbapayogoti veditabbāni.",
  "atk-vin02a4:338": "376. Cattāri apalokanakammānīti adhammenavaggādīni. Sesesupi eseva nayo. Iti cattāri catukkāni soḷasa honti.",
  "atk-vin02a4:339": "Agatiagantabbavaṇṇanā",
  "atk-vin02a4:340_0": "379. Bahujanaahitāya paṭipanno hotīti vinayadharena hi evaṃ chandādigatiyā adhikaraṇe",
  "atk-vin02a4:340_1": "vinicchite tasmiṃ vihāre saṅgho dvidhā bhijjati. Ovādūpajīviniyo bhikkhuniyopi dve",
  "atk-vin02a4:340_2": "bhāgā honti. Upāsakāpi upāsikāyopi dārakāpi dārikāyopi tesaṃ ārakkhadevatāpi tatheva",
  "atk-vin02a4:340_3": "dvidhā bhijjanti. Tato bhummadevatā ādiṃ katvā yāva akaniṭṭhabrahmāno dvidhāva honti.",
  "atk-vin02a4:340_4": "Tena vuttaṃ – “bahujanaahitāya paṭipanno hoti…pe… dukkhāya devamanussāna”nti.",
  "atk-vin02a4:341": "382. Visamanissitoti visamāni kāyakammādīni nissito. Gahananissitoti micchādiṭṭhiantaggāhikadiṭṭhisaṅkhātaṃ gahanaṃ nissito. Balavanissitoti balavante abhiññāte bhikkhū nissito.",
  "atk-vin02a4:342": "393. Tassa avajānantoti tassa vacanaṃ avajānanto. Upayogatthe vā sāmivacanaṃ, taṃ avajānantoti attho.",
  "atk-vin02a4:343": "394. Yaṃ atthāyāti yadatthāya. Taṃ atthanti so attho. Sesaṃ sabbattha uttānamevāti.",
  "atk-vin02a4:344": "Mahāsaṅgāmavaṇṇanā niṭṭhitā.",
  "atk-vin02a4:345": "Kathinabhedaṃ",
  "atk-vin02a4:346": "Kathinaatthatādivaṇṇanā",
  "atk-vin02a4:347": "403. Kathine – aṭṭha mātikāti khandhake vuttā pakkamanantikādikā aṭṭha. Palibodhānisaṃsāpi pubbe vuttā eva.",
  "atk-vin02a4:348_0": "404. Payogassāti cīvaradhovanādino sattavidhassa pubbakaraṇassatthāya yo udakāharaṇādiko",
  "atk-vin02a4:348_1": "payogo kayirati, tassa payogassa. Katame dhammā anantarapaccayena paccayoti anāgatavasena",
  "atk-vin02a4:348_2": "anantarā hutvā katame dhammā paccayā hontīti attho. Samanantarapaccayenāti suṭṭhu",
  "atk-vin02a4:348_3": "anantarapaccayena, anantarapaccayameva āsannataraṃ katvā pucchati. Nissayapaccayenāti",
  "atk-vin02a4:348_4": "uppajjamānassa payogassa nissayaṃ ādhārabhāvaṃ upagatā viya hutvā katame dhammā paccayā",
  "atk-vin02a4:348_5": "hontīti attho. Upanissayapaccayenāti upetena nissayapaccayena; nissayapaccayameva",
  "atk-vin02a4:348_6": "upagatataraṃ katvā pucchati. Purejātapaccayenāti iminā paṭhamaṃ uppannassa paccayabhāvaṃ",
  "atk-vin02a4:348_7": "pucchati. Pacchājātapaccayenāti iminā pacchā uppajjanakassa paccayabhāvaṃ pucchati.",
  "atk-vin02a4:348_8": "Sahajātapaccayenāti iminā apubbaṃ acarimaṃ uppajjamānānaṃ paccayabhāvaṃ pucchati.",
  "atk-vin02a4:348_9": "Pubbakaraṇassāti dhovanādino pubbakaraṇassa. Paccuddhārassāti purāṇasaṅghāṭiādīnaṃ",
  "atk-vin02a4:348_10": "paccuddharaṇassa. Adhiṭṭhānassāti kathinacīvarādhiṭṭhānassa. Atthārassāti kathinatthārassa.",
  "atk-vin02a4:348_11": "Mātikānañca palibodhānañcāti aṭṭhannaṃ mātikānaṃ dvinnañca palibodhānaṃ. Vatthussāti",
  "atk-vin02a4:348_12": "saṅghāṭiādino kathinavatthussa; sesaṃ vuttanayameva.",
  "atk-vin02a4:349_0": "Evaṃ yañca labbhati yañca na labbhati, sabbaṃ pucchitvā idāni yaṃ yassa labbhati,",
  "atk-vin02a4:349_1": "tadeva dassento pubbakaraṇaṃ payogassātiādinā nayena vissajjanamāha. Tassattho –",
  "atk-vin02a4:349_2": "yaṃ vuttaṃ “payogassa katame dhammā”tiādi, tattha vuccate, pubbakaraṇaṃ payogassa",
  "atk-vin02a4:349_3": "anantarapaccayena paccayo, samanantaranissayaupanissayapaccayena paccayo. Payogassa",
  "atk-vin02a4:349_4": "hi sattavidhampi pubbakaraṇaṃ yasmā tena payogena nipphādetabbassa pubbakaraṇassatthāya",
  "atk-vin02a4:349_5": "so payogo kayirati, tasmā imehi catūhi paccayehi paccayo hoti. Purejātapaccaye panesa",
  "atk-vin02a4:349_6": "uddiṭṭhadhammesu ekadhammampi na labhati, aññadatthu pubbakaraṇassa sayaṃ purejātapaccayo",
  "atk-vin02a4:349_7": "hoti, payoge sati pubbakaraṇassa nipphajjanato. Tena vuttaṃ – “payogo pubbakaraṇassa",
  "atk-vin02a4:349_8": "purejātapaccayena paccayo”ti. Pacchājātapaccayaṃ pana labhati, tena vuttaṃ – “pubbakaraṇaṃ",
  "atk-vin02a4:349_9": "payogassa pacchājātapaccayena paccayo”ti. Pacchā uppajjanakassa hi pubbakaraṇassa",
  "atk-vin02a4:349_10": "atthāya so payogo kayirati. Sahajātapaccayaṃ pana mātikāpalibodhānisaṃsasaṅkhāte",
  "atk-vin02a4:349_11": "pannarasa dhamme ṭhapetvā añño payogādīsu ekopi dhammo na labhati, te eva hi pannarasa",
  "atk-vin02a4:349_12": "dhammā saha kathinatthārena ekato nipphajjantīti aññamaññaṃ sahajātapaccayā honti.",
  "atk-vin02a4:349_13": "Tena vuttaṃ – “pannarasa dhammā sahajātapaccayena paccayo”ti. Etenupāyena sabbapadavissajjanāni veditabbāni.",
  "atk-vin02a4:350": "Pubbakaraṇanidānādivibhāgavaṇṇanā",
  "atk-vin02a4:351": "405. Pubbakaraṇaṃ kiṃnidānantiādipucchāvissajjanaṃ uttānameva.",
  "atk-vin02a4:352_0": "406-7. “Payogo kiṃnidāno”tiādīsu pucchādvayavissajjanesu hetunidāno paccayanidānoti",
  "atk-vin02a4:352_1": "ettha cha cīvarāni hetu ceva paccayo cāti veditabbāni. Pubbapayogādīnañhi sabbesaṃ",
  "atk-vin02a4:352_2": "tāniyeva hetu, tāni paccayo. Na hi chabbidhe cīvare asati payogo atthi, na pubbakaraṇādīni,",
  "atk-vin02a4:352_3": "tasmā “payogo hetunidāno”tiādi vuttaṃ.",
  "atk-vin02a4:353_0": "408. Saṅgahavāre – vacībhedenāti “imāya saṅghāṭiyā, iminā uttarāsaṅgena, iminā antaravāsakena",
  "atk-vin02a4:353_1": "kathinaṃ attharāmī”ti etena vacībhedena. Katimūlādipucchāvissajjane – kiriyā majjheti",
  "atk-vin02a4:353_2": "paccuddhāro ceva adhiṭṭhānañca.",
  "atk-vin02a4:354": "411. Vatthuvipannaṃ hotīti akappiyadussaṃ hoti. Kālavipannaṃ nāma ajja dāyakehi dinnaṃ sve saṅgho kathinatthārakassa deti. Karaṇavipannaṃ nāma tadaheva chinditvā akataṃ.",
  "atk-vin02a4:355": "Kathinādijānitabbavibhāgavaṇṇanā",
  "atk-vin02a4:356_0": "412. Kathinaṃ jānitabbantiādipucchāya vissajjane – tesaññeva dhammānanti yesu rūpādidhammesu",
  "atk-vin02a4:356_1": "sati kathinaṃ nāma hoti, tesaṃ samodhānaṃ missībhāvo. Nāmaṃ nāmakammantiādinā pana",
  "atk-vin02a4:356_2": "“kathina”nti idaṃ bahūsu dhammesu nāmamattaṃ, na paramatthato eko dhammo atthīti dasseti.",
  "atk-vin02a4:357_0": "Catuvīsatiyā ākārehīti “na ullikhitamattenā”tiādīhi pubbe vuttakāraṇehi. Sattarasahi",
  "atk-vin02a4:357_1": "ākārehīti “ahatena atthataṃ hoti kathina”ntiādīhi pubbe vuttakāraṇehi. Nimittakammādīsu",
  "atk-vin02a4:357_2": "yaṃ vattabbaṃ sabbaṃ kathinakkhandhakavaṇṇanāyaṃ vuttaṃ.",
  "atk-vin02a4:358_0": "416. Ekuppādā ekanirodhāti uppajjamānāpi ekato uppajjanti, nirujjhamānāpi ekato nirujjhanti.",
  "atk-vin02a4:358_1": "Ekuppādā nānānirodhāti uppajjamānā ekato uppajjanti, nirujjhamānā nānā nirujjhanti.",
  "atk-vin02a4:358_2": "Kiṃ vuttaṃ hoti? Sabbepi atthārena saddhiṃ ekato uppajjanti, atthāre hi sati uddhāro",
  "atk-vin02a4:358_3": "nāma. Nirujjhamānā panettha purimā dve atthārena saddhiṃ ekato nirujjhanti, uddhārabhāvaṃ",
  "atk-vin02a4:358_4": "pāpuṇanti. Atthārassa hi nirodho etesañca uddhārabhāvo ekakkhaṇe hoti, itare nānā",
  "atk-vin02a4:358_5": "nirujjhanti. Tesu uddhārabhāvaṃ pattesupi atthāro tiṭṭhatiyeva. Sesaṃ sabbattha uttānamevāti.",
  "atk-vin02a4:359": "Samantapāsādikāya vinayasaṃvaṇṇanāya",
  "atk-vin02a4:360": "Kathinabhedavaṇṇanā niṭṭhitā.",
  "atk-vin02a4:361": "Paññattivaggavaṇṇanā niṭṭhitā.",
  "atk-vin02a4:362": "Upālipañcakaṃ",
  "atk-vin02a4:363": "Anissitavaggavaṇṇanā",
  "atk-vin02a4:364_0": "417. Upālipañhesu katihi nu kho bhanteti pucchāya ayaṃ sambandho. Thero kira rahogato",
  "atk-vin02a4:364_1": "sabbāni imāni pañcakāni āvajjetvā “bhagavantaṃ dāni pucchitvā imesaṃ nissāya vasanakādīnaṃ",
  "atk-vin02a4:364_2": "atthāya tantiṃ ṭhapessāmī”ti bhagavantaṃ upasaṅkamitvā “katihi nu kho bhante”tiādinā",
  "atk-vin02a4:364_3": "nayena pañhe pucchi. Tesaṃ vissajjane uposathaṃ na jānātīti navavidhaṃ uposathaṃ",
  "atk-vin02a4:364_4": "na jānāti. Uposathakammaṃ na jānātīti adhammenavaggādibhedaṃ catubbidhaṃ uposathakammaṃ",
  "atk-vin02a4:364_5": "na jānāti. Pātimokkhaṃ na jānātīti dve mātikā na jānāti. Pātimokkhuddesaṃ na jānātīti",
  "atk-vin02a4:364_6": "bhikkhūnaṃ pañcavidhaṃ bhikkhunīnaṃ catubbidhanti navavidhaṃ pātimokkhuddesaṃ na jānāti.",
  "atk-vin02a4:365": "Pavāraṇaṃ na jānātīti navavidhaṃ pavāraṇaṃ na jānāti. Pavāraṇākammaṃ na jānātīti adhammenavaggādibhedaṃ catubbidhaṃ pavāraṇākammaṃ na jānāti.",
  "atk-vin02a4:366": "Āpattānāpattiṃ na jānātīti tasmiṃ tasmiṃ sikkhāpade niddiṭṭhaṃ āpattiñca anāpattiñca na jānāti.",
  "atk-vin02a4:367": "Āpanno kammakatoti āpattiṃ āpanno tappaccayāva saṅghena kammaṃ kataṃ hoti.",
  "atk-vin02a4:368": "Nappaṭippassambhanavaggavaṇṇanā",
  "atk-vin02a4:369": "420. Kammaṃ nappaṭippassambhetabbanti ayaṃ yasmā anulomavatte na vattati, tasmā nāssa kammaṃ paṭippassambhetabbaṃ; sarajjukova vissajjetabboti attho.",
  "atk-vin02a4:370_0": "421. Sace upāli saṅgho samaggakaraṇīyāni kammāni karotīti sace samaggehi karaṇīyāni",
  "atk-vin02a4:370_1": "uposathādīni kammāni karoti, uposathapavāraṇādīsu hi ṭhitāsu upatthambho na dātabbo.",
  "atk-vin02a4:370_2": "Sace hi saṅgho accayaṃ desāpetvā saṅghasāmaggiṃ karoti, tiṇavatthārakasamathaṃ vā",
  "atk-vin02a4:370_3": "katvā uposathapavāraṇaṃ karoti, evarūpaṃ samaggakaraṇīyaṃ nāma kammaṃ hoti. Tatra",
  "atk-vin02a4:370_4": "ceti sace tādise kamme bhikkhuno nakkhamati, diṭṭhāvikammampi katvā tathārūpā sāmaggī",
  "atk-vin02a4:370_5": "upetabbā, evaṃ vilomaggāho na gaṇhitabbo. Yatra pana uddhammaṃ ubbinayaṃ satthu sāsanaṃ",
  "atk-vin02a4:370_6": "dīpenti, tattha diṭṭhāvikammaṃ na vaṭṭati, paṭibāhitvā pakkamitabbaṃ.",
  "atk-vin02a4:371_0": "Ussitamantī cāti lobhadosamohamānussannaṃ vācaṃ bhāsitā kaṇhavāco anatthakadīpano.",
  "atk-vin02a4:371_1": "Nissitajappīti attano dhammatāya ussadayuttaṃ bhāsituṃ na sakkoti; atha kho “mayā",
  "atk-vin02a4:371_2": "saddhiṃ rājā evaṃ kathesi, asukamahāmatto evaṃ kathesi, asuko nāma mayhaṃ ācariyo",
  "atk-vin02a4:371_3": "vā upajjhāyo vā tepiṭako mayā saddhiṃ evaṃ kathesī”ti evaṃ aññaṃ nissāya jappati.",
  "atk-vin02a4:371_4": "Na ca bhāsānusandhikusaloti kathānusandhivacane ca vinicchayānusandhivacane ca akusalo",
  "atk-vin02a4:371_5": "hoti. Na yathādhamme yathāvinayeti na bhūtena vatthunā āpattiṃ sāretvā codetā hoti.",
  "atk-vin02a4:372_0": "Ussādetā hotīti “amhākaṃ ācariyo mahātepiṭako paramadhammakathiko”tiādinā nayena",
  "atk-vin02a4:372_1": "ekaccaṃ ussādeti. Dutiyapade “āpattiṃ kiṃ so na jānātī”tiādinā ekaccaṃ apasādeti.",
  "atk-vin02a4:372_2": "Adhammaṃ gaṇhātīti aniyyānikapakkhaṃ gaṇhāti. Dhammaṃ paṭibāhatīti niyyānikapakkhaṃ",
  "atk-vin02a4:372_3": "paṭibāhati. Samphañca bahuṃ bhāsatīti bahuṃ niratthakakathaṃ katheti.",
  "atk-vin02a4:373_0": "Pasayha pavattā hotīti anajjhiṭṭho bhāre anāropite kevalaṃ mānaṃ nissāya ajjhottharitvā",
  "atk-vin02a4:373_1": "anadhikāre kathetā hoti. Anokāsakammaṃ kāretvāti okāsakammaṃ akāretvā pavattā hoti.",
  "atk-vin02a4:373_2": "Na yathādiṭṭhiyā byākatā hotīti yassa attano diṭṭhi taṃ purakkhatvā na byākatā; laddhiṃ",
  "atk-vin02a4:373_3": "nikkhipitvā ayathābhuccaṃ adhammādīsu dhammādiladdhiko hutvā kathetā hotīti attho.",
  "atk-vin02a4:374": "Vohāravaggavaṇṇanā",
  "atk-vin02a4:375_0": "424. Āpattiyā payogaṃ na jānātīti “ayaṃ āpatti kāyappayogā, ayaṃ vacīpayogā”ti na",
  "atk-vin02a4:375_1": "jānāti. Āpattiyā vūpasamaṃ na jānātīti “ayaṃ āpatti desanāya vūpasamati, ayaṃ vuṭṭhānena,",
  "atk-vin02a4:375_2": "ayaṃ neva desanāya na vuṭṭhānenā”ti na jānāti. Āpattiyā na vinicchayakusalo hotīti",
  "atk-vin02a4:375_3": "“imasmiṃ vatthusmiṃ ayaṃ āpattī”ti na jānāti, dosānurūpaṃ āpattiṃ uddharitvā patiṭṭhāpetuṃ na sakkoti.",
  "atk-vin02a4:376_0": "Adhikaraṇasamuṭṭhānaṃ na jānātīti “idaṃ adhikaraṇaṃ aṭṭhārasa bhedakaravatthūni nissāya",
  "atk-vin02a4:376_1": "samuṭṭhāti, idaṃ catasso vipattiyo, idaṃ pañca vā satta vā āpattikkhandhe, idaṃ cattāri",
  "atk-vin02a4:376_2": "saṅghakiccāni nissāya samuṭṭhātī”ti na jānāti. Payogaṃ na jānātīti “idaṃ adhikaraṇaṃ",
  "atk-vin02a4:376_3": "dvādasamūlappayogaṃ, idaṃ cuddasamūlappayogaṃ, idaṃ chamūlapayogaṃ, idaṃ ekamūlapayoga”nti",
  "atk-vin02a4:376_4": "na jānāti. Adhikaraṇānañhi yathāsakaṃmūlameva payogā nāma honti, taṃ sabbampi na",
  "atk-vin02a4:376_5": "jānātīti attho. Vūpasamaṃ na jānātīti “idaṃ adhikaraṇaṃ dvīhi samathehi vūpasamati,",
  "atk-vin02a4:376_6": "idaṃ tīhi, idaṃ catūhi, idaṃ ekena samathena vūpasamatī”ti na jānāti. Na vinicchayakusalo",
  "atk-vin02a4:376_7": "hotīti adhikaraṇaṃ vinicchinitvā samathaṃ pāpetuṃ na jānāti.",
  "atk-vin02a4:377_0": "Kammaṃ na jānātīti tajjanīyādi sattavidhaṃ kammaṃ na jānāti. Kammassa karaṇaṃ na",
  "atk-vin02a4:377_1": "jānātīti “idaṃ kammaṃ iminā nīhārena kātabba”nti na jānāti. Kammassa vatthuṃ na jānātīti",
  "atk-vin02a4:377_2": "“idaṃ tajjanīyassa vatthu, idaṃ niyassādīna”nti na jānāti. Vattanti sattasu kammesu",
  "atk-vin02a4:377_3": "heṭṭhā catunnaṃ kammānaṃ aṭṭhārasavidhaṃ tividhassa ca ukkhepanīyakammassa tecattālīsavidhaṃ",
  "atk-vin02a4:377_4": "vattaṃ na jānāti. Kammassa vūpasamaṃ na jānātīti “yo bhikkhu vatte vattitvā yācati,",
  "atk-vin02a4:377_5": "tassa kammaṃ paṭippassambhetabbaṃ, accayo desāpetabbo”ti na jānāti.",
  "atk-vin02a4:378_0": "Vatthuṃ na jānātīti sattannaṃ āpattikkhandhānaṃ vatthuṃ na jānāti. Nidānaṃ na jānātīti",
  "atk-vin02a4:378_1": "“idaṃ sikkhāpadaṃ imasmiṃ nagare paññattaṃ, idaṃ imasmi”nti na jānāti. Paññattiṃ",
  "atk-vin02a4:378_2": "na jānātīti paññattianupaññattianuppannapaññattivasena tividhaṃ paññattiṃ na jānāti.",
  "atk-vin02a4:378_3": "Padapaccābhaṭṭhaṃ na jānātīti sammukhā kātabbaṃ padaṃ na jānāti. “Buddho bhagavā”ti",
  "atk-vin02a4:378_4": "vattabbe “bhagavā buddho”ti heṭṭhupariyaṃ katvā padaṃ yojeti.",
  "atk-vin02a4:379": "Akusalo ca hoti vinayeti vinayapāḷiyañca aṭṭhakathāyañca akusalo hoti.",
  "atk-vin02a4:380_0": "Ñattiṃ na jānātīti saṅkhepato hi duvidhā ñatti – “esā ñattī”ti evaṃ niddiṭṭhā ca",
  "atk-vin02a4:380_1": "aniddiṭṭhā ca. Tattha yā evaṃ aniddiṭṭhā, sā “kammañatti” nāma hoti. Yā niddiṭṭhā,",
  "atk-vin02a4:380_2": "sā “kammapādañatti” nāma, taṃ sabbena sabbaṃ ñattiṃ na jānāti. Ñattiyā karaṇaṃ na",
  "atk-vin02a4:380_3": "jānātīti navasu ṭhānesu kammañattiyā karaṇaṃ na jānāti, dvīsu ṭhānesu kammapādañattiyā.",
  "atk-vin02a4:380_4": "Ñattiyā anussāvananti “imissā ñattiyā ekā anussāvanā, imissā tisso”ti na jānāti.",
  "atk-vin02a4:380_5": "Ñattiyā samathaṃ na jānātīti yvāyaṃ sativinayo, amūḷhavinayo, tassapāpiyasikā, tiṇavatthārakoti",
  "atk-vin02a4:380_6": "catubbidho samatho ñattiyā vinā na hoti, taṃ ñattiyā samathoti na jānāti. Ñattiyā",
  "atk-vin02a4:380_7": "vūpasamaṃ na jānātīti yaṃ adhikaraṇaṃ iminā catubbidhena ñattisamathena vūpasamati,",
  "atk-vin02a4:380_8": "tassa taṃ vūpasamaṃ “ayaṃ ñattiyā vūpasamo kato”ti na jānāti.",
  "atk-vin02a4:381_0": "Suttaṃ na jānātīti ubhatovibhaṅgaṃ na jānāti. Suttānulomaṃ na jānātīti cattāro mahāpadese",
  "atk-vin02a4:381_1": "na jānāti. Vinayaṃ na jānātīti khandhakaparivāraṃ na jānāti. Vinayānulomaṃ na jānātīti",
  "atk-vin02a4:381_2": "cattāro mahāpadeseyeva na jānāti. Na ca ṭhānāṭhānakusaloti kāraṇākāraṇakusalo na hoti.",
  "atk-vin02a4:382_0": "Dhammaṃ na jānātīti ṭhapetvā vinayapiṭakaṃ avasesaṃ piṭakadvayaṃ na jānāti. Dhammānulomaṃ",
  "atk-vin02a4:382_1": "na jānātīti suttantike cattāro mahāpadese na jānāti. Vinayaṃ na jānātīti khandhakaparivārameva",
  "atk-vin02a4:382_2": "na jānāti. Vinayānulomaṃ na jānātīti cattāro mahāpadese na jānāti. Ubhatovibhaṅgā",
  "atk-vin02a4:382_3": "panettha asaṅgahitā honti, tasmāyaṃ kurundiyaṃ vuttaṃ – “vinayanti sakalaṃ vinayapiṭakaṃ",
  "atk-vin02a4:382_4": "na jānātī”ti taṃ na gahetabbaṃ. Na ca pubbāparakusalo hotīti purekathāya ca pacchākathāya",
  "atk-vin02a4:382_5": "ca akusalo hoti. Sesaṃ sabbattha vuttapaṭipakkhavasena ñeyyattā pubbe pakāsitattā ca uttānamevāti.",
  "atk-vin02a4:383": "Anissitavagganappaṭippassambhanavaggavohāravaggavaṇṇanā niṭṭhitā.",
  "atk-vin02a4:384": "Diṭṭhāvikammavaggavaṇṇanā",
  "atk-vin02a4:385_0": "425. Diṭṭhāvikammavagge – diṭṭhāvikammāti diṭṭhīnaṃ āvikammāni; laddhippakāsanāni",
  "atk-vin02a4:385_1": "āpattidesanāsaṅkhātānaṃ vinayakammānametaṃ adhivacanaṃ. Anāpattiyā diṭṭhiṃ āvi karotīti",
  "atk-vin02a4:385_2": "anāpattimeva āpattīti desetīti attho. Adesanāgāminiyāti garukāpattiyā diṭṭhiṃ āvikaroti;",
  "atk-vin02a4:385_3": "saṅghādisesañca pārājikañca desetīti attho. Desitāyāti lahukāpattiyāpi desitāya diṭṭhiṃ",
  "atk-vin02a4:385_4": "āvikaroti; desitaṃ puna desetīti attho.",
  "atk-vin02a4:386_0": "Catūhi pañcahi diṭṭhinti yathā catūhi pañcahi diṭṭhi āvikatā hoti, evaṃ āvikaroti;",
  "atk-vin02a4:386_1": "cattāro pañca janā ekato āpattiṃ desentīti attho. Manomānasenāti manasaṅkhātena mānasena",
  "atk-vin02a4:386_2": "diṭṭhiṃ āvikaroti; vacībhedaṃ akatvā citteneva āpattiṃ desetīti attho.",
  "atk-vin02a4:387_0": "Nānāsaṃvāsakassāti laddhinānāsaṃvāsakassa vā kammanānāsaṃvāsakassa vā santike diṭṭhiṃ",
  "atk-vin02a4:387_1": "āvikaroti; āpattiṃ desetīti attho. Nānāsīmāyāti samānasaṃvāsakassāpi nānāsīmāya ṭhitassa",
  "atk-vin02a4:387_2": "santike āvikaroti. Māḷakasīmāya hi ṭhitena sīmantarikāya ṭhitassa sīmantarikāya vā",
  "atk-vin02a4:387_3": "ṭhitena avippavāsasīmāya ṭhitassāpi āpattiṃ desetuṃ na vaṭṭati. Apakatattassāti ukkhittakassa",
  "atk-vin02a4:387_4": "vā, yassa vā uposathapavāraṇā ṭhapitā honti, tassa santike desetīti attho.",
  "atk-vin02a4:388": "430. Nālaṃ okāsakammaṃ kātunti na pariyattaṃ kātuṃ; na kātabbanti attho. Idhāpi apakatatto ukkhittako ca ṭhapitauposathapavāraṇo ca. Cāvanādhippāyoti sāsanato cāvetukāmo.",
  "atk-vin02a4:389_0": "432. Mandattā momūhattāti mandabhāvena momūhabhāvena vissajjitampi jānituṃ asamattho,",
  "atk-vin02a4:389_1": "kevalaṃ attano momūhabhāvaṃ pakāsentoyeva pucchati ummattako viya. Pāpicchoti “evaṃ",
  "atk-vin02a4:389_2": "maṃ jano sambhāvessatī”ti pāpikāya icchāya pucchati. Paribhavāti paribhavaṃ āropetukāmo",
  "atk-vin02a4:389_3": "hutvā pucchati. Aññabyākaraṇesupi eseva nayo. Sesaṃ sabbattha uttānamevāti. Attādānavagge",
  "atk-vin02a4:389_4": "ca dhutaṅgavagge ca yaṃ vattabbaṃ siyā, taṃ sabbaṃ heṭṭhā vuttameva.",
  "atk-vin02a4:390": "Diṭṭhāvikammavaggavaṇṇanā niṭṭhitā.",
  "atk-vin02a4:391": "Musāvādavaggavaṇṇanā",
  "atk-vin02a4:392_0": "444. Musāvādavagge – pārājikaṃ gacchatīti pārājikagāmī; pārājikāpattibhāvaṃ pāpuṇātīti",
  "atk-vin02a4:392_1": "attho. Itaresupi eseva nayo. Tattha asantauttarimanussadhammārocanamusāvādo pārājikagāmī,",
  "atk-vin02a4:392_2": "amūlakena pārājikena anuddhaṃsanamusāvādo saṅghādisesagāmī, “yo te vihāre vasatī”tiādinā",
  "atk-vin02a4:392_3": "pariyāyena jānantassa vuttamusāvādo thullaccayagāmī, ajānantassa dukkaṭagāmī, “sampajānamusāvāde",
  "atk-vin02a4:392_4": "pācittiya”nti āgato pācittiyagāmīti veditabbo.",
  "atk-vin02a4:393_0": "Adassanenāti vinayadharassa adassanena. Kappiyākappiyesu hi kukkucce uppanne vinayadharaṃ",
  "atk-vin02a4:393_1": "disvā kappiyākappiyabhāvaṃ paṭipucchitvā akappiyaṃ pahāya kappiyaṃ kareyya, taṃ apassanto",
  "atk-vin02a4:393_2": "pana akappiyampi kappiyanti karonto āpajjati. Evaṃ āpajjitabbaṃ āpattiṃ vinayadharassa",
  "atk-vin02a4:393_3": "dassanena nāpajjati, adassaneneva āpajjati, tena vuttaṃ “adassanenā”ti. Assavanenāti",
  "atk-vin02a4:393_4": "ekavihārepi vasanto pana vinayadharassa upaṭṭhānaṃ gantvā kappiyākappiyaṃ apucchitvā",
  "atk-vin02a4:393_5": "vā aññesañca vuccamānaṃ asuṇanto āpajjatiyeva, tena vuttaṃ “assavanenā”ti. Pasuttakatāti",
  "atk-vin02a4:393_6": "pasuttakatāya. Sahagāraseyyañhi pasuttakabhāvenapi āpajjati. Akappiye kappiyasaññitāya",
  "atk-vin02a4:393_7": "āpajjanto pana tathāsaññī āpajjati. Satisammosā ekarattātikkamādivasena āpajjitabbaṃ",
  "atk-vin02a4:393_8": "āpajjati. Sesaṃ sabbattha uttānamevāti.",
  "atk-vin02a4:394": "Musāvādavaggavaṇṇanā niṭṭhitā.",
  "atk-vin02a4:395": "Bhikkhunovādavaggavaṇṇanā",
  "atk-vin02a4:396_0": "450. Bhikkhunivagge – alābhāyāti catunnaṃ paccayānaṃ alābhatthāya; yathā paccaye",
  "atk-vin02a4:396_1": "na labhanti, tathā parisakkati vāyamatīti attho. Anatthāyāti anatthaṃ kalisāsanaṃ",
  "atk-vin02a4:396_2": "āropento parisakkati. Avāsāyāti avāsatthāya; yasmiṃ gāmakhette vasanti, tato nīharaṇatthāya.",
  "atk-vin02a4:396_3": "Sampayojetīti asaddhammapaṭisevanatthāya sampayojeti.",
  "atk-vin02a4:397": "451. “Katihi nu kho bhante aṅgehi samannāgatāya bhikkhuniyā kammaṃ kātabba”nti sattannaṃ kammānaṃ aññataraṃ sandhāya pucchati.",
  "atk-vin02a4:398_0": "454. Na sākacchātabboti kappiyākappiyanāmarūpaparicchedasamathavipassanādibhedo kathāmaggo",
  "atk-vin02a4:398_1": "na kathetabbo. Yasmā pana khīṇāsavo bhikkhu na visaṃvādeti, tathārūpassa kathāmaggassa",
  "atk-vin02a4:398_2": "sāmī hutvā katheti, na itaro; tasmā paṭhamapañcake “na asekkhenā”ti paṭikkhipitvā",
  "atk-vin02a4:398_3": "dutiyapañcake “asekkhenā”tiādi vuttaṃ.",
  "atk-vin02a4:399_0": "Na atthapaṭisambhidāpattoti aṭṭhakathāya paṭisambhidāpatto pabhedagatañāṇappatto",
  "atk-vin02a4:399_1": "na hoti. Na dhammapaṭisambhidāpattoti pāḷidhamme paṭisambhidāpatto na hoti. Na niruttipaṭisambhidāpattoti",
  "atk-vin02a4:399_2": "vohāraniruttiyaṃ paṭisambhidāpatto na hoti. Na paṭibhānapaṭisambhidāpattoti yāni",
  "atk-vin02a4:399_3": "tāni paṭibhānasaṅkhātāni atthapaṭisambhidādīni ñāṇāni, tesu paṭisambhidāpatto na",
  "atk-vin02a4:399_4": "hoti. Yathāvimuttaṃ cittaṃ na paccavekkhitāti catunnaṃ phalavimuttīnaṃ vasena yathāvimuttaṃ",
  "atk-vin02a4:399_5": "cittaṃ ekūnavīsatibhedāya paccavekkhaṇāya na paccavekkhitā hoti. Sesaṃ sabbattha uttānamevāti.",
  "atk-vin02a4:400": "Bhikkhunovādavaggavaṇṇanā niṭṭhitā.",
  "atk-vin02a4:401": "Ubbāhikavaggavaṇṇanā",
  "atk-vin02a4:402_0": "455. Ubbāhikavagge – na atthakusaloti na aṭṭhakathākusalo; atthuddhāre cheko na hoti.",
  "atk-vin02a4:402_1": "Na dhammakusaloti ācariyamukhato anuggahitattā pāḷiyaṃ na kusalo, na pāḷisūro. Na",
  "atk-vin02a4:402_2": "niruttikusaloti bhāsantaravohāre na kusalo. Na byañjanakusaloti sithiladhanitādivasena",
  "atk-vin02a4:402_3": "parimaṇḍalabyañjanāropane kusalo na hoti; na akkharaparicchede nipuṇoti attho. Na",
  "atk-vin02a4:402_4": "pubbāparakusaloti atthapubbāpare dhammapubbāpare niruttipubbāpare byañjanapubbāpare",
  "atk-vin02a4:402_5": "purekathāpacchākathāsu ca na kusalo hoti.",
  "atk-vin02a4:403_0": "Kodhanotiādīni yasmā kodhādīhi abhibhūto kāraṇākāraṇaṃ na jānāti, vinicchituṃ na",
  "atk-vin02a4:403_1": "sakkoti, tasmā vuttāni. Pasāretā hoti no sāretāti mohetā hoti, na satiuppādetā; codakacuditakānaṃ",
  "atk-vin02a4:403_2": "kathaṃ moheti pidahati na sāretīti attho. Sesamettha ubbāhikavagge uttānamevāti.",
  "atk-vin02a4:404": "Ubbāhikavaggavaṇṇanā niṭṭhitā.",
  "atk-vin02a4:405": "Adhikaraṇavūpasamavaggavaṇṇanā",
  "atk-vin02a4:406_0": "457. Adhikaraṇavūpasamavagge – puggalagaru hotīti “ayaṃ me upajjhāyo, ayaṃ me ācariyo”tiādīni",
  "atk-vin02a4:406_1": "cintetvā tassa jayaṃ ākaṅkhamāno “adhammaṃ dhammo”ti dīpeti. Saṅghagaru hotīti dhammañca",
  "atk-vin02a4:406_2": "vinayañca amuñcitvā vinicchinanto saṅghagaruko nāma hoti. Cīvarādīni gahetvā vinicchinanto",
  "atk-vin02a4:406_3": "āmisagaruko nāma hoti, tāni aggahetvā yathādhammaṃ vinicchinanto saddhammagaruko nāma hoti.",
  "atk-vin02a4:407_0": "458. Pañcahupāli ākārehīti pañcahi kāraṇehi saṅgho bhijjati – kammena, uddesena,",
  "atk-vin02a4:407_1": "voharanto, anussāvanena, salākaggāhenāti. Ettha kammenāti apalokanādīsu catūsu kammesu",
  "atk-vin02a4:407_2": "aññatarena kammena. Uddesenāti pañcasu pātimokkhuddesesu aññatarena uddesena. Voharantoti",
  "atk-vin02a4:407_3": "kathayanto; tāhi tāhi upapattīhi “adhammaṃ dhammo”tiādīni aṭṭhārasa bhedakaravatthūni",
  "atk-vin02a4:407_4": "dīpento. Anussāvanenāti “nanu tumhe jānātha mayhaṃ uccākulā pabbajitabhāvaṃ bahussutabhāvañca,",
  "atk-vin02a4:407_5": "mādiso nāma uddhammaṃ ubbinayaṃ satthu sāsanaṃ gāheyyāti cittampi uppādetuṃ tumhākaṃ",
  "atk-vin02a4:407_6": "yuttaṃ, kiṃ mayhaṃ avīci nīluppalavanamiva sītalo, kimahaṃ apāyato na bhāyāmī”tiādinā",
  "atk-vin02a4:407_7": "nayena kaṇṇamūle vacībhedaṃ katvā anussāvanena. Salākaggāhenāti evaṃ anussāvetvā",
  "atk-vin02a4:407_8": "tesaṃ cittaṃ upatthambhetvā anivattidhamme katvā “gaṇhatha imaṃ salāka”nti salākaggāhena.",
  "atk-vin02a4:408_0": "Ettha ca kammameva uddeso vā pamāṇaṃ, vohārānussāvanasalākaggāhā pana pubbabhāgā.",
  "atk-vin02a4:408_1": "Aṭṭhārasavatthudīpanavasena hi voharante tattha rucijananatthaṃ anussāvetvā salākāya",
  "atk-vin02a4:408_2": "gāhitāyapi abhinnova hoti saṅgho. Yadā pana evaṃ cattāro vā atireke vā salākaṃ gāhetvā",
  "atk-vin02a4:408_3": "āveṇikaṃ kammaṃ vā uddesaṃ vā karoti, tadā saṅgho bhinno nāma hoti. Iti yaṃ saṅghabhedakakkhandhakavaṇṇanāyaṃ",
  "atk-vin02a4:408_4": "avocumhā “evaṃ aṭṭhārasasu vatthūsu yaṃkiñci ekampi vatthuṃ dīpetvā tena tena kāraṇena",
  "atk-vin02a4:408_5": "‘imaṃ gaṇhatha, imaṃ rocethā’ti saññāpetvā salākaṃ gāhetvā visuṃ saṅghakamme kate",
  "atk-vin02a4:408_6": "saṅgho bhinno hoti. Parivāre pana ‘pañcahi, upāli, ākārehi saṅgho bhijjatī’tiādi",
  "atk-vin02a4:408_7": "vuttaṃ. Tassa iminā idha vuttena saṅghabhedalakkhaṇena atthato nānākaraṇaṃ natthi.",
  "atk-vin02a4:408_8": "Taṃ panassa nānākaraṇābhāvaṃ tattheva pakāsayissāmā”ti, svāyaṃ pakāsito hoti.",
  "atk-vin02a4:409_0": "Paññattetanti paññattaṃ etaṃ. Kva paññattaṃ? Vattakkhandhake. Tatra hi cuddasa khandhakavattāni",
  "atk-vin02a4:409_1": "paññattāni. Tenāha – “paññattetaṃ, upāli, mayā āgantukānaṃ bhikkhūnaṃ āgantukavatta”ntiādi.",
  "atk-vin02a4:409_2": "Evampi kho upāli saṅgharāji hoti, no ca saṅghabhedoti ettāvatā hi saṅgharājimattameva",
  "atk-vin02a4:409_3": "hoti, na tāva saṅghabhedo; anupubbena pana ayaṃ saṅgharāji vaḍḍhamānā saṅghabhedāya",
  "atk-vin02a4:409_4": "saṃvattatīti attho. Yathārattanti rattiparimāṇānurūpaṃ; yathātheranti attho. Āvenibhāvaṃ",
  "atk-vin02a4:409_5": "karitvāti visuṃ vavatthānaṃ karitvā. Kammākammāni karontīti aparāparaṃ saṅghakammaṃ",
  "atk-vin02a4:409_6": "upādāya khuddakāni ceva mahantāni ca kammāni karonti. Sesametthāpi adhikaraṇavūpasamavagge uttānameva.",
  "atk-vin02a4:410": "Saṅghabhedakavaggadvayavaṇṇanā",
  "atk-vin02a4:411_0": "459. Saṅghabhedavaggadvaye – vinidhāya diṭṭhiṃ kammenāti tesu adhammādīsu adhammādayo",
  "atk-vin02a4:411_1": "eteti evaṃdiṭṭhikova hutvā taṃ diṭṭhiṃ vinidhāya te dhammādivasena dīpetvā visuṃ",
  "atk-vin02a4:411_2": "kammaṃ karoti. Iti yaṃ vinidhāya diṭṭhiṃ kammaṃ karoti, tena evaṃ katena vinidhāya",
  "atk-vin02a4:411_3": "diṭṭhiṃ kammena saddhiṃ pañcaṅgāni honti, “imehi kho upāli pañcahaṅgehī”ti ayamekasmiṃ",
  "atk-vin02a4:411_4": "pañcake atthayojanā. Etena nayena sabbapañcakāni veditabbāni. Etthāpi ca vohārādi",
  "atk-vin02a4:411_5": "aṅgattayaṃ pubbabhāgavaseneva vuttaṃ. Kammuddesavasena pana atekicchatā veditabbā.",
  "atk-vin02a4:411_6": "Sesaṃ sabbattha uttānameva. Na hettha kiñci atthi yaṃ pubbe avuttanayaṃ.",
  "atk-vin02a4:412": "Āvāsikavaggavaṇṇanā",
  "atk-vin02a4:413": "461. Āvāsikavagge – yathābhataṃ nikkhittoti yathā āharitvā ṭhapito.",
  "atk-vin02a4:414": "462. Vinayabyākaraṇāti vinayapañhe vissajjanā. Pariṇāmetīti niyāmeti dīpeti katheti. Sesamettha uttānameva.",
  "atk-vin02a4:415": "Kathinatthāravaggavaṇṇanā",
  "atk-vin02a4:416_0": "467. Kathinatthāravagge – otamasikoti andhakāragato; tañhi vandantassa mañcapādādīsupi",
  "atk-vin02a4:416_1": "nalāṭaṃ paṭihaññeyya. Asamannāharantoti kiccayapasutattā vandanaṃ asamannāharanto.",
  "atk-vin02a4:416_2": "Suttoti niddaṃ okkanto. Ekāvattoti ekato āvatto sapattapakkhe ṭhito verī visabhāgapuggalo",
  "atk-vin02a4:416_3": "vuccati; ayaṃ avandiyo. Ayañhi vandiyamāno pādenapi pahareyya. Aññavihitoti aññaṃ cintayamāno.",
  "atk-vin02a4:417_0": "Khādantoti piṭṭhakhajjakādīni khādanto. Uccārañca passāvañca karonto anokāsagatattā",
  "atk-vin02a4:417_1": "avandiyo. Ukkhittakoti tividhenapi ukkhepanīyakammena ukkhittako avandiyo. Tajjanīyādikammakatā",
  "atk-vin02a4:417_2": "pana cattāro vanditabbā. Uposathapavāraṇāpi tehi saddhiṃ labbhanti. Ādito paṭṭhāya",
  "atk-vin02a4:417_3": "ca vuttesu avandiyesu naggañca ukkhittakañca vandantasseva āpatti. Itaresaṃ pana",
  "atk-vin02a4:417_4": "asāruppaṭṭhena ca antarā vuttakāraṇena ca vandanā paṭikkhittā. Ito paraṃ pacchāupasampannādayo",
  "atk-vin02a4:417_5": "dasapi āpattivatthubhāveneva avandiyā. Te vandantassa hi niyameneva āpatti. Iti imesu",
  "atk-vin02a4:417_6": "pañcasu pañcakesu terasa jane vandantassa anāpatti, dvādasannaṃ vandanāya āpatti.",
  "atk-vin02a4:418": "468. Ācariyo vandiyoti pabbajjācariyo upasampadācariyo nissayācariyo uddesācariyo ovādācariyoti ayaṃ pañcavidhopi ācariyo vandiyo. Sesaṃ sabbattha uttānamevāti.",
  "atk-vin02a4:419": "Kathinatthāravaggavaṇṇanā niṭṭhitā.",
  "atk-vin02a4:420": "Niṭṭhitā ca upālipañcakavaṇṇanā.",
  "atk-vin02a4:421": "Āpattisamuṭṭhānavaṇṇanā",
  "atk-vin02a4:422_0": "470. Acittako āpajjatītiādīsu sahaseyyādipaṇṇattivajjaṃ asañcicca āpajjanto acittako",
  "atk-vin02a4:422_1": "āpajjati, desento sacittako vuṭṭhāti. Yaṃkiñci sañcicca āpajjanto sacittako āpajjati,",
  "atk-vin02a4:422_2": "tiṇavatthārakena vuṭṭhahanto acittako vuṭṭhāti. Pubbe vuttameva tiṇavatthārakena",
  "atk-vin02a4:422_3": "vuṭṭhahanto acittako āpajjati, acittako vuṭṭhāti. Itaraṃ desento sacittako āpajjati,",
  "atk-vin02a4:422_4": "sacittako vuṭṭhāti. “Dhammadānaṃ karomī”ti padasodhammādīni karonto kusalacitto āpajjati,",
  "atk-vin02a4:422_5": "“buddhānaṃ anusāsaniṃ karomī”ti udaggacitto desento kusalacitto vuṭṭhāti. Domanassiko",
  "atk-vin02a4:422_6": "hutvā desento akusalacitto vuṭṭhāti, tiṇavatthārakena niddāgatova vuṭṭhahanto abyākatacitto",
  "atk-vin02a4:422_7": "vuṭṭhāti. Bhiṃsāpanādīni katvā “buddhānaṃ sāsanaṃ karomī”ti somanassiko desento akusalacitto",
  "atk-vin02a4:422_8": "āpajjati, kusalacitto vuṭṭhāti. Domanassikova desento akusalacitto vuṭṭhāti, vuttanayeneva",
  "atk-vin02a4:422_9": "tiṇavatthārakena vuṭṭhahanto abyākatacitto vuṭṭhāti. Niddokkantasamaye sahagāraseyyaṃ",
  "atk-vin02a4:422_10": "āpajjanto abyākatacitto āpajjati, vuttanayeneva panettha “kusalacitto vuṭṭhātī”tiādi veditabbaṃ.",
  "atk-vin02a4:423": "Paṭhamaṃ pārājikaṃ katihi samuṭṭhānehītiādi pubbe vuttanayattā uttānameva.",
  "atk-vin02a4:424": "473. Cattāro pārājikā katihi samuṭṭhānehītiādīsu ukkaṭṭhaparicchedato yaṃ yaṃ samuṭṭhānaṃ yassa yassa labbhati, taṃ sabbaṃ vuttameva hoti.",
  "atk-vin02a4:425": "Āpattisamuṭṭhānavaṇṇanā niṭṭhitā.",
  "atk-vin02a4:426": "Aparadutiyagāthāsaṅgaṇikaṃ",
  "atk-vin02a4:427": "(1) Kāyikādiāpattivaṇṇanā",
  "atk-vin02a4:428_0": "474. “Kati āpattiyo kāyikā”tiādigāthānaṃ vissajjane cha āpattiyo kāyikāti antarapeyyāle",
  "atk-vin02a4:428_1": "catutthena āpattisamuṭṭhānena cha āpattiyo āpajjati, “bhikkhu methunaṃ dhammaṃ paṭisevati,",
  "atk-vin02a4:428_2": "āpatti pārājikassā”tiādinā nayena vuttāpattiyo. Kāyadvāre samuṭṭhitattā hi etā kāyikāti",
  "atk-vin02a4:428_3": "vuccanti. Cha vācasikāti tasmiṃyeva antarapeyyāle pañcamena āpattisamuṭṭhānena cha",
  "atk-vin02a4:428_4": "āpattiyo āpajjati, “bhikkhu pāpiccho icchāpakato”tiādinā nayena vuttāpattiyo. Chādentassa",
  "atk-vin02a4:428_5": "tissoti vajjapaṭicchādikāya bhikkhuniyā pārājikaṃ, bhikkhussa saṅghādisesapaṭicchādane",
  "atk-vin02a4:428_6": "pācittiyaṃ, attano duṭṭhullāpattipaṭicchādane dukkaṭaṃ. Pañca saṃsaggapaccayāti bhikkhuniyā",
  "atk-vin02a4:428_7": "kāyasaṃsagge pārājikaṃ, bhikkhuno saṅghādiseso, kāyena kāyapaṭibaddhe thullaccayaṃ,",
  "atk-vin02a4:428_8": "nissaggiyena kāyapaṭibaddhe dukkaṭaṃ, aṅgulipatodake pācittiyanti imā kāyasaṃsaggapaccayā pañcāpattiyo.",
  "atk-vin02a4:429_0": "Aruṇugge tissoti ekarattachārattasattāhadasāhamāsātikkamavasena nissaggiyaṃ pācittiyaṃ,",
  "atk-vin02a4:429_1": "bhikkhuniyā rattivippavāse saṅghādiseso, “paṭhamampi yāmaṃ chādeti, dutiyampi tatiyampi",
  "atk-vin02a4:429_2": "yāmaṃ chādeti, uddhaste aruṇe channā hoti āpatti, yo chādeti so dukkaṭaṃ desāpetabbo”ti",
  "atk-vin02a4:429_3": "imā aruṇugge tisso āpattiyo āpajjati. Dve yāvatatiyakāti ekādasa yāvatatiyakā nāma,",
  "atk-vin02a4:429_4": "paññattivasena pana dve honti bhikkhūnaṃ yāvatatiyakā bhikkhunīnaṃ yāvatatiyakāti.",
  "atk-vin02a4:429_5": "Ekettha aṭṭhavatthukāti bhikkhunīnaṃyeva ekā ettha imasmiṃ sāsane aṭṭhavatthukā nāma.",
  "atk-vin02a4:429_6": "Ekena sabbasaṅgahoti “yassa siyā āpatti, so āvikareyyā”ti iminā ekena nidānuddesena",
  "atk-vin02a4:429_7": "sabbasikkhāpadānañca sabbapātimokkhuddesānañca saṅgaho hoti.",
  "atk-vin02a4:430_0": "Vinayassa dve mūlānīti kāyo ceva vācā ca. Garukā dve vuttāti pārājikasaṅghādisesā.",
  "atk-vin02a4:430_1": "Dve duṭṭhullacchādanāti vajjapaṭicchādikāya pārājikaṃ saṅghādisesaṃ paṭicchādakassa",
  "atk-vin02a4:430_2": "pācittiyanti imā dve duṭṭhullacchādanāpattiyo nāma.",
  "atk-vin02a4:431_0": "Gāmantare catassoti “bhikkhu bhikkhuniyā saddhiṃ saṃvidahati, dukkaṭaṃ; aññassa gāmassa",
  "atk-vin02a4:431_1": "upacāraṃ okkamati, pācittiyaṃ; bhikkhuniyā gāmantaraṃ gacchantiyā parikkhitte gāme",
  "atk-vin02a4:431_2": "paṭhamapāde thullaccayaṃ, dutiyapāde saṅghādiseso; aparikkhittassa paṭhamapāde upacārokkamane",
  "atk-vin02a4:431_3": "thullaccayaṃ, dutiyapāde saṅghādiseso”ti imā gāmantare dukkaṭapācittiyathullaccayasaṅghaādisesavasena",
  "atk-vin02a4:431_4": "catasso āpattiyo. Catasso nadipārapaccayāti “bhikkhu bhikkhuniyā saddhiṃ saṃvidahati,",
  "atk-vin02a4:431_5": "dukkaṭaṃ; nāvaṃ abhiruhati, pācittiyaṃ; bhikkhuniyā nadipāraṃ gacchantiyā uttaraṇakāle",
  "atk-vin02a4:431_6": "paṭhamapāde thullaccayaṃ, dutiyapāde saṅghādiseso”ti imā catasso. Ekamaṃse thullaccayanti",
  "atk-vin02a4:431_7": "manussamaṃse. Navamaṃsesu dukkaṭanti sesaakappiyamaṃsesu.",
  "atk-vin02a4:432_0": "Dve vācasikā rattinti bhikkhunī rattandhakāre appadīpe purisena saddhiṃ hatthapāse",
  "atk-vin02a4:432_1": "ṭhitā sallapati, pācittiyaṃ; hatthapāsaṃ vijahitvā ṭhitā sallapati, dukkaṭaṃ. Dve",
  "atk-vin02a4:432_2": "vācasikā divāti bhikkhunī divā paṭicchanne okāse purisena saddhiṃ hatthapāse ṭhitā",
  "atk-vin02a4:432_3": "sallapati, pācittiyaṃ; hatthapāsaṃ vijahitvā sallapati, dukkaṭaṃ. Dadamānassa tissoti",
  "atk-vin02a4:432_4": "maraṇādhippāyo manussassa visaṃ deti, so ce tena marati, pārājikaṃ; yakkhapetānaṃ",
  "atk-vin02a4:432_5": "deti, te ce maranti, thullaccayaṃ; tiracchānagatassa deti, so ce marati, pācittiyaṃ;",
  "atk-vin02a4:432_6": "aññātikāya bhikkhuniyā cīvaradāne pācittiyanti evaṃ dadamānassa tisso āpattiyo. Cattāro",
  "atk-vin02a4:432_7": "ca paṭiggaheti hatthaggāha-veṇiggāhesu saṅghādiseso, mukhena aṅgajātaggahaṇe pārājikaṃ,",
  "atk-vin02a4:432_8": "aññātikāya bhikkhuniyā cīvarapaṭiggahaṇe nissaggiyaṃ pācittiyaṃ, avassutāya avassutassa",
  "atk-vin02a4:432_9": "hatthato khādanīyaṃ bhojanīyaṃ paṭiggaṇhantiyā thullaccayaṃ; evaṃ paṭiggahe cattāro",
  "atk-vin02a4:432_10": "āpattikkhandhā honti.",
  "atk-vin02a4:433": "(2) Desanāgāminiyādivaṇṇanā",
  "atk-vin02a4:434": "475. Pañca desanāgāminiyoti lahukā pañca. Cha sappaṭikammāti pārājikaṃ ṭhapetvā avasesā. Ekettha appaṭikammāti ekā pārājikāpatti.",
  "atk-vin02a4:435_0": "Vinayagarukā dve vuttāti pārājikañceva saṅghādisesañca. Kāyavācasikāni cāti sabbāneva",
  "atk-vin02a4:435_1": "sikkhāpadāni kāyavācasikāni, manodvāre paññattaṃ ekasikkhāpadampi natthi. Eko vikāle",
  "atk-vin02a4:435_2": "dhaññarasoti loṇasovīrakaṃ. Ayameva hi eko dhaññaraso vikāle vaṭṭati. Ekā ñatticatutthena",
  "atk-vin02a4:435_3": "sammutīti bhikkhunovādakasammuti. Ayameva hi ekā ñatticatutthakammena sammuti anuññātā.",
  "atk-vin02a4:436_0": "Pārājikā kāyikā dveti bhikkhūnaṃ methunapārājikaṃ bhikkhunīnañca kāyasaṃsaggapārājikaṃ.",
  "atk-vin02a4:436_1": "Dve saṃvāsabhūmiyoti attanā vā attānaṃ samānasaṃvāsakaṃ karoti, samaggo vā saṅgho",
  "atk-vin02a4:436_2": "ukkhittaṃ osāreti. Kurundiyaṃ pana “samānasaṃvāsakabhūmi ca nānāsaṃvāsakabhūmi cā”ti",
  "atk-vin02a4:436_3": "evaṃ dve saṃvāsabhūmiyo vuttā. Dvinnaṃ ratticchedoti pārivāsikassa ca mānattacārikassa",
  "atk-vin02a4:436_4": "ca paññattā. Dvaṅgulā duveti dve dvaṅgulapaññattiyo, “dvaṅgulapabbaparamaṃ ādātabba”nti",
  "atk-vin02a4:436_5": "ayamekā, “dvaṅgulaṃ vā dvemāsaṃ vā”ti ayamekā.",
  "atk-vin02a4:437_0": "Dve attānaṃ vadhitvānāti bhikkhunī attānaṃ vadhitvā dve āpattiyo āpajjati; vadhati",
  "atk-vin02a4:437_1": "rodati, āpatti pācittiyassa; vadhati na rodati, āpatti dukkaṭassa. Dvīhi saṅgho bhijjatīti",
  "atk-vin02a4:437_2": "kammena ca salākaggāhena ca. Dvettha paṭhamāpattikāti ettha sakalepi vinaye dve paṭhamāpattikā",
  "atk-vin02a4:437_3": "ubhinnaṃ paññattivasena. Itarathā pana nava bhikkhūnaṃ nava bhikkhunīnanti aṭṭhārasa",
  "atk-vin02a4:437_4": "honti. Ñattiyā karaṇā duveti dve ñattikiccāni – kammañca kammapādakā ca. Navasu ṭhānesu",
  "atk-vin02a4:437_5": "kammaṃ hoti, dvīsu kammapādabhāvena tiṭṭhati.",
  "atk-vin02a4:438_0": "Pāṇātipāte tissoti “anodissa opātaṃ khaṇati, sace manusso marati, pārājikaṃ; yakkhapetānaṃ",
  "atk-vin02a4:438_1": "maraṇe thullaccayaṃ; tiracchānagatassa maraṇe pācittiya”nti imā tisso honti. Vācā",
  "atk-vin02a4:438_2": "pārājikā tayoti vajjapaṭicchādikāya ukkhittānuvattikāya aṭṭhavatthukāyāti. Kurundiyaṃ",
  "atk-vin02a4:438_3": "pana “āṇattiyā adinnādāne, manussamaraṇe, uttarimanussadhammaullapane cā”ti evaṃ",
  "atk-vin02a4:438_4": "tayo vuttā. Obhāsanā tayoti vaccamaggaṃ passāvamaggaṃ ādissa vaṇṇāvaṇṇabhāsane saṅghādiseso,",
  "atk-vin02a4:438_5": "vaccamaggaṃ passāvamaggaṃ ṭhapetvā adhakkhakaṃ ubbhajāṇumaṇḍalaṃ ādissa vaṇṇāvaṇṇabhaṇane",
  "atk-vin02a4:438_6": "thullaccayaṃ, ubbhakkhakaṃ adhojāṇumaṇḍalaṃ ādissa vaṇṇāvaṇṇabhaṇane dukkaṭaṃ. Sañcarittena",
  "atk-vin02a4:438_7": "vā tayoti paṭiggaṇhāti vīmaṃsati paccāharati, āpatti saṅghādisesassa; paṭiggaṇhāti",
  "atk-vin02a4:438_8": "vīmaṃsati na paccāharati, āpatti thullaccayassa; paṭiggaṇhāti na vīmaṃsati na paccāharati,",
  "atk-vin02a4:438_9": "āpatti dukkaṭassāti ime sañcarittena kāraṇabhūtena tayo āpattikkhandhā honti.",
  "atk-vin02a4:439_0": "Tayo puggalā na upasampādetabbāti addhānahīno aṅgahīno vatthuvipanno ca tesaṃ nānākaraṇaṃ",
  "atk-vin02a4:439_1": "vuttameva. Apicettha yo pattacīvarena aparipūro, paripūro ca na yācati, imepi aṅgahīneneva",
  "atk-vin02a4:439_2": "saṅgahitā. Mātughātakādayo ca karaṇadukkaṭakā paṇḍakaubhatobyañjanakatiracchānagatasaṅkhātena",
  "atk-vin02a4:439_3": "vatthuvipanneneva saṅgahitāti veditabbā. Esa nayo kurundiyaṃ vutto. Tayo kammānaṃ",
  "atk-vin02a4:439_4": "saṅgahāti ñattikappanā, vippakatapaccattaṃ, atītakaraṇanti. Tattha “dadeyya kareyyā”tiādibhedā",
  "atk-vin02a4:439_5": "ñattikappanā; “deti karotī”tiādibhedaṃ vippakatapaccattaṃ; “dinnaṃ kata”ntiādibhedaṃ",
  "atk-vin02a4:439_6": "atītakaraṇaṃ nāmāti imehi tīhi kammāni saṅgayhanti. Aparehipi tīhi kammāni saṅgayhanti",
  "atk-vin02a4:439_7": "– vatthunā, ñattiyā, anussāvanāyāti. Vatthusampannañhi ñattisampannaṃ anussāvanasampannañca",
  "atk-vin02a4:439_8": "kammaṃ nāma hoti, tena vuttaṃ “tayo kammānaṃ saṅgahā”ti. Nāsitakā tayo nāma mettiyaṃ",
  "atk-vin02a4:439_9": "bhikkhuniṃ nāsetha, dūsako nāsetabbo, dasahaṅgehi samannāgato sāmaṇero nāsetabbo,",
  "atk-vin02a4:439_10": "kaṇṭakaṃ samaṇuddesaṃ nāsethāti evaṃ liṅgasaṃvāsadaṇḍakammanāsanāvasena tayo nāsitakā",
  "atk-vin02a4:439_11": "veditabbā. Tiṇṇannaṃ ekavācikāti “anujānāmi bhikkhave dve tayo ekānussāvane kātu”nti",
  "atk-vin02a4:439_12": "vacanato tiṇṇaṃ janānaṃ ekupajjhāyena nānācariyena ekānussāvanā vaṭṭati.",
  "atk-vin02a4:440_0": "Adinnādāne tissoti pāde vā atirekapāde vā pārājikaṃ, atirekamāsake thullaccayaṃ,",
  "atk-vin02a4:440_1": "māsake vā ūnamāsake vā dukkaṭaṃ. Catasso methunapaccayāti akkhayite pārājikaṃ, yebhuyyena",
  "atk-vin02a4:440_2": "khayite thullaccayaṃ, vivaṭakate mukhe dukkaṭaṃ, jatumaṭṭhake pācittiyaṃ. Chindantassa",
  "atk-vin02a4:440_3": "tissoti vanappatiṃ chindantassa pārājikaṃ, bhūtagāme pācittiyaṃ, aṅgajāte thullaccayaṃ.",
  "atk-vin02a4:440_4": "Pañca chaḍḍitapaccayāti anodissa visaṃ chaḍḍeti, sace tena manusso marati, pārājikaṃ;",
  "atk-vin02a4:440_5": "yakkhapetesu thullaccayaṃ; tiracchānagate pācittiyaṃ; vissaṭṭhichaḍḍane saṅghādiseso;",
  "atk-vin02a4:440_6": "sekhiyesu harite uccārapassāvachaḍḍane dukkaṭaṃ – imā chaḍḍitapaccayā pañcāpattiyo honti.",
  "atk-vin02a4:441_0": "Pācittiyena dukkaṭā katāti bhikkhunovādakavaggasmiṃ dasasu sikkhāpadesu pācittiyena",
  "atk-vin02a4:441_1": "saddhiṃ dukkaṭā katā evāti attho. Caturettha navakā vuttāti paṭhamasikkhāpadamhiyeva",
  "atk-vin02a4:441_2": "adhammakamme dve, dhammakamme dveti evaṃ cattāro navakā vuttāti attho. Dvinnaṃ cīvarena",
  "atk-vin02a4:441_3": "cāti bhikkhūnaṃ santike upasampannāya cīvaraṃ dentassa pācittiyaṃ, bhikkhunīnaṃ santike",
  "atk-vin02a4:441_4": "upasampannāya dentassa dukkaṭanti evaṃ dvinnaṃ bhikkhunīnaṃ cīvaraṃ dentassa cīvarena",
  "atk-vin02a4:441_5": "kāraṇabhūtena āpatti hotīti attho.",
  "atk-vin02a4:442": "Aṭṭha pāṭidesanīyāti pāḷiyaṃ āgatā eva. Bhuñjantāmakadhaññena pācittiyena dukkaṭā katāti āmakadhaññaṃ viññāpetvā bhuñjantiyā pācittiyena saddhiṃ dukkaṭā katāyeva.",
  "atk-vin02a4:443_0": "Gacchantassa catassoti bhikkhuniyā vā mātugāmena vā saddhiṃ saṃvidhāya gacchantassa",
  "atk-vin02a4:443_1": "dukkaṭaṃ, gāmūpacārokkamane pācittiyaṃ, yā bhikkhunī ekā gāmantaraṃ gacchati, tassā",
  "atk-vin02a4:443_2": "gāmūpacāraṃ okkamantiyā paṭhamapāde thullaccayaṃ, dutiyapāde saṅghādisesoti gacchantassa",
  "atk-vin02a4:443_3": "imā catasso āpattiyo honti. Ṭhitassa cāpi tattakāti ṭhitassapi catasso evāti attho.",
  "atk-vin02a4:443_4": "Kathaṃ? Bhikkhunī andhakāre vā paṭicchanne vā okāse mittasanthavavasena purisassa",
  "atk-vin02a4:443_5": "hatthapāse tiṭṭhati, pācittiyaṃ; hatthapāsaṃ vijahitvā tiṭṭhati, dukkaṭaṃ; aruṇuggamanakāle",
  "atk-vin02a4:443_6": "dutiyikāya hatthapāsaṃ vijahantī tiṭṭhati, thullaccayaṃ; vijahitvā tiṭṭhati, saṅghādisesoti",
  "atk-vin02a4:443_7": "nisinnassa catasso āpattiyo. Nipannassāpi tattakāti sacepi hi sā nisīdati vā nipajjati",
  "atk-vin02a4:443_8": "vā, etāyeva catasso āpattiyo āpajjati.",
  "atk-vin02a4:444": "(3) Pācittiyavaṇṇanā",
  "atk-vin02a4:445_0": "476. Pañca pācittiyānīti pañca bhesajjāni paṭiggahetvā nānābhājanesu vā ekabhājane",
  "atk-vin02a4:445_1": "vā amissetvā ṭhapitāni honti, sattāhātikkame so bhikkhu pañca pācittiyāni sabbāni",
  "atk-vin02a4:445_2": "nānāvatthukāni ekakkhaṇe āpajjati, “imaṃ paṭhamaṃ āpanno, imaṃ pacchā”ti na vattabbo.",
  "atk-vin02a4:446_0": "Nava pācittiyānīti yo bhikkhu nava paṇītabhojanāni viññāpetvā tehi saddhiṃ ekato",
  "atk-vin02a4:446_1": "ekaṃ kabaḷaṃ omadditvā mukhe pakkhipitvā paragaḷaṃ atikkāmeti, ayaṃ nava pācittiyāni",
  "atk-vin02a4:446_2": "sabbāni nānāvatthukāni ekakkhaṇe āpajjati “imaṃ paṭhamaṃ āpanno, imaṃ pacchā”ti na",
  "atk-vin02a4:446_3": "vattabbo. Ekavācāya deseyyāti “ahaṃ, bhante, pañca bhesajjāni paṭiggahetvā sattāhaṃ",
  "atk-vin02a4:446_4": "atikkāmetvā pañca āpattiyo āpanno, tā tumhamūle paṭidesemī”ti evaṃ ekavācāya deseyya,",
  "atk-vin02a4:446_5": "desitāva honti, dvīhi tīhi vācāhi kiccaṃ nāma natthi. Dutiyavissajjanepi “ahaṃ, bhante,",
  "atk-vin02a4:446_6": "nava paṇītabhojanāni viññāpetvā bhuñjitvā nava āpattiyo āpanno, tā tumhamūle paṭidesemī”ti vattabbaṃ.",
  "atk-vin02a4:447_0": "Vatthuṃ kittetvā deseyyāti “ahaṃ, bhante, pañca bhesajjāni paṭiggahetvā sattāhaṃ",
  "atk-vin02a4:447_1": "atikkāmesiṃ, yathāvatthukaṃ taṃ tumhamūle paṭidesemī”ti evaṃ vatthuṃ kittetvā deseyya,",
  "atk-vin02a4:447_2": "desitāva honti āpattiyo, āpattiyā nāmaggahaṇena kiccaṃ natthi. Dutiyavissajjanepi",
  "atk-vin02a4:447_3": "“ahaṃ, bhante, nava paṇītabhojanāni viññāpetvā bhutto, yathāvatthukaṃ taṃ tumhamūle",
  "atk-vin02a4:447_4": "paṭidesemī”ti vattabbaṃ.",
  "atk-vin02a4:448_0": "Yāvatatiyake tissoti ukkhittānuvattikāya pārājikaṃ bhedakānuvattakānaṃ kokālikādīnaṃ",
  "atk-vin02a4:448_1": "saṅghādisesaṃ, pāpikāya diṭṭhiyā appaṭinissagge caṇḍakāḷikāya ca bhikkhuniyā pācittiyanti",
  "atk-vin02a4:448_2": "imā yāvatatiyakā tisso āpattiyo. Cha vohārapaccayāti payuttavācāpaccayā cha āpattiyo",
  "atk-vin02a4:448_3": "āpajjatīti attho. Kathaṃ? Ājīvahetu ājīvakāraṇā pāpiccho icchāpakato asantaṃ abhūtaṃ",
  "atk-vin02a4:448_4": "uttarimanussadhammaṃ ullapati, āpatti pārājikassa. Ājīvahetu ājīvakāraṇā sañcarittaṃ",
  "atk-vin02a4:448_5": "samāpajjati, āpatti saṅghādisesassa. Ājīvahetu ājīvakāraṇā yo te vihāre vasati so",
  "atk-vin02a4:448_6": "arahāti vadati, āpatti thullaccayassa. Ājīvahetu ājīvakāraṇā bhikkhu paṇītabhojanāni",
  "atk-vin02a4:448_7": "attano atthāya viññāpetvā bhuñjati, āpatti pācittiyassa. Ājīvahetu ājīvakāraṇā bhikkhunī",
  "atk-vin02a4:448_8": "paṇītabhojanāni attano atthāya viññāpetvā bhuñjati, āpatti pāṭidesanīyassa. Ājīvahetu",
  "atk-vin02a4:448_9": "ājīvakāraṇā sūpaṃ vā odanaṃ vā agilāno attano atthāya viññāpetvā bhuñjati, āpatti dukkaṭassāti.",
  "atk-vin02a4:449_0": "Khādantassa tissoti manussamaṃse thullaccayaṃ, avasesesu akappiyamaṃsesu dukkaṭaṃ,",
  "atk-vin02a4:449_1": "bhikkhuniyā lasuṇe pācittiyaṃ. Pañca bhojanapaccayāti avassutā avassutassa purisassa",
  "atk-vin02a4:449_2": "hatthato bhojanaṃ gahetvā tattheva manussamaṃsaṃ lasuṇaṃ attano atthāya viññāpetvā",
  "atk-vin02a4:449_3": "gahitapaṇītabhojanāni avasesañca akappiyamaṃsaṃ pakkhipitvā vomissakaṃ omadditvā",
  "atk-vin02a4:449_4": "ajjhoharamānā saṅghādisesaṃ, thullaccayaṃ, pācittiyaṃ, pāṭidesanīyaṃ, dukkaṭanti",
  "atk-vin02a4:449_5": "imā pañca āpattiyo bhojanapaccayā āpajjati.",
  "atk-vin02a4:450_0": "Pañca ṭhānānīti “ukkhittānuvattikāya bhikkhuniyā yāvatatiyaṃ samanubhāsanāya appaṭinissajjantiyā",
  "atk-vin02a4:450_1": "ñattiyā dukkaṭaṃ, dvīhi kammavācāhi thullaccayaṃ, kammavācāpariyosāne āpatti pārājikassa,",
  "atk-vin02a4:450_2": "saṅghabhedāya parakkamanādīsu saṅghādiseso, pāpikāya diṭṭhiyā appaṭinissagge pācittiya”nti",
  "atk-vin02a4:450_3": "evaṃ sabbā yāvatatiyakā pañca ṭhānāni gacchanti. Pañcannañceva āpattīti āpatti nāma",
  "atk-vin02a4:450_4": "pañcannaṃ sahadhammikānaṃ hoti, tattha dvinnaṃ nippariyāyena āpattiyeva, sikkhāmānasāmaṇerisāmaṇerānaṃ",
  "atk-vin02a4:450_5": "pana akappiyattā na vaṭṭati. Iminā pariyāyena tesaṃ āpatti na desāpetabbā, daṇḍakammaṃ",
  "atk-vin02a4:450_6": "pana tesaṃ kātabbaṃ. Pañcannaṃ adhikaraṇena cāti adhikaraṇañca pañcannamevāti attho.",
  "atk-vin02a4:450_7": "Etesaṃyeva hi pañcannaṃ pattacīvarādīnaṃ atthāya vinicchayavohāro adhikaraṇanti vuccati,",
  "atk-vin02a4:450_8": "gihīnaṃ pana aḍḍakammaṃ nāma hoti.",
  "atk-vin02a4:451_0": "Pañcannaṃ vinicchayo hotīti pañcannaṃ sahadhammikānaṃyeva vinicchayo nāma hoti. Pañcannaṃ",
  "atk-vin02a4:451_1": "vūpasamena cāti etesaṃyeva pañcannaṃ adhikaraṇaṃ vinicchitaṃ vūpasantaṃ nāma hotīti",
  "atk-vin02a4:451_2": "attho. Pañcannañceva anāpattīti etesaṃyeva pañcannaṃ anāpatti nāma hotīti attho.",
  "atk-vin02a4:451_3": "Tīhi ṭhānehi sobhatīti saṅghādīhi tīhi kāraṇehi sobhati. Katavītikkamo hi puggalo",
  "atk-vin02a4:451_4": "sappaṭikammaṃ āpattiṃ saṅghamajjhe gaṇamajjhe puggalasantike vā paṭikaritvā abbhuṇhasīlo",
  "atk-vin02a4:451_5": "pākatiko hoti, tasmā tīhi ṭhānehi sobhatīti vuccati.",
  "atk-vin02a4:452_0": "Dve kāyikā rattinti bhikkhunī rattandhakāre purisassa hatthapāse ṭhānanisajjasayanāni",
  "atk-vin02a4:452_1": "kappayamānā pācittiyaṃ, hatthapāsaṃ vijahitvā ṭhānādīni kappayamānā dukkaṭanti dve",
  "atk-vin02a4:452_2": "kāyadvārasambhavā āpattiyo rattiṃ āpajjati. Dve kāyikā divāti eteneva upāyena divā",
  "atk-vin02a4:452_3": "paṭicchanne okāse dve āpattiyo āpajjati. Nijjhāyantassa ekā āpattīti “na ca, bhikkhave,",
  "atk-vin02a4:452_4": "sārattena mātugāmassa aṅgajātaṃ upanijjhāyitabbaṃ. Yo upanijjhāyeyya, āpatti dukkaṭassā”ti",
  "atk-vin02a4:452_5": "nijjhāyantassa ayamekā āpatti. Ekā piṇḍapātapaccayāti “na ca, bhikkhave, bhikkhādāyikāya",
  "atk-vin02a4:452_6": "mukhaṃ oloketabba”nti ettha dukkaṭāpatti, antamaso yāguṃ vā byañjanaṃ vā dentassa",
  "atk-vin02a4:452_7": "sāmaṇerassāpi hi mukhaṃ ullokayato dukkaṭameva. Kurundiyaṃ pana “ekā piṇḍapātapaccayāti",
  "atk-vin02a4:452_8": "bhikkhuniparipācitaṃ piṇḍapātaṃ bhuñjantassa pācittiya”nti vuttaṃ.",
  "atk-vin02a4:453_0": "Aṭṭhānisaṃse sampassanti kosambakakkhandhake vuttānisaṃse. Ukkhittakā tayo vuttāti",
  "atk-vin02a4:453_1": "āpattiyā adassane appaṭikamme pāpikāya ca diṭṭhiyā appaṭinissaggeti. Tecattālīsa",
  "atk-vin02a4:453_2": "sammāvattanāti tesaṃyeva ukkhittakānaṃ ettakesu vattesu vattanā.",
  "atk-vin02a4:454_0": "Pañcaṭhāne musāvādoti pārājikasaṅghādisesathullaccayapācittiyadukkaṭasaṅkhāte pañcaṭṭhāne",
  "atk-vin02a4:454_1": "musāvādo gacchati. Cuddasa paramanti vuccatīti dasāhaparamādinayena heṭṭhā vuttaṃ.",
  "atk-vin02a4:454_2": "Dvādasa pāṭidesanīyāti bhikkhūnaṃ cattāri bhikkhunīnaṃ aṭṭha. Catunnaṃ desanāya cāti",
  "atk-vin02a4:454_3": "catunnaṃ accayadesanāyāti attho. Katamā pana sāti? Devadattena payojitānaṃ abhimārānaṃ",
  "atk-vin02a4:454_4": "accayadesanā, anuruddhattherassa upaṭṭhāyikāya accayadesanā, vaḍḍhassa licchavino",
  "atk-vin02a4:454_5": "accayadesanā, vāsabhagāmiyattherassa ukkhepanīyakammaṃ katvā āgatānaṃ bhikkhūnaṃ",
  "atk-vin02a4:454_6": "accayadesanāti ayaṃ catunnaṃ accayadesanā nāma.",
  "atk-vin02a4:455_0": "Aṭṭhaṅgiko musāvādoti “pubbevassa hoti musā bhaṇissa”nti ādiṃ katvā “vinidhāya sañña”nti",
  "atk-vin02a4:455_1": "pariyosānehi aṭṭhahi aṅgehi aṭṭhaṅgiko. Uposathaṅgānipi pāṇaṃ na hanetiādinā nayena",
  "atk-vin02a4:455_2": "vuttāneva. Aṭṭha dūteyyaṅgānīti “idha, bhikkhave, bhikkhu sotā ca hoti sāvetā cā”tiādinā",
  "atk-vin02a4:455_3": "nayena saṅghabhedake vuttāni. Aṭṭha titthiyavattāni mahākhandhake vuttāni.",
  "atk-vin02a4:456_0": "Aṭṭhavācikā upasampadāti bhikkhunīnaṃ upasampadaṃ sandhāya vuttaṃ. Aṭṭhannaṃ paccuṭṭhātabbanti",
  "atk-vin02a4:456_1": "bhattagge aṭṭhannaṃ bhikkhunīnaṃ itarāhi paccuṭṭhāya āsanaṃ dātabbaṃ. Bhikkhunovādako",
  "atk-vin02a4:456_2": "aṭṭhahīti aṭṭhahaṅgehi samannāgato bhikkhu bhikkhunovādako sammannitabbo.",
  "atk-vin02a4:457_0": "Ekassa chejjanti gāthāya navasu janesu yo salākaṃ gāhetvā saṅghaṃ bhindati, tasseva",
  "atk-vin02a4:457_1": "chejjaṃ hoti, devadatto viya pārājikaṃ āpajjati. Bhedakānuvattakānaṃ catunnaṃ thullaccayaṃ",
  "atk-vin02a4:457_2": "kokālikādīnaṃ viya, dhammavādīnaṃ catunnaṃ anāpatti. Imā pana āpattiyo ca anāpattiyo",
  "atk-vin02a4:457_3": "ca sabbesaṃ ekavatthukā saṅghabhedavatthukā eva.",
  "atk-vin02a4:458": "Nava āghātavatthūnīti gāthāya navahīti navahi bhikkhūhi saṅgho bhijjati. Ñattiyā karaṇā navāti ñattiyā kātabbāni kammāni navāti attho. Sesaṃ uttānameva.",
  "atk-vin02a4:459": "(4) Avandanīyapuggalādivaṇṇanā",
  "atk-vin02a4:460_0": "477. Dasa puggalā nābhivādetabbāti senāsanakkhandhake vuttā dasa janā. Añjali sāmīcena",
  "atk-vin02a4:460_1": "cāti sāmīcikammena saddhiṃ añjali ca tesaṃ na kātabbo, neva pānīyāpucchanatālavaṇṭaggahaṇādi",
  "atk-vin02a4:460_2": "khandhakavattaṃ tesaṃ dassetabbaṃ, na añjali paggaṇhitabboti attho. Dasannaṃ dukkaṭanti",
  "atk-vin02a4:460_3": "tesaṃyeva dasannaṃ evaṃ karontassa dukkaṭaṃ hoti. Dasa cīvaradhāraṇāti dasa divasāni",
  "atk-vin02a4:460_4": "atirekacīvarassa dhāraṇā anuññātāti attho.",
  "atk-vin02a4:461_0": "Pañcannaṃ vassaṃvuṭṭhānaṃ, dātabbaṃ idha cīvaranti pañcannaṃ sahadhammikānaṃ sammukhāva",
  "atk-vin02a4:461_1": "dātabbaṃ. Sattannaṃ santeti disāpakkantaummattakakhittacittavedanāṭṭānaṃ tiṇṇañca",
  "atk-vin02a4:461_2": "ukkhittakānanti imesaṃ sattannaṃ sante patirūpe gāhake parammukhāpi dātabbaṃ. Soḷasannaṃ",
  "atk-vin02a4:461_3": "na dātabbanti sesānaṃ cīvarakkhandhake vuttānaṃ paṇḍakādīnaṃ soḷasannaṃ na dātabbaṃ.",
  "atk-vin02a4:462_0": "Katisataṃ rattisataṃ, āpattiyo chādayitvānāti katisataṃ āpattiyo rattisataṃ chādayitvāna.",
  "atk-vin02a4:462_1": "Dasasataṃ rattisataṃ, āpattiyo chādayitvānāti dasasataṃ āpattiyo rattisataṃ chādayitvāna.",
  "atk-vin02a4:462_2": "Ayañhettha saṅkhepattho – yo divase sataṃ sataṃ saṅghādisesāpattiyo āpajjitvā dasa",
  "atk-vin02a4:462_3": "dasa divase paṭicchādeti, tena rattisataṃ āpattisahassaṃ paṭicchāditaṃ hoti, so sabbāva",
  "atk-vin02a4:462_4": "tā āpattiyo dasāhapaṭicchannāti parivāsaṃ yācitvā dasa rattiyo vasitvāna mucceyya pārivāsikoti.",
  "atk-vin02a4:463_0": "Dvādasa kammadosā vuttāti apalokanakammaṃ adhammenavaggaṃ, adhammenasamaggaṃ, dhammenavaggaṃ,",
  "atk-vin02a4:463_1": "tathā ñattikammañattidutiyakammañatticatutthakammānipīti evaṃ ekekasmiṃ kamme tayo",
  "atk-vin02a4:463_2": "tayo katvā dvādasa kammadosā vuttā.",
  "atk-vin02a4:464": "Catasso kammasampattiyoti apalokanakammaṃ dhammenasamaggaṃ, tathā sesānipīti evaṃ catasso kammasampattiyo vuttā.",
  "atk-vin02a4:465_0": "Cha kammānīti adhammenavaggakammaṃ, adhammenasamaggakammaṃ, dhammapatirūpakenavaggakammaṃ,",
  "atk-vin02a4:465_1": "dhammapatirūpakenasamaggakammaṃ, dhammenavaggakammaṃ, dhammenasamaggakammanti evaṃ",
  "atk-vin02a4:465_2": "cha kammāni vuttāni. Ekettha dhammikā katāti ekaṃ dhammena samaggakammamevettha dhammikaṃ",
  "atk-vin02a4:465_3": "katanti attho. Dutiyagāthāvissajjanepi etadeva dhammikaṃ.",
  "atk-vin02a4:466_0": "Yaṃ desitāti yāni desitāni vuttāni pakāsitāni. Anantajinenātiādīsu pariyantaparicchedabhāvarahitattā",
  "atk-vin02a4:466_1": "anantaṃ vuccati nibbānaṃ, taṃ bhagavatā raññā sapattagaṇaṃ abhimadditvā rajjaṃ viya",
  "atk-vin02a4:466_2": "kilesagaṇaṃ abhimadditvā jitaṃ vijitaṃ adhigataṃ sampattaṃ, tasmā bhagavā “anantajino”ti",
  "atk-vin02a4:466_3": "vuccati. Sveva iṭṭhāniṭṭhesu nibbikāratāya tādi, vikkhambhanatadaṅgasamucchedapaṭipassaddhinissaraṇavivekasaṅkhātaṃ",
  "atk-vin02a4:466_4": "vivekapañcakaṃ addasāti vivekadassī; tena anantajinena tādinā vivekadassinā yāni",
  "atk-vin02a4:466_5": "āpattikkhandhāni desitāni vuttāni. Ekettha sammati vinā samathehīti ayamettha padasambandho,",
  "atk-vin02a4:466_6": "yāni satthārā satta āpattikkhandhāni desitāni, tattha ekāpi āpatti vinā samathehi",
  "atk-vin02a4:466_7": "na sammati, atha kho cha samathā cattāri adhikaraṇānīti sabbepime dhammā sammukhāvinayena",
  "atk-vin02a4:466_8": "sammanti, samāyogaṃ gacchanti. Ettha pana eko sammukhāvinayova vinā samathehi sammati,",
  "atk-vin02a4:466_9": "samathabhāvaṃ gacchati. Na hi tassa aññena samathena vinā anipphatti nāma atthi.",
  "atk-vin02a4:466_10": "Tena vuttaṃ – “ekettha sammati vinā samathehī”ti. Iminā tāva adhippāyena aṭṭhakathāsu",
  "atk-vin02a4:466_11": "attho vutto. Mayaṃ pana “vinā”ti nipātassa paṭisedhanamattamatthaṃ gahetvā “ekettha",
  "atk-vin02a4:466_12": "sammati vinā samathehī”ti etesu sattasu āpattikkhandhesu eko pārājikāpattikkhandho",
  "atk-vin02a4:466_13": "vinā samathehi sammatīti etamatthaṃ roceyyāma. Vuttampi cetaṃ “yā sā āpatti anavasesā,",
  "atk-vin02a4:466_14": "sā āpatti na katamena adhikaraṇena katamamhi ṭhāne na katamena samathena sammatī”ti.",
  "atk-vin02a4:467_0": "Chaūnadiyaḍḍhasatāti “idha, upāli, bhikkhu adhammaṃ dhammoti dīpeti, tasmiṃ adhammadiṭṭhi",
  "atk-vin02a4:467_1": "bhede adhammadiṭṭhi, tasmiṃ adhammadiṭṭhi bhede dhammadiṭṭhi, tasmiṃ adhammadiṭṭhi",
  "atk-vin02a4:467_2": "bhede vematiko, tasmiṃ dhammadiṭṭhi bhede adhammadiṭṭhi, tasmiṃ dhammadiṭṭhi bhede",
  "atk-vin02a4:467_3": "vematiko, tasmiṃ vematiko bhede adhammadiṭṭhi, tasmiṃ vematiko bhede dhammadiṭṭhi,",
  "atk-vin02a4:467_4": "tasmiṃ vematiko bhede vematiko”ti evaṃ yāni aṭṭhārasannaṃ bhedakaravatthūnaṃ vasena",
  "atk-vin02a4:467_5": "aṭṭhārasa aṭṭhakāni saṅghabhedakakkhandhake vuttāni, tesaṃ vasena chaūnadiyaḍḍhasataṃ āpāyikā veditabbā.",
  "atk-vin02a4:468_0": "Aṭṭhārasa anāpāyikāti “idha, upāli, bhikkhu adhammaṃ dhammoti dīpeti, tasmiṃ dhammadiṭṭhi",
  "atk-vin02a4:468_1": "bhede dhammadiṭṭhi avinidhāya diṭṭhiṃ avinidhāya khantiṃ avinidhāya ruciṃ avinidhāya",
  "atk-vin02a4:468_2": "bhāvaṃ anussāveti, salākaṃ gāheti ‘ayaṃ dhammo, ayaṃ vinayo, idaṃ satthusāsanaṃ,",
  "atk-vin02a4:468_3": "imaṃ gaṇhatha, imaṃ rocethā’ti, ayampi kho, upāli, saṅghabhedako na āpāyiko na nerayiko",
  "atk-vin02a4:468_4": "na kappaṭṭho na atekiccho”ti evaṃ ekekasmiṃ vatthusmiṃ ekekaṃ katvā saṅghabhedakakkhandhakāvasāne",
  "atk-vin02a4:468_5": "vuttā aṭṭhārasa janā. Aṭṭhārasa aṭṭhakā chaūnadiyaḍḍhasatavissajjane vuttāyeva.",
  "atk-vin02a4:469": "(5) Soḷasakammādivaṇṇanā",
  "atk-vin02a4:470": "478. Kati kammānītiādīnaṃ sabbagāthānaṃ vissajjanaṃ uttānamevāti.",
  "atk-vin02a4:471": "Aparadutiyagāthāsaṅgaṇikavaṇṇanā niṭṭhitā.",
  "atk-vin02a4:472": "Sedamocanagāthā",
  "atk-vin02a4:473": "(1) Avippavāsapañhāvaṇṇanā",
  "atk-vin02a4:474_0": "479. Sedamocanagāthāsu asaṃvāsoti uposathapavāraṇādinā saṃvāsena asaṃvāso. Sambhogo",
  "atk-vin02a4:474_1": "ekacco tahiṃ na labbhatīti akappiyasambhogo na labbhati, nahāpanabhojanādipaṭijagganaṃ",
  "atk-vin02a4:474_2": "pana mātarāyeva kātuṃ labbhati. Avippavāsena anāpattīti sahagāraseyyāya anāpatti.",
  "atk-vin02a4:474_3": "Pañhā mesā kusalehi cintitāti esā pañhā kusalehi paṇḍitehi cintitā. Assā vissajjanaṃ",
  "atk-vin02a4:474_4": "dārakamātuyā bhikkhuniyā veditabbaṃ, tassā hi puttaṃ sandhāyetaṃ vuttanti.",
  "atk-vin02a4:475": "Avissajjitagāthā garubhaṇḍaṃ sandhāya vuttā, attho panassā garubhaṇḍavinicchaye vuttoyeva.",
  "atk-vin02a4:476_0": "Dasa puggale na vadāmīti senāsanakkhandhake vutte dasa puggale na vadāmi. Ekādasa",
  "atk-vin02a4:476_1": "vivajjiyāti ye mahākhandhake ekādasa vivajjanīyapuggalā vuttā, tepi na vadāmi. Ayaṃ",
  "atk-vin02a4:476_2": "pañhā naggaṃ bhikkhuṃ sandhāya vuttā.",
  "atk-vin02a4:477": "Kathaṃ nu sikkhāya asādhāraṇoti pañhā nahāpitapubbakaṃ bhikkhuṃ sandhāya vuttā. Ayañhi khurabhaṇḍaṃ pariharituṃ na labhati, aññe labhanti; tasmā sikkhāya asādhāraṇo.",
  "atk-vin02a4:478": "Taṃ puggalaṃ katamaṃ vadanti buddhāti ayaṃ pañhā nimmitabuddhaṃ sandhāya vuttā.",
  "atk-vin02a4:479": "Adhonābhiṃ vivajjiyāti adhonābhiṃ vivajjetvā. Ayaṃ pañhā yaṃ taṃ asīsakaṃ kabandhaṃ, yassa ure akkhīni ceva mukhañca hoti, taṃ sandhāya vuttā.",
  "atk-vin02a4:480": "Bhikkhu saññācikāya kuṭinti ayaṃ pañhā tiṇacchādanaṃ kuṭiṃ sandhāya vuttā. Dutiyapañhā sabbamattikāmayaṃ kuṭiṃ sandhāya vuttā.",
  "atk-vin02a4:481_0": "Āpajjeyya garukaṃ chejjavatthunti ayaṃ pañhā vajjapaṭicchādikaṃ bhikkhuniṃ sandhāya",
  "atk-vin02a4:481_1": "vuttā. Dutiyapañhā paṇḍakādayo abhabbapuggale sandhāya vuttā. Ekādasapi hi te gihibhāveyeva pārājikaṃ pattā.",
  "atk-vin02a4:482_0": "Vācāti vācāya anālapanto. Giraṃ no ca pare bhaṇeyyāti “iti ime sossantī”ti parapuggale",
  "atk-vin02a4:482_1": "sandhāya saddampi na nicchāreyya. Ayaṃ pañhā “santiṃ āpattiṃ nāvikareyya, sampajānamusāvādassa",
  "atk-vin02a4:482_2": "hotī”ti imaṃ musāvādaṃ sandhāya vuttā. Tassa hi bhikkhuno adhammikāya paṭiññāya tuṇhībhūtassa",
  "atk-vin02a4:482_3": "nisinnassa manodvāre āpatti nāma natthi. Yasmā pana āvikātabbaṃ na āvikaroti, tenassa",
  "atk-vin02a4:482_4": "vacīdvāre akiriyato ayaṃ āpatti samuṭṭhātīti veditabbā.",
  "atk-vin02a4:483_0": "Saṅghādisesā caturoti ayaṃ pañhā aruṇugge gāmantarapariyāpannaṃ nadipāraṃ okkantabhikkhuniṃ",
  "atk-vin02a4:483_1": "sandhāya vuttā, sā hi sakagāmato paccūsasamaye nikkhamitvā aruṇuggamanakāle vuttappakāraṃ",
  "atk-vin02a4:483_2": "nadipāraṃ okkantamattāva rattivippavāsagāmantaranadipāragaṇamhāohīyanalakkhaṇena",
  "atk-vin02a4:483_3": "ekappahāreneva caturo saṅghādisese āpajjati.",
  "atk-vin02a4:484_0": "Siyā āpattiyo nānāti ayaṃ pañhā ekatoupasampannā dve bhikkhuniyo sandhāya vuttā.",
  "atk-vin02a4:484_1": "Tāsu hi bhikkhūnaṃ santike ekatoupasampannāya hatthato gaṇhantassa pācittiyaṃ, bhikkhunīnaṃ",
  "atk-vin02a4:484_2": "santike ekatoupasampannāya hatthato gaṇhantassa dukkaṭaṃ.",
  "atk-vin02a4:485_0": "Caturo janā saṃvidhāyāti ācariyo ca tayo ca antevāsikā chamāsakaṃ bhaṇḍaṃ avahariṃsu,",
  "atk-vin02a4:485_1": "ācariyassa sāhatthikā tayo māsakā, āṇattiyāpi tayova tasmā thullaccayaṃ āpajjati,",
  "atk-vin02a4:485_2": "itaresaṃ sāhatthiko ekeko, āṇattikā pañcāti tasmā pārājikaṃ āpajjiṃsu. Ayamettha",
  "atk-vin02a4:485_3": "saṅkhepo. Vitthāro pana adinnādānapārājike saṃvidāvahāravaṇṇanāyaṃ vutto.",
  "atk-vin02a4:486": "(2) Pārājikādipañhāvaṇṇanā",
  "atk-vin02a4:487": "480. Chiddaṃ tasmiṃ ghare natthīti ayaṃ pañhā dussakuṭiādīni santhatapeyyālañca sandhāya vuttā.",
  "atk-vin02a4:488": "Telaṃ madhuṃ phāṇitanti gāthā liṅgaparivattaṃ sandhāya vuttā.",
  "atk-vin02a4:489_0": "Nissaggiyenāti gāthā pariṇāmanaṃ sandhāya vuttā. Yo hi saṅghassa pariṇatalābhato",
  "atk-vin02a4:489_1": "ekaṃ cīvaraṃ attano, ekaṃ aññassāti dve cīvarāni “ekaṃ mayhaṃ, ekaṃ tassa dehī”ti",
  "atk-vin02a4:489_2": "ekapayaogena pariṇāmeti, so nissaggiyapācittiyañceva suddhikapācittiyañca ekato āpajjati.",
  "atk-vin02a4:490": "Kammañca taṃ kuppeyya vaggapaccayāti ayaṃ pañhā dvādasayojanapamāṇesu bārāṇasiādīsu nagaresu gāmasīmaṃ sandhāya vuttā.",
  "atk-vin02a4:491": "Padavītihāramattenāti gāthā sañcarittaṃ sandhāya vuttā, atthopi cassā sañcarittavaṇṇanāyameva vutto.",
  "atk-vin02a4:492_0": "Sabbāni tāni nissaggiyānīti ayaṃ pañhā aññātikāya bhikkhuniyā dhovāpanaṃ sandhāya",
  "atk-vin02a4:492_1": "vuttā. Sace hi tiṇṇampi cīvarānaṃ kākaūhadanaṃ vā kaddamamakkhitaṃ vā kaṇṇaṃ gahetvā",
  "atk-vin02a4:492_2": "bhikkhunī udakena dhovati, bhikkhussa kāyagatāneva nissaggiyāni honti.",
  "atk-vin02a4:493": "Saraṇagamanampi na tassa atthīti saraṇagamanaupasampadāpi natthi. Ayaṃ pana pañhā mahāpajāpatiyā upasampadaṃ sandhāya vuttā.",
  "atk-vin02a4:494": "Haneyya anariyaṃ mandoti tañhi itthiṃ vā purisaṃ vā anariyaṃ haneyya. Ayaṃ pañhā liṅgaparivattena itthibhūtaṃ pitaraṃ purisabhūtañca mātaraṃ sandhāya vuttā.",
  "atk-vin02a4:495": "Na tenānantaraṃ phuseti ayaṃ pañhā migasiṅgatāpasasīhakumārādīnaṃ viya tiracchānamātāpitaro sandhāya vuttā.",
  "atk-vin02a4:496_0": "Acodayitvāti gāthā dūtenupasampadaṃ sandhāya vuttā. Codayitvāti gāthā paṇḍakādīnaṃ",
  "atk-vin02a4:496_1": "upasampadaṃ sandhāya vuttā. Kurundiyaṃ pana “paṭhamagāthā aṭṭha asammukhākammāni,",
  "atk-vin02a4:496_2": "dutiyā anāpattikassa kammaṃ sandhāya vuttā”ti āgataṃ.",
  "atk-vin02a4:497_0": "Chindantassa āpattīti vanappatiṃ chindantassa pārājikaṃ, tiṇalatādiṃ chindantassa",
  "atk-vin02a4:497_1": "pācittiyaṃ, aṅgajātaṃ chindantassa thullaccayaṃ. Chindantassa anāpattīti kese ca",
  "atk-vin02a4:497_2": "nakhe ca chindantassa anāpatti. Chādentassa āpattīti attano āpattiṃ chādentassa aññesaṃ",
  "atk-vin02a4:497_3": "vā āpattiṃ. Chādentassa anāpattīti gehādīni chādentassa anāpatti.",
  "atk-vin02a4:498_0": "Saccaṃ bhaṇantoti gāthāya “sikharaṇīsi ubhatobyañjanāsī”ti saccaṃ bhaṇanto garukaṃ",
  "atk-vin02a4:498_1": "āpajjati, sampajānamusāvāde pana musā bhāsato lahukāpatti hoti, abhūtārocane musā",
  "atk-vin02a4:498_2": "bhaṇanto garukaṃ āpajjati, bhūtārocane saccaṃ bhāsato lahukāpatti hotīti.",
  "atk-vin02a4:499": "(3) Pācittiyādipañhāvaṇṇanā",
  "atk-vin02a4:500": "481. Adhiṭṭhitanti gāthā nissaggiyacīvaraṃ anissajjitvā paribhuñjantaṃ sandhāya vuttā.",
  "atk-vin02a4:501": "Atthaṅgate sūriyeti gāthā romanthakaṃ sandhāya vuttā.",
  "atk-vin02a4:502_0": "Na rattacittoti gāthāya ayamattho – rattacitto methunadhammapārājikaṃ āpajjati. Theyyacitto",
  "atk-vin02a4:502_1": "adinnādānapārājikaṃ, paraṃ maraṇāya cetento manussaviggahapārājikaṃ, saṅghabhedako",
  "atk-vin02a4:502_2": "pana na rattacitto na ca pana theyyacitto na cāpi so paraṃ maraṇāya cetayi, salākaṃ",
  "atk-vin02a4:502_3": "panassa dentassa hoti chejjaṃ, pārājikaṃ hoti, salākaṃ paṭiggaṇhantassa bhedakānuvattakassa thullaccayaṃ.",
  "atk-vin02a4:503": "Gaccheyya aḍḍhayojananti ayaṃ pañhā suppatiṭṭhitanigrodhasadisaṃ ekakulassa rukkhamūlaṃ sandhāya vuttā.",
  "atk-vin02a4:504": "Kāyikānīti ayaṃ gāthā sambahulānaṃ itthīnaṃ kese vā aṅguliyo vā ekato gaṇhantaṃ sandhāya vuttā.",
  "atk-vin02a4:505": "Vācasikānīti ayaṃ gāthā “sabbā tumhe sikharaṇiyo”tiādinā nayena duṭṭhullabhāṇiṃ sandhāya vuttā.",
  "atk-vin02a4:506_0": "Tissitthiyo methunaṃ taṃ na seveti tisso itthiyo vuttā, tāsupi yaṃ taṃ methunaṃ nāma,",
  "atk-vin02a4:506_1": "taṃ na sevati. Tayo puriseti tayo purisepi upagantvā methunaṃ na sevati. Tayo anariyapaṇḍaketi",
  "atk-vin02a4:506_2": "ubhatobyañjanasaṅkhāte tayo anariye tayo ca paṇḍaketi imepi cha jane upagantvā methunaṃ",
  "atk-vin02a4:506_3": "na sevati. Na cācare methunaṃ byañjanasminti anulomapārājikavasenapi methunaṃ nācarati.",
  "atk-vin02a4:506_4": "Chejjaṃ siyā methunadhammapaccayāti siyā methunadhammapaccayā pārājikanti. Ayaṃ pañhā",
  "atk-vin02a4:506_5": "aṭṭhavatthukaṃ sandhāya vuttā, tassā hi methunadhammassa pubbabhāgaṃ kāyasaṃsaggaṃ",
  "atk-vin02a4:506_6": "āpajjituṃ vāyamantiyā methunadhammapaccayā chejjaṃ hoti.",
  "atk-vin02a4:507": "Mātaraṃ cīvaranti ayaṃ gāthā piṭṭhisamaye vassikasāṭikatthaṃ satuppādakaraṇaṃ sandhāya vuttā. Vinicchayo panassā vassikasāṭikasikkhāpadavaṇṇanāyameva vutto.",
  "atk-vin02a4:508_0": "Kuddho ārādhako hotīti gāthā titthiyavattaṃ sandhāya vuttā. Titthiyo hi vattaṃ pūrayamāno",
  "atk-vin02a4:508_1": "titthiyānaṃ vaṇṇe bhaññamāne kuddho ārādhako hoti, vatthuttayassa vaṇṇe bhaññamāne",
  "atk-vin02a4:508_2": "kuddho gārayho hotīti tatthevassā vitthāro vutto. Dutiyagāthāpi tameva sandhāya vuttā.",
  "atk-vin02a4:509_0": "Saṅghādisesantiādi gāthā yā bhikkhunī avassutāva avassutassa purisassa hatthato piṇḍapātaṃ",
  "atk-vin02a4:509_1": "gahetvā manussamaṃsalasuṇapaṇītabhojanasesaakappiyamaṃsehi saddhiṃ omadditvā ajjhoharati, taṃ sandhāya vuttā.",
  "atk-vin02a4:510_0": "Eko upasampanno eko anupasampannoti gāthā ākāsagataṃ sandhāya vuttā. Sace hi dvīsu",
  "atk-vin02a4:510_1": "sāmaṇeresu eko iddhiyā kesaggamattampi pathaviṃ muñcitvā nisinno hoti, so anupasampanno",
  "atk-vin02a4:510_2": "nāma hoti. Saṅghenāpi ākāse nisīditvā bhūmigatassa kammaṃ na kātabbaṃ. Sace karoti, kuppati.",
  "atk-vin02a4:511": "Akappakatanti gāthā acchinnacīvarakaṃ bhikkhuṃ sandhāya vuttā. Tasmiṃyeva cassā sikkhāpade vitthārena vinicchayopi vutto.",
  "atk-vin02a4:512_0": "Na deti na paṭiggaṇhātīti nāpi uyyojikā deti, na uyyojitā tassā hatthato gaṇhāti.",
  "atk-vin02a4:512_1": "Paṭiggaho tena na vijjatīti teneva kāraṇena uyyojikāya hatthato uyyojitāya paṭiggaho",
  "atk-vin02a4:512_2": "na vijjati. Āpajjati garukanti evaṃ santepi avassutassa hatthato piṇḍapātaggahaṇe",
  "atk-vin02a4:512_3": "uyyojentī saṅghādisesāpattiṃ āpajjati. Tañca paribhogapaccayāti tañca pana āpattiṃ",
  "atk-vin02a4:512_4": "āpajjamānā tassā uyyojitāya paribhogapaccayā āpajjati. Tassā hi bhojanapariyosāne",
  "atk-vin02a4:512_5": "uyyojikāya saṅghādiseso hotīti. Dutiyagāthā tassāyeva udakadantaponaggahaṇe uyyojanaṃ sandhāya vuttā.",
  "atk-vin02a4:513_0": "Na bhikkhunī no ca phuseyya vajjanti sattarasakesu hi aññataraṃ āpattiṃ āpajjitvā",
  "atk-vin02a4:513_1": "anādariyena chādayamānāpi bhikkhunī chādanapaccayā vajjaṃ na phusati, aññaṃ navaṃ",
  "atk-vin02a4:513_2": "āpattiṃ nāpajjati, paṭicchannāya vā appaṭicchannāya vā āpattiyā pakkhamānattameva",
  "atk-vin02a4:513_3": "labhati. Ayaṃ pana bhikkhunīpi na hoti, sāvasesañca garukaṃ āpajjitvā chādetvā vajjaṃ",
  "atk-vin02a4:513_4": "na phusati. Pañhā mesā kusalehi cintitāti ayaṃ kira pañhā ukkhittakabhikkhuṃ sandhāya",
  "atk-vin02a4:513_5": "vuttā. Tena hi saddhiṃ vinayakammaṃ natthi, tasmā so saṅghādisesaṃ āpajjitvā chādento",
  "atk-vin02a4:513_6": "vajjaṃ na phusatīti.",
  "atk-vin02a4:514": "Sedamocanagāthāvaṇṇanā niṭṭhitā.",
  "atk-vin02a4:515": "Pañcavaggo",
  "atk-vin02a4:516": "Kammavaggavaṇṇanā",
  "atk-vin02a4:517_0": "482. Kammavagge catunnaṃ kammānaṃ nānākaraṇaṃ samathakkhandhake vuttameva. Kiñcāpi",
  "atk-vin02a4:517_1": "vuttaṃ, atha kho ayaṃ kammavinicchayo nāma ādito paṭṭhāya vuccamāno pākaṭo hoti,",
  "atk-vin02a4:517_2": "tasmā ādito paṭṭhāyevettha vattabbaṃ vadissāma. Cattārīti kammānaṃ gaṇanaparicchedavacanametaṃ.",
  "atk-vin02a4:517_3": "Kammānīti paricchinnakammanidassanaṃ. Apalokanakammaṃ nāma sīmaṭṭhakasaṅghaṃ sodhetvā",
  "atk-vin02a4:517_4": "chandārahānaṃ chandaṃ āharitvā samaggassa saṅghassa anumatiyā tikkhattuṃ sāvetvā",
  "atk-vin02a4:517_5": "kattabbaṃ kammaṃ. Ñattikammaṃ nāma vuttanayeneva samaggassa saṅghassa anumatiyā ekāya",
  "atk-vin02a4:517_6": "ñattiyā kattabbaṃ kammaṃ. Ñattidutiyakammaṃ nāma vuttanayeneva samaggassa saṅghassa",
  "atk-vin02a4:517_7": "anumatiyā ekāya ñattiyā ekāya ca anussāvanāyāti evaṃ ñattidutiyāya anussāvanāya kattabbaṃ",
  "atk-vin02a4:517_8": "kammaṃ. Ñatticatutthakammaṃ nāma vuttanayeneva samaggassa saṅghassa anumatiyā ekāya",
  "atk-vin02a4:517_9": "ñattiyā tīhi ca anussāvanāhīti evaṃ ñatticatutthāhi tīhi anussāvanāhi kattabbaṃ kammaṃ.",
  "atk-vin02a4:518_0": "Tattha apalokanakammaṃ apaloketvāva kātabbaṃ, ñattikammādivasena na kātabbaṃ. Ñattikammampi",
  "atk-vin02a4:518_1": "ekaṃ ñattiṃ ṭhapetvāva kātabbaṃ, apalokanakammādivasena na kātabbaṃ. Ñattidutiyakammaṃ",
  "atk-vin02a4:518_2": "pana apaloketvā kātabbampi atthi, akātabbampi atthi.",
  "atk-vin02a4:519_0": "Tattha sīmāsammuti, sīmāsamūhananaṃ, kathinadānaṃ, kathinuddhāro, kuṭivatthudesanā,",
  "atk-vin02a4:519_1": "vihāravatthudesanāti imāni cha kammāni garukāni apaloketvā kātuṃ na vaṭṭanti, ñattidutiyakammavācaṃ",
  "atk-vin02a4:519_2": "sāvetvāva kātabbāni. Avasesā terasa sammutiyo senāsanaggāhakamatakacīvaradānādisammutiyo",
  "atk-vin02a4:519_3": "cāti etāni lahukakammāni apaloketvāpi kātuṃ vaṭṭanti, ñattikamma-ñatticatutthakammavasena",
  "atk-vin02a4:519_4": "pana na kātabbameva. Ñatticatutthakammavasena kayiramānaṃ daḷhataraṃ hoti, tasmā",
  "atk-vin02a4:519_5": "kātabbanti ekacce vadanti. Evaṃ pana sati kammasaṅkaro hoti, tasmā na kātabbanti",
  "atk-vin02a4:519_6": "paṭikkhittameva. Sace pana akkharaparihīnaṃ vā padaparihīnaṃ vā duruttapadaṃ vā hoti,",
  "atk-vin02a4:519_7": "tassa sodhanatthaṃ punappunaṃ vattuṃ vaṭṭati. Idaṃ akuppakammassa daḷhīkammaṃ hoti,",
  "atk-vin02a4:519_8": "kuppakamme kammaṃ hutvā tiṭṭhati.",
  "atk-vin02a4:520": "Ñatticatutthakammaṃ ñattiñca tisso ca kammavācāyo sāvetvāva kātabbaṃ, apalokanakammādivasena na kātabbaṃ. Pañcahākārehi vipajjantīti pañcahi kāraṇehi vipajjanti.",
  "atk-vin02a4:521_0": "483. Sammukhākaraṇīyaṃ kammaṃ asammukhā karoti, vatthuvipannaṃ adhammakammanti ettha",
  "atk-vin02a4:521_1": "atthi kammaṃ sammukhākaraṇīyaṃ; atthi asammukhākaraṇīyaṃ; tattha asammukhākaraṇīyaṃ",
  "atk-vin02a4:521_2": "nāma dūtenupasampadā, pattanikkujjanaṃ, pattukkujjanaṃ, ummattakassa bhikkhuno ummattakasammuti,",
  "atk-vin02a4:521_3": "sekkhānaṃ kulānaṃ sekkhasammuti, channassa bhikkhuno brahmadaṇḍo, devadattassa pakāsanīyakammaṃ,",
  "atk-vin02a4:521_4": "appasādanīyaṃ dassentassa bhikkhuno bhikkhunisaṅghena kātabbaṃ avandanīyakammanti",
  "atk-vin02a4:521_5": "aṭṭhavidhaṃ hoti, taṃ sabbaṃ tattha tattha vuttanayeneva veditabbaṃ. Idaṃ aṭṭhavidhampi",
  "atk-vin02a4:521_6": "kammaṃ asammukhā kataṃ sukataṃ hoti akuppaṃ.",
  "atk-vin02a4:522_0": "Sesāni sabbakammāni sammukhā eva kātabbāni – saṅghasammukhatā, dhammasammukhatā,",
  "atk-vin02a4:522_1": "vinayasammukhatā, puggalasammukhatāti imaṃ catubbidhaṃ sammukhāvinayaṃ upanetvāva",
  "atk-vin02a4:522_2": "kātabbāni. Evaṃ katāni hi sukatāni honti. Evaṃ akatāni panetāni imaṃ sammukhāvinayasaṅkhātaṃ",
  "atk-vin02a4:522_3": "vatthuṃ vinā katattā vatthuvipannāni nāma honti. Tena vuttaṃ – “sammukhākaraṇīyaṃ",
  "atk-vin02a4:522_4": "kammaṃ asammukhā karoti, vatthuvipannaṃ adhammakamma”nti.",
  "atk-vin02a4:523_0": "Paṭipucchākaraṇīyādīsupi paṭipucchādikaraṇameva vatthu, taṃ vatthuṃ vinā katattā",
  "atk-vin02a4:523_1": "tesampi vatthuvipannatā veditabbā. Idaṃ panettha vacanatthamattaṃ. Paṭipucchā karaṇīyaṃ",
  "atk-vin02a4:523_2": "appaṭipucchā karotīti pucchitvā codetvā sāretvā kātabbaṃ apucchitvā acodetvā asāretvā",
  "atk-vin02a4:523_3": "karoti. Paṭiññāya karaṇīyaṃ appaṭiññāya karotīti paṭiññaṃ āropetvā yathādinnāya paṭiññāya",
  "atk-vin02a4:523_4": "kātabbaṃ appaṭiññāya karontassa vippalapantassa balakkārena karoti. Sativinayārahassāti",
  "atk-vin02a4:523_5": "dabbamallaputtattherasadisassa khīṇāsavassa. Amūḷhavinayārahassāti gaggabhikkhusadisassa",
  "atk-vin02a4:523_6": "ummattakassa. Tassapāpiyasikakammārahassāti upavāḷabhikkhusadisassa ussannapāpassa. Esa nayo sabbattha.",
  "atk-vin02a4:524_0": "Anuposathe uposathaṃ karotīti anuposathadivase uposathaṃ karoti. Uposathadivaso nāma",
  "atk-vin02a4:524_1": "ṭhapetvā kattikamāsaṃ avasesesu ekādasasu māsesu bhinnassa saṅghassa sāmaggidivaso",
  "atk-vin02a4:524_2": "ca yathāvuttacātuddasapannarasā ca. Etaṃ tippakārampi uposathadivasaṃ ṭhapetvā aññasmiṃ",
  "atk-vin02a4:524_3": "divase uposathaṃ karonto anuposathe uposathaṃ karoti nāma. Yatra hi pattacīvarādīnaṃ",
  "atk-vin02a4:524_4": "atthāya appamattakena kāraṇena vivadantā uposathaṃ vā pavāraṇaṃ vā ṭhapenti, tattha",
  "atk-vin02a4:524_5": "tasmiṃ adhikaraṇe vinicchite “samaggā jātāmhā”ti antarā sāmaggiuposathaṃ kātuṃ na",
  "atk-vin02a4:524_6": "labhanti, karontehi anuposathe uposatho kato nāma hoti.",
  "atk-vin02a4:525_0": "Apavāraṇāya pavāretīti apavāraṇādivase pavāreti; pavāraṇādivaso nāma ekasmiṃ kattikamāse",
  "atk-vin02a4:525_1": "bhinnassa saṅghassa sāmaggidivaso ca paccukkaḍḍhitvā ṭhapitadivaso ca dve ca puṇṇamāsiyo.",
  "atk-vin02a4:525_2": "Evaṃ catubbidhampi pavāraṇādivasaṃ ṭhapetvā aññasmiṃ divase pavārento apavāraṇāya",
  "atk-vin02a4:525_3": "pavāreti nāma. Idhāpi appamattakassa vivādassa vūpasame sāmaggipavāraṇaṃ kātuṃ na",
  "atk-vin02a4:525_4": "labhanti, karontehi apavāraṇāya pavāraṇā katā hoti. Apica ūnavīsativassaṃ vā antimavatthuṃ",
  "atk-vin02a4:525_5": "ajjhāpannapubbaṃ vā ekādasasu vā abhabbapuggalesu aññataraṃ upasampādentassapi vatthuvipannaṃ",
  "atk-vin02a4:525_6": "adhammakammaṃ hoti. Evaṃ vatthuto kammāni vipajjanti.",
  "atk-vin02a4:526_0": "484. Ñattito vipattiyaṃ pana vatthuṃ na parāmasatīti yassa upasampadādikammaṃ karoti,",
  "atk-vin02a4:526_1": "taṃ na parāmasati, tassa nāmaṃ na gaṇhāti. “Suṇātu me bhante saṅgho, ayaṃ dhammarakkhito",
  "atk-vin02a4:526_2": "āyasmato buddharakkhitassa upasampadāpekkho”ti vattabbe “suṇātu me bhante saṅgho,",
  "atk-vin02a4:526_3": "āyasmato buddharakkhitassa upasampadāpekkho”ti vadati; evaṃ vatthuṃ na parāmasati.",
  "atk-vin02a4:527_0": "Saṅghaṃ na parāmasatīti saṅghassa nāmaṃ na gaṇhāti. “Suṇātu me bhante saṅgho, ayaṃ",
  "atk-vin02a4:527_1": "dhammarakkhito”ti vattabbe “suṇātu me bhante, ayaṃ dhammarakkhito”ti vadati; evaṃ",
  "atk-vin02a4:527_2": "saṅghaṃ na parāmasati.",
  "atk-vin02a4:528_0": "Puggalaṃ na parāmasatīti yo upasampadāpekkhassa upajjhāyo, taṃ na parāmasati, tassa",
  "atk-vin02a4:528_1": "nāmaṃ na gaṇhāti. “Suṇātu me bhante saṅgho, ayaṃ dhammarakkhito āyasmato buddharakkhitassa",
  "atk-vin02a4:528_2": "upasampadāpekkho”ti vattabbe “suṇātu me, bhante saṅgho, ayaṃ dhammarakkhito upasampadāpekkho”ti",
  "atk-vin02a4:528_3": "vadati; evaṃ puggalaṃ na parāmasati.",
  "atk-vin02a4:529_0": "Ñattiṃ na parāmasatīti sabbena sabbaṃ ñattiṃ na parāmasati. Ñattidutiyakamme ñattiṃ",
  "atk-vin02a4:529_1": "aṭṭhapetvā dvikkhattuṃ kammavācāya eva anussāvanakammaṃ karoti. Ñatticatutthakammepi",
  "atk-vin02a4:529_2": "ñattiṃ aṭṭhapetvā catukkhattuṃ kammavācāya eva anussāvanakammaṃ karoti; evaṃ ñattiṃ na parāmasati.",
  "atk-vin02a4:530_0": "Pacchā vā ñattiṃ ṭhapetīti paṭhamaṃ kammavācāya anussāvanakammaṃ katvā “esā ñattī”ti",
  "atk-vin02a4:530_1": "vatvā “khamati saṅghassa tasmā tuṇhī evametaṃ dhārayāmī”ti vadati; evaṃ pacchā ñattiṃ",
  "atk-vin02a4:530_2": "ṭhapeti. Iti imehi pañcahākārehi ñattito kammāni vipajjanti.",
  "atk-vin02a4:531_0": "485. Anussāvanato vipattiyaṃ pana vatthuādīni vuttanayeneva veditabbāni. Evaṃ pana",
  "atk-vin02a4:531_1": "nesaṃ aparāmasanaṃ hoti – “suṇātu me bhante saṅgho”ti paṭhamānussāvane “dutiyampi",
  "atk-vin02a4:531_2": "etamatthaṃ vadāmi, tatiyampi etamatthaṃ vadāmi, suṇātu me bhante saṅgho”ti dutiyatatiyānussāvanāsu",
  "atk-vin02a4:531_3": "vā “ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu",
  "atk-vin02a4:531_4": "me bhante saṅgho, āyasmato buddharakkhitassā”ti vadanto vatthuṃ na parāmasati nāma.",
  "atk-vin02a4:531_5": "“Suṇātu me bhante saṅgho, ayaṃ dhammarakkhito”ti vattabbe “suṇātu me bhante, ayaṃ",
  "atk-vin02a4:531_6": "dhammarakkhito”ti vadanto saṅghaṃ na parāmasati nāma. “Suṇātu me bhante saṅgho, ayaṃ",
  "atk-vin02a4:531_7": "dhammarakkhito āyasmato buddharakkhitassā”ti vattabbe “suṇātu me bhante saṅgho, ayaṃ",
  "atk-vin02a4:531_8": "dhammarakkhito upasampadāpekkho”ti vadanto puggalaṃ na parāmasati nāma.",
  "atk-vin02a4:532_0": "Sāvanaṃ hāpetīti sabbena sabbaṃ kammavācāya anussāvanaṃ na karoti, ñattidutiyakamme",
  "atk-vin02a4:532_1": "dvikkhattuṃ ñattimeva ṭhapeti, ñatticatutthakamme catukkhattuṃ ñattimeva ṭhapeti;",
  "atk-vin02a4:532_2": "evaṃ anussāvanaṃ hāpeti. Yopi ñattidutiyakamme ekaṃ ñattiṃ ṭhapetvā ekaṃ kammavācaṃ",
  "atk-vin02a4:532_3": "anussāvento akkharaṃ vā chaḍḍeti, padaṃ vā duruttaṃ karoti, ayampi anussāvanaṃ hāpetiyeva.",
  "atk-vin02a4:532_4": "Ñatticatutthakamme pana ekaṃ ñattiṃ ṭhapetvā sakimeva vā dvikkhattuṃ vā kammavācāya",
  "atk-vin02a4:532_5": "anussāvanaṃ karontopi akkharaṃ vā padaṃ vā chaḍḍentopi duruttaṃ karontopi anussāvanaṃ",
  "atk-vin02a4:532_6": "hāpetiyevāti veditabbo.",
  "atk-vin02a4:533": "Duruttaṃ karotīti ettha pana ayaṃ vinicchayo – yo hi aññasmiṃ akkhare vattabbe aññaṃ vadati, ayaṃ duruttaṃ karoti nāma. Tasmā kammavācaṃ karontena bhikkhunā yvāyaṃ –",
  "atk-vin02a4:534": "“Sithilaṃ dhanitañca dīgharassaṃ, garukaṃ lahukañca niggahitaṃ;",
  "atk-vin02a4:535": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti.",
  "atk-vin02a4:536_0": "Vutto, ayaṃ suṭṭhu upalakkhetabbo. Ettha hi “sithilaṃ” nāma pañcasu vaggesu paṭhamatatiyaṃ.",
  "atk-vin02a4:536_1": "“Dhanitaṃ” nāma tesveva dutiyacatutthaṃ. “Dīgha”nti dīghena kālena vattabbaṃ ākārādi.",
  "atk-vin02a4:536_2": "“Rassa”nti tato upaḍḍhakālena vattabbaṃ akārādi. “Garuka”nti dīghameva. Yaṃ vā āyasmato",
  "atk-vin02a4:536_3": "buddharakkhitattherassa yassa nakkhamatīti evaṃ saṃyogaparaṃ katvā vuccati. “Lahuka”nti",
  "atk-vin02a4:536_4": "rassameva. Yaṃ vā āyasmato buddharakkhitatherassa yassa na khamatīti evaṃ asaṃyogaparaṃ",
  "atk-vin02a4:536_5": "katvā vuccati. “Niggahita”nti yaṃ karaṇāni niggahetvā avissajjetvā avivaṭena mukhena",
  "atk-vin02a4:536_6": "sānunāsikaṃ katvā vattabbaṃ. “Sambandha”nti yaṃ parapadena sambandhitvā “tuṇhissā”ti",
  "atk-vin02a4:536_7": "vā “tuṇhassā”ti vā vuccati. “Vavatthita”nti yaṃ parapadena asambandhaṃ katvā vicchinditvā",
  "atk-vin02a4:536_8": "“tuṇhī assā”ti vā “tuṇha assā”ti vā vuccati. “Vimutta”nti yaṃ karaṇāni aniggahetvā",
  "atk-vin02a4:536_9": "vissajjetvā vivaṭena mukhena anunāsikaṃ akatvā vuccati.",
  "atk-vin02a4:537_0": "Tattha “suṇātu me”ti vattabbe ta-kārassa tha-kāraṃ katvā “suṇāthu me”ti vacanaṃ sithilassa",
  "atk-vin02a4:537_1": "dhanitakaraṇaṃ nāma. Tathā “pattakallaṃ, esā ñattī”ti vattabbe “patthakallaṃ, esā",
  "atk-vin02a4:537_2": "ñatthī”tiādivacanañca. “Bhante saṅgho”ti vattabbe bha-kāra gha-kārānaṃ ba-kāra ga-kāre",
  "atk-vin02a4:537_3": "katvā “bante saṅgo”ti vacanaṃ dhanitassa sithilakaraṇaṃ nāma. “Suṇātu me”ti vivaṭena",
  "atk-vin02a4:537_4": "mukhena vattabbe pana “suṇaṃtu me”ti vā “esā ñattī”ti vattabbe “esaṃ ñattī”ti vā",
  "atk-vin02a4:537_5": "avivaṭena mukhena anunāsikaṃ katvā vacanaṃ vimuttassa niggahitavacanaṃ nāma. “Pattakalla”nti",
  "atk-vin02a4:537_6": "avivaṭena mukhena anunāsikaṃ katvā vattabbe “pattakallā”ti vivaṭena mukhena anunāsikaṃ",
  "atk-vin02a4:537_7": "akatvā vacanaṃ niggahitassa vimuttavacanaṃ nāma.",
  "atk-vin02a4:538_0": "Iti sithile kattabbe dhanitaṃ, dhanite kattabbe sithilaṃ, vimutte kattabbe niggahitaṃ,",
  "atk-vin02a4:538_1": "niggahite kattabbe vimuttanti imāni cattāri byañjanāni antokammavācāya kammaṃ dūsenti.",
  "atk-vin02a4:538_2": "Evaṃ vadanto hi aññasmiṃ akkhare vattabbe aññaṃ vadati, duruttaṃ karotīti vuccati.",
  "atk-vin02a4:538_3": "Itaresu pana dīgharassādīsu chasu byañjanesu dīghaṭṭhāne dīghameva, rassaṭṭhāne ca",
  "atk-vin02a4:538_4": "rassamevāti evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ",
  "atk-vin02a4:538_5": "avināsentena kammavācā kātabbā. Sace pana evaṃ akatvā dīghe vattabbe rassaṃ, rasse",
  "atk-vin02a4:538_6": "vā vattabbe dīghaṃ vadati; tathā garuke vattabbe lahukaṃ, lahuke vā vattabbe garukaṃ",
  "atk-vin02a4:538_7": "vadati; sambandhe vā pana vattabbe vavatthitaṃ, vavatthite vā vattabbe sambandhaṃ",
  "atk-vin02a4:538_8": "vadati; evaṃ vuttepi kammavācā na kuppati. Imāni hi cha byañjanāni kammaṃ na kopenti.",
  "atk-vin02a4:539_0": "Yaṃ pana suttantikattherā “da-kāro ta-kāramāpajjati, ta-kāro da-kāramāpajjati, ca-kāro",
  "atk-vin02a4:539_1": "ja-kāramāpajjati, ja-kāro ca-kāramāpajjati, ya-kāro ka-kāramāpajjati, ka-kāro ya-kāramāpajjati;",
  "atk-vin02a4:539_2": "tasmā da-kārādīsu vattabbesu ta-kārādivacanaṃ na virujjhatī”ti vadanti, taṃ kammavācaṃ",
  "atk-vin02a4:539_3": "patvā na vaṭṭati. Tasmā vinayadharena neva da-kāro ta-kāro kātabbo…pe… na ka-kāro",
  "atk-vin02a4:539_4": "ya-kāro. Yathāpāḷiyā niruttiṃ sodhetvā dasavidhāya byañjananiruttiyā vuttadose pariharantena",
  "atk-vin02a4:539_5": "kammavācā kātabbā. Itarathā hi sāvanaṃ hāpeti nāma.",
  "atk-vin02a4:540": "Akāle vā sāvetīti sāvanāya akāle anokāse ñattiṃ aṭṭhapetvā paṭhamaṃyeva anussāvanakammaṃ katvā pacchā ñattiṃ ṭhapeti. Iti imehi pañcahākārehi anussāvanato kammāni vipajjanti.",
  "atk-vin02a4:541_0": "486. Sīmato vipattiyaṃ pana atikhuddakasīmā nāma yā ekavīsati bhikkhū na gaṇhāti.",
  "atk-vin02a4:541_1": "Kurundiyaṃ pana “yattha ekavīsati bhikkhū nisīdituṃ na sakkontī”ti vuttaṃ. Tasmā",
  "atk-vin02a4:541_2": "yā evarūpā sīmā, ayaṃ sammatāpi asammatā, gāmakhettasadisāva hoti, tattha kataṃ kammaṃ",
  "atk-vin02a4:541_3": "kuppati. Esa nayo sesasīmāsupi. Ettha pana atimahatī nāma yā kesaggamattenāpi tiyojanaṃ",
  "atk-vin02a4:541_4": "atikkāmetvā sammatā hoti. Khaṇḍanimittā nāma aghaṭitanimittā vuccati. Puratthimāya",
  "atk-vin02a4:541_5": "disāya nimittaṃ kittetvā anukkameneva dakkhiṇāya pacchimāya uttarāya disāya kittetvā",
  "atk-vin02a4:541_6": "puna puratthimāya disāya pubbakittitaṃ nimittaṃ paṭikittetvāva ṭhapetuṃ vaṭṭati;",
  "atk-vin02a4:541_7": "evaṃ akhaṇḍanimittā hoti. Sace pana anukkamena āharitvā uttarāya disāya nimittaṃ",
  "atk-vin02a4:541_8": "kittetvā tattheva ṭhapeti, khaṇḍanimittā hoti. Aparāpi khaṇḍanimittā nāma yā animittupagaṃ",
  "atk-vin02a4:541_9": "tacasārarukkhaṃ vā khāṇukaṃ vā paṃsupuñjavālikāpuñjānaṃ vā aññataraṃ antarā ekaṃ",
  "atk-vin02a4:541_10": "nimittaṃ katvā sammatā hoti. Chāyānimittā nāma yā pabbatacchāyādīnaṃ yaṃkiñci chāyaṃ",
  "atk-vin02a4:541_11": "nimittaṃ katvā sammatā hoti. Animittā nāma yā sabbena sabbaṃ nimittāni akittetvā sammatā hoti.",
  "atk-vin02a4:542_0": "Bahisīme ṭhito sīmaṃ sammannati nāma nimittāni kittetvā nimittānaṃ bahi ṭhito sammannati.",
  "atk-vin02a4:542_1": "Nadiyā samudde jātassare sīmaṃ sammannatīti etesu nadiādīsu yaṃ sammannati, sā evaṃ",
  "atk-vin02a4:542_2": "sammatāpi “sabbā, bhikkhave, nadī asīmā, sabbo samuddo asīmo, sabbo jātassaro asīmo”ti",
  "atk-vin02a4:542_3": "vacanato asammatāva hoti. Sīmāya sīmaṃ sambhindatīti attano sīmāya paresaṃ sīmaṃ",
  "atk-vin02a4:542_4": "sambhindati. Ajjhottharatīti attano sīmāya paresaṃ sīmaṃ ajjhottharati. Tattha yathā",
  "atk-vin02a4:542_5": "sambhedo ca ajjhottharaṇañca hoti, taṃ sabbaṃ uposathakkhandhake vuttameva. Iti imā",
  "atk-vin02a4:542_6": "ekādasapi sīmā asīmā gāmakhettasadisā eva, tāsu nisīditvā kataṃ kammaṃ kuppati. Tena",
  "atk-vin02a4:542_7": "vuttaṃ “imehi ekādasahi ākārehi sīmato kammāni vipajjantī”ti.",
  "atk-vin02a4:543_0": "487-488. Parisato kammavipattiyaṃ pana kiñci anuttānaṃ nāma natthi. Yampi tattha",
  "atk-vin02a4:543_1": "kammappattachandārahalakkhaṇaṃ vattabbaṃ siyā, tampi parato “cattāro bhikkhū pakatattā",
  "atk-vin02a4:543_2": "kammappattā”tiādinā nayena vuttameva. Tattha pakatattā kammappattāti catuvaggakaraṇe",
  "atk-vin02a4:543_3": "kamme cattāro pakatattā anukkhittā anissāritā parisuddhasīlā cattāro bhikkhū kammappattā",
  "atk-vin02a4:543_4": "kammassa arahā anucchavikā sāmino. Na tehi vinā taṃ kammaṃ kayirati, na tesaṃ chando",
  "atk-vin02a4:543_5": "vā pārisuddhi vā eti. Avasesā pana sacepi sahassamattā honti, sace samānasaṃvāsakā,",
  "atk-vin02a4:543_6": "sabbe chandārahāva honti. Chandapārisuddhiṃ datvā āgacchantu vā mā vā, kammaṃ pana",
  "atk-vin02a4:543_7": "tiṭṭhati. Yassa pana saṅgho parivāsādikammaṃ karoti, so neva kammappatto, nāpi chandāraho.",
  "atk-vin02a4:543_8": "Apica yasmā taṃ puggalaṃ vatthuṃ katvā saṅgho kammaṃ karoti, tasmā “kammāraho”ti",
  "atk-vin02a4:543_9": "vuccati. Sesakammesupi eseva nayo.",
  "atk-vin02a4:544": "489. Puna cattāri kammānītiādiko nayo paṇḍakādīnaṃ avatthubhāvadassanatthaṃ vutto. Sesamettha uttānameva.",
  "atk-vin02a4:545": "Apalokanakammakathā",
  "atk-vin02a4:546_0": "495-496. Idāni tesaṃ kammānaṃ pabhedadassanatthaṃ “apalokanakammaṃ kati ṭhānāni gacchatī”tiādimāha.",
  "atk-vin02a4:546_1": "Tattha “apalokanakammaṃ pañca ṭhānāni gacchati – osāraṇaṃ, nissāraṇaṃ, bhaṇḍukammaṃ,",
  "atk-vin02a4:546_2": "brahmadaṇḍaṃ, kammalakkhaṇaññeva pañcama”nti ettha “osāraṇaṃ nissāraṇa”nti padasiliṭṭhatāyetaṃ",
  "atk-vin02a4:546_3": "vuttaṃ. Paṭhamaṃ pana nissāraṇā hoti, pacchā osāraṇā. Tattha yā kaṇṭakasāmaṇerassa",
  "atk-vin02a4:546_4": "daṇḍakammanāsanā, sā “nissāraṇā”ti veditabbā. Tasmā etarahi sacepi sāmaṇero buddhassa",
  "atk-vin02a4:546_5": "vā dhammassa vā saṅghassa vā avaṇṇaṃ bhaṇati, “akappiyaṃ kappiya”nti dīpeti, micchādiṭṭhiko",
  "atk-vin02a4:546_6": "hoti antaggāhikāya diṭṭhiyā samannāgato, so yāvatatiyaṃ nivāretvā taṃ laddhiṃ nissajjāpetabbo.",
  "atk-vin02a4:546_7": "No ce vissajjeti, saṅghaṃ sannipātetvā “vissajjehī”ti vattabbo. No ce vissajjeti,",
  "atk-vin02a4:546_8": "byattena bhikkhunā apalokanakammaṃ katvā nissāretabbo. Evañca pana kammaṃ kātabbaṃ –",
  "atk-vin02a4:547_0": "“Saṅghaṃ, bhante, pucchāmi – ‘ayaṃ itthannāmo sāmaṇero buddhassa dhammassa saṅghassa",
  "atk-vin02a4:547_1": "avaṇṇavādī micchādiṭṭhiko, yaṃ aññe sāmaṇerā labhanti, dirattatirattaṃ bhikkhūhi",
  "atk-vin02a4:547_2": "saddhiṃ sahaseyyaṃ, tassa alābhāya nissāraṇā ruccati saṅghassā’ti. Dutiyampi… tatiyampi,",
  "atk-vin02a4:547_3": "bhante, saṅghaṃ pucchāmi – ‘ayaṃ itthannāmo sāmaṇero buddhassa…pe… ruccati saṅghassā’ti",
  "atk-vin02a4:547_4": "cara pire vinassā”ti.",
  "atk-vin02a4:548_0": "So aparena samayena “ahaṃ, bhante, bālatāya aññāṇatāya alakkhikatāya evaṃ akāsiṃ,",
  "atk-vin02a4:548_1": "svāhaṃ saṅghaṃ khamāpemī”ti khamāpento yāvatatiyaṃ yācāpetvā apalokanakammeneva osāretabbo.",
  "atk-vin02a4:548_2": "Evaṃ pana osāretabbo, saṅghamajjhe byattena bhikkhunā saṅghassa anumatiyā sāvetabbaṃ –",
  "atk-vin02a4:549_0": "“Saṅghaṃ, bhante, pucchāmi – ayaṃ itthannāmo sāmaṇero buddhassa dhammassa saṅghassa",
  "atk-vin02a4:549_1": "avaṇṇavādī micchādiṭṭhiko, yaṃ aññe sāmaṇerā labhanti, bhikkhūhi saddhiṃ dirattatirattaṃ",
  "atk-vin02a4:549_2": "sahaseyyaṃ, tassa alābhāya nissārito, svāyaṃ idāni sorato nivātavutti lajjidhammaṃ",
  "atk-vin02a4:549_3": "okkanto hirottappe patiṭṭhito katadaṇḍakammo accayaṃ deseti, imassa sāmaṇerassa yathā",
  "atk-vin02a4:549_4": "pure kāyasambhogasāmaggidānaṃ ruccati saṅghassā”ti.",
  "atk-vin02a4:550_0": "Evaṃ tikkhattuṃ vattabbaṃ. Evaṃ apalokanakammaṃ osāraṇañca nissāraṇañca gacchati.",
  "atk-vin02a4:550_1": "Bhaṇḍukammaṃ mahākhandhakavaṇṇanāyaṃ vuttameva. Brahmadaṇḍo pañcasatikakkhandhake",
  "atk-vin02a4:550_2": "vuttoyeva. Na kevalaṃ panesa channasseva paññatto, yo aññopi bhikkhu mukharo hoti,",
  "atk-vin02a4:550_3": "bhikkhū duruttavacanehi ghaṭṭento khuṃsento vambhento viharati, tassapi dātabbo.",
  "atk-vin02a4:550_4": "Evañca pana dātabbo, saṅghamajjhe byattena bhikkhunā saṅghassa anumatiyā sāvetabbaṃ –",
  "atk-vin02a4:551_0": "“Bhante, itthannāmo bhikkhu mukharo, bhikkhū duruttavacanehi ghaṭṭento viharati.",
  "atk-vin02a4:551_1": "So bhikkhu yaṃ iccheyya, taṃ vadeyya. Bhikkhūhi itthannāmo bhikkhu neva vattabbo,",
  "atk-vin02a4:551_2": "na ovaditabbo, na anusāsitabbo. Saṅghaṃ, bhante, pucchāmi – ‘itthannāmassa bhikkhuno",
  "atk-vin02a4:551_3": "brahmadaṇḍassa dānaṃ, ruccati saṅghassā’ti. Dutiyampi pucchāmi, tatiyampi pucchāmi",
  "atk-vin02a4:551_4": "– ‘itthannāmassa, bhante, bhikkhuno brahmadaṇḍassa dānaṃ, ruccati saṅghassā”’ti.",
  "atk-vin02a4:552": "Tassa aparena samayena sammā vattitvā khamāpentassa brahmadaṇḍo paṭippassambhetabbo. Evañca pana paṭippassambhetabbo, byattena bhikkhunā saṅghamajjhe sāvetabbaṃ –",
  "atk-vin02a4:553_0": "“Bhante, bhikkhusaṅgho asukassa bhikkhuno brahmadaṇḍaṃ adāsi, so bhikkhu sorato nivātavutti",
  "atk-vin02a4:553_1": "lajjidhammaṃ okkanto hirottappe patiṭṭhito, paṭisaṅkhā āyatiṃ saṃvare tiṭṭhati, saṅghaṃ,",
  "atk-vin02a4:553_2": "bhante, pucchāmi, tassa bhikkhuno brahmadaṇḍassa paṭippassaddhi, ruccati saṅghassā”ti.",
  "atk-vin02a4:554": "Evaṃ yāvatatiyaṃ vatvā apalokanakammeneva brahmadaṇḍo paṭippassambhetabboti.",
  "atk-vin02a4:555_0": "Kammalakkhaṇaññeva pañcamanti yaṃ taṃ bhagavatā bhikkhunikkhandhake “tena kho pana",
  "atk-vin02a4:555_1": "samayena chabbaggiyā bhikkhū bhikkhuniyo kaddamodakena osiñcanti, ‘appeva nāma amhesu",
  "atk-vin02a4:555_2": "sārajjeyyu’nti, kāyaṃ vivaritvā bhikkhunīnaṃ dassenti, ūruṃ vivaritvā bhikkhunīnaṃ",
  "atk-vin02a4:555_3": "dassenti, aṅgajātaṃ vivaritvā bhikkhunīnaṃ dassenti, bhikkhuniyo obhāsenti, bhikkhunīhi",
  "atk-vin02a4:555_4": "saddhiṃ sampayojenti, ‘appeva nāma amhesu sārajjeyyu’nti. Imesu vatthūsu tesaṃ bhikkhūnaṃ",
  "atk-vin02a4:555_5": "dukkaṭaṃ paññapetvā ‘anujānāmi bhikkhave tassa bhikkhuno daṇḍakammaṃ kātu’nti. Atha",
  "atk-vin02a4:555_6": "kho bhikkhunīnaṃ etadahosi – ‘kiṃ nu kho daṇḍakammaṃ kātabba’nti. Bhagavato etamatthaṃ",
  "atk-vin02a4:555_7": "ārocesuṃ – ‘avandiyo so bhikkhave bhikkhu bhikkhunisaṅghena kātabbo”’ti evaṃ avandiyakammaṃ",
  "atk-vin02a4:555_8": "anuññātaṃ, taṃ kammalakkhaṇaññeva pañcamaṃ imassa apalokanakammassa ṭhānaṃ hoti.",
  "atk-vin02a4:555_9": "Tassa hi kammaññeva lakkhaṇaṃ, na osāraṇādīni; tasmā “kammalakkhaṇa”nti vuccati.",
  "atk-vin02a4:555_10": "Tassa karaṇaṃ tattheva vuttaṃ. Apica naṃ paṭippassaddhiyā saddhiṃ vitthārato dassetuṃ",
  "atk-vin02a4:555_11": "idhāpi vadāma, bhikkhunupassaye sannipatitassa bhikkhunisaṅghassa anumatiyā byattāya",
  "atk-vin02a4:555_12": "bhikkhuniyā sāvetabbaṃ –",
  "atk-vin02a4:556": "“Ayye asuko nāma ayyo bhikkhunīnaṃ apāsādikaṃ dasseti, etassa ayyassa avandiyakaraṇaṃ ruccatīti bhikkhunisaṅghaṃ pucchāmi, dutiyampi… tatiyampi bhikkhunisaṅghaṃ pucchāmī”ti.",
  "atk-vin02a4:557": "Evaṃ tikkhattuṃ sāvetvā apalokanakammena avandiyakammaṃ kātabbaṃ.",
  "atk-vin02a4:558_0": "Tato paṭṭhāya so bhikkhu bhikkhunīhi na vanditabbo. Sace avandiyamāno hirottappaṃ",
  "atk-vin02a4:558_1": "paccupaṭṭhapetvā sammā vattati, tena bhikkhuniyo khamāpetabbā. Khamāpentena bhikkhunupassayaṃ",
  "atk-vin02a4:558_2": "agantvā vihāreyeva saṅghaṃ vā gaṇaṃ vā ekaṃ bhikkhuṃ vā upasaṅkamitvā ukkuṭikaṃ nisīditvā",
  "atk-vin02a4:558_3": "añjaliṃ paggahetvā “ahaṃ bhante paṭisaṅkhā āyatiṃ saṃvare tiṭṭhāmi, na puna apāsādikaṃ",
  "atk-vin02a4:558_4": "dassessāmi, bhikkhunisaṅgho mayhaṃ khamatū”ti khamāpetabbaṃ. Tena saṅghena vā gaṇena",
  "atk-vin02a4:558_5": "vā ekaṃ bhikkhuṃ pesetvā ekabhikkhunā vā sayameva gantvā bhikkhuniyo vattabbā – “ayaṃ",
  "atk-vin02a4:558_6": "bhikkhu paṭisaṅkhā āyatiṃ saṃvare ṭhito, iminā accayaṃ desetvā bhikkhunisaṅgho khamāpito,",
  "atk-vin02a4:558_7": "bhikkhunisaṅgho imaṃ vandiyaṃ karotū”ti. So vandiyo kātabbo. Evañca pana kātabbo,",
  "atk-vin02a4:558_8": "bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṃ –",
  "atk-vin02a4:559_0": "“Ayaṃ ayye asuko nāma ayyo bhikkhunīnaṃ apāsādikaṃ dassetīti bhikkhunisaṅghena avandiyo",
  "atk-vin02a4:559_1": "kato, so lajjidhammaṃ okkamitvā paṭisaṅkhā āyatiṃ saṃvare ṭhito accayaṃ desetvā bhikkhunisaṅghaṃ",
  "atk-vin02a4:559_2": "khamāpesi, tassa ayyassa vandiyakaraṇaṃ ruccatīti bhikkhunisaṅghaṃ pucchāmī”ti –",
  "atk-vin02a4:560": "Tikkhattuṃ vattabbaṃ evaṃ apalokanakammeneva vandiyo kātabbo.",
  "atk-vin02a4:561_0": "Ayaṃ panettha pāḷimuttakopi kammalakkhaṇavinicchayo. Idañhi kammalakkhaṇaṃ nāma bhikkhunisaṅghamūlakaṃ",
  "atk-vin02a4:561_1": "paññattaṃ, bhikkhusaṅghassāpi panetaṃ labbhatiyeva. Yañhi bhikkhusaṅgho salākaggayāgaggabhattaggauposathaggesu",
  "atk-vin02a4:561_2": "apalokanakammaṃ karoti, etampi kammalakkhaṇameva. Acchinnacīvarajiṇṇacīvaranaṭṭhacīvarānañhi",
  "atk-vin02a4:561_3": "saṅghaṃ sannipātetvā byattena bhikkhunā yāvatatiyaṃ sāvetvā apalokanakammaṃ katvā",
  "atk-vin02a4:561_4": "cīvaraṃ dātuṃ vaṭṭati. Appamattakavissajjakena pana cīvaraṃ karontassa senāsanakkhandhakavaṇṇanāyaṃ",
  "atk-vin02a4:561_5": "vuttappabhedāni sūciādīni anapaloketvāpi dātabbāni. Tesaṃ dāne soyeva issaro, tato",
  "atk-vin02a4:561_6": "atirekaṃ dentena apaloketvā dātabbaṃ. Tato hi atirekadāne saṅgho sāmī. Gilānabhesajjampi",
  "atk-vin02a4:561_7": "tattha vuttappakāraṃ sayameva dātabbaṃ. Atirekaṃ icchantassa apaloketvā dātabbaṃ.",
  "atk-vin02a4:561_8": "Yopi ca dubbalo vā chinniriyāpatho vā pacchinnabhikkhācārapatho vā mahāgilāno, tassa",
  "atk-vin02a4:561_9": "mahāvāsesu tatruppādato devasikaṃ nāḷi vā upaḍḍhanāḷi vā ekadivasaṃyeva vā pañca",
  "atk-vin02a4:561_10": "vā dasa vā taṇḍulanāḷiyo dentena apalokanakammaṃ katvāva dātabbā. Pesalassa bhikkhuno",
  "atk-vin02a4:561_11": "tatruppādato iṇapalibodhampi bahussutassa saṅghabhāranitthārakassa bhikkhuno anuṭṭhāpanīyasenāsanampi",
  "atk-vin02a4:561_12": "saṅghakiccaṃ karontānaṃ kappiyakārakādīnaṃ bhattavetanampi apalokanakammena dātuṃ vaṭṭati.",
  "atk-vin02a4:562_0": "Catupaccayavasena dinnatatruppādato saṅghikaṃ āvāsaṃ jaggāpetuṃ vaṭṭati. “Ayaṃ bhikkhu",
  "atk-vin02a4:562_1": "issaravatāya vicāretī”ti kathāpacchindanatthaṃ pana salākaggādīsu vā antarasannipāte",
  "atk-vin02a4:562_2": "vā saṅghaṃ pucchitvāva jaggāpetabbo. Cīvarapiṇḍapātatthāya odissadinnatatruppādatopi",
  "atk-vin02a4:562_3": "apaloketvā āvāso jaggāpetabbo. Anapaloketvāpi vaṭṭati. “Sūro vatāyaṃ bhikkhu cīvarapiṇḍapātatthāya",
  "atk-vin02a4:562_4": "dinnato āvāsaṃ jaggāpetī”ti evaṃ uppannakathāpacchedanatthaṃ pana apalokanakammameva katvā jaggāpetabbo.",
  "atk-vin02a4:563_0": "Cetiye chattaṃ vā vedikaṃ vā bodhigharaṃ vā āsanagharaṃ vā akataṃ vā karontena jiṇṇaṃ",
  "atk-vin02a4:563_1": "vā paṭisaṅkharontena sudhākammaṃ vā karontena manusse samādapetvā kātuṃ vaṭṭati.",
  "atk-vin02a4:563_2": "Sace kārako natthi, cetiyassa upanikkhepato kāretabbaṃ. Upanikkhepepi asati apalokanakammaṃ",
  "atk-vin02a4:563_3": "katvā tatruppādato kāretabbaṃ, saṅghikenapi. Saṅghikena hi apaloketvā cetiyakiccaṃ",
  "atk-vin02a4:563_4": "kātuṃ vaṭṭati. Cetiyassa santakena apaloketvāpi saṅghikakiccaṃ kātuṃ na vaṭṭati.",
  "atk-vin02a4:563_5": "Tāvakālikaṃ pana gahetvā pākatikaṃ kātuṃ vaṭṭati.",
  "atk-vin02a4:564_0": "Cetiye sudhākammādīni karontehi pana bhikkhācārato vā saṅghato vā yāpanamattaṃ alabhantehi",
  "atk-vin02a4:564_1": "cetiyasantakato yāpanamattaṃ gahetvā paribhuñjantehi vattaṃ kātuṃ vaṭṭati, “vattaṃ",
  "atk-vin02a4:564_2": "karomā”ti macchamaṃsādīhi saṅghabhattaṃ kātuṃ na vaṭṭati. Ye vihāre ropitā phalarukkhā",
  "atk-vin02a4:564_3": "saṅghena pariggahitā honti, jagganakammaṃ labhanti, yesaṃ phalāni ghaṇṭiṃ paharitvā",
  "atk-vin02a4:564_4": "bhājetvā paribhuñjanti, tesu apalokanakammaṃ na kātabbaṃ. Ye pana apariggahitā, tesu",
  "atk-vin02a4:564_5": "apalokanakammaṃ kātabbaṃ. Taṃ pana salākaggayāgaggabhattaggaantarasannipātesupi kātuṃ",
  "atk-vin02a4:564_6": "vaṭṭati, uposathagge pana vaṭṭatiyeva. Tattha hi anāgatānampi chandapārisuddhi āhariyati,",
  "atk-vin02a4:564_7": "tasmā taṃ suvisodhitaṃ hoti.",
  "atk-vin02a4:565": "Evañca pana kātabbaṃ, byattena bhikkhunā bhikkhusaṅghassa anumatiyā sāvetabbaṃ –",
  "atk-vin02a4:566_0": "“Bhante, yaṃ imasmiṃ vihāre antosīmāya saṅghasantakaṃ mūlatacapattaaṅkurapupphaphalakhādanīyādi",
  "atk-vin02a4:566_1": "atthi, taṃ sabbaṃ āgatāgatānaṃ bhikkhūnaṃ yathāsukhaṃ paribhuñjituṃ ruccatīti saṅghaṃ",
  "atk-vin02a4:566_2": "pucchāmī”ti tikkhattuṃ pucchitabbaṃ.",
  "atk-vin02a4:567_0": "Catūhi pañcahi bhikkhūhi kataṃ sukatameva. Yasmiṃ vihāre dve tayo janā vasanti, tehi",
  "atk-vin02a4:567_1": "nisīditvā katampi saṅghena katasadisameva. Yasmiṃ pana vihāre eko bhikkhu hoti, tena",
  "atk-vin02a4:567_2": "bhikkhunā uposathadivase pubbakaraṇapubbakiccaṃ katvā nisinnena katampi katikavattaṃ",
  "atk-vin02a4:567_3": "saṅghena katasadisameva hoti.",
  "atk-vin02a4:568_0": "Karontena pana phalavārena kātumpi cattāro māse cha māse ekasaṃvaccharanti evaṃ paricchinditvāpi",
  "atk-vin02a4:568_1": "aparicchinditvāpi kātuṃ vaṭṭati. Paricchinne yathāparicchedaṃ paribhuñjitvā puna",
  "atk-vin02a4:568_2": "kātabbaṃ. Aparicchinne yāva rukkhā dharanti tāva vaṭṭatiyeva. Yepi tesaṃ rukkhānaṃ",
  "atk-vin02a4:568_3": "bījehi aññe rukkhā ropitā honti, tesampi sā eva katikā.",
  "atk-vin02a4:569_0": "Sace pana aññasmiṃ vihāre ropitā honti, tesaṃ yattha ropitā, tasmiṃyeva vihāre saṅgho",
  "atk-vin02a4:569_1": "sāmī. Yepi aññato bījāni āharitvā purimavihāre pacchā ropitā, tesu aññā katikā kātabbā.",
  "atk-vin02a4:569_2": "Katikāya katāya puggalikaṭṭhāne tiṭṭhanti, yathāsukhaṃ phalādīni paribhuñjituṃ vaṭṭati.",
  "atk-vin02a4:569_3": "Sace panettha taṃ taṃ okāsaṃ parikkhipitvā pariveṇāni katvā jagganti, tesaṃ bhikkhūnaṃ",
  "atk-vin02a4:569_4": "puggalikaṭṭhāne tiṭṭhanti. Aññe paribhuñjituṃ na labhanti, tehi pana saṅghassa dasabhāgaṃ",
  "atk-vin02a4:569_5": "datvā paribhuñjitabbāni. Yopi majjhevihāre rukkhaṃ sākhāhi parivāretvā rakkhati, tassāpi eseva nayo.",
  "atk-vin02a4:570_0": "Porāṇavihāraṃ gatassa sambhāvanīyabhikkhuno “thero āgato”ti phalāphalaṃ āharanti,",
  "atk-vin02a4:570_1": "sace tattha mūle sabbapariyattidharo bahussutabhikkhu vihāsi, “addhā ettha dīghā",
  "atk-vin02a4:570_2": "katikā katā bhavissatī”ti nikkukkuccena paribhuñjitabbaṃ. Vihāre phalāphalaṃ piṇḍapātikānampi",
  "atk-vin02a4:570_3": "vaṭṭati, dhutaṅgaṃ na kopeti. Sāmaṇerā attano ācariyupajjhāyānaṃ bahūni phalāni denti,",
  "atk-vin02a4:570_4": "aññe bhikkhū alabhantā khiyyanti, khiyyanamattameva cetaṃ hoti.",
  "atk-vin02a4:571_0": "Sace pana dubbhikkhaṃ hoti, ekaṃ panasarukkhaṃ nissāya saṭṭhipi janā jīvanti, tādise",
  "atk-vin02a4:571_1": "kāle sabbesaṃ saṅgahakaraṇatthāya bhājetvā khāditabbaṃ, ayaṃ sāmīci. Yāva pana katikavattaṃ",
  "atk-vin02a4:571_2": "na paṭippassambhati, tāva tehi khāyitaṃ sukhāyitameva. Kadā pana katikavattaṃ paṭippassambhati?",
  "atk-vin02a4:571_3": "Yadā samaggo saṅgho sannipatitvā “ito paṭṭhāya bhājetvā khādantū”ti sāveti. Ekabhikkhuke",
  "atk-vin02a4:571_4": "pana vihāre ekena sāvitepi purimakatikā paṭippassambhatiyeva. Sace paṭippassaddhāya",
  "atk-vin02a4:571_5": "katikāya sāmaṇerā neva rukkhato pātenti, na bhūmito gahetvā bhikkhūnaṃ denti, patitaphalāni",
  "atk-vin02a4:571_6": "pādehi paharantā vicaranti, tesaṃ dasabhāgato paṭṭhāya yāva upaḍḍhaphalabhāgena phātikammaṃ",
  "atk-vin02a4:571_7": "kātabbaṃ. Addhā phātikammalobhena āharitvā dassanti. Puna subhikkhe jāte kappiyakārakesu",
  "atk-vin02a4:571_8": "āgantvā sākhāparivārādīni katvā rukkhe rakkhantesu sāmaṇerānaṃ phātikammaṃ na dātabbaṃ,",
  "atk-vin02a4:571_9": "bhājetvā paribhuñjitabbaṃ.",
  "atk-vin02a4:572_0": "“Vihāre phalāphalaṃ atthī”ti sāmantagāmehi manussā gilānānaṃ vā gabbhinīnaṃ vā atthāya",
  "atk-vin02a4:572_1": "āgantvā “ekaṃ nāḷikeraṃ detha, ambaṃ detha, labujaṃ dethā”ti yācanti, dātabbaṃ na",
  "atk-vin02a4:572_2": "dātabbanti? Dātabbaṃ. Adīyamāne hi te domanassikā honti, dentena pana saṅghaṃ sannipātetvā",
  "atk-vin02a4:572_3": "yāvatatiyaṃ sāvetvā apalokanakammaṃ katvāva dātabbaṃ, katikavattaṃ vā katvā ṭhapetabbaṃ,",
  "atk-vin02a4:572_4": "evañca pana kātabbaṃ, byattena bhikkhunā saṅghassa anumatiyā sāvetabbaṃ –",
  "atk-vin02a4:573_0": "“Sāmantagāmehi manussā āgantvā gilānādīnaṃ atthāya phalāphalaṃ yācanti, dve nāḷikerāni,",
  "atk-vin02a4:573_1": "dve tālaphalāni, dve panasāni, pañca ambāni, pañca kadaliphalāni gaṇhantānaṃ anivāraṇaṃ,",
  "atk-vin02a4:573_2": "asukarukkhato ca asukarukkhato ca phalaṃ gaṇhantānaṃ anivāraṇaṃ ruccati bhikkhusaṅghassā”ti",
  "atk-vin02a4:573_3": "tikkhattuṃ vattabbaṃ.",
  "atk-vin02a4:574_0": "Tato paṭṭhāya gilānādīnaṃ nāmaṃ gahetvā yācantā “gaṇhathā”ti na vattabbā, vattaṃ",
  "atk-vin02a4:574_1": "pana ācikkhitabbaṃ – “nāḷikerādīni iminā nāma paricchedena gaṇhantānaṃ asukarukkhato",
  "atk-vin02a4:574_2": "ca asukarukkhato ca phalaṃ gaṇhantānaṃ anivāraṇaṃ kata”nti. Anuvicaritvā pana “ayaṃ",
  "atk-vin02a4:574_3": "madhuraphalo ambo, ito gaṇhathā”tipi na vattabbā. Phalabhājanakāle pana āgatānaṃ",
  "atk-vin02a4:574_4": "sammatena upaḍḍhabhāgo dātabbo, asammatena apaloketvā dātabbaṃ.",
  "atk-vin02a4:575_0": "Khīṇaparibbayo vā maggagamiyasatthavāho vā añño vā issaro āgantvā yācati, apaloketvāva",
  "atk-vin02a4:575_1": "dātabbaṃ. Balakkārena gahetvā khādanto na vāretabbo. Kuddho hi so rukkhepi chindeyya,",
  "atk-vin02a4:575_2": "aññampi anatthaṃ kareyya. Puggalikapariveṇaṃ āgantvā gilānassa gāmena yācanto “amhehi",
  "atk-vin02a4:575_3": "chāyādīnaṃ atthāya ropitaṃ, sace atthi, tumhe jānāthā”ti vattabbo. Yadi pana phalabharitāva",
  "atk-vin02a4:575_4": "rukkhā honti, kaṇṭake bandhitvā phalavārena khādanti, apaccāsīsantena hutvā dātabbaṃ.",
  "atk-vin02a4:575_5": "Balakkārena gaṇhanto na vāretabbo, pubbe vuttamevettha kāraṇaṃ.",
  "atk-vin02a4:576_0": "Saṅghassa phalārāmo hoti, paṭijagganaṃ na labhati, sace taṃ koci vattasīsena jaggati,",
  "atk-vin02a4:576_1": "saṅghasseva hoti. Athāpi kassaci paṭibalassa bhikkhuno “imaṃ sappurisa jaggitvā dehī”ti",
  "atk-vin02a4:576_2": "saṅgho bhāraṃ karoti, so ce vattasīsena jaggati, evampi saṅghasseva hoti. Phātikammaṃ",
  "atk-vin02a4:576_3": "paccāsīsantassa pana tatiyabhāgena vā upaḍḍhabhāgena vā phātikammaṃ kātabbaṃ. “Bhāriyaṃ",
  "atk-vin02a4:576_4": "kamma”nti vatvā ettakena anicchanto pana sabbaṃ taveva santakaṃ katvā “mūlabhāgaṃ",
  "atk-vin02a4:576_5": "dasabhāgamattaṃ datvā jaggāhī”tipi vattabbo. Garubhaṇḍattā pana mūlacchejjavasena",
  "atk-vin02a4:576_6": "na dātabbaṃ. So mūlabhāgaṃ datvā khādanto akatāvāsaṃ vā katvā katāvāsaṃ vā jaggitvā",
  "atk-vin02a4:576_7": "nissitakānaṃ ārāmaṃ niyyādeti, tehipi mūlabhāgo dātabbova. Yadā pana bhikkhū sayaṃ",
  "atk-vin02a4:576_8": "jaggituṃ pahonti, atha tesaṃ jaggituñca na dātabbaṃ, jaggitakāle ca na vāretabbā,",
  "atk-vin02a4:576_9": "jagganakāleyeva vāretabbā. “Bahuṃ tumhehi khāyitaṃ, idāni mā jaggittha, bhikkhusaṅghoyeva",
  "atk-vin02a4:576_10": "jaggissatī”ti vattabbaṃ.",
  "atk-vin02a4:577_0": "Sace pana neva vattasīsena jagganto atthi, na phātikammena, na saṅgho jaggituṃ pahoti,",
  "atk-vin02a4:577_1": "eko anāpucchitvāva jaggitvā phātikammaṃ vaḍḍhetvā paccāsīsati, apalokanakammena phātikammaṃ",
  "atk-vin02a4:577_2": "vaḍḍhetvā dātabbaṃ. Iti imaṃ sabbampi kammalakkhaṇameva hoti. Apalokanakammaṃ imāni",
  "atk-vin02a4:577_3": "pañca ṭhānāni gacchati.",
  "atk-vin02a4:578_0": "Ñattikammaṭṭhānabhede pana “suṇātu me bhante saṅgho, itthannāmo itthannāmassa āyasmato",
  "atk-vin02a4:578_1": "upasampadāpekkho, anusiṭṭho so mayā. Yadi saṅghassa pattakallaṃ, itthannāmo āgaccheyyāti,",
  "atk-vin02a4:578_2": "āgacchāhīti vattabbo”ti evaṃ upasampadāpekkhassa osāraṇā osāraṇā nāma.",
  "atk-vin02a4:579_0": "“Suṇantu me āyasmantā, ayaṃ itthannāmo bhikkhu dhammakathiko imassa neva suttaṃ āgacchati,",
  "atk-vin02a4:579_1": "no suttavibhaṅgo, so atthaṃ asallakkhetvā byañjanacchāyāya atthaṃ paṭibāhati. Yadāyasmantānaṃ",
  "atk-vin02a4:579_2": "pattakallaṃ, itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ vūpasameyyāmā”ti",
  "atk-vin02a4:579_3": "evaṃ ubbāhikāvinicchaye dhammakathikassa bhikkhuno nissāraṇā nissāraṇā nāma.",
  "atk-vin02a4:580": "“Suṇātu me bhante saṅgho, ajjuposatho pannaraso. Yadi saṅghassa pattakallaṃ, saṅgho uposathaṃ kareyyā”ti evaṃ uposathakammavasena ṭhapitā ñatti uposatho nāma.",
  "atk-vin02a4:581": "“Suṇātu me bhante saṅgho, ajja pavāraṇā pannarasī. Yadi saṅghassa pattakallaṃ, saṅgho pavāreyyā”ti evaṃ pavāraṇākammavasena ṭhapitā ñatti pavāraṇā nāma.",
  "atk-vin02a4:582_0": "“Suṇātu me bhante saṅgho, itthannāmo itthannāmassa āyasmato upasampadāpekkho. Yadi",
  "atk-vin02a4:582_1": "saṅghassa pattakallaṃ, ahaṃ itthannāmaṃ anusāseyya”nti. “Yadi saṅghassa pattakallaṃ,",
  "atk-vin02a4:582_2": "itthannāmo itthannāmaṃ anusāseyyā”ti. “Yadi saṅghassa pattakallaṃ, ahaṃ itthannāmaṃ",
  "atk-vin02a4:582_3": "antarāyike dhamme puccheyya”nti. “Yadi saṅghassa pattakallaṃ, itthannāmo itthannāmaṃ",
  "atk-vin02a4:582_4": "antarāyike dhamme puccheyyā”ti. “Yadi saṅghassa pattakallaṃ, ahaṃ itthannāmaṃ vinayaṃ",
  "atk-vin02a4:582_5": "puccheyya”nti. “Yadi saṅghassa pattakallaṃ, itthannāmo itthannāmaṃ vinayaṃ puccheyyā”ti.",
  "atk-vin02a4:582_6": "“Yadi saṅghassa pattakallaṃ, ahaṃ itthannāmena vinayaṃ puṭṭho vissajjeyya”nti. “Yadi",
  "atk-vin02a4:582_7": "saṅghassa pattakallaṃ, itthannāmo itthannāmena vinayaṃ puṭṭho vissajjeyyā”ti evaṃ",
  "atk-vin02a4:582_8": "attānaṃ vā paraṃ vā sammannituṃ ṭhapitā ñatti sammuti nāma.",
  "atk-vin02a4:583_0": "“Suṇātu me bhante saṅgho, idaṃ cīvaraṃ itthannāmassa bhikkhuno nissaggiyaṃ saṅghassa",
  "atk-vin02a4:583_1": "nissaṭṭhaṃ. Yadi saṅghassa pattakallaṃ, saṅgho imaṃ cīvaraṃ itthannāmassa bhikkhuno",
  "atk-vin02a4:583_2": "dadeyyā”ti. “Yadāyasmantānaṃ pattakallaṃ, āyasmantā imaṃ cīvaraṃ itthannāmassa bhikkhuno",
  "atk-vin02a4:583_3": "dadeyyu”nti evaṃ nissaṭṭhacīvarapattādīnaṃ dānaṃ dānaṃ nāma.",
  "atk-vin02a4:584_0": "“Suṇātu me bhante saṅgho, ayaṃ itthannāmo bhikkhu āpattiṃ sarati, vivarati, uttāniṃ",
  "atk-vin02a4:584_1": "karoti, deseti. Yadi saṅghassa pattakallaṃ, ahaṃ itthannāmassa bhikkhuno āpattiṃ",
  "atk-vin02a4:584_2": "paṭiggaṇheyyanti. Yadāyasmantānaṃ pattakallaṃ, ahaṃ itthannāmassa bhikkhuno āpattiṃ",
  "atk-vin02a4:584_3": "paṭiggaṇheyya”nti. Tena vattabbo “passasī”ti. “Āma passāmī”ti. Āyatiṃ saṃvareyyāsīti",
  "atk-vin02a4:584_4": "evaṃ āpattipaṭiggaho paṭiggaho nāma.",
  "atk-vin02a4:585_0": "“Suṇantu me, āyasmantā āvāsikā. Yadāyasmantānaṃ pattakallaṃ, idāni uposathaṃ kareyyāma,",
  "atk-vin02a4:585_1": "pātimokkhaṃ uddiseyyāma, āgame kāḷe pavāreyyāmā”ti. Te ce, bhikkhave, bhikkhū bhaṇḍanakārakā",
  "atk-vin02a4:585_2": "kalahakārakā vivādakārakā bhassakārakā saṅghe adhikaraṇakārakā taṃ kāḷaṃ anuvaseyyuṃ,",
  "atk-vin02a4:585_3": "āvāsikena bhikkhunā byattena paṭibalena āvāsikā bhikkhū ñāpetabbā – “suṇantu me,",
  "atk-vin02a4:585_4": "āyasmantā āvāsikā. Yadāyasmantānaṃ pattakallaṃ, idāni uposathaṃ kareyyāma, pātimokkhaṃ",
  "atk-vin02a4:585_5": "uddiseyyāma, āgame juṇhe pavāreyyāmā”ti evaṃ katā pavāraṇāpaccukkaḍḍhanā paccukkaḍḍhanā nāma.",
  "atk-vin02a4:586_0": "Sabbeheva ekajjhaṃ sannipatitabbaṃ, sannipatitvā byattena bhikkhunā paṭibalena saṅgho",
  "atk-vin02a4:586_1": "ñāpetabbo – “suṇātu me, bhante, saṅgho amhākaṃ bhaṇḍanajātānaṃ kalahajātānaṃ vivādāpannānaṃ",
  "atk-vin02a4:586_2": "viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ. Sace mayaṃ imāhi āpattīhi",
  "atk-vin02a4:586_3": "aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya bhedāya saṃvatteyya.",
  "atk-vin02a4:586_4": "Yadi saṅghassa pattakallaṃ, saṅgho imaṃ adhikaraṇaṃ tiṇavatthārakena vūpasameyya",
  "atk-vin02a4:586_5": "ṭhapetvā thullavajjaṃ, ṭhapetvā gihipaṭisayutta”nti evaṃ tiṇavatthārakasamathena",
  "atk-vin02a4:586_6": "katvā sabbapaṭhamā sabbasaṅgāhikañatti kammalakkhaṇaṃ nāma.",
  "atk-vin02a4:587": "Tathā tato parā ekekasmiṃ pakkhe ekekaṃ katvā dve ñattiyo iti yathāvuttappabhedaṃ osāraṇaṃ nissāraṇaṃ…pe… kammalakkhaṇaññeva navamanti ñattikammaṃ imāni nava ṭhānāni gacchati.",
  "atk-vin02a4:588": "Ñattidutiyakammaṭṭhānabhede pana vaḍḍhassa licchavino pattanikkujjanavasena khandhake vuttā nissāraṇā. Tasseva pattukkujjanavasena vuttā osāraṇā ca veditabbā.",
  "atk-vin02a4:589_0": "Sīmāsammuti ticīvarena avippavāsasammuti, santhatasammuti,",
  "atk-vin02a4:589_1": "bhattuddesaka-senāsanaggāhāpaka-bhaṇḍāgārika-cīvarapaṭiggāhaka-cīvarabhājaka-yāgubhājakaphalabhājaka-khajjabhājaka-appamattakavissajjaka-sāṭiyaggāhāpaka-pattaggāhāpaka-ārāmikapesakasāmaṇerapesakasammutīti",
  "atk-vin02a4:589_2": "etāsaṃ sammutīnaṃ vasena sammuti veditabbā. Kathinacīvaradānamatakacīvaradānavasena dānaṃ veditabbaṃ.",
  "atk-vin02a4:590_0": "Kathinuddhāravasena uddhāro veditabbo. Kuṭivatthuvihāravatthudesanāvasena desanā",
  "atk-vin02a4:590_1": "veditabbā. Yā pana tiṇavatthārakasamathe sabbasaṅgāhikañattiñca ekekasmiṃ pakkhe",
  "atk-vin02a4:590_2": "ekekaṃ ñattiñcāti tisso ñattiyo ṭhapetvā puna ekasmiṃ pakkhe ekā, ekasmiṃ pakkhe",
  "atk-vin02a4:590_3": "ekāti dve ñattidutiyakammavācā vuttā, tāsaṃ vasena kammalakkhaṇaṃ veditabbaṃ. Iti",
  "atk-vin02a4:590_4": "ñattidutiyakammaṃ imāni satta ṭhānāni gacchati.",
  "atk-vin02a4:591_0": "Ñatticatutthakammaṭṭhānabhede pana tajjanīyakammādīnaṃ sattannaṃ kammānaṃ vasena",
  "atk-vin02a4:591_1": "nissāraṇā, tesaṃyeva ca kammānaṃ paṭippassambhanavasena osāraṇā veditabbā. Bhikkhunovādakasammutivasena",
  "atk-vin02a4:591_2": "sammuti veditabbā. Parivāsadānamānattadānavasena dānaṃ veditabbaṃ. Mūlāyapaṭikassanakammavasena",
  "atk-vin02a4:591_3": "niggaho veditabbo. “Ukkhittānuvattikā aṭṭha, yāvatatiyakā ariṭṭho caṇḍakāḷī ca ime",
  "atk-vin02a4:591_4": "te yāvatatiyakā”ti imāsaṃ ekādasannaṃ samanubhāsanānaṃ vasena samanubhāsanā veditabbā.",
  "atk-vin02a4:591_5": "Upasampadākammaabbhānakammavasena pana kammalakkhaṇaṃ veditabbaṃ. Iti ñatticatutthakammaṃ",
  "atk-vin02a4:591_6": "imāni satta ṭhānāni gacchati.",
  "atk-vin02a4:592_0": "497. Iti kammāni ca kammavipattiñca vipattivirahitānaṃ kammānaṃ ṭhānapabhedagamanañca",
  "atk-vin02a4:592_1": "dassetvā idāni tesaṃ kammānaṃ kārakassa saṅghassa paricchedaṃ dassento puna “catuvaggakaraṇe",
  "atk-vin02a4:592_2": "kamme”tiādimāha. Tassattho parisato kammavipattivaṇṇanāyaṃ vuttanayeneva veditabboti.",
  "atk-vin02a4:593": "Kammavaggavaṇṇanā niṭṭhitā.",
  "atk-vin02a4:594": "Atthavasavaggādivaṇṇanā",
  "atk-vin02a4:595_0": "498. Idāni yāni tāni tesaṃ kammānaṃ vatthubhūtāni sikkhāpadāni, tesaṃ paññattiyaṃ",
  "atk-vin02a4:595_1": "ānisaṃsaṃ dassetuṃ “dve atthavase paṭiccā”tiādi āraddhaṃ. Tattha diṭṭhadhammikānaṃ",
  "atk-vin02a4:595_2": "verānaṃ saṃvarāyāti pāṇātipātādīnaṃ pañcannaṃ diṭṭhadhammikaverānaṃ saṃvaratthāya",
  "atk-vin02a4:595_3": "pidahanatthāya. Samparāyikānaṃ verānaṃ paṭighātāyāti vipākadukkhasaṅkhātānaṃ samparāyikaverānaṃ",
  "atk-vin02a4:595_4": "paṭighātatthāya, samucchedanatthāya anuppajjanatthāya. Diṭṭhadhammikānaṃ vajjānaṃ",
  "atk-vin02a4:595_5": "saṃvarāyāti tesaṃyeva pañcannaṃ verānaṃ saṃvaratthāya. Samparāyikānaṃ vajjānanti",
  "atk-vin02a4:595_6": "tesaṃyeva vipākadukkhānaṃ. Vipākadukkhāneva hi idha vajjanīyabhāvato vajjānīti vuttāni.",
  "atk-vin02a4:595_7": "Diṭṭhadhammikānaṃ bhayānanti garahā upavādo tajjanīyādīni kammāni uposathapavāraṇānaṃ",
  "atk-vin02a4:595_8": "ṭhapanaṃ akittipakāsanīyakammanti etāni diṭṭhadhammikabhayāni nāma, etesaṃ saṃvaratthāya.",
  "atk-vin02a4:595_9": "Samparāyikabhayāni pana vipākadukkhāniyeva, tesaṃ paṭighātatthāya. Diṭṭhadhammikānaṃ",
  "atk-vin02a4:595_10": "akusalānanti pañcaveradasaakusalakammapathappabhedānaṃ akusalānaṃ saṃvaratthāya.",
  "atk-vin02a4:595_11": "Vipākadukkhāneva pana akkhamaṭṭhena samparāyikaakusalānīti vuccanti, tesaṃ paṭighātatthāya.",
  "atk-vin02a4:595_12": "Gihīnaṃ anukampāyāti agārikānaṃ saddhārakkhaṇavasena anukampanatthāya. Pāpicchānaṃ",
  "atk-vin02a4:595_13": "pakkhupacchedāyāti pāpicchapuggalānaṃ gaṇabandhabhedanatthāya gaṇabhojanasikkhāpadaṃ",
  "atk-vin02a4:595_14": "paññattaṃ. Sesaṃ sabbattha uttānameva. Yañhettha vattabbaṃ siyā, taṃ sabbaṃ paṭhamapārājikavaṇṇanāyameva vuttanti.",
  "atk-vin02a4:596": "Sikkhāpadesu atthavasena vaṇṇanā niṭṭhitā.",
  "atk-vin02a4:597_0": "499. Pātimokkhādīsu pātimokkhuddesoti bhikkhūnaṃ pañcavidho bhikkhunīnaṃ catubbidho.",
  "atk-vin02a4:597_1": "Parivāsadānādīsu osāraṇīyaṃ paññattanti aṭṭhārasasu vā tecattālīsāya vā vattesu vattamānassa",
  "atk-vin02a4:597_2": "osāraṇīyaṃ paññattaṃ. Yena kammena osārīyati, taṃ kammaṃ paññattanti attho. Nissāraṇīyaṃ",
  "atk-vin02a4:597_3": "paññattanti bhaṇḍanakārakādayo yena kammena nissārīyanti, taṃ kammaṃ paññattanti attho.",
  "atk-vin02a4:598_0": "500. Apaññattetiādīsu apaññatte paññattanti sattāpattikkhandhā kakusandhañca sammāsambuddhaṃ",
  "atk-vin02a4:598_1": "koṇāgamanañca kassapañca sammāsambuddhaṃ ṭhapetvā antarā kenaci apaññatte sikkhāpade",
  "atk-vin02a4:598_2": "paññattaṃ nāma. Makkaṭivatthuādivinītakathā sikkhāpade paññatte anupaññattaṃ nāma.",
  "atk-vin02a4:598_3": "Sesaṃ sabbattha uttānamevāti.",
  "atk-vin02a4:599": "Ānisaṃsavaggavaṇṇanā niṭṭhitā.",
  "atk-vin02a4:600_0": "501. Idāni sabbasikkhāpadānaṃ ekekena ākārena navadhā saṅgahaṃ dassetuṃ “nava saṅgahā”tiādimāha.",
  "atk-vin02a4:600_1": "Tattha vatthusaṅgahoti vatthunā saṅgaho. Evaṃ sesesupi padattho veditabbo. Ayaṃ panettha",
  "atk-vin02a4:600_2": "atthayojanā – yasmā hi ekasikkhāpadampi avatthusmiṃ paññattaṃ natthi, tasmā sabbāni",
  "atk-vin02a4:600_3": "vatthunā saṅgahitānīti evaṃ tāva vatthusaṅgaho veditabbo.",
  "atk-vin02a4:601_0": "Yasmā pana dve āpattikkhandhā sīlavipattiyā saṅgahitā, pañcāpattikkhandhā ācāravipattiyā,",
  "atk-vin02a4:601_1": "cha sikkhāpadāni ājīvavipattiyā saṅgahitāni, tasmā sabbānipi vipattiyā saṅgahitānīti",
  "atk-vin02a4:601_2": "evaṃ vipattisaṅgaho veditabbo.",
  "atk-vin02a4:602": "Yasmā pana sattahāpattīhi muttaṃ ekasikkhāpadampi natthi, tasmā sabbāni āpattiyā saṅgahitānīti evaṃ āpattisaṅgaho veditabbo.",
  "atk-vin02a4:603": "Sabbāni ca sattasu nagaresu paññattānīti nidānena saṅgahitānīti evaṃ nidānasaṅgaho veditabbo.",
  "atk-vin02a4:604": "Yasmā pana ekasikkhāpadampi ajjhācārikapuggale asati paññattaṃ natthi, tasmā sabbāni puggalena saṅgahitānīti evaṃ puggalasaṅgaho veditabbo.",
  "atk-vin02a4:605_0": "Sabbāni pana pañcahi ceva sattahi ca āpattikkhandhehi saṅgahitāni, sabbāni na vinā",
  "atk-vin02a4:605_1": "chahi samuṭṭhānehi samuṭṭhantīti samuṭṭhānena saṅgahitāni. Sabbāni ca catūsu adhikaraṇesu",
  "atk-vin02a4:605_2": "āpattādhikaraṇena saṅgahitāni. Sabbāni sattahi samathehi samathaṃ gacchantīti samathehi",
  "atk-vin02a4:605_3": "saṅgahitāni. Evamettha khandhasamuṭṭhānaadhikaraṇasamathasaṅgahāpi veditabbā. Sesaṃ",
  "atk-vin02a4:605_4": "pubbe vuttanayamevāti.",
  "atk-vin02a4:606": "Samantapāsādikāya vinayasaṃvaṇṇanāya",
  "atk-vin02a4:607": "Navasaṅgahitavaggavaṇṇanā niṭṭhitā.",
  "atk-vin02a4:608": "Niṭṭhitā ca parivārassa anuttānatthapadavaṇṇanāti.",
  "atk-vin02a4:609": "Nigamanakathā",
  "atk-vin02a4:610": "Ettāvatā ca –",
  "atk-vin02a4:611": "Ubhato vibhaṅgakhandhaka-parivāravibhattidesanaṃ nātho;",
  "atk-vin02a4:612": "Vinayapiṭakaṃ vinento, veneyyaṃ yaṃ jino āha.",
  "atk-vin02a4:613": "Samadhikasattavīsati-sahassamattena tassa ganthena;",
  "atk-vin02a4:614": "Saṃvaṇṇanā samattā, samantapāsādikā nāma.",
  "atk-vin02a4:615": "Tatridaṃ samantapāsādikāya samantapāsādikattasmiṃ –",
  "atk-vin02a4:616": "Ācariyaparamparato, nidānavatthuppabhedadīpanato;",
  "atk-vin02a4:617": "Parasamayavivajjanato, sakasamayavisuddhito ceva.",
  "atk-vin02a4:618": "Byañjanaparisodhanato, padatthato pāḷiyojanakkamato;",
  "atk-vin02a4:619": "Sikkhāpadanicchayato, vibhaṅganayabhedadassanato.",
  "atk-vin02a4:620": "Sampassataṃ na dissati, kiñci apāsādikaṃ yato ettha;",
  "atk-vin02a4:621": "Viññūnamayaṃ tasmā, samantapāsādikātveva.",
  "atk-vin02a4:622": "Saṃvaṇṇanā pavattā, vinayassa vineyyadamanakusalena;",
  "atk-vin02a4:623": "Vuttassa lokanāthena, lokamanukampamānenāti.",
  "atk-vin02a4:624": "Mahāaṭṭhakathañceva, mahāpaccarimevaca;",
  "atk-vin02a4:625": "Kurundiñcāti tissopi, sīhaḷaṭṭhakathā imā.",
  "atk-vin02a4:626": "Buddhamittoti nāmena, vissutassa yasassino;",
  "atk-vin02a4:627": "Vinayaññussa dhīrassa, sutvā therassa santike.",
  "atk-vin02a4:628": "Mahāmeghavanuyyāne, bhūmibhāge patiṭṭhito;",
  "atk-vin02a4:629": "Mahāvihāro yo satthu, mahābodhivibhūsito.",
  "atk-vin02a4:630": "Yaṃ tassa dakkhiṇe bhāge, padhānagharamuttamaṃ;",
  "atk-vin02a4:631": "Sucicārittasīlena, bhikkhusaṅghena sevitaṃ.",
  "atk-vin02a4:632": "Uḷārakulasambhūto, saṅghupaṭṭhāyako sadā;",
  "atk-vin02a4:633": "Anākulāya saddhāya, pasanno ratanattaye.",
  "atk-vin02a4:634": "Mahānigamasāmīti, vissuto tattha kārayi;",
  "atk-vin02a4:635": "Cārupākārasañcitaṃ, yaṃ pāsādaṃ manoramaṃ.",
  "atk-vin02a4:636": "Sītacchāyatarūpetaṃ, sampannasalilāsayaṃ;",
  "atk-vin02a4:637": "Vasatā tatra pāsāde, mahānigamasāmino.",
  "atk-vin02a4:638": "Sucisīlasamācāraṃ, theraṃ buddhasirivhayaṃ;",
  "atk-vin02a4:639": "Yā uddisitvā āraddhā, iddhā vinayavaṇṇanā.",
  "atk-vin02a4:640": "Pālayantassa sakalaṃ, laṅkādīpaṃ nirabbudaṃ;",
  "atk-vin02a4:641": "Rañño sirinivāsassa, siripālayasassino.",
  "atk-vin02a4:642": "Samavīsatime kheme, jayasaṃvacchare ayaṃ;",
  "atk-vin02a4:643": "Āraddhā ekavīsamhi, sampatte pariniṭṭhitā.",
  "atk-vin02a4:644": "Upaddavā kule loke, nirupaddavato ayaṃ;",
  "atk-vin02a4:645": "Ekasaṃvacchareneva, yathā niṭṭhaṃ upāgatā.",
  "atk-vin02a4:646": "Evaṃ sabbassa lokassa, niṭṭhaṃ dhammūpasaṃhitā;",
  "atk-vin02a4:647": "Sīghaṃ gacchantu ārambhā, sabbepi nirupaddavā.",
  "atk-vin02a4:648": "Ciraṭṭhitatthaṃ dhammassa, karontena mayā imaṃ;",
  "atk-vin02a4:649": "Saddhammabahumānena, yañca puññaṃ samācitaṃ.",
  "atk-vin02a4:650": "Sabbassa ānubhāvena, tassa sabbepi pāṇino;",
  "atk-vin02a4:651": "Bhavantu dhammarājassa, saddhammarasasevino.",
  "atk-vin02a4:652": "Ciraṃ tiṭṭhatu saddhammo, kāle vassaṃ ciraṃ pajaṃ;",
  "atk-vin02a4:653": "Tappetu devo dhammena, rājā rakkhatu medininti.",
  "atk-vin02a4:654_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena",
  "atk-vin02a4:654_1": "sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede",
  "atk-vin02a4:654_2": "sāṭṭhakathe satthusāsane appaṭihataññāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-vin02a4:654_3": "yuttamuttavādinā vādivarena mahākavinā pabhinnapaasambhidāparivāre chaḷabhiññādipabhedaguṇapaṭimaṇḍite",
  "atk-vin02a4:654_4": "uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ",
  "atk-vin02a4:654_5": "vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "atk-vin02a4:654_6": "therena katā ayaṃ samantapāsādikā nāma vinayasaṃvaṇṇanā –",
  "atk-vin02a4:655": "Tāva tiṭṭhatu lokasmiṃ, lokanittharaṇesinaṃ;",
  "atk-vin02a4:656": "Dassentī kulaputtānaṃ, nayaṃ sīlavisuddhiyā.",
  "atk-vin02a4:657": "Yāva buddhoti nāmampi, suddhacittassa tādino;",
  "atk-vin02a4:658": "Lokamhi lokajeṭṭhassa, pavattati mahesinoti.",
  "atk-vin02a4:659": "Samantapāsādikā nāma",
  "atk-vin02a4:660": "Vinaya-aṭṭhakathā niṭṭhitā."
}