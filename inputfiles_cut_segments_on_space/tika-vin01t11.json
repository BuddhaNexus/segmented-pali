{
  "tika-vin01t11:0": "Verañjakaṇḍavaṇṇanā",
  "tika-vin01t11:1": "1",
  "tika-vin01t11:2_0": ".Seyyathidanti taṁ katamaṁ, taṁ kathanti vā attho. Aniyamaniddesavacananti natthi",
  "tika-vin01t11:2_1": "etassa niyamoti aniyamo, niddisīyati attho etenāti niddeso, vuccati etenāti vacanaṁ,",
  "tika-vin01t11:2_2": "niddesoyeva vacanaṁ niddesavacanaṁ, aniyamassa niddesavacanaṁ aniyamaniddesavacanaṁ,",
  "tika-vin01t11:2_3": "paṭhamaṁ aniyamitassa samayassa niddesavacananti attho. ‘‘Yenāti avatvā tenāti vuttattā",
  "tika-vin01t11:2_4": "aniyamaṁ katvā niddiṭṭhavacanaṁ aniyamaniddesavacana’’ntipi vadanti. Yaṁtaṁsaddānaṁ",
  "tika-vin01t11:2_5": "niccasambandhabhāvato āha ‘‘tassa sarūpena avuttenapī’’tiādi. Tattha tassāti ‘‘tenā’’ti",
  "tika-vin01t11:2_6": "etassa. Sarūpena avuttenapīti ‘‘yenā’’ti evaṁ sarūpato pāḷiyaṁ avuttenapi. Atthato",
  "tika-vin01t11:2_7": "siddhenāti parabhāge sāriputtattherassa uppajjanakaparivitakkasaṅkhātaatthato siddhena.",
  "tika-vin01t11:2_8": "Parivitakke hi siddhe yena samayena parivitakko udapādīti idaṁ atthato siddhameva",
  "tika-vin01t11:2_9": "hoti. Tenevāha ‘‘aparabhāge hi vinayapaññattiyācanahetubhūto āyasmato sāriputtassa",
  "tika-vin01t11:2_10": "parivitakko siddho’’tiādi. ‘‘Tenā’’ti vatvā tato tadatthameva ‘‘yenā’’ti atthato",
  "tika-vin01t11:2_11": "vuccamānattā ‘‘yenā’’ti ayaṁ ‘‘tenā’’ti etassa paṭiniddeso nāma jāto. Paṭiniddesoti",
  "tika-vin01t11:2_12": "ca vitthāraniddesoti attho.",
  "tika-vin01t11:3_0": "Aparabhāge hīti ettha hi-saddo hetumhi, yasmāti attho. Vinayapaññattiyācanahetubhūtoti",
  "tika-vin01t11:3_1": "‘‘etassa bhagavā kālo, etassa sugata kālo, yaṁ bhagavā sāvakānaṁ sikkhāpadaṁ paññapeyya,",
  "tika-vin01t11:3_2": "uddiseyya pātimokkhaṁ. Yathayidaṁ brahmacariyaṁ addhaniyaṁ assa ciraṭṭhitika’’nti",
  "tika-vin01t11:3_3": "evaṁ pavattassa vinayapaññattiyācanassa kāraṇabhūtoti attho. Parivitakkoti ‘‘katamesānaṁ",
  "tika-vin01t11:3_4": "kho buddhānaṁ bhagavantānaṁ brahmacariyaṁ na ciraṭṭhitikaṁ ahosi, katamesānaṁ buddhānaṁ",
  "tika-vin01t11:3_5": "bhagavantānaṁ brahmacariyaṁ ciraṭṭhitikaṁ ahosī’’ti evaṁ pavatto parivitakko. Yaṁtaṁsaddānaṁ",
  "tika-vin01t11:3_6": "niccasambandhoti āha ‘‘tasmā yena samayenā’’tiādi. Pubbe vā pacchā vā atthato siddhenāti",
  "tika-vin01t11:3_7": "pubbe vā pacchā vā uppannaatthato siddhena. Paṭiniddeso kattabboti etassa ‘‘yadida’’nti",
  "tika-vin01t11:3_8": "iminā sambandho. ‘‘Paṭiniddeso kattabbo’’ti yadidaṁ yaṁ idaṁ vidhānaṁ, ayaṁ sabbasmiṁ",
  "tika-vin01t11:3_9": "vinaye yuttīti attho. Atha vā ‘‘paṭiniddeso kattabbo’’ti yadidaṁ yā ayaṁ yutti, ayaṁ",
  "tika-vin01t11:3_10": "sabbasmiṁ vinaye yuttīti attho.",
  "tika-vin01t11:4_0": "Tatridaṁmukhamattanidassananti tassā yathāvuttayuttiyā paridīpane idaṁ mukhamattanidassanaṁ,",
  "tika-vin01t11:4_1": "upāyamattanidassananti attho. Mukhaṁ dvāraṁ upāyoti hi atthato ekaṁ. ‘‘Tena hi bhikkhave",
  "tika-vin01t11:4_2": "bhikkhūnaṁ sikkhāpadaṁ paññapessāmī’’ti pāḷiṁ dassetvā tattha paṭiniddesamāha ‘‘yena",
  "tika-vin01t11:4_3": "sudinno’’tiādinā. Tenāti hetuatthe karaṇavacanattā tassa paṭiniddesopi tādisoyevāti",
  "tika-vin01t11:4_4": "āha ‘‘yasmā paṭisevī’’ti. Pubbe atthato siddhenāti pubbe uppannamethunadhammapaṭisevanasaṅkhātaatthato",
  "tika-vin01t11:4_5": "siddhena. Pacchā atthato siddhenāti raññā adinnaṁ dārūnaṁ ādiyanasaṅkhātapacchāuppannaatthato",
  "tika-vin01t11:4_6": "siddhena. Samayasaddoti etassa ‘‘dissatī’’ti iminā sambandho.",
  "tika-vin01t11:5_0": "Samavāyeti paccayasāmaggiyaṁ, kāraṇasamavāyeti attho. Khaṇeti okāse. Assāti assa",
  "tika-vin01t11:5_1": "samayasaddassa samavāyo atthoti sambandho. Appeva nāma svepi upasaṅkameyyāma kālañca",
  "tika-vin01t11:5_2": "samayañca upādāyāti ettha kālo nāma upasaṅkamanassa yuttapayuttakālo. Samayo nāma",
  "tika-vin01t11:5_3": "tasseva paccayasāmaggī, atthato tadanurūpaṁ sarīrabalañceva tappaccayaparissayābhāvo",
  "tika-vin01t11:5_4": "ca. Upādānaṁ nāma ñāṇena tesaṁ gahaṇaṁ sallakkhaṇaṁ, tasmā kālañca samayañca paññāya",
  "tika-vin01t11:5_5": "gahetvā upadhāretvāti attho. Idaṁ vuttaṁ hoti – sace amhākaṁ sve gamanassa yuttakālo",
  "tika-vin01t11:5_6": "bhavissati, kāye balamattā ceva pharissati, gamanapaccayā ca añño aphāsuvihāro na",
  "tika-vin01t11:5_7": "bhavissati, athetaṁ kālañca gamanakāraṇasamavāyasaṅkhātaṁ samayañca upadhāretvā api",
  "tika-vin01t11:5_8": "eva nāma sve āgaccheyyāmāti.",
  "tika-vin01t11:6_0": "Khaṇoti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā,",
  "tika-vin01t11:6_1": "khaṇo eva ca samayo. Yo khaṇoti ca samayoti ca vuccati, so ekovāti hi attho. Mahāsamayoti",
  "tika-vin01t11:6_2": "mahāsamūho. Pavuddhaṁ vanaṁ pavanaṁ, tasmiṁ pavanasmiṁ, vanasaṇḍeti attho. Samayopi",
  "tika-vin01t11:6_3": "kho te bhaddāli appaṭividdho ahosīti ettha samayoti sikkhāpadapūraṇassa hetu. Bhaddālīti",
  "tika-vin01t11:6_4": "tassa bhikkhuno nāmaṁ. Idaṁ vuttaṁ hoti – bhaddāli tayā paṭivijjhitabbayuttakaṁ etaṁ",
  "tika-vin01t11:6_5": "kāraṇaṁ atthi, tampi te na paṭividdhaṁ na sallakkhitanti. Kiṁ taṁ kāraṇanti āha ‘‘bhagavā kho’’tiādi.",
  "tika-vin01t11:7_0": "Uggāhamāno tiādīsu mānoti tassa paribbājakassa pakatināmaṁ, kiñci kiñci pana uggahetuṁ",
  "tika-vin01t11:7_1": "samatthatāya ‘‘uggāhamāno’’ti naṁ sañjānanti, tasmā ‘‘uggāhamāno’’ti vuccati . Samaṇamuṇḍikāya",
  "tika-vin01t11:7_2": "putto samaṇamuṇḍikāputto. So kira devadattassa upaṭṭhāko. Samayaṁ diṭṭhiṁ pavadanti",
  "tika-vin01t11:7_3": "etthāti samayappavādako, tasmiṁ samayappavādake, diṭṭhippavādaketi attho. Tasmiṁ",
  "tika-vin01t11:7_4": "kira ṭhāne caṅkītārukkhapokkharasātipabhutayo brāhmaṇā nigaṇṭhācelakaparibbājakādayo",
  "tika-vin01t11:7_5": "ca paribbājakā sannipatitvā attano attano samayaṁ diṭṭhiṁ pavadanti kathenti dīpenti,",
  "tika-vin01t11:7_6": "tasmā so ārāmo ‘‘samayappavādako’’ti vuccati, sveva tindukācīrasaṅkhātāya timbarurukkhapantiyā",
  "tika-vin01t11:7_7": "parikkhittattā ‘‘tindukācīra’’nti vuccati. Ekā sālā etthāti ekasālako. Yasmā panettha",
  "tika-vin01t11:7_8": "paṭhamaṁ ekā sālā katā ahosi, pacchā mahāpuññaṁ poṭṭhapādaparibbājakaṁ nissāya bahū",
  "tika-vin01t11:7_9": "sālā katā, tasmā tameva ekaṁ sālamupādāya laddhanāmavasena ‘‘ekasālako’’ti vuccati.",
  "tika-vin01t11:7_10": "Mallikāya pana pasenadirañño deviyā uyyānabhūto so pupphaphalasañchanno ārāmoti katvā",
  "tika-vin01t11:7_11": "‘‘mallikāya ārāmo’’ti saṅkhyaṁ gato. Tasmiṁ samayappavādake tindukācīre ekasālake",
  "tika-vin01t11:7_12": "mallikāya ārāme. Paṭivasatīti tasmiṁ vāsaphāsutāya vasati.",
  "tika-vin01t11:8_0": "Diṭṭhe dhammeti paccakkhe attabhāve. Atthoti vuḍḍhi. Samparāyikoti kammakilesavasena",
  "tika-vin01t11:8_1": "samparetabbato sampāpuṇitabbato samparāyo, paraloko. Tattha niyutto samparāyiko,",
  "tika-vin01t11:8_2": "paralokattho. Atthābhisamayāti yathāvuttaubhayatthasaṅkhātahitapaṭilābhā. Samparāyikopi",
  "tika-vin01t11:8_3": "hi attho kāraṇassa nipphannattā paṭiladdho nāma hotīti tamatthadvayaṁ ekato katvā",
  "tika-vin01t11:8_4": "‘‘atthābhisamayā’’ti vuttaṁ. Dhiyā paññāya rāti gaṇhātīti dhīro. Atha vā dhī paññā",
  "tika-vin01t11:8_5": "etassa atthīti dhīro.",
  "tika-vin01t11:9_0": "Sammā mānābhisamayāti mānassa sammā pahānena. Sammāti iminā mānassa aggamaggañāṇena",
  "tika-vin01t11:9_1": "samucchedappahānaṁ vuttaṁ. Dukkhassa pīḷanaṭṭhotiādīsu dukkhasaccassa pīḷanaṁ taṁsamaṅgino",
  "tika-vin01t11:9_2": "hiṁsanaṁ avipphārikatākaraṇaṁ, pīḷanameva attho pīḷanaṭṭho, tthakārassa ṭṭhakāraṁ",
  "tika-vin01t11:9_3": "katvā vuttaṁ. Evaṁ sesesupi. Samecca paccayehi katabhāvo saṅkhataṭṭho. Santāpo dukkhadukkhatādivasena",
  "tika-vin01t11:9_4": "santāpanaṁ paridahanaṁ. Vipariṇāmo jarāya maraṇena cāti dvidhā vipariṇāmetabbatā.",
  "tika-vin01t11:9_5": "Abhisametabbo paṭivijjhitabboti abhisamayo, abhisamayova attho abhisamayaṭṭho, pīḷanādīni.",
  "tika-vin01t11:9_6": "Tāni hi abhisametabbabhāvena ekībhāvaṁ upanetvā ‘‘abhisamayaṭṭho’’ti vuttāni, abhisamayassa",
  "tika-vin01t11:9_7": "vā paṭivedhassa visayabhūto attho abhisamayaṭṭhoti tāneva pīḷanādīni abhisamayassa",
  "tika-vin01t11:9_8": "visayabhāvūpagamanasāmaññato ekattena vuttāni.",
  "tika-vin01t11:10_0": "Ettha ca upasaggānaṁ jotakamattattā tassa tassa atthassa vācako samayasaddo evāti",
  "tika-vin01t11:10_1": "samayasaddassa atthuddhārepi saupasaggo abhisamayasaddo vutto. Tattha sahakārīkāraṇasannijjhaṁ",
  "tika-vin01t11:10_2": "sameti samavetīti samayo, samavāyo. Sameti samāgacchati maggabrahmacariyaṁ ettha",
  "tika-vin01t11:10_3": "tadādhārapuggalehīti samayo, khaṇo. Samenti ettha, etena vā saṁgacchanti dhammā sahajātadhammehi",
  "tika-vin01t11:10_4": "uppādādīhi vāti samayo, kālo. Dhammappavattimattatāya atthato abhūtopi hi kālo dhammappavattiyā",
  "tika-vin01t11:10_5": "adhikaraṇaṁ kāraṇaṁ viya ca parikappanāmattasiddhena rūpena voharīyati. Samaṁ, saha",
  "tika-vin01t11:10_6": "vā avayavānaṁ ayanaṁ pavatti avaṭṭhānanti samayo, samūho yathā ‘‘samudāyo’’ti. Avayavena",
  "tika-vin01t11:10_7": "sahāvaṭṭhānameva hi samūho. Paccayantarasamāgame eti phalaṁ etasmā uppajjati pavattati",
  "tika-vin01t11:10_8": "cāti samayo, hetu yathā ‘‘samudayo’’ti. Sameti saṁyojanabhāvato sambandho eti attano",
  "tika-vin01t11:10_9": "visaye pavattati, daḷhaggahaṇabhāvato vā taṁsaṁyuttā ayanti pavattanti sattā yathābhinivesaṁ",
  "tika-vin01t11:10_10": "etenāti samayo, diṭṭhi. Diṭṭhisaṁyojanena hi sattā ativiya bajjhanti. Samiti saṅgati",
  "tika-vin01t11:10_11": "samodhānanti samayo, paṭilābho. Samassa nirodhassa yānaṁ, sammā vā yānaṁ apagamo",
  "tika-vin01t11:10_12": "appavattīti samayo, pahānaṁ. Ñāṇena abhimukhaṁ sammā etabbo adhigantabboti abhisamayo,",
  "tika-vin01t11:10_13": "dhammānaṁ aviparīto sabhāvo. Abhimukhabhāvena sammā eti gacchati bujjhatīti abhisamayo,",
  "tika-vin01t11:10_14": "dhammānaṁ yathābhūtasabhāvāvabodho. Evaṁ tasmiṁ tasmiṁ atthe samayasaddassa pavatti veditabbā.",
  "tika-vin01t11:11_0": "Nanu ca atthamattaṁ paṭicca saddā abhinivisanti, na ekena saddena aneke atthā abhidhīyantīti?",
  "tika-vin01t11:11_1": "Saccametaṁ saddavisese apekkhite. Saddavisese hi apekkhiyamāne ekena saddena anekatthābhidhānaṁ",
  "tika-vin01t11:11_2": "na sambhavati. Na hi yo kālattho samayasaddo, soyeva samūhādiatthaṁ vadati. Ettha",
  "tika-vin01t11:11_3": "pana tesaṁ tesaṁ atthānaṁ samayasaddavacanīyatāsāmaññamupādāya anekatthatā samayasaddassa",
  "tika-vin01t11:11_4": "vuttā. Evaṁ sabbattha atthuddhāre adhippāyo veditabbo. Idha panassa kālo atthoti",
  "tika-vin01t11:11_5": "assa samayasaddassa idha kālo attho samavāyādīnaṁ atthānaṁ idha asambhavato desadesakādīnaṁ",
  "tika-vin01t11:11_6": "viya nidānabhāvena kālassa apadisitabbato ca.",
  "tika-vin01t11:12_0": "Upayogavacanena bhummavacanena ca niddesamakatvā idha karaṇavacanena niddese payojanaṁ",
  "tika-vin01t11:12_1": "niddhāretukāmo parammukhena codanaṁ samuṭṭhāpeti ‘‘etthāhā’’tiādi. Ettha ‘‘tena samayenā’’ti",
  "tika-vin01t11:12_2": "imasmiṁ ṭhāne vitaṇḍavādī āhāti attho. Athāti codanāya kattukāmataṁ dīpeti, nanūti",
  "tika-vin01t11:12_3": "iminā samānattho. Kasmā karaṇavacanena niddeso katoti sambandho. Bhummavacanena niddeso",
  "tika-vin01t11:12_4": "katoti yojetabbaṁ. Etthāpi ‘‘yathā’’ti idaṁ ānetvā sambandhitabbaṁ. Tatthāti tesu",
  "tika-vin01t11:12_5": "suttābhidhammesu. Tathāti upayogabhummavacanehi. Idhāti imasmiṁ vinaye. Aññathāti",
  "tika-vin01t11:12_6": "karaṇavacanena. Accantamevāti ārambhato paṭṭhāya yāva desanāniṭṭhānaṁ, tāva accantameva,",
  "tika-vin01t11:12_7": "nirantaramevāti attho. Karuṇāvihārenāti parahitapaṭipattisaṅkhātena karuṇāvihārena.",
  "tika-vin01t11:12_8": "Tathā hi karuṇānidānattā desanāya idha parahitapaṭipatti ‘‘karuṇāvihāro’’ti vuttā,",
  "tika-vin01t11:12_9": "na pana karuṇāsamaāpattivihāro. Na hi desanākāle desetabbadhammavisayassa desanāñāṇassa",
  "tika-vin01t11:12_10": "sattavisayāya mahākaruṇāya sahuppatti sambhavati bhinnavisayattā, tasmā karuṇāvasena",
  "tika-vin01t11:12_11": "pavatto parahitapaapattisaṅkhāto vihāro idha karuṇāvihāroti veditabbo. Tadatthajotanatthanti",
  "tika-vin01t11:12_12": "accantasaṁyogatthadīpanatthaṁ upayoganiddeso kato yathā ‘‘māsaṁ ajjhetī’’ti.",
  "tika-vin01t11:13_0": "Adhikaraṇatthoti ādhārattho. Bhāvo nāma kiriyā, kiriyāya kiriyantaralakkhaṇaṁ bhāvenabhāvalakkhaṇaṁ,",
  "tika-vin01t11:13_1": "soyevattho bhāvenabhāvalakkhaṇattho. Kathaṁ pana abhidhamme yathāvuttaatthadvayasambhavoti",
  "tika-vin01t11:13_2": "āha ‘‘adhikaraṇañhī’’tiādi. Tattha kālasaṅkhāto attho kālattho, samūhasaṅkhāto attho",
  "tika-vin01t11:13_3": "samūhattho. Atha vā kālasaddassa attho kālattho, samūhasaddassa attho samūhattho.",
  "tika-vin01t11:13_4": "Ko so? Samayo. Idaṁ vuttaṁ hoti – kālattho samūhattho ca samayo tattha abhidhamme",
  "tika-vin01t11:13_5": "vuttānaṁ phassādidhammānaṁ adhikaraṇaṁ ādhāroti yasmiṁ kāle dhammapuñje vā kāmāvacaraṁ",
  "tika-vin01t11:13_6": "kusalaṁ cittaṁ uppannaṁ hoti, tasmiṁyeva kāle puñje ca phassādayopi hontīti ayañhi tattha attho.",
  "tika-vin01t11:14_0": "Nanu cāyaṁ upādāya paññatto kālo samūho ca vohāramattako, so kathaṁ ādhāro tattha",
  "tika-vin01t11:14_1": "vuttadhammānanti? Nāyaṁ doso. Yathā hi kālo sabhāvadhammaparicchinno sayaṁ paramatthato",
  "tika-vin01t11:14_2": "avijjamānopi ādhārabhāvena paññatto taṅkhaṇappavattānaṁ tato pubbe parato ca abhāvato",
  "tika-vin01t11:14_3": "‘‘pubbaṇhe jāto sāyanhe gacchatī’’tiādīsu, samūho ca avayavavinimutto avijjamānopi",
  "tika-vin01t11:14_4": "kappanāmattasiddho avayavānaṁ ādhārabhāvena paññapīyati ‘‘rukkhe sākhā, yavarāsimhi",
  "tika-vin01t11:14_5": "sambhūto’’tiādīsu, evamidhāpīti daṭṭhabbaṁ.",
  "tika-vin01t11:15_0": "Abhidhamme ādhāratthasambhavaṁ dassetvā idāni bhāvenabhāvalakkhaṇatthasambhavaṁ dassento",
  "tika-vin01t11:15_1": "āha ‘‘khaṇasamavāyahetusaṅkhātassā’’tiādi. Tattha khaṇo nāma aṭṭhakkhaṇavinimutto",
  "tika-vin01t11:15_2": "navamo buddhuppādasaṅkhāto khaṇo, yāni vā panetāni ‘‘cattārimāni, bhikkhave, cakkāni",
  "tika-vin01t11:15_3": "yehi samannāgatānaṁ devamanussānaṁ catucakkaṁ pavattatī’’ti (a. ni. 4.31) ettha patirūpadesavāso,",
  "tika-vin01t11:15_4": "sappurisūpanissayo, attasammāpaṇidhi, pubbe ca katapuññatāti cattāri cakkāni vuttāni,",
  "tika-vin01t11:15_5": "tāni ekajjhaṁ katvā okāsaṭṭhena khaṇoti veditabbo. Tāni hi kusaluppattiyā okāsabhūtāni.",
  "tika-vin01t11:15_6": "Samavāyo nāma ‘‘cakkhuñca paṭicca rūpe ca uppajjati cakkhuviññāṇa’’nti (ma. ni. 1.204;",
  "tika-vin01t11:15_7": "3.421; saṁ. ni. 4.60) evamādinā niddiṭṭhā cakkhuviññāṇādisaṅkhātasādhāraṇaphalanipphādakattena",
  "tika-vin01t11:15_8": "saṇṭhitā cakkhurūpādipaccayasāmaggī. Cakkhurūpādīnañhi cakkhuviññāṇādisādhāraṇaphalaṁ.",
  "tika-vin01t11:15_9": "Hetūti janakahetu. Yathāvuttakhaṇasaṅkhaātassa samavāyasaṅkhātassa hetusaṅkhātassa",
  "tika-vin01t11:15_10": "ca samayassa bhāvena sattāya tesaṁ phassādidhammānaṁ bhāvo sattā lakkhīyati viññāyatīti",
  "tika-vin01t11:15_11": "attho. Idaṁ vuttaṁ hoti – yathā ‘‘gāvīsu duyhamānāsu gato, duddhāsu āgato’’ti dohanakiriyāya",
  "tika-vin01t11:15_12": "gamanakiriyā lakkhīyati, evamidhāpi ‘‘yasmiṁ samaye, tasmiṁ samaye’’ti ca vutte ‘‘satī’’ti",
  "tika-vin01t11:15_13": "ayamattho viññāyamāno eva hoti aññakiriyāya sambandhābhāve padatthassa sattāvirahābhāvatoti",
  "tika-vin01t11:15_14": "samayassa sattākiriyāya cittassa uppādakiriyā phassādibhavanakiriyā ca lakkhīyatīti.",
  "tika-vin01t11:15_15": "Ayañhi tattha attho yasmiṁ yathāvutte khaṇe paccayasamavāye hetumhi ca sati kāmāvacaraṁ",
  "tika-vin01t11:15_16": "kusalaṁ cittaṁ uppannaṁ hoti, tasmiṁyeva khaṇe paccayasamavāye hetumhi ca sati phassādayopi",
  "tika-vin01t11:15_17": "hontīti . Tadatthajotanatthanti adhikaraṇatthassa bhāvenabhāvalakkhaṇatthassa ca dīpanatthaṁ.",
  "tika-vin01t11:16_0": "Idha panāti imasmiṁ vinaye. Hetuattho karaṇattho ca sambhavatīti ‘‘annena vasati,",
  "tika-vin01t11:16_1": "vijjāya vasatī’’tiādīsu viya hetuattho ‘‘pharasunā chindati, kudālena khaṇatī’’tiādīsu",
  "tika-vin01t11:16_2": "viya karaṇattho ca sambhavati. Kathaṁ sambhavatīti āha ‘‘yo hi so’’tiādi. Tena samayena",
  "tika-vin01t11:16_3": "hetubhūtena karaṇabhūtenāti ettha pana taṁtaṁvatthuvītikkamova sikkhāpadapaññattiyā",
  "tika-vin01t11:16_4": "hetu ceva karaṇañca. Tathā hi yadā bhagavā sikkhāpadapaññattiyā paṭhamameva tesaṁ",
  "tika-vin01t11:16_5": "tesaṁ tattha tattha taṁtaṁsikkhāpadapaññattihetubhūtaṁ vītikkamaṁ apekkhamāno viharati,",
  "tika-vin01t11:16_6": "tadā taṁ taṁ vītikkamaṁ apekkhitvā tadatthaṁ vasatīti siddho vatthuvītikkamassa hetubhāvo",
  "tika-vin01t11:16_7": "‘‘annena vasati, annaṁ apekkhitvā tadatthāya vasatī’’tiādīsu viya. Sikkhāpadapaññattikāle",
  "tika-vin01t11:16_8": "pana teneva pubbasiddhena vītikkamena sikkhāpadaṁ paññapetīti sikkhāpadapaññattiyā",
  "tika-vin01t11:16_9": "sādhakatamattā karaṇabhāvopi vītikkamasseva siddho ‘‘asinā chindatī’’tiādīsu viya.",
  "tika-vin01t11:16_10": "Vītikkamaṁ pana apekkhamāno teneva saddhiṁ tannissayakālampi apekkhitvā viharatīti",
  "tika-vin01t11:16_11": "kālassapi idha hetubhāvo vutto, sikkhāpadaṁ paññapento ca taṁ taṁ vītikkamakālaṁ",
  "tika-vin01t11:16_12": "anatikkamitvā teneva kālena sikkhāpadaṁ paññapetīti vītikkamanissayassa kālassapi",
  "tika-vin01t11:16_13": "karaṇabhāvo vutto, tasmā iminā pariyāyena kālassapi hetubhāvo karaṇabhāvo ca labbhatīti",
  "tika-vin01t11:16_14": "vuttaṁ ‘‘tena samayena hetubhūtena karaṇabhūtenā’’ti. Nippariyāyato pana vītikkamoyeva",
  "tika-vin01t11:16_15": "hetubhūto karaṇabhūto ca. So hi vītikkamakkhaṇe hetu hutvā pacchā sikkhāpadapaññāpane karaṇampi hotīti.",
  "tika-vin01t11:17_0": "Sikkhāpadānipaññāpayantoti vītikkamaṁ pucchitvā bhikkhusaṅghaṁ sannipātāpetvā otiṇṇavatthukaṁ",
  "tika-vin01t11:17_1": "puggalaṁ paṭipucchitvā vigarahitvā ca taṁ taṁ vatthuṁ otiṇṇakālaṁ anatikkamitvā teneva",
  "tika-vin01t11:17_2": "kālena karaṇabhūtena sikkhāpadāni paññāpayanto. Sikkhāpadapaññattihetuñca apekkhamānoti",
  "tika-vin01t11:17_3": "tatiyapārājikādīsu viya sikkhāpadapaññattiyā hetubhūtaṁ taṁ taṁ vatthuṁ vītikkamasamayaṁ",
  "tika-vin01t11:17_4": "apekkhamāno tena samayena hetubhūtena bhagavā tattha tattha vihāsīti attho. ‘‘Sikkhāpadāni",
  "tika-vin01t11:17_5": "paññāpayanto sikkhāpadapaññattihetuñca apekkhamāno’’ti vacanato ‘‘tena samayena karaṇabhūtena",
  "tika-vin01t11:17_6": "hetubhūtenā’’ti evaṁ vattabbepi paṭhamaṁ ‘‘hetubhūtenā’’ti vacanaṁ idha hetuatthassa",
  "tika-vin01t11:17_7": "adhippetattā vuttaṁ. Bhagavā hi verañjāyaṁ viharanto therassa sikkhāpadapaññattiyācanahetubhūtaṁ",
  "tika-vin01t11:17_8": "parivitakkasamayaṁ apekkhamāno tena samayena hetubhūtena vihāsīti tīsupi gaṇṭhipadesu",
  "tika-vin01t11:17_9": "vuttaṁ. Kiṁ panettha yutticintāya, ācariyassa idha kamavacanicchā natthīti evametaṁ",
  "tika-vin01t11:17_10": "gahetabbaṁ. Teneva dīghanikāyaṭṭhakathāyampi (dī. ni. aṭṭha. 1.paribbājakakathāvaṇṇanā)",
  "tika-vin01t11:17_11": "‘‘tena samayena hetubhūtena karaṇabhūtenā’’tiādinā ayameva anukkamo vutto. Na hi",
  "tika-vin01t11:17_12": "tattha paṭhamaṁ ‘‘hetubhūtenā’’ti vacanaṁ idha ‘‘tena samayena verañjāyaṁ viharatī’’ti",
  "tika-vin01t11:17_13": "ettha hetuatthassa adhippetabhāvadīpanatthaṁ vuttaṁ. ‘‘Sikkhāpadāni paññāpayanto",
  "tika-vin01t11:17_14": "hetubhūtena karaṇabhūtena samayena vihāsi, sikkhāpadapaññattihetuñca apekkhamāno",
  "tika-vin01t11:17_15": "hetubhūtena samayena vihāsīti evamettha sambandho kātabbo’’tipi vadanti. Tadatthajotanatthanti",
  "tika-vin01t11:17_16": "hetuatthassa karaṇatthassa vā dīpanatthaṁ. Idhāti imasmiṁ vinaye. Hoti cetthāti ettha",
  "tika-vin01t11:17_17": "imasmiṁ padese yathāvuttatthasaṅgahavasena ayaṁ gāthā hoti. Aññatrāti suttābhidhammesu.",
  "tika-vin01t11:18_0": "Porāṇāti aṭṭhakathācariyā. Abhilāpamattabhedoti vacanamattena viseso. Tena suttavinayesu",
  "tika-vin01t11:18_1": "vibhattivipariṇāmo katoti dasseti. Parato atthaṁ vaṇṇayissāmāti parato ‘‘itipi so",
  "tika-vin01t11:18_2": "bhagavā’’tiādinā āgataṭṭhāne vaṇṇayissāma. Verañjāyanti ettha ‘‘balikaraggahaṇena",
  "tika-vin01t11:18_3": "janassa pīḷābhāvato niddosattā vigato rajo assāti verañjā, serivāṇijajātake devadattassa",
  "tika-vin01t11:18_4": "veruppannapadese katattā veraṁ ettha jātanti verañjā, paviṭṭhapaviṭṭhe naṭasamajjādīhi",
  "tika-vin01t11:18_5": "khādanīyabhojanīyālaṅkārādīhi ca vividhehi upakaraṇehi rañjanato vividhehi rañjayatīti",
  "tika-vin01t11:18_6": "verañjā, paṭipakkhe abhibhavitvā katabhāvato veraṁ abhibhavitvā jātāti verañjā, verañjassa",
  "tika-vin01t11:18_7": "nāma isino assamaṭṭhāne katattā verañjā’’ti evamādinā keci vaṇṇayanti. Kiṁ iminā,",
  "tika-vin01t11:18_8": "nāmamattametaṁ tassa nagarassāti dassento āha ‘‘verañjāti aññatarassa nagarassetaṁ",
  "tika-vin01t11:18_9": "adhivacana’’nti. Samīpatthe bhummavacananti ‘‘gaṅgāyaṁ gāvo caranti, kūpe gaggakula’’ntiādīsu",
  "tika-vin01t11:18_10": "viya. Avisesenāti ‘‘pātimokkhasaṁvarasaṁvuto viharati. Paṭhamaṁ jhānaṁ upasampajja",
  "tika-vin01t11:18_11": "viharati. Mettāsahagatena cetasā ekaṁ disaṁ pharitvā viharati. Sabbanimittānaṁ amanasikārā",
  "tika-vin01t11:18_12": "animittaṁ cetosamādhiṁ samāpajjitvā viharatī’’tiādīsu viya saddantarasannidhānasiddhena",
  "tika-vin01t11:18_13": "visesaparāmasanena vinā. Atha vā avisesenāti na visesena, vihārabhāvasāmaññenāti attho.",
  "tika-vin01t11:19_0": "Iriyāpatha…pe… vihāresūti iriyāpathavihāro dibbavihāro brahmavihāro ariyavihāroti",
  "tika-vin01t11:19_1": "etesu catūsu vihāresu. Tattha iriyanaṁ pavattanaṁ iriyā, kāyappayogo kāyikakiriyā.",
  "tika-vin01t11:19_2": "Tassā pavattanupāyabhāvato iriyāya pathoti iriyāpatho, ṭhānanisajjādi. Na hi ṭhānanisajjādīhi",
  "tika-vin01t11:19_3": "avatthāhi vinā kañci kāyikakiriyaṁ pavattetuṁ sakkā. Ṭhānasamaṅgī vā hi kāyena kiñci",
  "tika-vin01t11:19_4": "kareyya gamanādīsu aññatarasamaṅgī vāti. Viharaṇaṁ, viharati etenāti vā vihāro, iriyāpathova",
  "tika-vin01t11:19_5": "vihāro iriyāpathavihāro, so ca atthato ṭhānanisajjādiākārappavatto catusantatirūpappabandhova.",
  "tika-vin01t11:19_6": "Divi bhavo dibbo, tattha bahulappavattiyā brahmapārisajjādidevalokabhavoti attho.",
  "tika-vin01t11:19_7": "Tattha yo dibbānubhāvo tadatthāya saṁvattatīti vā dibbo, abhiññābhinīhāravasena mahāgatikattā",
  "tika-vin01t11:19_8": "vā dibbo, dibbo ca so vihāro cāti dibbavihāro, dibbabhāvāvaho vā vihāro dibbavihāro,",
  "tika-vin01t11:19_9": "mahaggatajjhānāni. Āruppasamāpattiyopi hi ettheva saṅgahaṁ gacchanti. Nettiyaṁ pana",
  "tika-vin01t11:19_10": "‘‘catasso āruppasamāpattiyo āneñjavihāro’’ti vuttaṁ, taṁ mettājhānādīnaṁ brahmavihāratā",
  "tika-vin01t11:19_11": "viya tāsaṁ bhāvanāvisesabhāvaṁ sandhāya vuttaṁ. Aṭṭhakathāsu pana dibbabhāvāvahasāmaññato",
  "tika-vin01t11:19_12": "tāpi ‘‘dibbavihārā’’tveva vuttā. Brahmānaṁ vihārā brahmavihārā, brahmāno vā vihārā",
  "tika-vin01t11:19_13": "brahmavihārā, hitūpasaṁharādivasena pavattiyā brahmabhūtā seṭṭhabhūtā vihārāti attho,",
  "tika-vin01t11:19_14": "mettājhānādikā catasso appamaññāyo. Ariyā uttamā vihārāti ariyavihārā, anaññasādhāraṇattā",
  "tika-vin01t11:19_15": "ariyānaṁ vā vihārā ariyavihārā, catasso phalasamāpattiyo. Visesato pana rūpāvacaracatutthajjhānaṁ",
  "tika-vin01t11:19_16": "catasso appamaññāyo catutthajjhānikaphalasamāpatti ca bhagavato dibbabrahmaariyavihārā.",
  "tika-vin01t11:20_0": "Aññataravihārasamaṅgīparidīpananti yathāvuttavihāresu aññataravihārasamaṅgībhāvaparidīpanaṁ.",
  "tika-vin01t11:20_1": "Bhagavā hi lobhadosamohussannakāle loke tassa sakāya paṭipattiyā vinayanatthaṁ dibbabrahmaaayavihāre",
  "tika-vin01t11:20_2": "upasampajja viharati. Tathā hi yadā sattā kāmesu vippaṭipajjanti, tadā kira bhagavā",
  "tika-vin01t11:20_3": "dibbena vihārena viharati tesaṁ alobhakusalamūluppādanatthaṁ ‘‘appeva nāma imaṁ paṭipattiṁ",
  "tika-vin01t11:20_4": "disvā ettha ruciṁ uppādentā kāmesu virajjeyyu’’nti. Yadā pana issariyatthaṁ sattesu",
  "tika-vin01t11:20_5": "vippaṭipajjanti, tadā pana brahmavihārena viharati tesaṁ adosakusalamūluppādanatthaṁ",
  "tika-vin01t11:20_6": "‘‘appeva nāma imaṁ paṭipattiṁ disvā ettha ruciṁ uppādetvā adosena dosaṁ vūpasameyyu’’nti.",
  "tika-vin01t11:20_7": "Yadā pana pabbajitā dhammādhikaraṇaṁ vivadanti, tadā ariyavihārena viharati tesaṁ",
  "tika-vin01t11:20_8": "amohakusalamūluppādanatthaṁ ‘‘appeva nāma imaṁ paṭipattiṁ disvā tattha ruciṁ uppādetvā",
  "tika-vin01t11:20_9": "amohena mohaṁ vūpasameyyu’’nti. Evañca katvā imehi dibbabrahmaariyavihārehi sattānaṁ",
  "tika-vin01t11:20_10": "vividhaṁ hitasukhaṁ harati upaharati upaneti janeti uppādetīti ‘‘viharatī’’ti vuccati.",
  "tika-vin01t11:21_0": "Iriyāpathavihārena pana na kadāci na viharati taṁ vinā attabhāvapariharaṇābhāvato,",
  "tika-vin01t11:21_1": "tatoyeva ca dibbavihārādīnampi sādhāraṇo iriyāpathavihāroti āha ‘‘idha panā’’tiādi.",
  "tika-vin01t11:21_2": "Iriyāpathasamāyogaparidīpananti itaravihārasamāyogaparidīpanassa visesavacanassa",
  "tika-vin01t11:21_3": "abhāvato iriyāpathasamāyogaparidīpanassa ca atthasiddhattā vuttaṁ. Asmiṁ pana pakkhe",
  "tika-vin01t11:21_4": "viharatīti ettha vi-saddo vicchedatthajotano, haratīti neti pavattetīti attho, vicchinditvā",
  "tika-vin01t11:21_5": "haratīti vuttaṁ hoti. Tattha kassa kena vicchindanaṁ, kathaṁ kassa pavattananti antolīnacodanaṁ",
  "tika-vin01t11:21_6": "sandhāyāha ‘‘so hī’’tiādi. Soti bhagavā. Yadipi bhagavā ekenapi iriyāpathena cirataraṁ",
  "tika-vin01t11:21_7": "kālaṁ attabhāvaṁ pavattetuṁ sakkoti, tathāpi upādinnakasarīrassa nāma ayaṁ sabhāvoti",
  "tika-vin01t11:21_8": "dassetuṁ ‘‘ekaṁ iriyāpathabādhana’’ntiādi vuttaṁ. Aparipatantanti apatantaṁ. Yasmā",
  "tika-vin01t11:21_9": "pana bhagavā yattha katthaci vasanto vineyyānaṁ dhammaṁ desento nānāsamāpattīhi ca",
  "tika-vin01t11:21_10": "kālaṁ vītināmento vasatīti sattānaṁ attano ca vividhaṁ hitasukhaṁ harati upaneti,",
  "tika-vin01t11:21_11": "tasmā vividhaṁ haratīti viharatīti evampettha attho veditabbo.",
  "tika-vin01t11:22_0": "Naḷerupucimandamūleti ettha vaṇṇayanti – naḷerūti tasmiṁ rukkhe adhivatthayakkhassetaṁ",
  "tika-vin01t11:22_1": "adhivacanaṁ, tasmā tena adhivattho pucimando ‘‘naḷerussa pucimando naḷerupucimando’’ti",
  "tika-vin01t11:22_2": "vuccati. Atha vā naḷe ruhattā jātattā naḷeru. Susiramettha naḷasaddena vuccati, tasmā",
  "tika-vin01t11:22_3": "rukkhasusire jātattā naḷeru ca so pucimando cāti naḷerupucimandoti vuccati. Naḷavane",
  "tika-vin01t11:22_4": "ruhattā jātattā vā naḷeru. Naḷavane kira so pucimandarukkho jāto. Urunaḷo pucimando",
  "tika-vin01t11:22_5": "naḷerupucimando. Urusaddo cettha mahantapariyāyo, naḷasaddo susirapariyāyo, tasmā",
  "tika-vin01t11:22_6": "mahantena susirena samannāgato pucimando naḷerupucimandoti vuccatīti. Ācariyo pana",
  "tika-vin01t11:22_7": "kimettha bahubhāsitenāti ekamevatthaṁ dassento ‘‘naḷeru nāma yakkho’’tiādimāha.",
  "tika-vin01t11:23_0": "Mūla-saddo ettha samīpavacano adhippeto, na mūlamūlādīsu vattamānoti dassento āha",
  "tika-vin01t11:23_1": "‘‘mūlanti samīpa’’ntiādi. Nippariyāyena sākhādimato saṅghātassa suppatiṭṭhitabhāvasādhane",
  "tika-vin01t11:23_2": "avayavavisese pavattamāno mūlasaddo yasmā taṁsadisesu tannissaye padese ca ruḷhīvasena",
  "tika-vin01t11:23_3": "pariyāyato pavattati, tasmā ‘‘mūlāni uddhareyyā’’ti ettha nippariyāyato mūlaṁ adhippetanti",
  "tika-vin01t11:23_4": "ekena mūlasaddena visesetvā āha ‘‘mūlamūle dissatī’’ti yathā ‘‘dukkhadukkhaṁ, rūparūpa’’nti",
  "tika-vin01t11:23_5": "ca. Asādhāraṇahetumhīti asādhāraṇakāraṇe. Lobho hi lobhasahagataakusalacittuppādasseva",
  "tika-vin01t11:23_6": "hetuttā asādhāraṇo, tasmā lobhasahagatacittuppādānameva āveṇike nesaṁ suppatiṭṭhitabhāvasādhanato",
  "tika-vin01t11:23_7": "mūlaṭṭhena upakārake paccayadhammaviseseti attho. Atha vā yathā alobhādayo kusalābyākatasādhāraṇā,",
  "tika-vin01t11:23_8": "lobhādayo pana tathā na honti akusalasseva sādhāraṇattāti asādhāraṇakāraṇaṁ. Atha",
  "tika-vin01t11:23_9": "vā ādīsūti ettha ādi-saddena alobhādīnampi kusalābyākatamūlānaṁ saṅgaho daṭṭhabbo.",
  "tika-vin01t11:23_10": "Tesupi hi alobhādikusalamūlaṁ akusalābyākatehi asādhāraṇattā asādhāraṇakāraṇaṁ, tathā",
  "tika-vin01t11:23_11": "alobhādiabyākatamūlampi itaradvayehi asādhāraṇattāti. Nivāteti vātarahite padese,",
  "tika-vin01t11:23_12": "vātassa abhāve vā. Patantīti nipatanti, ayameva vā pāṭho. Ramaṇīyoti manuñño. Pāsādikoti",
  "tika-vin01t11:23_13": "pasādāvaho, pasādajanakoti attho. Ādhipaccaṁ kurumāno viyāti sambandho.",
  "tika-vin01t11:24_0": "Tatthāti ‘‘tena samayena buddho bhagavā verañjāyaṁ viharati naḷerupucimandamūle’’ti",
  "tika-vin01t11:24_1": "yaṁ vuttaṁ, tattha. Siyāti kassaci evaṁ parivitakko siyā, vakkhamānākārena kadāci",
  "tika-vin01t11:24_2": "codeyya vāti attho. Yadi tāva bhagavātiādīsu codakassāyamadhippāyo – ‘‘pāṭaliputte",
  "tika-vin01t11:24_3": "pāsāde vasatī’’tiādīsu viya adhikaraṇādhikaraṇaṁ yadi bhaveyya, tadā ‘‘verañjāyaṁ",
  "tika-vin01t11:24_4": "viharati naḷerupucimandamūle’’ti adhikaraṇadvayaniddeso yutto siyā, imesaṁ pana bhinnadesattā",
  "tika-vin01t11:24_5": "na yutto ubhayaniddesoti. Atha tattha viharatīti yadi naḷerupucimandamūle viharati.",
  "tika-vin01t11:24_6": "Na vattabbanti nānāṭhānabhūtattā verañjānaḷerupucimandamūlānaṁ ‘‘tena samayenā’’ti",
  "tika-vin01t11:24_7": "ca vuttattāti adhippāyo. Idāni codako tameva attano adhippāyaṁ ‘‘na hi sakkā’’tiādinā",
  "tika-vin01t11:24_8": "vivarati. Verañjānaḷerupucimandamūlānaṁ bhūmibhāgavasena bhinnattāyeva hi na sakkā",
  "tika-vin01t11:24_9": "ubhayattha teneva samayena viharituṁ, ‘‘ubhayattha teneva samayenā’’ti ca vuttattā",
  "tika-vin01t11:24_10": "nānāsamaye vihāro avāritoti veditabbo.",
  "tika-vin01t11:25_0": "Itaro sabbametaṁ aviparītamatthaṁ ajānantena tayā vuttanti dassento ‘‘na kho panetaṁ",
  "tika-vin01t11:25_1": "evaṁ daṭṭhabba’’ntiādimāha. Tattha etanti ‘‘verañjāyaṁ viharati naḷerupucimandamūle’’ti",
  "tika-vin01t11:25_2": "etaṁ vacanaṁ. Evanti ‘‘yadi tāva bhagavā’’tiādinā yaṁ taṁ bhavatā coditaṁ, taṁ atthato",
  "tika-vin01t11:25_3": "evaṁ na kho pana daṭṭhabbaṁ, na ubhayattha apubbaṁ acarimaṁ vihāradassanatthanti",
  "tika-vin01t11:25_4": "attho. Idāni attanā yathādhippetaṁ aviparītamatthaṁ tassa ca paṭikacceva vuttabhāvaṁ",
  "tika-vin01t11:25_5": "tena ca appaṭividdhataṁ pakāsento ‘‘nanu avocumha samīpatthe bhummavacana’’ntiādimāha.",
  "tika-vin01t11:25_6": "Goyūthānīti gomaṇḍalāni. Evampi naḷerupucimandamūle viharaticceva vattabbaṁ, na verañjāyanti,",
  "tika-vin01t11:25_7": "tasmā samīpādhikaraṇatthavasena ubhayathā nidānakittane kiṁ payojananti codanaṁ manasi",
  "tika-vin01t11:25_8": "nidhāyāha ‘‘gocaragāmanidassanattha’’ntiādi. Assāti bhagavato.",
  "tika-vin01t11:26_0": "Avassañcettha gocaragāmakittanaṁ kattabbaṁ. Yathā hi naḷerupucimandamūlakittanaṁ",
  "tika-vin01t11:26_1": "pabbajitānuggahakaraṇādianekappayojanaṁ, evaṁ gocaragāmakittanampi gahaṭṭhānuggahakaraṇādivividhappayojananti",
  "tika-vin01t11:26_2": "dassento ‘‘verañjākittanenā’’tiādimāha. Tattha gahaṭṭhānuggahakaraṇanti tesaṁ tattha",
  "tika-vin01t11:26_3": "paccayaggahaṇena upasaṅkamanapayirupāsanādīnaṁ okāsadānena dhammadesanāya saraṇesu",
  "tika-vin01t11:26_4": "sīlesu ca patiṭṭhāpanena yathūpanissayaṁ uparivisesādhigamāvahanena ca gahaṭṭhānaṁ",
  "tika-vin01t11:26_5": "anuggahakaraṇaṁ. Pabbajitānuggahakaraṇanti uggahaparipucchānaṁ kammaṭṭhānānuyogassa",
  "tika-vin01t11:26_6": "ca anurūpavasanaṭṭhānapariggahenettha pabbajitānaṁ anuggahakaraṇaṁ.",
  "tika-vin01t11:27_0": "Paccayaggahaṇeneva paccayaparibhogasiddhito āha ‘‘tathā purimena…pe… vivajjananti.",
  "tika-vin01t11:27_1": "Tattha purimenāti verañjāvacanena. Āhito ahaṁmāno etthāti attā, attabhāvo. Tassa",
  "tika-vin01t11:27_2": "kilamatho kilantabhāvo attakilamatho, attapīḷā attadukkhanti vuttaṁ hoti, tassa anuyogo",
  "tika-vin01t11:27_3": "karaṇaṁ attakilamathānuyogo, upavāsakaṇṭakāpassayaseyyādinā attano dukkhuppādananti",
  "tika-vin01t11:27_4": "vuttaṁ hoti. Tassa vivajjanaṁ attakilamathānuyogavivajjanaṁ. Antogāme vasantānaṁ",
  "tika-vin01t11:27_5": "anicchantānampi visabhāgarūpādiārammaṇadassanādisambhavato bahigāme patirūpaṭṭhāne",
  "tika-vin01t11:27_6": "vasantānaṁ tadabhāvato āha ‘‘pacchimena vatthukāmappahānato’’tiādi. Tattha pacchimenāti",
  "tika-vin01t11:27_7": "naḷerupucimandamūlavacanena. Kilesakāmassa vatthubhūtattā rūpādayo pañca kāmaguṇā",
  "tika-vin01t11:27_8": "vatthukāmo, tassa pahānaṁ vatthukāmappahānaṁ. Kāmasukhallikānuyogavivajjanupāyadassananti",
  "tika-vin01t11:27_9": "vatthukāmesu kilesakāmasaṁyuttassa sukhassa yogo anuyogo anubhavo, tassa parivajjane upāyadassanaṁ.",
  "tika-vin01t11:28_0": "Sayameva gocaragāmaṁ upasaṅkamitvā attano dhammassavanānurūpabhabbapuggalānaṁ dassanato",
  "tika-vin01t11:28_1": "dhammadesanāya kālo sampatto nāma hotīti dhammadesanāya abhiyogo viññāyatīti āha",
  "tika-vin01t11:28_2": "‘‘purimena ca dhammadesanābhiyoga’’nti. Dhammadesanāya saussāhabhāvo dhammadesanābhiyogo.",
  "tika-vin01t11:28_3": "Bahigāme vivittokāse vasantassa ākiṇṇavihārābhāvato kāyavivekādīsu adhimutti tappoṇatā",
  "tika-vin01t11:28_4": "viññāyatīti āha ‘‘pacchimena vivekādhimutti’’nti.",
  "tika-vin01t11:29_0": "Dhammadesanābhiyogavivekādhimuttīnaṁ hetubhūtā eva karuṇāpaññā dhammadesanāya upagamanassa",
  "tika-vin01t11:29_1": "tato apagamanassa kāraṇabhūtā hontīti āha ‘‘purimena karuṇāya upagamana’’ntiādi.",
  "tika-vin01t11:29_2": "Karuṇāpaññāyeva hi anantaradukassa hetū honti. Etena ca karuṇāya upagamanaṁ na lābhādinimittaṁ",
  "tika-vin01t11:29_3": ", paññāya apagamanaṁ na virodhādinimittanti upagamanāpagamanānaṁ nirupakkilesataṁ",
  "tika-vin01t11:29_4": "vibhāvibhanti daṭṭhabbaṁ. Adhimuttatanti tanninnabhāvaṁ. Nirupalepananti anupalepanaṁ anallīyanaṁ.",
  "tika-vin01t11:30_0": "Dhammikasukhāpariccāganimittanti ettha dhammikasukhaṁ nāma anavajjasukhaṁ. Tañhi",
  "tika-vin01t11:30_1": "dhammikaṁ lābhaṁ paṭicca uppannattā ‘‘dhammikasukha’’nti vuccati. Uttarimanussadhammābhiyoganimittaṁ",
  "tika-vin01t11:30_2": "phāsuvihāranti sambandho. Manussānaṁ upakārabahulatanti paccayapaṭiggahaṇadhammadesanādivasena",
  "tika-vin01t11:30_3": "upakārabahulataṁ. Devatānaṁ upakārabahulataṁ janavivittatāya. Pacurajanavivittañhi",
  "tika-vin01t11:30_4": "ṭhānaṁ devā upasaṅkamitabbaṁ maññanti. Loke saṁvaḍḍhabhāvanti āmisopabhogena saṁvaḍḍhitabhāvaṁ.",
  "tika-vin01t11:31_0": "Ekapuggaloti ettha (a. ni. aṭṭha. 1.1.170) ekoti dutiyādipaṭikkhepattho gaṇanaparicchedo.",
  "tika-vin01t11:31_1": "Puggaloti sammutikathā, na paramatthakathā. Buddhassa hi bhagavato duvidhā desanā",
  "tika-vin01t11:31_2": "sammutidesanā paramatthadesanā cāti. Ayamattho pana heṭṭhā vitthāritovāti idha na",
  "tika-vin01t11:31_3": "vuccati. Eko ca so puggalo cāti ekapuggalo. Kenaṭṭhena ekapuggalo? Asadisaṭṭhena",
  "tika-vin01t11:31_4": "guṇavisiṭṭhaṭṭhena asamasamaṭṭhena. So hi dasannaṁ pāramīnaṁ paṭipāṭiyā āvajjanaṁ",
  "tika-vin01t11:31_5": "ādiṁ katvā bodhisambhāraguṇehi ceva buddhaguṇehi ca sesamahājanena asadisoti asadisaṭṭhenapi",
  "tika-vin01t11:31_6": "ekapuggalo. Ye cassa te guṇā, tepi aññasattānaṁ guṇehi visiṭṭhāti guṇavisiṭṭhaṭṭhenapi",
  "tika-vin01t11:31_7": "ekapuggalo. Purimakā sammāsambuddhā sabbasattehi asamā, tehi saddhiṁ ayameva eko",
  "tika-vin01t11:31_8": "rūpakāyaguṇehi ceva nāmakāyaguṇehi ca samoti asamasamaṭṭhenapi ekapuggalo. Loketi sattaloke.",
  "tika-vin01t11:32_0": "Uppajjamāno uppajjatīti idaṁ pana ubhayampi vippakatavacanameva. Uppajjanto bahujanahitatthāya",
  "tika-vin01t11:32_1": "uppajjati, na aññena kāraṇenāti evaṁ panettha attho veditabbo. Evarūpañcettha lakkhaṇaṁ",
  "tika-vin01t11:32_2": "na sakkā etaṁ aññena saddalakkhaṇena paṭibāhituṁ. Apica uppajjamāno nāma, uppajjati",
  "tika-vin01t11:32_3": "nāma, uppanno nāmāti ayamettha bhedo veditabbo. Esa hi dīpaṅkarapādamūlato laddhabyākaraṇo",
  "tika-vin01t11:32_4": "buddhakārakadhamme pariyesanto dasa pāramiyo disvā ‘‘ime dhammā mayā pūretabbā’’ti",
  "tika-vin01t11:32_5": "katasanniṭṭhāno dānapāramiṁ pūrentopi uppajjamāno nāma. Sīlapāramiṁ…pe… upekkhāpāraminti",
  "tika-vin01t11:32_6": "imā dasa pāramiyo pūrentopi, dasa upapāramiyo pūrentopi uppajjamāno nāma. Dasa paramatthapāramiyo",
  "tika-vin01t11:32_7": "pūrentopi uppajjamāno nāma. Pañca mahāpariccāge pariccajantopi uppajjamāno nāma.",
  "tika-vin01t11:32_8": "Ñātatthacariyaṁ lokatthacariyaṁ buddhatthacariyaṁ pūrayamānopi uppajjamāno nāma.",
  "tika-vin01t11:32_9": "Kappasatasahassādhikāni cattāri asaṅkhyeyyāni buddhakārake dhamme matthakaṁ pāpentopi",
  "tika-vin01t11:32_10": "uppajjamāno nāma. Vessantarattabhāvaṁ pahāya tusitapure paṭisandhiṁ gahetvā saṭṭhivassasatasahassādhikā",
  "tika-vin01t11:32_11": "sattapaṇṇāsa vassakoṭiyo tiṭṭhantopi uppajjamāno nāma. Devatāhi yācito pañca mahāvilokanāni",
  "tika-vin01t11:32_12": "viloketvā māyādeviyā kucchismiṁ paṭisandhiṁ gaṇhantopi, anūnādhike dasa māse gabbhavāsaṁ",
  "tika-vin01t11:32_13": "vasantopi uppajjamāno nāma. Ekūnatiṁsa vassāni agāramajjhe tiṭṭhantopi uppajjamāno",
  "tika-vin01t11:32_14": "nāma. Kāmesu ādīnavaṁ nekkhamme ca ānisaṁsaṁ disvā rāhulabhaddassa jātadivase channasahāyo",
  "tika-vin01t11:32_15": "kaṇḍakaṁ assavaramāruyha nikkhamantopi uppajjamāno nāma. Tīṇi rajjāni atikkamanto",
  "tika-vin01t11:32_16": "anomanaditīre pabbajantopi uppajjamāno nāma. Chabbassāni mahāpadhānaṁ karontopi uppajjamāno",
  "tika-vin01t11:32_17": "nāma. Paripākagate ñāṇe oḷārikaṁ āhāraṁ āharantopi uppajjamāno nāma. Sāyanhasamaye",
  "tika-vin01t11:32_18": "visākhapuṇṇamāyaṁ mahābodhimaṇḍaṁ āruyha mārabalaṁ vidhametvā paṭhamayāme pubbenivāsaṁ",
  "tika-vin01t11:32_19": "anussaritvā majjhimayāme dibbacakkhuṁ parisodhetvā pacchimayāmasamanantare dvādasaṅgaṁ",
  "tika-vin01t11:32_20": "paṭiccasamuppādaṁ anulomapaṭilomato sammasitvā sotāpattimaggaṁ paṭivijjhantopi uppajjamāno",
  "tika-vin01t11:32_21": "nāma. Sotāpattiphalakkhaṇepi sakadāgāmiphalakkhaṇepi anāgāmiphalakkhaṇepi uppajjamāno",
  "tika-vin01t11:32_22": "nāma. Arahattamaggakkhaṇe pana uppajjati nāma. Arahattaphalakkhaṇe uppanno nāma.",
  "tika-vin01t11:32_23": "Buddhānañhi sāvakānaṁ viya na paṭipāṭiyā iddhividhañāṇādīni uppajjanti, saheva pana",
  "tika-vin01t11:32_24": "arahattamaggena sakalopi sabbaññutaññāṇādi guṇarāsi āgatova nāma hoti, tasmā nibbattasabbakiccattā",
  "tika-vin01t11:32_25": "arahattaphalakkhaṇe uppanno nāma hoti. Imasmimpi sutte arahattaphalakkhaṇaṁyeva sandhāya",
  "tika-vin01t11:32_26": "‘‘uppajjatī’’ti vuttaṁ. Uppanno hotīti ayañhettha attho.",
  "tika-vin01t11:33_0": "Bahujanahitāyāti mahājanassa hitatthāya uppajjati. Bahujanasukhāyāti mahājanassa",
  "tika-vin01t11:33_1": "sukhatthāya uppajjati. Lokānukampāyāti sattalokassa anukampaṁ paṭicca uppajjati.",
  "tika-vin01t11:33_2": "Katarasattalokassāti? Yo tathāgatassa dhammadesanaṁ sutvā amatapānaṁ pivi, dhammaṁ",
  "tika-vin01t11:33_3": "paṭivijjhi, tassa. Bhagavatā hi mahābodhimaṇḍe sattasattāhaṁ vītināmetvā bodhimaṇḍā",
  "tika-vin01t11:33_4": "isipatanaṁ āgamma ‘‘dveme, bhikkhave, antā pabbajitena na sevitabbā’’ti dhammacakkappavattanasuttante",
  "tika-vin01t11:33_5": "(saṁ. ni. 3.5; mahāva. 13) desite āyasmatā aññāsikoṇḍaññattherena saddhiṁ aṭṭhārasakoṭisaṅkhā",
  "tika-vin01t11:33_6": "brahmāno amatapānaṁ piviṁsu, etassa sattalokassa anukampāya uppanno. Pañcamadivase",
  "tika-vin01t11:33_7": "anattalakkhaṇasuttantapariyosāne pañcavaggiyattherā arahatte patiṭṭhahiṁsu, etassapi",
  "tika-vin01t11:33_8": "sattalokassa anukampāya uppanno. Tato yasadārakappamukhe pañcapaṇṇāsa purise arahatte",
  "tika-vin01t11:33_9": "patiṭṭhāpesi, tato kappāsikavanasaṇḍe tiṁsa bhaddavaggiye tayo magge ca phalāni ca",
  "tika-vin01t11:33_10": "sampāpesi, etassapi sattalokassa anukampāya uppanno. Gayāsīse ādittapariyāyapariyosāne",
  "tika-vin01t11:33_11": "(saṁ. ni. 4.28; mahāva. 54) jaṭilasahassaṁ arahatte patiṭṭhāpesi, tato laṭṭhivane",
  "tika-vin01t11:33_12": "bimbisārappamukhā ekādasa nahutā brāhmaṇagahapatikā satthu dhammadesanaṁ sutvā sotāpattiphale",
  "tika-vin01t11:33_13": "patiṭṭhahiṁsu, ekaṁ nahutaṁ saraṇesu patiṭṭhitaṁ. Tirokuṭṭaanumodanāvasāne (khu.",
  "tika-vin01t11:33_14": "pā. 7. 1 ādayo) caturāsītiyā pāṇasahassehi amatapānaṁ pītaṁ. Sumanamālākārasamāgame",
  "tika-vin01t11:33_15": "caturāsītiyā, dhanapālasamāgame dasahi pāṇasahassehi, khadiraṅgārajātakasamāgame",
  "tika-vin01t11:33_16": "caturāsītiyā pāṇasahassehi, jambukaājīvakasamāgame caturāsītiyāva, ānandaseṭṭhisamāgame",
  "tika-vin01t11:33_17": "caturāsītiyāva pāṇasahassehi amatapānaṁ pītaṁ. Pāsāṇakacetiye pārāyanasuttakathādivase",
  "tika-vin01t11:33_18": "(su. ni. 982 ādayo) cuddasa koṭiyo amatapānaṁ piviṁsu. Yamakapāṭihāriyadivase vīsati",
  "tika-vin01t11:33_19": "pāṇakoṭiyo, tāvatiṁsabhavane paṇḍukambalasilāyaṁ nisīditvā mātaraṁ kāyasakkhiṁ katvā",
  "tika-vin01t11:33_20": "sattappakaraṇaṁ abhidhammaṁ desentassa asīti pāṇakoṭiyo, devorohaṇe tiṁsa pāṇakoṭiyo,",
  "tika-vin01t11:33_21": "sakkapañhasuttante (dī. ni. 2.344 ādayo) asīti devasahassāni amatapānaṁ piviṁsu.",
  "tika-vin01t11:33_22": "Mahāsamayasuttante (dī. ni. 2.331 ādayo) maṅgalasutte (khu. pā. 5.1 ādayo; su. ni.",
  "tika-vin01t11:33_23": "maṅgalasutta) cūḷarāhulovāde (ma. ni. 3.416 ādayo) samacittapaṭipadāyāti (a. ni.",
  "tika-vin01t11:33_24": "2.33) imesu catūsu ṭhānesu abhisamayappattasattānaṁ paricchedo natthi, etassapi sattalokassa",
  "tika-vin01t11:33_25": "anukampāya uppannoti. Yāvajjadivasā ito parampi anāgate imaṁ sāsanaṁ nissāya saggamokkhamagge",
  "tika-vin01t11:33_26": "patiṭṭhahantānaṁ vasenapi ayamattho veditabbo.",
  "tika-vin01t11:34_0": "Devamanussānanti na kevalaṁ devamanussānaṁyeva, avasesānaṁ nāgasupaṇṇādīnampi atthāya",
  "tika-vin01t11:34_1": "hitāya sukhāyeva uppanno. Sahetukapaṭisandhike pana maggaphalasacchikiriyāya bhabbe",
  "tika-vin01t11:34_2": "puggale dassetuṁ evaṁ vuttaṁ. Tasmā etesampi atthatthāya hitatthāya sukhatthāyeva",
  "tika-vin01t11:34_3": "uppannoti veditabbo.",
  "tika-vin01t11:35_0": "Katamo ekapuggaloti kathetukamyatāpucchā. Idāni tāya pucchāya puṭṭhaṁ ekapuggalaṁ",
  "tika-vin01t11:35_1": "vibhāvento ‘‘tathāgato arahaṁ sammāsambuddho’’ti āha. Tadatthaparinipphādananti lokatthanipphādanaṁ,",
  "tika-vin01t11:35_2": "buddhakiccasampādananti attho. Paṭhamaṁ lumbinīvane dutiyaṁ bodhimaṇḍeti lumbinīvane",
  "tika-vin01t11:35_3": "rūpakāyena jāto, bodhimaṇḍe dhammakāyena. Evamādināti ādi-saddena verañjākittanato",
  "tika-vin01t11:35_4": "rūpakāyassa anuggaṇhanaṁ dasseti, naḷerupucimandamūlakittanato dhammakāyassa. Tathā",
  "tika-vin01t11:35_5": "purimena parādhīnakiriyākaraṇaṁ, dutiyena attādhīnakiriyākaraṇaṁ. Purimena vā karuṇākiccaṁ,",
  "tika-vin01t11:35_6": "itarena paññākiccaṁ , purimena cassa paramāya anukampāya samannāgamaṁ, pacchimena",
  "tika-vin01t11:35_7": "paramāya upekkhāya samannāgamanti evamādiṁ saṅgaṇhāti.",
  "tika-vin01t11:36_0": "Pacchimakoti guṇena pacchimako. Ānandattheraṁ sandhāyetaṁ vuttaṁ. Saṅkhyāyapīti gaṇanatopi.",
  "tika-vin01t11:36_1": "Diṭṭhisīlasāmaññena saṁhatattā saṅghoti imamatthaṁ vibhāvento āha ‘‘diṭṭhisīlasāmaññasaṅkhātasaṅghātena",
  "tika-vin01t11:36_2": "samaṇagaṇenā’’ti. Ettha pana ‘‘yāyaṁ diṭṭhi ariyā niyyānikā niyyāti takkarassa sammā",
  "tika-vin01t11:36_3": "dukkhakkhayāya, tathārūpāya diṭṭhiyā diṭṭhisāmaññagato viharatī’’ti (dī. ni. 3.324,",
  "tika-vin01t11:36_4": "356, ma. ni. 1.492; 3.54) evaṁ vuttāya diṭṭhiyā, ‘‘yāni tāni sīlāni akhaṇḍāni acchiddāni",
  "tika-vin01t11:36_5": "asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni,",
  "tika-vin01t11:36_6": "tathārūpesu sīlesu sīlasāmaññagato viharatī’’ti (dī. ni. 3.324; 356; ma. ni. 1.492;",
  "tika-vin01t11:36_7": "3.54) evaṁ vuttānañca sīlānaṁ sāmaññasaṅkhātena saṅghato saṅghaṭito sametoti diṭṭhisīlasāmaññasaṅkhātasaṅghāto,",
  "tika-vin01t11:36_8": "samaṇagaṇo. Diṭṭhisīlasāmaññena saṁhatoti vuttaṁ hoti. Tathā hi ‘‘aṭṭhānametaṁ, bhikkhave,",
  "tika-vin01t11:36_9": "anavakāso, yaṁ diṭṭhisampanno puggalo sañcicca pāṇaṁ jīvitā voropeyya, netaṁ ṭhānaṁ",
  "tika-vin01t11:36_10": "vijjatī’’ti ādivacanato diṭṭhisīlānaṁ niyatasabhāvattā sotāpannāpi aññamaññaṁ diṭṭhisīlasāmaññena",
  "tika-vin01t11:36_11": "saṁhatā, pageva sakadāgāmiādayo. Ariyapuggalā hi yattha katthaci dūre ṭhitāpi attano",
  "tika-vin01t11:36_12": "guṇasāmaggiyā saṁhatāyeva. ‘‘Tathārūpāya diṭṭhiyā diṭṭhisāmaññagato viharati (dī.",
  "tika-vin01t11:36_13": "ni. 3.324, 356; ma. ni. 1.492; 3.54), tathārūpesu sīlesu sīlasāmaññagato viharatī’’ti",
  "tika-vin01t11:36_14": "(dī. ni. 3.324, 356; ma. ni. 1.492; 3.54) vacanato puthujjanānampi diṭṭhisīlasāmaññena",
  "tika-vin01t11:36_15": "saṁhatabhāvo labbhatiyeva, idha pana ariyasaṅghoyeva adhippeto ‘‘yo tattha pacchimako,",
  "tika-vin01t11:36_16": "so sotāpanno’’ti vacanato. Etenāti ‘‘pañcamattehi bhikkhusatehī’’ti etena vacanena.",
  "tika-vin01t11:36_17": "Assāti pañcamattassa bhikkhusatassa. Nirabbudotiādīnaṁ vacanattho parato eva āvi bhavissati.",
  "tika-vin01t11:37_0": "Assosīti ettha savanamupalabbhoti āha ‘‘assosīti suṇi upalabhī’’ti, aññāsīti attho.",
  "tika-vin01t11:37_1": "So cāyamupalabbho savanavasenevāti imamatthaṁ dassento āha ‘‘sotadvārasampattavacananigghosānusārena",
  "tika-vin01t11:37_2": "aññāsī’’ti. Avadhāraṇaphalattā saddappayogassa sabbampi vākyaṁ antogadhāvadhāraṇanti",
  "tika-vin01t11:37_3": "āha ‘‘khoti padapūraṇamatte nipāto’’ti. Avadhāraṇattheti pana iminā antogadhāvadhāraṇepi",
  "tika-vin01t11:37_4": "sabbasmiṁ vākye iṭṭhatovadhāraṇatthaṁ khosaddaggahaṇanti dasseti. Tameva iṭṭhatovadhāraṇaṁ",
  "tika-vin01t11:37_5": "dassento āha ‘‘tattha avadhāraṇatthenā’’tiādi. Atha padapūraṇatthena khosaddena kiṁpayojananti",
  "tika-vin01t11:37_6": "āha ‘‘padapūraṇena pana byañjanasiliṭṭhatāmattamevā’’ti. ‘‘Assosī’’ti hi padaṁ khosadde",
  "tika-vin01t11:37_7": "gahite tena phullitamaṇḍitavibhūsitaṁ viya hontaṁ pūritaṁ nāma hoti, tena ca purimapacchimapadāni",
  "tika-vin01t11:37_8": "siliṭṭhāni honti, na tasmiṁ aggahite, tasmā padapūraṇena byañjanasiliṭṭhatāmattameva",
  "tika-vin01t11:37_9": "payojanaṁ. Matta-saddo cettha visesanivattiattho, tenassa anatthantaradīpanataṁ dasseti,",
  "tika-vin01t11:37_10": "eva-saddena pana byañjanasiliṭṭhatāya ekantikataṁ.",
  "tika-vin01t11:38_0": "Verañjoti ettha saddalakkhaṇānusārena atthaṁ dassento āha ‘‘verañjāyaṁ jāto’’tiādi.",
  "tika-vin01t11:38_1": "Brahmaṁ aṇatīti ettha brahmanti vedo vuccati, so pana mantabrahmakappavasena tividho.",
  "tika-vin01t11:38_2": "Tattha mantā padhānamūlabhāvatoyeva aṭṭhakādīhi pavuttā, itare pana tannissayena",
  "tika-vin01t11:38_3": "jātā, tena padhānasseva gahaṇaṁ. Mante sajjhāyatīti iruvedādike mantasatthe sajjhāyatīti",
  "tika-vin01t11:38_4": "attho. Iruvedādayo hi guttabhāsitabbatāya ‘‘mantā’’ti vuccanti. Idameva hīti avadhāraṇena",
  "tika-vin01t11:38_5": "brahmato jātotiādikaṁ niruttiṁ paṭikkhipati. Jātibrāhmaṇānanti iminā aññepi brāhmaṇā",
  "tika-vin01t11:38_6": "atthīti dasseti. Duvidhā hi brāhmaṇā jātibrāhmaṇā visuddhibrāhmaṇā cāti. Idāni tattha",
  "tika-vin01t11:38_7": "visuddhibrāhmaṇānaṁ niruttiṁ dassento āha ‘‘ariyā panā’’tiādi.",
  "tika-vin01t11:39_0": "Samitapāpattāti accantaṁ anavasesato savāsanaṁ samitapāpattā. Evañhi bāhirakaavītarāgasekkhāsekkhapāpasamaṇato",
  "tika-vin01t11:39_1": "bhagavato pāpasamaṇaṁ visesitaṁ hoti. Vuttamevatthaṁ udāharaṇena vibhāvento āha ‘‘vuttañheta’’ntiādi.",
  "tika-vin01t11:39_2": "Ettha pana ‘‘bāhitapāpoti brāhmaṇo, samitapāpattā samaṇoti vuccatīti idaṁ bhinnagāthāsannissitapadadvayaṁ",
  "tika-vin01t11:39_3": "ekato gahetvā vutta’’nti vadanti. Vuttañhetaṁ tīsupi gaṇṭhipadesu ‘‘samitattā hi",
  "tika-vin01t11:39_4": "pāpānaṁ, samaṇoti pavuccatīti idaṁ vacanaṁ gahetvā ‘samitattā samaṇoti vuccatī’ti",
  "tika-vin01t11:39_5": "vuttaṁ. Bāhitapāpoti brāhmaṇoti idaṁ pana aññasmiṁ gāthābandhe vuttavacana’’nti.",
  "tika-vin01t11:39_6": "Anekatthattā nipātānaṁ idha anussavanatthe adhippetoti āha ‘‘khalūti anussavanatthe",
  "tika-vin01t11:39_7": "nipāto’’ti. Jātisamudāgatanti jātiyā āgataṁ, jātisiddhanti vuttaṁ hoti. Ālapanamattanti",
  "tika-vin01t11:39_8": "piyālāpavacanamattaṁ. Piyasamudāhārā hete bhoti vā āvusoti vā devānampiyāti vā. Bhovādī",
  "tika-vin01t11:39_9": "nāma so hotīti yo āmantanādīsu ‘‘bho bho’’ti vadanto vicarati, so bhovādī nāma hotīti",
  "tika-vin01t11:39_10": "attho. Sakiñcanoti rāgādīhi kiñcanehi sakiñcano. Rāgādayo hi satte kiñcenti maddanti",
  "tika-vin01t11:39_11": "palibundhantīti ‘‘kiñcanānī’’ti vuccanti. Manussā kira goṇehi khalaṁ maddāpentā ‘‘kiñcehi",
  "tika-vin01t11:39_12": "kapila, kiñcehi kāḷakā’’ti vadanti, tasmā maddanaṭṭho kiñcanaṭṭhoti veditabbo.",
  "tika-vin01t11:40_0": "Gottavasenāti ettha gaṁ tāyatīti gottaṁ. Gosaddena cettha abhidhānaṁ buddhi ca vuccati,",
  "tika-vin01t11:40_1": "tasmā evamettha attho daṭṭhabbo. Gotamoti pavattamānaṁ abhidhānaṁ buddhiñca ekaṁsikavisayatāya",
  "tika-vin01t11:40_2": "tāyati rakkhatīti gottaṁ. Yathā hi buddhi ārammaṇabhūtena atthena vinā na vattati,",
  "tika-vin01t11:40_3": "evaṁ abhidhānaṁ abhidheyyabhūtena, tasmā so gottasaṅkhāto attho tāni buddhiabhidhānāni",
  "tika-vin01t11:40_4": "tāyati rakkhatīti vuccati. So pana aññakulaparamparāya asādhāraṇaṁ tassa kulassa",
  "tika-vin01t11:40_5": "ādipurisasamudāgataṁ taṁkulapariyāpannasādhāraṇaṁ sāmaññarūpanti daṭṭhabbaṁ. Ettha",
  "tika-vin01t11:40_6": "ca samaṇoti iminā sarikkhakajanehi bhagavato bahumatabhāvo dassito samitapāpatākittanato,",
  "tika-vin01t11:40_7": "gotamoti iminā lokiyajanehi uḷārakulasambhūtatādīpanato. Sakyassa suddhodanamahārājassa",
  "tika-vin01t11:40_8": "putto sakyaputto. Iminā ca uditoditavipulakhattiyakulavibhāvanato vuttaṁ ‘‘idaṁ pana",
  "tika-vin01t11:40_9": "bhagavato uccākulapaadīpana’’nti. Sabbakhattiyānañhi ādibhūtamahāsammatamahārājato",
  "tika-vin01t11:40_10": "paṭṭhāya asambhinnaṁ uḷāratamaṁ sakyarājakulaṁ. Kenaci pārijuññena anabhibhūtoti",
  "tika-vin01t11:40_11": "ñātipārijuññabhogapārijuññādinā kenaci pārijuññena parihāniyā anabhibhūto anajjhotthaṭo.",
  "tika-vin01t11:40_12": "Tathā hi lokanāthassa abhijātiyaṁ tassa kulassa na kiñci pārijuññaṁ, atha kho vaḍḍhiyeva.",
  "tika-vin01t11:40_13": "Abhinikkhamane ca tato samiddhatamabhāvo loke pākaṭo paññāto. Tena ‘‘sakyakulā pabbajito’’ti",
  "tika-vin01t11:40_14": "idaṁ vacanaṁ bhagavato saddhāpabbajitabhāvaparidīpanatthaṁ vuttaṁ mahantaṁ ñātiparivaṭṭaṁ",
  "tika-vin01t11:40_15": "mahantañca bhogakkhandhaṁ pahāya pabbajitabhāvasiddhito. Tato paranti ‘‘verañjāyaṁ viharatī’’tiādi.",
  "tika-vin01t11:41_0": "Itthambhūtākhyānatthe upayogavacananti itthaṁ imaṁ pakāraṁ bhūto āpannoti ittambhūto,",
  "tika-vin01t11:41_1": "tassa ākhyānaṁ itthambhūtākhyānaṁ, soyeva attho itthambhūtākhyānattho. Atha vā itthaṁ",
  "tika-vin01t11:41_2": "evaṁ pakāro bhūto jātoti evaṁ kathanattho itthambhūtākhyānattho, tasmiṁ upayogavacananti",
  "tika-vin01t11:41_3": "attho. Ettha ca abbhuggatoti ettha abhi-saddo itthambhūtākhyānatthajotako abhibhavitvā",
  "tika-vin01t11:41_4": "uggamanappakārassa dīpanato. Tena yogato ‘‘taṁ kho pana bhavantaṁ gotama’’nti idaṁ",
  "tika-vin01t11:41_5": "upayogavacanaṁ sāmiatthepi samānaṁ itthambhūtākhyānadīpanato ‘‘itthambhūtākhyānatthe’’ti",
  "tika-vin01t11:41_6": "vuttaṁ. Tenevāha ‘‘tassa kho pana bhoto gotamassāti attho’’ti. Idaṁ vuttaṁ hoti –",
  "tika-vin01t11:41_7": "yathā ‘‘sādhu devadatto mātaramabhī’’ti ettha abhisaddayogato itthambhūtākhyāne upayogavacanaṁ",
  "tika-vin01t11:41_8": "kataṁ, evamidhāpi taṁ kho pana bhavantaṁ gotamaṁ abhi evaṁ kalyāṇo kittisaddo uggatoti",
  "tika-vin01t11:41_9": "abhisaddayogato itthambhūtākhyāne upayogavacananti. ‘‘Sādhu devadatto mātaramabhī’’ti",
  "tika-vin01t11:41_10": "ettha hi ‘‘devadatto mātaramabhi mātari visaye mātuyā vā sādhū’’ti evaṁ adhikaraṇatthe",
  "tika-vin01t11:41_11": "sāmiatthe vā bhummavacanassa vā sāmivacanassa vā pasaṅge itthambhūtākhyānatthajotakena",
  "tika-vin01t11:41_12": "abhisaddena yoge upayogavacanaṁ kataṁ. Yathā cettha ‘‘devadatto mātu visaye mātusambandhī",
  "tika-vin01t11:41_13": "vā sādhuttappakārappatto’’ti ayamattho viññāyati , evamidhāpi ‘‘bhoto gotamassa sambandhī",
  "tika-vin01t11:41_14": "kittisaddo abbhuggato abhibhavitvā uggamanappakārappatto’’ti ayamattho viññāyati.",
  "tika-vin01t11:41_15": "Tattha hi devadattaggahaṇaṁ viya idha kittisaddaggahaṇaṁ, tathā tattha ‘‘mātara’’nti",
  "tika-vin01t11:41_16": "vacanaṁ viya idha ‘‘taṁ kho pana bhavantaṁ gotama’’nti vacanaṁ, tattha sādhusaddaggahaṇaṁ",
  "tika-vin01t11:41_17": "viya idha uggatasaddaggahaṇaṁ veditabbaṁ.",
  "tika-vin01t11:42_0": "Kalyāṇoti bhaddako. Kalyāṇabhāvo cassa kalyāṇaguṇavisayatāyāti āha ‘‘kalyāṇaguṇasamannāgato’’ti,",
  "tika-vin01t11:42_1": "kalyāṇehi guṇehi samannāgato taṁvisayatāya yuttoti attho. Taṁvisayatā hettha samannāgamo",
  "tika-vin01t11:42_2": "kalyāṇaguṇavisayatāya tannissitoti adhippāyo. Seṭṭhoti etthāpi eseva nayo. Seṭṭhaguṇavisayatāya",
  "tika-vin01t11:42_3": "eva hi kittisaddassa seṭṭhatā ‘‘bhagavāti vacanaṁ seṭṭha’’ntiādīsu viya. ‘‘Bhagavā",
  "tika-vin01t11:42_4": "araha’’ntiādinā guṇānaṁ saṁkittanato saddanīyato ca kittisaddo vaṇṇoti āha ‘‘kittisaddoti",
  "tika-vin01t11:42_5": "kitti evā’’ti. Vaṇṇoyeva hi kittetabbato kittisaddanīyato saddoti ca vuccati. Kittipariyāyo",
  "tika-vin01t11:42_6": "hi saddasaddo yathā ‘‘uḷārasaddā isayo, guṇavanto tapassino’’ti. Abhitthavanavasena",
  "tika-vin01t11:42_7": "pavatto saddo thutighoso, abhitthavudāhāro.",
  "tika-vin01t11:43_0": "‘‘Abbhuggato’’ti pana etassa attho aṭṭhakathāyaṁ na dassito, tasmā tassattho evaṁ",
  "tika-vin01t11:43_1": "veditabbo – abbhuggatoti abhibhavitvā uggato, anaññasādhāraṇaguṇe ārabbha pavattattā",
  "tika-vin01t11:43_2": "sadevakaṁ lokaṁ ajjhottharitvā pavattoti vuttaṁ hoti. Kinti saddo abbhuggatoti āha",
  "tika-vin01t11:43_3": "‘‘itipi so bhagavā’’tiādi. Ito paraṁ pana īdisesu ṭhānesu yattha yattha pāḷipāṭhassa",
  "tika-vin01t11:43_4": "attho vattabbo siyā, tattha tattha ‘‘pāḷiyaṁ panā’’ti vatvā atthaṁ dassayissāma,",
  "tika-vin01t11:43_5": "idāni tattha padayojanāpubbakaṁ atthaṁ dassento āha ‘‘itipi so bhagavātiādīsu panaayaṁ",
  "tika-vin01t11:43_6": "tāva yojanā’’tiādi. So bhagavāti yo so samatiṁsa pāramiyo pūretvā sabbakilese bhañjitvā",
  "tika-vin01t11:43_7": "anuttaraṁ sammāsambodhiṁ abhisambuddho devānaṁ atidevo sakkānaṁ atisakko brahmānaṁ",
  "tika-vin01t11:43_8": "atibrahmā lokanātho bhāgyavantatādīhi kāraṇehi bhagavāti laddhanāmo, so bhagavā.",
  "tika-vin01t11:43_9": "Bhagavāti hi idaṁ satthu nāmakittanaṁ. Tenāha āyasmā dhammasenāpati ‘‘bhagavāti netaṁ",
  "tika-vin01t11:43_10": "nāmaṁ mātarā kata’’ntiādi (mahāni. 84). Parato pana bhagavāti guṇakittanameva. Yathā",
  "tika-vin01t11:43_11": "kammaṭṭhānikena ‘‘araha’’ntiādīsu navasu ṭhānesu paccekaṁ itipisaddaṁ yojetvā buddhaguṇā",
  "tika-vin01t11:43_12": "anussarīyanti, evaṁ buddhaguṇasaṁkittakenapīti dassento ‘‘itipi arahaṁ itipi sammāsambuddho…pe…",
  "tika-vin01t11:43_13": "itipi bhagavā’’ti āha. Evañhi sati ‘‘araha’’ntiādīhi navahi padehi ye sadevake loke",
  "tika-vin01t11:43_14": "ativiya pākaṭā paññātā buddhaguṇā, te nānappakārato vibhāvitā honti. ‘‘Itipetaṁ bhūtaṁ,",
  "tika-vin01t11:43_15": "itipetaṁ taccha’’ntiādīsu (dī. ni. 1.6) viya hi idha iti-saddo āsannapaccakkhakāraṇattho",
  "tika-vin01t11:43_16": ", pi-saddo sampiṇḍanattho, tena ca tesaṁ guṇānaṁ bahubhāvo dīpito, tāni ca guṇasallakkhaṇakāraṇāni",
  "tika-vin01t11:43_17": "saddhāsampannānaṁ viññujātikānaṁ paccakkhāni hontīti tāni saṁkittentena viññunā cittassa",
  "tika-vin01t11:43_18": "sammukhībhūtāneva katvā saṁkittetabbānīti dassento ‘‘iminā ca iminā ca kāraṇenāti",
  "tika-vin01t11:43_19": "vuttaṁ hotī’’ti āha.",
  "tika-vin01t11:44_0": "‘‘Suttantikānaṁ vacanānamatthaṁ, suttānurūpaṁ paridīpayantī’’ti heṭṭhā vuttattā visuddhimagge",
  "tika-vin01t11:44_1": "(visuddhi. 1.125-128) sabbākārato saṁvaṇṇitampi atthaṁ idhāpi vitthāretvā dassetukāmo",
  "tika-vin01t11:44_2": "tattha payojanamāha ‘‘idāni vinayadharāna’’ntiādi. Tattha cittasampahaṁsanatthanti",
  "tika-vin01t11:44_3": "cittasantosanatthaṁ, cittappasādajananatthanti vuttaṁ hoti. ‘‘Ārakattā’’tiādīsu ārakattāti",
  "tika-vin01t11:44_4": "suvidūrattā. Arīnanti kilesārīnaṁ. Arānanti saṁsāracakkassa arānaṁ. Hatattāti viddhaṁsitattā.",
  "tika-vin01t11:44_5": "Paccayādīnanti cīvarādipaccayānañceva pūjāvisesānañca.",
  "tika-vin01t11:45_0": "Idāni yathāvuttamevatthaṁ vibhāvento āha ‘‘ārakā hi so’’tiādi. Dūratā nāma āsannatā",
  "tika-vin01t11:45_1": "viya upādāyupādāya vuccatīti paramukkaṁsagataṁ dūrabhāvaṁ dassento ‘‘suvidūravidūre",
  "tika-vin01t11:45_2": "ṭhito’’ti āha, suṭṭhu vidūrabhāveneva vidūre ṭhitoti attho. So panassa kilesehi dūre",
  "tika-vin01t11:45_3": "ṭhitabhāvo, na padesavasena, atha kho tesaṁ sabbaso pahīnattāti dassento āha ‘‘maggena",
  "tika-vin01t11:45_4": "kilesānaṁ viddhaṁsitattā’’ti. Nanu aññesampi khīṇāsavānaṁ te pahīnā evāti anuyogaṁ",
  "tika-vin01t11:45_5": "manasi katvā vuttaṁ ‘‘savāsanāna’’nti. Na hi ṭhapetvā bhagavantaṁ aññe saha vāsanāya",
  "tika-vin01t11:45_6": "kilese pahātuṁ sakkonti. Etena aññehi asādhāraṇaṁ bhagavato arahattanti dassitaṁ",
  "tika-vin01t11:45_7": "hoti. Kā panāyaṁ vāsanā nāma? Pahīnakilesassapi appahīnakilesassa payogasadisapayogahetubhūto",
  "tika-vin01t11:45_8": "kilesanissito sāmatthiyaviseso āyasmato pilindavacchassa vasalasamudācāranimittaṁ",
  "tika-vin01t11:45_9": "viya. Kathaṁ pana ‘‘ārakā’’ti vutte ‘‘kilesehī’’ti ayamattho labbhatīti sāmaññacodanāya",
  "tika-vin01t11:45_10": "visese avaṭṭhānato visesatthinā ca visesassa anupayujjitabbato ‘‘ārakāssa honti pāpakā",
  "tika-vin01t11:45_11": "akusalā dhammā’’tiādīni (ma. ni. 1.434) suttapadānettha udāharitabbāni. Ārakāti cettha",
  "tika-vin01t11:45_12": "ā-kārassa rassattaṁ, ka-kārassa ca hakāraṁ sānusāraṁ katvā niruttinayena ‘‘araha’’nti",
  "tika-vin01t11:45_13": "padasiddhi veditabbā. Yathāvuttassevatthassa sukhaggahaṇatthaṁ idamettha vuccati –",
  "tika-vin01t11:46": "‘‘So tato ārakā nāma, yassa yenāsamaṅgitā;",
  "tika-vin01t11:47": "Asamaṅgī ca dosehi, nātho tenārahaṁ mato’’ti. (visuddhi. 1.125);",
  "tika-vin01t11:48": "Anatthacaraṇena kilesā eva arayoti kilesārayo. Arīnaṁ hatattā arihāti vattabbe niruttinayena ‘‘araha’’nti vuttaṁ. Etthāpi yathāvuttassatthassa sukhaggahaṇatthaṁ idaṁ veditabbaṁ –",
  "tika-vin01t11:49": "‘‘Yasmā rāgādisaṅkhātā, sabbepi arayo hatā;",
  "tika-vin01t11:50": "Paññāsatthena nāthena, tasmāpi arahaṁ mato’’ti. (visuddhi. 1.126);",
  "tika-vin01t11:51_0": "Yañcetaṁ saṁsāracakkanti sambandho. Rathacakkassa nābhi viya mūlāvayavabhūtaṁ anto",
  "tika-vin01t11:51_1": "bahi ca samavaṭṭhitaṁ avijjābhavataṇhādvayanti vuttaṁ ‘‘avijjābhavataṇhāmayanābhī’’ti.",
  "tika-vin01t11:51_2": "Nābhiyā nemiyā ca sambaddhaarasadisā paccayaphalabhūtehi avijjātaṇhājarāmaraṇehi",
  "tika-vin01t11:51_3": "sambaddhā puññābhisaṅkhāraapuññābhisaṅkhāraāneñjābhisaṅkhārāti vuttaṁ ‘‘puññādiabhisaṅkhārāra’’nti.",
  "tika-vin01t11:51_4": "Tattha tattha bhave pariyantabhāvena pākaṭaṁ jarāmaraṇanti taṁ nemiṭṭhāniyaṁ katvā",
  "tika-vin01t11:51_5": "āha ‘‘jarāmaraṇanemī’’ti. Yathā rathacakkappavattiyā padhānakāraṇaṁ akkho, evaṁ saṁsāracakkappavattiyā",
  "tika-vin01t11:51_6": "āsavasamudayoti āha ‘‘āsavasamudayamayena akkhena vijjhitvā’’ti. Āsavā eva avijjādīnaṁ",
  "tika-vin01t11:51_7": "kāraṇattā āsavasamudayo. Yathāha ‘‘āsavasamudayā avijjāsamudayo’’ti (ma. ni. 1.103).",
  "tika-vin01t11:51_8": "Vipākakaṭattārūpappabhedo kāmabhavādiko tibhavo eva ratho, tasmiṁ tibhavarathe. Attano",
  "tika-vin01t11:51_9": "paccayehi samaṁ, sabbaso vā ādito paṭṭhāya yojitanti samāyojitaṁ. Ādirahitaṁ kālaṁ",
  "tika-vin01t11:51_10": "pavattatīti katvā anādikālappavattaṁ.",
  "tika-vin01t11:52": "‘‘Khandhānañca paṭipāṭi, dhātuāyatanāna ca;",
  "tika-vin01t11:53": "Abbocchinnaṁ vattamānā, saṁsāroti pavuccatī’’ti. (visuddhi. 2.619; dī. ni. aṭṭha. 2.95 apasādanāvaṇṇanā; saṁ. ni. aṭṭha. 2.2.60; a. ni. aṭṭha. 2.4.199) –",
  "tika-vin01t11:54_0": "Evaṁ vuttasaṁsārova saṁsāracakkaṁ. Anenāti bhagavatā. Bodhimaṇḍeti bodhisaṅkhātassa",
  "tika-vin01t11:54_1": "ñāṇassa maṇḍabhāvappatte ṭhāne kāle vā. Bodhīti paññā, sā ettha maṇḍā pasannā jātāti",
  "tika-vin01t11:54_2": "bodhimaṇḍo. Vīriyapādehīti saṁkilesavodānapakkhiyesu sannirumbhanasannikkhipanakiccatāya",
  "tika-vin01t11:54_3": "dvidhā pavatteti attano vīriyasaṅkhātehi pādehi. Sīlapathaviyanti patiṭṭhānaṭṭhena",
  "tika-vin01t11:54_4": "sīlameva pathavī, tassaṁ. Patiṭṭhāyāti sampādanavasena patiṭṭhahitvā. Saddhāhatthenāti",
  "tika-vin01t11:54_5": "anavajjadhammādānasādhanato saddhāva hattho, tena. Kammakkhayakaranti kāyakammādibhedassa",
  "tika-vin01t11:54_6": "sabbassapi kammassa khayakaraṇato kammakkhayakaraṁ. Ñāṇapharasunti samādhisilāyaṁ",
  "tika-vin01t11:54_7": "sunisitaṁ maggañāṇapharasuṁ gahetvā.",
  "tika-vin01t11:55_0": "Evaṁ ‘‘arānaṁ hatattā’’ti ettha vuttaṁ arasaṅkhātaṁ saṁsāraṁ cakkaṁ viya cakkanti",
  "tika-vin01t11:55_1": "gahetvā atthayojanaṁ katvā idāni paṭiccasamuppādadesanākkamenapi taṁ dassetuṁ ‘‘atha",
  "tika-vin01t11:55_2": "vā’’tiādi vuttaṁ. Tattha anamataggasaṁsāravaṭṭanti anu anu amataggaṁ aviññātapubbakoṭikaṁ",
  "tika-vin01t11:55_3": "saṁsāramaṇḍalaṁ. Sesā dasa dhammāti saṅkhārādayo jātipariyosānā dasa dhammā. Kathaṁ",
  "tika-vin01t11:55_4": "tesaṁ saṅkhārādīnaṁ arabhāvoti āha ‘‘avijjāmūlakattā jarāmaraṇapariyantattā cā’’ti.",
  "tika-vin01t11:55_5": "Tattha avijjā mūlaṁ padhānakāraṇaṁ yesaṁ saṅkhārādīnaṁ te avijjāmūlakā, tesaṁ bhāvo",
  "tika-vin01t11:55_6": "avijjāmūlakattaṁ. Jarāmaraṇaṁ pariyantaṁ pariyosānabhūtaṁ etesanti jarāmaraṇapariyantā,",
  "tika-vin01t11:55_7": "saṅkhārādayo dasa dhammā. Tesaṁ bhāvo jarāmaraṇapariyantattaṁ. Saṅkhārādijātipariyosānānaṁ",
  "tika-vin01t11:55_8": "dasadhammānaṁ avijjāmūlakattā jarāmaraṇapariyosānattā cāti attho, nābhibhūtāya avijjāya",
  "tika-vin01t11:55_9": "mūlato nemibhūtena jarāmaraṇena antato saṅkhārādīnaṁ sambandhattāti adhippāyo.",
  "tika-vin01t11:56_0": "Dukkhādīsūti dukkhasamudayanirodhamaggesu. Aññāṇanti ñāṇappaṭipakkhattā moho aññāṇaṁ,",
  "tika-vin01t11:56_1": "na pana ñāṇato aññaṁ, napi ñāṇassa abhāvamattaṁ. Tattha dukkhādīsu aññāṇaṁ yathāsabhāvappaṭivedhāppadānato",
  "tika-vin01t11:56_2": "tappaṭicchādanavaseneva. Ettha hi kiñcāpi ṭhapetvā lokuttarasaccadvayaṁ sesaṭṭhānesu",
  "tika-vin01t11:56_3": "ārammaṇavasenapi avijjā uppajjati, evaṁ santepi paṭicchādanavaseneva idha adhippetā.",
  "tika-vin01t11:56_4": "Sā hi uppannā dukkhasaccaṁ paṭicchādetvā tiṭṭhati, yāthāvasarasalakkhaṇaṁ paṭivijjhituṁ",
  "tika-vin01t11:56_5": "na deti, tathā samudayaṁ nirodhaṁ magganti.",
  "tika-vin01t11:57_0": "Dukkhanti cettha dukkhaṁ ariyasaccaṁ adhippetanti taṁ kāmabhavādivasena tidhā bhinditvā",
  "tika-vin01t11:57_1": "tathā tappaṭicchādikañca avijjaṁ tidhā katvā avijjādipaccaye tīsu bhavesu saṅkhārādike",
  "tika-vin01t11:57_2": "paṭipāṭiyā dassento ‘‘kāmabhave ca avijjā’’tiādimāha. Tattha kāmabhave ca avijjāti",
  "tika-vin01t11:57_3": "kāmabhave ādīnavapaṭicchādikā avijjā. Rūpabhave avijjā arūpabhave avijjāti etthāpi",
  "tika-vin01t11:57_4": "eseva nayo. Kāmabhave saṅkhārānanti kāmabhūmipariyāpannānaṁ puññāpuññasaṅkhārānaṁ,",
  "tika-vin01t11:57_5": "kāmabhave vā nipphādetabbā ye puññāpuññasaṅkhārā, tesaṁ kāmabhavūpapattinibbattakasaṅkhārānanti",
  "tika-vin01t11:57_6": "attho. Saṅkhārāti cettha lokiyakusalākusalacetanā veditabbā. Paccayo hotīti puññābhisaṅkhārānaṁ",
  "tika-vin01t11:57_7": "tāva ārammaṇapaccayena ceva upanissayapaccayena cāti dvidhā paccayo hoti, apuññābhisaṅkhāresu",
  "tika-vin01t11:57_8": "sahajātassa sahajātādivasena, asahajātassa anantarasamanantarādivasena, anānantarassa",
  "tika-vin01t11:57_9": "pana ārammaṇavasena ceva upanissayavasena ca paccayo hoti. Arūpabhave saṅkhārānanti",
  "tika-vin01t11:57_10": "āneñjābhisaṅkhārānaṁ. Paccayo hotīti upanissayapaccayavaseneva. Imasmiñca panatthe",
  "tika-vin01t11:57_11": "ettha vitthāriyamāne atippapañco hoti, tasmā taṁ nayidha vitthārayissāma. Itaresūti rūpārūpabhavesu.",
  "tika-vin01t11:58_0": "Tiṇṇaṁāyatanānanti cakkhusotamanāyatanānaṁ ghānādittayassa tattha asambhavato. Ekassāti",
  "tika-vin01t11:58_1": "manāyatanassa itaresaṁ tattha asambhavato. Iminā nayena tiṇṇaṁ phassānantiādīsupi",
  "tika-vin01t11:58_2": "attho veditabbo. Chabbidhassa phassassāti cakkhusamphassasotasamphassaghānasamphassajivhāsamphassakāyasamphassamanosamphassānaṁ",
  "tika-vin01t11:58_3": "vasena chabbidhassa phassassa. Channaṁ vedanānanti cakkhusamphassajā vedanā, tathā",
  "tika-vin01t11:58_4": "sotasamphassajā ghānasamphassajā jivhāsamphassajā kāyasamphassajā manosamphassajā",
  "tika-vin01t11:58_5": "vedanāti imāsaṁ channaṁ vedanānaṁ. Channaṁ taṇhākāyānanti rūpataṇhā saddataṇhā gandhataṇhā",
  "tika-vin01t11:58_6": "rasataṇhā phoṭṭhabbataṇhā dhammataṇhāti imesaṁ channaṁ taṇhākāyānaṁ. Tattha tattha",
  "tika-vin01t11:58_7": "sā sā taṇhāti rūpataṇhādibhedā tattha tattha kāmabhavādīsu uppajjanakataṇhā.",
  "tika-vin01t11:59_0": "Sā taṇhādimūlikā kathā atisaṁkhittāti taṁ upādānabhave ca vibhajitvā vitthāretvā",
  "tika-vin01t11:59_1": "dassetuṁ ‘‘katha’’ntiādi vuttaṁ. Tattha kāme paribhuñjissāmīti iminā kāmataṇhāpavattimāha,",
  "tika-vin01t11:59_2": "tathā saggasampattiṁ anubhavissāmītiādīhi. Sā pana taṇhā yasmā bhusamādānavasena",
  "tika-vin01t11:59_3": "pavattamānā kāmupādānaṁ nāma hoti, tasmā vuttaṁ ‘‘kāmupādānapaccayā’’ti. Tathevāti",
  "tika-vin01t11:59_4": "kāmupādānapaccayā eva. Brahmalokasampattinti rūpībrahmaloke sampattiṁ. ‘‘Sabbepi",
  "tika-vin01t11:59_5": "tebhūmakā dhammā kāmanīyaṭṭhena kāmā’’ti vacanato bhavarāgopi kāmupādānamevāti katvā",
  "tika-vin01t11:59_6": "‘‘kāmupādānapaccayā eva mettaṁ bhāvetī’’tiādi vuttaṁ. Tattha mettaṁ bhāvetīti mijjati",
  "tika-vin01t11:59_7": "siniyhatīti mettā, taṁ bhāveti vaḍḍhetīti attho. Atha vā mettā etassa atthīti mettaṁ,",
  "tika-vin01t11:59_8": "cittaṁ, taṁsampayuttaṁ jhānaṁ vā, taṁ bhāveti vaḍḍheti uppādeti vāti attho. Karuṇaṁ",
  "tika-vin01t11:59_9": "bhāvetītiādīsupi imināva nayena attho veditabbo.",
  "tika-vin01t11:60_0": "Sesupādānamūlikāsupīti diṭṭhupādānasīlabbatupādānaattavādupādānamūlikāsupi yojanāsu",
  "tika-vin01t11:60_1": "eseva nayoti attho. Tatthāyaṁ yojanā – idhekacco ‘‘natthi paraloko’’ti natthikadiṭṭhiṁ",
  "tika-vin01t11:60_2": "gaṇhāti, so diṭṭhupādānapaccayā kāyena duccaritaṁ caratītiādi vuttanayena yojetabbaṁ.",
  "tika-vin01t11:60_3": "Aparo ‘‘asukasmiṁ sampattibhave attā ucchijjatī’’ti ucchedadiṭṭhiṁ gaṇhāti, so tatrūpapattiyā",
  "tika-vin01t11:60_4": "kāyena sucaritaṁ caratītiādi vuttanayeneva yojetabbaṁ. Aparo ‘‘rūpī manomayo hutvā",
  "tika-vin01t11:60_5": "attā ucchijjatī’’ti rūpūpapattiyā maggaṁ bhāveti bhāvanāpāripūriyāti sabbaṁ vuttanayeneva",
  "tika-vin01t11:60_6": "veditabbaṁ. Aparopi ‘‘arūpabhave uppajjitvā attā ucchijjatī’’ti arūpūpapattiyā maggaṁ",
  "tika-vin01t11:60_7": "bhāveti bhāvanāpāripūriyāti sabbaṁ vuttanayeneva veditabbaṁ. Etāhiyeva attavādupādānamūlikāpi",
  "tika-vin01t11:60_8": "yojanā saṁvaṇṇitāti daṭṭhabbaṁ. Evaṁ diṭṭhadhammanibbānavādavasenapi yojanā veditabbā.",
  "tika-vin01t11:60_9": "Aparo ‘‘sīlena suddhi, vatena suddhī’’ti asuddhimaggaṁ ‘‘suddhimaggo’’ti parāmasanto",
  "tika-vin01t11:60_10": "sīlabbatupādānapaccayā kāyena duccaritaṁ caratītiādi sabbaṁ vuttanayeneva yojetabbaṁ.",
  "tika-vin01t11:61_0": "Idāni yvāyaṁ saṁsāracakkaṁ dassentena ‘‘kāmabhave avijjā kāmabhave saṅkhārānaṁ paccayo",
  "tika-vin01t11:61_1": "hotī’’tiādinā avijjādīnaṁ paccayabhāvo saṅkhārādīnaṁ paccayuppannabhāvo ca dassito,",
  "tika-vin01t11:61_2": "tameva paṭisambhidāmaggapāḷiṁ ānetvā nigamanavasena dassento ‘‘evamaya’’ntiādimāha.",
  "tika-vin01t11:61_3": "Tattha yathā saṅkhārā hetunibbattā, evaṁ avijjāpi kāmāsavādinā sahetukā evāti āha",
  "tika-vin01t11:61_4": "‘‘ubhopete hetusamuppannā’’ti. Paccayapariggaheti nāmarūpassa paccayānaṁ avijjādīnaṁ",
  "tika-vin01t11:61_5": "paricchijja gahaṇe. Nipphādetabbe bhummaṁ. Paññāti kaṅkhāvitaraṇavisuddhisaṅkhātā",
  "tika-vin01t11:61_6": "pakārato jānanā. Dhammaṭṭhitiñāṇanti tiṭṭhanti ettha phaladhammā tadāyattavuttitāyāti",
  "tika-vin01t11:61_7": "ṭhiti, kāraṇaṁ, dhammānaṁ ṭhiti dhammaṭṭhiti, dhammaṭṭhitiyā ñāṇaṁ dhammaṭṭhitiñāṇaṁ,",
  "tika-vin01t11:61_8": "paccayañāṇanti attho, paṭiccasamuppādāvabodhoti vuttaṁ hoti. Kāmañcettha paccayapariggahe",
  "tika-vin01t11:61_9": "paññāyeva dhammaṭṭhitiñāṇaṁ, saṅkhāresu pana adiṭṭhesu avijjāya saṅkhārānaṁ paccayabhāvo",
  "tika-vin01t11:61_10": "na sakkā daṭṭhunti ‘‘saṅkhārā hetusamuppannā’’ti paccayuppannadhammānampi gahaṇaṁ",
  "tika-vin01t11:61_11": "katanti veditabbaṁ. Ubhopete hetusamuppannāti idaṁ pana ubhinnampi paccayuppannabhāvaṁ",
  "tika-vin01t11:61_12": "dassetukāmatāya vuttaṁ. Idañca dhammaṭṭhitiñāṇaṁ yasmā addhattaye kaṅkhāmalavitaraṇavasena",
  "tika-vin01t11:61_13": "pavattati, tasmā ‘‘atītampi addhāna’’ntiādi vuttaṁ. Etena nayena sabbapadāni vitthāretabbānīti",
  "tika-vin01t11:61_14": "etena nayena ‘‘avijjā hetū’’tiādinā avijjāyaṁ vuttanayena ‘‘saṅkhārā hetu, viññāṇaṁ",
  "tika-vin01t11:61_15": "hetusamuppanna’’ntiādinā sabbapadāni vitthāretabbāni.",
  "tika-vin01t11:62_0": "Saṁkhippanti ettha avijjādayo viññāṇādayo cāti saṅkhepo, hetu vipāko ca. Atha vā",
  "tika-vin01t11:62_1": "hetuvipākoti saṁkhippatīti saṅkhepo, avijjādayo viññāṇādayo ca. Saṅkhepabhāvasāmaññena",
  "tika-vin01t11:62_2": "pana ekavacanaṁ katanti daṭṭhabbaṁ . Te pana saṅkhepā atīte hetu, etarahi vipāko,",
  "tika-vin01t11:62_3": "etarahi hetu, āyatiṁ vipākoti evaṁ kālavibhāgena cattāro jātā, tenāha ‘‘purimasaṅkhepo",
  "tika-vin01t11:62_4": "cettha atīto addhā’’tiādi. Paccuppanno addhāti sambandho. Taṇhupādānabhavā gahitāva",
  "tika-vin01t11:62_5": "hontīti ettha avijjāgahaṇena kilesabhāvasāmaññato taṇhupādānā gahitā, saṅkhāraggahaṇena",
  "tika-vin01t11:62_6": "kammabhāvasāmaññato bhavo gahito, avijjāsaṅkhārānaṁ tehi vinā sakiccākaraṇato ca",
  "tika-vin01t11:62_7": "taṇhupādānabhavā gahitāva honti. Atha vā avidvā paritassati, paritasito upādiyati,",
  "tika-vin01t11:62_8": "tassupādānapaccayā bhavo, tasmā taṇhupādānabhavāpi gahitā honti. Tathā ca vuttaṁ –",
  "tika-vin01t11:63_0": "‘‘Purimakammabhavasmiṁ moho avijjā, āyūhanā saṅkhārā. Nikanti taṇhā, upagamanaṁ upādānaṁ,",
  "tika-vin01t11:63_1": "cetanā bhavo, iti ime pañca dhammā purimakammabhavasmiṁ idha paṭisandhiyā paccayā’’ti (paṭi. ma. 1.47).",
  "tika-vin01t11:64_0": "Tattha (vibha. aṭṭha. 242; paṭi. ma. aṭṭha. 1.1.47) purimakammabhavasminti purime",
  "tika-vin01t11:64_1": "kammabhave, atītajātiyaṁ kammabhave kariyamāneti attho. Moho avijjāti yo tadā dukkhādīsu",
  "tika-vin01t11:64_2": "moho yena mūḷho kammaṁ karoti, sā avijjā. Āyūhanā saṅkhārāti taṁ kammaṁ karoto yā",
  "tika-vin01t11:64_3": "purimacetanāyo, yathā ‘‘dānaṁ dassāmī’’ti cittaṁ uppādetvā māsampi saṁvaccharampi",
  "tika-vin01t11:64_4": "dānūpakaraṇāni sajjentassa uppannā purimacetanāyo, paṭiggāhakānaṁ pana hatthe dakkhiṇaṁ",
  "tika-vin01t11:64_5": "patiṭṭhāpayato cetanā bhavoti vuccati. Ekāvajjanesu vā chasu javanesu cetanā āyūhanasaṅkhārā",
  "tika-vin01t11:64_6": "nāma, sattamā bhavo. Yā kāci vā pana cetanā bhavo, sampayuttā āyūhanasaṅkhārā nāma.",
  "tika-vin01t11:64_7": "Nikanti taṇhāti yā kammaṁ karontassa tassa phale upapattibhave nikāmanā patthanā,",
  "tika-vin01t11:64_8": "sā taṇhā nāma. Upagamanaṁ upādānanti yaṁ kammabhavassa paccayabhūtaṁ ‘‘idaṁ katvā",
  "tika-vin01t11:64_9": "asukasmiṁ nāma ṭhāne kāme sevissāmi ucchijjissāmī’’tiādinā nayena pavattaṁ upagamanaṁ",
  "tika-vin01t11:64_10": "gahaṇaṁ parāmasanaṁ, idaṁ upādānaṁ nāma. Cetanā bhavoti ‘‘taṁ kammaṁ karoto yā purimā",
  "tika-vin01t11:64_11": "cetanāyo’’tiādinā heṭṭhā vuttesu tīsu atthavikappesu yā cetanā bhavoti vuttā, sā",
  "tika-vin01t11:64_12": "cetanā bhavoti evamattho veditabbo.",
  "tika-vin01t11:65_0": "Idāni sabbepete avijjādayo dhamme dvīhi vaṭṭehi saṅgahetvā dassetukāmo āha ‘‘ime",
  "tika-vin01t11:65_1": "pañca dhammā atīte kammavaṭṭa’’nti. Ettha ca nippariyāyato saṅkhārā bhavo ca kammaṁ,",
  "tika-vin01t11:65_2": "avijjādayo pana kammasahāyatāya kammasarikkhakā tadupakārakā cāti kammanti vuttā.",
  "tika-vin01t11:65_3": "Avijjādayo hi vipākadhammadhammatāya kammasarikkhakā sahajātakoṭiyā upanissayakoṭiyā",
  "tika-vin01t11:65_4": "ca kammassa ca upakārakā. Kammameva ca aññamaññasambandhaṁ hutvā punappunaṁ parivattanaṭṭhena",
  "tika-vin01t11:65_5": "kammavaṭṭaṁ. Viññāṇādayo pañcāti viññāṇādayo vedanāpariyantā pañca etarahi idāni",
  "tika-vin01t11:65_6": "imasmiṁ attabhāveti vuttaṁ hoti. Avijjāsaṅkhārā gahitāva hontīti etthāpi pubbe viya",
  "tika-vin01t11:65_7": "kilesakammabhāvasāmaññato taṇhupādānaggahaṇena avijjā gahitā, bhavaggahaṇena saṅkhārā",
  "tika-vin01t11:65_8": "gahitāti daṭṭhabbaṁ. Atha vā bhave gahite tassa pubbabhāgā taṁsampayuttā vā saṅkhārā",
  "tika-vin01t11:65_9": "gahitāva honti , taṇhupādānaggahaṇena ca taṁsampayuttā yāya vā mūḷho kammaṁ karoti,",
  "tika-vin01t11:65_10": "sā avijjāva hotīti taṇhupādānabhavaggahaṇena avijjāsaṅkhārā gahitāva honti. Teneva vuttaṁ –",
  "tika-vin01t11:66_0": "‘‘Idha paripakkattā āyatanānaṁ moho avijjā, āyūhanā saṅkhārā, nikanti taṇhā, upagamanaṁ",
  "tika-vin01t11:66_1": "upādānaṁ, cetanā bhavo, iti ime pañca dhammā idha kammabhavasmiṁ āyatiṁ paṭisandhiyā",
  "tika-vin01t11:66_2": "paccayā’’ti (paṭi. ma. 1.47).",
  "tika-vin01t11:67": "Tattha idha paripakkattā āyatanānanti paripakkāyatanassa kammakaraṇakāle sammoho dassito. Sesaṁ heṭṭhā vuttanayameva.",
  "tika-vin01t11:68_0": "Viññāṇanāmarūpasaḷāyatanaphassavedanānaṁ jātijarābhaṅgāvatthā jātijarāmaraṇanti vuttāti",
  "tika-vin01t11:68_1": "avatthānaṁ gahaṇena avatthāvantā gahitāva honti tadavinābhāvatoti āha ‘‘jātijarāmaraṇāpadesena",
  "tika-vin01t11:68_2": "viññāṇādīnaṁ niddiṭṭhattā’’ti. Apadesenāti jātijarāmaraṇānaṁ kathanena. Imeti viññāṇādayo.",
  "tika-vin01t11:68_3": "Āyatiṁ vipākavaṭṭanti paccuppannahetuto bhāvīnaṁ anāgatānaṁ gahitattā. Teti avijjādayo.",
  "tika-vin01t11:68_4": "Ākāratoti sarūpato avuttāpi tasmiṁ tasmiṁ saṅgahe ākirīyanti avijjāsaṅkhārādiggahaṇehi",
  "tika-vin01t11:68_5": "pakāsīyantīti ākārā, atītahetuādīnaṁ vā pakārā ākārā . Tato ākārato. Vīsatividhā",
  "tika-vin01t11:68_6": "hontīti atīte hetupañcakādibhedato vīsatividhā honti.",
  "tika-vin01t11:69_0": "Saṅkhāraviññāṇānañcettha antarā eko sandhīti hetuto phalassa avicchedappavattibhāvato",
  "tika-vin01t11:69_1": "hetuphalassa sambandhabhūto eko sandhi, tathā bhavajātīnamantarā. Vedanātaṇhānamantarā",
  "tika-vin01t11:69_2": "pana phalato hetuno avicchedappavattibhāvato phalahetusambandhabhūto eko sandhi.",
  "tika-vin01t11:69_3": "Phalabhūtopi hi dhammo aññassa hetusabhāvassa dhammassa paccayo hotīti.",
  "tika-vin01t11:70_0": "Itīti vuttappakāraparāmasanaṁ. Tenāha ‘‘catusaṅkhepa’’ntiādi. Sabbākāratoti idha",
  "tika-vin01t11:70_1": "vuttehi ca avuttehi ca paṭiccasamuppādavibhaṅge anantanayasamantapaṭṭhānādīsu ca",
  "tika-vin01t11:70_2": "āgatehi sabbehi ākārehi. Jānātīti avabujjhati. Passatīti dassanabhūtena ñāṇacakkhunā",
  "tika-vin01t11:70_3": "paccakkhato passati. Aññāti paṭivijjhatīti tesaṁyeva vevacanaṁ. Tanti taṁ jānanaṁ.",
  "tika-vin01t11:70_4": "Ñātaṭṭhenāti yathāsabhāvato jānanaṭṭhena. Pajānanaṭṭhenāti aniccādīhi pakārehi paṭivijjhanaṭṭhena.",
  "tika-vin01t11:71_0": "Idāni yadatthamidaṁ bhavacakkaṁ idhānītaṁ, taṁ dassetuṁ ‘‘iminā’’tiādi vuttaṁ. Tattha",
  "tika-vin01t11:71_1": "te dhammeti te avijjādike dhamme. Yathābhūtaṁ ñatvāti mahāvajirañāṇena yāthāvato",
  "tika-vin01t11:71_2": "jānitvā. Nibbindantoti balavavipassanāya nibbindanto. Virajjanto vimuccantoti ariyamaggehi",
  "tika-vin01t11:71_3": "virajjanto vimuccanto. Are hanīti sambandho. Tattha yadā bhagavā virajjati vimuccati,",
  "tika-vin01t11:71_4": "tadā are hanati nāma. Tato paraṁ pana abhisambuddhakkhaṇaṁ gahetvā vuttaṁ ‘‘hani",
  "tika-vin01t11:71_5": "vihani viddhaṁsesī’’ti. Evampi arānaṁ hatattā arahanti evaṁ imināpi pakārena yathāvuttasaṁsāracakkassa",
  "tika-vin01t11:71_6": "saṅkhārādiarānaṁ hatattā arahaṁ. Etthedaṁ vuccati –",
  "tika-vin01t11:72": "‘‘Arā saṁsāracakkassa, hatā ñāṇāsinā yato;",
  "tika-vin01t11:73": "Lokanāthena tenesa, arahanti pavuccatī’’ti. (visuddhi. 1.128);",
  "tika-vin01t11:74_0": "Aggadakkhiṇeyyattāti uttamadakkhiṇeyyabhāvato. Cakkavattino acetane cakkaratane uppanne",
  "tika-vin01t11:74_1": "tattheva loko pūjaṁ karoti, aññattha pūjāvisesā pacchijjanti, kimaṅgaṁ pana sammāsambuddhe",
  "tika-vin01t11:74_2": "uppanneti dassento ‘‘uppannetathāgate’’tiādimāha. ‘‘Ekekaṁ dhammakkhandhaṁ ekekavihārena",
  "tika-vin01t11:74_3": "pūjessāmī’’ti vuttepi satthāraṁyeva uddissa katattā ‘‘bhagavantaṁ uddissā’’tiādi",
  "tika-vin01t11:74_4": "vuttaṁ. Ko pana vādo aññesaṁ pūjāvisesānanti yathāvuttato aññesaṁ amahesakkhehi devamanussehi",
  "tika-vin01t11:74_5": "kariyamānānaṁ nātiuḷārānaṁ pūjāvisesānaṁ arahabhāve kā nāma kathā. Paccayādīnaṁ arahattāpi",
  "tika-vin01t11:74_6": "arahanti yathāvuttacīvarādipaccayānaṁ pūjāvisesassa ca aggadakkhiṇeyyabhāvena anucchavikattāpi",
  "tika-vin01t11:74_7": "arahaṁ. Imassapi atthassa sukhaggahaṇatthaṁ idaṁ vuccati –",
  "tika-vin01t11:75": "‘‘Pūjāvisesaṁ saha paccayehi,",
  "tika-vin01t11:76": "Yasmā ayaṁ arahati lokanātho;",
  "tika-vin01t11:77": "Atthānurūpaṁ arahanti loke,",
  "tika-vin01t11:78": "Tasmā jino arahati nāmameta’’nti. (visuddhi. 1.129);",
  "tika-vin01t11:79_0": "Asilokabhayenāti akittibhayena, ayasabhayena garahābhayenāti vuttaṁ hoti. Raho pāpaṁ",
  "tika-vin01t11:79_1": "karontīti ‘‘mā naṁ koci jaññā’’ti rahasi pāpaṁ karonti. Evamesa na kadāci karotīti",
  "tika-vin01t11:79_2": "esa bhagavā pāpahetūnaṁ bodhimaṇḍeyeva suppahīnattā kadācipi evaṁ na karoti. Hoti cettha –",
  "tika-vin01t11:80": "‘‘Yasmā natthi raho nāma, pāpakammesu tādino;",
  "tika-vin01t11:81": "Rahābhāvena tenesa, arahaṁ iti vissuto’’ti. (visuddhi. 1.130);",
  "tika-vin01t11:82_0": "Idāni sukhaggahaṇatthaṁ yathāvuttamatthaṁ sabbampi saṅgahetvā dassento āha ‘‘hoti",
  "tika-vin01t11:82_1": "cetthā’’tiādi. Kilesārīna so munīti ettha gāthābandhasukhatthaṁ niggahītalopo daṭṭhabbo,",
  "tika-vin01t11:82_2": "kilesārīnaṁ hatattāti attho. Paccayādīna cārahoti etthāpi niggahītalopo vuttanayeneva daṭṭhabbo.",
  "tika-vin01t11:83_0": "Arahanti ettha ayamaparopi nayo daṭṭhabbo – ārakāti arahaṁ, suvidūrabhāvato icceva",
  "tika-vin01t11:83_1": "attho. Kuto pana suvidūrabhāvatoti? Ye abhāvitakāyā abhāvitasīlā abhāvitacittā abhāvitapaññā,",
  "tika-vin01t11:83_2": "tato eva appahīnarāgadosamohā ariyadhammassa akovidā ariyadhamme avinītā ariyadhammassa",
  "tika-vin01t11:83_3": "adassāvino appaṭipannā micchāpaṭipannā ca, tato suvidūrabhāvato. Vuttañhetaṁ bhagavatā –",
  "tika-vin01t11:84_0": "‘‘Saṅghāṭikaṇṇe cepi me, bhikkhave, bhikkhu gahetvā piṭṭhito piṭṭhito anubandho assa",
  "tika-vin01t11:84_1": "pāde pādaṁ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo",
  "tika-vin01t11:84_2": "muṭṭhassati asampajāno asamāhito vibbhantacitto pākatindriyo, atha kho so ārakāva",
  "tika-vin01t11:84_3": "mayhaṁ, ahañca tassa. Taṁ kissa hetu? Dhammañhi so, bhikkhave, bhikkhu na passati,",
  "tika-vin01t11:84_4": "dhammaṁ apassanto na maṁ passatī’’ti (itivu. 92).",
  "tika-vin01t11:85_0": "Yathāvuttapuggalā hi sacepi sāyaṁpātaṁ satthu santikāvacarāva siyuṁ, na te tāvatā",
  "tika-vin01t11:85_1": "‘‘satthu santikā’’ti vattabbā, tathā satthāpi nesaṁ. Iti asappurisānaṁ ārakā dūreti",
  "tika-vin01t11:85_2": "arahaṁ. Tenedaṁ vuccati –",
  "tika-vin01t11:86": "‘‘Sammā na paṭipajjanti, ye nihīnāsayā narā;",
  "tika-vin01t11:87": "Ārakā tehi bhagavā, dūre tenārahaṁ mato’’ti.",
  "tika-vin01t11:88_0": "Tathā ārakāti arahaṁ, āsannabhāvatoti attho. Kuto pana āsannabhāvatoti? Ye bhāvitakāyā",
  "tika-vin01t11:88_1": "bhāvitasīlā bhāvitacittā bhāvitapaññā, tato eva pahīnarāgadosamohā ariyadhammassa",
  "tika-vin01t11:88_2": "kovidā ariyadhamme suvinītā ariyadhammassa dassāvino sammāpaṭipannā, tato āsannabhāvato.",
  "tika-vin01t11:88_3": "Vuttampi cetaṁ bhagavatā –",
  "tika-vin01t11:89_0": "‘‘Yojanasate cepi me, bhikkhave, bhikkhu vihareyya, so ca hoti anabhijjhālu kāmesu",
  "tika-vin01t11:89_1": "na tibbasārāgo abyāpannacitto apaduṭṭhamanasaṅkappo upaṭṭhitassati sampajāno samāhito",
  "tika-vin01t11:89_2": "ekaggacitto saṁvutindriyo, atha kho so santikeva mayhaṁ, ahañca tassa. Taṁ kissa",
  "tika-vin01t11:89_3": "hetu? Dhammañhi so, bhikkhave, bhikkhu passati, dhammaṁ passanto maṁ passatī’’ti (itivu. 92).",
  "tika-vin01t11:90_0": "Tathārūpā hi puggalā satthu yojanasatantarikāpi honti, na tāvatā te ‘‘satthu dūracārino’’ti",
  "tika-vin01t11:90_1": "vattabbā, tathā satthāpi nesaṁ. Iti sappurisānaṁ ārakā āsanneti arahaṁ. Tenedaṁ vuccati –",
  "tika-vin01t11:91": "‘‘Ye sammā paṭipajjanti, suppaṇītādhimuttikā;",
  "tika-vin01t11:92": "Ārakā tehi āsanne, tenāpi arahaṁ jino’’ti.",
  "tika-vin01t11:93_0": "Ye ime rāgādayo pāpadhammā yasmiṁ santāne uppajjanti, tassa diṭṭhadhammikampi samparāyikampi",
  "tika-vin01t11:93_1": "anatthaṁ āvahanti, nibbānagāminiyā paṭipadāya ekaṁseneva ujuvipaccanīkabhūtā ca,",
  "tika-vin01t11:93_2": "te attahitaṁ parahitañca paripūretuṁ sammā paṭipajjantehi sādhūhi dūrato rahitabbā",
  "tika-vin01t11:93_3": "pariccajitabbā pahātabbāti rahā nāma, te ca yasmā bhagavato bodhimūleyeva ariyamaggena",
  "tika-vin01t11:93_4": "sabbaso pahīnā susamucchinnā. Yathāha –",
  "tika-vin01t11:94": "‘‘Tathāgatassa kho, brāhmaṇa, rāgo pahīno doso moho, sabbepi pāpakā akusalā dhammā pahīnā ucchinnamūlā tālāvatthukatā anabhāvaṁkatā āyatiṁ anuppādadhammā’’ti (pārā. 9).",
  "tika-vin01t11:95": "Tasmā sabbaso na santi etassa rahāti arahoti vattabbe okārassa sānusāraṁ akārādesaṁ katvā ‘‘araha’’nti vuttaṁ. Tenedaṁ vuccati –",
  "tika-vin01t11:96": "‘‘Pāpadhammā rahā nāma, sādhūhi rahitabbato;",
  "tika-vin01t11:97": "Tesaṁ suṭṭhu pahīnattā, bhagavā arahaṁ mato’’ti.",
  "tika-vin01t11:98_0": "Ye te sabbaso pariññātakkhandhā pahīnakilesā bhāvitamaggā sacchikatanirodhā arahanto",
  "tika-vin01t11:98_1": "khīṇāsavā, ye ca sekhā appattamānasā anuttaraṁ yogakkhemaṁ patthayamānā viharanti,",
  "tika-vin01t11:98_2": "ye ca parisuddhappayogā kalyāṇajjhāsayā saddhāsīlasutādiguṇasampannā puggalā, tehi",
  "tika-vin01t11:98_3": "na rahitabbo na pariccajitabbo, te ca bhagavatāti arahaṁ. Tathā hi ariyapuggalā satthārā",
  "tika-vin01t11:98_4": "diṭṭhadhammassa paccakkhakaraṇato satthu dhammasarīrena avirahitāva honti. Yathāha āyasmā piṅgiyo –",
  "tika-vin01t11:99": "‘‘Passāmi naṁ manasā cakkhunāva,",
  "tika-vin01t11:100": "Rattindivaṁ brāhmaṇa appamatto;",
  "tika-vin01t11:101": "Namassamāno vivasemi rattiṁ,",
  "tika-vin01t11:102": "Teneva maññāmi avippavāsaṁ.",
  "tika-vin01t11:103": "‘‘Saddhā ca pīti ca mano sati ca,",
  "tika-vin01t11:104": "Nāpentime gotamasāsanamhā;",
  "tika-vin01t11:105": "Yaṁ yaṁ disaṁ vajati bhūripañño,",
  "tika-vin01t11:106": "Sa tena teneva natohamasmī’’ti. (su. ni. 1148-1149);",
  "tika-vin01t11:107": "Teneva ca te aññaṁ satthāraṁ na uddisanti. Yathāha –",
  "tika-vin01t11:108": "‘‘Aṭṭhānametaṁ, bhikkhave, anavakāso, yaṁ diṭṭhisampanno puggalo aññaṁ satthāraṁ uddiseyya, netaṁ ṭhānaṁ vijjatī’’ti (ma. ni. 3.128; a. ni. 1.276).",
  "tika-vin01t11:109_0": "Kalyāṇaputhujjanāpi yebhuyyena satthari niccalasaddhā eva honti. Iti suppaṭipannehi",
  "tika-vin01t11:109_1": "purisavisesehi avirahitabbato tesañca avirahanato na santi etassa rahā pariccajanakā,",
  "tika-vin01t11:109_2": "natthi vā etassa rahā sādhūhi pariccajitabbatāti arahaṁ. Tenedaṁ vuccati –",
  "tika-vin01t11:110": "‘‘Ye sacchikatasaddhammā, ariyā suddhagocarā;",
  "tika-vin01t11:111": "Na tehi rahito hoti, nātho tenārahaṁ mato’’ti.",
  "tika-vin01t11:112_0": "Rahoti ca gamanaṁ vuccati, bhagavato ca nānāgatīsu paribbhamanasaṅkhātaṁ saṁsāre",
  "tika-vin01t11:112_1": "gamanaṁ natthi kammakkhayakarena ariyamaggena bodhimūleyeva sabbaso sasambhārassa",
  "tika-vin01t11:112_2": "kammavaṭṭassa viddhaṁsitattā. Yathāha –",
  "tika-vin01t11:113": "‘‘Yena devūpapatyassa, gandhabbo vā vihaṅgamo;",
  "tika-vin01t11:114": "Yakkhattaṁ yena gaccheyyaṁ, manussattañca abbaje;",
  "tika-vin01t11:115": "Te mayhaṁ āsavā khīṇā, viddhastā vinaḷīkatā’’ti. (a. ni. 4.36);",
  "tika-vin01t11:116": "Evaṁ natthi etassa raho gamanaṁ gatīsu paccājātītipi arahaṁ. Tenedaṁ vuccati –",
  "tika-vin01t11:117": "‘‘Raho vā gamanaṁ yassa, saṁsāre natthi sabbaso;",
  "tika-vin01t11:118": "Pahīnajātimaraṇo, arahaṁ sugato mato’’ti.",
  "tika-vin01t11:119_0": "Pāsaṁsattā vā bhagavā arahaṁ. Akkharacintakā hi pasaṁsāyaṁ arahasaddaṁ vaṇṇenti.",
  "tika-vin01t11:119_1": "Pāsaṁsabhāvo ca bhagavato anaññasādhāraṇato yathābhuccaguṇādhigato sadevake loke",
  "tika-vin01t11:119_2": "suppatiṭṭhito. Tathā hesa anuttarena sīlena anuttarena samādhinā anuttarāya paññāya",
  "tika-vin01t11:119_3": "anuttarāya vimuttiyā asamo asamasamo appaṭimo appaṭibhāgo appaṭipuggaloti evaṁ tasmiṁ",
  "tika-vin01t11:119_4": "tasmiṁ guṇe vibhajitvā vuccamāne paṇḍitapurisehi devehi brahmehi bhagavatā vā pana",
  "tika-vin01t11:119_5": "pariyosāpetuṁ asakkuṇeyyarūpo. Iti pāsaṁsattāpi bhagavā arahaṁ. Tenedaṁ vuccati –",
  "tika-vin01t11:120": "‘‘Guṇehi sadiso natthi, yasmā loke sadevake;",
  "tika-vin01t11:121": "Tasmā pāsaṁsiyattāpi, arahaṁ dvipaduttamo’’ti.",
  "tika-vin01t11:122": "Sabbasaṅgahavasena pana –",
  "tika-vin01t11:123": "Ārakā mandabuddhīnaṁ, ārakā ca vijānataṁ;",
  "tika-vin01t11:124": "Rahānaṁ suppahīnattā, vidūnamaraheyyato;",
  "tika-vin01t11:125": "Bhavesu ca rahābhāvā, pāsaṁsā arahaṁ jinoti.",
  "tika-vin01t11:126": "Ettāvatā ca ‘‘araha’’nti padassa sabbaso attho vibhatto hoti.",
  "tika-vin01t11:127_0": "Idāni sammāsambuddhoti imassa atthaṁ vibhajitvā dassento āha ‘‘sammā sāmañcā’’tiādi.",
  "tika-vin01t11:127_1": "Tattha sammāti aviparītaṁ. Sāmanti sayameva, aparaneyyo hutvāti attho. Sambuddhoti",
  "tika-vin01t11:127_2": "hi ettha saṁ-saddo sayanti etassa atthassa bodhakoti daṭṭhabbo. Sabbadhammānanti",
  "tika-vin01t11:127_3": "anavasesānaṁ neyyadhammānaṁ. Kathaṁ panettha sabbadhammānanti ayaṁ viseso labbhatīti?",
  "tika-vin01t11:127_4": "Ekadesassa aggahaṇato. Padesaggahaṇe hi asati gahetabbassa nippadesatāva viññāyati",
  "tika-vin01t11:127_5": "yathā ‘‘dikkhito na dadātī’’ti. Evañca katvā atthavisesanapekkhā kattari eva buddhasaddasiddhi",
  "tika-vin01t11:127_6": "veditabbā kammavacanicchāya abhāvato. ‘‘Sammā sāmañca buddhattā sammāsambuddho’’ti",
  "tika-vin01t11:127_7": "ettakameva hi idha saddato labbhati, ‘‘sabbadhammāna’’nti idaṁ pana atthato labbhamānaṁ",
  "tika-vin01t11:127_8": "gahetvā vuttaṁ. Na hi bujjhanakiriyā avisayā yujjati.",
  "tika-vin01t11:128_0": "Idāni tassā visayaṁ ‘‘sabbadhamme’’ti sāmaññato vuttaṁ vibhajitvā dassetuṁ ‘‘abhiññeyye",
  "tika-vin01t11:128_1": "dhamme’’tiādi vuttaṁ. Tattha abhiññeyyeti aniccādito lakkhaṇarasādito ca abhivisiṭṭhena",
  "tika-vin01t11:128_2": "ñāṇena jānitabbe catusaccadhamme. Abhiññeyyato buddhoti abhiññeyyabhāvato bujjhi,",
  "tika-vin01t11:128_3": "pubbabhāge vipassanāpaññādīhi adhigamakkhaṇe maggapaññāya aparabhāge sabbaññutaññāṇādīhi",
  "tika-vin01t11:128_4": "aññāsīti attho. Ito paresupi eseva nayo . Pariññeyye dhammeti aniccādivasena parijānitabbaṁ",
  "tika-vin01t11:128_5": "dukkhaṁ ariyasaccamāha. Pahātabbeti samudayapakkhiye. Sacchikātabbeti nibbānaṁ sandhāyāha.",
  "tika-vin01t11:128_6": "Bahuvacananiddeso panettha sopādisesādikaṁ pariyāyasiddhaṁ bhedamapekkhitvā kato,",
  "tika-vin01t11:128_7": "uddeso vā ayaṁ catusaccadhammānampi. Tathā hi vakkhati ‘‘cakkhu dukkhasacca’’ntiādi.",
  "tika-vin01t11:128_8": "Uddeso ca avinicchitatthaparicchedassa dhammassa vasena karīyati. Uddesena hi uddisiyamānānaṁ",
  "tika-vin01t11:128_9": "atthitāmattaṁ vuccati, na paricchedoti aparicchedena bahuvacanena vuttaṁ yathā ‘‘appaccayā",
  "tika-vin01t11:128_10": "dhammā, asaṅkhatā dhammā’’ti. Sacchikātabbeti vā phalavimuttīnampi gahaṇaṁ, na nibbānassevāti",
  "tika-vin01t11:128_11": "bahuvacananiddeso kato. Evañca bhāvetabbeti ettha jhānānampi gahaṇaṁ daṭṭhabbaṁ.",
  "tika-vin01t11:128_12": "Teneva cāhāti selabrāhmaṇassa attano buddhabhāvaṁ sādhento evamāha.",
  "tika-vin01t11:129_0": "Kiṁ pana bhagavā sayameva attano sammāsambuddhabhāvaṁ sādhetīti? Sādheti mahākaruṇāya",
  "tika-vin01t11:129_1": "aññesaṁ avisayato. Tattha ‘‘ekomhi sammāsambuddho, sabbābhibhū sabbavidūhamasmī’’tiādīni",
  "tika-vin01t11:129_2": "(ma. ni. 2.341; mahāva. 11) suttapadāni, idameva ca ‘‘abhiññeyya’’ntiādi suttapadaṁ",
  "tika-vin01t11:129_3": "etassa atthassa sādhakaṁ. Tattha abhiññeyyanti iminā dukkhasaccamāha, bhāvetabbanti",
  "tika-vin01t11:129_4": "maggasaccaṁ. Ca-saddo panettha avuttasamuccayattho, tena sacchikātabbassa gahaṇaṁ",
  "tika-vin01t11:129_5": "veditabbaṁ. Atha vā abhiññeyyanti imināva pārisesañāyena pariññeyyadhamme sacchikātabbadhamme",
  "tika-vin01t11:129_6": "ca dasseti. Tasmā buddhosmīti yasmā cattāri saccāni mayā buddhāni, saccavinimuttañca",
  "tika-vin01t11:129_7": "kiñci ñeyyaṁ natthi, tasmā sabbampi ñeyyaṁ buddhosmi, abbhaññāsinti attho. Selasuttaṭṭhakathāyaṁ pana idaṁ vuttaṁ –",
  "tika-vin01t11:130_0": "‘‘Abhiññeyyanti vijjā ca vimutti ca. Bhāvetabbaṁ maggasaccaṁ. Pahātabbaṁ samudayasaccaṁ.",
  "tika-vin01t11:130_1": "Hetuvacanena pana phalasiddhito tesaṁ phalāni nirodhasaccadukkhasaccānipi vuttāneva",
  "tika-vin01t11:130_2": "honti. Evaṁ sacchikātabbaṁ sacchikataṁ, pariññātabbaṁ pariññātanti idampettha saṅgahitamevāti",
  "tika-vin01t11:130_3": "catusaccabhāvanaṁ catusaccabhāvanāphalañca vimuttiṁ dassento ‘bujjhitabbaṁ bujjhitvā",
  "tika-vin01t11:130_4": "buddho jātosmī’ti yuttahetunā buddhabhāvaṁ sādhetī’’ti (ma. ni. aṭṭha. 2.399).",
  "tika-vin01t11:131_0": "Tattha vijjāti maggavijjā vuttā ukkaṭṭhaniddesena. Vimuttīti phalavimutti. Kāmañcettha",
  "tika-vin01t11:131_1": "maggavijjāpi bhāvetabbabhāvena gahitā, sabbepi pana sabhāvadhammā abhiññeyyāti vijjāya",
  "tika-vin01t11:131_2": "abhiññeyyabhāvo vutto. Imināva nayena sabbesampi abhiññeyyabhāvo vutto evāti daṭṭhabbaṁ.",
  "tika-vin01t11:131_3": "Phalena vinā hetubhāvasseva abhāvato hetuvacanena phalasiddhi vuttāti veditabbaṁ.",
  "tika-vin01t11:131_4": "Nirodhassa hi sampāpanena maggassa hetubhāvo, dukkhassa nibbattanena taṇhāya samudayabhāvoti.",
  "tika-vin01t11:132_0": "Evaṁ saccavasena sāmaññato vuttamatthaṁ dvārārammaṇehi saddhiṁ dvārappavattadhammehi",
  "tika-vin01t11:132_1": "ceva khandhādīhi ca saccavaseneva vibhajitvā dassetuṁ ‘‘apicā’’tiādi āraddhaṁ. Mūlakāraṇabhāvenāti",
  "tika-vin01t11:132_2": "santesupi avijjādīsu aññesu kāraṇesu tesampi mūlabhūtakāraṇabhāvena. Taṇhā hi kammassa",
  "tika-vin01t11:132_3": "vicittabhāvahetuto sahāyabhāvūpagamanato ca dukkhavicittatāya padhānakāraṇaṁ. Samuṭṭhāpikāti",
  "tika-vin01t11:132_4": "uppādikā. Purimataṇhāti purimabhavasiddhā taṇhā. Ubhinnanti cakkhussa taṁsamudayassa",
  "tika-vin01t11:132_5": "ca. Appavattīti appavattinimittaṁ. Nirodhappajānanāti sacchikiriyābhisamayavasena",
  "tika-vin01t11:132_6": "nirodhassa paṭivijjhanā. Ekekapaduddhārenāti ‘‘cakkhuṁ cakkhusamudayo cakkhunirodho’’tiādinā",
  "tika-vin01t11:132_7": "ekekakoṭṭhāsaniddhāraṇena. Taṇhāyapi pariññeyyabhāvasabbhāvato upādānakkhandhogadhattā",
  "tika-vin01t11:132_8": "saṅkhāradukkhabhāvato ca dukkhasaccasaṅgahaṁ dassetuṁ ‘‘rūpataṇhādayo cha taṇhākāyā’’ti",
  "tika-vin01t11:132_9": "vuttaṁ, tasmā vattamānabhave taṇhā khandhapariyāpannattā saṅkhāradukkhabhāvato ca",
  "tika-vin01t11:132_10": "dukkhasaccaṁ. Yasmiṁ pana attabhāve sā uppajjati, tassa attabhāvassa mūlakāraṇabhāvena",
  "tika-vin01t11:132_11": "samuṭṭhāpikā purimabhavasiddhā taṇhā samudayasaccanti gahetabbā.",
  "tika-vin01t11:133_0": "Kasiṇānīti kasiṇārammaṇikajjhānāni. Dvattiṁsākārāti dvattiṁsa koṭṭhāsā tadārammaṇajjhānāni",
  "tika-vin01t11:133_1": "ca. Nava bhavāti kāmabhavo rūpabhavo arūpabhavo saññībhavo asaññībhavo nevasaññīnāsaññībhavo",
  "tika-vin01t11:133_2": "ekavokārabhavo catuvokārabhavo pañcavokārabhavoti nava bhavā. Tattha bhavatīti bhavo,",
  "tika-vin01t11:133_3": "kāmarāgasaṅkhātena kāmena yutto bhavo, kāmasaṅkhāto vā bhavo kāmabhavo, ekādasa kāmāvacarabhūmiyo.",
  "tika-vin01t11:133_4": "Kāme pahāya rūparāgasaṅkhātena rūpena yutto bhavo, rūpasaṅkhāto vā bhavo rūpabhavo,",
  "tika-vin01t11:133_5": "soḷasa rūpāvacarabhūmiyo. Kāmañca rūpañca pahāya arūparāgasaṅkhātena arūpena yutto",
  "tika-vin01t11:133_6": "bhavo, arūpasaṅkhāto vā bhavo arūpabhavo, catasso āruppabhūmiyo. Saññāvataṁ bhavo",
  "tika-vin01t11:133_7": "saññībhavo, saññā vā ettha bhave atthīti saññībhavo, so kāmabhavo ca asaññībhavamutto",
  "tika-vin01t11:133_8": "rūpabhavo ca nevasaññīnāsaññībhavamutto arūpabhavo ca hoti. Na saññībhavo asaññībhavo,",
  "tika-vin01t11:133_9": "so rūpabhavekadeso. Oḷārikattābhāvato nevasaññā, sukhumattassa sabbhāvato nāsaññāti",
  "tika-vin01t11:133_10": "nevasaññānāsaññā, tāya yutto bhavo nevasaññānāsaññābhavo. Atha vā oḷārikāya saññāya",
  "tika-vin01t11:133_11": "abhāvā sukhumāya ca bhāvā nevasaññā nāsaññā asmiṁ bhaveti nevasaññānāsaññābhavo,",
  "tika-vin01t11:133_12": "so arūpabhavekadeso. Ekena rūpakkhandhena vokiṇṇo bhavo, ekena vā vokāro assa bhavassāti",
  "tika-vin01t11:133_13": "ekavokārabhavo, so asaññībhavo. Catūhi arūpakkhandhehi vokiṇṇo bhavo, catūhi vā vokāro",
  "tika-vin01t11:133_14": "assa bhavassāti catuvokārabhavo, so arūpabhavo eva. Pañcahi khandhehi vokiṇṇo bhavo,",
  "tika-vin01t11:133_15": "pañcahi vā vokāro assa bhavassāti pañcavokārabhavo, so kāmabhavo ca rūpabhavekadeso",
  "tika-vin01t11:133_16": "ca hoti. Vokāroti vā khandhānametamadhivacanaṁ, tasmā eko vokāro assa bhavassāti",
  "tika-vin01t11:133_17": "ekavokārabhavoti evamādināpettha attho veditabbo. Cattāri jhānānīti aggahitārammaṇavisesāni",
  "tika-vin01t11:133_18": "cattāri rūpāvacarajjhānāni. Vipākajjhānānaṁ vā etaṁ gahaṇaṁ. Ettha ca kusaladhammānaṁ",
  "tika-vin01t11:133_19": "upanissayabhūtā taṇhāsamuṭṭhāpikā purimataṇhāti veditabbā. Kiriyadhammānaṁ pana yattha",
  "tika-vin01t11:133_20": "te kiriyadhammā uppajjanti, tassa attabhāvassa kāraṇabhūtā taṇhā. Anulomatoti ettha",
  "tika-vin01t11:133_21": "‘‘saṅkhārā dukkhasaccaṁ, avijjā samudayasacca’’nti iminā anukkamena yojetabbaṁ.",
  "tika-vin01t11:134_0": "Anubuddhoti bujjhitabbadhammassa anurūpato buddho. Tenāti yasmā sāmaññato visesato",
  "tika-vin01t11:134_1": "ca ekekapaduddhārena sabbadhamme buddho, tasmā vuttaṁ. Kiṁ vuttanti āha ‘‘sammā sāmañca",
  "tika-vin01t11:134_2": "sabbadhammānaṁ buddhattā’’ti, sabbassapi ñeyyassa sabbākārato aviparītaṁ sayameva",
  "tika-vin01t11:134_3": "abhisambuddhattāti attho. Imināssa paropadesarahitassa sabbākārena sabbadhammāvabodhanasamatthassa",
  "tika-vin01t11:134_4": "ākaṅkhappaṭibaddhavuttino anāvaraṇañāṇasaṅkhātassa sabbaññutaññāṇassa adhigamo dassito.",
  "tika-vin01t11:135_0": "Nanu ca sabbaññutaññāṇato aññaṁ anāvaraṇañāṇaṁ, aññathā ‘‘cha asādhāraṇañāṇāni buddhañāṇānī’’ti",
  "tika-vin01t11:135_1": "vacanaṁ virujjheyyāti? Na virujjhati visayappavattibhedavasena aññehi asādhāraṇabhāvadassanatthaṁ",
  "tika-vin01t11:135_2": "ekasseva ñāṇassa dvidhā vuttattā. Ekameva hi taṁ ñāṇaṁ anavasesasaṅkhatāsaṅkhatasammutidhammavisayatāya",
  "tika-vin01t11:135_3": "sabbaññutaññāṇaṁ, tattha ca āvaraṇābhāvato nissaṅgacāramupādāya anāvaraṇañāṇanti",
  "tika-vin01t11:135_4": "vuttaṁ. Yathāha paṭisambhidāyaṁ (paṭi. ma. 1.119) ‘‘sabbaṁ saṅkhatamasaṅkhataṁ anavasesaṁ",
  "tika-vin01t11:135_5": "jānātīti sabbaññutaññāṇaṁ, tattha āvaraṇaṁ natthīti anāvaraṇañāṇa’’ntiādi. Tasmā",
  "tika-vin01t11:135_6": "natthi nesaṁ atthato bhedo, ekantena cetaṁ evamicchitabbaṁ. Aññathā sabbaññutānāvaraṇañāṇānaṁ",
  "tika-vin01t11:135_7": "sādhāraṇatā asabbadhammārammaṇatā ca āpajjeyya. Na hi bhagavato ñāṇassa aṇumattampi",
  "tika-vin01t11:135_8": "āvaraṇaṁ atthi, anāvaraṇañāṇassa asabbadhammārammaṇabhāve yattha taṁ na pavattati,",
  "tika-vin01t11:135_9": "tatthāvaraṇasabbhāvato anāvaraṇabhāvoyeva na siyā. Atha vā pana hotu aññameva anāvaraṇañāṇaṁ",
  "tika-vin01t11:135_10": "sabbaññutaññāṇato, idha pana sabbattha appaṭihatavuttitāya anāvaraṇañāṇanti sabbaññutaññāṇameva",
  "tika-vin01t11:135_11": "adhippetaṁ, tassa cādhigamanena bhagavā sabbaññū sabbavidū sammāsambuddhoti ca vuccati",
  "tika-vin01t11:135_12": "na sakiṁyeva sabbadhammāvabodhanato. Tathā ca vuttaṁ paṭisambhidāyaṁ (paṭi. ma. 1.162)",
  "tika-vin01t11:135_13": "‘‘vimokkhantikametaṁ buddhānaṁ bhagavantānaṁ bodhiyā mūle saha sabbaññutaññāṇassa",
  "tika-vin01t11:135_14": "paṭilābhā sacchikā paññatti yadidaṁ buddho’’ti. Sabbadhammāvabodhanasamatthañāṇasamadhigamena",
  "tika-vin01t11:135_15": "hi bhagavato santāne anavasesadhamme paṭivijjhituṁ samatthatā ahosīti.",
  "tika-vin01t11:136_0": "Etthāha – kiṁ panidaṁ ñāṇaṁ pavattamānaṁ sakiṁyeva sabbasmiṁ visaye pavattati, udāhu",
  "tika-vin01t11:136_1": "kamenāti. Kiñcettha – yadi tāva sakiṁyeva sabbasmiṁ visaye pavattati, atītānāgatapaccuppannaajjhattabahiddhādibhedabhinnānaṁ",
  "tika-vin01t11:136_2": "saṅkhatadhammānaṁ asaṅkhatasammutidhammānañca ekajjhaṁ upaṭṭhāne dūrato cittapaṭaṁ",
  "tika-vin01t11:136_3": "pekkhantassa viya paṭivibhāgenāvabodho na siyā, tathā sati ‘‘sabbe dhammā anattā’’ti",
  "tika-vin01t11:136_4": "vipassantānaṁ anattākārena viya sabbadhammā anirūpitarūpena bhagavato ñāṇassa visayā",
  "tika-vin01t11:136_5": "hontīti āpajjati. Yepi ‘‘sabbañeyyadhammānaṁ ṭhitalakkhaṇavisayaṁ vikapparahitaṁ",
  "tika-vin01t11:136_6": "sabbakālaṁ buddhānaṁ ñāṇaṁ pavattati, tena te sabbavidūti vuccanti, evañca katvā",
  "tika-vin01t11:136_7": "‘caraṁ samāhito nāgo, tiṭṭhantopi samāhito’ti idampi vacanaṁ suvuttaṁ hotī’’ti vadanti,",
  "tika-vin01t11:136_8": "tesampi vuttadosā nātivatti, ṭhitalakkhaṇārammaṇatāya ca atītānāgatasammutidhammānaṁ",
  "tika-vin01t11:136_9": "tadabhāvato ekadesavisayameva bhagavato ñāṇaṁ siyā, tasmā sakiṁyeva ñāṇaṁ pavattatīti na yujjati.",
  "tika-vin01t11:137_0": "Atha kamena sabbasmiṁ visaye ñāṇaṁ pavattatīti. Evampi na yujjati. Na hi jātibhūmisabhāvādivasena",
  "tika-vin01t11:137_1": "disādesakālādivasena ca anekabhedabhinne ñeyye kamena gayhamāne tassa anavasesappaṭivedho",
  "tika-vin01t11:137_2": "sambhavati apariyantabhāvato ñeyyassa. Ye pana ‘‘atthassa avisaṁvādanato ñeyyassa",
  "tika-vin01t11:137_3": "ekadesaṁ paccakkhaṁ katvā sesepi evanti adhimuccitvā vavatthāpanena sabbaññū bhagavā,",
  "tika-vin01t11:137_4": "tañca ñāṇaṁ na anumānañāṇaṁ saṁsayābhāvato. Saṁsayānubaddhañhi loke anumānañāṇa’’nti",
  "tika-vin01t11:137_5": "vadanti, tesampi taṁ na yuttaṁ. Sabbassa hi appaccakkhabhāve atthāvisaṁvādanena ñeyyassa",
  "tika-vin01t11:137_6": "ekadesaṁ paccakkhaṁ katvā sesepi evanti adhimuccitvā vavatthāpanassa asambhavato.",
  "tika-vin01t11:137_7": "Yañhi taṁ sesaṁ, taṁ appaccakkhanti.",
  "tika-vin01t11:138_0": "Atha tampi paccakkhaṁ tassa sesabhāvo eva na siyāti? Sabbametaṁ akāraṇaṁ. Kasmā?",
  "tika-vin01t11:138_1": "Avisayavicāraṇabhāvato. Vuttañhetaṁ bhagavatā – ‘‘buddhavisayo, bhikkhave, acinteyyo",
  "tika-vin01t11:138_2": "na cintetabbo, yo cinteyya, ummādassa vighātassa bhāgī assā’’ti (a. ni. 4.77). Idaṁ",
  "tika-vin01t11:138_3": "panettha sanniṭṭhānaṁ – yaṁ kiñci bhagavatā ñātuṁ icchitaṁ sakalaṁ ekadeso vā, tattha",
  "tika-vin01t11:138_4": "tattha appaṭihatavuttitāya paccakkhato ñāṇaṁ pavattati niccasamādhānañca vikkhepābhāvato.",
  "tika-vin01t11:138_5": "Ñātuṁ icchitassa ca sakalassa avisayabhāve tassa ākaṅkhappaṭibaddhavuttitā na siyā,",
  "tika-vin01t11:138_6": "ekantenevassā icchitabbā ‘‘sabbe dhammā buddhassa bhagavato āvajjanappaṭibaddhā ākaṅkhappaṭibaddhā",
  "tika-vin01t11:138_7": "manasikārappaṭibaddhā cittuppādappaṭibaddhā’’ti (mahāni. 69; paṭi. ma. 3.5) vacanato.",
  "tika-vin01t11:138_8": "Atītānāgatavisayampi bhagavato ñāṇaṁ anumānāgamatakkagahaṇavirahitattā paccakkhameva.",
  "tika-vin01t11:139_0": "Nanu ca etasmimpi pakkhe yadā sakalaṁ ñātuṁ icchitaṁ, tadā sakiṁyeva sakalavisayatāya",
  "tika-vin01t11:139_1": "anirūpitarūpena bhagavato ñāṇaṁ pavatteyyāti vuttadosā nātivattiyevāti? Na, tassa",
  "tika-vin01t11:139_2": "visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya",
  "tika-vin01t11:139_3": "buddhānaṁ bhagavantānaṁ ñāṇassa acinteyyatā na siyā, tasmā sakaladhammārammaṇampi",
  "tika-vin01t11:139_4": "taṁ ekadhammārammaṇaṁ viya suvavatthāpiteyeva te dhamme katvā pavattatīti idamettha",
  "tika-vin01t11:139_5": "acinteyyaṁ, ‘‘yāvatakaṁ ñeyyaṁ, tāvatakaṁ ñāṇaṁ. Yāvatakaṁ ñāṇaṁ, tāvatakaṁ ñeyyaṁ.",
  "tika-vin01t11:139_6": "Ñeyyapariyantikaṁ ñāṇaṁ, ñāṇapariyantikaṁ ñeyya’’nti (paṭi. ma. 3.5) evamekajjhaṁ",
  "tika-vin01t11:139_7": "visuṁ sakiṁ kamena vā icchānurūpaṁ sammā sāmaṁ sabbadhammānaṁ buddhattā sammāsambuddho.",
  "tika-vin01t11:140_0": "Vijjāhīti ettha vindiyaṁ vindatīti vijjā, yāthāvato upalabbhatīti attho. Attano vā",
  "tika-vin01t11:140_1": "paṭipakkhassa vijjhanaṭṭhena vijjā, tamokkhandhādikassa padālanaṭṭhenāti attho. Tato",
  "tika-vin01t11:140_2": "eva attano visayassa viditakaraṇaṭṭhenapi vijjā. Sampannattāti samannāgatattā paripuṇṇattā",
  "tika-vin01t11:140_3": "vā, avikalattāti attho. Tatrāti ambaṭṭhasutte. Manomayiddhiyāti ettha ‘‘idha bhikkhu",
  "tika-vin01t11:140_4": "imamhā kāyā aññaṁ kāyaṁ abhinimmināti rūpiṁ manomayaṁ sabbaṅgapaccaṅgaṁ ahīnindriya’’nti",
  "tika-vin01t11:140_5": "(dī. ni. 1.236) iminā nayena āgatā iddhi sarīrabbhantare aññasseva jhānamanena nibbattattā",
  "tika-vin01t11:140_6": "manomayassa sarīrassa nibbattivasena pavattā manomayiddhi nāma. Cha abhiññāti āsavakkhayañāṇena",
  "tika-vin01t11:140_7": "saddhiṁ iddhividhādikā pañcābhiññāyo. Tissannaṁ aṭṭhannañca vijjānaṁ tattha tattha",
  "tika-vin01t11:140_8": "sutte gahaṇaṁ veneyyajjhāsayavasenāti daṭṭhabbaṁ. Satta saddhammā nāma saddhā hirī",
  "tika-vin01t11:140_9": "ottappaṁ bāhusaccaṁ vīriyaṁ sati paññā ca. Ye sandhāya vuttaṁ ‘‘idha bhikkhu saddho",
  "tika-vin01t11:140_10": "hoti, hirimā, ottappī, bahussuto, āraddhavīriyo, upaṭṭhitassati, paññavā hotī’’ti",
  "tika-vin01t11:140_11": "(dī. ni. 3.330). Cattāri jhānānīti yāni kānici cattāri rūpāvacarajjhānāni.",
  "tika-vin01t11:141_0": "Kasmā panettha sīlādayoyeva pannarasa ‘‘caraṇa’’nti vuttāti codanaṁ sandhāyāha ‘‘imeyeva",
  "tika-vin01t11:141_1": "hī’’tiādi. Tena tesaṁ sikkhattayasaṅgahato nibbānupagamane ekaṁsato sādhanabhāvamāha.",
  "tika-vin01t11:141_2": "Idāni tadatthasādhanāya āgamaṁ dassento ‘‘yathāhā’’tiādimāha. Bhagavātiādi vuttassevatthassa",
  "tika-vin01t11:141_3": "nigamanavasena vuttaṁ. Nanu cāyaṁ vijjācaraṇasampadā sāvakesupi labbhatīti? Kiñcāpi",
  "tika-vin01t11:141_4": "labbhati, na pana tathā, yathā bhagavatoti dassetuṁ ‘‘tattha vijjāsampadā’’tiādi",
  "tika-vin01t11:141_5": "vuttaṁ. Āsavakkhayavijjāya sabbaññubhāvasiddhito āha ‘‘vijjāsampadā bhagavato sabbaññutaṁ",
  "tika-vin01t11:141_6": "pūretvā ṭhitā’’ti. Catūsu jhānesu antogadhabhāvena caraṇadhammapariyāpannattā karuṇābrahmavihārassa",
  "tika-vin01t11:141_7": "yathārahaṁ tassa ca mahākaruṇāsamāpattivasena asādhāraṇasabhāvassa bhagavati upalabbhanato",
  "tika-vin01t11:141_8": "āha ‘‘caraṇasampadā mahākāruṇikataṁ pūretvā ṭhitā’’ti. Yathā sattānaṁ anatthaṁ parivajjetvā",
  "tika-vin01t11:141_9": "atthe niyojanaṁ paññāya vinā na hoti, evaṁ nesaṁ atthānatthajānanaṁ satthu karuṇāya",
  "tika-vin01t11:141_10": "vinā na hotīti ubhayampi ubhayattha sakiccakameva siyā. Yattha pana yassā padhānabhāvo,",
  "tika-vin01t11:141_11": "taṁ dassetuṁ ‘‘so sabbaññutāyā’’tiādi vuttaṁ. Yathā taṁ vijjācaraṇasampannoti ettha",
  "tika-vin01t11:141_12": "tanti nipātamattaṁ, yathā aññopi vijjācaraṇasampanno niyojeti, tathā ayanti attho.",
  "tika-vin01t11:141_13": "Tena vijjācaraṇasampannassevāyaṁ āveṇikā paṭipattīti dasseti. Sā panāyaṁ satthu vijjācaraṇasampadā",
  "tika-vin01t11:141_14": "sāsanassa niyyānikatāya sāvakānaṁ sammāpaṭipattiyā ekantakāraṇanti dassetuṁ ‘‘tenassā’’tiādi",
  "tika-vin01t11:141_15": "vuttaṁ. Tattha attantapādayoti ādi-saddena parantapaubhayantapā gahitā. Sesaṁ suviññeyyameva.",
  "tika-vin01t11:142_0": "Ettha ca vijjāsampadāya satthu paññāmahattaṁ pakāsitaṁ hoti, caraṇasampadāya karuṇāmahattaṁ.",
  "tika-vin01t11:142_1": "Tesu paññāya bhagavato dhammarajjappatti, karuṇāya dhammasaṁvibhāgo. Paññāya saṁsāradukkhanibbidā,",
  "tika-vin01t11:142_2": "karuṇāya saṁsāradukkhasahanaṁ. Paññāya paradukkhaparijānanaṁ, karuṇāya paradukkhapatikārārambho.",
  "tika-vin01t11:142_3": "Paññāya parinibbānābhimukhabhāvo, karuṇāya tadadhigamo. Paññāya sayaṁ taraṇaṁ, karuṇāya",
  "tika-vin01t11:142_4": "paresaṁ tāraṇaṁ. Paññāya buddhabhāvasiddhi, karuṇāya buddhakiccasiddhi. Karuṇāya",
  "tika-vin01t11:142_5": "vā bodhisattabhūmiyaṁ saṁsārābhimukhabhāvo, paññāya tattha anabhirati, tathā karuṇāya",
  "tika-vin01t11:142_6": "paresaṁ abhiṁsāpanaṁ, paññāya sayaṁ parehi abhāyanaṁ. Karuṇāya paraṁ rakkhanto attānaṁ",
  "tika-vin01t11:142_7": "rakkhati, paññāya attānaṁ rakkhanto paraṁ rakkhati. Tathā karuṇāya aparantapo, paññāya",
  "tika-vin01t11:142_8": "anattantapo, tena attahitāya paṭipannādīsu catūsu puggalesu catutthapuggalabhāvo",
  "tika-vin01t11:142_9": "siddho hoti. Tathā karuṇāya lokanāthatā, paññāya attanāthatā. Karuṇāya cassa ninnatābhāvo,",
  "tika-vin01t11:142_10": "paññāya unnamābhāvo. Tathā karuṇāya sabbasattesu janitānuggaho, paññānugatattā na",
  "tika-vin01t11:142_11": "ca na sabbattha virattacitto, paññāya sabbadhammesu virattacitto, karuṇānugatattā",
  "tika-vin01t11:142_12": "na ca na sabbasattānuggahāya pavatto. Yathā hi karuṇā bhagavato sinehasokavirahitā,",
  "tika-vin01t11:142_13": "evaṁ paññā ahaṁkāramamaṁkāravinimuttāti aññamaññavisodhitā paramavisuddhā guṇavisesā",
  "tika-vin01t11:142_14": "vijjācaraṇasampadāhi pakāsitāti daṭṭhabbaṁ.",
  "tika-vin01t11:143_0": "Idāni sugatoti imassa atthaṁ dassento āha ‘‘sobhanagamanattā’’tiādi. ‘‘Gate ṭhite’’tiādīsu",
  "tika-vin01t11:143_1": "gamanampi gatanti vuccatīti āha ‘‘gamanampi hi gatanti vuccatī’’ti. Sobhananti subhaṁ,",
  "tika-vin01t11:143_2": "subhabhāvo visuddhatāya, visuddhatā dosavigamenāti āha ‘‘parisuddhamanavajja’’nti.",
  "tika-vin01t11:143_3": "Gamanañca nāma bahuvidhanti idhādhippetaṁ gamanaṁ dassento ‘‘ariyamaggo’’ti āha.",
  "tika-vin01t11:143_4": "So hi nibbānassa gati adhigamoti ca katvā gataṁ gamananti ca vuccati. Idāni tasseva",
  "tika-vin01t11:143_5": "gamane kāraṇaṁ dassetuṁ ‘‘tena hesā’’tiādi vuttaṁ. Khemaṁ disanti nibbānaṁ. Asajjamānoti",
  "tika-vin01t11:143_6": "paripanthābhāvena sugatigamanepi asajjanto saṅgaṁ akaronto, pageva itarattha. Atha",
  "tika-vin01t11:143_7": "vā ekāsane nisīditvā khippābhiññāvaseneva catunnampi maggānaṁ paṭiladdhabhāvato asajjamāno",
  "tika-vin01t11:143_8": "abajjhanto gato. Yaṁ gamanaṁ gacchanto sabbagamanatthaṁ āvahati, sabbañca anuttaraṁ",
  "tika-vin01t11:143_9": "sampattiṁ āvahati, tadeva sobhanaṁ nāma, tena ca bhagavā gatoti āha ‘‘iti sobhanagamanattā",
  "tika-vin01t11:143_10": "sugato’’ti sobhanattho susaddoti katvā.",
  "tika-vin01t11:144_0": "Asundarānaṁ dukkhānaṁ saṅkhārappavattīnaṁ abhāvato accantasukhattā ekantato sundaraṁ",
  "tika-vin01t11:144_1": "nāma asaṅkhatā dhātūti āha ‘‘sundarañcesa ṭhānaṁ gato amataṁ nibbāna’’nti. Tenāha",
  "tika-vin01t11:144_2": "bhagavā ‘‘nibbānaṁ paramaṁ sukha’’nti (ma. ni. 2.215; dha. pa. 203-204). Sammāti",
  "tika-vin01t11:144_3": "suṭṭhu. Suṭṭhu gamanañca nāma paṭipakkhena anabhibhūtassa gamananti āha ‘‘pahīne",
  "tika-vin01t11:144_4": "kilese puna apaccāgacchanto’’ti, pahīnānaṁ puna asamudācāravasena apaccāgacchanto.",
  "tika-vin01t11:144_5": "Vuttamevatthaṁ āgamaṁ dassetvā vibhāvento āha ‘‘vuttañceta’’ntiādi. Etanti tena tena",
  "tika-vin01t11:144_6": "maggena pahīnakilesānaṁ puna apaccāgamanaṁ, idañca sikhāppattaṁ sammāgamanaṁ, yāya",
  "tika-vin01t11:144_7": "āgamanīyapaṭipadāya siddhaṁ, sāpi sammāgamanamevāti evampi bhagavā sugatoti dassetuṁ",
  "tika-vin01t11:144_8": "‘‘sammā vā āgato’’tiādi vuttaṁ. Sammāpaṭipattiyāti sammāsambodhiyā sampāpane aviparītapaṭipattiyā.",
  "tika-vin01t11:144_9": "Sabbalokassa hitasukhameva karontāti etena mahābodhiyā paṭipadā avibhāgena sabbasattānaṁ",
  "tika-vin01t11:144_10": "sabbadā hitasukhāvahabhāveneva pavattatīti dasseti. Sassataṁ ucchedanti ime ante",
  "tika-vin01t11:144_11": "anupagacchanto gatoti etena paṭiccasamuppādagatiṁ dasseti. Kāmasukhaṁ attakilamathanti",
  "tika-vin01t11:144_12": "ime anupagacchanto gatoti etena ariyamaggagatiṁ dasseti.",
  "tika-vin01t11:145_0": "Tatrāti yuttaṭṭhāne yuttasseva bhāsane. Nipphādetabbe sādhetabbe cetaṁ bhummaṁ. Abhūtanti",
  "tika-vin01t11:145_1": "abhūtatthaṁ. Atthamukhena hi vācāya abhūtatā bhūtatā vā. Atacchanti tasseva vevacanaṁ.",
  "tika-vin01t11:145_2": "Anatthasaṁhitanti diṭṭhadhammikena samparāyikena vā anatthena saṁhitaṁ anatthasaṁhitaṁ,",
  "tika-vin01t11:145_3": "anatthāvahaṁ. Na atthoti anattho, atthassa paṭipakkho abhāvo ca, tena saṁhitaṁ, pisuṇavācaṁ",
  "tika-vin01t11:145_4": "samphappalāpañcāti attho. Evamettha catubbidhassapi vacīduccaritassa saṅgaho daṭṭhabbo.",
  "tika-vin01t11:145_5": "Ettha ca paṭhamā vācā sīlavantaṁ ‘‘dussīlo’’ti, acaṇḍālādiṁ ‘‘caṇḍālo’’tiādinā bhāsamānassa",
  "tika-vin01t11:145_6": "daṭṭhabbā. Dutiyā dussīlaṁ ‘‘dussīlo’’ti, caṇḍālādimeva ‘‘caṇḍālo’’tiādinā avinayena",
  "tika-vin01t11:145_7": "bhāsamānassa. Tatiyā nerayikādikassa nerayikādibhāvavibhāvanīkathā yathā ‘‘āpāyiko",
  "tika-vin01t11:145_8": "devadatto nerayiko’’tiādikā. Catutthī ‘‘vedavihitena yaññavidhinā pāṇātipātādikataṁ",
  "tika-vin01t11:145_9": "sugatiṁ āvahatī’’ti lokassa byāmohanakathā. Pañcamī bhūtena pesuññupasaṁhārā kathā.",
  "tika-vin01t11:145_10": "Chaṭṭhā yuttapattaṭṭhāne pavattitā dānasīlādikathā veditabbā. Evaṁ sammā gadattāti",
  "tika-vin01t11:145_11": "yathāvuttaṁ abhūtādiṁ vajjetvā bhūtaṁ tacchaṁ atthasaṁhitaṁ piyaṁ manāpaṁ tato eva",
  "tika-vin01t11:145_12": "sammā suṭṭhu gadanato sugato. Āpāthagamanamattena kassaci appiyampi hi bhagavato",
  "tika-vin01t11:145_13": "vacanaṁ piyaṁ manāpameva atthasiddhiyā lokassa hitasukhāvahattā. Ettha pana da-kārassa",
  "tika-vin01t11:145_14": "ta-kāraṁ katvā ‘‘sugato’’ti vuttanti daṭṭhabbaṁ.",
  "tika-vin01t11:146_0": "Aparo nayo – sobhanaṁ gataṁ gamanaṁ etassāti sugato. Bhagavato hi veneyyajanupasaṅkamanaṁ",
  "tika-vin01t11:146_1": "ekantena tesaṁ hitasukhanipphādanato sobhanaṁ bhaddakaṁ. Tathā lakkhaṇānubyañjanappaṭimaṇḍitarūpakāyatāya",
  "tika-vin01t11:146_2": "dutavilambitakhalitānukaḍḍhananippīḷanukkuṭikakuṭilākulatādidosavirahitaṁ vilāsitarājahaṁsavasabhavāraṇamigarājagamanaṁ",
  "tika-vin01t11:146_3": "kāyagamanaṁ ñāṇagamanañca vipulanimmalakaruṇāsativīriyādiguṇavisesahitamabhinīhārato",
  "tika-vin01t11:146_4": "yāva mahābodhi anavajjatāya sattānaṁ hitasukhāvahatāya ca sobhanameva. Atha vā sayambhūñāṇena",
  "tika-vin01t11:146_5": "sakalampi lokaṁ pariññābhisamayavasena parijānanto sammā gato avagatoti sugato. Tathā",
  "tika-vin01t11:146_6": "lokasamudayaṁ pahānābhisamayavasena pajahanto anuppattidhammataṁ āpādento sammā gato",
  "tika-vin01t11:146_7": "atītoti sugato. Lokanirodhaṁ nibbānaṁ sacchikiriyābhisamayavasena sammā gato adhigatoti",
  "tika-vin01t11:146_8": "sugato. Lokanirodhagāminiṁ paṭipadaṁ bhāvanābhisamayavasena sammā gato paṭipannoti",
  "tika-vin01t11:146_9": "sugato. Tathā yaṁ imassa sadevakassa lokassa diṭṭhaṁ sutaṁ mutaṁ viññātaṁ pattaṁ",
  "tika-vin01t11:146_10": "pariyesitaṁ ñātaṁ anuvicaritaṁ manasā, sabbaṁ taṁ hatthatale āmalakaṁ viya sammā",
  "tika-vin01t11:146_11": "paccakkhato gato abbhaññāsīti sugato.",
  "tika-vin01t11:147_0": "Idāni lokavidūti imassa atthaṁ pakāsento āha ‘‘sabbathā viditalokattā’’tiādi. Tattha",
  "tika-vin01t11:147_1": "sabbathāti sabbappakārena, yo yo loko yena yena pakārena veditabbo, tena tena pakārenāti",
  "tika-vin01t11:147_2": "attho. Te pana pakāre dassetuṁ ‘‘sabhāvato’’tiādi vuttaṁ. Tattha sabhāvatoti dukkhasabhāvato.",
  "tika-vin01t11:147_3": "Sabbo hi loko dukkhasabhāvo. Yathāha ‘‘saṁkhittena pañcupādānakkhandhā dukkhā’’ti.",
  "tika-vin01t11:147_4": "Samudayatoti yato samudeti, tato taṇhādito. Nirodhatoti yattha so nirujjhati, tato",
  "tika-vin01t11:147_5": "visaṅkhārato. Nirodhūpāyatoti yena vidhinā so nirodho pattabbo, tato ariyamaggato",
  "tika-vin01t11:147_6": "ito aññassa pakārassa abhāvā. Iti ‘‘sabbathā lokaṁ avedī’’ti vatvā tadatthasādhakaṁ",
  "tika-vin01t11:147_7": "suttaṁ dassento ‘‘yattha kho, āvuso’’tiādimāha. Idañca suttaṁ ‘‘yattha kho, bhante,",
  "tika-vin01t11:147_8": "na jāyati…pe… na upapajjati, sakkā nu kho so, bhante, gamanena lokassa anto ñātuṁ",
  "tika-vin01t11:147_9": "vā daṭṭhuṁ vā pāpuṇituṁ vā’’ti (saṁ. ni. 1.107; a. ni. 4.45) okāsalokassa gatiṁ sandhāya",
  "tika-vin01t11:147_10": "rohitadevaputtena puṭṭho bhagavā abhāsi. Tattha na jāyatītiādinā ujukaṁ jātiādīni",
  "tika-vin01t11:147_11": "paṭikkhipitvā na cavati na upapajjatīti padadvayena aparāparaṁ cavanupapatanāni paṭikkhipati.",
  "tika-vin01t11:147_12": "Keci pana ‘‘na jāyatītiādi gabbhaseyyakādivasena vuttaṁ, itaraṁ opapātikavasenā’’ti",
  "tika-vin01t11:147_13": "vadanti. Tanti jātiādirahitaṁ. Gamanenāti padasā gamanena. Lokassantanti saṅkhāralokassa",
  "tika-vin01t11:147_14": "antabhūtaṁ nibbānaṁ. Ñāteyyanti jānitabbaṁ. Daṭṭheyyanti daṭṭhabbaṁ. Patteyyanti",
  "tika-vin01t11:147_15": "pattabbaṁ. ‘‘Ñātāyaṁ diṭṭhāyaṁ pattāya’’nti vā pāṭho, tattha gamanena lokassantaṁ",
  "tika-vin01t11:147_16": "ñātā ayaṁ diṭṭhā ayaṁ pattā ayanti na vadāmīti attho. Ayanti nibbānatthiko.",
  "tika-vin01t11:148_0": "Kāmaṁ padasā gamanena gantvā lokassantaṁ ñātuṁ daṭṭhuṁ pattuṁ vā na sakkā, api ca",
  "tika-vin01t11:148_1": "parimitaparicchinnaṭṭhāne taṁ paññāpetvā dassemīti dassento ‘‘api cā’’tiādimāha.",
  "tika-vin01t11:148_2": "Tattha byāmamatte kaḷevareti byāmappamāṇe attabhāve. Iminā rūpakkhandhaṁ dasseti.",
  "tika-vin01t11:148_3": "Sasaññimhīti saññāya sahite. Iminā saññāsīsena vedanādayo tayo khandhe dasseti saññāsahitattā",
  "tika-vin01t11:148_4": "eva. Samanaketi saviññāṇaketi attho. Iminā viññāṇakkhandhaṁ dasseti, aviññāṇake pana",
  "tika-vin01t11:148_5": "utusamuṭṭhānarūpasamudāyamatte paññāpetuṁ na sakkāti adhippāyo. Lokanti khandhādilokaṁ.",
  "tika-vin01t11:148_6": "Lokanirodhanti tassa lokassa nirujjhanaṁ nibbānameva vā. Nibbānampi hi khandhe paṭicca",
  "tika-vin01t11:148_7": "paññāpanato sarīrasmiṁyeva paññāpeti. Adesampi hi taṁ yesaṁ nirodho, tesaṁ vasena",
  "tika-vin01t11:148_8": "desatopi upacāravasena niddisīyati yathā ‘‘cakkhuṁ loke piyarūpaṁ sātarūpaṁ, etthesā",
  "tika-vin01t11:148_9": "taṇhā pahīyamānā pahīyati, ettha nirujjhamānā nirujjhatī’’ti (dī. ni. 2.401; ma.",
  "tika-vin01t11:148_10": "ni. 1.134; vibha. 204).",
  "tika-vin01t11:149_0": "Gamanenāti pākatikagamanena. Lokassantoti saṅkhāralokassa anto antakiriyāya hetubhūtaṁ",
  "tika-vin01t11:149_1": "nibbānaṁ. Kudācananti kadācipi. Appatvāti aggamaggena anadhigantvā. Pamocananti pamutti",
  "tika-vin01t11:149_2": "nissaraṇaṁ. Tasmāti yasmā lokantaṁ appatvā vaṭṭadukkhato mutti natthi, tasmā. Haveti",
  "tika-vin01t11:149_3": "nipātamattaṁ. Lokavidūti sabhāvādito sabbaṁ lokaṁ vijānanto. Sumedhoti sundarapañño.",
  "tika-vin01t11:149_4": "Lokantagūti pariññābhisamayena lokaṁ viditvā pahānābhisamayena lokantagū. Maggabrahmacariyassa",
  "tika-vin01t11:149_5": "pariniṭṭhitattā vusitabrahmacariyo. Sabbesaṁ kilesānaṁ samitattā catusaccadhammānaṁ",
  "tika-vin01t11:149_6": "vā abhisamitattā samitāvī. Nāsīsatīti na pattheti, yathā imaṁ lokaṁ, evaṁ parañca",
  "tika-vin01t11:149_7": "lokaṁ nāsīsati appaṭisandhikattā.",
  "tika-vin01t11:150_0": "Evaṁ yadipi lokavidutā anavasesato dassitā sabhāvādito dassitattā, loko pana ekadeseneva",
  "tika-vin01t11:150_1": "vuttoti taṁ anavasesato dassetuṁ ‘‘api ca tayo lokā’’tiādi vuttaṁ. Tattha indriyabaddhānaṁ",
  "tika-vin01t11:150_2": "khandhānaṁ samūho santāno ca sattaloko. Rūpādīsu sattavisattatāya satto, lokīyati",
  "tika-vin01t11:150_3": "ettha kusalākusalaṁ tabbipāko cāti loko. Anindriyabaddhānaṁ rūpādīnaṁ samūho santāno",
  "tika-vin01t11:150_4": "ca okāsaloko lokīyanti ettha jaṅgamā thāvarā ca tesañca okāsabhūtoti katvā. Tadādhāratāya",
  "tika-vin01t11:150_5": "hesa ‘‘bhājanaloko’’tipi vuccati. Ubhayepi khandhā saṅkhāraloko paccayehi saṅkharīyanti",
  "tika-vin01t11:150_6": "lujjanti palujjanti cāti. Āhāraṭṭhitikāti paccayaṭṭhitikā, paccayāyattavuttikāti",
  "tika-vin01t11:150_7": "attho. Paccayattho hettha āhārasaddo ‘‘ayamāhāro anuppannassa vā kāmacchandassa uppādāyā’’tiādīsu",
  "tika-vin01t11:150_8": "(saṁ. ni. 5.232) viya. Evañhi ‘‘sabbe sattā’’ti iminā asaññasattāpi pariggahitā honti.",
  "tika-vin01t11:150_9": "Sā panāyaṁ āhāraṭṭhitikatā nippariyāyato saṅkhāradhammo, na sattadhammoti āha ‘‘āhāraṭṭhitikāti",
  "tika-vin01t11:150_10": "āgataṭṭhāne saṅkhāraloko veditabbo’’ti.",
  "tika-vin01t11:151_0": "Yadi evaṁ ‘‘sabbe sattā’’ti idaṁ kathanti? Puggalādhiṭṭhānadesanāti nāyaṁ doso. Kasmā",
  "tika-vin01t11:151_1": "pana bhagavā katthaci puggalādhiṭṭhānaṁ katvā dhammaṁ deseti, katthaci dhammādhiṭṭhānaṁ",
  "tika-vin01t11:151_2": "katvā dhammaṁ desetīti? Desanāvilāsato veneyyajjhāsayato ca. Desanāvilāsappattā hi",
  "tika-vin01t11:151_3": "buddhā bhagavanto, te yathāruci katthaci puggalādhiṭṭhānaṁ katvā katthaci dhammādhiṭṭhānaṁ",
  "tika-vin01t11:151_4": "katvā dhammaṁ desenti. Ye vā pana veneyyā sāsanakkamaṁ anotiṇṇā, tesaṁ puggalādhiṭṭhānaṁ",
  "tika-vin01t11:151_5": "desanaṁ desenti. Ye ca otiṇṇā, tesaṁ dhammādhiṭṭhānaṁ. Sammutisaccavisayā puggalādhiṭṭhānā",
  "tika-vin01t11:151_6": "desanā, itarā paramatthasaccavisayā. Purimā karuṇānukūlā, itarā paññānukūlā. Saddhānusārīgottānaṁ",
  "tika-vin01t11:151_7": "vā purimā. Te hi puggalappamāṇikā, pacchimā dhammānusārīgottānaṁ. Saddhācaritatāya",
  "tika-vin01t11:151_8": "vā lokādhipatīnaṁ vasena puggalādhiṭṭhānā, paññācaritatāya dhammādhipatīnaṁ vasena",
  "tika-vin01t11:151_9": "dhammādhiṭṭhānā. Purimā ca neyyatthā, pacchimā nītatthā. Iti bhagavā taṁ taṁ visesaṁ",
  "tika-vin01t11:151_10": "apekkhitvā tattha tattha duvidhaṁ desanaṁ desetīti veditabbaṁ.",
  "tika-vin01t11:152_0": "Diṭṭhigatikānaṁ sassatādivasena ‘‘attā loko’’ti parikappanā yebhuyyena sattavisayā,",
  "tika-vin01t11:152_1": "na saṅkhāravisayāti āha ‘‘sassato lokoti vā asassato lokoti vāti āgataṭṭhāne sattaloko",
  "tika-vin01t11:152_2": "veditabbo’’ti. Yāvatā candimasūriyā pariharantīti yattake ṭhāne candimasūriyā parivattanti",
  "tika-vin01t11:152_3": "paribbhamanti. Disā bhanti virocamānāti tesaṁ paribbhamaneneva tā tā disā pabhassarā",
  "tika-vin01t11:152_4": "hutvā virocanti. Atha vā disāti upayogabahuvacanaṁ, tasmā sayaṁ virocamānā candimasūriyā",
  "tika-vin01t11:152_5": "yattakā disā bhanti sobhenti obhāsayantīti attho. Tāva sahassadhā lokoti tattakena",
  "tika-vin01t11:152_6": "pamāṇena sahassappakāro okāsaloko, sahassalokadhātuyoti attho. ‘‘Tāvasahassavā’’ti",
  "tika-vin01t11:152_7": "vā pāṭho, tāva tattakaṁ sahassaṁ assa atthīti tāvasahassavā. Etthāti sahassalokadhātusaṅkhāte loke.",
  "tika-vin01t11:153_0": "Tampīti tividhampi lokaṁ. Sabbathā avedīti sabbappakārato paṭivijjhi. Kathaṁ paṭivijjhīti",
  "tika-vin01t11:153_1": "āha ‘‘tathā hī’’tiādi. Tathā hissāti imassa ‘‘sabbathā vidito’’ti etena sambandho.",
  "tika-vin01t11:153_2": "Assāti anena bhagavatā. Eko loko sabbe sattā āhāraṭṭhitikāti yāya puggalādhiṭṭhānāya",
  "tika-vin01t11:153_3": "kathāya sabbesaṁ saṅkhārānaṁ paccayāyattavuttitā vuttā, tāya sabbo saṅkhāraloko ekavidho",
  "tika-vin01t11:153_4": "pakārantarassa abhāvato. Dve lokātiādīsupi imināva nayena attho veditabbo. Nāmaggahaṇena",
  "tika-vin01t11:153_5": "cettha nibbānassa aggahaṇaṁ tassa alokasabhāvattā. Nanu ca ‘‘āhāraṭṭhitikā’’ti ettha",
  "tika-vin01t11:153_6": "paccayāyattavuttitāya maggaphaladhammānampi lokatā āpajjatīti? Nāpajjati pariññeyyānaṁ",
  "tika-vin01t11:153_7": "dukkhasaccadhammānaṁ idha lokoti adhippetattā. Atha vā na lujjati na palujjatīti",
  "tika-vin01t11:153_8": "yo gahito tathā na hoti, so lokoti taṁgahaṇarahitānaṁ lokuttarānaṁ natthi lokatā.",
  "tika-vin01t11:154_0": "Tisso vedanāti sukhadukkhaupekkhāvasena. Cattāro āhārāti kabaḷīkārāhāro phassāhāro",
  "tika-vin01t11:154_1": "manosañcetanāhāro viññāṇāhāroti cattāro āhārā. Tattha kabaḷīkārāhāro ojaṭṭhamakaṁ",
  "tika-vin01t11:154_2": "rūpaṁ āharatīti āhāro. Phasso tisso vedanā āharatīti āhāro. Manosañcetanā tīsu bhavesu",
  "tika-vin01t11:154_3": "paṭisandhiṁ āharatīti āhāro. Viññāṇaṁ paṭisandhikkhaṇe nāmarūpaṁ āharatīti āhāro.",
  "tika-vin01t11:154_4": "Upādānānaṁ ārammaṇabhūtā khandhā upādānakkhandhā. Cha ajjhattikāni āyatanānīti cakkhāyatanādimanāyatanapariyantāni.",
  "tika-vin01t11:154_5": "Satta viññāṇaṭṭhitiyoti nānattakāyā nānattasaññino, nānattakāyā ekattasaññino, ekattakāyā",
  "tika-vin01t11:154_6": "nānattasaññino, ekattakāyā ekattasaññino, heṭṭhimā ca tayo āruppāti imā satta ‘‘viññāṇaṁ",
  "tika-vin01t11:154_7": "tiṭṭhati etthāti viññāṇaṭṭhitiyo’’ti vuccanti. Tattha nānattaṁ kāyo etesaṁ, nānatto",
  "tika-vin01t11:154_8": "vā kāyo etesanti nānattakāyā, nānattasaññā etesaṁ atthīti nānattasaññino. Iminā nayena",
  "tika-vin01t11:154_9": "sesapadesupi attho veditabbo.",
  "tika-vin01t11:155_0": "Sabbe manussā (dī. ni. aṭṭha. 2.127; a. ni. aṭṭha. 3.7.44-45) chakāmāvacarā ca devā",
  "tika-vin01t11:155_1": "ekacce ca vinipātikā ‘‘nānattakāyā nānattasaññino’’ti vuccanti. Aparimāṇesu hi cakkavāḷesu",
  "tika-vin01t11:155_2": "aparimāṇānaṁ manussānaṁ vaṇṇasaṇṭhānādivasena dvepi ekasadisā natthi. Yepi katthaci",
  "tika-vin01t11:155_3": "yamakabhātaro vaṇṇena vā saṇṭhānena vā ekasadisā honti, tesampi ālokitavilokitakathitahasitagamanaṭhānādīhi",
  "tika-vin01t11:155_4": "viseso hotiyeva, paṭisandhisaññā ca nesaṁ tihetukāpi duhetukāpi ahetukāpi hoti, tasmā",
  "tika-vin01t11:155_5": "sabbepi manussā nānattakāyā nānattasaññino. Chakāmāvacaradevesu ca kesañci kāyo nīlo",
  "tika-vin01t11:155_6": "hoti, kesañci pītādivaṇṇo, paṭisandhisaññā ca nesaṁ duhetukāpi tihetukāpi hoti, tasmā",
  "tika-vin01t11:155_7": "tepi nānattakāyā nānattasaññino. Ekacce vinipātikā pana catuapāyavinimuttakā uttaramātā",
  "tika-vin01t11:155_8": "yakkhinī, piyaṅkaramātā, dhammaguttāti evamādayo daṭṭhabbā. Etesañhi odātakaāḷamaṅguracchavisāmavaṇṇādivasena",
  "tika-vin01t11:155_9": "ceva kisathūlarassadīghādivasena ca kāyo nānā hoti, manussānaṁ viya tihetukaduhetukāhetukavasena",
  "tika-vin01t11:155_10": "paṭisandhisaññāpi, te pana devā viya na mahesakkhā , kapaṇamanussā viya appesakkhā",
  "tika-vin01t11:155_11": "dullabhaghāsacchādanā dukkhapīḷitā viharanti, ekacce kāḷapakkhe dukkhitā juṇhapakkhe",
  "tika-vin01t11:155_12": "sukhitā honti, tasmā sukhasamussayato vinipatitattā sukhasamussayato vinipāto etesaṁ",
  "tika-vin01t11:155_13": "atthīti vinipātikāti vuttā satipi devabhāve dibbasampattiyā abhāvato. Ye panettha",
  "tika-vin01t11:155_14": "tihetukā, tesaṁ dhammābhisamayopi hoti. Piyaṅkaramātā hi yakkhinī paccūsasamaye anuruddhattherassa",
  "tika-vin01t11:155_15": "dhammaṁ sajjhāyato sutvā –",
  "tika-vin01t11:156": "‘‘Mā saddaṁ kari piyaṅkara, bhikkhu dhammapadāni bhāsati;",
  "tika-vin01t11:157": "Apica dhammapadaṁ vijāniya, paṭipajjema hitāya no siyā.",
  "tika-vin01t11:158": "‘‘Pāṇesu ca saṁyamāmase, sampajānamusā na bhaṇāmase;",
  "tika-vin01t11:159": "Sikkhema susīlyamattano, api muccema pisācayoniyā’’ti. (saṁ. ni. 1.240) –",
  "tika-vin01t11:160_0": "Evaṁ puttakaṁ saññāpetvā taṁ divasaṁ sotāpattiphalaṁ pattā. Uttaramātā pana bhagavato",
  "tika-vin01t11:160_1": "dhammaṁ sutvāva sotāpannā jātā. Evamimepi kāyassa ceva paṭisandhisaññāya ca nānattā",
  "tika-vin01t11:160_2": "‘‘nānattakāyā nānattasaññino’’tveva saṅkhyaṁ gacchanti.",
  "tika-vin01t11:161_0": "Brahmapārisajjabrahmapurohitamahābrahmasaṅkhātā pana hīnamajjhimapaṇītabhedabhinnena",
  "tika-vin01t11:161_1": "paṭhamajjhānena nibbattā brahmakāyikā ceva catūsu apāyesu sattā ca ‘‘nānattakāyā",
  "tika-vin01t11:161_2": "ekattasaññino’’ti vuccanti. Etesu hi brahmakāyikesu brahmapurohitānaṁ kāyo brahmapārisajjehi",
  "tika-vin01t11:161_3": "pamāṇato vipulataro hoti, mahābrahmānaṁ kāyo pana brahmapurohitehipi pamāṇato vipulataro",
  "tika-vin01t11:161_4": "hoti. Kāmañca nesaṁ pabhāvasenapi kāyo heṭṭhimaheṭṭhimehi uḷārataro hoti, taṁ pana",
  "tika-vin01t11:161_5": "idha appamāṇaṁ. Tathā hi parittābhādīnaṁ parittasubhādīnañca kāye satipi pabhāvematte",
  "tika-vin01t11:161_6": "ekattavaseneva vavatthapīyatīti ‘‘ekattakāyā’’tveva te vuccanti. Evamime brahmakāyikā",
  "tika-vin01t11:161_7": "kāyassa nānattā paṭhamajjhānavipākavasena pana paṭisandhisaññāya ca ekattā nānattakāyā",
  "tika-vin01t11:161_8": "ekattasaññino. Yathā ca te, evaṁ catūsu apāyesu sattā. Nirayesu hi kesañci gāvutaṁ,",
  "tika-vin01t11:161_9": "kesañci aḍḍhayojanaṁ, kesañci yojanaṁ attabhāvo hoti, devadattassa pana yojanasatiko",
  "tika-vin01t11:161_10": "jāto. Tiracchānesupi keci khuddakā, keci mahantā, pettivisayepi keci saṭṭhihatthā,",
  "tika-vin01t11:161_11": "keci asītihatthā honti, keci suvaṇṇā, keci dubbaṇṇā, tathā kālakañcikā asurā. Api",
  "tika-vin01t11:161_12": "cettha dīghapiṭṭhikapetā nāma saṭṭhiyojanikāpi honti, paṭisandhisaññā pana sabbesampi",
  "tika-vin01t11:161_13": "akusalavipākāhetukāva hoti. Iti āpāyikāpi ‘‘nānattakāyā ekattasaññino’’tveva saṅkhyaṁ gacchanti.",
  "tika-vin01t11:162_0": "Dutiyajjhānabhūmikā pana parittābhā appamāṇābhā ābhassarā ‘‘ekattakāyā nānattasaññino’’ti",
  "tika-vin01t11:162_1": "vuccanti. Nesañhi sabbesaṁ kāyo ekappamāṇova hoti, paṭisandhisaññā pana dutiyatatiyajjhānavipākavasena nānā hoti.",
  "tika-vin01t11:163_0": "Parittasubhā appamāṇasubhā subhakiṇhā pana tatiyajjhānabhūmikā ekattakāyā ekattasaññino.",
  "tika-vin01t11:163_1": "Tesaṁ vuttanayena kāyassa ceva catutthajjhānavipākavasena paṭisandhisaññāya ca ekattā.",
  "tika-vin01t11:163_2": "‘‘Vehapphalāpi imaṁyeva catutthaviññāṇaṭṭhitiṁ bhajanti kāyassa ceva pañcamajjhānavipākavasena",
  "tika-vin01t11:163_3": "paṭisandhisaññāya ca ekarūpattā. Suddhāvāsā pana apunarāvattanato vivaṭṭapakkhe ṭhitā,",
  "tika-vin01t11:163_4": "na sabbakālikā. Kappasatasahassampi asaṅkhyeyyampi buddhasuññe loke nuppajjanti,",
  "tika-vin01t11:163_5": "soḷasakappasahassabbhantare buddhesu uppajjantesuyeva uppajjanti, dhammacakkappavattissa",
  "tika-vin01t11:163_6": "bhagavato khandhāvāraṭṭhānasadisā honti, tasmā neva viññāṇaṭṭhitiṁ, na sattāvāsaṁ",
  "tika-vin01t11:163_7": "bhajantī’’ti vadanti. Mahāsīvatthero pana ‘‘na kho pana so sāriputta āvāso sulabharūpo,",
  "tika-vin01t11:163_8": "yo mayā anāvuṭṭhapubbo iminā dīghena addhunā aññatra suddhāvāsehi devehī’’ti (ma.",
  "tika-vin01t11:163_9": "ni. 1.160) iminā suttena ‘‘suddhāvāsāpi catutthaviññāṇaṭṭhitiṁ catutthasattāvāsaṁ",
  "tika-vin01t11:163_10": "bhajantī’’ti vadati, taṁ appaṭibāhiyattā suttassa anuññātaṁ. Tasmā asaññasattaṁ apanetvā",
  "tika-vin01t11:163_11": "parittasubhādīsu akaniṭṭhapariyosānāsu navasu bhūmīsu sattā ‘‘ekattakāyā ekattasaññino’’ti gahetabbā.",
  "tika-vin01t11:164_0": "Asaññasattā pana viññāṇābhāvā ettha saṅgahaṁ na gacchanti. Tathā hi anuppanne buddhe",
  "tika-vin01t11:164_1": "titthāyatane pabbajitā vāyokasiṇe parikammaṁ katvā catutthajjhānaṁ nibbattetvā tato",
  "tika-vin01t11:164_2": "vuṭṭhāya ‘‘dhī cittaṁ, dhī cittaṁ, cittassa nāma abhāvoyeva sādhu. Cittañhi nissāya",
  "tika-vin01t11:164_3": "vadhabandhādipaccayaṁ dukkhaṁ uppajjati, citte asati nattheta’’nti khantiṁ ruciṁ",
  "tika-vin01t11:164_4": "uppādetvā aparihīnajjhānā kālaṁ katvā rūpapaṭisandhivasena asaññabhave nibbattanti.",
  "tika-vin01t11:164_5": "Yo yassa iriyāpatho manussaloke paṇihito ahosi, so tena iriyāpathena nibbattitvā",
  "tika-vin01t11:164_6": "pañca kappasatāni ṭhito vā nisinno vā nipanno vā hoti. Evaṁ cittavirāgabhāvanāvasena",
  "tika-vin01t11:164_7": "tesaṁ tattha viññāṇuppatti na hotīti viññāṇābhāvato viññāṇaṭṭhitiṁ te na bhajanti.",
  "tika-vin01t11:164_8": "Nevasaññānāsaññāyatanaṁ pana yatheva saññāya, evaṁ viññāṇassapi sukhumattā viññāṇaṭṭhitīsu",
  "tika-vin01t11:164_9": "saṅgahaṁ na gacchati. Tañhi saññāya viya viññāṇassapi saṅkhārāvasesasukhumabhāvappattattā",
  "tika-vin01t11:164_10": "paribyattaviññāṇakiccābhāvato neva viññāṇaṁ , na ca sabbaso aviññāṇaṁ hotīti nevaviññāṇā",
  "tika-vin01t11:164_11": "nāviññāṇaṁ, tasmā paripphuṭaviññāṇakiccavantīsu viññāṇaṭṭhitīsu saṅgahaṁ na gacchati.",
  "tika-vin01t11:164_12": "Tasmā vinipātikehi saddhiṁ chakāmāvacaradevā manussā ca nānattakāyā nānattasaññino,",
  "tika-vin01t11:164_13": "paṭhamajjhānabhūmikā apāyasattā ca nānattakāyā ekattasaññino, dutiyajjhānabhūmikā",
  "tika-vin01t11:164_14": "ekattakāyā nānattasaññino, tatiyajjhānabhūmikā asaññasattaṁ vajjetvā sesā catutthajjhānabhūmikā",
  "tika-vin01t11:164_15": "ca ekattakāyā ekattasaññinoti imā catasso viññāṇaṭṭhitiyo nevasaññānāsaññāyatanaṁ",
  "tika-vin01t11:164_16": "vajjetvā ākāsānañcāyatanādiheṭṭhimāruppattayena saddhiṁ ‘‘satta viññāṇaṭṭhitiyo’’ti veditabbā.",
  "tika-vin01t11:165_0": "Aṭṭha lokadhammāti lābho alābho yaso ayaso nindā pasaṁsā sukhaṁ dukkhanti ime aṭṭha",
  "tika-vin01t11:165_1": "lokassa dhammattā lokadhammā. Ime hi sattalokassa avassaṁbhāvino dhammā, tasmā etehi",
  "tika-vin01t11:165_2": "vinimutto nāma koci satto natthi. Te hi aparāparaṁ kadāci lokaṁ anupatanti, kadāci",
  "tika-vin01t11:165_3": "te loko ca anupatati. Vuttampi cetaṁ ‘‘aṭṭhime, bhikkhave, lokadhammā lokaṁ anuparivattanti,",
  "tika-vin01t11:165_4": "loko ca aṭṭha lokadhamme anuparivattatī’’ti (a. ni. 8.6). Ghāsacchādanādīnaṁ laddhi,",
  "tika-vin01t11:165_5": "tāni eva vā laddhabbato lābho. Tadabhāvo alābho. Lābhaggahaṇena cettha tabbisayo",
  "tika-vin01t11:165_6": "anurodho gahito, alābhaggahaṇena virodho. Evaṁ yasādīsupi tabbisayaanurodhavirodhānaṁ",
  "tika-vin01t11:165_7": "gahaṇaṁ veditabbaṁ. Lābhe pana āgate alābho āgatoyeva hotīti lābho ca alābho ca vutto.",
  "tika-vin01t11:165_8": "Yasādīsupi eseva nayo. Tathā ca lohite sati tadupaghātavasena pubbo viya lābhādīsu",
  "tika-vin01t11:165_9": "anurodhe sati alābhādīsu virodho laddhāvasaro eva hoti.",
  "tika-vin01t11:166_0": "Nava sattāvāsāti heṭṭhā vuttasattaviññāṇaṭṭhitiyo eva asaññasattacatutthāruppehi",
  "tika-vin01t11:166_1": "saddhiṁ ‘‘nava sattāvāsā’’ti vuccanti. Sattā āvasanti etesūti sattāvāsā, nānattakāyanānattasaññīādibhedā",
  "tika-vin01t11:166_2": "sattanikāyā. Te hi sattanikāyā tappariyāpannānaṁ sattānaṁ tāya eva tappariyāpannatāya",
  "tika-vin01t11:166_3": "ādhāro viya vattabbataṁ arahanti samudāyādhāratāya avayavassa yathā ‘‘rukkhe sākhā’’ti.",
  "tika-vin01t11:166_4": "Suddhāvāsānampi sattāvāsaggahaṇe kāraṇaṁ heṭṭhā vuttameva.",
  "tika-vin01t11:167_0": "Dasāyatanānīti arūpasabhāvaṁ manāyatanaṁ rūpārūpādimissakaṁ dhammāyatanañca ṭhapetvā",
  "tika-vin01t11:167_1": "kevalaṁ rūpadhammānaṁyeva vasena cakkhāyatanādayo pañca, rūpāyatanādayo pañcāti dasāyatanāni",
  "tika-vin01t11:167_2": "vuttāni, manāyatanadhammāyatanehi pana saddhiṁ tāniyeva ‘‘dvādasāyatanānī’’ti vuttāni.",
  "tika-vin01t11:168_0": "Kasmā panettha cakkhādayo ‘‘āyatanānī’’ti vuccanti? Āyatanato (vibha. aṭṭha. 154)",
  "tika-vin01t11:168_1": "āyānaṁ vā tananato āyatassa ca nayanato āyatanāni. Cakkhurūpādīsu hi taṁtaṁdvārārammaṇā",
  "tika-vin01t11:168_2": "cittacetasikā dhammā sena sena anubhavanādinā kiccena āyatanti uṭṭhahanti ghaṭanti",
  "tika-vin01t11:168_3": "vāyamanti, te ca pana āyabhūte dhamme etāni tanonti vitthārenti, idañca anamatagge",
  "tika-vin01t11:168_4": "saṁsāre pavattaṁ ativiya āyataṁ saṁsāradukkhaṁ yāva na nivattati, tāva nayanti pavattayanti,",
  "tika-vin01t11:168_5": "tasmā ‘‘āyatanānī’’ti vuccanti. Api ca nivāsaṭṭhānaṭṭhena ākaraṭṭhena samosaraṇaṭṭhena",
  "tika-vin01t11:168_6": "sañjātidesaṭṭhena kāraṇaṭṭhena ca āyatanāni. Tathā hi loke ‘‘issarāyatanaṁ vāsudevāyatana’’ntiādīsu",
  "tika-vin01t11:168_7": "nivāsaṭṭhānaṁ āyatananti vuccati. ‘‘Suvaṇṇāyatanaṁ rajatāyatana’’ntiādīsu ākaro.",
  "tika-vin01t11:168_8": "Sāsane pana ‘‘manorame āyatane, sevanti naṁ vihaṅgamā’’tiādīsu (a. ni. 5.38) samosaraṇaṭṭhānaṁ.",
  "tika-vin01t11:168_9": "‘‘Dakkhiṇāpatho gunnaṁ āyatana’’ntiādīsu sañjātideso. ‘‘Tatra tatreva sakkhibhabbataṁ",
  "tika-vin01t11:168_10": "pāpuṇāti sati satiāyatane’’tiādīsu (ma. ni. 3.158; a. ni. 3.102; 5.23) kāraṇaṁ āyatananti",
  "tika-vin01t11:168_11": "vuccati. Cakkhuādīsu ca te te cittacetasikā dhammā nivasanti tadāyattavuttitāyāti",
  "tika-vin01t11:168_12": "cakkhādayo tesaṁ nivāsaṭṭhānaṁ. Cakkhādīsu ca te ākiṇṇā tannissitattā tadārammaṇattā",
  "tika-vin01t11:168_13": "cāti cakkhādayova nesaṁ ākaro. Tattha tattha vatthudvārārammaṇavasena samosaraṇato",
  "tika-vin01t11:168_14": "cakkhādayova nesaṁ samosaraṇaṭṭhānaṁ. Tannissayārammaṇabhāvena tattheva uppattito",
  "tika-vin01t11:168_15": "cakkhādayova nesaṁ sañjātideso. Cakkhādīnaṁ abhāve abhāvato cakkhādayova nesaṁ kāraṇanti",
  "tika-vin01t11:168_16": "yathāvuttenatthena cakkhu ca taṁ āyatanañcāti cakkhāyatanaṁ. Evaṁ sesānipi.",
  "tika-vin01t11:169_0": "Imāneva pana dvādasāyatanāni cakkhuviññāṇādichaviññāṇehi saddhiṁ aṭṭhārasa vidahanādito",
  "tika-vin01t11:169_1": "‘‘dhātuyo’’ti vuccanti. Tathā hi cakkhādīsu ekeko dhammo yathāsambhavaṁ vidahati,",
  "tika-vin01t11:169_2": "dhīyate, vidhānaṁ, vidhīyate etāya, ettha vā dhīyatīti dhātūti vuccati. Lokiyā hi",
  "tika-vin01t11:169_3": "dhātuyo kāraṇabhāvena vavatthitāva hutvā suvaṇṇarajatādidhātuyo viya suvaṇṇarajatādiṁ,",
  "tika-vin01t11:169_4": "anekappakāraṁ saṁsāradukkhaṁ vidahanti, bhārahārehi ca bhāro viya sattehi dhīyanti",
  "tika-vin01t11:169_5": "dhārīyanti, dukkhavidhānamattameva cetā avasavattanato. Etāhi ca kāraṇabhūtāhi saṁsāradukkhaṁ",
  "tika-vin01t11:169_6": "sattehi anuvidhīyati, tathāvihitañca taṁ etāsveva dhīyati ṭhapīyati, tasmā ‘‘dhātuyo’’ti",
  "tika-vin01t11:169_7": "vuccanti. Api ca yathā titthiyānaṁ attā nāma sabhāvato natthi, na evametā, etā pana",
  "tika-vin01t11:169_8": "attano sabhāvaṁ dhārentīti dhātuyo. Yathā ca loke vicittā haritālamanosilādayo selāvayavā",
  "tika-vin01t11:169_9": "‘‘dhātuyo’’ti vuccanti, evametāpi dhātuyo viya dhātuyo. Vicittā hetā ñāṇañeyyāvayavāti.",
  "tika-vin01t11:169_10": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu",
  "tika-vin01t11:169_11": "dhātusamaññā, evametesupi pañcakkhandhasaṅkhātassa attabhāvassa avayavesu dhātusamaññā",
  "tika-vin01t11:169_12": "veditabbā. Aññamaññavisabhāgalakkhaṇaparicchinnā hete cakkhādayoti. Api ca dhātūti",
  "tika-vin01t11:169_13": "nijjīvamattassetaṁ adhivacanaṁ. Tathā hi bhagavā ‘‘chadhāturo ayaṁ bhikkhu puriso’’tiādīsu",
  "tika-vin01t11:169_14": "(ma. ni. 3.343) jīvasaññāsamūhananatthaṁ dhātudesanamakāsi. Tasmā nijjīvaṭṭhenapi dhātuyoti vuccanti.",
  "tika-vin01t11:170_0": "Ettha ca ‘‘āhāraṭṭhitikā’’ti paccayāyattavuttitāvacanena saṅkhārānaṁ aniccatā, tāya",
  "tika-vin01t11:170_1": "ca ‘‘yadaniccaṁ taṁ dukkhaṁ, yaṁ dukkhaṁ tadanattā’’ti (saṁ. ni. 3.15) vacanato dukkhānattatā",
  "tika-vin01t11:170_2": "ca pakāsitā hontīti tīṇipi sāmaññalakkhaṇāni gahitāni. Nāmanti cattāro arūpino khandhā,",
  "tika-vin01t11:170_3": "te ca atthato phassādayo. Rūpanti bhūtupādāyarūpāni, tāni ca atthato pathavīādayoti",
  "tika-vin01t11:170_4": "aviseseneva salakkhaṇato saṅkhārā gahitā. Taggahaṇeneva ye te savisesā kusalādayo",
  "tika-vin01t11:170_5": "hetuādayo ca, tepi gahitā eva hontīti āha ‘‘iti ayaṁ saṅkhāralokopi sabbathā vidito’’ti.",
  "tika-vin01t11:171_0": "Evaṁ saṅkhāralokassa sabbathā viditabhāvaṁ dassetvā idāni sattalokassapi sabbathā",
  "tika-vin01t11:171_1": "viditabhāvaṁ dassento ‘‘yasmā panesā’’tiādimāha. Tattha āsayaṁ jānātīti āgamma cittaṁ",
  "tika-vin01t11:171_2": "seti etthāti āsayo migāsayo viya. Yathā migo gocarāya gantvā paccāgantvā tattheva",
  "tika-vin01t11:171_3": "vanagahane sayatīti so tassa āsayo, evaṁ aññathā pavattitvāpi cittaṁ āgamma yattha",
  "tika-vin01t11:171_4": "seti, so tassa āsayoti vuccati. So pana sassatadiṭṭhiādivasena catubbidho. Vuttañca –",
  "tika-vin01t11:172": "‘‘Sassatucchedadiṭṭhī ca, khanti cevānulomikā;",
  "tika-vin01t11:173": "Yathābhūtañca yaṁ ñāṇaṁ, etaṁ āsayasaddita’’nti.",
  "tika-vin01t11:174_0": "Tattha sabbadiṭṭhīnaṁ sassatucchedadiṭṭhīhi saṅgahitattā sabbepi diṭṭhigatikā sattā",
  "tika-vin01t11:174_1": "imā eva dve diṭṭhiyo sannissitā. Yathāha ‘‘dvayanissito khvāyaṁ kaccāna loko yebhuyyena",
  "tika-vin01t11:174_2": "atthitañceva natthitañcā’’ti (saṁ. ni. 2.15). Atthitāti hi sassataggāho adhippeto,",
  "tika-vin01t11:174_3": "natthitāti ucchedaggāho. Ayaṁ tāva vaṭṭanissitānaṁ puthujjanānaṁ āsayo, vivaṭṭanissitānaṁ",
  "tika-vin01t11:174_4": "pana suddhasattānaṁ anulomikā khanti yathābhūtañāṇanti duvidho āsayo. Tattha ‘‘anulomikā",
  "tika-vin01t11:174_5": "khanti vipassanāñāṇaṁ, yathābhūtañāṇaṁ pana maggañāṇa’’nti sammohavinodaniyā vibhaṅgaṭṭhakathāyaṁ",
  "tika-vin01t11:174_6": "(vibha. aṭṭha. 815) vuttaṁ . Taṁ catubbidhampi sattānaṁ āsayaṁ jānāti, jānanto ca",
  "tika-vin01t11:174_7": "tesaṁ diṭṭhigatānaṁ tesañca ñāṇānaṁ appavattikkhaṇepi jānāti. Vuttañhetaṁ –",
  "tika-vin01t11:175_0": "‘‘Kāmaṁ sevantaññeva jānāti ‘ayaṁ puggalo kāmagaruko kāmāsayo kāmādhimutto’ti, kāmaṁ",
  "tika-vin01t11:175_1": "sevantaññeva jānāti ‘ayaṁ puggalo nekkhammagaruko nekkhammāsayo nekkhammādhimutto’’’tiādi (paṭi. ma. 1.113).",
  "tika-vin01t11:176_0": "Anusayaṁ jānātīti anu anu sayantīti anusayā, anurūpaṁ kāraṇaṁ labhitvā uppajjantīti",
  "tika-vin01t11:176_1": "attho. Etena nesaṁ kāraṇalābhe uppajjanārahataṁ dasseti. Appahīnā hi kilesā kāraṇalābhe",
  "tika-vin01t11:176_2": "sati uppajjanti. Ke pana te? Kāmarāgādayo satta anāgatā kilesā, atītā paccuppannā",
  "tika-vin01t11:176_3": "ca taṁsabhāvattā tathā vuccanti. Na hi dhammānaṁ kālabhedena sabhāvabhedo atthi,",
  "tika-vin01t11:176_4": "taṁ sattavidhaṁ anusayaṁ tassa tassa sattassa santāne paroparabhāvena pavattamānaṁ jānāti.",
  "tika-vin01t11:177_0": "Caritaṁ jānātīti ettha caritanti sucaritaduccaritaṁ. Tañhi vibhaṅge (vibha. 814 ādayo)",
  "tika-vin01t11:177_1": "caritaniddese niddiṭṭhaṁ. Atha vā caritanti cariyā veditabbā. Tā pana rāgadosamohasaddhābuddhivitakkavasena",
  "tika-vin01t11:177_2": "cha mūlacariyā, tāsaṁ apariyanto antarabhedo, saṁsaggabhedo pana tesaṭṭhividho. Taṁ",
  "tika-vin01t11:177_3": "caritaṁ sabhāvato saṁkilesato vodānato samuṭṭhānato phalato nissandatoti evamādinā pakārena jānāti.",
  "tika-vin01t11:178_0": "Adhimuttiṁ jānātīti ettha adhimuttīti ajjhāsayadhātu. Sā duvidhā hīnādhimutti paṇītādhimuttīti.",
  "tika-vin01t11:178_1": "Yāya hīnādhimuttikā sattā hīnādhimuttikeyeva sevanti, paṇītādhimuttikā ca paṇītādhimuttike",
  "tika-vin01t11:178_2": "eva. Sace hi ācariyupajjhāyā na sīlavanto honti, saddhivihārikā sīlavanto honti,",
  "tika-vin01t11:178_3": "te attano ācariyupajjhāyepi na upasaṅkamanti, attanā sadise sāruppabhikkhūyeva upasaṅkamanti.",
  "tika-vin01t11:178_4": "Sace ācariyupajjhāyā sāruppabhikkhū, itare asāruppā, tepi na ācariyupajjhāye upasaṅkamanti,",
  "tika-vin01t11:178_5": "attanā sadise hīnādhimuttike eva upasaṅkamanti. Tipiṭakacūḷābhayatthero kira nāgadīpe",
  "tika-vin01t11:178_6": "cetiyavandanāya pañcahi bhikkhusatehi saddhiṁ gacchanto ekasmiṁ gāme manussehi nimantito",
  "tika-vin01t11:178_7": "therena ca saddhiṁ eko asāruppabhikkhu atthi, dhuravihārepi eko asāruppabhikkhu atthi,",
  "tika-vin01t11:178_8": "bhikkhusaṅghesu gāmaṁ osarantesu te ubho janā kiñcāpi āgantukena nevāsiko, nevāsikena",
  "tika-vin01t11:178_9": "vā āgantuko na diṭṭhapubbo, evaṁ santepi ekato hutvā hasitvā hasitvā kathayamānā",
  "tika-vin01t11:178_10": "aṭṭhaṁsu. Thero disvā ‘‘sammāsambuddhena jānitvā dhātusaṁyuttaṁ (saṁ. ni. 2.85 ādayo)",
  "tika-vin01t11:178_11": "kathita’’nti āha. Evamayaṁ hīnādhimuttikādīnaṁ aññamaññopasevanādiniyāmikā ajjhāsayadhātu",
  "tika-vin01t11:178_12": "ajjhāsayabhāvo adhimuttīti vuccati, taṁ adhimuttiṁ jānāti. ‘‘Imassa adhimutti hīnā,",
  "tika-vin01t11:178_13": "imassa paṇītā. Tatthāpi imassa mudu, imassa mudutarā, imassa mudutamā’’tiādinā paṭivijjhati.",
  "tika-vin01t11:178_14": "Adhimuttiyā pana tikkhamudubhāvādiko indriyānaṁ tikkhamudubhāvādinā veditabbo.",
  "tika-vin01t11:179_0": "Apparajakkheti paññāmaye akkhimhi appaṁ parittaṁ rāgadosamoharajaṁ etesanti apparajakkhā,",
  "tika-vin01t11:179_1": "appaṁ vā rāgādirajaṁ etesanti apparajakkhā, anussadarāgādirajā sattā. Te apparajakkhe.",
  "tika-vin01t11:179_2": "Mahārajakkheti etthāpi eseva nayo, ussadarāgādirajā mahārajakkhā. Jānātīti ‘‘imassa",
  "tika-vin01t11:179_3": "rāgarajo appo, imassa dosarajo appo’’tiādinā apparajakkhādike jānāti.",
  "tika-vin01t11:180_0": "Tikkhindriyeti tikhiṇehi saddhādīhi indriyehi samannāgate. Mudindriyeti mudukehi",
  "tika-vin01t11:180_1": "saddhādīhi indriyehi samannāgate. Ubhayatthāpi upanissayabhūtindriyāni adhippetāni.",
  "tika-vin01t11:180_2": "Svākāreti sundarākāre, kalyāṇapakatike vivaṭṭajjhāsayeti attho. Yesaṁ vā āsayādayo",
  "tika-vin01t11:180_3": "ākārā koṭṭhāsā sundarā, te svākārā. Viparītā dvākārā. Suviññāpayeti sammattaniyāmaṁ",
  "tika-vin01t11:180_4": "viññāpetuṁ sukare saddhe paññavante ca, ye vā kathitaṁ kāraṇaṁ sallakkhenti, sukhena",
  "tika-vin01t11:180_5": "sakkā honti viññāpetuṁ, te suviññāpayā. Viparītā duviññāpayā. Bhabbe abhabbeti ettha",
  "tika-vin01t11:180_6": "ye ariyamaggappaṭivedhassa anucchavikā upanissayasampannā kammāvaraṇakilesāvaraṇavipākāvaraṇarahitā,",
  "tika-vin01t11:180_7": "te bhabbā. Viparītā abhabbā. Tasmāti yasmā bhagavā aparimāṇe satte āsayādito anavasesetvā",
  "tika-vin01t11:180_8": "jānāti, tasmā assa bhagavato sattalokopi sabbathā vidito.",
  "tika-vin01t11:181_0": "Nanu ca sattesu pamāṇādipi jānitabbo atthīti? Atthi, tassa pana jānanaṁ na nibbidāya",
  "tika-vin01t11:181_1": "virāgāya nirodhāyāti idha na gahitaṁ, bhagavato pana tampi suviditaṁ suvavatthāpitameva,",
  "tika-vin01t11:181_2": "payojanābhāvā desanaṁ nāruḷhaṁ. Tena vuttaṁ –",
  "tika-vin01t11:182_0": "‘‘Atha kho bhagavā parittaṁ nakhasikhāyaṁ paṁsuṁ āropetvā bhikkhū āmantesi – ‘taṁ",
  "tika-vin01t11:182_1": "kiṁ maññatha, bhikkhave, katamaṁ nu kho bahutaraṁ yo vāyaṁ mayā paritto nakhasikhāyaṁ",
  "tika-vin01t11:182_2": "paṁsu āropito, ayaṁ vā mahāpathavī’’’tiādi (saṁ. ni. 5.1121).",
  "tika-vin01t11:183_0": "Evaṁ sattalokassapi sabbathā viditabhāvaṁ dassetvā idāni okāsalokassapi tatheva viditabhāvaṁ",
  "tika-vin01t11:183_1": "dassento āha ‘‘yathā casattaloko’’tiādi . Okāsalokopi sabbathā viditoti sambandho.",
  "tika-vin01t11:183_2": "Cakkavāḷanti lokadhātu. Sā hi nemimaṇḍalasadisena cakkavāḷapabbatena samantato parikkhittattā",
  "tika-vin01t11:183_3": "‘‘cakkavāḷa’’nti vuccati. Aḍḍhuḍḍhānīti upaḍḍhacatutthāni, tīṇi satāni paññāsañcāti",
  "tika-vin01t11:183_4": "attho. Nahutānīti dasasahassāni. Saṅkhātāti kathitā. Yasmā pathavī nāmāyaṁ tiriyaṁ",
  "tika-vin01t11:183_5": "aparicchinnā, tasmā ‘‘ettakaṁ bahalattena, saṅkhātāyaṁ vasundharā’’ti bahalatoyeva",
  "tika-vin01t11:183_6": "paricchedo vutto. Nanu cakkavāḷapabbatehi taṁtaṁcakkavāḷapathavī paricchinnāti? Na",
  "tika-vin01t11:183_7": "tadaññacakkavāḷapathaviyā ekābaddhabhāvato. Tiṇṇaṁ tiṇṇañhi pattānaṁ antarāḷasadise",
  "tika-vin01t11:183_8": "tiṇṇaṁ tiṇṇaṁ lokadhātūnaṁ antareyeva pathavī natthi lokantaranirayabhāvato, cakkavāḷapabbatānaṁ",
  "tika-vin01t11:183_9": "pana cakkavāḷapabbatantarehi sambaddhaṭṭhāne pathavī ekābaddhāva, vivaṭṭakāle saṇṭhahamānāpi",
  "tika-vin01t11:183_10": "pathavī yathāsaṇṭhitapathaviyā ekābaddhāva saṇṭhahati.",
  "tika-vin01t11:184_0": "Saṇṭhitīti heṭṭhā uparito cāti sabbaso ṭhiti. Evaṁ saṇṭhiteti evaṁ avaṭṭhite. Etthāti",
  "tika-vin01t11:184_1": "cakkavāḷe. Ajjhogāḷhoti ogāhitvā anupavisitvā ṭhito. Accuggato tāvadevāti tattakameva",
  "tika-vin01t11:184_2": "caturāsīti yojanasatasahassāniyeva uggato. Na kevalañcettha ubbedhova, atha kho āyāmavitthārāpissa",
  "tika-vin01t11:184_3": "tattakāyeva. Vuttañhetaṁ –",
  "tika-vin01t11:185": "‘‘Sineru, bhikkhave, pabbatarājā caturāsīti yojanasahassāni āyāmena, caturāsīti yojanasahassāni vitthārenā’’ti (a. ni. 7.66).",
  "tika-vin01t11:186_0": "Sinerupabbatuttamoti pabbatesu uttamo, pabbatoyeva vā uttamo pabbatuttamo, sinerusaṅkhāto",
  "tika-vin01t11:186_1": "pabbatuttamo sinerupabbatuttamo, sinerupabbatarājāti vuttaṁ hoti. Tassa ca pācīnapassaṁ",
  "tika-vin01t11:186_2": "rajatamayaṁ, tasmā tassa pabhāya ajjhottharantiyā pācīnadisāya samuddodakaṁ khīraṁ",
  "tika-vin01t11:186_3": "viya paññāyati. Dakkhiṇapassaṁ pana indanīlamaṇimayaṁ, tasmā dakkhiṇadisāya samuddodakaṁ",
  "tika-vin01t11:186_4": "yebhuyyena nīlavaṇṇaṁ hutvā paññāyati, tathā ākāsaṁ. Pacchimapassaṁ phalikamayaṁ.",
  "tika-vin01t11:186_5": "Uttarapassaṁ suvaṇṇamayaṁ. Cattāro samuddāpi sinerurasmīhi eva paricchinnā. Tathā",
  "tika-vin01t11:186_6": "hi pubbadakkhiṇapassehi nikkhantā rajatamaṇirasmiyo ekato hutvā mahāsamuddapiṭṭhena",
  "tika-vin01t11:186_7": "gantvā cakkavāḷapabbataṁ āhacca tiṭṭhanti, dakkhiṇapacchimapassehi nikkhantā maṇiphalikarasmiyo,",
  "tika-vin01t11:186_8": "pacchimuttarapassehi nikkhantā phalikasuvaṇṇarasmiyo, uttarapācīnapassehi nikkhantā",
  "tika-vin01t11:186_9": "suvaṇṇarajatarasmiyo ekato hutvā mahāsamuddapiṭṭhena gantvā cakkavāḷapabbataṁ āhacca",
  "tika-vin01t11:186_10": "tiṭṭhanti, tāsaṁ rasmīnaṁ antaresu cattāro mahāsamuddā honti.",
  "tika-vin01t11:187_0": "Tatoti sinerussa heṭṭhā upari ca vuttappamāṇato. Upaḍḍhupaḍḍhenāti upaḍḍhena upaḍḍhena.",
  "tika-vin01t11:187_1": "Idaṁ vuttaṁ hoti – dvācattālīsa yojanasahassāni samudde ajjhogāḷho tattakameva upari",
  "tika-vin01t11:187_2": "uggato yugandharapabbato, ekavīsati yojanasahassāni mahāsamudde ajjhogāḷho tattakameva",
  "tika-vin01t11:187_3": "ca upari uggato īsadharo pabbatoti iminā nayena sesesupi upaḍḍhupaḍḍhappamāṇatā veditabbā.",
  "tika-vin01t11:187_4": "Yathā mahāsamuddo yāva cakkavāḷapādamūlā anupubbaninno, evaṁ yāva sinerupādamūlāti",
  "tika-vin01t11:187_5": "heṭṭhā sineruppamāṇato upaḍḍhappamāṇopi yugandharapabbato pathaviyaṁ suppatiṭṭhito,",
  "tika-vin01t11:187_6": "evaṁ īsadharādayopīti daṭṭhabbaṁ. Vuttañhetaṁ ‘‘mahāsamuddo, bhikkhave, anupubbaninno",
  "tika-vin01t11:187_7": "anupubbapoṇo anupubbapabbhāro’’ti (cūḷava. 184; udā. 45). Sineruyugandharādīnaṁ antare",
  "tika-vin01t11:187_8": "sīdantarasamuddā nāma honti. Tattha kira udakaṁ sukhumaṁ morapattamattampi pakkhittaṁ",
  "tika-vin01t11:187_9": "patiṭṭhātuṁ na sakkoti sīdateva, tasmā te sīdasamuddā nāma vuccanti. Te pana vitthārato",
  "tika-vin01t11:187_10": "yathākkamaṁ sineruādīnaṁ accuggamasamānapaamāṇāti vadanti. Ajjhogāḷhuggatāti ajjhogāḷhā",
  "tika-vin01t11:187_11": "ca uggatā ca. Brahāti mahantā.",
  "tika-vin01t11:188_0": "Sinerussa samantatoti parikkhipanavasena sinerussa samantato ṭhitā. Sineruṁ tāva",
  "tika-vin01t11:188_1": "parikkhipitvā ṭhito yugandharo, taṁ parikkhipitvā īsadharo. Evaṁ taṁ taṁ parikkhipitvā",
  "tika-vin01t11:188_2": "ṭhitā ‘‘sinerussa samantato’’ti vuttā. Katthaci pana ‘‘sineruṁ parikkhipitvā assakaṇṇo",
  "tika-vin01t11:188_3": "nāma pabbato patiṭṭhito, taṁ parikkhipitvā vinatako nāma pabbato’’ti evaṁ aññoyeva",
  "tika-vin01t11:188_4": "anukkamo āgato. Tathā hi nimijātake –",
  "tika-vin01t11:189": "‘‘Sahassayuttaṁ hayavāhiṁ, dibbayānamadhiṭṭhito;",
  "tika-vin01t11:190": "Yāyamāno mahārājā, addā sīdantare nage;",
  "tika-vin01t11:191": "Disvānāmantayī sūtaṁ, ime ke nāma pabbatā’’ti. (jā. 2.22.566)",
  "tika-vin01t11:192": "Evaṁ nimimahārājena puṭṭhena mātalidevaputtena –",
  "tika-vin01t11:193": "‘‘Sudassano karavīko, īsadharo yugandharo;",
  "tika-vin01t11:194": "Nemindharo vinatako, assakaṇṇo girī brahā.",
  "tika-vin01t11:195": "‘‘Ete sīdantare nagā, anupubbasamuggatā;",
  "tika-vin01t11:196": "Mahārājānamāvāsā, yāni tvaṁ rāja passasī’’ti. (jā. 2.22.568-569)",
  "tika-vin01t11:197": "Vuttaṁ.",
  "tika-vin01t11:198": "Tattha aṭṭhakathāyaṁ idaṁ vuttaṁ –",
  "tika-vin01t11:199_0": "‘‘Ayaṁ, mahārāja, etesaṁ sabbabāhiro sudassano pabbato nāma, tadanantare karavīko",
  "tika-vin01t11:199_1": "nāma, so sudassanato uccataro. Ubhinnampi pana tesaṁ antare ekopi sīdantaramahāsamuddo.",
  "tika-vin01t11:199_2": "Karavīkassa anantare īsadharo nāma, so karavīkato uccataro. Tesampi antare eko sīdantaramahāsamuddo.",
  "tika-vin01t11:199_3": "Īsadharassa anantare yugandharo nāma, so īsadharato uccataro. Tesampi antare eko",
  "tika-vin01t11:199_4": "sīdantaramahāsamuddo. Yugandharassa anantare nemindharo nāma, so yugandharato uccataro.",
  "tika-vin01t11:199_5": "Tesampi antare eko sīdantaramahāsamuddo. Nemindharassa anantare vinatako nāma, so",
  "tika-vin01t11:199_6": "nemindharato uccataro. Tesampi antare eko sīdantaramahāsamuddo. Vinatakassa anantare",
  "tika-vin01t11:199_7": "assakaṇṇo nāma, so vinatakato uccataro. Tesampi antare eko sīdantaramahāsamuddo.",
  "tika-vin01t11:199_8": "Ete sīdantaramahāsamudde satta pabbatā anupaṭipāṭiyā samuggatā sopānasadisā hutvā",
  "tika-vin01t11:199_9": "ṭhitā’’ti (jā. aṭṭha. 6.22.569).",
  "tika-vin01t11:200_0": "Yojanānaṁ satānucco, himavā pañca pabbatoti himavā pabbato pañca yojanasatāni ucco,",
  "tika-vin01t11:200_1": "ubbedhoti attho. Tattha himavāti himapātasamaye himayuttatāya himaṁ assa atthīti",
  "tika-vin01t11:200_2": "himavā, gimhakāle himaṁ vamatīti himavā. Pabbatoti selo. Selo hi sandhisaṅkhātehi",
  "tika-vin01t11:200_3": "pabbehi sahitattā ‘‘pabbato’’ti vuccati, pasavanādivasena jalassa sārabhūtānaṁ bhesajjādīnaṁ",
  "tika-vin01t11:200_4": "vatthūnañca giraṇato ‘‘girī’’ti ca vuccati. Yojanānaṁ sahassāni, tīṇi āyatavitthatoti",
  "tika-vin01t11:200_5": "yojanānaṁ tīṇi sahassāni āyāmato ca vitthārato cāti attho, āyāmato ca vitthārato",
  "tika-vin01t11:200_6": "ca tīṇi yojanasahassānīti vuttaṁ hoti.",
  "tika-vin01t11:201_0": "Caturāsītisahassehi, kūṭehi paṭimaṇḍitoti sudassanakūṭacitrakūṭādīhi caturāsītikūṭasahassehi",
  "tika-vin01t11:201_1": "paṭimaṇḍito, sobhitoti attho. Apicettha avuttopi ayaṁ viseso veditabbo (ma. ni. aṭṭha.",
  "tika-vin01t11:201_2": "2.31; a. ni. aṭṭha. 3.8.19; su. ni. aṭṭha. selasuttavaṇṇanā) – ayaṁ himavā nāma pabbato",
  "tika-vin01t11:201_3": "samantato sandamānapañcasatanadīvicitto, yattha āyāmavitthārena ceva gambhīratāya",
  "tika-vin01t11:201_4": "ca paṇṇāsa paṇṇāsa yojanā diyaḍḍhayojanasataparimaṇḍalā anotattadaho kaṇṇamuṇḍadaho",
  "tika-vin01t11:201_5": "rathakāradaho chaddantadaho kuṇāladaho mandākinīdaho sīhappapātadahoti satta mahāsarā",
  "tika-vin01t11:201_6": "patiṭṭhitā. Tesu anotatto sudassanakūṭaṁ citrakūṭaṁ kāḷakūṭaṁ gandhamādanakūṭaṁ kelāsakūṭanti",
  "tika-vin01t11:201_7": "imehi pañcahi pabbatehi parikkhitto. Tattha sudassanakūṭaṁ sovaṇṇamayaṁ dviyojanasatubbedhaṁ",
  "tika-vin01t11:201_8": "antovaṅkaṁ kākamukhasaṇṭhānaṁ tameva saraṁ paṭicchādetvā ṭhitaṁ. Citrakūṭaṁ sabbaratanamayaṁ.",
  "tika-vin01t11:201_9": "Kāḷakūṭaṁ añjanamayaṁ. Gandhamādanakūṭaṁ sānumayaṁ abbhantare muggavaṇṇaṁ kāḷānusāriyādimūlagandho",
  "tika-vin01t11:201_10": "candanādisāragandho saralādipheggugandho lavaṅgāditacagandho kapiṭṭhādipapaṭikagandho",
  "tika-vin01t11:201_11": "sajjādirasagandho tamālādipattagandho nāgakuṅkumādipupphagandho jātiphalādiphalagandho",
  "tika-vin01t11:201_12": "sabbathā gandhabhāvato gandhagandhoti imehi dasahi gandhehi ussannaṁ nānappakāraosadhasañchannaṁ",
  "tika-vin01t11:201_13": "kāḷapakkhauposathadivase ādittamiva aṅgāraṁ jalantaṁ tiṭṭhati.",
  "tika-vin01t11:202_0": "Tattheva nandamūlakaṁ (su. ni. aṭṭha. 1.35) nāma pabbhāraṁ paccekabuddhānaṁ vasanokāso.",
  "tika-vin01t11:202_1": "Tisso guhāyo suvaṇṇaguhā maṇiguhā rajataguhāti. Tattha maṇiguhādvāre mañjūsako nāma",
  "tika-vin01t11:202_2": "rukkho yojanaṁ ubbedhena, yojanaṁ vitthārena, so yattakāni udake vā thale vā pupphāni,",
  "tika-vin01t11:202_3": "sabbāni pupphati visesena paccekabuddhāgamanadivase, tassūparito sabbaratanamāḷo",
  "tika-vin01t11:202_4": "hoti. Tattha sammajjanakavāto kacavaraṁ chaḍḍeti, samakaraṇavāto sabbaratanamayaṁ",
  "tika-vin01t11:202_5": "vālikaṁ samaṁ karoti, siñcanakavāto anotattadahato ānetvā udakaṁ siñcati, sugandhakaraṇavāto",
  "tika-vin01t11:202_6": "sabbesaṁ gandharukkhānaṁ gandhe āneti, ocinakavāto pupphāni ocinitvā pāteti, santharaṇakavāto",
  "tika-vin01t11:202_7": "sabbattha santharati, sadā paññattāneva cettha āsanāni honti. Yesu paccekabuddhuppādadivase",
  "tika-vin01t11:202_8": "uposathadivase ca sabbapaccekabuddhā sannipatitvā nisīdanti, ayaṁ tattha pakati.",
  "tika-vin01t11:202_9": "Abhisambuddhapaccekabuddho tattha gantvā paññattāsane nisīdati. Tato sace tasmiṁ",
  "tika-vin01t11:202_10": "kāle aññepi paccekabuddhā saṁvijjanti, tepi taṅkhaṇaṁ sannipatitvā paññattāsanesu",
  "tika-vin01t11:202_11": "nisīdanti, nisīditvā kiñcideva samāpattiṁ samāpajjitvā vuṭṭhahanti. Tato saṅghatthero",
  "tika-vin01t11:202_12": "adhunāgataṁ paccekabuddhaṁ sabbesaṁ anumodanatthāya ‘‘kathamadhigata’’nti kammaṭṭhānaṁ",
  "tika-vin01t11:202_13": "pucchati, tadā so attano udānabyākaraṇagāthaṁ bhāsati. Evamidaṁ gandhamādanakūṭaṁ",
  "tika-vin01t11:202_14": "paccekabuddhānaṁ āvāsaṭṭhānaṁ hotīti veditabbaṁ.",
  "tika-vin01t11:203_0": "Kelāsakūṭaṁ pana rajatamayaṁ. Sabbāni cetāni citrakūṭādīni sudassanena samānubbedhasaṇṭhānāni",
  "tika-vin01t11:203_1": "tameva saraṁ paṭicchādetvā ṭhitāni. Sabbāni pana puthulato paññāsayojanāni, āyāmato",
  "tika-vin01t11:203_2": "pana ubbedhato viya dviyojanasatānevāti vadanti. Tāni sabbāni devānubhāvena nāgānubhāvena",
  "tika-vin01t11:203_3": "ca ṭhassanti, nadiyo ca tesu sandanti, taṁ sabbampi udakaṁ anotattameva pavisati,",
  "tika-vin01t11:203_4": "candimasūriyā dakkhiṇena vā uttarena vā gacchantā pabbatantarena tattha obhāsaṁ karonti,",
  "tika-vin01t11:203_5": "ujuṁ gacchantā na karonti, tenevassa ‘‘anotatta’’nti saṅkhā udapādi. Tattha ratanamayamanuññasopānasilātalāni",
  "tika-vin01t11:203_6": "nimmacchakacchapāni phalikasadisanimmalūdakāni nhānatitthāni tadupabhogīsattānaṁ",
  "tika-vin01t11:203_7": "sādhāraṇakammunāva suppaṭiyattāni susaṇṭhitāni honti, yesu buddhapaccekabuddhakhīṇāsavā",
  "tika-vin01t11:203_8": "ca iddhimanto ca isayo nhāyanti, devayakkhādayo uyyānakīḷaṁ kīḷanti.",
  "tika-vin01t11:204_0": "Tassa catūsu passesu sīhamukhaṁ hatthimukhaṁ assamukhaṁ usabhamukhanti cattāri mukhāni",
  "tika-vin01t11:204_1": "honti, yehi catasso nadiyo sandanti. Sīhamukhena nikkhantanadītīre sīhā bahutarā",
  "tika-vin01t11:204_2": "honti, hatthimukhādīhi hatthiassausabhā. Puratthimadisato nikkhantanadī anotattaṁ",
  "tika-vin01t11:204_3": "tikkhattuṁ padakkhiṇaṁ katvā itarā tisso nadiyo anupagamma pācīnahimavanteneva amanussapathaṁ",
  "tika-vin01t11:204_4": "gantvā mahāsamuddaṁ pavisati. Pacchimadisato ca uttaradisato ca nikkhantanadiyopi",
  "tika-vin01t11:204_5": "tatheva padakkhiṇaṁ katvā pacchimahimavanteneva uttarahimavanteneva ca amanussapathaṁ",
  "tika-vin01t11:204_6": "gantvā mahāsamuddaṁ pavisanti. Dakkhiṇadisato nikkhantanadī pana taṁ tikkhattuṁ padakkhiṇaṁ",
  "tika-vin01t11:204_7": "katvā dakkhiṇena ujukaṁ pāsāṇapiṭṭheneva saṭṭhi yojanāni gantvā pabbataṁ paharitvā",
  "tika-vin01t11:204_8": "vuṭṭhāya parikkhepena tigāvutappamāṇā udakadhārā hutvā ākāsena saṭṭhi yojanāni gantvā",
  "tika-vin01t11:204_9": "tiyaggaḷe nāma pāsāṇe patitā, pāsāṇo udakadhārāvegena bhinno. Tattha paññāsayojanappamāṇā",
  "tika-vin01t11:204_10": "tiyaggaḷā nāma mahāpokkharaṇī jātā, mahāpokkharaṇiyā kūlaṁ bhinditvā pāsāṇaṁ pavisitvā",
  "tika-vin01t11:204_11": "saṭṭhi yojanāni gatā, tato ghanapathaviṁ bhinditvā umaṅgena saṭṭhi yojanāni gantvā",
  "tika-vin01t11:204_12": "viñjhaṁ nāma tiracchānapabbataṁ paharitvā hatthatale pañcaṅgulisadisā pañcadhārā",
  "tika-vin01t11:204_13": "hutvā pavattati. Sā tikkhattuṁ anotattaṁ padakkhiṇaṁ katvā gataṭṭhāne ‘‘āvaṭṭagaṅgā’’ti",
  "tika-vin01t11:204_14": "vuccati, ujukaṁ pāsāṇapiṭṭhena saṭṭhi yojanāni gataṭṭhāne ‘‘kaṇhagaṅgā’’ti, ākāsena",
  "tika-vin01t11:204_15": "saṭṭhi yojanāni gataṭṭhāne ‘‘ākāsagaṅgā’’ti, tiyaggaḷapāsāṇe paññāsayojanokāse ṭhitā",
  "tika-vin01t11:204_16": "‘‘tiyaggaḷapokkharaṇī’’ti, kūlaṁ bhinditvā pāsāṇaṁ pavisitvā saṭṭhi yojanāni gataṭṭhāne",
  "tika-vin01t11:204_17": "‘‘bahalagaṅgā’’ti, umaṅgena saṭṭhi yojanāni gataṭṭhāne ‘‘umaṅgagaṅgā’’ti vuccati.",
  "tika-vin01t11:204_18": "Viñjhaṁ nāma tiracchānapabbataṁ paharitvā pañcadhārā hutvā pavattaṭṭhāne pana gaṅgā",
  "tika-vin01t11:204_19": "yamunā aciravatī sarabhū mahīti pañcadhā saṅkhyaṁ gatā. Evametā pañca mahānadiyo",
  "tika-vin01t11:204_20": "himavantato pabhavanti.",
  "tika-vin01t11:205_0": "Chaddantadahassa pana (jā. aṭṭha. 5.16.chaddantajātakavaṇṇanā) majjhe dvādasayojanappamāṇe",
  "tika-vin01t11:205_1": "ṭhāne sevālo vā paṇakaṁ vā natthi, maṇikkhandhavaṇṇaṁ udakameva santiṭṭhati, tadanantaraṁ",
  "tika-vin01t11:205_2": "yojanavitthataṁ suddhakallahāravanaṁ taṁ udakaṁ parikkhipitvā ṭhitaṁ, tadanantaraṁ",
  "tika-vin01t11:205_3": "yojanavitthatameva suddhanīluppalavanaṁ taṁ parikkhipitvā ṭhitaṁ, yojanayojanavitthatāneva",
  "tika-vin01t11:205_4": "rattuppalasetuppalarattapadumasetapadumakumudavanāni purimaṁ purimaṁ parikkhipitvā",
  "tika-vin01t11:205_5": "ṭhitāni, imesaṁ pana sattannaṁ vanānaṁ anantaraṁ sabbesampi kallahārādīnaṁ vasena",
  "tika-vin01t11:205_6": "vomissakavanaṁ yojanavitthatameva tāni parikkhipitvā ṭhitaṁ, tadanantaraṁ nāgānaṁ",
  "tika-vin01t11:205_7": "kaṭippamāṇe udake yojanavitthatameva rattasālivanaṁ, tadanantaraṁ udakapariyante",
  "tika-vin01t11:205_8": "nīlapītalohitodātasurabhisukhumakusumasamākiṇṇaṁ khuddakagacchavananti imāni dasa",
  "tika-vin01t11:205_9": "vanāni yojanayojanavitthatāneva. Tato khuddakarājamāsamahārājamāsamuggavanaṁ, tadanantaraṁ",
  "tika-vin01t11:205_10": "tipusaeḷālukaalābukumbhaṇḍavallivanāni, tato pūgarukkhappamāṇaṁ ucchuvanaṁ, tato",
  "tika-vin01t11:205_11": "hatthidantappamāṇaphalaṁ kadalivanaṁ, tato sālavanaṁ, tadanantaraṁ cāṭippamāṇaphalaṁ",
  "tika-vin01t11:205_12": "panasavanaṁ, tato madhuraphalaṁ ambavanaṁ, tato ciñcavanaṁ, tato kapiṭṭhavanaṁ, tato",
  "tika-vin01t11:205_13": "vomissako mahāvanasaṇḍo, tato veṇuvanaṁ, veṇuvanaṁ pana parikkhipitvā satta pabbatā",
  "tika-vin01t11:205_14": "ṭhitā, tesaṁ bāhirantato paṭṭhāya paṭhamo cūḷakāḷapabbato nāma, dutiyo mahākāḷapabbato",
  "tika-vin01t11:205_15": "nāma, tato udakapassapabbato nāma, tato candapassapabbato nāma, tato sūriyapassapabbato",
  "tika-vin01t11:205_16": "nāma, tato maṇipassapabbato nāma, sattamo suvaṇṇapassapabbato nāma. So ubbedhato",
  "tika-vin01t11:205_17": "sattayojaniko chaddantadahaṁ parikkhipitvā pattassa mukhavaṭṭi viya ṭhito. Tassa",
  "tika-vin01t11:205_18": "abbhantarimapassaṁ suvaṇṇavaṇṇaṁ, tato nikkhantena obhāsena chaddantadaho samuggatabālasūriyo",
  "tika-vin01t11:205_19": "viya hoti. Bāhirimapabbatesu pana eko ubbedhato cha yojanāni, eko pañca, eko cattāri,",
  "tika-vin01t11:205_20": "eko tīṇi, eko dve, eko yojanaṁ.",
  "tika-vin01t11:206_0": "Evaṁ sattapabbataparikkhittassa pana tassa dahassa pubbuttarakaṇṇe udakavātappaharaṇokāse",
  "tika-vin01t11:206_1": "mahānigrodharukkho, tassa khandho parikkhepato pañcayojaniko, ubbedhato sattayojaniko.",
  "tika-vin01t11:206_2": "Catūsu disāsu catasso sākhāyo chachayojanikā, uddhaṁ uggatasākhāpi chayojanikāva.",
  "tika-vin01t11:206_3": "Iti so mūlato paṭṭhāya ubbedhena terasayojaniko sākhānaṁ orimantato yāva pārimantā",
  "tika-vin01t11:206_4": "dvādasayojaniko aṭṭhahi pārohasahassehi paṭimaṇḍito muṇḍamaṇipabbato viya vilāsamāno",
  "tika-vin01t11:206_5": "tiṭṭhati. Chaddantadahassa pana pacchimadisābhāge suvaṇṇapabbate dvādasayojanikā",
  "tika-vin01t11:206_6": "kañcanaguhā. Chaddanto nāgarājā vassāratte aṭṭhasahassanāgaparivuto kañcanaguhāyaṁ",
  "tika-vin01t11:206_7": "vasati, gimhakāle udakavātaṁ sampaṭicchamāno mahānigrodhamūle pārohantare tiṭṭhati.",
  "tika-vin01t11:207_0": "Mandākiniyā pana majjhe pañcavīsatiyojanamatte ṭhāne sevālo vā paṇakaṁ vā natthi,",
  "tika-vin01t11:207_1": "phalikavaṇṇaṁ udakameva hoti, tato paraṁ pana nāgānaṁ kaṭippamāṇe udake aḍḍhayojanavitthataṁ",
  "tika-vin01t11:207_2": "setapadumavanaṁ taṁ udakaṁ parikkhipitvā ṭhitaṁ. Tattha muḷālaṁ naṅgalasīsamattaṁ",
  "tika-vin01t11:207_3": "hoti, bhisaṁ mahābheripokkharappamāṇaṁ hoti. Tassa ekekasmiṁ pabbantare āḷhakappamāṇaṁ",
  "tika-vin01t11:207_4": "khīraṁ hoti. Padumānaṁ pupphasamaye vāto reṇuvaṭṭiṁ uṭṭhāpetvā paduminīpattesu ṭhapeti,",
  "tika-vin01t11:207_5": "tattha udakaphusitāni patanti, tato ādiccapākena paccitvā pakkaayoghaṭikā viya pokkharamadhu",
  "tika-vin01t11:207_6": "tiṭṭhati, tadanantaraṁ tāvamahantameva rattapadumavanaṁ, tadanantaraṁ rattakumudavanaṁ,",
  "tika-vin01t11:207_7": "tadanantaraṁ setakumudavanaṁ , tadanantaraṁ nīluppalavanaṁ, tadanantaraṁ rattuppalavanaṁ,",
  "tika-vin01t11:207_8": "tadanantaraṁ sugandhasālivanaṁ, tadanantaraṁ eḷālukaalābukumbhaṇḍādīni madhurarasāni",
  "tika-vin01t11:207_9": "valliphalāni, tadanantaraṁ aḍḍhayojanavitthatameva ucchuvanaṁ, tattha pūgarukkhakkhandhappamāṇaṁ",
  "tika-vin01t11:207_10": "ucchu. Tadanantaraṁ kadalivanaṁ, yato duve pakkāni khādantā kilamanti. Tadanantaraṁ",
  "tika-vin01t11:207_11": "cāṭippamāṇaphalaṁ panasavanaṁ, tadanantaraṁ ambavanaṁ, jambuvanaṁ, kapiṭṭhavananti",
  "tika-vin01t11:207_12": "saṅkhepato tasmiṁ dahe khāditabbayuttakaṁ phalaṁ nāma natthīti na vattabbaṁ. Iti",
  "tika-vin01t11:207_13": "imasmiṁ himavati vijjamānakasattamahāsarappabhutīnaṁ pamāṇasaṇṭhānādibhedaṁ sabbameva",
  "tika-vin01t11:207_14": "visesaṁ bhagavā sabbathā avedi aññāsi paṭivijjhiyevāti daṭṭhabbaṁ.",
  "tika-vin01t11:208_0": "Tipañcayojanakkhandhaparikkhepāti pannarasayojanappamāṇakkhandhaparikkhepā, khandhassa",
  "tika-vin01t11:208_1": "pariṇāho pannarasayojanappamāṇoti vuttaṁ hoti. Nagavhayāti nagasaddena avhātabbā,",
  "tika-vin01t11:208_2": "rukkhābhidhānāti attho. Rukkho hi na gacchatīti nagoti vuccati. Nagavhayā jambūti",
  "tika-vin01t11:208_3": "yojetabbaṁ. Paññāsayojanakkhandhasākhāyāmāti ubbedhato paññāsayojanappamāṇakkhandhāyāmā",
  "tika-vin01t11:208_4": "ubbedhato samantato ca paññāsayojanasākhāyāmā ca. Tato eva satayojanavitthiṇṇā, tāvadeva",
  "tika-vin01t11:208_5": "ca uggatā. Jamburukkhassa hi mūlato paṭṭhāya yāva sākhāviṭapā, tāva paṇṇāsa yojanāni,",
  "tika-vin01t11:208_6": "tato parampi ujukaṁ uggatasākhā paṇṇāsa yojanāni, samantato ca ekekā sākhā paṇṇāsa",
  "tika-vin01t11:208_7": "paṇṇāsa yojanāni vaḍḍhitāni. Tāsu pana mahantā mahantā nadiyo sandanti, tāsaṁ nadīnaṁ",
  "tika-vin01t11:208_8": "ubhayatīre jambupakkānaṁ patitaṭṭhāne suvaṇṇaṅkurā uṭṭhahanti, te nadījalena vuyhamānā",
  "tika-vin01t11:208_9": "anupubbena mahāsamuddaṁ pavisanti, tatoyeva jambunadiyaṁ nibbattattā ‘‘jambunada’’nti",
  "tika-vin01t11:208_10": "taṁ suvaṇṇaṁ vuccati.",
  "tika-vin01t11:209_0": "Yassānubhāvenāti yassā mahantatā kappaṭṭhāyikādippakārena pabhāvena. Yañcetaṁ jambuyā",
  "tika-vin01t11:209_1": "pamāṇaṁ, etadeva asurānaṁ cittapāṭaliyā, garuḷānaṁ simbalirukkhassa, aparagoyāne",
  "tika-vin01t11:209_2": "kadambassa, uttarakurūsu kapparukkhassa, pubbavidehe sirīsassa, tāvatiṁsesu pāricchattakassāti. Tenāhu porāṇā –",
  "tika-vin01t11:210": "‘‘Pāṭalī simbalī jambū, devānaṁ pārichattako;",
  "tika-vin01t11:211": "Kadambo kapparukkho ca, sirīsena bhavati sattama’’nti. (visuddhi. 1.137; a. ni. aṭṭha. 1.1.322);",
  "tika-vin01t11:212": "Ettha sirīsena bhavati sattamanti ettha sirīsenāti paccatte karaṇavacanaṁ. Sattamanti liṅgavipallāsena vuttaṁ, sirīso bhavati sattamoti attho.",
  "tika-vin01t11:213_0": "Cakkavāḷasiluccayoti cakkavāḷapabbato. Parikkhipitvā taṁ sabbaṁ, lokadhātumayaṁ ṭhitoti",
  "tika-vin01t11:213_1": "heṭṭhā vuttaṁ sabbampi taṁ parikkhipitvā cakkavāḷasiluccayo patiṭṭhito, ayaṁ ekā",
  "tika-vin01t11:213_2": "lokadhātu nāmāti attho. Ma-kāro padasandhivasena āgato. ‘‘Taṁ sabbaṁ lokadhātuṁ parikkhipitvā",
  "tika-vin01t11:213_3": "ayaṁ cakkavāḷasiluccayo ṭhito’’ti evampettha sambandhaṁ vadanti, evaṁ vuttepi cakkavāḷapabbatopi",
  "tika-vin01t11:213_4": "lokadhātuyevāti veditabbaṁ.",
  "tika-vin01t11:214_0": "Tatthāti tissaṁ lokadhātuyaṁ. Candamaṇḍalaṁ ekūnapaññāsayojananti ujukaṁ āyāmato",
  "tika-vin01t11:214_1": "vitthārato ubbedhato ca ekūnapaññāsayojanaṁ, parimaṇḍalato pana tīhi yojanehi ūnadiyaḍḍhasatayojanaṁ.",
  "tika-vin01t11:214_2": "Sūriyamaṇḍalaṁ paññāsayojananti etthāpi candamaṇḍale vuttanayeneva ujukaṁ paññāsayojananti",
  "tika-vin01t11:214_3": "veditabbaṁ, parimaṇḍalato pana diyaḍḍhasatayojanaṁ.",
  "tika-vin01t11:215_0": "Tesu pana candamaṇḍalaṁ (dī. ni. aṭṭha. 3.121) heṭṭhā, sūriyamaṇḍalaṁ upari, antarā",
  "tika-vin01t11:215_1": "nesaṁ yojanaṁ hoti. Candassa heṭṭhimantato sūriyassa uparimantaṁ yojanasataṁ hoti,",
  "tika-vin01t11:215_2": "candavimānaṁ anto maṇimayaṁ, bahi rajatena parikkhittaṁ, anto ca bahi ca sītalameva",
  "tika-vin01t11:215_3": "hoti. Sūriyavimānaṁ anto kanakamayaṁ, bāhiraṁ phalikaparikkhittaṁ hoti, anto ca bahi",
  "tika-vin01t11:215_4": "ca uṇhameva. Cando ujukaṁ saṇikaṁ gacchati. So hi amāvāsiyaṁ sūriyena saddhiṁ gacchanto",
  "tika-vin01t11:215_5": "divase divase thokaṁ thokaṁ ohīyanto puṇṇamāsiyaṁ upaḍḍhamaggato ohīyati, tiriyaṁ",
  "tika-vin01t11:215_6": "pana sīghaṁ gacchati. Tathā hesa ekasmiṁ māse kadāci dakkhiṇato, kadāci uttarato",
  "tika-vin01t11:215_7": "dissati, candassa ubhosu passesu nakkhattatārakā gacchanti, cando dhenu viya vacchaṁ",
  "tika-vin01t11:215_8": "taṁ taṁ nakkhattaṁ upasaṅkamati, nakkhattāni pana attano gamanaṭṭhānaṁ na vijahanti,",
  "tika-vin01t11:215_9": "attano vīthiyāva gacchanti. Sūriyassa pana ujukaṁ gamanaṁ sīghaṁ, tiriyaṁ gamanaṁ",
  "tika-vin01t11:215_10": "dandhaṁ. Tiriyaṁ gamanaṁ nāma dakkhiṇadisato uttaradisāya, uttaradisato dakkhiṇadisāya",
  "tika-vin01t11:215_11": "gamanaṁ, taṁ dandhaṁ chahi chahi māsehi ijjhanato.",
  "tika-vin01t11:216_0": "Sūriyo kāḷapakkhauposathe candena saheva gantvā tato paraṁ pāṭipadadivase yojanānaṁ",
  "tika-vin01t11:216_1": "satasahassaṁ candamaṇḍalaṁ ohāya gacchati attano sīghagāmitāya tassa ca dandhagāmitāya,",
  "tika-vin01t11:216_2": "atha cando lekhā viya paññāyati. Tato parampi pakkhassa dutiyāya yojanānaṁ satasahassaṁ",
  "tika-vin01t11:216_3": "candamaṇḍalaṁ ohāya gacchati. Evaṁ divase divase yāva sukkapakkhauposathadivasā satasahassaṁ",
  "tika-vin01t11:216_4": "satasahassaṁ ohāya gacchati, atha cando anukkamena vaḍḍhitvā uposathadivase paripuṇṇo",
  "tika-vin01t11:216_5": "hoti. Anukkamena vaḍḍhanañcettha uparibhāgato patitasūriyālokatāya heṭṭhato pavattāya",
  "tika-vin01t11:216_6": "sūriyassa dūrabhāvena divase divase anukkamena parihāyamānāya attano chāyāya vasena",
  "tika-vin01t11:216_7": "anukkamena caṇḍamaṇḍalappadesassa vaḍḍhamānassa viya dissamānatāyāti veditabbaṁ,",
  "tika-vin01t11:216_8": "tasmā anukkamena vaḍḍhitvā viya uposathadivase puṇṇamāyaṁ paripuṇṇamaṇḍalo hutvā",
  "tika-vin01t11:216_9": "dissati. Atha sūriyo pāṭipadadivase yojanānaṁ satasahassaṁ dhāvitvā puna candamaṇḍalaṁ",
  "tika-vin01t11:216_10": "gaṇhāti candassa dandhagatitāya attano ca sīghagatitāya, tathā dutiyāya satasahassanti",
  "tika-vin01t11:216_11": "evaṁ yāva uposathadivasā satasahassaṁ satasahassaṁ dhāvitvā gaṇhāti. Atha cando anukkamena",
  "tika-vin01t11:216_12": "hāyitvā kāḷapakkhauposathadivase sabbaso na paññāyati, anukkamena hāyamānatā cettha",
  "tika-vin01t11:216_13": "anukkamena vaḍḍhamānatāya vuttanayena veditabbā. Tattha pana chāyāya hāyamānatāya",
  "tika-vin01t11:216_14": "maṇḍalaṁ vaḍḍhamānaṁ viya dissati, idha ca chāyāya vaḍḍhamānatāya maṇḍalaṁ hāyamānaṁ",
  "tika-vin01t11:216_15": "viya dissati, tasmā anukkamena hāyitvā viya uposathadivase sabbaso na paññāyati.",
  "tika-vin01t11:216_16": "Candaṁ heṭṭhā katvā sūriyo upari hoti, mahatiyā pātiyā khuddakabhājanaṁ viya candamaṇḍalaṁ",
  "tika-vin01t11:216_17": "pidhīyati, majjhanhike gehacchāyā viya candassa chāyā na paññāyati. So chāyāya apaññāyamānāya",
  "tika-vin01t11:216_18": "dūre ṭhitānaṁ divā padīpo viya sayampi na paññāyati.",
  "tika-vin01t11:217_0": "Imesaṁ pana ajavīthi nāgavīthi govīthīti tisso gamanavīthiyo honti. Tattha ajānaṁ",
  "tika-vin01t11:217_1": "udakaṁ paṭikūlaṁ hoti, hatthināgānaṁ manāpaṁ, gunnaṁ sītuṇhasamatāya phāsu hoti.",
  "tika-vin01t11:217_2": "Tathā ca yāya vīthiyā sūriye gacchante vassavalāhakadevaputtā sūriyābhitāpasantattā",
  "tika-vin01t11:217_3": "attano vimānato na nikkhamanti, kīḷāpasutā hutvā na vicaranti, tadā kira sūriyavimānaṁ",
  "tika-vin01t11:217_4": "pakatimaggato adho otaritvā vicarati, tassa oruyha caraṇeneva candavimānampi adho",
  "tika-vin01t11:217_5": "oruyha carati taggatikattā, tasmā sā vīthi udakābhāvena ajānurūpatāya ‘‘ajavīthī’’ti",
  "tika-vin01t11:217_6": "samaññā gatā. Yāya pana vīthiyā sūriye gacchante vassavalāhakadevaputtā sūriyābhitāpābhāvato",
  "tika-vin01t11:217_7": "abhiṇhaṁ attano vimānato bahi nikkhamitvā kīḷāpasutā hutvā ito cito ca vicaranti,",
  "tika-vin01t11:217_8": "tadā kira sūriyavimānaṁ pakatimaggato uddhaṁ āruhitvā vicarati, tassa uddhaṁ āruyha",
  "tika-vin01t11:217_9": "caraṇeneva candavimānampi uddhaṁ āruyha carati taggatikattā, taggatikatā ca samānagati",
  "tika-vin01t11:217_10": "nāma vātamaṇḍalena vimānassa phellitabbattā, tasmā sā vīthi udakabahubhāvena nāgānurūpatāya",
  "tika-vin01t11:217_11": "‘‘nāgavīthī’’ti samaññā gatā. Yadā sūriyo uddhaṁ anārohanto adho ca anotaranto pakatimaggeneva",
  "tika-vin01t11:217_12": "gacchati, tadā vassavalāhakā yathākālaṁ yathāruciñca vimānato nikkhamitvā sukhena",
  "tika-vin01t11:217_13": "vicaranti, tena kālena kālaṁ vassanato loke utusamatā hoti, tāya utusamatāya hetubhūtāya",
  "tika-vin01t11:217_14": "sā candimasūriyānaṁ gati gavānurūpatāya ‘‘govīthī’’ti samaññā gatā. Tasmā yaṁ kālaṁ",
  "tika-vin01t11:217_15": "candimasūriyā ajavīthiṁ āruhanti, tadā devo ekabindumpi na vassati. Yadā nāgavīthiṁ",
  "tika-vin01t11:217_16": "ārohanti, tadā bhinnaṁ viya nabhaṁ paggharati. Yadā govīthiṁ ārohanti, tadā utusamatā sampajjati.",
  "tika-vin01t11:218_0": "Yadā pana rājāno adhammikā honti, tesaṁ adhammikatāya uparājasenāpatippabhutayo sabbe",
  "tika-vin01t11:218_1": "devā brahmāno ca adhammikā honti, tadā tesaṁ adhammikatāya visamaṁ candimasūriyā",
  "tika-vin01t11:218_2": "parivattanti. Tadā hi bahvābādhatādianiṭṭhaphalūpanissayabhūtassa yathāvuttassa adhammikatāsaññitassa",
  "tika-vin01t11:218_3": "sādhāraṇassa pāpakammassa balena visamaṁ vāyantena vāyunā phelliyamānā candimasūriyā",
  "tika-vin01t11:218_4": "sineruṁ parikkhipantā visamaṁ parivattanti, yathāmaggena na pavattanti. Vāto yathāmaggena",
  "tika-vin01t11:218_5": "na vāyati, ayathāmaggena vāyati, ayathāmaggena vāyanto ākāsaṭṭhavimānāni khobheti,",
  "tika-vin01t11:218_6": "vimānesu khobhitesu devatānaṁ kīḷanatthāya cittāni na namanti, cittesu anamantesu",
  "tika-vin01t11:218_7": "sītuṇhabhedo utu yathākālena na sampajjati, tasmiṁ asampajjante na sammā devo vassati,",
  "tika-vin01t11:218_8": "kadāci vassati, kadāci na vassati, katthaci vassati, katthaci na vassati. Vassantopi",
  "tika-vin01t11:218_9": "vappakāle aṅkurakāle nāḷakāle pupphakāle khīraggahaṇādikālesu yathā yathā sassānaṁ",
  "tika-vin01t11:218_10": "upakāro na hoti, tathā tathā vassati ca vigacchati ca. Tena sassāni visamapākāni",
  "tika-vin01t11:218_11": "honti vigatagandharasādisampadāni, ekabhājane pakkhittataṇḍulesupi ekasmiṁ padese",
  "tika-vin01t11:218_12": "bhattaṁ uttaṇḍulaṁ hoti, ekasmiṁ atikilinnaṁ, ekasmiṁ samapākaṁ. Taṁ paribhuttaṁ",
  "tika-vin01t11:218_13": "kucchiyampi sabbaso apariṇataṁ, ekadesena pariṇataṁ, supariṇatanti evaṁ tīhiyeva",
  "tika-vin01t11:218_14": "pakārehi paccati, pakkāsayaṁ na sammā upagacchati. Tena sattā bahvābādhā ceva honti appāyukā ca.",
  "tika-vin01t11:219_0": "Dhammikānaṁ pana rājūnaṁ kāle vuttavipariyāyena candimasūriyā samaṁ parivattanti,",
  "tika-vin01t11:219_1": "yathāmaggena pavattanti, utusamatā ca sampajjati, candimasūriyā cha māse sineruto",
  "tika-vin01t11:219_2": "bahi nikkhamanti, cha māse anto vicaranti. Tathā hi sinerusamīpena taṁ padakkhiṇaṁ",
  "tika-vin01t11:219_3": "katvā gacchantā cha māse tato gamanavīthito bahi attano tiriyaṁ gamanena cakkavāḷābhimukhā",
  "tika-vin01t11:219_4": "nikkhamanti . Evaṁ cha māse khaṇe khaṇe sineruto apasakkanavasena tato nikkhamitvā",
  "tika-vin01t11:219_5": "cakkavāḷasamīpaṁ pattā. Tatopi cha māse khaṇe khaṇe apasakkanavasena nikkhamitvā",
  "tika-vin01t11:219_6": "sinerusamīpaṁ pāpuṇantā anto vicaranti. Te hi āsāḷhīmāse sinerusamīpena caranti,",
  "tika-vin01t11:219_7": "tato dve māse nikkhamitvā bahi caranti. Paṭhamakattikamāse majjhena gacchanti, tato",
  "tika-vin01t11:219_8": "cakkavāḷābhimukhā gantvā tayo māse cakkavāḷasamīpena vicaritvā puna nikkhamitvā citramāse",
  "tika-vin01t11:219_9": "majjhena gantvā tato pare dve māse sineruabhimukhā pakkhanditvā puna āsāḷhe sinerusamīpena",
  "tika-vin01t11:219_10": "caranti. Ettha ca sinerussa cakkavāḷassa ca yaṁ ṭhānaṁ vemajjhaṁ, tassa sinerussa",
  "tika-vin01t11:219_11": "ca yaṁ ṭhānaṁ vemajjhaṁ, tena gacchantā sinerusamīpena carantīti veditabbā, na sinerussa",
  "tika-vin01t11:219_12": "aggālindaṁ allīnā, cakkavāḷasamīpena caraṇampi imināva nayena veditabbaṁ. Yadā pana",
  "tika-vin01t11:219_13": "sinerussa cakkavāḷassa ujukaṁ vemajjhena gacchanti, tadā vemajjhena vicarantīti veditabbaṁ.",
  "tika-vin01t11:220_0": "Evaṁ vicarantā ca ekappahārena tīsupi dīpesu ālokaṁ karonti. Ekekāya disāya nava",
  "tika-vin01t11:220_1": "nava yojanasatasahassāni andhakāraṁ vidhamitvā ālokaṁ dassenti. Kathaṁ? Imasmiñhi",
  "tika-vin01t11:220_2": "dīpe sūriyuggamanakālo pubbavidehe majjhanhiko hoti, uttarakurūsu atthaṅgamanakālo,",
  "tika-vin01t11:220_3": "aparagoyāne majjhimayāmo, pubbavidehamhi uggamanakālo uttarakurūsu majjhanhiko, aparagoyāne",
  "tika-vin01t11:220_4": "atthaṅgamanakālo, idha majjhimayāmo, uttarakurūsu uggamanakālo aparagoyāne majjhanhiko,",
  "tika-vin01t11:220_5": "idha atthaṅgamanakālo, pubbavidehe majjhimayāmo, aparagoyānadīpe uggamanakālo idha",
  "tika-vin01t11:220_6": "majjhanhiko, pubbavidehadīpe atthaṅgamanakālo, uttarakurūsu majjhimayāmo. Imasmiñhi",
  "tika-vin01t11:220_7": "dīpe ṭhitamajjhanhikavelāyaṁ pubbavidehavāsīnaṁ atthaṅgamanavasena upaḍḍhaṁ sūriyamaṇḍalaṁ",
  "tika-vin01t11:220_8": "paññāyati, aparagoyānavāsīnaṁ uggamanavasena upaḍḍhaṁ paññāyati. Evaṁ sesadīpesupi.",
  "tika-vin01t11:220_9": "Iti imināva pakārena tīsu dīpesu ekappahāreneva candimasūriyā ālokaṁ dassentīti veditabbaṁ.",
  "tika-vin01t11:221_0": "Ito aññathā pana dvīsu eva dīpesu ekappahāreneva ālokaṁ dassenti. Yasmiñhi dīpe atthaṅgamanavasena",
  "tika-vin01t11:221_1": "upaḍḍhaṁ sūriyamaṇḍalaṁ paññāyati, atthaṅgamite tattha na paññāyati, ālokaṁ na dasseti,",
  "tika-vin01t11:221_2": "dvīsu eva dīpesu ekappahārena ubhayaṁ. Ekekāya disāya nava nava yojanasatasahassāni",
  "tika-vin01t11:221_3": "andhakāravidhamanampi imināva nayena daṭṭhabbaṁ. Imasmiñhi dīpe ṭhitamajjhanhikavelāyaṁ",
  "tika-vin01t11:221_4": "pubbavidehavāsīnaṁ atthaṅgamanavasena upaḍḍhaṁ sūriyamaṇḍalaṁ paññāyatīti pubbavidehe",
  "tika-vin01t11:221_5": "navayojanasatasahassappamāṇe ṭhāne andhakāraṁ vidhamitvā ālokaṁ dasseti, tathā aparagoyāne",
  "tika-vin01t11:221_6": "uggamanavasena tatthāpi upaḍḍhasseva paññāyamānattā. Pubbavidehānaṁ pana atthaṅgamite",
  "tika-vin01t11:221_7": "na paññāyatīti dvīsu dīpesu sabbattha andhakāraṁ vidhamitvā ālokaṁ dasseti aparagoyānepi",
  "tika-vin01t11:221_8": "uggate sūriye sabbattha andhakāravidhamanato.",
  "tika-vin01t11:222_0": "Pātubhavantā ca candimasūriyā ekatova loke pātubhavanti, tesu sūriyo paṭhamataraṁ",
  "tika-vin01t11:222_1": "paññāyati. Paṭhamakappikānañhi sattānaṁ sayaṁpabhāya antarahitāya andhakāro ahosi.",
  "tika-vin01t11:222_2": "Te bhītatasitā ‘‘bhaddakaṁ vatassa, sace añño āloko bhaveyyā’’ti cintayiṁsu. Tato",
  "tika-vin01t11:222_3": "mahājanassa sūrabhāvaṁ janayamānaṁ sūriyamaṇḍalaṁ uṭṭhahi, tenevassa ‘‘sūriyo’’ti",
  "tika-vin01t11:222_4": "nāmaṁ ahosi. Tasmiṁ divasaṁ ālokaṁ katvā atthaṅgamite puna andhakāro ahosi. Te bhītatasitā",
  "tika-vin01t11:222_5": "‘‘bhaddakaṁ vatassa, sace añño āloko uppajjeyyā’’ti cintayiṁsu. Atha nesaṁ chandaṁ",
  "tika-vin01t11:222_6": "ñatvā viya candamaṇḍalaṁ uṭṭhahi, tenevassa ‘‘cando’’ti nāmaṁ ahosi. Evaṁ candimasūriyesu",
  "tika-vin01t11:222_7": "pātubhūtesu nakkhattāni tārakarūpāni pātubhavanti , tato pabhuti rattindivā paññāyanti.",
  "tika-vin01t11:222_8": "Anukkamena ca māsaḍḍhamāsautusaṁvaccharā jāyanti. Candimasūriyānaṁ pana pātubhūtadivaseyeva",
  "tika-vin01t11:222_9": "sinerucakkavāḷahimavantapabbatā cattāro ca dīpā pātubhavanti, te ca kho apubbaṁ acarimaṁ",
  "tika-vin01t11:222_10": "phagguṇapuṇṇamadivaseyeva pātubhavantīti veditabbaṁ.",
  "tika-vin01t11:223_0": "Yasmā cettha ‘‘ekaṁ cakkavāḷaṁ āyāmato ca vitthārato ca yojanānaṁ dvādasa satasahassāni",
  "tika-vin01t11:223_1": "tīṇi sahassāni cattāri satāni paññāsañca yojanānī’’ti aṭṭhakathāyaṁ (pārā. aṭṭha.",
  "tika-vin01t11:223_2": "1.1 verañjakaṇḍavaṇṇanā) vuttaṁ, tasmā vuttappamāṇato imassa cakkavāḷassa sinerupatiṭṭhitokāse",
  "tika-vin01t11:223_3": "caturāsīti yojanasahassāni parato yāva cakkavāḷapabbatā uttaradisābhāgappamāṇañca",
  "tika-vin01t11:223_4": "pahāya imissā dakkhiṇadisāya –",
  "tika-vin01t11:224": "Sinerucakkavāḷānaṁ, antaraṁ parimāṇato;",
  "tika-vin01t11:225": "Pañca satasahassāni, sahassānūnasaṭṭhi ca.",
  "tika-vin01t11:226": "Satāni satta ñeyyāni, pañcavīsuttarāni ca;",
  "tika-vin01t11:227": "Majjhavīthigato nāma, tattha vemajjhago ravi.",
  "tika-vin01t11:228": "Majjhato yāva merumhā, cakkavāḷānamantare;",
  "tika-vin01t11:229": "Vemajjhago yadā hoti, ubhayantagato tadā.",
  "tika-vin01t11:230": "Majjhato yāva merumhā, cakkavāḷā ca pabbatā;",
  "tika-vin01t11:231": "Duve satasahassāni, sahassānūnasīti ca.",
  "tika-vin01t11:232": "Aṭṭhasataṁ duve saṭṭhi, yojanāni dvigāvutaṁ;",
  "tika-vin01t11:233": "Ubhato antato meru-cakkavāḷānamantare.",
  "tika-vin01t11:234": "Ekaṁ satasahassañca, sahassānūnatālīsaṁ;",
  "tika-vin01t11:235": "Navasatānekatiṁsa, yojanāni ca gāvutaṁ.",
  "tika-vin01t11:236": "Pamāṇato samantā ca, maṇḍalaṁ majjhavīthiyā;",
  "tika-vin01t11:237": "Satasahassānūnavīsa, sahassānekatiṁsa ca.",
  "tika-vin01t11:238": "Satamekañca viññeyyaṁ, pañcasattati uttaraṁ;",
  "tika-vin01t11:239": "Dakkhiṇaṁ uttarañcāpi, gacchanto pana bhāṇumā.",
  "tika-vin01t11:240": "Majjhavīthippamāṇena , maṇḍaleneva gacchati;",
  "tika-vin01t11:241": "Gacchanto ca panevaṁ so, oruyhoruyha heṭṭhato.",
  "tika-vin01t11:242": "Āruyhāruyha uddhañca, yato gacchati sabbadā;",
  "tika-vin01t11:243": "Tato gativasenassa, dūramaddhānamāsi taṁ.",
  "tika-vin01t11:244": "Tiṁsa satasahassāni, yojanāni pamāṇato;",
  "tika-vin01t11:245": "Tasmā so parito yāti, tattakaṁva dine dine.",
  "tika-vin01t11:246": "Sahassamekaṁ pañcasataṁ, catupaññāsayojanaṁ;",
  "tika-vin01t11:247": "Tigāvutaṁ terasūsabhaṁ, tettiṁsa ratanāni ca.",
  "tika-vin01t11:248": "Aṭṭhaṅgulāni ca tiriyaṁ, gacchatekadine ravi;",
  "tika-vin01t11:249": "Chatālīsasahassāni, cha satāni tigāvutaṁ.",
  "tika-vin01t11:250": "Yojanānaṁ titālīsaṁ, māsenekena gacchati;",
  "tika-vin01t11:251": "Tenavutisahassāni, dvisataṁ sattasīti ca.",
  "tika-vin01t11:252": "Gāvutāni duve cāpi, dvīhi māsehi gacchati;",
  "tika-vin01t11:253": "Imāya gatiyā anta-vīthito vīthiantimaṁ.",
  "tika-vin01t11:254": "Gacchati chahi māsehi, timāsehi ca majjhimaṁ;",
  "tika-vin01t11:255": "Sinerusantike anta-vīthito pana bhāṇumā;",
  "tika-vin01t11:256": "Āgacchanto dvimāsehi, assa dīpassa majjhago.",
  "tika-vin01t11:257": "Tasmā sīhaḷadīpassa, majjhato meruantaraṁ;",
  "tika-vin01t11:258": "Duve satasahassāni, dvisatenādhikāni tu.",
  "tika-vin01t11:259": "Tettiṁsañca sahassāni, aṭṭhārasa tigāvutaṁ;",
  "tika-vin01t11:260": "Cakkavāḷantarañcassa, dīpasseva ca majjhato.",
  "tika-vin01t11:261": "Tīṇi satasahassāni, sahassāni chavīsati;",
  "tika-vin01t11:262": "Cha uttarāni pañceva, satānekañca gāvutanti.",
  "tika-vin01t11:263": "Evamettha ayampi viseso veditabbo.",
  "tika-vin01t11:264_0": "Tāvatiṁsabhavanaṁ dasasahassayojananti ettha tettiṁsa sahapuññakārino ettha nibbattāti",
  "tika-vin01t11:264_1": "taṁsahacaritaṭṭhānaṁ tettiṁsaṁ, tadeva tāvatiṁsaṁ , taṁ nivāso etesanti tāvatiṁsā,",
  "tika-vin01t11:264_2": "devā, tesaṁ bhavanaṁ tāvatiṁsabhavanaṁ. Tathā hi maghena māṇavena saddhiṁ macalagāmake",
  "tika-vin01t11:264_3": "kālaṁ katvā tattha uppanne tettiṁsa devaputte upādāya assa devalokassa ayaṁ paṇṇatti",
  "tika-vin01t11:264_4": "jātāti vadanti. Atha vā yasmā sesacakkavāḷesupi cha kāmāvacaradevalokā atthi. Vuttampi",
  "tika-vin01t11:264_5": "cetaṁ ‘‘sahassaṁ cātumahārājikānaṁ sahassaṁ tāvatiṁsāna’’nti. Tasmā nāmapaṇṇattiyevesā",
  "tika-vin01t11:264_6": "tassa devalokassāti veditabbā. Dasasahassayojananti idaṁ pana sakkapuraṁ sandhāya",
  "tika-vin01t11:264_7": "vuttanti veditabbaṁ. Tathā hi tāvatiṁsakāyikā devā atthi pabbataṭṭhakā, atthi ākāsaṭṭhakā,",
  "tika-vin01t11:264_8": "tesaṁ paramparā cakkavāḷapabbataṁ pattā, tathā cātumahārājikānaṁ yāmādīnañca. Ekadevalokepi",
  "tika-vin01t11:264_9": "hi devānaṁ paramparā cakkavāḷapabbataṁ appattā nāma natthi. Idaṁ pana tāvatiṁsabhavanaṁ",
  "tika-vin01t11:264_10": "sinerussa uparimatale dasasahassayojanike ṭhāne patiṭṭhitanti veditabbaṁ. Tassa pācīnapacchimadvārānaṁ",
  "tika-vin01t11:264_11": "antarā dasayojanasahassaṁ hoti, tathā dakkhiṇuttaradvārānaṁ. Taṁ kho pana nagaraṁ",
  "tika-vin01t11:264_12": "dvārasahassayuttaṁ ahosi ārāmapokkharaṇīpaṭimaṇḍitaṁ.",
  "tika-vin01t11:265_0": "Tassa majjhe (dha. pa. aṭṭha. 1.29 maghavatthu) tiyojanasatubbedhehi, dhajehi paṭimaṇḍito",
  "tika-vin01t11:265_1": "sattaratanamayo sattayojanasatubbedho sakkassa vejayanto nāma pāsādo. Tattha suvaṇṇayaṭṭhīsu",
  "tika-vin01t11:265_2": "maṇidhajā ahesuṁ, maṇiyaṭṭhīsu suvaṇṇadhajā, pavāḷayaṭṭhīsu muttadhajā, muttayaṭṭhīsu",
  "tika-vin01t11:265_3": "pavāḷadhajā, sattaratanamayāsu yaṭṭhīsu sattaratanamayā dhajā.",
  "tika-vin01t11:266_0": "Diyaḍḍhayojanasatāyāmo vejayantaratho (saṁ. ni. aṭṭha. 1.1.249 ādayo). Tassa hi pacchimanto",
  "tika-vin01t11:266_1": "paṇṇāsayojano, majjhe rathapañjaro paṇṇāsayojano, rathasandhito yāva rathasīsā paṇṇāseva",
  "tika-vin01t11:266_2": "yojanāni. Tadeva pamāṇaṁ diguṇaṁ katvā ‘‘tiyojanasatāyāmo’’tipi vadantiyeva. Tasmiṁ",
  "tika-vin01t11:266_3": "yojanikapallaṅko atthato tiṭṭhati. Tattha tiyojanikaṁ setacchattaṁ, ekasmiṁyeva yuge",
  "tika-vin01t11:266_4": "sahassaājaññayuttaṁ. Sesālaṅkārassa pamāṇaṁ natthi. Dhajo panassa aḍḍhatiyāni yojanasatāni",
  "tika-vin01t11:266_5": "uggato, yassa vātāhatassa pañcaṅgikatūriyasseva saddo niccharati.",
  "tika-vin01t11:267_0": "Sakkassa pana erāvaṇo nāma hatthī diyaḍḍhayojanasatiko, sopi devaputtoyeva. Na hi",
  "tika-vin01t11:267_1": "devalokasmiṁ tiracchānagatā honti, tasmā so uyyānakīḷāya nikkhamanakāle attabhāvaṁ",
  "tika-vin01t11:267_2": "vijahitvā diyaḍḍhayojanasatiko erāvaṇo nāma hatthī hoti. So tettiṁsakumbhe māpeti",
  "tika-vin01t11:267_3": "āvaṭṭena gāvutaaḍḍhayojanappamāṇe, sabbesaṁ majjhe sakkassa atthāya sudassanaṁ nāma",
  "tika-vin01t11:267_4": "tiṁsayojanikaṁ kumbhaṁ māpeti. Tassa upari dvādasayojaniko ratanamaṇḍapo hoti. Tattha",
  "tika-vin01t11:267_5": "antarantarā sattaratanamayā yojanubbedhā dhajā uṭṭhahanti. Pariyante kiṅkiṇikajālā",
  "tika-vin01t11:267_6": "olambanti, yassa mandavāteritassa pañcaṅgikatūriyasaddasadiso dibbagītasaddo viya",
  "tika-vin01t11:267_7": "ravo niccharati. Maṇḍapamajjhe sakkassa yojaniko maṇipallaṅko paññatto hoti, tattha",
  "tika-vin01t11:267_8": "sakko nisīdati. Tettiṁsāya kumbhānaṁ ekekasmiṁ kumbhe satta satta dante māpeti, tesu",
  "tika-vin01t11:267_9": "ekeko paṇṇāsayojanāyāmo. Ekekasmiñcettha dante satta satta pokkharaṇiyo honti, ekekāya",
  "tika-vin01t11:267_10": "pokkharaṇiyā satta satta paduminīgacchā, ekekasmiṁ gacche satta satta pupphāni honti,",
  "tika-vin01t11:267_11": "ekekassa pupphassa satta satta pattāni, ekekasmiṁ patte satta satta devadhītaro naccanti.",
  "tika-vin01t11:267_12": "Evaṁ samantā paṇṇāsayojanaṭṭhāne hatthidantesuyeva naccanaṭasamajjo hoti.",
  "tika-vin01t11:268": "Nandā nāma pana pokkharaṇī paññāsayojanā. ‘‘Pañcasatayojanikā’’tipi vadanti.",
  "tika-vin01t11:269_0": "Cittalatāvanaṁ pana saṭṭhiyojanikaṁ. ‘‘Pañcayojanasatika’’ntipi vadanti. Taṁ pana",
  "tika-vin01t11:269_1": "dibbarukkhasahassapaṭimaṇḍitaṁ, tathā nandanavanaṁ phārusakavanañca. Sakko panettha",
  "tika-vin01t11:269_2": "accharāsaṅghaparivuto saṭṭhiyojanikaṁ suvaṇṇamahāvīthiṁ otaritvā nakkhattaṁ kīḷanto",
  "tika-vin01t11:269_3": "nandanavanādīsu vicarati.",
  "tika-vin01t11:270_0": "Pāricchattako pana koviḷāro samantā tiyojanasataparimaṇḍalo pañcadasayojanapariṇāhakkhandho",
  "tika-vin01t11:270_1": "yojanasatubbedho. Tassa mūle saṭṭhiyojanāyāmā paññāsayojanavitthārā pañcadasayojanubbedhā",
  "tika-vin01t11:270_2": "jayasumanapupphakavaṇṇā paṇḍukambalasilā, yassā mudutāya sakkassa nisīdato upaḍḍhakāyo",
  "tika-vin01t11:270_3": "anupavisati, uṭṭhitakāle ūnaṁ paripūrati.",
  "tika-vin01t11:271_0": "Sudhammā nāma devasabhā āyāmato ca vitthārato ca tiyojanasatikā, parikkhepato navayojanasatikā,",
  "tika-vin01t11:271_1": "ubbedhato pañcayojanasatikā, tassā phalikamayā bhūmi, thambhatulāsaṅghāṭādīsu vāḷarūpādisaṅghaṭṭanakaāṇiyo",
  "tika-vin01t11:271_2": "maṇimayā, suvaṇṇamayā thambhā, rajatamayā thambhaghaṭakā ca saṅghāṭañca, pavāḷamayāni",
  "tika-vin01t11:271_3": "vāḷarūpāni, sattaratanamayā gopānasiyo ca pakkhapāsā ca mukhavaṭṭi ca, indanīlaiṭṭhakāhi",
  "tika-vin01t11:271_4": "chadanaṁ, sovaṇṇamayaṁ chadanavidhaṁ, rajatamayā thupikā.",
  "tika-vin01t11:272_0": "Āsāvatī nāma ekā latā atthi, ‘‘sā pupphissatī’’ti devā vassasahassaṁ upaṭṭhānaṁ gacchanti,",
  "tika-vin01t11:272_1": "pāricchattake pupphamāne ekaṁ vassaṁ upaṭṭhānaṁ gacchanti. Te tassa paṇḍupalāsādibhāvato",
  "tika-vin01t11:272_2": "paṭṭhāya attamanā honti. Yathāha –",
  "tika-vin01t11:273_0": "‘‘Yasmiṁ, bhikkhave, samaye devānaṁ tāvatiṁsānaṁ pāricchattako koviḷāro paṇḍupalāso",
  "tika-vin01t11:273_1": "hoti, attamanā, bhikkhave, devā tāvatiṁsā tasmiṁ samaye honti ‘paṇḍupalāso dāni pāricchattako",
  "tika-vin01t11:273_2": "koviḷāro, na cirasseva dāni pannapalāso bhavissatī’’’tiādi (a. ni. 7.69).",
  "tika-vin01t11:274_0": "Sabbapāliphullassa pana pāricchattakassa koviḷārassa samantā pañca yojanasatāni ābhā",
  "tika-vin01t11:274_1": "pharati, anuvātaṁ yojanasataṁ gandho gacchati. Pupphite pāricchattake ārohaṇakiccaṁ",
  "tika-vin01t11:274_2": "vā aṅkusaṁ gahetvā nāmanakiccaṁ vā pupphāharaṇatthaṁ caṅkoṭakakiccaṁ vā natthi. Kantanakavāto",
  "tika-vin01t11:274_3": "uṭṭhahitvā pupphāni vaṇṭato kantati, sampaṭicchanakavāto sampaṭicchati, pavesanakavāto",
  "tika-vin01t11:274_4": "sudhammadevasabhaṁ paveseti, sammajjanakavāto purāṇapupphāni nīharati, santharaṇakavāto",
  "tika-vin01t11:274_5": "pattakaṇṇikakesarāni racento santharati, majjhaṭṭhāne dhammāsanaṁ hoti yojanappamāṇo",
  "tika-vin01t11:274_6": "ratanapallaṅko, tassa upari dhāriyamānaṁ tiyojanikaṁ setacchattaṁ, tadanantaraṁ sakkassa",
  "tika-vin01t11:274_7": "devarañño āsanaṁ attharīyati, tato bāttiṁsāya devaputtānaṁ, tato aññesaṁ mahesakkhadevatānaṁ.",
  "tika-vin01t11:274_8": "Aññesaṁ devatānaṁ pana pupphakaṇṇikāva āsanaṁ hoti. Devā devasabhaṁ pavisitvā nisīdanti.",
  "tika-vin01t11:274_9": "Tato pupphehi reṇuvaṭṭi uggantvā upari kaṇṇikaṁ āhacca nipatamānā devatānaṁ tigāvutappamāṇaṁ",
  "tika-vin01t11:274_10": "attabhāvaṁ lākhāparikammasajjitaṁ viya karoti, tesaṁ sā kīḷā catūhi māsehi pariyosānaṁ",
  "tika-vin01t11:274_11": "gacchati. Iti imāhi sampattīhi samannāgataṁ tāvatiṁsabhavanaṁ bhagavā sabbathā avedīti veditabbaṁ.",
  "tika-vin01t11:275_0": "Tathā asurabhavananti ettha devā viya na suranti na īsaranti na virocantīti asurā.",
  "tika-vin01t11:275_1": "Surā nāma devā, tesaṁ paṭipakkhāti vā asurā. Sakko kira macalagāmake magho nāma māṇavo",
  "tika-vin01t11:275_2": "hutvā tettiṁsa purise gahetvā kalyāṇakammaṁ karonto satta vattapadāni pūretvā tattha",
  "tika-vin01t11:275_3": "kālakato devaloke nibbatti saddhiṁ parisāya. Tato pubbadevā ‘‘āgantukadevaputtā āgatā,",
  "tika-vin01t11:275_4": "sakkāraṁ nesaṁ karomā’’ti vatvā dibbapadumāni upanāmesuṁ, upaḍḍharajjena ca nimantesuṁ.",
  "tika-vin01t11:275_5": "Sakko upaḍḍharajjena asantuṭṭho ahosi, atha nevāsikā ‘‘āgantukadevaputtānaṁ sakkāraṁ",
  "tika-vin01t11:275_6": "karomā’’ti gandhapānaṁ sajjayiṁsu. Sakko sakaparisāya saññaṁ adāsi ‘‘mārisā mā gandhapānaṁ",
  "tika-vin01t11:275_7": "pivittha, pivamānākāramattameva dassethā’’ti. Te tathā akaṁsu. Nevāsikadevatā suvaṇṇasarakehi",
  "tika-vin01t11:275_8": "upanītaṁ gandhapānaṁ yāvadatthaṁ pivitvā mattā tattha tattha suvaṇṇapathaviyaṁ patitvā",
  "tika-vin01t11:275_9": "sayiṁsu. Sakko ‘‘gaṇhatha dhutte, haratha dhutte’’ti te pādesu gāhāpetvā sinerupāde",
  "tika-vin01t11:275_10": "khipāpesi. Sakkassa puññatejena tadanuvattakāpi sabbe tattheva patiṁsu. Atha nesaṁ",
  "tika-vin01t11:275_11": "kammapaccayautusamuṭṭhānaṁ sinerussa heṭṭhimatale dasayojanasahassaṁ asurabhavanaṁ",
  "tika-vin01t11:275_12": "nibbatti pāricchattakapaṭicchannabhūtāya citrapāṭaliyā upasobhitaṁ. Sakko tesaṁ nivattitvā",
  "tika-vin01t11:275_13": "anāgamanatthāya ārakkhaṁ ṭhapesi. Yaṁ sandhāya vuttaṁ –",
  "tika-vin01t11:276": "‘‘Antarā dvinnaṁ ayujjhapurānaṁ, pañcavidhā ṭhapitā abhirakkhā;",
  "tika-vin01t11:277": "Uragakaroṭipayassa ca hārī, madanayutā caturo ca mahatthā’’ti. (saṁ. ni. aṭṭha. 1.1.247; jā. aṭṭha. 1.1.31);",
  "tika-vin01t11:278_0": "Tattha dvinnaṁ ayujjhapurānanti dvinnaṁ devāsuranagarānaṁ antarāti attho. Dve kira",
  "tika-vin01t11:278_1": "nagarāni yuddhena gahetuṁ asakkuṇeyyatāya ayujjhapurāni nāma jātāni. Yadā hi asurā",
  "tika-vin01t11:278_2": "balavanto honti, atha devehi palāyitvā devanagaraṁ pavisitvā dvāre pihite asurānaṁ",
  "tika-vin01t11:278_3": "satasahassampi kiñci kātuṁ na sakkoti. Yadā devā balavanto honti, atha asurehi palāyitvā",
  "tika-vin01t11:278_4": "asuranagaraṁ pavisitvā dvāre pihite sakkānaṁ satasahassampi kiñci kātuṁ na sakkoti.",
  "tika-vin01t11:278_5": "Iti imāni dve nagarāni ayujjhapurāni nāma. Tesaṁ antarā etesu uragādīsu pañcasu ṭhānesu",
  "tika-vin01t11:278_6": "sakkena ārakkhā ṭhapitā. Tattha uragasaddena nāgā gahitā. Te udake mahabbalā honti,",
  "tika-vin01t11:278_7": "tasmā sinerussa paṭhamālinde etesaṁ ārakkhā. Sinerussa kira samantato bahalato puthulato",
  "tika-vin01t11:278_8": "ca pañcayojanasahassaparimāṇāni cattāri paribhaṇḍāni tāvatiṁsabhavanassa ārakkhāya",
  "tika-vin01t11:278_9": "nāgehi garuḷehi kumbhaṇḍehi yakkhehi ca adhiṭṭhitāni. Tehi kira sinerussa upaḍḍhaṁ",
  "tika-vin01t11:278_10": "pariyādinnaṁ, etāniyeva ca sinerussa ālindāni mekhalāni ca vuccanti. Karoṭisaddena",
  "tika-vin01t11:278_11": "supaṇṇā gahitā. Tesaṁ kira karoṭi nāma pānabhojanaṁ, tena nāmaṁ labhiṁsu, dutiyālinde",
  "tika-vin01t11:278_12": "tesaṁ ārakkhā. Payassahārīsaddena kumbhaṇḍā gahitā. Dānavarakkhasā kira te, tatiyālinde",
  "tika-vin01t11:278_13": "tesaṁ ārakkhā. Madanayutasaddena yakkhā gahitā. Visamacārino kira te yuddhasoṇḍā,",
  "tika-vin01t11:278_14": "catutthālinde tesaṁ ārakkhā. Caturo ca mahatthāti cattāro mahārājāno vuttā. Te hi",
  "tika-vin01t11:278_15": "sinerussa tasmiṁ tasmiṁ passe yugandharādīsu pañcasataparittadīpaparivāre mahādīpe",
  "tika-vin01t11:278_16": "ca sāsitabbassa mahato atthassa vasena ‘‘mahatthā’’ti vuccanti, pañcamālinde tesaṁ ārakkhā.",
  "tika-vin01t11:279_0": "Te pana asurā āyuvaṇṇayasaissariyasampattīhi tāvatiṁsasadisāva. Tasmā antarā attānaṁ",
  "tika-vin01t11:279_1": "ajānitvā pāṭaliyā pupphitāya ‘‘nayidaṁ devanagaraṁ, tattha pāricchattako pupphati,",
  "tika-vin01t11:279_2": "idha pana cittapāṭalī, jarasakkena mayaṁ suraṁ pāyetvā vañcitā, devanagarañca no",
  "tika-vin01t11:279_3": "gahitaṁ, gacchāma tena saddhiṁ yujjhissāmā’’ti hatthiassarathe āruyha suvaṇṇarajatamaṇiphalakāni",
  "tika-vin01t11:279_4": "gahetvā yuddhasajjā hutvā asurabheriyo vādentā mahāsamudde udakaṁ dvidhā bhinditvā",
  "tika-vin01t11:279_5": "uṭṭhahanti. Te deve vuṭṭhe vammikamakkhikā vammikaṁ viya sineruṁ abhiruhituṁ ārabhanti.",
  "tika-vin01t11:279_6": "Atha nesaṁ paṭhamaṁ nāgehi saddhiṁ yuddhaṁ hoti. Tasmiṁ kho pana yuddhe na kassaci",
  "tika-vin01t11:279_7": "chavi vā cammaṁ vā chijjati, na lohitaṁ uppajjati, kevalaṁ kumārakānaṁ dārumeṇḍakayuddhaṁ",
  "tika-vin01t11:279_8": "viya aññamaññaṁ santāsanamattameva hoti. Koṭisatāpi koṭisahassāpi nāgā tehi saddhiṁ",
  "tika-vin01t11:279_9": "yujjhitvā asurapuraṁyeva pavesetvā nivattanti. Sace pana asurā balavanto honti, atha",
  "tika-vin01t11:279_10": "nāgā osakkitvā dutiye ālinde supaṇṇehi saddhiṁ ekato hutvā yujjhanti. Esa nayo supaṇṇādīsupi.",
  "tika-vin01t11:279_11": "Yadā pana tāni pañcapi ṭhānāni asurā maddanti, tadā ekato sampiṇḍitānipi tāni pañca",
  "tika-vin01t11:279_12": "balāni osakkanti . Atha cattāro mahārājāno gantvā sakkassa pavattiṁ ārocenti. Sakko",
  "tika-vin01t11:279_13": "tesaṁ vacanaṁ sutvā diyaḍḍhayojanasatikaṁ vejayantarathaṁ āruyha sayaṁ vā nikkhamati,",
  "tika-vin01t11:279_14": "ekaṁ vā puttaṁ peseti. Ekasmiṁ pana divase evaṁ nikkhamitvā asure yuddhena abbhuggantvā",
  "tika-vin01t11:279_15": "samudde pakkhipitvā catūsu dvāresu attanā sadisā paṭimā māpetvā ṭhapeti, tasmā asurā",
  "tika-vin01t11:279_16": "nāgādayo jinitvā āgatāpi indapaṭimā disvā ‘‘sakko nikkhanto’’ti palāyanti. Iti surānaṁ",
  "tika-vin01t11:279_17": "paṭipakkhāti asurā, vepacittipahārādādayo, tesaṁ bhavanaṁ asurabhavanaṁ. Taṁ pana",
  "tika-vin01t11:279_18": "āyāmato ca vitthārato ca dasasahassayojananti dassetuṁ ‘‘tathā asurabhavana’’nti vuttaṁ.",
  "tika-vin01t11:280_0": "Avīcimahānirayo jambudīpo cāti etthāpi tathā-saddo yojetabbo, avīcimahānirayo jambudīpo",
  "tika-vin01t11:280_1": "ca tathā dasasahassayojanamevāti attho. Ettha ca avīcimahānirayassa abbhantaraṁ āyāmena",
  "tika-vin01t11:280_2": "ca vitthārena ca yojanasataṁ hoti, lohapathavī lohachadanaṁ ekekā ca bhitti navanavayojanikā",
  "tika-vin01t11:280_3": "hoti. Puratthimāya bhittiyā acci uṭṭhahitvā pacchimaṁ bhittiṁ gahetvā taṁ vinivijjhitvā",
  "tika-vin01t11:280_4": "parato yojanasataṁ gacchati. Sesadisāsupi eseva nayo. Iti jālapariyantavasena āyāmavitthārato",
  "tika-vin01t11:280_5": "aṭṭhārasayojanādhikāni tīṇi yojanasatāni honti, parikkhepena nava yojanasatāni catupaṇṇāsañca",
  "tika-vin01t11:280_6": "yojanāni. Samantā pana ussadehi saddhiṁ dasayojanasahassaṁ hoti. Kasmā panesa narako",
  "tika-vin01t11:280_7": "‘‘avīcī’’ti saṅkhyaṁ gatoti? Vīci nāma antaraṁ vuccati, tattha ca aggijālānaṁ vā",
  "tika-vin01t11:280_8": "sattānaṁ vā dukkhassa vā antaraṁ natthi, tasmā so ‘‘avīcī’’ti saṅkhyaṁ gato. Tassa",
  "tika-vin01t11:280_9": "hi puratthimabhittito jālā uṭṭhahitvā saṁsibbamānayojanasataṁ gantvā bhittiṁ vinivijjhitvā",
  "tika-vin01t11:280_10": "parato yojanasataṁ gacchati. Sesadisāsupi eseva nayo. Evaṁ jālānaṁ nirantaratāya",
  "tika-vin01t11:280_11": "avīci. Abbhantare panassa yojanasatike ṭhāne nāḷiyaṁ koṭṭetvā pūritatipupiṭṭhaṁ viya",
  "tika-vin01t11:280_12": "sattā nirantarā, ‘‘imasmiṁ ṭhāne satto atthi, imasmiṁ ṭhāne natthī’’ti na vattabbaṁ,",
  "tika-vin01t11:280_13": "gacchantānaṁ ṭhitānaṁ nisinnānaṁ nipannānañca paccamānānaṁ anto natthi, gacchantā",
  "tika-vin01t11:280_14": "ṭhite vā nisinne vā nipanne vā na bādhenti. Evaṁ sattānaṁ nirantaratāya avīci. Kāyadvāre",
  "tika-vin01t11:280_15": "pana cha upekkhāsahagatāni cittāni uppajjanti, ekaṁ dukkhasahagataṁ. Evaṁ santepi",
  "tika-vin01t11:280_16": "yathā jivhāgge cha madhubindūni ṭhapetvā ekasmiṁ tambalohabindumhi ṭhapite anudahanabalavatāya",
  "tika-vin01t11:280_17": "tadeva paññāyati, itarāni abbohārikāni honti, evaṁ anudahanabalavatāya dukkhamevettha",
  "tika-vin01t11:280_18": "nirantaraṁ, itarāni abbohārikānīti evaṁ dukkhassa nirantaratāya avīcīti vuccati.",
  "tika-vin01t11:280_19": "‘‘Ayañca avīcimahānirayo jambudīpassa heṭṭhā patiṭṭhito’’ti vadanti.",
  "tika-vin01t11:281_0": "Jambudīpo pana āyāmato ca vitthārato ca dasasahassayojanaparimāṇo. Tattha ca catusahassayojanappamāṇo",
  "tika-vin01t11:281_1": "padeso tadupabhogīsattānaṁ puññakkhayā udakena ajjhotthaṭo ‘‘samuddo’’ti saṅkhyaṁ",
  "tika-vin01t11:281_2": "gato. Tisahassayojanappamāṇe manussā vasanti, tisahassayojanappamāṇe himavā patiṭṭhitoti veditabbo.",
  "tika-vin01t11:282_0": "Aparagoyānaṁ sattasahassayojanantiādīsu āyāmato ca vitthārato ca pamāṇaṁ dassitanti",
  "tika-vin01t11:282_1": "veditabbaṁ. Tattha jambudīpo sakaṭasaṇṭhāno, channavutiyā paṭṭanakoṭisatasahassehi",
  "tika-vin01t11:282_2": "chapaṇṇāsaratanāgārehi navanavutiyā doṇamukhasatasahassehi tikkhattuṁ tesaṭṭhiyā",
  "tika-vin01t11:282_3": "nagarasahassehi ca samannāgato. Jambudīpe kira ādito tesaṭṭhimattāni nagarasahassāni",
  "tika-vin01t11:282_4": "uppannāni, tathā dutiyaṁ, tathā tatiyaṁ. Tāni pana sampiṇḍetvā satasahassaṁ, tato",
  "tika-vin01t11:282_5": "paraṁ asīti sahassāni ca nava sahassāni ca honti. Doṇamukhanti ca mahānagarassa āyuppattiṭṭhānabhūtaṁ",
  "tika-vin01t11:282_6": "padhānagharaṁ vuccati. Aparagoyāno ādāsasaṇṭhāno, pubbavideho aḍḍhacandasaṇṭhāno,",
  "tika-vin01t11:282_7": "uttarakuru pīṭhasaṇṭhāno. ‘‘Taṁtaṁnivāsīnaṁ taṁtaṁparivāradīpavāsīnañca manussānaṁ",
  "tika-vin01t11:282_8": "mukhampi taṁtaṁsaṇṭhāna’’nti vadanti.",
  "tika-vin01t11:283_0": "Api cettha uttarakurukānaṁ puññānubhāvasiddho ayampi viseso veditabbo. Tattha kira",
  "tika-vin01t11:283_1": "tesu tesu padesesu ghananicitapattasañchannasākhāpasākhā kūṭāgārupamā manoramā rukkhā",
  "tika-vin01t11:283_2": "tesaṁ manussānaṁ nivesanakiccaṁ sādhenti. Yattha sukhaṁ nivasanti, aññepi tattha",
  "tika-vin01t11:283_3": "rukkhā sujātā sabbadāpi pupphitaggā tiṭṭhanti. Jalāsayāpi vikasitapadumapuṇḍarīkasogandhikādipupphasañchannā",
  "tika-vin01t11:283_4": "sabbakālaṁ paramasugandhā samantato pavāyantā tiṭṭhanti.",
  "tika-vin01t11:284_0": "Sarīrampi tesaṁ atidīghatādidosarahitaṁ ārohapariṇāhasampannaṁ jarāya anabhibhūtattā",
  "tika-vin01t11:284_1": "valitapalitādidosavirahitaṁ yāvatāyukaṁ aparikkhīṇajavabalaparakkamasobhameva hutvā",
  "tika-vin01t11:284_2": "tiṭṭhati. Anuṭṭhānaphalūpajīvitāya na ca tesaṁ kasivaṇijjādivasena āhārapariyeṭṭhivasena",
  "tika-vin01t11:284_3": "dukkhaṁ atthi, tato eva na dāsadāsīkammakarādipariggaho atthi. Na ca tattha sītuṇhaḍaṁsamakasavātātapasarīsapavāḷādiparissayo",
  "tika-vin01t11:284_4": "atthi. Yathā nāmettha gimhānaṁ pacchime māse paccūsavelāyaṁ samasītuṇho utu hoti,",
  "tika-vin01t11:284_5": "evameva sabbakālaṁ tattha samasītuṇhova utu hoti, na ca nesaṁ koci upaghāto vihesā vā uppajjati.",
  "tika-vin01t11:285_0": "Akaṭṭhapākimameva sāliṁ akaṇaṁ athusaṁ suddhaṁ sugandhaṁ taṇḍulaphalaṁ niddhūmaṅgārena",
  "tika-vin01t11:285_1": "agginā pacitvā paribhuñjanti. Tattha kira jotikapāsāṇā nāma honti, atha te tayo pāsāṇe",
  "tika-vin01t11:285_2": "ṭhapetvā tattha ukkhaliṁ āropenti, pāsāṇehi tejo samuṭṭhahitvā taṁ pāceti, añño sūpo",
  "tika-vin01t11:285_3": "vā byañjano vā na hoti, bhuñjantānaṁ cittānukūloyevassa raso hoti. Taṁ pana bhuñjantānaṁ",
  "tika-vin01t11:285_4": "nesaṁ kuṭṭhaṁ gaṇḍo kilāso soso kāso apamāro jaroti evamādiko na koci rogo uppajjati.",
  "tika-vin01t11:285_5": "Te taṁ ṭhānaṁ sampattānaṁ dentiyeva, macchariyacittaṁ nāma neva hoti, buddhapaccekabuddhādayopi",
  "tika-vin01t11:285_6": "mahiddhikā tattha gantvā piṇḍapātaṁ gaṇhanti. Na ca te khujjā vā vāmanā vā kāṇā vā",
  "tika-vin01t11:285_7": "kuṇī vā khañjā vā pakkhahatā vā vikalaṅgā vā vikalindriyā vā honti.",
  "tika-vin01t11:286_0": "Itthiyopi tattha nātidīghā nātirassā nātikisā nātithūlā nātikāḷikā nāccodātā sobhaggappattarūpā",
  "tika-vin01t11:286_1": "honti. Tathā hi dīghaṅgulī tambanakhā alambathanā tanumajjhā puṇṇacandamukhī visālakkhī",
  "tika-vin01t11:286_2": "mudugattā sahibhorū odātadantā gambhīranābhī tanujaṅghā dīghanīlavellitakesī puthulasussoṇī",
  "tika-vin01t11:286_3": "nātilomā nālomā subhagā utusukhasamphassā saṇhā sakhilasambhāsā nānābharaṇavibhūsitā",
  "tika-vin01t11:286_4": "vicaranti, sabbadāpi soḷasavassuddesikā viya honti.",
  "tika-vin01t11:287_0": "Purisāpi pañcavīsativassuddesikā viya, na puttā mātādīsu rajjanti, ayaṁ tattha dhammatā.",
  "tika-vin01t11:287_1": "Sattāhikameva ca tattha itthipurisā kāmaratiyā viharanti , tato vītarāgā viya yathāsukhaṁ",
  "tika-vin01t11:287_2": "gacchanti, na tattha idha viya gabbhokkantimūlakaṁ gabbhapariharaṇamūlakaṁ vā dukkhaṁ",
  "tika-vin01t11:287_3": "vijāyanamūlakaṁ vā dukkhaṁ hoti, rattakañcukato kañcanapaṭimā viya dārakā mātukucchito",
  "tika-vin01t11:287_4": "amakkhitā eva semhādinā sukheneva nikkhamanti, ayaṁ tattha dhammatā. Mātā pana puttaṁ",
  "tika-vin01t11:287_5": "vā dhītaraṁ vā vijāyitvā tesaṁ vicaraṇakappadese ṭhapetvā anapekkhā yathāruci gacchati.",
  "tika-vin01t11:287_6": "Tesaṁ tattha sayitānaṁ ye passanti purisā vā itthiyo vā, te attano aṅguliyo upanāmenti,",
  "tika-vin01t11:287_7": "tesaṁ kammabalena tato khīraṁ pavattati, tena te dārakā yāpenti. Evaṁ pana vaḍḍhantā",
  "tika-vin01t11:287_8": "katipayadivaseyeva laddhabalā hutvā dārikā itthiyo upagacchanti, dārakā purise.",
  "tika-vin01t11:288_0": "Kapparukkhato eva ca tesaṁ tattha vatthābharaṇāni nipphajjanti. Nānāvirāgavaṇṇavicittāni",
  "tika-vin01t11:288_1": "hi vatthāni sukhumāni mudusukhasamphassāni tattha tattha kapparukkhesu olambantāni",
  "tika-vin01t11:288_2": "tiṭṭhanti. Nānāvidharaṁsijālasamujjalavividhavaṇṇaratanavinaddhāni anekavidhamālākammalatākammabhittikammavicittāni",
  "tika-vin01t11:288_3": "sīsūpagagīvūpagakaṭūpagahatthūpagapādūpagāni sovaṇṇamayāni ābharaṇāni ca kapparukkhato",
  "tika-vin01t11:288_4": "olambanti. Tathā vīṇāmudiṅgapaṇavasammatāḷasaṅkhavaṁsavetāḷaparivārādīni vallakīpabhautikāni",
  "tika-vin01t11:288_5": "tūriyabhaṇḍānipi tato olambanti. Tattha ca bahū phalarukkhā kumbhamattāni phalāni",
  "tika-vin01t11:288_6": "phalanti, madhurarasāni yāni paribhuñjitvā te sattāhampi khuppipāsāhi na bādhīyanti.",
  "tika-vin01t11:289_0": "Najjopi tattha suvisuddhajalā supatitthā ramaṇīyā akaddamā vālukatalā nātisītā nātiuṇhā",
  "tika-vin01t11:289_1": "surabhigandhīhi jalajapupphehi sañchannā sabbakālaṁ surabhī vāyantiyo sandanti, na",
  "tika-vin01t11:289_2": "tattha kaṇṭakinā kakkhaḷagacchalatā honti, akaṇṭakā pupphaphalasacchannā eva honti,",
  "tika-vin01t11:289_3": "candananāgarukkhā sayameva rasaṁ paggharanti. Nahāyitukāmā ca nadītitthe ekajjhaṁ",
  "tika-vin01t11:289_4": "vatthābharaṇāni ṭhapetvā nadiṁ otaritvā nahāyitvā uttiṇṇā uttiṇṇā upariṭṭhimaṁ upariṭṭhimaṁ",
  "tika-vin01t11:289_5": "vatthābharaṇaṁ gaṇhanti, na tesaṁ evaṁ hoti ‘‘idaṁ mama, idaṁ parassā’’ti. Tato eva",
  "tika-vin01t11:289_6": "na tesaṁ koci viggaho vā vivādo vā, sattāhikā eva ca nesaṁ kāmaratikīḷā hoti, tato",
  "tika-vin01t11:289_7": "vītarāgā viya vicaranti. Yattha ca rukkhe sayitukāmā honti, tattheva sayanaṁ upalabbhati.",
  "tika-vin01t11:290_0": "Mate ca satte na rodanti na socanti, tañca maṇḍayitvā nikkhipanti. Tāvadeva ca tathārūpā",
  "tika-vin01t11:290_1": "sakuṇā upagantvā mataṁ dīpantaraṁ nenti, tasmā susānaṁ vā asuciṭṭhānaṁ vā tattha",
  "tika-vin01t11:290_2": "natthi, na ca tato matā nirayaṁ vā tiracchānayoniṁ vā pettivisayaṁ vā upapajjanti.",
  "tika-vin01t11:290_3": "‘‘Dhammatāsiddhassa pañcasīlassa ānubhāvena te devaloke nibbattantī’’ti vadanti.",
  "tika-vin01t11:290_4": "Vassasahassameva ca nesaṁ sabbakālaṁ āyuppamāṇaṁ, sabbametaṁ nesaṁ pañcasīlaṁ viya",
  "tika-vin01t11:290_5": "dhammatāsiddhamevāti veditabbaṁ.",
  "tika-vin01t11:291_0": "Tadantaresūti tesaṁ cakkavāḷānaṁ antaresu. Lokantarikanirayāti lokānaṁ lokadhātūnaṁ",
  "tika-vin01t11:291_1": "antaro vivaro lokantaro, tattha bhavā lokantarikā, nirayā. Tiṇṇañhi sakaṭacakkānaṁ",
  "tika-vin01t11:291_2": "pattānaṁ vā aññamaññaṁ āsannabhāvena ṭhapitānaṁ antarasadisesu tiṇṇaṁ tiṇṇaṁ cakkavāḷānaṁ",
  "tika-vin01t11:291_3": "antaresu ekeko lokantarikanirayo. So pana parimāṇato aṭṭhayojanasahassappamāṇo hoti",
  "tika-vin01t11:291_4": "niccavivaṭo heṭṭhā upari ca kenaci na pihito. Yathā hi heṭṭhā udakassa pidhāyikā",
  "tika-vin01t11:291_5": "pathavī natthīti asaṁvutā lokantarikanirayā, evaṁ uparipi cakkavāḷesu viya devavimānānaṁ",
  "tika-vin01t11:291_6": "abhāvato asaṁvutā apihitā cakkhuviññāṇuppattinivāraṇasamatthena ca andhakārena samannāgatā.",
  "tika-vin01t11:291_7": "Tattha kira cakkhuviññāṇaṁ na jāyati ālokassa abhāvato. Tīsu dīpesu ekappahārena",
  "tika-vin01t11:291_8": "ālokakaraṇasamatthāpi candimasūriyā tattha ālokaṁ na dassenti. Te hi yugandharasamappamāṇe",
  "tika-vin01t11:291_9": "ākāsappadese vicaraṇato cakkavāḷapabbatassa vemajjhena vicaranti, cakkavāḷapabbatañca",
  "tika-vin01t11:291_10": "atikkamma lokantarikanirayā, tasmā te tattha ālokaṁ na dassentīti cakkhuviññāṇaṁ",
  "tika-vin01t11:291_11": "nuppajjati. Yadā pana sabbaññubodhisattassa paṭisandhiggahaṇādīsu obhāso uppajjati,",
  "tika-vin01t11:291_12": "tadā cakkhuviññāṇaṁ uppajjati. ‘‘Aññepi kira bho santi sattā idhūpapannā’’ti taṁ",
  "tika-vin01t11:291_13": "divasaṁ aññamaññaṁ passanti. Ayaṁ pana obhāso ekaṁ yāgupānamattampi na tiṭṭhati,",
  "tika-vin01t11:291_14": "accharāsaṅghāṭamattameva vijjobhāso viya niccharitvā ‘‘kiṁ ida’’nti bhaṇantānaṁyeva antaradhāyati.",
  "tika-vin01t11:292_0": "Kiṁ pana kammaṁ katvā tattha sattā nibbattantīti? Bhāriyaṁ dāruṇaṁ garukaṁ mātāpitūnaṁ",
  "tika-vin01t11:292_1": "dhammikasamaṇabrāhmaṇānañca upari aparādhaṁ aññañca divase divase pāṇavadhādiṁ sāhasikakammaṁ",
  "tika-vin01t11:292_2": "katvā uppajjanti tambapaṇṇidīpe abhayacoranāgacorādayo viya. Tesaṁ attabhāvo tigāvutiko",
  "tika-vin01t11:292_3": "hoti, vaggulīnaṁ viya dīghanakhā honti. Te rukkhe vagguliyo viya nakhehi cakkavāḷapāde",
  "tika-vin01t11:292_4": "lagganti, yadā saṁsappantā aññamaññassa hatthapāsagatā honti, atha ‘‘bhakkho no laddho’’ti",
  "tika-vin01t11:292_5": "maññamānā khādanatthaṁ gaṇhituṁ upakkamantā viparivattitvā lokasandhārake udake patanti,",
  "tika-vin01t11:292_6": "vāte paharantepi madhukaphalāni viya chijjitvā udake patanti, patitamattāva accantakhāre",
  "tika-vin01t11:292_7": "udake piṭṭhapiṇḍaṁ viya vilīyanti atisītalabhāvato ātapasantāpābhāvena. Atisītalabhāvameva",
  "tika-vin01t11:292_8": "hi sandhāya accantakhāratā vuttā. Na hi taṁ kappasaṇṭhahanaudakaṁ sampattikaramahāmeghavuṭṭhaṁ",
  "tika-vin01t11:292_9": "pathavīsandhārakaṁ kappavināsakaudakaṁ viya khāraṁ bhavituṁ arahati. Tathā hi sati",
  "tika-vin01t11:292_10": "pathavīpi vilīyeyya, tesaṁ vā pāpakammabalena petānaṁ pakatiudakassa pubbakheḷabhāvāpatti",
  "tika-vin01t11:292_11": "viya tassa udakassa tadā khārabhāvappatti hotīti vuttaṁ ‘‘accantakhāre udake piṭṭhapiṇḍaṁ viya vilīyantī’’ti.",
  "tika-vin01t11:293_0": "Anantānīti aparimāṇāni, ‘‘ettakānī’’ti aññehi minituṁ asakkuṇeyyāni. Tāni ca bhagavā",
  "tika-vin01t11:293_1": "anantena buddhañāṇena avedi ‘‘ananto ākāso, ananto sattanikāyo, anantāni cakkavāḷānī’’ti.",
  "tika-vin01t11:293_2": "Tividhampi hi anantaṁ buddhañāṇena paricchindati sayampi anantattā. Yāvatakañhi ñeyyaṁ,",
  "tika-vin01t11:293_3": "tāvatakaṁ ñāṇaṁ. Yāvatakaṁ ñāṇaṁ, tāvatakameva ñeyyaṁ. Ñeyyapariyantikaṁ ñāṇaṁ, ñāṇapariyantikaṁ",
  "tika-vin01t11:293_4": "ñeyyanti. Tena vuttaṁ ‘‘anantena buddhañāṇena avedī’’tiādi. Anantatā cassa anantañeyyappaṭivijjhaneneva",
  "tika-vin01t11:293_5": "veditabbā tattha appaṭihatacārattā. Idāni yathāvuttamatthaṁ nigamento āha ‘‘evamassa",
  "tika-vin01t11:293_6": "okāsalokopi sabbathā vidito’’ti.",
  "tika-vin01t11:294_0": "Api cettha vivaṭṭādīnampi viditatā vattabbā, tasmā vivaṭṭādayopi ādito pabhuti evaṁ",
  "tika-vin01t11:294_1": "veditabbā – saṁvaṭṭo saṁvaṭṭaṭṭhāyī vivaṭṭo vivaṭṭaṭṭhāyīti kappassa cattāri asaṅkhyeyyāni.",
  "tika-vin01t11:294_2": "Tattha saṁvaṭṭanaṁ vinassanaṁ saṁvaṭṭo, vinassamāno asaṅkhyeyyakappo. So pana atthato",
  "tika-vin01t11:294_3": "kāloyeva, tadā pavattamānasaṅkhāravasenassa vināso veditabbo. Saṁvaṭṭato uddhaṁ tathāṭhāyīkālo",
  "tika-vin01t11:294_4": "saṁvaṭṭaṭṭhāyī. Vivaṭṭanaṁ nibbattanaṁ vaḍḍhanaṁ vā vivaṭṭo, vaḍḍhamāno asaṅkhyeyyakappo.",
  "tika-vin01t11:294_5": "Sopi atthato kāloyeva, tadā pavattamānasaṅkhāravasenassa vaḍḍhi veditabbā. Vivaṭṭato",
  "tika-vin01t11:294_6": "uddhaṁ tathāṭhāyīkālo vivaṭṭaṭṭhāyī. Tattha tayo saṁvaṭṭā tejosaṁvaṭṭo āposaṁvaṭṭo",
  "tika-vin01t11:294_7": "vāyosaṁvaṭṭoti. Tisso saṁvaṭṭasīmā ābhassarā subhakiṇhā vehapphalāti. Yadā kappo",
  "tika-vin01t11:294_8": "tejena saṁvaṭṭati, tadā ābhassarato heṭṭhā agginā ḍayhati. Yadā āpena saṁvaṭṭati,",
  "tika-vin01t11:294_9": "tadā subhakiṇhato heṭṭhā udakena vilīyati. Yadā vāyunā saṁvaṭṭati, tadā vehapphalato",
  "tika-vin01t11:294_10": "heṭṭhā vātena viddhaṁsati.",
  "tika-vin01t11:295_0": "Vitthārato pana tīsupi saṁvaṭṭakālesu ekaṁ buddhakkhettaṁ vinassati. Buddhakkhettaṁ",
  "tika-vin01t11:295_1": "nāma tividhaṁ hoti jātikkhettaṁ āṇākkhettaṁ visayakkhettañca. Tattha jātikkhettaṁ",
  "tika-vin01t11:295_2": "dasasahassacakkavāḷapariyantaṁ hoti, yaṁ tathāgatassa paṭisandhiggahaṇādīsu kampati.",
  "tika-vin01t11:295_3": "Yattake hi ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva",
  "tika-vin01t11:295_4": "paṭivijambhati, taṁ sabbampi buddhaṅkurassa nibbattanakkhettaṁ nāmāti buddhakkhettanti",
  "tika-vin01t11:295_5": "vuccati. Āṇākkhettaṁ pana koṭisatasahassacakkavāḷapariyantaṁ, yattha ratanasuttaṁ",
  "tika-vin01t11:295_6": "(khu. pā. 6.1 ādayo; su. ni. 224 ādayo) khandhaparittaṁ (a. ni. 4.67; jā. 1.2.105-106;",
  "tika-vin01t11:295_7": "cūḷava. 251 ādayo) dhajaggaparittaṁ (saṁ. ni. 1.249) āṭānāṭiyaparittaṁ (dī. ni. 3.275",
  "tika-vin01t11:295_8": "ādayo) moraparittanti (jā. 1.2.17-18) imesaṁ parittānaṁ ānubhāvo vattati. Iddhimā",
  "tika-vin01t11:295_9": "hi cetovasippatto āṇākkhettapariyāpanne yattha katthaci cakkavāḷe ṭhatvā attano atthāya",
  "tika-vin01t11:295_10": "parittaṁ katvā tattheva aññaṁ cakkavāḷaṁ gatopi kataparitto eva hoti. Ekacakkavāḷe",
  "tika-vin01t11:295_11": "ṭhatvā sabbasattānaṁ atthāya paritte kate āṇākkhette sabbasattānampi abhisambhuṇāteva",
  "tika-vin01t11:295_12": "parittānubhāvo tattha devatāhi parittānaṁ sampaṭicchitabbato, tasmā taṁ āṇākkhettanti",
  "tika-vin01t11:295_13": "vuccati. Visayakkhettaṁ pana anantaṁ aparimāṇaṁ. Anantāparimāṇesu hi cakkavāḷesu",
  "tika-vin01t11:295_14": "yaṁ yaṁ tathāgato ākaṅkhati, taṁ taṁ jānāti ākaṅkhappaṭibaddhavuttitāya buddhañāṇassa.",
  "tika-vin01t11:295_15": "Evametesu tīsu buddhakkhettesu ekaṁ āṇākkhettaṁ vinassati, tasmiṁ pana vinassante",
  "tika-vin01t11:295_16": "jātikkhettaṁ vinaṭṭhameva hoti. Vinassantampi ekatova vinassati, saṇṭhahantampi ekatova",
  "tika-vin01t11:295_17": "saṇṭhahati, tassevaṁ vināso saṇṭhahanañca veditabbaṁ.",
  "tika-vin01t11:296_0": "Yasmiṁ samaye kappo agginā nassati, āditova kappavināsakamahāmegho uṭṭhahitvā koṭisatasahassacakkavāḷe",
  "tika-vin01t11:296_1": "ekaṁ mahāvassaṁ vassati , manussā tuṭṭhā sabbabījāni nīharitvā vapanti, sassesu pana",
  "tika-vin01t11:296_2": "gokhāyitamattesu jātesu gadrabharavaṁ ravanto ekabindumpi na vassati, tadā pacchinnapacchinnameva",
  "tika-vin01t11:296_3": "hoti vassaṁ. Idaṁ sandhāya hi bhagavatā ‘‘hoti so, bhikkhave, samayo yaṁ bahūni vassāni",
  "tika-vin01t11:296_4": "bahūni vassasatāni bahūni vassasahassāni bahūni vassasatasahassāni devo na vassatī’’ti",
  "tika-vin01t11:296_5": "(a. ni. 7.66) vuttaṁ. Vassūpajīvinopi sattā kālaṁ katvā parittābhādibrahmaloke nibbattanti,",
  "tika-vin01t11:296_6": "pupphaphalūpajīviniyo ca devatā. Evaṁ dīghe addhāne vītivatte tattha tattha udakaṁ",
  "tika-vin01t11:296_7": "parikkhayaṁ gacchati, athānupubbena macchakacchapāpi kālaṁ katvā brahmaloke nibbattanti",
  "tika-vin01t11:296_8": "nerayikasattāpi. Tattha nerayikā sattamasūriyapātubhāve vinassantīti eke.",
  "tika-vin01t11:297_0": "Jhānaṁ pana vinā natthi brahmaloke nibbatti, etesañca keci dubbhikkhapīḷitā, keci",
  "tika-vin01t11:297_1": "abhabbā jhānādhigamāya, te kathaṁ tattha nibbattantīti? Devaloke paṭiladdhajjhānavasena.",
  "tika-vin01t11:297_2": "Tadā hi ‘‘vassasatasahassassa accayena kappavuṭṭhānaṁ bhavissatī’’ti lokabyūhā nāma",
  "tika-vin01t11:297_3": "kāmāvacaradevā muttasirā vikiṇṇakesā rudammukhā assūni hatthehi puñchamānā rattavatthanivatthā",
  "tika-vin01t11:297_4": "ativiya virūpavesadhārino hutvā manussapathe vicarantā evaṁ ārocenti ‘‘mārisā mārisā",
  "tika-vin01t11:297_5": "ito vassasatasahassassa accayena kappavuṭṭhānaṁ bhavissati, ayaṁ loko vinassissati,",
  "tika-vin01t11:297_6": "mahāsamuddopi ussussissati, ayañca mahāpathavī sineru ca pabbatarājā ḍayhissanti",
  "tika-vin01t11:297_7": "vinassissanti, yāva brahmalokā lokavināso bhavissati, mettaṁ mārisā bhāvetha, karuṇaṁ,",
  "tika-vin01t11:297_8": "muditaṁ, upekkhaṁ mārisā bhāvetha, mātaraṁ upaṭṭhahatha, pitaraṁ upaṭṭhahatha, kule",
  "tika-vin01t11:297_9": "jeṭṭhāpacāyino hothā’’ti. Te pana devā lokaṁ byūhenti sampiṇḍentīti ‘‘lokabyūhā’’ti",
  "tika-vin01t11:297_10": "vuccanti. Te kira disvā manussā yattha katthaci ṭhitāpi nisinnāpi saṁvegajātā sambhamappattāva",
  "tika-vin01t11:297_11": "hutvā tesaṁ āsanne ṭhāne sannipatanti.",
  "tika-vin01t11:298_0": "Kathaṁ panete kappavuṭṭhānaṁ jānantīti? ‘‘Dhammatāya sañcoditā’’ti ācariyā. ‘‘Tādisanimittadassanenā’’ti",
  "tika-vin01t11:298_1": "eke. ‘‘Brahmadevatāhi uyyojitā’’ti apare. Tesaṁ pana vacanaṁ sutvā yebhuyyena manussā",
  "tika-vin01t11:298_2": "ca bhummadevatā ca saṁvegajātā aññamaññaṁ muducittā hutvā mettādīni puññāni karitvā",
  "tika-vin01t11:298_3": "devaloke nibbattanti. Tattha dibbasudhābhojanaṁ bhuñjitvā tato vāyokasiṇe parikammaṁ",
  "tika-vin01t11:298_4": "katvā jhānaṁ paṭilabhanti. Devānaṁ kira sukhasamphassavātaggahaṇapaacayena vāyokasiṇe",
  "tika-vin01t11:298_5": "jhānāni sukheneva ijjhanti. Tadaññe pana āpāyikā sattā aparāpariyavedanīyena kammena",
  "tika-vin01t11:298_6": "devaloke nibbattanti. Aparāpariyavedanīyakammarahito hi saṁsāre saṁsaranto nāma satto",
  "tika-vin01t11:298_7": "natthi. Tepi tattha tatheva jhānaṁ paṭilabhanti. Evaṁ devaloke paṭiladdhajjhānavasena",
  "tika-vin01t11:298_8": "sabbepi brahmaloke nibbattanti. Idañca yebhuyyavasena vuttaṁ.",
  "tika-vin01t11:299_0": "Keci pana ‘‘apāyasattā saṁvaṭṭamānalokadhātūhi aññesu lokadhātūsupi nibbattanti.",
  "tika-vin01t11:299_1": "Na hi sabbe apāyasattā tadā rūpārūpabhavesu uppajjantīti sakkā viññātuṁ apāyesu dīghāyukānaṁ",
  "tika-vin01t11:299_2": "devalokūpapattiyā asambhavato. Niyatamicchādiṭṭhiko pana vinassamānepi kappe nirayato",
  "tika-vin01t11:299_3": "na muccatiyeva, tasmā so tattha anibbattitvā piṭṭhicakkavāḷe nibbattati. Niyatamicchādiṭṭhiyā",
  "tika-vin01t11:299_4": "hi samannāgatassa bhavato vuṭṭhānaṁ nāma natthi. Tāya hi samannāgatassa neva saggo",
  "tika-vin01t11:299_5": "atthi, na maggo, tasmā so saṁvaṭṭamānacakkavāḷato aññattha niraye nibbattitvā paccati.",
  "tika-vin01t11:299_6": "Kiṁ pana piṭṭhicakkavāḷaṁ na jhāyatīti? Jhāyati. Tasmiṁ jhāyamānepi esa ākāse ekasmiṁ",
  "tika-vin01t11:299_7": "padese paccatī’’ti vadanti.",
  "tika-vin01t11:300_0": "Vassūpacchedato pana uddhaṁ dīghassa addhuno accayena dutiyo sūriyo pātubhavati,",
  "tika-vin01t11:300_1": "pātubhūte pana tasmiṁ neva rattiparicchedo, na divāparicchedo paññāyati. Eko sūriyo",
  "tika-vin01t11:300_2": "uṭṭheti, eko atthaṁ gacchati, avicchinnasūriyasantāpova loko hoti. Yathā ca kappavuṭṭhānakālato",
  "tika-vin01t11:300_3": "pubbe uppannasūriyavimāne sūriyadevaputto hoti, evaṁ kappavināsakasūriye natthi.",
  "tika-vin01t11:300_4": "Kappavuṭṭhānakāle pana yathā aññe kāmāvacaradevā, evaṁ sūriyadevaputtopi jhānaṁ nibbattetvā",
  "tika-vin01t11:300_5": "brahmalokaṁ upapajjati. Sūriyamaṇḍalaṁ pana pabhassaratarañceva tejavantatarañca",
  "tika-vin01t11:300_6": "hutvā pavattati. Taṁ antaradhāyitvā aññameva uppajjatīti apare. Tattha pakatisūriye",
  "tika-vin01t11:300_7": "vattamāne ākāse valāhakāpi dhūmasikhāpi vattanti, kappavināsakasūriye vattamāne vigatadhūmavalāhakaṁ",
  "tika-vin01t11:300_8": "ādāsamaṇḍalaṁ viya nimmalaṁ nabhaṁ hoti. Ṭhapetvā pañca mahānadiyo sesakunnadiādīsu udakaṁ sussati.",
  "tika-vin01t11:301": "Tatopi dīghassa addhuno accayena tatiyo sūriyo pātubhavati, yassa pātubhāvā mahānadiyopi sussanti.",
  "tika-vin01t11:302_0": "Tatopi dīghassa addhuno accayena catuttho sūriyo pātubhavati, yassa pātubhāvā himavati",
  "tika-vin01t11:302_1": "mahānadīnaṁ pabhavā sīhappapātadaho mandākinīdaho kaṇṇamuṇḍadaho rathakāradaho anotattadaho",
  "tika-vin01t11:302_2": "chaddantadaho kuṇāladahoti ime satta mahāsarā sussanti.",
  "tika-vin01t11:303": "Tatopi dīghassa addhuno accayena pañcamo sūriyo pātubhavati, yassa pātubhāvā anupubbena mahāsamudde aṅgulipabbatemanamattampi udakaṁ na saṇṭhāti.",
  "tika-vin01t11:304_0": "Tatopi dīghassa addhuno accayena chaṭṭho sūriyo pātubhavati, yassa pātubhāvā sakalacakkavāḷaṁ",
  "tika-vin01t11:304_1": "ekadhūmaṁ hoti pariyādinnasinehaṁ dhūmena. Yāya hi āpodhātuyā tattha tattha pathavīdhātu",
  "tika-vin01t11:304_2": "ābandhattā sampiṇḍitā hutvā tiṭṭhati, sā chaṭṭhasūriyapātubhāvena parikkhayaṁ gacchati.",
  "tika-vin01t11:304_3": "Yathā cidaṁ, evaṁ koṭisatasahassacakkavāḷānipi.",
  "tika-vin01t11:305_0": "Tatopi dīghassa addhuno accayena sattamo sūriyo pātubhavati, yassa pātubhāvā sakalacakkavāḷaṁ",
  "tika-vin01t11:305_1": "ekajālaṁ hoti saddhiṁ koṭisatasahassacakkavāḷehi, yojanasatikādibhedāni sinerukūṭāni",
  "tika-vin01t11:305_2": "palujjitvā ākāseyeva antaradhāyanti. Sā aggijālā uṭṭhahitvā cātumahārājike gaṇhāti.",
  "tika-vin01t11:305_3": "Tattha kanakavimānaratanavimānamaṇivimānāni jhāpetvā tāvatiṁsabhavanaṁ gaṇhāti. Etenevūpāyena",
  "tika-vin01t11:305_4": "yāva paṭhamajjhānabhūmiṁ gaṇhāti, tattha tayopi brahmaloke jhāpetvā ābhassare āhacca",
  "tika-vin01t11:305_5": "tiṭṭhati. Sā yāva aṇumattampi saṅkhāragataṁ atthi, tāva na nibbāyati. Sabbasaṅkhāraparikkhayā",
  "tika-vin01t11:305_6": "pana sappitelajjhāpanaggisikhā viya chārikampi anavasesetvā nibbāyati. Heṭṭhāākāsena",
  "tika-vin01t11:305_7": "saha upariākāso eko hoti mahandhakāro.",
  "tika-vin01t11:306_0": "Evaṁ ekamasaṅkhyeyyaṁ ekaṅgaṇaṁ hutvā ṭhite lokasannivāse lokassa saṇṭhānatthāya",
  "tika-vin01t11:306_1": "devo vassituṁ ārabhati, āditova antaraṭṭhake himapāto viya hoti. Tato kaṇamattā taṇḍulamattā",
  "tika-vin01t11:306_2": "muggamāsabadaraāmalakaeḷālukakumbhaṇḍaalābumattā udakadhārā hutvā anukkamena usabhadveusabhaaḍḍhagāvutagāvutaaḍḍhayojanayojanadviyojana…pe…",
  "tika-vin01t11:306_3": "yojanasatayojanasahassamattā hutvā koṭisatasahassacakkavāḷagabbhantaraṁ yāva avinaṭṭhabrahmalokā",
  "tika-vin01t11:306_4": "pūretvā antaradhāyati. Taṁ udakaṁ heṭṭhā ca tiriyañca vāto samuṭṭhahitvā ghanaṁ karoti",
  "tika-vin01t11:306_5": "parivaṭumaṁ paduminīpatte udakabindusadisaṁ.",
  "tika-vin01t11:307_0": "Kathaṁ tāvamahantaṁ udakarāsiṁ ghanaṁ karotīti ce? Vivarasampadānato vātassāti. Tañhissa",
  "tika-vin01t11:307_1": "tahiṁ tahiṁ vivaraṁ deti. Taṁ evaṁ vātena sampiṇḍiyamānaṁ ghanaṁ kariyamānaṁ parikkhayamānaṁ",
  "tika-vin01t11:307_2": "anupubbena heṭṭhā otarati. Otiṇṇe otiṇṇe udake brahmalokaṭṭhāne brahmaloko, uparicatukāmāvacaradevalokaṭṭhāne",
  "tika-vin01t11:307_3": "ca devalokā pātubhavanti. Cātumahārājikatāvatiṁsabhavanāni pana pathavīsambandhatāya",
  "tika-vin01t11:307_4": "na tāva pātubhavanti. Purimapathaviṭṭhānaṁ otiṇṇe pana balavavātā uppajjanti, te",
  "tika-vin01t11:307_5": "taṁ pihitadvāre dhammakaraṇe ṭhitaudakamiva nirussāsaṁ katvā rumbhanti . Madhurodakaṁ",
  "tika-vin01t11:307_6": "parikkhayaṁ gacchamānaṁ upari rasapathaviṁ samuṭṭhāpeti, udakapiṭṭhe uppalinīpattaṁ",
  "tika-vin01t11:307_7": "viya pathavī saṇṭhāti. Sā vaṇṇasampannā ceva hoti gandharasasampannā ca nirudakapāyāsassa",
  "tika-vin01t11:307_8": "upari paṭalaṁ viya. Ettha pana mahābodhipallaṅkaṭṭhānaṁ vinassamāne loke pacchā vinassati,",
  "tika-vin01t11:307_9": "saṇṭhahamāne paṭhamaṁ saṇṭhahatīti veditabbaṁ.",
  "tika-vin01t11:308_0": "Tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā",
  "tika-vin01t11:308_1": "vā tato cavitvā opapātikā hutvā idhūpapajjanti, te honti sayaṁpabhā antalikkhacarā,",
  "tika-vin01t11:308_2": "te taṁ rasapathaviṁ sāyitvā taṇhābhibhūtā āluppakārakaṁ paribhuñjituṁ upakkamanti.",
  "tika-vin01t11:308_3": "Atha tesaṁ sayaṁpabhā antaradhāyati, andhakāro hoti. Te andhakāraṁ disvā bhāyanti.",
  "tika-vin01t11:308_4": "Tato tesaṁ bhayaṁ nāsetvā sūrabhāvaṁ janayantaṁ paripuṇṇapaññāsayojanaṁ sūriyamaṇḍalaṁ",
  "tika-vin01t11:308_5": "pātubhavati. Te taṁ disvā ‘‘ālokaṁ paṭilabhimhā’’ti haṭṭhatuṭṭhā hutvā ‘‘amhākaṁ",
  "tika-vin01t11:308_6": "bhītānaṁ bhayaṁ nāsetvā sūrabhāvaṁ janayanto uṭṭhito, tasmā sūriyo hotū’’ti sūriyotvevassa nāmaṁ karonti.",
  "tika-vin01t11:309_0": "Atha sūriye divasaṁ ālokaṁ katvā atthaṅgate ‘‘yampi ālokaṁ labhimha, sopi no naṭṭho’’ti",
  "tika-vin01t11:309_1": "puna bhītā honti. Tesaṁ evaṁ hoti ‘‘sādhu vatassa, sace aññaṁ ālokaṁ labheyyāmā’’ti.",
  "tika-vin01t11:309_2": "Tesaṁ cittaṁ ñatvā viya ekūnapaññāsayojanaṁ candamaṇḍalaṁ pātubhavati. Te taṁ disvā",
  "tika-vin01t11:309_3": "bhiyyoso mattāya haṭṭhatuṭṭhā hutvā ‘‘amhākaṁ chandaṁ ñatvā viya uṭṭhito, tasmā cando",
  "tika-vin01t11:309_4": "hotū’’ti candotvevassa nāmaṁ karonti.",
  "tika-vin01t11:310_0": "Evaṁ candimasūriyesu pātubhūtesu nakkhattāni tārakarūpāni pātubhavanti, tato pabhuti",
  "tika-vin01t11:310_1": "rattindivā paññāyanti, anukkamena ca māsaḍḍhamāsautusaṁvaccharā, candimasūriyānaṁ",
  "tika-vin01t11:310_2": "pātubhūtadivaseyeva sinerucakkavāḷahimavantapabbatā dīpasamuddā ca pātubhavanti.",
  "tika-vin01t11:310_3": "Te ca kho apubbaṁ acarimaṁ phagguṇapuṇṇamadivaseyeva pātubhavanti. Kathaṁ? Yathā",
  "tika-vin01t11:310_4": "nāma kaṅgubhatte paccamāne ekappahāreneva pubbuḷakā uṭṭhahanti, eke padesā thūpathūpā",
  "tika-vin01t11:310_5": "honti, eke ninnaninnā, eke samasamā, evameva thūpathūpaṭṭhāne pabbatā honti, ninnaninnaṭṭhāne",
  "tika-vin01t11:310_6": "samuddā, samasamaṭṭhāne dīpāti.",
  "tika-vin01t11:311_0": "Atha tesaṁ sattānaṁ rasapathaviṁ paribhuñjantānaṁ kammena ekacce vaṇṇavanto honti,",
  "tika-vin01t11:311_1": "ekacce dubbaṇṇā honti. Tattha vaṇṇavanto dubbaṇṇe atimaññanti, tesaṁ atimānapaccayā",
  "tika-vin01t11:311_2": "sāpi rasapathavī antaradhāyati, bhūmipappaṭako pātubhavati. Atha nesaṁ teneva nayena",
  "tika-vin01t11:311_3": "sopi antaradhāyati, atha padālatā pātubhavati. Teneva nayena sāpi antaradhāyati,",
  "tika-vin01t11:311_4": "akaṭṭhapāko sāli pātubhavati akaṇo athuso sugandho taṇḍulaphalo. Tato nesaṁ bhājanāni",
  "tika-vin01t11:311_5": "uppajjanti. Te sāliṁ bhājane ṭhapetvā pāsāṇapiṭṭhiyaṁ ṭhapenti, sayameva jālasikhā",
  "tika-vin01t11:311_6": "uṭṭhahitvā taṁ pacati. So hoti odano sumanajātipupphasadiso, na tassa sūpena vā byañjanena",
  "tika-vin01t11:311_7": "vā karaṇīyaṁ atthi, yaṁ yaṁ rasaṁ bhuñjitukāmā honti, taṁtaṁrasova hoti. Tesaṁ taṁ",
  "tika-vin01t11:311_8": "oḷārikaṁ āhāraṁ āharayataṁ tato pabhuti muttakarīsaṁ sañjāyati. Tathā hi rasapathavī",
  "tika-vin01t11:311_9": "bhūmipappaṭako padālatāti ime tāva paribhuttā sudhāhāro viya khudaṁ vinodetvā rasaharaṇīhi",
  "tika-vin01t11:311_10": "rasameva paribyūhentā tiṭṭhanti vatthuno sukhumabhāvena, na nissandā, sukhumabhāveneva",
  "tika-vin01t11:311_11": "gahaṇindhanameva ca hoti. Odano pana paribhutto rasaṁ vaḍḍhentopi vatthuno oḷārikabhāveneva",
  "tika-vin01t11:311_12": "nissandaṁ vissajjento passāvaṁ karīsañca uppādeti.",
  "tika-vin01t11:312_0": "Atha tesaṁ nikkhamanatthāya vaṇamukhāni pabhijjanti. Purisassa purisabhāvo, itthiyā",
  "tika-vin01t11:312_1": "itthibhāvo pātubhavati. Purimattabhāvesu hi pavattaupacārajjhānānubhāvena yāva sattasantānesu",
  "tika-vin01t11:312_2": "kāmarāgo vikkhambhanavegena samito , na tāva bahalakāmarāgūpanissayāni itthipurisindriyāni",
  "tika-vin01t11:312_3": "pāturahesuṁ. Yadā panassa vicchinnatāya bahalakāmarāgo laddhāvasaro ahosi, tadā tadupanissayāni",
  "tika-vin01t11:312_4": "tāni sattānaṁ attabhāvesu sañjāyiṁsu, tadā itthī purisaṁ, puriso ca itthiṁ ativelaṁ",
  "tika-vin01t11:312_5": "upanijjhāyati. Tesaṁ ativelaṁ upanijjhāyanapaccayā kāmapariḷāho uppajjati, tato methunaṁ",
  "tika-vin01t11:312_6": "dhammaṁ paṭisevanti. Te asaddhammapaṭisevanapaccayā viññūhi garahiyamānā viheṭhiyamānā",
  "tika-vin01t11:312_7": "tassa asaddhammassa paṭicchādanahetu agārāni karonti. Te agāraṁ ajjhāvasamānā anukkamena",
  "tika-vin01t11:312_8": "aññatarassa alasajātikassa sattassa diṭṭhānugatiṁ āpajjantā sannidhiṁ karonti. Tato",
  "tika-vin01t11:312_9": "pabhuti kaṇopi thusopi taṇḍulaṁ pariyonandhanti, lāyitaṭṭhānampi na paṭiviruhati.",
  "tika-vin01t11:313_0": "Te sannipatitvā anutthunanti ‘‘pāpakā vata bho dhammā sattesu pātubhūtā, mayañhi",
  "tika-vin01t11:313_1": "pubbe manomayā ahumhā’’ti, aggaññasutte (dī. ni. 3.128) vuttanayena vitthāretabbaṁ.",
  "tika-vin01t11:313_2": "Tato mariyādaṁ ṭhapenti, athaññataro satto aññassa bhāgaṁ adinnaṁ ādiyati, taṁ dvikkhattuṁ",
  "tika-vin01t11:313_3": "paribhāsetvā tatiyavāre pāṇileḍḍudaṇḍehi paharanti. Te evaṁ adinnādāne kalahamusāvādadaṇḍādānesu",
  "tika-vin01t11:313_4": "uppannesu ca sannipatitvā cintayanti ‘‘yannūna mayaṁ ekaṁ sattaṁ sammanneyyāma, yo",
  "tika-vin01t11:313_5": "no sammā khīyitabbaṁ khīyeyya, garahitabbaṁ garaheyya, pabbājetabbaṁ pabbājeyya,",
  "tika-vin01t11:313_6": "mayaṁ panassa sālīnaṁ bhāgamanuppadassāmā’’ti. Evaṁ katasanniṭṭhānesu pana sattesu",
  "tika-vin01t11:313_7": "imasmiṁ tāva kappe ayameva bhagavā bodhisattabhūto tena samayena tesu sattesu abhirūpataro",
  "tika-vin01t11:313_8": "ca dassanīyataro ca mahesakkhataro ca buddhisampanno paṭibalo niggahapaggahaṁ kātuṁ.",
  "tika-vin01t11:313_9": "Te taṁ upasaṅkamitvā yācitvā sammanniṁsu. So tena mahājanena sammatoti mahāsammato,",
  "tika-vin01t11:313_10": "khettānaṁ adhipatīti khattiyo, dhammena samena paresaṁ rañjetīti rājāti tīhi nāmehi",
  "tika-vin01t11:313_11": "paññāyittha. Yañhi loke acchariyaṭṭhānaṁ, bodhisattova tattha ādipurisoti evaṁ bodhisattaṁ",
  "tika-vin01t11:313_12": "ādiṁ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṁsu.",
  "tika-vin01t11:314_0": "Tattha kappavināsakamahāmeghato yāva jālopacchedo, idamekamasaṅkhyeyyaṁ saṁvaṭṭoti",
  "tika-vin01t11:314_1": "vuccati. Kappavināsakajālopacchedato yāva koṭisatasahassacakkavāḷaparipūrako sampattimahāmegho,",
  "tika-vin01t11:314_2": "idaṁ dutiyamasaṅkhyeyyaṁ saṁvaṭṭaṭṭhāyīti vuccati. Sampattimahāmeghato yāva candimasūriyapātubhāvo,",
  "tika-vin01t11:314_3": "idaṁ tatiyamasaṅkhyeyyaṁ vivaṭṭoti vuccati. Candimasūriyapātubhāvato yāva puna kappavināsakamahāmegho,",
  "tika-vin01t11:314_4": "idaṁ catutthamasaṅkhyeyyaṁ vivaṭṭaṭṭhāyīti vuccati. Vivaṭṭaṭṭhāyīasaṅkhyeyyaṁ catusaṭṭhiantarakappasaṅgahaṁ.",
  "tika-vin01t11:314_5": "‘‘Vīsatiantarakappasaṅgaha’’nti keci. Sesāsaṅkhyeyyāni kālato tena samappamāṇāneva.",
  "tika-vin01t11:314_6": "Imāni cattāri asaṅkhyeyyāni eko mahākappo hoti. Evaṁ tāva agginā vināso ca saṇṭhahanañca veditabbaṁ.",
  "tika-vin01t11:315_0": "Yasmiṁ pana samaye kappo udakena nassati, āditova kappavināsakamahāmegho vuṭṭhahitvāti",
  "tika-vin01t11:315_1": "pubbe vuttanayeneva vitthāretabbaṁ. Ayaṁ pana viseso – yathā tattha dutiyasūriyo,",
  "tika-vin01t11:315_2": "evamidha kappavināsako khārudakamahāmegho vuṭṭhāti. So ādito sukhumaṁ sukhumaṁ vassanto",
  "tika-vin01t11:315_3": "anukkamena mahādhārāhi koṭisatasahassacakkavāḷānaṁ pūrento vassati. Khārudakena phuṭṭhaphuṭṭhā",
  "tika-vin01t11:315_4": "pathavīpabbatādayo vilīyanti, udakaṁ samantato vātehi dhārīyati. Pathaviyā heṭṭhimantato",
  "tika-vin01t11:315_5": "pabhuti yāva dutiyajjhānabhūmiṁ udakaṁ gaṇhāti. Tena hi khārudakena phuṭṭhaphuṭṭhā",
  "tika-vin01t11:315_6": "pathavīpabbatādayo udake pakkhittaloṇasakkharā viya vilīyanteva, tasmā pathavīsandhārakaudakena",
  "tika-vin01t11:315_7": "saddhiṁ ekūdakameva taṁ hotīti keci. Apare pana ‘‘pathavīsandhārakaudakaṁ taṁ sandhārakavāyukkhandhañca",
  "tika-vin01t11:315_8": "anavasesato vināsetvā sabbattha sayameva eko ghanabhūto tiṭṭhatī’’ti vadanti, taṁ",
  "tika-vin01t11:315_9": "yuttaṁ. Upari pana chapi brahmaloke vilīyāpetvā subhakiṇhe āhacca tiṭṭhati, taṁ yāva",
  "tika-vin01t11:315_10": "aṇumattampi saṅkhāragataṁ atthi, tāva na vūpasammati, udakānugataṁ pana sabbaṁ saṅkhāragataṁ",
  "tika-vin01t11:315_11": "abhibhavitvā sahasā vūpasammati, antaradhānaṁ gacchati. Heṭṭhāākāsena saha upariākāso",
  "tika-vin01t11:315_12": "eko hoti mahandhakāroti sabbaṁ vuttasadisaṁ. Kevalaṁ panidha ābhassarabrahmalokaṁ",
  "tika-vin01t11:315_13": "ādiṁ katvā loko pātubhavati. Subhakiṇhato cavitvā ābhassaraṭṭhānādīsu sattā nibbattanti.",
  "tika-vin01t11:315_14": "Tattha kappavināsakamahāmeghato yāva kappavināsakakhārudakopacchedo, idamekamasaṅkhyeyyaṁ",
  "tika-vin01t11:315_15": ". Udakupacchedato yāva sampattimahāmegho, idaṁ dutiyamasaṅkhyeyyaṁ. Sampattimahāmeghato",
  "tika-vin01t11:315_16": "yāva candimasūriyapātubhāvo, idaṁ tatiyamasaṅkhyeyyaṁ. Candimasūriyapātubhāvato yāva",
  "tika-vin01t11:315_17": "kappavināsakamahaāmegho, idaṁ catutthamasaṅkhyeyyaṁ. Imāni cattāri asaṅkhyeyyāni",
  "tika-vin01t11:315_18": "eko mahākappo hoti. Evaṁ udakena vināso ca saṇṭhahanañca veditabbaṁ.",
  "tika-vin01t11:316_0": "Yasmiṁ samaye kappo vātena nassati, āditova kappavināsakamahāmegho vuṭṭhahitvāti",
  "tika-vin01t11:316_1": "pubbe vuttanayeneva vitthāretabbaṁ. Ayaṁ pana viseso – yathā tattha dutiyasūriyo,",
  "tika-vin01t11:316_2": "evamidha kappavināsanatthaṁ vāto samuṭṭhāti. So paṭhamaṁ thūlarajaṁ uṭṭhāpeti, tato",
  "tika-vin01t11:316_3": "saṇharajaṁ sukhumavālikaṁ thūlavālikaṁ sakkharapāsāṇādayoti yāvakūṭāgāramatte pāsāṇe",
  "tika-vin01t11:316_4": "visamaṭṭhāne ṭhitamahārukkhe ca uṭṭhāpeti. Te pathavito nabhamuggatā na puna patanti,",
  "tika-vin01t11:316_5": "tattheva cuṇṇavicuṇṇā hutvā abhāvaṁ gacchanti. Athānukkamena heṭṭhā mahāpathaviyā",
  "tika-vin01t11:316_6": "vāto samuṭṭhahitvā pathaviṁ parivattetvā uddhaṁ mūlaṁ katvā ākāse khipati. Yojanasatappamāṇāpi",
  "tika-vin01t11:316_7": "pathavippadesā dviyojanatiyojanacatuyojanapañcayojanachayojanasattayojanappamāṇāpi",
  "tika-vin01t11:316_8": "pabhijjitvā vātavegukkhittā ākāseyeva cuṇṇavicuṇṇā hutvā abhāvaṁ gacchanti. Cakkavāḷapabbatampi",
  "tika-vin01t11:316_9": "sinerupabbatampi vāto ukkhipitvā ākāse khipati. Te aññamaññaṁ abhihantvā cuṇṇavicuṇṇā",
  "tika-vin01t11:316_10": "hutvā vinassanti. Etenevūpāyena bhūmaṭṭhakavimānāni ca ākāsaṭṭhakavimānāni ca vināsento",
  "tika-vin01t11:316_11": "chakāmāvacaradevaloke vināsetvā koṭisatasahassacakkavāḷāni vināseti. Tattha cakkavāḷā",
  "tika-vin01t11:316_12": "cakkavāḷehi, himavantā himavantehi, sinerū sinerūhi aññamaññaṁ samāgantvā cuṇṇavicuṇṇā",
  "tika-vin01t11:316_13": "hutvā vinassanti. Pathavito yāva tatiyajjhānabhūmi vāto gaṇhāti, navapi brahmaloke",
  "tika-vin01t11:316_14": "vināsetvā vehapphale āhacca tiṭṭhati. Evaṁ pathavīsandhārakaudakena taṁsandhārakavātena",
  "tika-vin01t11:316_15": "ca saddhiṁ sabbasaṅkhāragataṁ vināsetvā sayampi vinassati avaṭṭhānassa kāraṇābhāvato.",
  "tika-vin01t11:316_16": "Heṭṭhāākāsena saha upariākāso eko hoti mahandhakāroti sabbaṁ vuttasadisaṁ. Idha pana",
  "tika-vin01t11:316_17": "subhakiṇhabrahmalokaṁ ādiṁ katvā loko pātubhavati. Vehapphalato cavitvā subhakiṇhaṭṭhānādīsu",
  "tika-vin01t11:316_18": "sattā nibbattanti. Tattha kappavināsakamahāmeghato yāva kappavināsakavātupacchedo,",
  "tika-vin01t11:316_19": "idamekamasaṅkhyeyyaṁ. Vātupacchedato yāva sampattimahāmegho, idaṁ dutiyamasaṅkhyeyyantiādi",
  "tika-vin01t11:316_20": "vuttanayameva. Evaṁ vātena vināso ca saṇṭhahanañca veditabbaṁ.",
  "tika-vin01t11:317_0": "Atha kiṁkāraṇā evaṁ loko vinassati. Yadipi hi saṅkhārānaṁ ahetuko sarasanirodho vināsakābhāvato,",
  "tika-vin01t11:317_1": "santānanirodho pana hetuvirahito natthi. Yathā taṁ sattanikāyesūti bhājanalokassapi",
  "tika-vin01t11:317_2": "sahetukena vināsena bhavitabbaṁ, tasmā kimevaṁ lokavināse kāraṇanti? Akusalamūlaṁ",
  "tika-vin01t11:317_3": "kāraṇaṁ. Yathā hi tattha nibbattanakasattānaṁ puññabalena paṭhamaṁ loko vivaṭṭati,",
  "tika-vin01t11:317_4": "evaṁ tesaṁ pāpakammabalena saṁvaṭṭati, tasmā akusalamūlesu ussannesu evaṁ loko vinassati.",
  "tika-vin01t11:317_5": "Yathā hi rāgadosamohānaṁ adhikabhāvena yathākkamaṁ rogantarakappo satthantarakappo",
  "tika-vin01t11:317_6": "dubbhikkhantarakappoti ime tividhā antarakappā vivaṭṭaṭṭhāyimhi asaṅkhyeyyakappe",
  "tika-vin01t11:317_7": "jāyanti. Evamete yathāvuttā tayo saṁvaṭṭā rāgādīnaṁ adhikabhāveneva honti.",
  "tika-vin01t11:318_0": "Tattha rāge ussannatare agginā vinassati, dose ussannatare udakena vinassati. Dose",
  "tika-vin01t11:318_1": "hi ussannatare adhikatarena dosena viya tikkhatarena khārudakena vināso yuttoti.",
  "tika-vin01t11:318_2": "Keci pana ‘‘dose ussannatare agginā, rāge udakenā’’ti vadanti, tesaṁ kira ayamadhippāyo",
  "tika-vin01t11:318_3": "– pākaṭasattusadisassa dosassa aggisadisatā, apākaṭasattusadisassa rāgassa khārudakasadisatā",
  "tika-vin01t11:318_4": "ca yuttāti. Mohe pana ussannatare vātena vinassati. Evaṁ vinassantopi ca nirantarameva",
  "tika-vin01t11:318_5": "satta vāre agginā nassati, aṭṭhame vāre udakena, puna satta vāre agginā, aṭṭhame",
  "tika-vin01t11:318_6": "udakenāti evaṁ aṭṭhame aṭṭhame vāre vinassanto sattakkhattuṁ udakena vinassitvā puna",
  "tika-vin01t11:318_7": "satta vāre agginā nassati. Ettāvatā tesaṭṭhi kappā atītā honti. Etthantare udakena",
  "tika-vin01t11:318_8": "nassanavāraṁ sampattampi paṭibāhitvā laddhokāso vāto paripuṇṇacatusaṭṭhikappāyuke",
  "tika-vin01t11:318_9": "subhakiṇhe viddhaṁsento lokaṁ vināseti. Ettha pana rāgo sattānaṁ bahulaṁ pavattatīti",
  "tika-vin01t11:318_10": "aggivasena bahuso lokavināso veditabbo. Iti evaṁ imehi kāraṇehi vinassitvā saṇṭhahantaṁ",
  "tika-vin01t11:318_11": "saṇṭhahitvā ṭhitañca okāsalokaṁ bhagavā yāthāvato avedīti evampissa sabbathā okāsaloko",
  "tika-vin01t11:318_12": "viditoti daṭṭhabbaṁ.",
  "tika-vin01t11:319_0": "Yaṁ pana heṭṭhā vuttaṁ ‘‘sabbathā viditalokattā lokavidū’’ti, idāni taṁ nigamento",
  "tika-vin01t11:319_1": "āha ‘‘evaṁ sabbathā viditalokattā lokavidū’’ti. Tattha sabbathāti lakkhaṇādippabhedato",
  "tika-vin01t11:319_2": "saṅkhāralokassa, āsayādippabhedato sattalokassa, parimāṇasaṇṭhānādippabhedato okāsalokassāti",
  "tika-vin01t11:319_3": "evaṁ sabbappakārena viditalokattāti attho.",
  "tika-vin01t11:320_0": "Idāni anuttaroti padassa atthaṁ saṁvaṇṇento āha ‘‘attano pana guṇehī’’tiādi. Tattha",
  "tika-vin01t11:320_1": "attanoti nissakkatthe sāmivacanametaṁ, attatoti attho. Guṇehi attano visiṭṭhatarassāti",
  "tika-vin01t11:320_2": "sambandho. Taraggahaṇañcettha ‘‘anuttaro’’ti padassa atthaniddesatāya kataṁ, na visiṭṭhassa",
  "tika-vin01t11:320_3": "kassaci atthitāya. Sadevake hi loke sadisakappopi nāma koci tathāgatassa natthi,",
  "tika-vin01t11:320_4": "kuto sadiso, visiṭṭhe pana kā kathā. Kassacīti kassacipi. Abhibhavatīti sīlasampadāya",
  "tika-vin01t11:320_5": "upanissayabhūtānaṁ hirottappamettākaruṇānaṁ visesapaccayānaṁ saddhāsativīriyapaññānañca",
  "tika-vin01t11:320_6": "ukkaṁsappattiyā samudāgamato paṭṭhāya na aññasādhāraṇo savāsanapaṭipakkhassa pahīnattā",
  "tika-vin01t11:320_7": "ukkaṁsapāramippatto satthu sīlaguṇo, tena bhagavā sadevakaṁ lokaṁ aññadatthu abhibhuyya",
  "tika-vin01t11:320_8": "pavattati, na sayaṁ kenaci abhibhuyyatīti adhippāyo. Evaṁ samādhiguṇādīsupi yathārahaṁ",
  "tika-vin01t11:320_9": "vattabbaṁ. Sīlādayo cete lokiyalokuttaramissakā veditabbā, vimuttiñāṇadassanaṁ pana",
  "tika-vin01t11:320_10": "lokiyaṁ kāmāvacarameva.",
  "tika-vin01t11:321_0": "Yadi evaṁ kathaṁ tena sadevakaṁ lokaṁ abhibhavatīti? Tassapi ānubhāvato asadisattā.",
  "tika-vin01t11:321_1": "Tampi hi visayato pavattito pavattiākārato ca uttaritarameva. Tañhi anaññasādhāraṇaṁ",
  "tika-vin01t11:321_2": "satthu vimuttiguṇaṁ ārabbha pavattati, pavattamānañca atakkāvacaraṁ paramagambhīraṁ",
  "tika-vin01t11:321_3": "saṇhaṁ sukhumaṁ sātisayaṁ paṭipakkhadhammānaṁ suppahīnattā suṭṭhu pākaṭaṁ vibhūtataraṁ",
  "tika-vin01t11:321_4": "katvā pavattati, sammadeva ca vasībhāvassa pāpakattā bhavaṅgaparivāsassa ca atiparittakattā",
  "tika-vin01t11:321_5": "lahu lahu pavattatīti.",
  "tika-vin01t11:322_0": "Evaṁ sīlādiguṇehi bhagavato uttaritarassa abhāvaṁ dassetvā idāni sadisassapi abhāvaṁ",
  "tika-vin01t11:322_1": "dassetuṁ ‘‘sīlaguṇenapi asamo’’tiādi vuttaṁ. Tattha asamoti ekasmiṁ kāle natthi etassa",
  "tika-vin01t11:322_2": "sīlādiguṇena samo sadisoti asamo. Tathā asamehi samo asamasamo. Asamā vā samā etassāti",
  "tika-vin01t11:322_3": "asamasamo. Sīlādiguṇena natthi etassa paṭimāti appaṭimo. Sesapadadvayepi eseva nayo.",
  "tika-vin01t11:322_4": "Tattha upamāmattaṁ paṭimā, sadisūpamā paṭibhāgo, yugaggāhavasena ṭhito paṭipuggaloti veditabbo.",
  "tika-vin01t11:323_0": "Na kho panāhaṁ bhikkhave samanupassāmītiādīsu mama samantacakkhunā hatthatale āmalakaṁ",
  "tika-vin01t11:323_1": "viya sabbaṁ lokaṁ passantopi tattha sadevake…pe… pajāya attano attato sīlasampannataraṁ",
  "tika-vin01t11:323_2": "sampannatarasīlaṁ kañcipi puggalaṁ na kho pana passāmi tādisassa abhāvatoti adhippāyo.",
  "tika-vin01t11:324": "Aggappasādasuttādīnīti ettha –",
  "tika-vin01t11:325_0": "‘‘Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā",
  "tika-vin01t11:325_1": "arūpino vā saññino vā asaññino vā nevasaññīnāsaññino vā, tathāgato tesaṁ aggamakkhāyati",
  "tika-vin01t11:325_2": "arahaṁ sammāsambuddho. Ye, bhikkhave, buddhe pasannā, agge te pasannā. Agge kho pana",
  "tika-vin01t11:325_3": "pasannānaṁ aggo vipāko hotī’’ti (a. ni. 4.34; itivu. 90) –",
  "tika-vin01t11:326": "Idaṁ aggappasādasuttaṁ. Ādi-saddena –",
  "tika-vin01t11:327": "‘‘Sadevake, bhikkhave, loke…pe… sadevamanussāya tathāgato abhibhū anabhibhūto aññadatthu daso vasavattī, tasmā tathāgatoti vuccatī’’ti (a. ni. 4.23; dī. ni. 3.188) –",
  "tika-vin01t11:328": "Evamādīni suttapadāni veditabbāni. Ādikā gāthāyoti –",
  "tika-vin01t11:329": "‘‘Ahañhi arahā loke, ahaṁ satthā anuttaro;",
  "tika-vin01t11:330": "Ekomhi sammāsambuddho, sītibhūtosmi nibbuto. (mahāva. 11; ma. ni. 1.285; 2.341);",
  "tika-vin01t11:331": "‘‘Danto damayataṁ seṭṭho, santo samayataṁ isi;",
  "tika-vin01t11:332": "Mutto mocayataṁ aggo, tiṇṇo tārayataṁ varo. (itivu. 112)",
  "tika-vin01t11:333": "‘‘Nayimasmiṁ loke parasmiṁ vā pana,",
  "tika-vin01t11:334": "Buddhena seṭṭho sadiso ca vijjati;",
  "tika-vin01t11:335": "Āhuneyyānaṁ paramāhutiṁ gato,",
  "tika-vin01t11:336": "Puññatthikānaṁ vipulapphalesina’’nti. (vi. va. 1047; kathā. 799) –",
  "tika-vin01t11:337": "Evamādikā gāthā vitthāretabbā.",
  "tika-vin01t11:338_0": "Purisadammasārathītiādīsu damitabbāti dammā, damituṁ araharūpā. Purisā ca te dammā",
  "tika-vin01t11:338_1": "cāti purisadammā. Visesanassa cettha paranipātaṁ katvā niddeso, dammapurisāti attho.",
  "tika-vin01t11:338_2": "‘‘Satipi mātugāmassapi dammabhāve purisaggahaṇaṁ ukkaṭṭhaparicchedavasenā’’ti vadanti.",
  "tika-vin01t11:338_3": "Sāretīti imassa atthaṁ dassento āha ‘‘dametī’’tiādi. Tattha dametīti sameti, kāyasamādīhi",
  "tika-vin01t11:338_4": "yojetīti attho. Taṁ pana kāyasamādīhi yojanaṁ yathārahaṁ tadaṅgavinayādīsu patiṭṭhāpanaṁ",
  "tika-vin01t11:338_5": "hotīti āha ‘‘vinetīti vuttaṁ hotī’’ti. Adantāti idaṁ sabbena sabbaṁ damataṁ anupagatā",
  "tika-vin01t11:338_6": "purisadammāti vuttāti katvā vuttaṁ. Ye pana vippakatadammabhāvā sabbathā dametabbataṁ",
  "tika-vin01t11:338_7": "nātivattā, tepi purisadammā eva, yato te satthā dameti. Bhagavā hi visuddhasīlassa",
  "tika-vin01t11:338_8": "paṭhamajjhānaṁ ācikkhati, paṭhamajjhānalābhino dutiyajjhānantiādinā tassa tassa uparūpari",
  "tika-vin01t11:338_9": "visesaṁ ācikkhanto ekadesena dantepi sameti. Teneva vuttaṁ visuddhimagge (visuddhi.",
  "tika-vin01t11:338_10": "1.139) ‘‘api ca so bhagavā visuddhasīlādīnaṁ paṭhamajjhānādīni sotāpannādīnañca uttarimaggappaṭipadaṁ",
  "tika-vin01t11:338_11": "ācikkhanto dantepi dametiyevā’’ti. Atha vā sabbena sabbaṁ adantā ekadesena dantā",
  "tika-vin01t11:338_12": "ca idha adantaggahaṇeneva saṅgahitāti veditabbaṁ. Dametuṁ yuttāti damanārahā.",
  "tika-vin01t11:339_0": "Tiracchānapurisātiādīsu uddhaṁ anuggantvā tiriyaṁ añcitā gatā vaḍḍhitāti tiracchānā,",
  "tika-vin01t11:339_1": "devamanussādayo viya uddhaṁ dīghaṁ ahutvā tiriyaṁ dīghāti attho. Tiracchānāyeva purisā",
  "tika-vin01t11:339_2": "tiracchānapurisā. Manassa ussannatāya manussā. Satisūrabhāvabrahmacariyayogyatādiguṇavasena",
  "tika-vin01t11:339_3": "upacitamānasā ukkaṭṭhaguṇacittā. Ke pana te? Jambudīpavāsino sattavisesā. Tenāha bhagavā –",
  "tika-vin01t11:340": "‘‘Tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṁse. Katamehi tīhi? Sūrā satimanto idha brahmacariyavāso’’ti (a. ni. 9.21).",
  "tika-vin01t11:341_0": "Tathā hi buddhā bhagavanto paccekabuddhā aggasāvakā mahāsāvakā cakkavattino aññe",
  "tika-vin01t11:341_1": "ca mahānubhāvā sattā tattheva uppajjanti. Tehi samānarūpāditāya pana saddhiṁ parittadīpavāsīhi",
  "tika-vin01t11:341_2": "itaramahādīpavāsinopi manussātveva paññāyiṁsūti eke. Apare pana bhaṇanti – lobhādīhi",
  "tika-vin01t11:341_3": "ca alobhādīhi ca sahitassa manassa ussannatāya manussā. Ye hi sattā manussajātikā,",
  "tika-vin01t11:341_4": "tesu visesato lobhādayo alobhādayo ca ussannā, te lobhādiussannatāya apāyamaggaṁ,",
  "tika-vin01t11:341_5": "alobhādiussannatāya sugatimaggaṁ nibbānagāmimaggañca pūrenti, tasmā lobhādīhi alobhādīhi",
  "tika-vin01t11:341_6": "ca sahitassa manassa ussannatāya parittadīpavāsīhi saddhiṁ catumahādīpavāsino sattavisesā",
  "tika-vin01t11:341_7": "manussāti vuccanti. Lokiyā pana ‘‘manuno apaccabhāvena manussā’’ti vadanti. Manu",
  "tika-vin01t11:341_8": "nāma paṭhamakappiko lokamariyādāya ādibhūto hitāhitavidhāyako sattānaṁ pituṭṭhāniyo,",
  "tika-vin01t11:341_9": "yo sāsane mahāsammatoti vuccati, paccakkhato paramparāya ca tassa ovādānusāsaniyaṁ",
  "tika-vin01t11:341_10": "ṭhitā tassa puttasadisatāya manussā mānusāti ca vuccanti. Tato eva hi te māṇavā ‘‘manujā’’ti",
  "tika-vin01t11:341_11": "ca voharīyanti, manussā ca te purisā cāti manussapurisā.",
  "tika-vin01t11:342_0": "Amanussapurisāti ettha na manussāti amanussā. Taṁsadisatā ettha jotīyati. Tena manussattamattaṁ",
  "tika-vin01t11:342_1": "natthi, aññaṁ samānanti yakkhādayo amanussāti adhippetā. Na ye keci manussehi aññe,",
  "tika-vin01t11:342_2": "tathā tiracchānapurisānaṁ visuṁ gahaṇaṁ kataṁ. Yakkhādayo eva ca niddiṭṭhā. Apalālo",
  "tika-vin01t11:342_3": "himavantavāsī, cūḷodaramahodarā nāgadīpavāsino, aggisikhadhūmasikhā sīhaḷadīpavāsino",
  "tika-vin01t11:342_4": "nibbisā katā dosavisassa vinodanena. Tenāha ‘‘saraṇesu ca sīlesu ca patiṭṭhāpitā’’ti.",
  "tika-vin01t11:342_5": "Kūṭadantādayoti ādi-saddena ghoramukhaupāligahapatiādīnaṁ saṅgaho daṭṭhabbo. Sakkādayoti",
  "tika-vin01t11:342_6": "ādi-saddena ajakalāpayakkhabakabrahmādīnaṁ saṅgaho daṭṭhabbo. Etesaṁ pana damanaṁ",
  "tika-vin01t11:342_7": "tattha tattha vuttanayeneva sakkā viññātunti atippapañcabhāvato idha na vuccati.",
  "tika-vin01t11:342_8": "Idañcettha suttaṁ vitthāretabbanti idaṁ kesīsuttaṁ ‘‘vinītā vicitrehi vinayanūpāyehī’’ti",
  "tika-vin01t11:342_9": "etasmiṁ atthe vitthāretabbaṁ yathārahaṁ saṇhādīhi upāyehi vinayanassa dīpanato.",
  "tika-vin01t11:343_0": "Atthapadanti atthābhibyañjanakaṁ padaṁ, vākyanti attho. Vākyena hi atthābhibyatti,",
  "tika-vin01t11:343_1": "na nāmādipadamattena, ekapadabhāvena ca anaññasādhāraṇo satthu purisadammasārathibhāvo",
  "tika-vin01t11:343_2": "dassito hoti. Tenāha ‘‘bhagavā hī’’tiādi. Aṭṭha disāti aṭṭha samāpattiyo. Tā hi aññamaññaṁ",
  "tika-vin01t11:343_3": "sambandhāpi asaṁkiṇṇabhāvena dissanti apadissanti, disā viyāti vā disā. Asajjamānāti",
  "tika-vin01t11:343_4": "na sajjamānā vasībhāvappattiyā nissaṅgacārā. Dhāvantīti javanavuttiyogato dhāvanti.",
  "tika-vin01t11:343_5": "Ekaṁyeva disaṁ dhāvatīti attano kāyaṁ aparivattantoti adhippāyo, satthārā pana damitā",
  "tika-vin01t11:343_6": "purisadammā ekiriyāpatheneva aṭṭha disā dhāvanti. Tenāha ‘‘ekapallaṅkeneva nisinnā’’ti.",
  "tika-vin01t11:343_7": "Aṭṭha disāti ca nidassanamattametaṁ lokiyehi agatapubbaṁ nirodhasamāpattidisaṁ amatadisañca pakkhandanato.",
  "tika-vin01t11:344_0": "Diṭṭhadhammikasamparāyikaparamatthehītiādīsu diṭṭhadhammo vuccati paccakkho attabhāvo,",
  "tika-vin01t11:344_1": "tattha niyuttoti diṭṭhadhammiko, idhalokattho. Kammakilesavasena samparetabbato sammā",
  "tika-vin01t11:344_2": "gantabbato samparāyo, paraloko. Tattha niyuttoti samparāyiko, paralokattho. Paramo",
  "tika-vin01t11:344_3": "uttamo attho paramattho, nibbānaṁ. Tehi diṭṭhadhammikasamparāyikaparamatthehi. Yathārahanti",
  "tika-vin01t11:344_4": "yathānurūpaṁ, tesu tesu atthesu yo yo puggalo yaṁ yaṁ arahati, tadanurūpaṁ. Anusāsatīti",
  "tika-vin01t11:344_5": "vineti tasmiṁ tasmiṁ atthe patiṭṭhāpeti. Saha atthena vattatīti sattho, bhaṇḍamūlena",
  "tika-vin01t11:344_6": "vaṇijjāya desantaraṁ gacchanto janasamūho. Hitupadesādivasena paripāletabbo sāsitabbo",
  "tika-vin01t11:344_7": "so etassa atthīti satthā satthavāho niruttinayena. So viya bhagavāti āha ‘‘satthā",
  "tika-vin01t11:344_8": "viyāti satthā, bhagavā satthavāho’’ti.",
  "tika-vin01t11:345_0": "Idāni tamatthaṁ niddesapāḷinayena dassetuṁ ‘‘yathā satthavāho’’tiādi vuttaṁ. Tattha",
  "tika-vin01t11:345_1": "sattheti satthike jane. Kaṁ udakaṁ tārenti etthāti kantāro, nirudako araññappadeso.",
  "tika-vin01t11:345_2": "Ruḷhīvasena pana itaropi araññappadeso tathā vuccati. Corakantāranti corehi adhiṭṭhitakantāraṁ,",
  "tika-vin01t11:345_3": "tathā vāḷakantāraṁ. Dubbhikkhakantāranti dullabhabhikkhaṁ kantāraṁ. Tāretīti akhemantaṭṭhānaṁ",
  "tika-vin01t11:345_4": "atikkāmeti. Uttāretītiādi upasaggena padaṁ vaḍḍhetvā vuttaṁ. Atha vā uttāretīti khemantabhūmiṁ",
  "tika-vin01t11:345_5": "upanento tāreti. Nittāretīti akhemantaṭṭhānato nikkhāmento tāreti. Patāretīti pariggahetvā",
  "tika-vin01t11:345_6": "tāreti, hatthena pariggahetvā tāreti viya tāretīti attho. Sabbampetaṁ tāraṇuttāraṇādi",
  "tika-vin01t11:345_7": "khemaṭṭhāne ṭhapanamevāti āha ‘‘khemantabhūmiṁ sampāpetī’’ti. Satteti veneyyasatte.",
  "tika-vin01t11:345_8": "Mahāgahanatāya mahānatthatāya dunnittharatāya ca jātiyeva kantāro jātikantāro, taṁ jātikantāraṁ.",
  "tika-vin01t11:346_0": "Ukkaṭṭhaparicchedavasenāti ukkaṭṭhasattaparicchedavasena. Devamanussā eva hi ukkaṭṭhasattā,",
  "tika-vin01t11:346_1": "na tiracchānādayo. Etanti ‘‘devamanussāna’’nti etaṁ vacanaṁ. Bhabbapuggalaparicchedavasenāti",
  "tika-vin01t11:346_2": "sammattaniyāmokkamanassa yogyapuggalassa paricchindanavasena. Bhagavatoti nissakke",
  "tika-vin01t11:346_3": "sāmivacanaṁ yathā ‘‘upajjhāyato ajjhetī’’ti. Bhagavato santike vāti attho. Upanissayasampattinti",
  "tika-vin01t11:346_4": "tihetukapaṭisandhiādikaṁ maggaphalādhigamassa balavakāraṇaṁ. Gaggarāyāti gaggarāya",
  "tika-vin01t11:346_5": "nāma rañño deviyā, tāya vā kāritattā ‘‘gaggarā’’ti laddhanāmāya. Sare nimittaṁ aggahesīti",
  "tika-vin01t11:346_6": "‘‘dhammo eso vuccatī’’ti dhammasaññāya sare nimittaṁ gaṇhi, gaṇhanto ca pasannacitto",
  "tika-vin01t11:346_7": "parisapariyante nipajji. Sannirumbhitvā aṭṭhāsīti tassa sīse daṇḍassa ṭhapitabhāvaṁ",
  "tika-vin01t11:346_8": "apassanto tattha daṇḍaṁ uppīḷetvā aṭṭhāsi. Maṇḍūkopi daṇḍe ṭhapitepi uppīḷitepi dhammagatena",
  "tika-vin01t11:346_9": "pasādena vissaramakarontova kālamakāsi. Devaloke nibbattasattānaṁ ayaṁ dhammatā,",
  "tika-vin01t11:346_10": "yā ‘‘kutohaṁ idha nibbatto, tattha kinnu kho kammamakāsi’’nti āvajjanā. Tasmā attano",
  "tika-vin01t11:346_11": "purimabhavassa diṭṭhattā āha ‘‘are ahampi nāma idha nibbatto’’ti. Bhagavato pāde",
  "tika-vin01t11:346_12": "sirasā vandīti kataññutāsaṁvaḍḍhitena pemagāravabahumānena vandi.",
  "tika-vin01t11:347_0": "Jānantovapucchīti mahājanassa kammaphalaṁ buddhānubhāvañca paccakkhaṁ kātukāmo bhagavā",
  "tika-vin01t11:347_1": "‘‘ko me vandatī’’ti gāthāya pucchi. Tattha (vi. va. aṭṭha. 857) koti devanāgayakkhagandhabbādīsu",
  "tika-vin01t11:347_2": "ko, katamoti attho. Meti mama. Pādānīti pāde. Iddhiyāti imāya evarūpāya deviddhiyā.",
  "tika-vin01t11:347_3": "Yasasāti iminā edisena yasena ca parivārena ca. Jalanti vijjotamāno. Abhikkantenāti",
  "tika-vin01t11:347_4": "ativiya kantena kāmanīyena sundarena. Vaṇṇenāti chavivaṇṇena sarīravaṇṇanibhāya.",
  "tika-vin01t11:347_5": "Sabbā obhāsayaṁ disāti sabbā dasapi disā pabhāsento, cando viya sūriyo viya ca ekobhāsaṁ",
  "tika-vin01t11:347_6": "ekālokaṁ karontoti attho.",
  "tika-vin01t11:348_0": "Evaṁ pana bhagavatā pucchito devaputto attānaṁ pavedento ‘‘maṇḍūkohaṁ pure āsi’’nti",
  "tika-vin01t11:348_1": "gāthamāha. Tattha pureti purimajātiyaṁ. Udaketi idaṁ tadā attano uppattiṭṭhānadassanaṁ.",
  "tika-vin01t11:348_2": "Udake maṇḍūkoti tena uddhumāyikādikassa thale maṇḍūkassa nivattanaṁ kataṁ hoti. Gāvo",
  "tika-vin01t11:348_3": "caranti etthāti gocaro, gunnaṁ ghāsesanaṭṭhānaṁ. Idha pana gocaro viyāti gocaro,",
  "tika-vin01t11:348_4": "vāri udakaṁ gocaro etassāti vārigocaro. Udakacārīpi hi koci kacchapādi avārigocaropi",
  "tika-vin01t11:348_5": "hotīti ‘‘vārigocaro’’ti visesetvā vuttaṁ. Tava dhammaṁ suṇantassāti brahmassarena",
  "tika-vin01t11:348_6": "karavīkarutamañjunā desentassa tava dhammaṁ ‘‘dhammo eso vuccatī’’ti sare nimittaggāhavasena",
  "tika-vin01t11:348_7": "suṇantassa. Anādare cetaṁ sāmivacanaṁ. Avadhī vacchapālakoti vacche rakkhanto gopālakadārako",
  "tika-vin01t11:348_8": "mama samīpaṁ āgantvā daṇḍamolubbha tiṭṭhanto mama sīse daṇḍaṁ sannirumbhitvā maṁ māresīti attho.",
  "tika-vin01t11:349_0": "Sitaṁ katvāti ‘‘tathā parittatarenapi puññānubhāvena evaṁ ativiya uḷārā lokiyalokuttarasampattiyo",
  "tika-vin01t11:349_1": "labbhantī’’ti pītisomanassajāto bhāsurataradhavaḷavipphurantadasanakhakiraṇāvaḷīhi",
  "tika-vin01t11:349_2": "bhiyyoso mattāya taṁ padesaṁ obhāsento sitaṁ katvā. Pītisomanassavasena hi so –",
  "tika-vin01t11:350": "‘‘Muhuttaṁ cittapasādassa, iddhiṁ passa yasañca me;",
  "tika-vin01t11:351": "Ānubhāvañca me passa, vaṇṇaṁ passa jutiñca me.",
  "tika-vin01t11:352": "‘‘Ye ca te dīghamaddhānaṁ, dhammaṁ assosuṁ gotama;",
  "tika-vin01t11:353": "Pattā te acalaṭṭhānaṁ, yattha gantvā na socare’’ti. (vi. va. 859-860) –",
  "tika-vin01t11:354": "Imā dve gāthā vatvā pakkāmi.",
  "tika-vin01t11:355_0": "Yaṁ pana kiñcīti ettha yanti aniyamitavacanaṁ, tathā kiñcīti. Panāti vacanālaṅkāramattaṁ.",
  "tika-vin01t11:355_1": "Tasmā yaṁ kiñcīti ñeyyassa anavasesapariyādānaṁ kataṁ hoti. Panāti vā visesatthadīpako",
  "tika-vin01t11:355_2": "nipāto. Tena ‘‘sammāsambuddho’’ti iminā saṅkhepato vitthārato ca satthu catusaccābhisambodho",
  "tika-vin01t11:355_3": "vutto. Buddhoti pana iminā tadaññassapi ñeyyassa avabodho. Purimena vā satthu paṭivedhañāṇānubhāvo,",
  "tika-vin01t11:355_4": "pacchimena desanāñāṇānubhāvo. Pī-ti upari vuccamāno viseso jotīyati. Vimokkhantikañāṇavasenāti",
  "tika-vin01t11:355_5": "ettha sabbaso paṭipakkhehi vimuccatīti vimokkho, aggamaggo, tassa anto, aggaphalaṁ,",
  "tika-vin01t11:355_6": "tasmiṁ laddhe laddhabbato tattha bhavaṁ vimokkhantikaṁ, ñāṇaṁ sabbaññutaññāṇena saddhiṁ",
  "tika-vin01t11:355_7": "sabbampi buddhañāṇaṁ.",
  "tika-vin01t11:356": "Evaṁ pavattoti ettha –",
  "tika-vin01t11:357_0": "‘‘Sabbaññutāya buddho, sabbadassāvitāya buddho, anaññaneyyatāya buddho, visavitāya",
  "tika-vin01t11:357_1": "buddho, khīṇāsavasaṅkhātena buddho, nirupalepasaṅkhātena buddho, ekantavītarāgoti",
  "tika-vin01t11:357_2": "buddho, ekantavītadosoti buddho, ekantavītamohoti buddho, ekantanikkilesoti buddho,",
  "tika-vin01t11:357_3": "ekāyanamaggaṁ gatoti buddho, eko anuttaraṁ sammāsambodhiṁ abhisambuddhoti buddho,",
  "tika-vin01t11:357_4": "abuddhivihatattā buddhipaṭilābhā buddho. Buddhoti netaṁ nāmaṁ mātarā kataṁ, na pitarā",
  "tika-vin01t11:357_5": "kataṁ, na bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi",
  "tika-vin01t11:357_6": "kataṁ, na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ",
  "tika-vin01t11:357_7": "bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ",
  "tika-vin01t11:357_8": "buddho’’ti (mahāni. 192) –",
  "tika-vin01t11:358_0": "Ayaṁ niddesapāḷinayo. Yasmā cettha tassā paṭisambhidāpāḷiyā (paṭi. ma. 1.162) bhedo",
  "tika-vin01t11:358_1": "natthi, tasmā dvīsu ekenapi atthasiddhīti dassanatthaṁ ‘‘paṭisambhidānayo vā’’ti",
  "tika-vin01t11:358_2": "aniyamattho vāsaddo vutto.",
  "tika-vin01t11:359_0": "Tattha (paṭi. ma. aṭṭha. 2.1.162; mahāni. aṭṭha. 192) yathā loke avagantā ‘‘avagato’’ti",
  "tika-vin01t11:359_1": "vuccati, evaṁ bujjhitā saccānīti buddho suddhakattuvasena. Yathā paṇṇasosā vātā ‘‘paṇṇasusā’’ti",
  "tika-vin01t11:359_2": "vuccanti, evaṁ bodhetā pajāyāti buddho hetukattuvasena. Hetuattho cettha antonīto",
  "tika-vin01t11:359_3": ". Sabbaññutāya buddhoti sabbadhammabujjhanasamatthāya buddhiyā buddhoti attho. Sabbadassāvitāya",
  "tika-vin01t11:359_4": "buddhoti sabbadhammabodhanasamatthāya buddhiyā buddhoti attho. Anaññaneyyatāya buddhoti",
  "tika-vin01t11:359_5": "aññena abodhito sayameva buddhattā buddhoti attho. Visavitāya buddhoti nānāguṇavisavanato",
  "tika-vin01t11:359_6": "padumamiva vikasanaṭṭhena buddhoti attho. Khīṇāsavasaṅkhātena buddhoti evamādīhi",
  "tika-vin01t11:359_7": "chahi padehi cittasaṅkocakaradhammappahānena niddākkhayavibuddho puriso viya sabbakilesaniddākkhayavibuddhattā",
  "tika-vin01t11:359_8": "buddhoti vuttaṁ hoti. Tattha saṅkhā saṅkhātanti atthato ekattā saṅkhātenāti vacanassa",
  "tika-vin01t11:359_9": "koṭṭhāsenāti attho. Taṇhālepadiṭṭhilepābhāvena nirupalepasaṅkhātena. Savāsanānaṁ",
  "tika-vin01t11:359_10": "sabbakilesānaṁ pahīnattā ekantavacaneneva visesetvā ‘‘ekantavītarāgo’’tiādi vuttaṁ.",
  "tika-vin01t11:359_11": "Ekantanikkilesoti rāgadosamohāvasesehi sabbakilesehi nikkileso. Ekāyanamaggaṁ gatoti",
  "tika-vin01t11:359_12": "buddhoti gamanatthānaṁ buddhiatthatā viya buddhiatthānampi gamanatthatā labbhatīti",
  "tika-vin01t11:359_13": "ekāyanamaggaṁ gatattā buddhoti vuccatīti attho. Eko anuttaraṁ sammāsambodhiṁ abhisambuddhoti",
  "tika-vin01t11:359_14": "buddhoti na parehi buddhattā buddho, atha kho sayameva anuttaraṁ sammāsambodhiṁ abhisambuddhattā",
  "tika-vin01t11:359_15": "buddhoti attho. Abuddhivihatattā buddhipaṭilābhā buddhoti buddhi buddhaṁ bodhoti",
  "tika-vin01t11:359_16": "anatthantaraṁ. Tattha yathā rattaguṇayogato ratto paṭo, evaṁ buddhaguṇayogato buddhoti",
  "tika-vin01t11:359_17": "ñāpanatthaṁ vuttaṁ. Tato paraṁ buddhoti netaṁ nāmantiādi atthānugatāyaṁ paññattīti",
  "tika-vin01t11:359_18": "bodhanatthaṁ vuttanti evamettha imināpi kāraṇena bhagavā buddhoti veditabbo.",
  "tika-vin01t11:360_0": "Idāni bhagavāti imassa atthaṁ dassento āha ‘‘bhagavāti idaṁ panassā’’tiādi. Tattha",
  "tika-vin01t11:360_1": "assāti bhagavato. Guṇavisiṭṭhasattuttamagarugāravādhivacananti sabbehi sīlādiguṇehi",
  "tika-vin01t11:360_2": "visiṭṭhassa tato eva sabbasattehi uttamassa garuno gāravavasena vuccamānavacanametaṁ",
  "tika-vin01t11:360_3": "bhagavāti. Tathā hi lokanātho aparimitanirupamappabhāvasīlādiguṇavisesasamaṅgitāya",
  "tika-vin01t11:360_4": "sabbānatthaparihārapubbaṅgamāya niravasesahitasukhavidhānatapparāya niratisayāya",
  "tika-vin01t11:360_5": "payogasampattiyā sadevamanussāya pajāya accantupakāritāya ca aparimāṇāsu lokadhātūsu",
  "tika-vin01t11:360_6": "aparimāṇānaṁ sattānaṁ uttamaṁ gāravaṭṭhānanti.",
  "tika-vin01t11:361_0": "Bhagavāti vacanaṁ seṭṭhanti seṭṭhavācakaṁ vacanaṁ seṭṭhaguṇasahacaraṇato ‘‘seṭṭha’’nti",
  "tika-vin01t11:361_1": "vuttaṁ. Atha vā vuccatīti vacanaṁ, attho, tasmā yo ‘‘bhagavā’’ti vacanena vacanīyo",
  "tika-vin01t11:361_2": "attho, so seṭṭhoti attho. Bhagavāti vacanamuttamanti etthāpi eseva nayo. Gāravayuttoti",
  "tika-vin01t11:361_3": "garubhāvayutto garuguṇayogato. Garukaraṇaṁ vā sātisayaṁ arahatīti gāravayutto, gāravārahoti",
  "tika-vin01t11:361_4": "attho. ‘‘Sippādisikkhāpakā garū honti, na ca gāravayuttā, ayaṁ pana tādiso na hoti,",
  "tika-vin01t11:361_5": "tasmā ‘garū’ti vatvā ‘gāravayutto’ti vutta’’nti keci.",
  "tika-vin01t11:362_0": "Guṇavisesahetukaṁ ‘‘bhagavā’’ti idaṁ bhagavato nāmanti saṅkhepato vuttamatthaṁ vitthārato",
  "tika-vin01t11:362_1": "vibhajitukāmo nāmaṁyeva tāva atthuddhāravasena dassento ‘‘catubbidhañhi nāma’’ntiādimāha.",
  "tika-vin01t11:362_2": "Tattha āvatthikanti avatthāya viditaṁ taṁ taṁ avatthaṁ upādāya paññattaṁ voharitaṁ.",
  "tika-vin01t11:362_3": "Tathā liṅgikaṁ tena tena liṅgena voharitaṁ. Nemittikanti nimittato āgataṁ. Adhiccasamuppannanti",
  "tika-vin01t11:362_4": "yadicchāya pavattaṁ, yadicchāya āgataṁ yadicchakaṁ. Idāni āvatthikādīni nāmāni sarūpato",
  "tika-vin01t11:362_5": "dassento āha ‘‘tattha vaccho dammo balibaddo’’tiādi. Tattha paṭhamena ādi-saddena",
  "tika-vin01t11:362_6": "bālo yuvā vuḍḍhoti evamādiṁ saṅgaṇhāti, dutiyena muṇḍī jaṭīti evamādiṁ, tatiyena",
  "tika-vin01t11:362_7": "bahussuto dhammakathiko jhāyīti evamādiṁ, catutthena aghapadīpanaṁ pāvacananti evamādiṁ",
  "tika-vin01t11:362_8": "saṅgaṇhāti. Nemittikanti vuttamatthaṁ byatirekavasena patiṭṭhāpetuṁ ‘‘na mahāmāyāyā’’tiādi",
  "tika-vin01t11:362_9": "vuttaṁ. Vimokkhantikanti iminā pana idaṁ nāmaṁ ariyāya jātiyā jātakkhaṇeyeva jātanti",
  "tika-vin01t11:362_10": "dasseti. Yadi vimokkhantikaṁ, atha kasmā aññehi khīṇāsavehi asādhāraṇanti āha ‘‘saha",
  "tika-vin01t11:362_11": "sabbaññutaññāṇassa paṭilābhā’’ti. Buddhānañhi arahattaphalaṁ nipphajjamānaṁ sabbaññutaññāṇādīhi",
  "tika-vin01t11:362_12": "sabbehi buddhaguṇehi saddhiṁyeva nipphajjati. Tena vuttaṁ ‘‘vimokkhantika’’nti. Sacchikā",
  "tika-vin01t11:362_13": "paññattīti sabbadhammānaṁ sacchikiriyāya nimittā paññatti. Atha vā sacchikā paññattīti",
  "tika-vin01t11:362_14": "paccakkhasiddhā paññatti. Yaṁguṇanimittā hi sā, te satthu paccakkhabhūtā, taṁguṇā",
  "tika-vin01t11:362_15": "viya sāpi sacchikatā eva nāma hoti, na paresaṁ vohāramattenāti adhippāyo.",
  "tika-vin01t11:363_0": "Vadantīti mahātherassa garubhāvato bahuvacanenāha, saṅgītikārehi vā katamanuvādaṁ",
  "tika-vin01t11:363_1": "sandhāya. Issariyādibhedo bhago assa atthīti bhagī. Maggaphalādiariyadhammaratanaṁ",
  "tika-vin01t11:363_2": "araññavanapatthāni pantāni senāsanāni appasaddādiguṇayuttāni bhaji sevi sīlenāti",
  "tika-vin01t11:363_3": "bhajī, bhajanasīloti attho. Bhāgīti cīvarapiṇḍapātādīnaṁ catunnaṁ paccayānañceva",
  "tika-vin01t11:363_4": "atthadhammavimuttirasassa ca adhisīlādīnañca bhāgīti attho. Vibhaji pavibhaji dhammaratananti",
  "tika-vin01t11:363_5": "vibhattavā. Akāsi bhagganti rāgādipāpadhammaṁ bhaggaṁ akāsīti bhagavāti attho. Garupi",
  "tika-vin01t11:363_6": "loke bhagavāti vuccatīti āha ‘‘garū’’ti. Yasmā garu, tasmāpi bhagavāti vuttaṁ hoti.",
  "tika-vin01t11:363_7": "Hetuattho hi iti-saddo. So ca yattha iti-saddo natthi bhagītiādīsu, tattha paccekaṁ",
  "tika-vin01t11:363_8": "yojetabbo. Bhāgyamassa atthīti bhāgyavā. Bahūhi ñāyehīti kāyabhāvanādikehi anekehi",
  "tika-vin01t11:363_9": "bhāvanākkamehi. Subhāvitattanoti sammadeva bhāvitasabhāvassa. Paccatte cetaṁ sāmivacanaṁ,",
  "tika-vin01t11:363_10": "tena subhāvitattāti vuttaṁ hoti, subhāvitasabhāvoti attho. Mahāgaṇṭhipade pana ‘‘subhāvitattano",
  "tika-vin01t11:363_11": "subhāvitakāyo’’ti vuttaṁ. Bhavānaṁ antaṁ nibbānaṁ gatoti bhavantago.",
  "tika-vin01t11:364": "Niddesevuttanayenāti etthāyaṁ niddesanayo –",
  "tika-vin01t11:365_0": "‘‘Bhagavāti gāravādhivacanametaṁ. Apica bhaggarāgoti bhagavā, bhaggadosoti bhagavā,",
  "tika-vin01t11:365_1": "bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggataṇhoti",
  "tika-vin01t11:365_2": "bhagavā, bhaggakilesoti bhagavā, bhaji vibhaji pavibhaji dhammaratananti bhagavā,",
  "tika-vin01t11:365_3": "bhavānaṁ antakaroti bhagavā, bhāvitakāyo bhāvitasīlo bhāvitacitto bhāvitapaññoti",
  "tika-vin01t11:365_4": "bhagavā, bhaji vā bhagavā araññavanapatthāni pantāni senāsanāni appasaddāni appanigghosāni",
  "tika-vin01t11:365_5": "vijanavātāni manussarāhasseyyakāni paṭisallānasāruppānīti bhagavā. Bhāgī vā bhagavā",
  "tika-vin01t11:365_6": "cīvarapiṇḍapātasenāsanagilānapaccayabhesajjaparikkhārānanti bhagavā. Bhāgī vā bhagavā",
  "tika-vin01t11:365_7": "attharasassa dhammarasassa vimuttirasassa adhisīlassa adhicittassa adhipaññāyāti",
  "tika-vin01t11:365_8": "bhagavā. Bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti",
  "tika-vin01t11:365_9": "bhagavā. Bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ",
  "tika-vin01t11:365_10": "anupubbavihārasamāpattīnanti bhagavā. Bhāgī vā bhagavā dasannaṁ saññābhāvanānaṁ dasannaṁ",
  "tika-vin01t11:365_11": "kasiṇasamāpattīnaṁ ānāpānassatisamādhissa asubhasamāpattiyāti bhagavā. Bhāgī vā bhagavā",
  "tika-vin01t11:365_12": "catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ",
  "tika-vin01t11:365_13": "indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti",
  "tika-vin01t11:365_14": "bhagavā. Bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ",
  "tika-vin01t11:365_15": "paṭisambhidānaṁ channaṁ abhiññānaṁ channaṁ buddhadhammānanti bhagavā. Bhagavāti netaṁ",
  "tika-vin01t11:365_16": "nāmaṁ…pe… sacchikā paññatti yadidaṁ bhagavā’’ti (mahāni. 84).",
  "tika-vin01t11:366_0": "Ettha ca ‘‘gāravādhivacana’’ntiādīni yadipi gāthāyaṁ āgatapadānukkamena na niddiṭṭhāni,",
  "tika-vin01t11:366_1": "yathārahaṁ pana tesaṁ sabbesampi niddesabhāvena veditabbāni. Tattha gāravādhivacananti",
  "tika-vin01t11:366_2": "garūnaṁ garubhāvavācakaṁ vacanaṁ. Bhajīti bhāgaso kathesi. Tenāha ‘‘vibhaji pavibhaji",
  "tika-vin01t11:366_3": "dhammaratana’’nti. Maggaphalādi ariyadhammoyeva dhammaratanaṁ. Puna bhajīti imassa",
  "tika-vin01t11:366_4": "sevīti attho. Bhāgīti bhāgābhidheyyavā. Puna bhāgīti ettha bhajanasīloti attho. Attharasassāti",
  "tika-vin01t11:366_5": "atthasannissayassa rasassa. Vimuttāyatanasīse hi ṭhatvā dhammaṁ kathentassa suṇantassa",
  "tika-vin01t11:366_6": "ca tadatthaṁ ārabbha uppajjanakapītisomanassaṁ attharaso. Dhammaṁ ārabbha dhammaraso.",
  "tika-vin01t11:366_7": "Yaṁ sandhāya vuttaṁ ‘‘labhati atthavedaṁ, labhati dhammaveda’’nti (a. ni. 6.10).",
  "tika-vin01t11:366_8": "Vimuttirasassāti vimuttibhūtassa vimuttisannissayassa vā rasassa. Saññābhāvanānanti",
  "tika-vin01t11:366_9": "aniccasaññādīnaṁ dasannaṁ saññābhāvanānaṁ . Channaṁ buddhadhammānanti cha asādhāraṇañāṇāni",
  "tika-vin01t11:366_10": "sandhāya vuttaṁ. Tattha tattha bhagavātisaddasiddhi niruttinayeneva veditabbā.",
  "tika-vin01t11:367_0": "Yadipi ‘‘bhāgyavā’’tiādīhi padehi vuccamāno attho ‘‘bhagī bhajī’’ti (mahāni. 84)",
  "tika-vin01t11:367_1": "niddesagāthāya saṅgahito eva, tathāpi padasiddhiatthavibhāgaatthayojanādisahito saṁvaṇṇanānayo",
  "tika-vin01t11:367_2": "tato aññākāroti vuttaṁ ‘‘ayaṁ pana aparo nayo’’ti. Vaṇṇavipariyāyoti etanti ettha",
  "tika-vin01t11:367_3": "itisaddo ādiattho, tena vaṇṇavikāro vaṇṇalopo dhātuatthena niyojanañcāti imaṁ tividhaṁ",
  "tika-vin01t11:367_4": "lakkhaṇaṁ saṅgaṇhāti. Saddanayenāti saddalakkhaṇanayena. Pisodarādīnaṁ saddānaṁ ākatigaṇabhāvato",
  "tika-vin01t11:367_5": "vuttaṁ ‘‘pisodarādipakkhepalakkhaṇaṁ gahetvā’’ti. Pakkhipanameva lakkhaṇaṁ. Tappariyāpannatākaraṇañhi",
  "tika-vin01t11:367_6": "pakkhipanaṁ. Pārappattanti paramukkaṁsagataṁ pāramībhāvappattaṁ. Bhāgyanti kusalaṁ.",
  "tika-vin01t11:367_7": "Tattha maggakusalaṁ lokuttarasukhanibbattakaṁ, itaraṁ lokiyasukhanibbattakaṁ, itarampi",
  "tika-vin01t11:367_8": "vā vivaṭṭupanissayaṁ pariyāyato lokuttarasukhanibbattakaṁ siyā.",
  "tika-vin01t11:368_0": "Idāni bhagavāti imassa atthaṁ vibhajitvā dassento āha ‘‘yasmā panā’’tiādi. Tattha",
  "tika-vin01t11:368_1": "lobhādayo ekakavasena gahitā, tathā viparītamanasikāro vipallāsabhāvasāmaññena, ahirikādayo",
  "tika-vin01t11:368_2": "dukavasena. Tattha kujjhanalakkhaṇo kodho, so navavidhaāghātavatthusambhavo. ‘‘Akkocchi",
  "tika-vin01t11:368_3": "maṁ avadhi ma’’ntiādinā (dha. pa. 3-4) punappunaṁ kujjhanavasena cittapariyonandhano",
  "tika-vin01t11:368_4": "upanāho. Ubhayampi paṭighoyeva, so pavattinānattato bhinditvā vutto. Sakiṁ uppanno",
  "tika-vin01t11:368_5": "kodho kodhoyeva, taduttari upanāho. Vuttañcetaṁ ‘‘pubbakāle kodho, aparakāle upanāho’’ti",
  "tika-vin01t11:368_6": "(vibha. 891). Agāriyassa (ma. ni. aṭṭha. 1.71) anagāriyassa vā sukatakaraṇavināsano",
  "tika-vin01t11:368_7": "makkho. Agāriyopi hi kenaci anukampakena daliddo samāno ucce ṭhāne ṭhapito aparena",
  "tika-vin01t11:368_8": "samayena ‘‘kiṁ tayā mayhaṁ kata’’nti tassa sukatakaraṇaṁ vināseti. Anagāriyopi sāmaṇerakālato",
  "tika-vin01t11:368_9": "pabhuti ācariyena vā upajjhāyena vā catūhi paccayehi uddesaparipucchādīhi ca anuggahetvā",
  "tika-vin01t11:368_10": "dhammakathānayappakaraṇakosallādīni sikkhāpito aparena samayena rājarājamahāmattādīhi",
  "tika-vin01t11:368_11": "sakkato garukato ācariyupajjhāyesu acittīkato caramāno ‘‘ayaṁ amhehi daharakāle evaṁ",
  "tika-vin01t11:368_12": "anuggahito saṁvaḍḍhito ca, atha ca panidāni nissineho jāto’’ti vuccamāno ‘‘kiṁ mayhaṁ",
  "tika-vin01t11:368_13": "tumhehi kata’’nti tesaṁ sukatakaraṇaṁ vināseti, tasseso pubbakāritālakkhaṇassa guṇassa",
  "tika-vin01t11:368_14": "vināsano udakapuñchaniyā viya sarīrānugataṁ udakaṁ nipuñchanto makkho. Tathā hi so",
  "tika-vin01t11:368_15": "paresaṁ guṇānaṁ makkhanaṭṭhena ‘‘makkho’’ti vuccati. Paḷāsatīti paḷāso, parassa guṇe",
  "tika-vin01t11:368_16": "dassetvā attano guṇehi same karotīti attho. So pana bahussutepi puggale ajjhottharitvā",
  "tika-vin01t11:368_17": "‘‘īdisassa ca bahussutassa aniyatā gati, tava vā mama vā ko viseso’’ti, rattaññū",
  "tika-vin01t11:368_18": "cirapabbajite puggale ajjhottharitvā ‘‘tvampi imasmiṁ sāsane pabbajito, ahampi pabbajito,",
  "tika-vin01t11:368_19": "tvampi sīlamatte ṭhito, ahampī’’tiādinā nayena uppajjamāno yugaggāho. Yugaggāhalakkhaṇo hi paḷāso.",
  "tika-vin01t11:369_0": "Paresaṁ sakkārādīni khīyamānā usūyamānā issā. Attano sampattiyā nigūhanaṁ parehi",
  "tika-vin01t11:369_1": "sādhāraṇabhāvaṁ asahamānaṁ macchariyaṁ. Vañcanikacariyabhūtā māyā, sā sakadosapaṭicchādanalakkhaṇā.",
  "tika-vin01t11:369_2": "Tathā hi sā attano vijjamānadosapaṭicchādanato cakkhumohanamāyā viyāti ‘‘māyā’’ti",
  "tika-vin01t11:369_3": "vuccati. Attano avijjamānaguṇappakāsanalakkhaṇaṁ kerāṭikabhāvena uppajjamānaṁ sāṭheyyaṁ.",
  "tika-vin01t11:369_4": "Asantaguṇadīpanañhi ‘‘kerāṭiya’’nti vuccati. Kerāṭiko hi puggalo āyanamaccho viya",
  "tika-vin01t11:369_5": "hoti. Āyanamaccho nāma sappamukhamacchavālā ekā macchajāti. So kira macchānaṁ naṅguṭṭhaṁ",
  "tika-vin01t11:369_6": "dasseti, sappānaṁ sīsaṁ ‘‘tumhākaṁ sadiso aha’’nti jānāpetuṁ, evameva kerāṭiko puggalo",
  "tika-vin01t11:369_7": "yaṁ yaṁ suttantikaṁ vā ābhidhammikaṁ vā upasaṅkamati, taṁ taṁ evaṁ vadati ‘‘ahaṁ",
  "tika-vin01t11:369_8": "tumhākaṁ antevāsī, tumhe mayhaṁ anukampakā, nāhaṁ tumhe muñcāmī’’ti. Evamete ‘‘sagāravo",
  "tika-vin01t11:369_9": "ayaṁ amhesu sappatisso’’ti maññissanti, tassevaṁ kerāṭikabhāvena uppajjamānaṁ sāṭheyyaṁ.",
  "tika-vin01t11:370_0": "Sabbaso maddavābhāvena vātabharitabhastasadisassa thaddhabhāvassa anonamitadaṇḍasadisatāya",
  "tika-vin01t11:370_1": "paggahitasiraanivātavuttikāyassa ca kārako thambho. Taduttarikaraṇo sārambho. So",
  "tika-vin01t11:370_2": "duvidhena labbhati akusalavasena ceva kusalavasena ca. Tattha agāriyassa parena kataṁ",
  "tika-vin01t11:370_3": "alaṅkārādiṁ disvā taddiguṇataddiguṇakaraṇena uppajjamāno, anagāriyassa ca yattakaṁ",
  "tika-vin01t11:370_4": "yattakaṁ paro pariyāpuṇāti vā katheti vā, mānavasena taddiguṇataddiguṇakaraṇena uppajjamāno",
  "tika-vin01t11:370_5": "akusalo. Tena hi samannāgato puggalo taddiguṇaṁ taddiguṇaṁ karoti. Agāriyo samāno",
  "tika-vin01t11:370_6": "ekenekasmiṁ gharavatthusmiṁ sajjite aparo dve vatthūni sajjeti, aparo cattāro, aparo",
  "tika-vin01t11:370_7": "aṭṭha, aparo soḷasa. Anagāriyo samāno ekenekasmiṁ nikāye gahite ‘‘nāhaṁ etassa heṭṭhā",
  "tika-vin01t11:370_8": "bhavissāmī’’ti aparo dve gaṇhāti, aparo tayo, aparo cattāro, aparo pañca. Sārambhavasena",
  "tika-vin01t11:370_9": "hi gaṇhituṁ na vaṭṭati. Akusalapakkho hesa nirayagāmimaggo. Agāriyassa pana paraṁ",
  "tika-vin01t11:370_10": "ekaṁ salākabhattaṁ dentaṁ disvā attano dve vā tīṇi vā dātukāmatāya uppajjamāno, anagāriyassa",
  "tika-vin01t11:370_11": "ca parena ekanikāye gahite mānaṁ anissāya kevalaṁ taṁ disvā attano ālasiyaṁ abhibhuyya",
  "tika-vin01t11:370_12": "dve nikāye gahetukāmatāya uppajjamāno kusalo. Kusalapakkhavasena hi ekasmiṁ ekaṁ",
  "tika-vin01t11:370_13": "salākabhattaṁ dente dve, dve dente cattāri dātuṁ vaṭṭati. Bhikkhunāpi parena ekasmiṁ",
  "tika-vin01t11:370_14": "nikāye gahite ‘‘dve nikāye gahetvā sajjhāyantassa me phāsu hotī’’ti vivaṭṭapakkhe",
  "tika-vin01t11:370_15": "ṭhatvā taduttari gaṇhituṁ vaṭṭati, idha pana akusalapakkhiyo taduttarikaraṇo ‘‘sārambho’’ti vutto.",
  "tika-vin01t11:371_0": "Jātiādīni nissāya seyyassa ‘‘seyyohamasmī’’tiādinā unnativasena paggaṇhanavasena",
  "tika-vin01t11:371_1": "pavatto māno. Abbhunnativasena pavatto atimāno. Pubbe kenaci attānaṁ sadisaṁ katvā",
  "tika-vin01t11:371_2": "pacchā tato adhikato dahato uppajjamānako atimānoti veditabbo. Jātiādiṁ paṭicca majjanākāro",
  "tika-vin01t11:371_3": "mado, sopi atthato māno eva. So pana jātimado gottamado ārogyamado yobbanamado jīvitamado",
  "tika-vin01t11:371_4": "lābhamado sakkāramado garukāramado purekkhāramado parivāramado bhogamado vaṇṇamado",
  "tika-vin01t11:371_5": "sutamado paṭibhānamado rattaññumado piṇḍapātikamado anavaññattimado iriyāpathamado",
  "tika-vin01t11:371_6": "iddhimado yasamado sīlamado jhānamado sippamado ārohamado pariṇāhamado saṇṭhānamado",
  "tika-vin01t11:371_7": "pāripūrimadoti anekavidho.",
  "tika-vin01t11:372_0": "Tattha (vibha. aṭṭha. 843-844) jātiṁ nissāya uppanno majjanākārappavatto māno jātimado,",
  "tika-vin01t11:372_1": "so khattiyādīnaṁ catunnampi vaṇṇānaṁ uppajjati. Jātisampanno hi khattiyo ‘‘mādiso",
  "tika-vin01t11:372_2": "añño natthi, avasesā antarā uṭṭhāya khattiyā jātā, ahaṁ pana vaṁsāgatakhattiyo’’ti",
  "tika-vin01t11:372_3": "mānaṁ karoti. Brāhmaṇādīsupi eseva nayo. Gottaṁ nissāya uppanno majjanākārappavatto",
  "tika-vin01t11:372_4": "māno gottamado, sopi khattiyādīnaṁ catunnampi vaṇṇānaṁ uppajjati. Khattiyopi hi ‘‘ahaṁ",
  "tika-vin01t11:372_5": "koṇḍaññagotto, ahaṁ ādiccagotto’’ti mānaṁ karoti. Brāhmaṇopi ‘‘ahaṁ kassapagotto,",
  "tika-vin01t11:372_6": "ahaṁ bhāradvājagotto’’ti mānaṁ karoti. Vessopi suddopi attano attano kulagottaṁ nissāya",
  "tika-vin01t11:372_7": "mānaṁ karoti. Ārogyamadādīsupi ‘‘ahaṁ arogo, sesā rogabahulā, kaṇḍuvanamattampi mayhaṁ",
  "tika-vin01t11:372_8": "byādhi nāma natthī’’ti majjanavasena uppanno māno ārogyamado nāma. ‘‘Ahaṁ taruṇo,",
  "tika-vin01t11:372_9": "avasesasattānaṁ attabhāvo papāte ṭhitarukkhasadiso, ahaṁ pana paṭhamavaye ṭhito’’ti",
  "tika-vin01t11:372_10": "majjanavasena uppanno māno yobbanamado. ‘‘Ahaṁ ciraṁ jīviṁ, ciraṁ jīvāmi, ciraṁ jīvissāmi,",
  "tika-vin01t11:372_11": "sukhaṁ jīviṁ, sukhaṁ jīvāmi, sukhaṁ jīvissāmī’’ti majjanavasena uppanno māno jīvitamado",
  "tika-vin01t11:372_12": "nāma. ‘‘Ahaṁ lābhī, avasesā sattā appalābhā, mayhaṁ pana lābhassa pamāṇaṁ natthī’’ti",
  "tika-vin01t11:372_13": "majjanavasena uppanno māno lābhamado nāma.",
  "tika-vin01t11:373_0": "‘‘Avasesā sattā yaṁ vā taṁ vā labhanti, ahaṁ pana sukataṁ paṇītaṁ cīvarādipaccayaṁ",
  "tika-vin01t11:373_1": "labhāmī’’ti majjanavasena uppanno māno sakkāramado nāma. ‘‘Avasesabhikkhūnaṁ pādapiṭṭhiyaṁ",
  "tika-vin01t11:373_2": "akkamitvā gacchantā manussā ‘ayaṁ samaṇo’tipi na vandanti, maṁ pana disvā vandanti,",
  "tika-vin01t11:373_3": "pāsāṇacchattaṁ viya garukaṁ katvā aggikkhandhaṁ viya ca durāsadaṁ katvā maññantī’’ti",
  "tika-vin01t11:373_4": "majjanavasena uppanno māno garukāramado nāma. ‘‘Uppanno pañho mayhameva mukhena chijjati,",
  "tika-vin01t11:373_5": "bhikkhācāraṁ gacchantāpi āgacchantāpi mameva purato katvā parivāretvā gacchantī’’ti",
  "tika-vin01t11:373_6": "majjanavasena uppanno māno purekkhāramado nāma. Agāriyassa tāva mahāparivārassa ‘‘purisasatampi",
  "tika-vin01t11:373_7": "purisasahassampi maṁ parivāretī’’ti, anagāriyassa ‘‘samaṇasatampi samaṇasahassampi",
  "tika-vin01t11:373_8": "maṁ parivāreti, sesā appaparivārā, ahaṁ mahāparivāro ceva suciparivāro cā’’ti majjanavasena",
  "tika-vin01t11:373_9": "uppanno māno parivāramado nāma. ‘‘Avasesā sattā attano paribhogamattakampi na labhanti,",
  "tika-vin01t11:373_10": "mayhaṁ pana nidhānagatasseva dhanassa pamāṇaṁ natthī’’ti majjanavasena uppanno māno",
  "tika-vin01t11:373_11": "bhogamado nāma. ‘‘Avasesā sattā dubbaṇṇā durūpā, ahaṁ abhirūpo pāsādiko’’tipi ‘‘avasesasattā",
  "tika-vin01t11:373_12": "nigguṇā patthaṭaakittino, mayhaṁ pana kittisaddo devamanussesu pākaṭo ‘itipi thero",
  "tika-vin01t11:373_13": "bahussuto, itipi sīlavā, itipi dhutaguṇayutto’’’ti, evaṁ sarīravaṇṇaṁ guṇavaṇṇañca",
  "tika-vin01t11:373_14": "paṭicca majjanavasena uppanno māno vaṇṇamado nāma.",
  "tika-vin01t11:374_0": "‘‘Avasesā sattā appassutā, ahaṁ pana bahussuto’’ti majjanavasena uppanno māno sutamado",
  "tika-vin01t11:374_1": "nāma. ‘‘Avasesā sattā appaṭibhānā, mayhaṁ pana paṭibhānassa pamāṇaṁ natthī’’ti majjanavasena",
  "tika-vin01t11:374_2": "uppanno māno paṭibhānamado nāma. ‘‘Ahaṁ rattaññū asukaṁ buddhavaṁsaṁ rājavaṁsaṁ janapadavaṁsaṁ",
  "tika-vin01t11:374_3": "gāmavaṁsaṁ rattindivaparicchedaṁ nakkhattamuhuttayogaṁ jānāmī’’ti majjanavasena uppanno",
  "tika-vin01t11:374_4": "māno rattaññumado nāma. ‘‘Avasesā bhikkhū antarā piṇḍapātikā jātā, ahaṁ pana jātipiṇḍapātiko’’ti",
  "tika-vin01t11:374_5": "majjanavasena uppanno māno piṇḍapātikamado nāma. ‘‘Avasesā sattā uññātā avaññātā,",
  "tika-vin01t11:374_6": "ahaṁ pana anavaññāto’’ti majjanavasena uppanno māno anavaññattimado nāma. ‘‘Avasesānaṁ",
  "tika-vin01t11:374_7": "sattānaṁ iriyāpatho apāsādiko, mayhaṁ pana pāsādiko’’ti majjanavasena uppanno māno",
  "tika-vin01t11:374_8": "iriyāpathamado nāma. ‘‘Avasesā sattā chinnapakkhakākasadisā, ahaṁ pana mahiddhiko",
  "tika-vin01t11:374_9": "mahānubhāvo’’ti vā ‘‘ahaṁ yaṁ yaṁ kammaṁ karomi, taṁ taṁ ijjhatī’’ti vā majjanavasena",
  "tika-vin01t11:374_10": "uppanno māno iddhimado nāma.",
  "tika-vin01t11:375_0": "Yasamado pana agārikenapi anagārikenapi dīpetabbo. Agārikopi hi ekacco aṭṭhārasasu",
  "tika-vin01t11:375_1": "seṇīsu ekissā jeṭṭhako hoti, tassa ‘‘avasese purise ahaṁ paṭṭhapemi, ahaṁ vicāremī’’ti,",
  "tika-vin01t11:375_2": "anagārikopi ekacco katthaci jeṭṭhako hoti, tassa ‘‘avasesā bhikkhū mayhaṁ ovāde vattanti,",
  "tika-vin01t11:375_3": "ahaṁ jeṭṭhako’’ti majjanavasena uppanno māno yasamado nāma. ‘‘Avasesā sattā dussīlā,",
  "tika-vin01t11:375_4": "ahaṁ pana sīlavā’’ti majjanavasena uppanno māno sīlamado nāma. ‘‘Avasesānaṁ sattānaṁ",
  "tika-vin01t11:375_5": "kukkuṭassa udakapānamattepi kāle cittekaggatā natthi, ahaṁ pana upacārappanānaṁ lābhī’’ti",
  "tika-vin01t11:375_6": "majjanavasena uppanno māno jhānamado nāma. ‘‘Avasesā sattā nissippā, ahaṁ sippavā’’ti",
  "tika-vin01t11:375_7": "majjanavasena uppanno māno sippamado nāma. ‘‘Avasesā sattā rassā, ahaṁ dīgho’’ti",
  "tika-vin01t11:375_8": "majjanavasena uppanno māno ārohamado nāma. ‘‘Avasesā sattā rassā vā honti dīghā vā,",
  "tika-vin01t11:375_9": "ahaṁ nigrodhaparimaṇḍalo’’ti majjanavasena uppanno māno pariṇāhamado nāma. ‘‘Avasesānaṁ",
  "tika-vin01t11:375_10": "sattānaṁ sarīrasaṇṭhānaṁ virūpaṁ bībhacchaṁ, mayhaṁ pana manāpaṁ pāsādika’’nti majjanavasena",
  "tika-vin01t11:375_11": "uppanno māno saṇṭhānamado nāma. ‘‘Avasesānaṁ sattānaṁ sarīre bahū dosā, mayhaṁ pana",
  "tika-vin01t11:375_12": "sarīre kesaggamattampi vajjaṁ natthī’’ti majjanavasena uppanno māno pāripūrimado",
  "tika-vin01t11:375_13": "nāma. Evamayaṁ sabbopi jātiādiṁ nissāya majjanākāravasappavatto māno idha ‘‘mado’’ti",
  "tika-vin01t11:375_14": "vutto. Kāmaguṇesu cittassa vossaggo pamādo, pañcasu kāmaguṇesu satiyā aniggaṇhitvā",
  "tika-vin01t11:375_15": "cittassa vossajjanaṁ, sativirahoti vuttaṁ hoti. Taṇhāvijjā pākaṭāyeva.",
  "tika-vin01t11:376_0": "Lobhādayo ca puna tividhākusalamūlanti tikavasena gahitā. Duccaritādīsupi tividha-saddo",
  "tika-vin01t11:376_1": "paccekaṁ yojetabbo. Tattha kāyaduccaritādīni tividhaduccaritāni. Taṇhāsaṁkilesādayo",
  "tika-vin01t11:376_2": "tividhasaṁkilesā. Rāgamalādayo malīnabhāvakarattā tividhamalāni. Rāgādayo hi cittaṁ",
  "tika-vin01t11:376_3": "malīnaṁ karonti, malaṁ gāhāpenti, tasmā ‘‘malānī’’ti vuccanti. ‘‘Rāgo visamaṁ, doso",
  "tika-vin01t11:376_4": "visamaṁ, moho visama’’nti (vibha. 924) evaṁ vuttā rāgādayo ‘‘kāyavisamaṁ vacīvisamaṁ",
  "tika-vin01t11:376_5": "manovisama’’nti (vibha. 924) evamāgatā kāyaduccaritādayo ca tividhavisamāni. Tāni",
  "tika-vin01t11:376_6": "pana yasmā rāgādīsu ceva kāyaduccaritādīsu ca sattā pakkhalanti, pakkhalitā ca sāsanatopi",
  "tika-vin01t11:376_7": "sugatitopi patanti, tasmā pakkhalanapātahetubhāvato ‘‘visamānī’’ti vuccanti. ‘‘Kāmasaññā",
  "tika-vin01t11:376_8": "byāpādasaññā vihiṁsāsaññā’’ti (vibha. 911) evamāgatā kāmādipaṭisaṁyuttā saññā tividhasaññā.",
  "tika-vin01t11:376_9": "Tathā ‘‘kāmavitakko byāpādavitakko vihiṁsāvitakko’’ti evamāgatā tividhavitakkā. Taṇhāpapañco",
  "tika-vin01t11:376_10": "diṭṭhipapañco mānapapañcoti ime tividhapapañcā. Vaṭṭasmiṁ satte papañcentīti taṇhādayo",
  "tika-vin01t11:376_11": "‘‘papañcā’’ti vuccanti.",
  "tika-vin01t11:377_0": "Catubbidhavipariyesātiādīsu catubbidha-saddo paccekaṁ yojetabbo. Tattha aniccādīni",
  "tika-vin01t11:377_1": "vatthūni niccantiādinā nayena viparītato esantīti vipariyesā. ‘‘Anicce niccanti saññāvipariyeso",
  "tika-vin01t11:377_2": "cittavipariyeso diṭṭhivipariyeso , dukkhe sukhanti saññāvipariyeso cittavipariyeso",
  "tika-vin01t11:377_3": "diṭṭhivipariyeso, asubhe subhanti saññāvipariyeso cittavipariyeso diṭṭhivipariyeso",
  "tika-vin01t11:377_4": ", anattani attāti saññāvipariyeso cittavipariyeso diṭṭhivipariyeso’’ti evamāgatā",
  "tika-vin01t11:377_5": "dvādasa vipallāsā catunnaṁ aniccādivatthūnaṁ vasena ‘‘catubbidhavipariyesā’’ti vuttā.",
  "tika-vin01t11:377_6": "Ettha pana cittakiccassa dubbalaṭṭhāne diṭṭhivirahitāya akusalasaññāya sakakiccassa",
  "tika-vin01t11:377_7": "balavakāle saññāvipallāso veditabbo, diṭṭhivirahitasseva akusalacittassa sakakiccassa",
  "tika-vin01t11:377_8": "balavakāle cittavipallāso, diṭṭhisampayuttacitte diṭṭhivipallāso. Tasmā sabbadubbalo",
  "tika-vin01t11:377_9": "saññāvipallāso, tato balavataro cittavipallāso, sabbabalavataro diṭṭhivipallāso.",
  "tika-vin01t11:377_10": "Ajātabuddhidārakassa kahāpaṇadassanaṁ viya saññā ārammaṇassa upaṭṭhānākāramattagahaṇato.",
  "tika-vin01t11:377_11": "Gāmikapurisassa kahāpaṇadassanaṁ viya cittaṁ lakkhaṇappaṭivedhassapi sampādanato.",
  "tika-vin01t11:377_12": "Kammārassa mahāsaṇḍāsena ayogahaṇaṁ viya diṭṭhi abhinivesaparāmasanato. Tattha cattāro",
  "tika-vin01t11:377_13": "diṭṭhivipallāsā, aniccānattesu niccantiādivasappavattā cattāro saññācittavipallāsāti",
  "tika-vin01t11:377_14": "ime aṭṭha vipallāsā sotāpattimaggena pahīyanti. Asubhe subhanti saññācittavipallāsā",
  "tika-vin01t11:377_15": "sakadāgāmimaggena tanukā honti, anāgāmimaggena pahīyanti. Dukkhe sukhanti saññācittavipallāsā",
  "tika-vin01t11:377_16": "arahattamaggena pahīyantīti veditabbā.",
  "tika-vin01t11:378_0": "‘‘Kāmāsavo bhavāsavo diṭṭhāsavo avijjāsavo’’ti (cūḷani. jatukaṇṇimāṇavapucchāniddesa",
  "tika-vin01t11:378_1": "69) evamāgatā kāmataṇhādayo cattāro āsavanti cakkhuādito sandanti pavattantīti āsavā.",
  "tika-vin01t11:378_2": "Kiñcāpi cakkhuādito kusalādīnampi pavatti atthi, kāmāsavādayo eva pana vaṇato yūsaṁ",
  "tika-vin01t11:378_3": "viya paggharaṇakaasucibhāvena sandanti, tasmā te eva ‘‘āsavā’’ti vuccanti. Tattha",
  "tika-vin01t11:378_4": "hi paggharaṇakaasucimhi niruḷho āsavasaddoti. Atha vā dhammato yāva gotrabhuṁ, okāsato",
  "tika-vin01t11:378_5": "yāva bhavaggaṁ savanti gacchanti ārammaṇakaraṇavasena pavattantīti āsavā, ete dhamme",
  "tika-vin01t11:378_6": "etañca okāsaṁ antokaritvā pavattantīti attho. Avadhiattho hi ā-kāro. Avadhi ca mariyādābhividhibhedato",
  "tika-vin01t11:378_7": "duvidho. Tattha mariyādaṁ kiriyaṁ bahikatvā pavattati yathā ‘‘āpāṭaliputtaṁ vuṭṭho",
  "tika-vin01t11:378_8": "devo’’ti, abhividhi pana kiriyaṁ byāpetvā pavattati yathā ‘‘ābhavaggaṁ bhagavato",
  "tika-vin01t11:378_9": "yaso pavattatī’’ti, abhividhiattho cāyaṁ ā-kāro idha gahito, tasmā te dhamme tañca",
  "tika-vin01t11:378_10": "okāsaṁ antokaritvā ārammaṇakaraṇavasena savantīti ‘‘āsavā’’ti vuccanti. Cirapārivāsiyaṭṭhena",
  "tika-vin01t11:378_11": "madirādayo āsavā viyātipi āsavā. Lokasmiñhi cirapārivāsikā madirādayo ‘‘āsavā’’ti",
  "tika-vin01t11:378_12": "vuccanti. Yadi ca cirapārivāsiyaṭṭhena āsavā, eteyeva bhavitumarahanti. Vuttañhetaṁ",
  "tika-vin01t11:378_13": "‘‘purimā, bhikkhave, koṭi na paññāyati avijjāya, ito pubbe avijjā nāhosī’’tiādi (a.",
  "tika-vin01t11:378_14": "ni. 10.61). Aññesu pana yathāvutte dhamme okāsañca ārammaṇaṁ katvā pavattamānesu",
  "tika-vin01t11:378_15": "mānādīsu ca vijjamānesu attattaniyādiggāhavasena abhibyāpanaṁ madanakaraṇavasena",
  "tika-vin01t11:378_16": "āsavasadisatā ca etesaṁyeva, na aññesanti dvīsupi atthavikappesu etesuyeva āsavasaddo",
  "tika-vin01t11:378_17": "niruḷhoti daṭṭhabbo. Āyataṁ vā saṁsāradukkhaṁ savanti pasavantītipi āsavā. Na hi",
  "tika-vin01t11:378_18": "taṁ kiñci saṁsāradukkhaṁ atthi, yaṁ āsavehi vinā uppajjeyya.",
  "tika-vin01t11:379_0": "‘‘Abhijjhā kāyagantho byāpādo kāyagantho sīlabbataparāmāso kāyagantho idaṁsaccābhiniveso",
  "tika-vin01t11:379_1": "kāyagantho’’ti (saṁ. ni. 5.175; mahāni. 29, 147) evamāgatā abhijjhādayo cattāro yassa",
  "tika-vin01t11:379_2": "saṁvijjanti, taṁ cutipaṭisandhivasena vaṭṭasmiṁ ganthenti ghaṭentīti ganthā. ‘‘Kāmogho",
  "tika-vin01t11:379_3": "bhavogho diṭṭhogho avijjogho’’ti (saṁ. ni. 5.172; mahāni. 14; cūḷani. mettagūmāṇavapucchāniddesa",
  "tika-vin01t11:379_4": "21) evamāgatā cattāro kāmataṇhādayo yassa saṁvijjanti, taṁ vaṭṭasmiṁ ohananti osīdāpentīti",
  "tika-vin01t11:379_5": "oghā. Teyeva ‘‘kāmayogo bhavayogo diṭṭhiyogo avijjāyogo’’ti (saṁ. ni. 5.173; a. ni.",
  "tika-vin01t11:379_6": "4.10) evamāgatā vaṭṭasmiṁ yojentīti yogā. Ariyā etāya na gacchantīti agati, sā chandādivasena",
  "tika-vin01t11:379_7": "catubbidhā. ‘‘Cīvarahetu vā bhikkhuno taṇhā uppajjamānā uppajjati, piṇḍapāta, senāsana,",
  "tika-vin01t11:379_8": "itibhavābhavahetu vā bhikkhuno taṇhā uppajjamānā uppajjatī’’ti (a. ni. 4.9) evamāgatā",
  "tika-vin01t11:379_9": "cattāro taṇhuppādā. Tattha itibhavābhavahetūti ettha itīti nidassane nipāto, yathā",
  "tika-vin01t11:379_10": "cīvarādihetu, evaṁ bhavābhavahetupīti attho. Bhavābhavoti cettha paṇītapaṇītatarāni",
  "tika-vin01t11:379_11": "telamadhuphāṇitādīni adhippetāni. Kāmupādānādīni cattāri upādānāni.",
  "tika-vin01t11:380_0": "Pañca cetokhilātiādīsu ‘‘buddhe kaṅkhati, dhamme, saṅghe, sikkhāya kaṅkhati, sabrahmacārīsu",
  "tika-vin01t11:380_1": "kupito hoti anattamano āhatacitto khilajāto’’ti (ma. ni. 1.185; dī. ni. 3.319) evamāgatāni",
  "tika-vin01t11:380_2": "pañca cetokhilāni, ceto khilayati thaddhabhāvaṁ āpajjati etehīti cetokhilāni. Vinibandhādīsupi",
  "tika-vin01t11:380_3": "pañca-saddo paccekaṁ yojetabbo. ‘‘Kāme avītarāgo hoti, kāye avītarāgo, rūpe avītarāgo,",
  "tika-vin01t11:380_4": "yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto",
  "tika-vin01t11:380_5": "viharati, aññataraṁ devanikāyaṁ paṇidhāya brahmacariyaṁ caratī’’ti (ma. ni. 1.186;",
  "tika-vin01t11:380_6": "dī. ni. 3.320) āgatā pañca cittaṁ bandhitvā muṭṭhiyaṁ katvā viya gaṇhantīti cetovinibandhā.",
  "tika-vin01t11:380_7": "Ete hi taṇhāppavattibhāvato kusalappavattiyā avasarāppadānavasena cittaṁ bandhaṁ",
  "tika-vin01t11:380_8": "viya samorodhetvā gaṇhanti. Saddatthato pana ceto virūpaṁ nibandhīyati saṁyamīyati",
  "tika-vin01t11:380_9": "etehīti cetovinibandhā. Kāmacchandādīni pañca kusaladhamme nīvārenti āvarantīti nīvaraṇāni.",
  "tika-vin01t11:380_10": "Rūpābhinandanādayo pañcābhinandanā.",
  "tika-vin01t11:381_0": "Chavivādamūlātiādīsu kodho makkho issā sāṭheyyaṁ pāpicchatā sandiṭṭhiparāmāsoti imāni",
  "tika-vin01t11:381_1": "cha vivādamūlāni. Yasmā kuddho vā kodhavasena…pe… sandiṭṭhiparāmāsī vā sandiṭṭhiparāmasitāya",
  "tika-vin01t11:381_2": "kalahaṁ viggahaṁ vivādaṁ āpajjati, tasmā kodhādayo ‘‘cha vivādamūlānī’’ti vuccanti.",
  "tika-vin01t11:381_3": "Rūpataṇhāsaddataṇhādayo cha taṇhākāyā. Kāmarāgapaṭighadiṭṭhivicikicchābhavarāgamānāvijjā",
  "tika-vin01t11:381_4": "sattānusayā. Thāmagataṭṭhena appahīnaṭṭhena ca anusentīti anusayā. Micchādiṭṭhimicchāsaṅkappamicchāvācāmicchākammantamicchāājīvamicchāvāyāmamicchāsatimicchāsamādhī aṭṭha micchattā.",
  "tika-vin01t11:382_0": "‘‘Taṇhaṁ paṭicca pariyesanā, pariyesanaṁ paṭicca lābho, lābhaṁ paṭicca vinicchayo,",
  "tika-vin01t11:382_1": "vinicchayaṁ paṭicca chandarāgo, chandarāgaṁ paṭicca ajjhosānaṁ, ajjhosānaṁ paṭicca",
  "tika-vin01t11:382_2": "pariggaho, pariggahaṁ paṭicca macchariyaṁ, macchariyaṁ paṭicca ārakkho, ārakkhādhikaraṇaṁ",
  "tika-vin01t11:382_3": "daṇḍādānasatthādānakalahaviggahavivādatuvaṁtuvaṁpesuññamusāvādā aneke pāpakā akusalā",
  "tika-vin01t11:382_4": "dhammā sambhavantī’’ti (dī. ni. 2.103; 3.359) evamāgatā pariyesanādayo nava taṇhāmūlakā.",
  "tika-vin01t11:382_5": "Tattha (dī. ni. aṭṭha. 2.103) taṇhaṁ paṭiccāti taṇhaṁ nissāya. Pariyesanāti rūpādiārammaṇapariyesanā.",
  "tika-vin01t11:382_6": "Sā hi taṇhāya sati hoti. Lābhoti rūpādiārammaṇapaṭilābho. So hi pariyesanāya sati",
  "tika-vin01t11:382_7": "hoti. Vinicchayoti idha vitakko adhippeto. Lābhaṁ labhitvā hi iṭṭhāniṭṭhaṁ sundarāsundarañca",
  "tika-vin01t11:382_8": "vitakkeneva vinicchinati ‘‘ettakaṁ me rūpārammaṇatthāya bhavissati, ettakaṁ saddādiārammaṇatthāya,",
  "tika-vin01t11:382_9": "ettakaṁ mayhaṁ bhavissati, ettakaṁ parassa, ettakaṁ paribhuñjissāmi, ettakaṁ nidahissāmī’’ti.",
  "tika-vin01t11:382_10": "Tena vuttaṁ ‘‘lābhaṁ paṭicca vinicchayo’’ti. Chandarāgoti evaṁ akusalavitakkena vitakkite",
  "tika-vin01t11:382_11": "vatthusmiṁ dubbalarāgo ca balavarāgo ca uppajjati. Chandoti hi idha dubbalarāgassādhivacanaṁ.",
  "tika-vin01t11:382_12": "Ajjhosānanti ahaṁ mamanti balavasanniṭṭhānaṁ. Pariggahoti taṇhādiṭṭhivasena pariggahakaraṇaṁ.",
  "tika-vin01t11:382_13": "Macchariyanti parehi sādhāraṇabhāvassa asahanatā. Tenevassa porāṇā evaṁ vacanatthaṁ",
  "tika-vin01t11:382_14": "vadanti ‘‘idaṁ acchariyaṁ mayhameva hotu, mā aññassa acchariyaṁ hotūti pavattattā",
  "tika-vin01t11:382_15": "macchariyanti vuccatī’’ti. Ārakkhoti dvārapidahanamañjusagopanādivasena suṭṭhu rakkhaṇaṁ.",
  "tika-vin01t11:382_16": "Adhikarotīti adhikaraṇaṁ, kāraṇassetaṁ nāmaṁ. Ārakkhādhikaraṇanti bhāvanapuṁsakaṁ,",
  "tika-vin01t11:382_17": "ārakkhahetūti attho. Daṇḍādānādīsu paranisedhanatthaṁ daṇḍassa ādānaṁ daṇḍādānaṁ.",
  "tika-vin01t11:382_18": "Ekatodhārādino satthassa ādānaṁ satthādānaṁ. Kalahoti kāyakalahopi vācākalahopi.",
  "tika-vin01t11:382_19": "Purimo purimo virodho viggaho. Pacchimo pacchimo vivādo. Tuvaṁ tuvanti agāravavacanaṁ, tvaṁ tvanti attho.",
  "tika-vin01t11:383_0": "Pāṇātipātaadinnādānakāmesumicchācāramusāvādapisuṇavācāpharusavācāsamphappalāpaabhijjhābyāpādamicchādiṭṭhī",
  "tika-vin01t11:383_1": "dasa akusalakammapathā. Cattāro sassatavādā cattāro ekaccasassatavādā cattāro antānantikā",
  "tika-vin01t11:383_2": "cattāro amarāvikkhepikā dve adhiccasamuppannikā soḷasa saññīvādā aṭṭha asaññīvādā",
  "tika-vin01t11:383_3": "aṭṭha nevasaññīnāsaññīvādā satta ucchedavādā pañca paramadiṭṭhadhammanibbānavādāti",
  "tika-vin01t11:383_4": "etāni dvāsaṭṭhi diṭṭhigatāni. Rūpataṇhādichataṇhāyeva paccekaṁ kāmataṇhābhavataṇhāvibhavataṇhāvasena",
  "tika-vin01t11:383_5": "aṭṭhārasa honti. Tathā hi rūpārammaṇā taṇhā, rūpe vā taṇhāti rūpataṇhā, sā kāmarāgabhāvena",
  "tika-vin01t11:383_6": "rūpaṁ assādentī pavattamānā kāmataṇhā, sassatadiṭṭhisahagatarāgabhāvena ‘‘rūpaṁ niccaṁ",
  "tika-vin01t11:383_7": "dhuvaṁ sassata’’nti evaṁ assādentī pavattamānā bhavataṇhā, ucchedadiṭṭhisahagatarāgabhāvena",
  "tika-vin01t11:383_8": "‘‘rūpaṁ ucchijjati vinassati pecca na bhavatī’’ti evaṁ assādentī pavattamānā vibhavataṇhāti",
  "tika-vin01t11:383_9": "evaṁ tividhā hoti. Yathā ca rūpataṇhā, evaṁ saddataṇhādayopīti etāni aṭṭhārasa taṇhāvicaritāni",
  "tika-vin01t11:383_10": "honti, tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṁsa, iti",
  "tika-vin01t11:383_11": "atītāni chattiṁsa, anāgatāni chattiṁsa, paccuppannāni chattiṁsāti aṭṭhasatataṇhāvicaritāni,",
  "tika-vin01t11:383_12": "aṭṭhuttarasatataṇhāvicaritānīti attho. Pabheda-saddo paccekaṁ sambandhitabbo. Tatthāyaṁ",
  "tika-vin01t11:383_13": "yojanā ‘‘lobhappabhedo dosappabhedo yāva aṭṭhasatataṇhāvicaritappabhedo’’ti. Sabbadarathapariḷāhakilesasatasahassānīti",
  "tika-vin01t11:383_14": "sabbāni sattānaṁ darathapariḷāhakarāni kilesānaṁ anekāni satasahassāni. Ārammaṇādivibhāgato",
  "tika-vin01t11:383_15": "hi pavattiākāravibhāgato ca anantappabhedā kilesā.",
  "tika-vin01t11:384_0": "Saṅkhepato vātiādīsu sampati āyatiñca sattānaṁ anatthāvahattā māraṇaṭṭhena vibādhanaṭṭhena",
  "tika-vin01t11:384_1": "kilesāva māroti kilesamāro. Vadhakaṭṭhena khandhāva māroti khandhamāro. Tathā hi",
  "tika-vin01t11:384_2": "vuttaṁ ‘‘vadhakaṁ rūpaṁ, vadhakaṁ rūpanti yathābhūtaṁ nappajānātī’’tiādi. Jātijarādimahābyasananibbattanena",
  "tika-vin01t11:384_3": "abhisaṅkhārova māro abhisaṅkhāramāro. Saṁkilesanimittaṁ hutvā guṇamāraṇaṭṭhena devaputtova",
  "tika-vin01t11:384_4": "māroti devaputtamāro. Sattānaṁ jīvitassa jīvitaparikkhārānañca jānikaraṇena mahābādharūpattā",
  "tika-vin01t11:384_5": "maccu eva māroti maccumāro. Tattha samucchedappahānavasena sabbaso appavattikaraṇena",
  "tika-vin01t11:384_6": "kilesamāraṁ, samudayappahānapariññāvasena khandhamāraṁ, sahāyavekallakaraṇavasena",
  "tika-vin01t11:384_7": "sabbaso appavattikaraṇena abhisaṅkhāramāraṁ, balavidhamanavisayātikkamanavasena devaputtamaccumārañca",
  "tika-vin01t11:384_8": "abhañji, bhagge akāsīti attho. Parissayānanti upaddavānaṁ.",
  "tika-vin01t11:385_0": "Satapuññajalakkhaṇadharassāti aneka sata puñña nibbattamahā purisalakkhaṇadharassa.",
  "tika-vin01t11:385_1": "Ettha hi ‘‘kevalaṁ satamattena puññakammena ekekalakkhaṇaṁ nibbatta’’nti imamatthaṁ",
  "tika-vin01t11:385_2": "na rocayiṁsu aṭṭhakathācariyā ‘‘evaṁ sante yo koci buddho bhaveyyā’’ti, anantāsu",
  "tika-vin01t11:385_3": "pana lokadhātūsu yattakā sattā, tehi sabbehi paccekaṁ satakkhattuṁ katāni dānādīni",
  "tika-vin01t11:385_4": "puññakammāni yattakāni, tato ekekaṁ puññakammaṁ mahāsattena sataguṇaṁ kataṁ satanti",
  "tika-vin01t11:385_5": "adhippetanti imamatthaṁ rocayiṁsu. Tasmā idha sata-saddo bahubhāvapariyāyo, na saṅkhyāvisesavacanoti",
  "tika-vin01t11:385_6": "daṭṭhabbo ‘‘satagghaṁ sataṁ devamanussā’’tiādīsu viya. Rūpakāyasampatti dīpitā hoti",
  "tika-vin01t11:385_7": "itarāsaṁ phalasampadānaṁ mūlabhāvato adhiṭṭhānabhāvato ca. Dīpitā hotīti idaṁ dhammakāyasampattītiādīsupi",
  "tika-vin01t11:385_8": "yojetabbaṁ. Tattha pahānasampadāpubbakattā ñāṇasampadādīnaṁ dhammakāyasampatti dīpitā",
  "tika-vin01t11:385_9": "hotīti veditabbaṁ. Lokiyasarikkhakānaṁ bahumatabhāvoti ettha bhāgyavantatāya lokiyānaṁ",
  "tika-vin01t11:385_10": "bahumatabhāvo, bhaggadosatāya sarikkhakānaṁ bahumatabhāvoti yojetabbaṁ. Evaṁ ito",
  "tika-vin01t11:385_11": "paresupi yathākkamaṁ yojanā veditabbā.",
  "tika-vin01t11:386_0": "Puññavantaṁ gahaṭṭhā khattiyādayo abhigacchanti, pahīnadosaṁ dosavinayāya dhammaṁ",
  "tika-vin01t11:386_1": "desetīti pabbajitā tāpasaparibbājakādayo abhigacchantīti āha ‘‘gahaṭṭhapabbajitehi",
  "tika-vin01t11:386_2": "abhigamanīyatā’’ti. Abhigatānañca tesaṁ kāyacittadukkhāpanayane paṭibalabhāvo āmisadānadhammadānehi",
  "tika-vin01t11:386_3": "upakārasabbhāvato rūpakāyaṁ tassa pasādacakkhunā, dhammakāyaṁ paññācakkhunā disvā",
  "tika-vin01t11:386_4": "dukkhadvayassa paṭippassambhanatoti veditabbo. Bhāgyavantatāya upagatānaṁ āmisadānaṁ",
  "tika-vin01t11:386_5": "deti, bhaggadosatāya dhammadānaṁ detīti āha ‘‘āmisadānadhammadānehi upakāritā’’ti.",
  "tika-vin01t11:386_6": "Lokiyalokuttarasukhehi ca saṁyojanasamatthatā dīpitā hotīti ‘‘pubbe āmisadānadhammadānehi",
  "tika-vin01t11:386_7": "mayā ayaṁ lokaggabhāvo adhigato, tasmā tumhehipi evameva paṭipajjitabba’’nti evaṁ",
  "tika-vin01t11:386_8": "sammāpaṭipattiyaṁ niyojanena abhigatānaṁ lokiyalokuttarasukhehi saṁyojanasamatthatā ca dīpitā hoti.",
  "tika-vin01t11:387_0": "Sakacitte issariyaṁ nāma attano cittassa vasībhāvāpādanaṁyeva, paṭikūlādīsu appaṭikūlasaññitādivihārasiddhi,",
  "tika-vin01t11:387_1": "adhiṭṭhāniddhiādiko iddhividhopi cittissariyameva cittabhāvanāya vasībhāvappattiyā",
  "tika-vin01t11:387_2": "ijjhanato. Aṇimālaghimādikanti ādi-saddena mahimā patti pākammaṁ īsitā vasitā yatthakāmāvasāyitāti",
  "tika-vin01t11:387_3": "ime chapi saṅgahitā. Tattha kāyassa aṇubhāvakaraṇaṁ aṇimā. Ākāse padasā gamanādīnaṁ",
  "tika-vin01t11:387_4": "arahabhāvena lahubhāvo laghimā. Mahattaṁ mahimā kāyassa mahantatāpādanaṁ. Iṭṭhadesassa",
  "tika-vin01t11:387_5": "pāpuṇanaṁ patti. Adhiṭṭhānādivasena icchitanipphādanaṁ pākammaṁ. Sayaṁvasitā issarabhāvo",
  "tika-vin01t11:387_6": "īsitā. Iddhividhe vasībhāvo vasitā. Ākāsena vā gacchato aññaṁ vā kiñci karoto yattha",
  "tika-vin01t11:387_7": "katthaci vosānappatti yatthakāmāvasāyitā. ‘‘Kumārakarūpādidassana’’ntipi vadanti.",
  "tika-vin01t11:387_8": "Evamidaṁ aṭṭhavidhaṁ lokiyasammataṁ issariyaṁ. Taṁ pana bhagavato iddhividhantogadhaṁ",
  "tika-vin01t11:387_9": "anaññasādhāraṇañcāti āha ‘‘sabbakāraparipūraṁ atthī’’ti. Tathā lokuttaro dhammo atthīti",
  "tika-vin01t11:387_10": "sambandho. Evaṁ yasādīsupi atthi-saddo yojetabbo.",
  "tika-vin01t11:388_0": "Kesañci yaso padesavutti ayathābhūtaguṇasannissayattā aparisuddho ca hoti, na evaṁ",
  "tika-vin01t11:388_1": "tathāgatassāti dassetuṁ ‘‘lokattayabyāpako’’ti vuttaṁ. Tattha idha adhigatasatthuguṇānaṁ",
  "tika-vin01t11:388_2": "āruppe uppannānaṁ ‘‘itipi so bhagavā’’tiādinā bhagavato yaso pākaṭo hotīti āha ‘‘lokattayabyāpako’’ti.",
  "tika-vin01t11:388_3": "Yathābhuccaguṇādhigatoti yathābhūtaguṇehi adhigato. Ativiya parisuddhoti yathābhūtaguṇādhigatattā",
  "tika-vin01t11:388_4": "eva accantaparisuddho. Sabbākāraparipūrāti anavasesalakkhaṇānubyañjanādisampattiyā",
  "tika-vin01t11:388_5": "sabbākārehi paripuṇṇā. Sabbaṅgapaccaṅgasirīti sabbesaṁ aṅgapaccaṅgānaṁ sobhā. Yaṁ",
  "tika-vin01t11:388_6": "yaṁ etena icchitaṁ patthitanti ‘‘tiṇṇo tāreyya’’ntiādinā yaṁ yaṁ etena lokanāthena",
  "tika-vin01t11:388_7": "manovacīpaṇidhānavasena icchitaṁ kāyapaṇidhānavasena patthitaṁ. Tathevāti paṇidhānānurūpameva.",
  "tika-vin01t11:388_8": "Sammāvāyāmasaṅkhāto payattoti vīriyapāramibhāvappatto ariyamaggapariyāpanno ca sammāvāyāmasaṅkhāto ussāho.",
  "tika-vin01t11:389_0": "Kusalādīhi bhedehīti sabbattikadukapadasaṅgahitehi kusalādippabhedehi. Paṭiccasamuppādādīhīti",
  "tika-vin01t11:389_1": "ādi-saddena na kevalaṁ vibhaṅgapāḷiyaṁ āgatā satipaṭṭhānādayova saṅgahitā, atha kho",
  "tika-vin01t11:389_2": "saṅgahādayo samayavimuttādayo ṭhapanādayo tikapaṭṭhānādayo ca saṅgahitāti veditabbaṁ.",
  "tika-vin01t11:389_3": "Pīḷanasaṅkhatasantāpavipariṇāmaṭṭhena vā dukkhamariyasaccantiādīsu pīḷanaṭṭho taṁsamaṅgino",
  "tika-vin01t11:389_4": "sattassa hiṁsanaṁ avipphārikatākaraṇaṁ. Saṅkhataṭṭho samecca saṅgamma sambhūya paccayehi",
  "tika-vin01t11:389_5": "katabhāvo. Santāpaṭṭho dukkhadukkhatādīhi santāpanaṁ paridahanaṁ. Vipariṇāmaṭṭho",
  "tika-vin01t11:389_6": "jarāya maraṇena cāti dvidhā vipariṇāmetabbatā. Samudayassa āyūhanaṭṭho dukkhassa",
  "tika-vin01t11:389_7": "nibbattanavasena sampiṇḍanaṁ. Nidānaṭṭho ‘‘idaṁ taṁ dukkha’’nti nidassentassa viya",
  "tika-vin01t11:389_8": "samuṭṭhāpanaṁ. Saṁyogaṭṭho saṁsāradukkhena saṁyojanaṁ. Palibodhaṭṭho maggādhigamassa",
  "tika-vin01t11:389_9": "nivāraṇaṁ. Nirodhassa nissaraṇaṭṭho sabbūpadhīnaṁ paṭinissaggasabhāvattā tato vinissaṭatā,",
  "tika-vin01t11:389_10": "taṁnissaraṇanimittatā vā. Vivekaṭṭho sabbasaṅkhāravisaṁyuttatā. Asaṅkhataṭṭho kenacipi",
  "tika-vin01t11:389_11": "paccayena anabhisaṅkhatatā. Amataṭṭho niccasabhāvattā maraṇābhāvo, sattānaṁ maraṇābhāvahetutā",
  "tika-vin01t11:389_12": "vā. Maggassa niyyānaṭṭho vaṭṭadukkhato nikkamanaṭṭho. Hetuattho nibbānassa sampāpakabhāvo.",
  "tika-vin01t11:389_13": "Dassanaṭṭho accantasukhumassa nibbānassa sacchikaraṇaṁ. Ādhipateyyaṭṭho catusaccadassane",
  "tika-vin01t11:389_14": "sampayuttānaṁ ādhipaccakaraṇaṁ, ārammaṇādhipatibhāvo vā visesato maggādhipativacanato",
  "tika-vin01t11:389_15": ". Satipi hi jhānādīnaṁ ārammaṇādhipatibhāve ‘‘jhānādhipatino dhammā’’ti evamādiṁ",
  "tika-vin01t11:389_16": "avatvā ‘‘maggādhipatino dhammā’’icceva vuttaṁ, tasmā viññāyati ‘‘atthi maggassa ārammaṇādhipatibhāve",
  "tika-vin01t11:389_17": "viseso’’ti. Eteyeva ca pīḷanādayo soḷasākārāti vuccanti.",
  "tika-vin01t11:390_0": "Dibbabrahmaariyavihāretiādīsu kasiṇādiārammaṇāni rūpāvacarajjhānāni dibbavihāro.",
  "tika-vin01t11:390_1": "Mettādijjhānāni brahmavihāro. Phalasamāpatti ariyavihāro. Kāmehi vivekaṭṭhakāyatāvasena",
  "tika-vin01t11:390_2": "ekībhāvo kāyaviveko. Paṭhamajjhānādinā nīvaraṇādīhi vivittacittatā cittaviveko. Upadhiviveko",
  "tika-vin01t11:390_3": "nibbānaṁ. Upadhīti cettha cattāro upadhī kāmupadhi khandhupadhi kilesupadhi abhisaṅkhārupadhīti.",
  "tika-vin01t11:390_4": "Kāmāpi hi ‘‘yaṁ pañca kāmaguṇe paṭicca uppajjati sukhaṁ somanassaṁ, ayaṁ kāmānaṁ",
  "tika-vin01t11:390_5": "assādo’’ti (ma. ni. 1.166) evaṁ vuttassa sukhassa adhiṭṭhānabhāvato upadhīyati ettha",
  "tika-vin01t11:390_6": "sukhanti iminā vacanatthena ‘‘upadhī’’ti vuccanti, khandhāpi khandhamūlakassa dukkhassa",
  "tika-vin01t11:390_7": "adhiṭṭhānabhāvato, kilesāpi apāyadukkhassa adhiṭṭhānabhāvato, abhisaṅkhārāpi bhavadukkhassa",
  "tika-vin01t11:390_8": "adhiṭṭhānabhāvato vuttanayena ‘‘upadhī’’ti vuccanti. Imehi pana catūhi upadhīhi vivittatāya",
  "tika-vin01t11:390_9": "nibbānaṁ ‘‘upadhiviveko’’ti vuccati.",
  "tika-vin01t11:391_0": "Suññatākārena nibbānaṁ ārammaṇaṁ katvā pavatto ariyamaggo suññatavimokkho. So hi",
  "tika-vin01t11:391_1": "suññatāya dhātuyā uppannattā suññato, kilesehi ca vimuttattā vimokkho. Eteneva nayena",
  "tika-vin01t11:391_2": "appaṇihitākārena nibbānaṁ ārammaṇaṁ katvā pavatto appaṇihitavimokkho. Animittākārena",
  "tika-vin01t11:391_3": "nibbānaṁ ārammaṇaṁ katvā pavatto animittavimokkho. Atha vā suññatānupassanāsaṅkhātāya",
  "tika-vin01t11:391_4": "anattānupassanāya vasena paṭiladdho ariyamaggo āgamanavasena ‘‘suññatavimokkho’’ti",
  "tika-vin01t11:391_5": "vuccati. Tathā appaṇihitānupassanāsaṅkhātāya dukkhānupassanāya vasena paṭiladdho",
  "tika-vin01t11:391_6": "appaṇihitavimokkho. Animittānupassanāsaṅkhātāya aniccānupassanāya vasena paṭiladdho",
  "tika-vin01t11:391_7": "‘‘animittavimokkho’’ti veditabbo. Vuttañhetaṁ –",
  "tika-vin01t11:392_0": "‘‘Aniccato manasikaronto adhimokkhabahulo animittavimokkhaṁ paṭilabhati, dukkhato",
  "tika-vin01t11:392_1": "manasikaronto passaddhibahulo appaṇihitavimokkhaṁ paṭilabhati, anattato manasikaronto",
  "tika-vin01t11:392_2": "vedabahulo suññatavimokkhaṁ paṭilabhatī’’ti (paṭi. ma. 1.223).",
  "tika-vin01t11:393": "Aññeti lokiyaabhiññādike.",
  "tika-vin01t11:394_0": "Kilesābhisaṅkhāravasena bhavesu paribbhamanaṁ, tañca taṇhāpadhānanti āha ‘‘taṇhāsaṅkhātaṁ",
  "tika-vin01t11:394_1": "gamana’’nti. Vantanti ariyamaggamukhena uggiritaṁ puna apaccāgamanavasena chaḍḍitaṁ.",
  "tika-vin01t11:394_2": "Bhagavāti vuccati niruttinayenāti dassento āha ‘‘yathā loke’’tiādi. Yathā loke niruttinayena",
  "tika-vin01t11:394_3": "ekekapadato ekekamakkharaṁ gahetvā ‘‘mekhalā’’ti vuttaṁ, evamidhāpīti attho. Mehanassāti",
  "tika-vin01t11:394_4": "guyhappadesassa. Khassāti okāsassa.",
  "tika-vin01t11:395_0": "Aparo nayo (itivu. aṭṭha. nidānavaṇṇanā) – bhāgavāti bhagavā. Bhatavāti bhagavā.",
  "tika-vin01t11:395_1": "Bhāge vanīti bhagavā. Bhage vanīti bhagavā. Bhattavāti bhagavā. Bhage vamīti bhagavā.",
  "tika-vin01t11:395_2": "Bhāge vamīti bhagavā.",
  "tika-vin01t11:396": "Bhāgavā bhatavā bhāge, bhage ca vani bhattavā;",
  "tika-vin01t11:397": "Bhage vami tathā bhāge, vamīti bhagavā jino.",
  "tika-vin01t11:398_0": "Tattha kathaṁ bhāgavāti bhagavā? Ye te sīlādayo dhammakkhandhā guṇakoṭṭhāsā, te anaññasādhāraṇā",
  "tika-vin01t11:398_1": "niratisayā tathāgatassa atthi upalabbhanti. Tathā hissa sīlaṁ samādhi paññā vimutti",
  "tika-vin01t11:398_2": "vimuttiñāṇadassanaṁ, hirī ottappaṁ, saddhā vīriyaṁ, sati sampajaññaṁ, sīlavisuddhi",
  "tika-vin01t11:398_3": "diṭṭhivisuddhi, samatho vipassanā, tīṇi kusalamūlāni, tīṇi sucaritāni, tayo sammāvitakkā,",
  "tika-vin01t11:398_4": "tisso anavajjasaññā, tisso dhātuyo, cattāro satipaṭṭhānā, cattāro sammappadhānā,",
  "tika-vin01t11:398_5": "cattāro iddhipādā, cattāro ariyamaggā, cattāri ariyaphalāni, catasso paṭisambhidā,",
  "tika-vin01t11:398_6": "catuyoniparicchedakañāṇāni, cattāro ariyavaṁsā, cattāri vesārajjañāṇāni, pañca padhāniyaṅgāni,",
  "tika-vin01t11:398_7": "pañcaṅgiko sammāsamādhi, pañcañāṇiko sammāsamādhi, pañcindriyāni, pañca balāni, pañca",
  "tika-vin01t11:398_8": "nissāraṇīyā dhātuyo, pañca vimuttāyatanañāṇāni, pañca vimuttiparipācanīyā saññā,",
  "tika-vin01t11:398_9": "cha anussatiṭṭhānāni, cha gāravā, cha nissāraṇīyā dhātuyo, cha satatavihārā, cha",
  "tika-vin01t11:398_10": "anuttariyāni, chanibbedhabhāgiyā saññā, cha abhiññā, cha asādhāraṇañāṇāni, satta",
  "tika-vin01t11:398_11": "aparihānīyā dhammā, satta ariyadhanāni, satta bojjhaṅgāni, satta sappurisadhammā,",
  "tika-vin01t11:398_12": "satta nijjaravatthūni, satta saññā, sattadakkhiṇeyyapuggaladesanā, sattakhīṇāsavabaladesanā,",
  "tika-vin01t11:398_13": "aṭṭhapaññāpaṭilābhahetudesanā, aṭṭha sammattāni, aṭṭhalokadhammātikkamo, aṭṭha ārambhavatthūni,",
  "tika-vin01t11:398_14": "aṭṭhaakkhaṇadesanā, aṭṭha mahāpurisavitakkā, aṭṭhaabhibhāyatanadesanā, aṭṭha vimokkhā,",
  "tika-vin01t11:398_15": "nava yonisomanasikāramūlakā dhammā, nava pārisuddhipadhāniyaṅgāni, navasattāvāsadesanā,",
  "tika-vin01t11:398_16": "nava āghātappaṭivinayā, nava saññā, nava nānattā, nava anupubbavihārā, dasa nāthakaraṇā",
  "tika-vin01t11:398_17": "dhammā, dasa kasiṇāyatanāni, dasa kusalakammapathā, dasa sammattāni, dasa ariyavāsā,",
  "tika-vin01t11:398_18": "dasa asekkhadhammā, dasa tathāgatabalāni, ekādasa mettānisaṁsā, dvādasa dhammacakkākārā,",
  "tika-vin01t11:398_19": "terasa dhutaguṇā, cuddasa buddhañāṇāni, pañcadasa vimuttiparipācanīyā dhammā, soḷasavidhā",
  "tika-vin01t11:398_20": "ānāpānassati, soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,",
  "tika-vin01t11:398_21": "catucattālīsa ñāṇavatthūni, paññāsa udayabbayañāṇāni, paropaṇṇāsa kusaladhammā, sattasattati",
  "tika-vin01t11:398_22": "ñāṇavatthūni, catuvīsatikoṭisatasahassasamāpattisañcārimahāvajirañāṇaṁ, anantanayasamantapaṭṭhānapavicayapaccavekkhaṇadesanāñāṇāni,",
  "tika-vin01t11:398_23": "tathā anantāsu lokadhātūsu anantānaṁ sattānaṁ āsayādivibhāvanañāṇāni cāti evamādayo",
  "tika-vin01t11:398_24": "anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṁvijjanti",
  "tika-vin01t11:398_25": "upalabbhanti, tasmā yathāvuttavibhāgā guṇabhāgā assa atthīti bhāgavāti vattabbe ākārassa",
  "tika-vin01t11:398_26": "rassattaṁ katvā ‘‘bhagavā’’ti vutto. Evaṁ tāva bhāgavāti bhagavā.",
  "tika-vin01t11:399": "Yasmā sīlādayo sabbe, guṇabhāgā asesato;",
  "tika-vin01t11:400": "Vijjanti sugate tasmā, bhagavāti pavuccati.",
  "tika-vin01t11:401_0": "Kathaṁ bhatavāti bhagavā? Ye te sabbalokahitāya ussukkamāpannehi manussattādike aṭṭha",
  "tika-vin01t11:401_1": "dhamme samodhānetvā sammāsambodhiyā katamahābhinīhārehi mahābodhisattehi paripūretabbā",
  "tika-vin01t11:401_2": "dānapāramī sīlanekkhammapaññāvīriyakhantisaccaadhiṭṭhānamettāupekkhāpāramīti dasa",
  "tika-vin01t11:401_3": "pāramiyo dasa upapāramiyo dasa paramatthapāramiyoti samatiṁsa pāramiyo, dānādīni",
  "tika-vin01t11:401_4": "cattāri saṅgahavatthūni, cattāri adhiṭṭhānāni, attapariccāgo nayanadhanarajjaputtadārapariccāgoti",
  "tika-vin01t11:401_5": "pañca mahāpariccāgā, pubbayogo, pubbacariyā, dhammakkhānaṁ, ñātatthacariyā, lokatthacariyā,",
  "tika-vin01t11:401_6": "buddhatthacariyāti evamādayo saṅkhepato vā puññasambhārañāṇasambhārā buddhakarā dhammā,",
  "tika-vin01t11:401_7": "te mahābhinīhārato paṭṭhāya kappānaṁ satasahassādhikāni cattāri asaṅkhyeyyāni yathā",
  "tika-vin01t11:401_8": "hānabhāgiyā saṁkilesabhāgiyā ṭhitibhāgiyā vā na honti, atha kho uttaruttari visesabhāgiyāva",
  "tika-vin01t11:401_9": "honti, evaṁ sakkaccaṁ nirantaraṁ anavasesato bhatā sambhatā assa atthīti bhatavāti",
  "tika-vin01t11:401_10": "bhagavā niruttinayena ta-kārassa ga-kāraṁ katvā. Atha vā bhatavāti teyeva yathāvutte",
  "tika-vin01t11:401_11": "buddhakare dhamme vuttanayena bhari sambhari, paripūresīti attho. Evampi bhatavāti bhagavā.",
  "tika-vin01t11:402": "Yasmā sambodhiyā sabbe, dānapāramiādike;",
  "tika-vin01t11:403": "Sambhāre bhatavā nātho, tasmāpi bhagavā mato.",
  "tika-vin01t11:404_0": "Kathaṁ bhāge vanīti bhagavā? Ye te catuvīsatikoṭisatasahassasaṅkhā devasikaṁ vaḷañjanakasamāpattibhāgā,",
  "tika-vin01t11:404_1": "te anavasesato lokahitatthaṁ attano ca diṭṭhadhammasukhavihāratthaṁ niccakappaṁ vani",
  "tika-vin01t11:404_2": "bhaji sevi bahulamakāsīti bhāge vanīti bhagavā. Atha vā abhiññeyyadhammesu kusalādīsu",
  "tika-vin01t11:404_3": "khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "tika-vin01t11:404_4": "vitthārato pana ‘‘cakkhu pariññeyyaṁ, sotaṁ pariññeyyaṁ…pe… jarāmaraṇaṁ pariññeyya’’ntiādinā",
  "tika-vin01t11:404_5": "(paṭi. ma. 1.21) aneke pariññeyyabhāgā, ‘‘cakkhussa samudayo pahātabbo…pe… jarāmaraṇassa",
  "tika-vin01t11:404_6": "samudayo pahātabbo’’tiādinā nayena pahātabbabhāgā, ‘‘cakkhussa nirodho…pe… jarāmaraṇassa",
  "tika-vin01t11:404_7": "nirodho sacchikātabbo’’tiādinā sacchikātabbabhāgā, ‘‘cakkhussa nirodhagāminī paṭipadā’’tiādinā",
  "tika-vin01t11:404_8": "‘‘cattāro satipaṭṭhānā’’tiādinā ca anekabhedā bhāvetabbabhāgā ca dhammā vuttā, te",
  "tika-vin01t11:404_9": "sabbe vani bhaji yathārahaṁ gocarabhāvanāsevanānaṁ vasena sevi. Evampi bhāge vanīti",
  "tika-vin01t11:404_10": "bhagavā. Atha vā ye ime sīlādayo dhammakkhandhā sāvakehi sādhāraṇā guṇakoṭṭhāsā guṇabhāgā,",
  "tika-vin01t11:404_11": "kinti nu kho te vineyyasantānesu patiṭṭhapeyyanti mahākaruṇāya vani abhipatthayi,",
  "tika-vin01t11:404_12": "sā cassa abhipatthanā yathādhippetaphalāvahā ahosi. Evampi bhāge vanīti bhagavā.",
  "tika-vin01t11:405": "Yasmā ñeyyasamāpatti-guṇabhāge tathāgato;",
  "tika-vin01t11:406": "Bhaji patthayi sattānaṁ, hitāya bhagavā tato.",
  "tika-vin01t11:407_0": "Kathaṁ bhage vanīti bhagavā? Samāsato tāva katapuññehi payogasampannehi yathāvibhavaṁ",
  "tika-vin01t11:407_1": "bhajīyantīti bhagā, lokiyalokuttarasampattiyo. Tattha lokiye tāva tathāgato sambodhito",
  "tika-vin01t11:407_2": "pubbe bodhisattabhūto paramukkaṁsagate vani bhaji sevi, yattha patiṭṭhāya niravasesato",
  "tika-vin01t11:407_3": "buddhakaradhamme samannānento buddhadhamme paripācesi. Buddhabhūto pana te niravajjasukhūpasaṁhite",
  "tika-vin01t11:407_4": "anaññasādhāraṇe lokuttarepi vani bhaji sevi. Vittārato pana padesarajjaissariyacakkavattisampattidevarajjasampattiādivasena",
  "tika-vin01t11:407_5": "jhānavimokkhasamādhisamāpattiñāṇadassanamaggabhāvanāphalasacchikiriyādiuttarimanussadhammavasena",
  "tika-vin01t11:407_6": "ca anekavihite anaññasādhāraṇe bhage vani bhaji sevi. Evaṁ bhage vanīti bhagavā.",
  "tika-vin01t11:408": "Yā tā sampattiyo loke, yā ca lokuttarā puthu;",
  "tika-vin01t11:409": "Sabbā tā bhaji sambuddho, tasmāpi bhagavā mato.",
  "tika-vin01t11:410_0": "Kathaṁ bhattavāti bhagavā? Bhattā daḷhabhattikā assa bahū atthīti bhattavā. Tathāgato",
  "tika-vin01t11:410_1": "hi mahākaruṇāsabbaññutaññāṇādiaparimitanirupamappabhāvaguṇavisesasamaṅgībhāvato sabbasattāuttamo,",
  "tika-vin01t11:410_2": "sabbānatthaparihārapubbaṅgamāya niravasesahitasukhavidhānatapparāya niratisayāya",
  "tika-vin01t11:410_3": "payogasampattiyā sadevamanussāya pajāya accantupakāritāya dvattiṁsa mahāpurisalakkhaṇāsīti",
  "tika-vin01t11:410_4": "anubyañjana byāmappabhādi anaññasādhāraṇavisesapaṭimaṇḍitarūpakāyatāya yathābhuccaguṇādhigatena",
  "tika-vin01t11:410_5": "‘‘itipi so bhagavā’’tiādinayappavattena lokattayabyāpinā suvipulena suvisuddhena",
  "tika-vin01t11:410_6": "ca thutighosena samannāgatattā ukkaṁsapāramippattāsu appicchatāsantuṭṭhitāādīsu suppatiṭṭhitabhāvato",
  "tika-vin01t11:410_7": "dasabalacatuvesārajjādiniratisayaguṇavisesasamaṅgībhāvato ca rūpappamāṇo rūpappasanno,",
  "tika-vin01t11:410_8": "ghosappamāṇo ghosappasanno, lūkhappamāṇo lūkhappasanno, dhammappamāṇo dhammappasannoti",
  "tika-vin01t11:410_9": "evaṁ catuppamāṇike lokasannivāse sabbathāpi pasādāvahabhāvena samantapāsādikattā",
  "tika-vin01t11:410_10": "aparimāṇānaṁ sattānaṁ sadevamanussānaṁ ādarabahumānagāravāyatanatāya paramapemasambhattiṭṭhānaṁ.",
  "tika-vin01t11:410_11": "Ye cassa ovāde patiṭṭhitā aveccappasādena samannāgatā honti, kenaci asaṁhāriyā tesaṁ",
  "tika-vin01t11:410_12": "sambhatti samaṇena vā brāhmaṇena vā devena vā mārena vā brahmunā vāti. Tathā hi te",
  "tika-vin01t11:410_13": "attano jīvitapaaccāgepi tattha pasādaṁ na pariccajanti tassa vā āṇaṁ daḷhabhattibhāvato. Tenevāha –",
  "tika-vin01t11:411": "‘‘Yo ve kataññū katavedi dhīro,",
  "tika-vin01t11:412": "Kalyāṇamitto daḷhabhatti ca hotī’’ti. (jā. 2.17.78);",
  "tika-vin01t11:413_0": "‘‘Seyyathāpi, bhikkhave, mahāsamuddo ṭhitadhammo velaṁ nātivattati, evameva kho,",
  "tika-vin01t11:413_1": "bhikkhave, yaṁ mayā sāvakānaṁ sikkhāpadaṁ paññattaṁ, taṁ mama sāvakā jīvitahetupi",
  "tika-vin01t11:413_2": "nātikkamantī’’ti (udā. 45; cūḷava. 385) ca.",
  "tika-vin01t11:414": "Evaṁ bhattavāti bhagavā niruttinayena ekassa ta-kārassa lopaṁ katvā itarassa ta-kārassa ga-kāraṁ katvā.",
  "tika-vin01t11:415": "Guṇātisayayuttassa, yasmā lokahitesino;",
  "tika-vin01t11:416": "Sambhattā bahavo satthu, bhagavā tena vuccati.",
  "tika-vin01t11:417_0": "Kathaṁ bhage vamīti bhagavā? Yasmā tathāgato bodhisattabhūtopi purimāsu jātīsu pāramiyo",
  "tika-vin01t11:417_1": "pūrento bhagasaṅkhātaṁ siriṁ issariyaṁ yasañca vami uggiri, kheḷapiṇḍaṁ viya anapekkho",
  "tika-vin01t11:417_2": "chaḍḍayi. Tathā hissa somanassakumārakāle(jā. 1.15.211 ādayo) hatthipālakumārakāle",
  "tika-vin01t11:417_3": "(jā. 1.15.337 ādayo) ayogharapaṇḍitakāle(jā. 1.15.363 ādayo) mūgapakkhapaṇḍitakāle",
  "tika-vin01t11:417_4": "(jā. 2.22.1 ādayo) cūḷasutasomakāleti (jā. 2.17.195 ādayo) evamādīsu nekkhammapāramīpūraṇavasena",
  "tika-vin01t11:417_5": "devarajjasadisāya rajjasiriyā pariccattattabhāvānaṁ pamāṇaṁ natthi, carimattabhāvepi",
  "tika-vin01t11:417_6": "hatthagataṁ cakkavattisiriṁ devalokādhipaccasaasaṁ catudīpissariyaṁ cakkavattisampattisannissayaṁ",
  "tika-vin01t11:417_7": "sattaratanasamujjalaṁ yasañca tiṇāyapi amaññamāno nirapekkho pahāya abhinikkhamitvā",
  "tika-vin01t11:417_8": "sammāsambodhiṁ abhisambuddho, tasmā ime siriādike bhage vamīti bhagavā. Atha vā bhāni",
  "tika-vin01t11:417_9": "nāma nakkhattāni, tehi samaṁ gacchanti pavattantīti bhagā, sineruyugandharauttarakuruhimavantādibhājanalokavisesasannissayā",
  "tika-vin01t11:417_10": "sobhā kappaṭṭhāyibhāvato, tepi bhagavā vami taṁnivāsisattāvāsasamatikkamanato tappaṭibaddhachandarāgappahānena",
  "tika-vin01t11:417_11": "pajahīti. Evampi bhage vamīti bhagavā.",
  "tika-vin01t11:418": "Cakkavattisiriṁ yasmā, yasaṁ issariyaṁ sukhaṁ;",
  "tika-vin01t11:419": "Pahāsi lokacittañca, sugato bhagavā tato.",
  "tika-vin01t11:420_0": "Kathaṁ bhāge vamīti bhagavā? Bhāgā nāma sabhāgadhammakoṭṭhāsā, te khandhāyatanadhātādivasena,",
  "tika-vin01t11:420_1": "tatthāpi rūpavedanādivasena atītādivasena ca anekavidhā, te ca bhagavā sabbaṁ papañcaṁ",
  "tika-vin01t11:420_2": "sabbaṁ yogaṁ sabbaṁ ganthaṁ sabbaṁ saṁyojanaṁ samucchinditvā amatadhātuṁ samadhigacchanto",
  "tika-vin01t11:420_3": "vami uggiri, anapekkho chaḍḍayi na paccāgami. Tathā hesa sabbatthakameva pathaviṁ",
  "tika-vin01t11:420_4": "āpaṁ tejaṁ vāyaṁ, cakkhuṁ sotaṁ ghānaṁ jivhaṁ kāyaṁ manaṁ, rūpe sadde gandhe rase",
  "tika-vin01t11:420_5": "phoṭṭhabbe dhamme, cakkhuviññāṇaṁ…pe… manoviññāṇaṁ, cakkhusamphassaṁ…pe… manosamphassaṁ,",
  "tika-vin01t11:420_6": "cakkhusamphassajaṁ vedanaṁ…pe… manosamphassajaṁ vedanaṁ, cakkhusamphassajaṁ saññaṁ…pe…",
  "tika-vin01t11:420_7": "manosamphassajaṁ saññaṁ, cakkhusamphassajaṁ cetanaṁ…pe… manosamphassajaṁ cetanaṁ,",
  "tika-vin01t11:420_8": "rūpataṇhaṁ…pe… dhammataṇhaṁ, rūpavitakkaṁ…pe… dhammavitakkaṁ, rūpavicāraṁ…pe… dhammavicārantiādinā",
  "tika-vin01t11:420_9": "anupadadhammavibhāgavasenapi sabbeva dhammakoṭṭhāse anavasesato vami uggiri, anapekkhapariccāgena",
  "tika-vin01t11:420_10": "chaḍḍayi. Vuttañhetaṁ ‘‘yaṁ taṁ, ānanda, cattaṁ vantaṁ muttaṁ pahīnaṁ paṭinissaṭṭhaṁ,",
  "tika-vin01t11:420_11": "taṁ tathāgato puna paccāgamissatīti netaṁ ṭhānaṁ vijjatī’’ti (dī. ni. 2.183). Evampi",
  "tika-vin01t11:420_12": "bhāge vamīti bhagavā. Atha vā bhāge vamīti sabbepi kusalākusale sāvajjānavajje hīnapaṇīte",
  "tika-vin01t11:420_13": "kaṇhasukkasappaṭibhāge dhamme ariyamaggañāṇamukhena vami uggiri, anapekkho pariccaji",
  "tika-vin01t11:420_14": "pajahi, paresañca tathattāya dhammaṁ desesi. Vuttampi cetaṁ ‘‘dhammāpi vo, bhikkhave",
  "tika-vin01t11:420_15": ", pahātabbā pageva adhammā (ma. ni. 240). Kullūpamaṁ vo, bhikkhave, dhammaṁ desessāmi",
  "tika-vin01t11:420_16": "nittharaṇatthāya, no gahaṇatthāyā’’tiādi (ma. ni. 1.240). Evampi bhāge vamīti bhagavā.",
  "tika-vin01t11:421": "Khandhāyatanadhātādi dhammabhedā mahesinā;",
  "tika-vin01t11:422": "Kaṇhā sukkā yato vantā, tatopi bhagavā mato.",
  "tika-vin01t11:423": "Tena vuttaṁ –",
  "tika-vin01t11:424": "‘‘Bhāgavā bhatavā bhāge, bhage ca vani bhattavā;",
  "tika-vin01t11:425": "Bhage vami tathā bhāge, vamīti bhagavā jino’’ti.",
  "tika-vin01t11:426_0": "Ettha ca yasmā saṅkhepato attahitasampattiparahitapaṭipattivasena duvidhā buddhaguṇā,",
  "tika-vin01t11:426_1": "tāsu attahitasampatti pahānasampadāñāṇasampadābhedato duvidhā ānubhāvasampadādīnaṁ",
  "tika-vin01t11:426_2": "tadavinābhāvena tadantogadhattā. Parahitapaṭipatti payogāsayabhedato duvidhā. Tattha",
  "tika-vin01t11:426_3": "payogato lābhasakkārādinirapekkhacittassa sabbadukkhaniyyānikadhammūpadeso, āsayato",
  "tika-vin01t11:426_4": "paṭiviruddhesupi niccaṁ hitesitā ñāṇaparipākakālāgamanādiparahitappaṭipatti. Āmisapaṭiggahaṇādināpi",
  "tika-vin01t11:426_5": "atthacariyā parahitapaapatti hotiyeva, tasmā tesampi vibhāvanavasena pāḷiyaṁ ‘‘araha’’ntiādīnaṁ",
  "tika-vin01t11:426_6": "padānaṁ gahaṇaṁ veditabbaṁ.",
  "tika-vin01t11:427_0": "Tattha arahanti iminā padena pahānasampadāvasena bhagavato attahitasampatti vibhāvitā,",
  "tika-vin01t11:427_1": "sammāsambuddho lokavidūti ca imehi padehi ñāṇasampadāvasena. Nanu ca ‘‘lokavidū’’ti",
  "tika-vin01t11:427_2": "imināpi sammāsambuddhatā vibhāvīyatīti? Saccaṁ vibhāvīyati, atthi pana viseso ‘‘sammāsambuddho’’ti",
  "tika-vin01t11:427_3": "iminā sabbaññutaññāṇānubhāvo vibhāvito, ‘‘lokavidū’’ti pana iminā āsayānusayañāṇādīnampi",
  "tika-vin01t11:427_4": "ānubhāvo vibhāvitoti. Vijjācaraṇasampannoti iminā sabbāpi bhagavato attahitasampatti",
  "tika-vin01t11:427_5": "vibhāvitā. Sugatoti pana iminā samudāgamato paṭṭhāya bhagavato attahitasampatti parahitapaṭipatti",
  "tika-vin01t11:427_6": "ca vibhāvitā. Anuttaro purisadammasārathi satthā devamanussānanti imehi padehi bhagavato",
  "tika-vin01t11:427_7": "parahitapaṭipatti vibhāvitā. Buddhoti iminā bhagavato attahitasampatti parahitapaṭipatti",
  "tika-vin01t11:427_8": "ca vibhāvitā. Evañca katvā ‘‘sammāsambuddho’’ti vatvā ‘‘buddho’’ti vacanaṁ samatthitaṁ",
  "tika-vin01t11:427_9": "hoti. Tenevāha ‘‘attanāpi bujjhi, aññepi satte bodhesī’’tiādi . Bhagavāti ca imināpi",
  "tika-vin01t11:427_10": "samudāgamato paṭṭhāya bhagavato sabbā attahitasampatti parahitapaṭipatti ca vibhāvitā.",
  "tika-vin01t11:428_0": "Aparo nayo – hetuphalasattupakāravasena saṅkhepato tividhā buddhaguṇā. Tattha arahaṁ",
  "tika-vin01t11:428_1": "sammāsambuddho vijjācaraṇasampanno lokavidūti imehi padehi phalasampattivasena buddhaguṇā",
  "tika-vin01t11:428_2": "vibhāvitā. Anuttaro purisadammasārathi satthā devamanussānanti imehi sattupakāravasena",
  "tika-vin01t11:428_3": "buddhaguṇā pakāsitā. Buddhoti iminā phalavasena sattupakāravasena ca buddhaguṇā vibhāvitā.",
  "tika-vin01t11:428_4": "Sugato bhagavāti pana imehi padehi hetuphalasattupakāravasena buddhaguṇā vibhāvitāti veditabbaṁ.",
  "tika-vin01t11:429_0": "So imaṁ lokantiādīsu so bhagavāti yo ‘‘araha’’ntiādinā kittitaguṇo, so bhagavā. Imaṁ",
  "tika-vin01t11:429_1": "lokanti nayidaṁ mahājanassa sammukhāmattaṁ sandhāya vuttaṁ, atha kho anavasesaṁ pariyādāyāti",
  "tika-vin01t11:429_2": "dassetuṁ ‘‘sadevaka’’ntiādi vuttaṁ. Tenāha ‘‘idāni vattabbaṁ nidassetī’’ti. Pajātattāti",
  "tika-vin01t11:429_3": "yathāsakaṁ kammakilesehi nibbattattā. Sadevakavacanena pañcakāmāvacaradevaggahaṇaṁ",
  "tika-vin01t11:429_4": "pārisesañāyenāti veditabbaṁ itaresaṁ padantarehi saṅgahitattā. Sadevakanti ca avayavena",
  "tika-vin01t11:429_5": "viggaho samudāyo samāsattho. Samārakavacanena chaṭṭhakāmāvacaradevaggahaṇaṁ paccāsattiñāyenāti",
  "tika-vin01t11:429_6": "daṭṭhabbaṁ. Tattha hi so jāto taṁnivāsī ca. Sabrahmakavacanena brahmakāyikādibrahmaggahaṇanti",
  "tika-vin01t11:429_7": "etthāpi eseva nayo. Paccatthikā…pe… samaṇabrāhmaṇaggahaṇanti nidassanamattametaṁ",
  "tika-vin01t11:429_8": "apaccatthikānaṁ asamitābāhitapāpānañca samaṇabrāhmaṇānaṁ sassamaṇabrāhmaṇīvacanena",
  "tika-vin01t11:429_9": "gahitattā. Kāmaṁ ‘‘sadevaka’’ntiādivisesanānaṁ vasena sattavisayo lokasaddoti viññāyati",
  "tika-vin01t11:429_10": "tulyayogavisayattā tesaṁ, ‘‘salomako sapakkhako’’tiādīsu pana atulyayogepi ayaṁ samāso",
  "tika-vin01t11:429_11": "labbhatīti byabhicāradassanato pajāgahaṇanti āha ‘‘pajāvacanena sattalokaggahaṇa’’nti.",
  "tika-vin01t11:429_12": "Sadevakādivacanena upapattidevānaṁ, sassamaṇabrāhmaṇīvacanena visuddhidevānañca gahitattā",
  "tika-vin01t11:429_13": "āha ‘‘sadevamanussavacanena sammutidevaavasesamanussaggahaṇa’’nti. Tattha sammutidevā",
  "tika-vin01t11:429_14": "rājāno. Avasesamanussaggahaṇanti samaṇabrāhmaṇehi avasesamanussaggahaṇaṁ. Tīhi padehīti",
  "tika-vin01t11:429_15": "sadevakasamārakasabarhmakavacanehi. Dvīhīti sassamaṇabrāhmaṇiṁ sadevamanussanti imehi dvīhi padehi.",
  "tika-vin01t11:430_0": "Arūpī sattā attano āneñjavihārena viharantā dibbantīti devāti imaṁ nibbacanaṁ labhantīti",
  "tika-vin01t11:430_1": "āha ‘‘sadevakaggahaṇena arūpāvacaraloko gahito’’ti. Tenevāha bhagavā ‘‘ākāsānañcāyatanūpagānaṁ",
  "tika-vin01t11:430_2": "devānaṁ sahabyata’’ntiādi (a. ni. 3.117). Chakāmāvacaradevalokassa savisesaṁ mārassa",
  "tika-vin01t11:430_3": "vase vattanato āha ‘‘samārakaggahaṇena chakāmāvacaradevaloko’’ti . Arūpībrahmalokassa",
  "tika-vin01t11:430_4": "visuṁ gahitattā āha ‘‘rūpī brahmaloko’’ti. Catuparisavasenāti khattiyaparisā, brāhmaṇagahapatisamaṇacātumahārājikatāvatiṁsamārabrahmaparisāti",
  "tika-vin01t11:430_5": "imāsu aṭṭhasu parisāsu khattiyādicatuparisavasena. Itarā pana catasso parisā samārakaggahaṇena gahitā evāti.",
  "tika-vin01t11:431_0": "Kathaṁ panettha catuparisavasena manussaloko gahito? ‘‘Sassamaṇabrāhmaṇi’’nti iminā",
  "tika-vin01t11:431_1": "samaṇaparisā brāhmaṇaparisā ca gahitā honti, ‘‘sadevamanussa’’nti iminā khattiyaparisā",
  "tika-vin01t11:431_2": "gahapatiparisā ca gahitā, ‘‘paja’’nti iminā pana imāyeva catasso parisā vuttā, catuparisasaṅkhātaṁ",
  "tika-vin01t11:431_3": "pajanti vuttaṁ hoti, kathaṁ pana sammutidevehi saha manussaloko gahito? Etthāpi ‘‘sassamaṇabrāhmaṇi’’nti",
  "tika-vin01t11:431_4": "iminā samaṇabrāhmaṇā gahitā, ‘‘sadevamanussa’’nti iminā sammutidevasaṅkhātā khattiyā,",
  "tika-vin01t11:431_5": "gahapatisuddasaṅkhātā avasesamanussā ca gahitā honti. Ito pana aññesaṁ manussasattānaṁ",
  "tika-vin01t11:431_6": "abhāvato ‘‘paja’’nti iminā catūhi pakārehi ṭhitā eteyeva manussasattā vuttāti daṭṭhabbaṁ.",
  "tika-vin01t11:431_7": "Evaṁ vikappadvayepi pajāggahaṇena catuparisādivasena ṭhitānaṁ manussānaṁyeva gahitattā",
  "tika-vin01t11:431_8": "idāni ‘‘paja’’nti iminā avasesasatte saṅgahetvā dassetukāmo āha ‘‘avasesasabbasattaloko",
  "tika-vin01t11:431_9": "vā’’ti. Tattha nāgagaruḷādivasena avasesasattaloko veditabbo. Etthāpi catuparisavasena",
  "tika-vin01t11:431_10": "sammutidevehi vā saha avasesasabbasattaloko vāti yojetabbaṁ. Catuparisasahito avasesasuddhanāgasupaṇṇanerayikādisattaloko,",
  "tika-vin01t11:431_11": "catudhā ṭhitamanussasahito vā avasesanāgasupaṇṇanerayikādisattaloko gahitoti vuttaṁ hoti.",
  "tika-vin01t11:432_0": "Ettāvatā bhāgaso lokaṁ gahetvā yojanaṁ dassetvā idāni tena tena visesena abhāgaso",
  "tika-vin01t11:432_1": "lokaṁ gahetvā yojanaṁ dassetuṁ ‘‘apicetthā’’tiādi vuttaṁ. Tattha ukkaṭṭhaparicchedatoti",
  "tika-vin01t11:432_2": "ukkaṁsagativijānanena. Pañcasu hi gatīsu devagatipariyāpannāva seṭṭhā, tatthāpi arūpino",
  "tika-vin01t11:432_3": "dūrasamussāritakilesadukkhatāya santapaṇītaāneñjavihārasamaṅgitāya ativiya dīghāyukatāyāti",
  "tika-vin01t11:432_4": "evamādīhi visesehi ativiya ukkaṭṭhā. Brahmā mahānubhāvoti dasasahassiyaṁ mahābrahmuno",
  "tika-vin01t11:432_5": "vasena vadati. ‘‘Ukkaṭṭhaparicchedato’’ti hi vuttaṁ. Anuttaranti seṭṭhaṁ navalokuttaraṁ.",
  "tika-vin01t11:432_6": "Anusandhikkamoti atthānañceva padānañca anusandhānukkamo. Porāṇā panettha evaṁ vaṇṇayanti",
  "tika-vin01t11:432_7": "– sadevakanti devatāhi saddhiṁ avasesaṁ lokaṁ. Samārakanti mārena saddhiṁ avasesaṁ",
  "tika-vin01t11:432_8": "lokaṁ. Sabrahmakanti brahmehi saddhiṁ avasesaṁ lokaṁ. Evaṁ sabbepi tibhavūpage satte",
  "tika-vin01t11:432_9": "devamārabrahmasahitatāsaṅkhātehi tīhi pakārehi ‘‘sadevaka’’ntiādīsu tīsu padesu pakkhipitvā",
  "tika-vin01t11:432_10": "puna dvīhi padehi pariyādiyanto ‘‘sassamaṇabrāhmaṇiṁ pajaṁ sadevamanussa’’nti āha.",
  "tika-vin01t11:432_11": "Evaṁ pañcahipi padehi sadevakattādinā tena tena pakārena tedhātukameva pariyādinnanti.",
  "tika-vin01t11:433_0": "Abhiññāti yakāralopenāyaṁ niddeso, abhijānitvāti ayamettha atthoti āha ‘‘abhiññāya",
  "tika-vin01t11:433_1": "adhikena ñāṇena ñatvā’’ti. Anumānādipaṭikkhepoti anumānaupamānaatthāpattiādipaṭikkhepo",
  "tika-vin01t11:433_2": "ekappamāṇattā. Sabbattha appaṭihatañāṇacāratāya hi sabbapaccakkhā buddhā bhagavanto.",
  "tika-vin01t11:433_3": "Anuttaraṁ vivekasukhanti phalasamāpattisukhaṁ. Tena vīthimissāpi kadāci bhagavato",
  "tika-vin01t11:433_4": "dhammadesanā hotīti hitvāpīti pisaddaggahaṇaṁ. Bhagavā hi dhammaṁ desento yasmiṁ",
  "tika-vin01t11:433_5": "khaṇe parisā sādhukāraṁ vā deti, yathāsutaṁ vā dhammaṁ paccavekkhati, taṁ khaṇaṁ",
  "tika-vin01t11:433_6": "pubbabhāgena paricchinditvā phalasamāpattiṁ samāpajjati, yathāparicchedañca samāpattito",
  "tika-vin01t11:433_7": "vuṭṭhāya ṭhitaṭṭhānato paṭṭhāya dhammaṁ deseti. Appaṁ vā bahuṁ vā desentoti ugghaṭitaññussa",
  "tika-vin01t11:433_8": "vasena appaṁ vā, vipañcitaññussa neyyassa vā vasena bahuṁ vā desento. Ādikalyāṇādippakārameva",
  "tika-vin01t11:433_9": "desetīti ādimhipi kalyāṇaṁ bhaddakaṁ anavajjameva katvā deseti. Majjhepi pariyosānepi",
  "tika-vin01t11:433_10": "kalyāṇaṁ bhaddakaṁ anavajjameva katvā desetīti vuttaṁ hoti. Dhammassa hi kalyāṇatā",
  "tika-vin01t11:433_11": "niyyānikatāya niyyānikatā ca sabbaso anavajjabhāvena.",
  "tika-vin01t11:434_0": "Samantabhaddakattāti sabbabhāgehi sundarattā. Dhammassāti pariyattidhammassa. Kiñcāpi",
  "tika-vin01t11:434_1": "avayavavinimutto samudāyo nāma paramatthato koci natthi, yesu pana avayavesu samudāyarūpena",
  "tika-vin01t11:434_2": "apekkhitesu gāthāti samaññā, taṁ tato bhinnaṁ viya katvā saṁsāmivohāraṁ āropetvā",
  "tika-vin01t11:434_3": "dassento ‘‘paṭhamapādena ādikalyāṇā’’tiādimāha. Ekānusandhikanti idaṁ nātibahuvibhāgaṁ",
  "tika-vin01t11:434_4": "yathānusandhinā ekānusandhikaṁ sandhāya vuttaṁ. Itarassa pana teneva desetabbadhammavibhāgena",
  "tika-vin01t11:434_5": "ādimajjhapariyosānabhāgā labbhantīti. Nidānenāti ānandattherena ṭhapitakāladesadesakaparisādiapadisanalakkhaṇena",
  "tika-vin01t11:434_6": "nidānaganthena. Nigamenāti ‘‘idamavocā’’tiādikena ‘‘iti yaṁ taṁ vuttaṁ, idametaṁ",
  "tika-vin01t11:434_7": "paṭicca vutta’’nti vā yathāvuttatthanigamanena. Saṅgītikārakehi ṭhapitānipi hi nidānanigamanāni",
  "tika-vin01t11:434_8": "dassetvā tīṇi piṭakāni satthu desanāya anuvidhānato tadantogadhāneva. Teneva dīghanikāyaṭṭhakathāyaṁ",
  "tika-vin01t11:434_9": "‘‘ekānusandhikassa suttassa nidānaṁ ādi, idamavocāti pariyosānaṁ, ubhinnamantarā",
  "tika-vin01t11:434_10": "majjha’’nti (dī. ni. aṭṭha. 1.190) vuttaṁ.",
  "tika-vin01t11:435": "Evaṁ suttantapiṭakavasena dhammassa ādikalyāṇāditaṁ dassetvā idāni tīṇi piṭakāni ekajjhaṁ gahetvā taṁ dassetuṁ ‘‘sakalopī’’tiādi vuttaṁ. Tattha sāsanadhammoti –",
  "tika-vin01t11:436": "‘‘Sabbapāpassa akaraṇaṁ, kusalassa upasampadā;",
  "tika-vin01t11:437": "Sacittapariyodapanaṁ, etaṁ buddhāna sāsana’’nti. (dī. ni. 2.90; dha. pa. 183; netti. 30, 50) –",
  "tika-vin01t11:438_0": "Evaṁ vuttassa satthusāsanassa pakāsako pariyattidhammo. Sīlamūlakattā sāsanassa ‘‘sīlena",
  "tika-vin01t11:438_1": "ādikalyāṇo’’ti vuttaṁ. Samathādīnaṁ sāsanasampattiyā vemajjhabhāvato āha ‘‘samathavipassanāmaggaphalehi",
  "tika-vin01t11:438_2": "majjhekalyāṇo’’ti. Nibbānādhigamato uttari karaṇīyābhāvato vuttaṁ ‘‘nibbānena pariyosānakalyāṇo’’ti.",
  "tika-vin01t11:438_3": "Sāsane sammāpaṭipatti nāma paññāya hoti, tassā ca sīlaṁ samādhi ca mūlanti āha ‘‘sīlasamādhīhivā",
  "tika-vin01t11:438_4": "ādikalyāṇo’’ti. Paññā pana anubodhapaavedhavasena duvidhāti tadubhayampi gaṇhanto",
  "tika-vin01t11:438_5": "‘‘vipassanāmaggehi majjhekalyāṇo’’ti āha. Tassā nipphattiphalakiccaṁ nibbānasacchikiriyā,",
  "tika-vin01t11:438_6": "tato paraṁ kattabbaṁ natthīti dassento āha ‘‘phalanibbānehi pariyosānakalyāṇo’’ti.",
  "tika-vin01t11:438_7": "Phalaggahaṇena vā saupādisesaṁ nibbānamāha, itarena itaraṁ tadubhayañca sāsanasampattiyā",
  "tika-vin01t11:438_8": "osānanti āha ‘‘phalanibbānehi pariyosānakalyāṇo’’ti.",
  "tika-vin01t11:439_0": "Buddhasubodhitāya vā ādikalyāṇoti buddhassa subodhitā sammāsambuddhatā, tāya ādikalyāṇo",
  "tika-vin01t11:439_1": "tappabhavattā. Sabbaso saṁkilesappahānaṁ vodānapāripūrī ca dhammasudhammatā, tāya",
  "tika-vin01t11:439_2": "majjhekalyāṇo taṁsarīrattā. Satthārā yathānusiṭṭhaṁ tathā paṭipatti saṅghasuppaṭipatti,",
  "tika-vin01t11:439_3": "tāya pariyosānakalyāṇo tāya sāsanassa loke suppatiṭṭhitabhāvato. Tanti sāsanadhammaṁ.",
  "tika-vin01t11:439_4": "Tathattāyāti yathattāya bhagavatā dhammo desito, tathattāya tathabhāvāya. So pana",
  "tika-vin01t11:439_5": "abhisambodhi paccekabodhi sāvakabodhīti tividho ito aññathā nibbānādhigamassa abhāvato.",
  "tika-vin01t11:439_6": "Tattha sabbaguṇehi aggabhāvato itarabodhidvayamūlatāya ca paṭhamāya bodhiyā ādikalyāṇatā,",
  "tika-vin01t11:439_7": "guṇehi vemajjhabhāvato dutiyāya majjhekalyāṇatā, tadubhayatāya vā vosānatāya ca sāsanadhammassa",
  "tika-vin01t11:439_8": "tatiyāya pariyosānakalyāṇatā vuttā.",
  "tika-vin01t11:440": "Esoti sāsanadhammo. Nīvaraṇavikkhambhanatoti vimuttāyatanasīse ṭhatvā saddhammaṁ suṇantassa nīvaraṇānaṁ vikkhambhanasabbhāvato. Vuttañhetaṁ –",
  "tika-vin01t11:441": "‘‘Yathā yathāvuso, bhikkhuno satthā vā dhammaṁ deseti, aññataro vā garuṭṭhānīyo sabrahmacārī, tathā tathā so tattha labhati atthavedaṁ labhati dhammaveda’’nti.",
  "tika-vin01t11:442": "‘‘Yasmiṁ , bhikkhave, samaye ariyasāvako ohitasoto dhammaṁ suṇāti, pañcassa nīvaraṇāni tasmiṁ samaye pahīnāni hontī’’ti –",
  "tika-vin01t11:443_0": "Ca ādi. Samathavipassanāsukhāvahanatoti samathasukhassa vipassanāsukhassa ca sampāpanato.",
  "tika-vin01t11:443_1": "Vuttampi cetaṁ ‘‘so vivicceva kāmehi vivicca akusalehi dhammehi savitakkaṁ savicāraṁ",
  "tika-vin01t11:443_2": "vivekajaṁ pītisukha’’ntiādi, tathā –",
  "tika-vin01t11:444": "‘‘Yato yato sammasati, khandhānaṁ udayabbayaṁ;",
  "tika-vin01t11:445": "Labhatī pītipāmojjaṁ, amataṁ taṁ vijānataṁ.",
  "tika-vin01t11:446": "Amānusī ratī hoti, sammā dhammaṁ vipassato’’ti ca. (dha. pa. 374-373);",
  "tika-vin01t11:447_0": "Tathā paṭipannoti yathā samathavipassanāsukhaṁ āvahati, yathā vā satthārā anusiṭṭhaṁ,",
  "tika-vin01t11:447_1": "tathā paṭipanno sāsanadhammo. Tādibhāvāvahanatoti chaḷaṅgupekkhāvasena iṭṭhādīsu",
  "tika-vin01t11:447_2": "tādibhāvassa lokadhammehi anupalepassa āvahanato. Nāthappabhavattāti pabhavati etasmāti",
  "tika-vin01t11:447_3": "pabhavo, uppattiṭṭhānaṁ, nāthova pabhavo etassāti nāthappabhavo, tassa bhāvo nāthappabhavattaṁ,",
  "tika-vin01t11:447_4": "tasmā sāsanadhammassa nāthahetukattāti attho. Atthasuddhiyā majjhekalyāṇoti nirupakkilesatāya",
  "tika-vin01t11:447_5": "niyyānikatā atthasuddhi, tāya majjhekalyāṇo. Kiccasuddhiyā pariyosānakalyāṇoti suppaṭipattisaṅkhātakiccassa",
  "tika-vin01t11:447_6": "suddhiyā pariyosānakalyāṇo suppaṭipattipariyosānattā sāsanadhammassa. Yathāvuttamatthaṁ",
  "tika-vin01t11:447_7": "nigamento āha ‘‘tasmā’’tiādi.",
  "tika-vin01t11:448_0": "Sāsanabrahmacariyantiādīsu avisesena tisso sikkhā sakalo ca tantidhammo sāsanabrahmacariyaṁ.",
  "tika-vin01t11:448_1": "Yaṁ sandhāya vuttaṁ ‘‘katamesānaṁ kho, bhante, buddhānaṁ bhagavantānaṁ brahmacariyaṁ",
  "tika-vin01t11:448_2": "na ciraṭṭhitikamahosī’’tiādi (pārā. 18). Ariyo aṭṭhaṅgiko maggo maggabrahmacariyaṁ.",
  "tika-vin01t11:448_3": "Yaṁ sandhāya vuttaṁ ‘‘khīṇā jāti, vusitaṁ brahmacariyaṁ, kataṁ karaṇīya’’nti (pārā.",
  "tika-vin01t11:448_4": "14). Yathānurūpanti yathārahaṁ. Sikkhattayasaṅgahañhi sāsanabrahmacariyaṁ atthasampattiyā",
  "tika-vin01t11:448_5": "sātthaṁ, tathā maggabrahmacariyaṁ. Itaraṁ pana tantidhammasaṅkhātaṁ sāsanabrahmacariyaṁ",
  "tika-vin01t11:448_6": "yathāvuttenatthena sātthaṁ sabyañjanañca. Atthasampattiyāti sampannatthatāya. Sampattiattho",
  "tika-vin01t11:448_7": "hi idha sahasaddo. Byañjanasampattiyāti etthāpi eseva nayo. Yassa hi yāgubhattādiitthipurisādivaṇṇanānissitā",
  "tika-vin01t11:448_8": "desanā hoti, na so sātthaṁ deseti niyyānatthavirahato tassā desanāya. Bhagavā pana",
  "tika-vin01t11:448_9": "tathārūpaṁ desanaṁ pahāya catusatipaṭṭhānādinissitaṁ desanaṁ deseti, tasmā ‘‘atthasampattiyā",
  "tika-vin01t11:448_10": "sātthaṁ desetī’’ti vuccati . Yassa pana desanā sithiladhanitādibhedesu byañjanesu",
  "tika-vin01t11:448_11": "ekappakāreneva dvippakāreneva vā byañjanena yuttatāya ekabyañjanādiyuttā vā damiḷabhāsā",
  "tika-vin01t11:448_12": "viya, vivaṭakaraṇatāya oṭṭhe aphusāpetvā uccāretabbato sabbaniroṭṭhabyañjanā vā kirātabhāsā",
  "tika-vin01t11:448_13": "viya, sabbattheva vissajjanīyayuttatāya sabbavissaṭṭhabyañjanā vā yavanabhāsā viya,",
  "tika-vin01t11:448_14": "sabbattheva sānusāratāya sabbaniggahītabyañjanā vā pādasikādi milakkhubhāsā viya,",
  "tika-vin01t11:448_15": "tassa byañjanapāripūriyā abhāvato abyañjanā nāma desanā hoti. Sabbāpi hi esā byañjanekadesavaseneva",
  "tika-vin01t11:448_16": "pavattiyā aparipuṇṇabyañjanāti katvā ‘‘abyañjanā’’ti vuccati. Bhagavā pana –",
  "tika-vin01t11:449": "‘‘Sithilaṁ dhanitañca dīgharassaṁ, garukaṁ lahukañca niggahītaṁ;",
  "tika-vin01t11:450": "Sambandhaṁ vavatthitaṁ vimuttaṁ, dasadhā byañjanabuddhiyā pabhedo’’ti. (dī. ni. aṭṭha. 1.190; ma. ni. aṭṭha. 1.291; pari. aṭṭha. 485) –",
  "tika-vin01t11:451": "Evaṁ vuttaṁ dasavidhaṁ byañjanaṁ amakkhetvā paripuṇṇabyañjanameva katvā dhammaṁ deseti, tasmā ‘‘byañjanasampattiyā sabyañjanaṁ desetī’’ti vuccati.",
  "tika-vin01t11:452_0": "Idāni ‘‘sātthaṁ sabyañjana’’nti ettha nettinayenapi atthaṁ dassetuṁ ‘‘saṅkāsanaṁ…pe…",
  "tika-vin01t11:452_1": "sabyañjana’’nti vuttaṁ. Tattha yadipi nettiyaṁ ‘‘byañjanamukhena byañjanatthaggahaṇaṁ",
  "tika-vin01t11:452_2": "hotīti akkharaṁ pada’’ntiādinā byañjanapadāni paṭhamaṁ uddiṭṭhāni, idha pana pāḷiyaṁ",
  "tika-vin01t11:452_3": "‘‘sātthaṁ sabyañjana’’nti āgatattā atthapadāniyeva paṭhamaṁ dassetuṁ ‘‘saṅkāsanapakāsanā’’tiādi",
  "tika-vin01t11:452_4": "vuttaṁ. Tattha saṅkhepato kāsanaṁ dīpanaṁ saṅkāsanaṁ. Kāsananti ca kāsīyati dīpīyati",
  "tika-vin01t11:452_5": "vibhāvīyatīti attho. ‘‘Maññamāno kho bhikkhu baddho mārassa amaññamāno mutto’’tiādīsu",
  "tika-vin01t11:452_6": "viya saṅkhepena dīpanaṁ saṅkāsanaṁ nāma. Tattakena hi tena bhikkhunā paṭividdhaṁ.",
  "tika-vin01t11:452_7": "Tenāha ‘‘aññātaṁ bhagavā’’tiādi. Paṭhamaṁ kāsanaṁ pakāsanaṁ. ‘‘Sabbaṁ, bhikkhave,",
  "tika-vin01t11:452_8": "āditta’’nti evamādīsu pacchā kathitabbamatthaṁ paṭhamaṁ vacanena dīpanaṁ pakāsanaṁ",
  "tika-vin01t11:452_9": "nāma. Ādikammasmiñhi ayaṁ pa-saddo ‘‘paññapeti paṭṭhapetī’’tiādīsu viya. Tikkhindriyāpekkhañcetaṁ",
  "tika-vin01t11:452_10": "padadvayaṁ uddesabhāvato. Tikkhindriyo hi saṅkhepato paṭhamañca vuttamatthaṁ paṭipajjati.",
  "tika-vin01t11:452_11": "Saṁkhittassa vitthāravacanaṁ sakiṁ vuttassa puna vacanañca vivaraṇavibhajanāni, yathā",
  "tika-vin01t11:452_12": "‘‘kusalā dhammā’’ti saṅkhepato sakiṁyeva ca vuttassa atthassa ‘‘katame dhammā kusalā?",
  "tika-vin01t11:452_13": "Yasmiṁ samaye kāmāvacaraṁ kusalaṁ citta’’ntiādinā vitthārato vivaraṇavasena vibhajanavasena",
  "tika-vin01t11:452_14": "ca puna vacanaṁ. Majjhimindriyāpekkhametaṁ padadvayaṁ niddesabhāvato. Vivaṭassa vitthāratarābhidhānaṁ",
  "tika-vin01t11:452_15": "vibhattassa ca pakārehi ñāpanaṁ vineyyānaṁ cittaparitosanaṁ uttānīkaraṇapaññāpanāni,",
  "tika-vin01t11:452_16": "yathā ‘‘phasso hotī’’tiādinā vivaṭavibhattassa atthassa ‘‘katamo tasmiṁ samaye phasso",
  "tika-vin01t11:452_17": "hoti? Yo tasmiṁ samaye phasso phusanā saṁphusanā’’tiādinā uttānīkiriyā paññāpanā",
  "tika-vin01t11:452_18": "ca. Mudindriyāpekkhametaṁ padadvayaṁ paṭiniddesabhāvato.",
  "tika-vin01t11:453_0": "Atha vā ‘‘sabbaṁ, bhikkhave, āditta’’nti evaṁ paṭhamaṁ dīpitamatthaṁ puna pākaṭaṁ",
  "tika-vin01t11:453_1": "katvā dīpanena ‘‘kiñca, bhikkhave, sabbaṁ ādittaṁ? Cakkhu, bhikkhave, ādittaṁ, rūpā",
  "tika-vin01t11:453_2": "ādittā’’ti evamādinā saṁkhittassa vitthārābhidhānena sakiṁ vuttassa punapi abhidhānena",
  "tika-vin01t11:453_3": "vitthāretvā desanaṁ vivaraṇaṁ nāma. ‘‘Kusalā dhammā’’ti saṅkhepena nikkhittassa ‘‘katame",
  "tika-vin01t11:453_4": "dhammā kusalā? Yasmiṁ samaye kāmāvacaraṁ kusalaṁ cittaṁ uppannaṁ hotī’’ti niddesavasena",
  "tika-vin01t11:453_5": "vivarite kusale dhamme ‘‘tasmiṁ samaye phasso hoti vedanā hotī’’ti vibhāgakaraṇaṁ",
  "tika-vin01t11:453_6": "vibhajanaṁ nāma. Vivaṭassa vitthārābhidhānena vibhattassa ca upamābhidhānena uttāniṁ",
  "tika-vin01t11:453_7": "karotīti vivaraṇena vivaritatthassa ‘‘katamo tasmiṁ samaye phasso hoti? Yo tasmiṁ",
  "tika-vin01t11:453_8": "samaye phasso phusanā saṁphusanā’’ti ativivaritvā kathanaṁ, vibhajanena vibhattassa",
  "tika-vin01t11:453_9": "‘‘seyyathāpi, bhikkhave, gāvī niccammā, evameva khvāyaṁ bhikkhave phassāhāro daṭṭhabboti",
  "tika-vin01t11:453_10": "vadāmī’’ti evamādiupamākathanañca uttānīkaraṇaṁ nāma. Dhammaṁ suṇantānaṁ dhammadesanena",
  "tika-vin01t11:453_11": "vicittena anekavidhena somanassassa uppādanaṁ atikhiṇabuddhīnaṁ anekavidhena ñāṇatikhiṇakaraṇañca",
  "tika-vin01t11:453_12": "paññatti nāma sotūnaṁ cittatosanena cittanisānena ca paññāpanaṁ paññattīti katvā.",
  "tika-vin01t11:453_13": "Atthapadasamāyogato sātthanti pariyattiatthassa saṅkāsanādiatthapadarūpattā yathāvuttachaatthapadasamāyogato",
  "tika-vin01t11:453_14": "sātthaṁ. Saṅkāsanapakāsanādayo hi atthākārattā ‘‘atthapadānī’’ti vuccanti. Atthoyeva",
  "tika-vin01t11:453_15": "hi byañjanapadehi saṅkāsīyati pakāsīyati vivarīyati vibhajīyati uttānī karīyati paññāpīyati.",
  "tika-vin01t11:454_0": "Akkharapadabyañjanākāraniruttiniddesasampattiyāti ettha ‘‘saṭṭhi vassasahassānī’’ti",
  "tika-vin01t11:454_1": "evamādīsu sa-kāra du-kāra so-kārādi viya uccāraṇavelāya apariyosite pade vaṇṇo akkharaṁ",
  "tika-vin01t11:454_2": "pariyāyavasena akkharaṇato avevacanato. Na hi vaṇṇassa pariyāyo vijjati. Yathā hi",
  "tika-vin01t11:454_3": "padaṁ savevacanatāya atthavasena pariyāyaṁ carantaṁ sañcarantaṁ viya hoti, na evaṁ",
  "tika-vin01t11:454_4": "vaṇṇo avevacanattā. Ekakkharaṁ vā padaṁ akkharaṁ ‘‘mā evaṁ kira ta’’ntiādīsu mā-kārādayo",
  "tika-vin01t11:454_5": "viya. Keci pana ‘‘tīsu dvāresu parisuddhapayogabhāvena visuddhakaraṇaṭṭhānānaṁ cittena",
  "tika-vin01t11:454_6": "pavattitadesanāvācāhi akkharaṇato avevacanato akathitattā akkharanti saññitā. Taṁ",
  "tika-vin01t11:454_7": "pārāyanikabrāhmaṇānaṁ manasā pucchitapañhānaṁ vasena bhagavatā ratanaghare nisīditvā",
  "tika-vin01t11:454_8": "sammasitapaṭṭhānamahāpakaraṇavasena ca gahetabba’’nti vadanti. Vibhattiyantaṁ atthassa",
  "tika-vin01t11:454_9": "ñāpanato padaṁ. Pajjati attho etenāti hi padaṁ. Taṁ nāmapadaṁ ākhyātapadaṁ upasaggapadaṁ",
  "tika-vin01t11:454_10": "nipātapadanti catubbidhaṁ. Tattha phasso vedanā cittanti evamādikaṁ dabbapadhānaṁ",
  "tika-vin01t11:454_11": "nāmapadaṁ. Nāmapadehi dabbamāvibhūtarūpaṁ, kiriyā anāvibhūtarūpā. Phusati vedayati",
  "tika-vin01t11:454_12": "vijānātīti evamādikaṁ kiriyāpadhānaṁ ākhyātapadaṁ. Ākhyātapadehi kiriyā āvibhūtarūpā,",
  "tika-vin01t11:454_13": "dabbamanāvibhūtarūpaṁ. Yathā ‘‘cirappavāsi’’nti ettha pa-saddo vasanakiriyāya viyogavisiṭṭhataṁ",
  "tika-vin01t11:454_14": "dīpeti, evaṁ kiriyāvisesadīpanato kiriyāvisesāvabodhanimittaṁ. Pa-iti evamādikaṁ",
  "tika-vin01t11:454_15": "upasaggapadaṁ. Kiriyāya dabbassa ca sarūpavisesappakāsanahetubhūtaṁ evanti evamādikaṁ",
  "tika-vin01t11:454_16": "nipātapadaṁ. ‘‘Evaṁ manasi karotha, mā evaṁ manasākatthā’’tiādīsu hi kiriyāvisesadīpanato",
  "tika-vin01t11:454_17": "kiriyāvisesassa jotako evaṁsaddo, ‘‘evaṁsīlā evaṁdhammā’’tiādīsu dabbavisesassa.",
  "tika-vin01t11:454_18": "Saṅkhepato vuttaṁ padābhihitaṁ atthaṁ byañjetīti byañjanaṁ, vākyaṁ. ‘‘Cattāro iddhipādā’’ti",
  "tika-vin01t11:454_19": "saṅkhepena kathitamatthaṁ ‘‘katame cattāro? Idha, bhikkhave, bhikkhu chandasamādhipadhānasaṅkhārasamannāgataṁ",
  "tika-vin01t11:454_20": "iddhipādaṁ bhāveti, vīriya, citta, vīmaṁsasamādhipadhānasaṅkhārasamannāgataṁ iddhipādaṁ",
  "tika-vin01t11:454_21": "bhāvetī’’tiādinā pākaṭaṁ karotīti vākyameva byañjanaṁ, taṁ pana atthato padasamudāyoti",
  "tika-vin01t11:454_22": "daṭṭhabbaṁ. Saākhyātaṁ sanipātaṁ sakārakaṁ savisesanaṁ vākyanti hi vadanti. Nanu",
  "tika-vin01t11:454_23": "ca padenapi attho byañjīyatīti padampi byañjananti āpajjatīti? Taṁ na. Padamattasavanepi",
  "tika-vin01t11:454_24": "hi adhikārādivasena labbhamānehi padantarehi anusandhānaṁ katvāva atthasampaṭipatti",
  "tika-vin01t11:454_25": "hotīti vākyameva atthaṁ byañjayatīti.",
  "tika-vin01t11:455_0": "Pakārato vākyavibhāgo ākāro. ‘‘Tattha katamo chando? Yo chando chandikatā kattukamyatā’’ti",
  "tika-vin01t11:455_1": "evamādīsu kathitasseva vākyassa anekavidhena vibhāgakaraṇaṁ ākāro nāma. Ākārābhihitaṁ",
  "tika-vin01t11:455_2": "nibbacanaṁ nirutti. ‘‘Phasso vedanā’’ti evamādīsu ākārena kathitaṁ ‘‘phusatīti phasso,",
  "tika-vin01t11:455_3": "vedayatīti vedanā’’ti nīharitvā vitthāravacanaṁ nirutti nāma. ‘‘Nibbānaṁ maggati,",
  "tika-vin01t11:455_4": "nibbānatthikehi vā maggīyati, kilese vā mārento gacchatīti maggo’’tiādinā nibbacanavitthāro",
  "tika-vin01t11:455_5": "niravasesadesanattā niddeso. Atha vā vedayatīti vedanāti nibbacanaladdhapadesu sukhadukkhaadukkhamasukhāsu",
  "tika-vin01t11:455_6": "sukhayatīti sukhā, dukkhayatīti dukkhā, neva dukkhayati na sukhayatīti adukkhamasukhāti",
  "tika-vin01t11:455_7": "atthavitthāro niravasesena kathitattā niddeso nāma. Etesaṁ akkharādīnaṁ byañjanapadānaṁ",
  "tika-vin01t11:455_8": "sampattiyā sampannatāya sabyañjanaṁ.",
  "tika-vin01t11:456_0": "Evaṁ panassa atthapadasamāyogo byañjanapadasampatti ca veditabbā. Tattha bhagavā",
  "tika-vin01t11:456_1": "akkharehi saṅkāseti, padehi pakāseti, byañjanehi vivarati, ākārehi vibhajati, niruttīhi",
  "tika-vin01t11:456_2": "uttāniṁ karoti, niddesehi paññapeti. Tathā hi padāvayavaggahaṇamukhena padaggahaṇaṁ,",
  "tika-vin01t11:456_3": "gahitena ca padena padatthāvabodho gahitapubbasaṅketassa hotīti bhagavā akkharehi",
  "tika-vin01t11:456_4": "saṅkāseti. Yasmā pana akkharehi saṁkhittena dīpiyamāno attho padapariyosāne vākyassa",
  "tika-vin01t11:456_5": "apariyositattā padena paṭhamaṁ pakāsito dīpito hoti, tasmā padehi pakāseti. Vākyapariyosāne",
  "tika-vin01t11:456_6": "pana so attho vivarito vivaṭo kato hotīti byañjanehi vivarati. Yasmā ca pakārehi",
  "tika-vin01t11:456_7": "vākyabhede kate tadattho vibhatto nāma hoti, tasmā ākārehi vibhajati. Tathā vākyāvayavānaṁ",
  "tika-vin01t11:456_8": "paccekaṁ nibbacanavibhāge kate so attho pākaṭo hotīti niruttīhi uttāniṁ karoti. Katanibbacanehi",
  "tika-vin01t11:456_9": "pana vākyāvayavehi vitthāravasena niravasesato desitehi veneyyānaṁ cittaparitosanaṁ",
  "tika-vin01t11:456_10": "buddhinisānañca kataṁ hotīti niddesehi paññapeti. Apica bhagavā akkharehi ugghaṭetvā",
  "tika-vin01t11:456_11": "padehi vineti ugghaṭitaññuṁ, byañjanehi vipañcetvā ākārehi vineti vipañcitaññuṁ,",
  "tika-vin01t11:456_12": "niruttīhi netvā niddesehi vineti neyyaṁ. Evañcāyaṁ dhammo ugghaṭiyamāno ugghaṭitaññuṁ",
  "tika-vin01t11:456_13": "vineti, vipañciyamāno vipañcitaññuṁ, nīyamāno neyyaṁ. Tattha ugghaṭanā ādi, vipañcanā",
  "tika-vin01t11:456_14": "majjhe, nayanaṁ ante. Evaṁ tīsu kālesu tidhā desito dosattayavidhamano guṇattayāvaho",
  "tika-vin01t11:456_15": "tividhavineyyavinayanoti evampi tividhakalyāṇoyaṁ dhammo atthabyañjanapāripūriyā",
  "tika-vin01t11:456_16": "sāttho sabyañjanoti veditabbo. Vuttañhetaṁ nettipakaraṇe (netti. 9) –",
  "tika-vin01t11:457_0": "‘‘Tattha bhagavā akkharehi saṅkāseti, padehi pakāseti, byañjanehi vivarati, ākārehi",
  "tika-vin01t11:457_1": "vibhajati, niruttīhi uttāniṁ karoti, niddesehi paññapeti. Tattha bhagavā akkharehi",
  "tika-vin01t11:457_2": "ca padehi ca ugghaṭeti, byañjanehi ca ākārehi ca vipañceti, niruttīhi ca niddesehi",
  "tika-vin01t11:457_3": "ca vitthāreti. Tattha ugghaṭanā ādi, vipañcanā majjhe, vitthāranā pariyosānaṁ. Soyaṁ",
  "tika-vin01t11:457_4": "dhammavinayo ugghaṭiyanto ugghaṭitaññuṁ puggalaṁ vineti, tena naṁ āhu ādikalyāṇoti.",
  "tika-vin01t11:457_5": "Vipañciyanto vipañcitaññuṁ puggalaṁ vineti, tena naṁ āhu majjhekalyāṇoti. Vitthāriyanto",
  "tika-vin01t11:457_6": "neyyaṁ puggalaṁ vineti, tena naṁ āhu pariyosānakalyāṇotī’’ti.",
  "tika-vin01t11:458_0": "Atthagambhīratātiādīsu attho nāma tantiattho. Dhammo tanti. Paṭivedho tantiyā tantiatthassa",
  "tika-vin01t11:458_1": "ca yathābhūtāvabodho. Desanā nāma manasā vavatthāpitāya tantiyā desanā. Te panete",
  "tika-vin01t11:458_2": "atthādayo yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā",
  "tika-vin01t11:458_3": "ca, tasmā gambhīrā. Atha vā attho nāma hetuphalaṁ. Dhammo hetu. Desanā paññatti,",
  "tika-vin01t11:458_4": "yathādhammaṁ dhammābhilāpo. Anulomapaṭilomasaṅkhepavitthārādivasena vā kathanaṁ.",
  "tika-vin01t11:458_5": "Paṭivedho abhisamayo, atthānurūpaṁ dhammesu, dhammānurūpaṁ atthesu, paññattipathānurūpaṁ",
  "tika-vin01t11:458_6": "paññattīsu avabodho. Tesaṁ tesaṁ vā dhammānaṁ paṭivijjhitabbo lakkhaṇasaṅkhāto aviparītasabhāvo.",
  "tika-vin01t11:458_7": "Tepi cete atthādayo yasmā anupacitakusalasambhārehi duppaññehi sasādīhi viya mahāsamuddo",
  "tika-vin01t11:458_8": "dukkhogāhā alabbhaneyyapatiṭṭhā ca, tasmā gambhīrā. Tesu paṭivedhassapi atthasannissitattā",
  "tika-vin01t11:458_9": "vuttaṁ ‘‘atthagambhīratāpaṭivedhagambhīratāhi sāttha’’nti atthaguṇadīpanato. Tāsaṁ",
  "tika-vin01t11:458_10": "dhammadesanānaṁ byañjanasannissitattā vuttaṁ ‘‘dhammagambhīratādesanāgambhīratāhi",
  "tika-vin01t11:458_11": "sabyañjana’’nti tāsaṁ byañjanasampattidīpanato. Atthesu pabhedagataṁ ñāṇaṁ atthapaṭisambhidā,",
  "tika-vin01t11:458_12": "atthadhammaniruttipaṭisambhidāsu pabhedagataṁ ñāṇaṁ paṭibhānapaṭisambhidāti imissāpi",
  "tika-vin01t11:458_13": "paṭisambhidāya atthavisayattā āha ‘‘atthapaṭibhānapaṭisambhidāvisayato sāttha’’nti",
  "tika-vin01t11:458_14": "atthasampattiyā asati tadabhāvato. Dhammoti tanti. Niruttīti tantipadānaṁ niddhāretvā",
  "tika-vin01t11:458_15": "vacanaṁ. Tattha pabhedagatāni ñāṇāni dhammaniruttipaṭisambhidāti āha ‘‘dhammaniruttipaṭisambhidāvisayato",
  "tika-vin01t11:458_16": "sabyañjana’’nti asati byañjanasampattiyā tadabhāvato.",
  "tika-vin01t11:459_0": "Parikkhakajanappasādakantīti ettha iti-saddo hetuattho. Yasmā parikkhakajanānaṁ kiṁkusalagavesīnaṁ",
  "tika-vin01t11:459_1": "pasādāvahaṁ, tasmā sātthaṁ. Atthasampannanti phalena hetuno anumānaṁ nadīpūrena viya",
  "tika-vin01t11:459_2": "upari vuṭṭhipavattiyā. Sātthakatā panassa paṇḍitavedanīyatāya, sā paramagambhīrasaṇhasukhumabhāvato",
  "tika-vin01t11:459_3": "veditabbā. Vuttañhetaṁ ‘‘gambhīro duddaso’’tiādi. Lokiyajanappasādakanti sabyañjananti",
  "tika-vin01t11:459_4": "yasmā lokiyajanassa pasādāvahaṁ, tasmā sabyañjanaṁ. Lokiyajano hi byañjanasampattiyā",
  "tika-vin01t11:459_5": "tussati. Idhāpi phalena hetuno anumānaṁ. Sabyañjanatā panassa saddheyyatāya, sā ādikalyāṇādibhāvato",
  "tika-vin01t11:459_6": "veditabbā. Atha vā paṇḍitavedanīyato sātthanti paññāpadaṭṭhānatāya atthasampannataṁ",
  "tika-vin01t11:459_7": "āha, tato parikkhakajanappasādakaṁ saddheyyato sabyañjananti saddhāpadaṭṭhānatāya",
  "tika-vin01t11:459_8": "byañjanasampannataṁ, tato lokiyajanappasādatanti evamettha attho daṭṭhabbo. Gambhīrādhippāyato",
  "tika-vin01t11:459_9": "sātthanti adhippāyato agādhāpāratāya atthasampannaṁ aññathā tadabhāvato. Uttānapadato",
  "tika-vin01t11:459_10": "sabyañjananti subodhasaddakatāya byañjanasampannaṁ paramagambhīrassapi atthassa vineyyānaṁ",
  "tika-vin01t11:459_11": "suviññeyyabhāvāpādanato. Sabbopesa atthasampattiyā sātthaṁ, byañjanasampattiyā sabyañjananti",
  "tika-vin01t11:459_12": "sabbapaṭhamaṁ vuttasseva atthadvayassa papañcoti daṭṭhabbo. Tathā ceva tattha tattha",
  "tika-vin01t11:459_13": "saṁvaṇṇitaṁ. Tathā hettha vikappassa samuccayassa vā aggahaṇaṁ. Upanetabbassa abhāvatoti",
  "tika-vin01t11:459_14": "pakkhipitabbassa vodānatthassa avuttassa abhāvato. Kevalasaddo sakalādhivacananti",
  "tika-vin01t11:459_15": "āha ‘‘sakalaparipuṇṇabhāvenā’’ti , sabbabhāgehi paripuṇṇatāyāti attho. Apanetabbassāti saṁkilesadhammassa.",
  "tika-vin01t11:460_0": "Brahmacariyaṁ pakāsetīti ettha pana ayaṁ brahmacariya-saddo dāne veyyāvacce pañcasikkhāpadasīle",
  "tika-vin01t11:460_1": "appamaññāsu methunaviratiyaṁ sadārasantose vīriye uposathaṅgesu ariyamagge sāsaneti",
  "tika-vin01t11:460_2": "imesu atthesu dissati.",
  "tika-vin01t11:461": "‘‘Kiṁ te vataṁ kiṁ pana brahmacariyaṁ,",
  "tika-vin01t11:462": "Kissa suciṇṇassa ayaṁ vipāko;",
  "tika-vin01t11:463": "Iddhī jutī balavīriyūpapatti,",
  "tika-vin01t11:464": "Idañca te nāgamahāvimānaṁ.",
  "tika-vin01t11:465": "‘‘Ahañca bhariyā ca manussaloke,",
  "tika-vin01t11:466": "Saddhā ubho dānapatī ahumhā;",
  "tika-vin01t11:467": "Opānabhūtaṁ me gharaṁ tadāsi,",
  "tika-vin01t11:468": "Santappitā samaṇabrāhmaṇā ca.",
  "tika-vin01t11:469": "‘‘Taṁ me vataṁ taṁ pana brahmacariyaṁ,",
  "tika-vin01t11:470": "Tassa suciṇṇassa ayaṁ vipāko;",
  "tika-vin01t11:471": "Iddhī jutī balavīriyūpapatti,",
  "tika-vin01t11:472": "Idañca me dhīra mahāvimāna’’nti. –",
  "tika-vin01t11:473": "Imasmiñhi puṇṇakajātake (jā. 2.22.1592-1593, 1595) dānaṁ ‘‘brahmacariya’’nti vuttaṁ.",
  "tika-vin01t11:474": "‘‘Kena pāṇi kāmadado, kena pāṇi madhussavo;",
  "tika-vin01t11:475": "Kena te brahmacariyena, puññaṁ pāṇimhi ijjhati.",
  "tika-vin01t11:476": "‘‘Tena pāṇi kāmadado, tena pāṇi madhussavo;",
  "tika-vin01t11:477": "Tena me brahmacariyena, puññaṁ pāṇimhi ijjhatī’’ti. –",
  "tika-vin01t11:478_0": "Imasmiṁ aṅkurapetavatthumhi (pe. va. 275, 277) veyyāvaccaṁ ‘‘brahmacariya’’nti vuttaṁ.",
  "tika-vin01t11:478_1": "‘‘Evaṁ kho taṁ bhikkhave tittiriyaṁ nāma brahmacariyaṁ ahosī’’ti (cūḷava. 311) imasmiṁ",
  "tika-vin01t11:478_2": "tittirajātake pañcasikkhāpadasīlaṁ ‘‘brahmacariya’’nti vuttaṁ. ‘‘Taṁ kho pana me",
  "tika-vin01t11:478_3": "pañcasikha brahmacariyaṁ neva nibbidāya na virāgāya na nirodhāya yāvadeva brahmalokūpapattiyā’’ti",
  "tika-vin01t11:478_4": "imasmiṁ mahāgovindasutte (dī. ni. 2.329) catasso appamaññāyo ‘‘brahmacariya’’nti",
  "tika-vin01t11:478_5": "vuttā. ‘‘Pare abrahmacārī bhavissanti, mayamettha brahmacārī bhavissāmā’’ti imasmiṁ",
  "tika-vin01t11:478_6": "sallekhasutte (ma. ni. 1.83) methunavirati ‘‘brahmacariya’’nti vuttā.",
  "tika-vin01t11:479": "‘‘Mayañca bhariyā nātikkamāma,",
  "tika-vin01t11:480": "Amhe ca bhariyā nātikkamanti;",
  "tika-vin01t11:481": "Aññatra tāhi brahmacariyaṁ carāma,",
  "tika-vin01t11:482": "Tasmā hi amhaṁ daharā na mīyare’’ti. –",
  "tika-vin01t11:483_0": "Mahādhammapālajātake (jā. 1.10.97) sadārasantoso ‘‘brahmacariya’’nti vutto. ‘‘Abhijānāmi",
  "tika-vin01t11:483_1": "kho panāhaṁ, sāriputta, caturaṅgasamannāgataṁ brahmacariyaṁ caritā, tapassī sudaṁ",
  "tika-vin01t11:483_2": "homī’’ti lomahaṁsanasutte (ma. ni. 1.155) vīriyaṁ ‘‘brahmacariya’’nti vuttaṁ.",
  "tika-vin01t11:484": "‘‘Hīnena brahmacariyena, khattiye upapajjati;",
  "tika-vin01t11:485": "Majjhimena ca devattaṁ, uttamena visujjhatī’’ti. –",
  "tika-vin01t11:486_0": "Evaṁ (jā. 2.22.429) nimijātake attadamanavasena kato aṭṭhaṅgiko uposatho ‘‘brahmacariya’’nti",
  "tika-vin01t11:486_1": "vutto. ‘‘Idaṁ kho pana me, pañcasikha, brahmacariyaṁ ekantanibbidāya virāgāya…pe…",
  "tika-vin01t11:486_2": "ayameva ariyo aṭṭhaṅgiko maggo’’ti mahāgovindasuttasmiṁyeva (dī. ni. 2.329) ariyamaggo",
  "tika-vin01t11:486_3": "‘‘brahmacariya’’nti vutto. ‘‘Tayidaṁ brahmacariyaṁ iddhañceva phītañca vitthārikaṁ",
  "tika-vin01t11:486_4": "bāhujaññaṁ puthubhūtaṁ yāvadeva manussehi suppakāsita’’nti pāsādikasutte (dī. ni.",
  "tika-vin01t11:486_5": "3.174) sikkhattayasaṅgahaṁ sakalasāsanaṁ ‘‘brahmacariya’’nti vuttaṁ. Imasmimpi ṭhāne",
  "tika-vin01t11:486_6": "idameva ‘‘brahmacariya’’nti adhippetanti āha ‘‘sikkhattayapariggahitattā’’tiādi.",
  "tika-vin01t11:486_7": "Seṭṭhehīti buddhādīhi seṭṭhehi. Seṭṭhaṭṭhena brahmabhūtaṁ vā cariyaṁ brahmacariyaṁ.",
  "tika-vin01t11:487_0": "Sanidānanti heṭṭhā vuttalakkhaṇena nidānena sanidānaṁ. Sauppattikanti saaṭṭhuppattikaṁ.",
  "tika-vin01t11:487_1": "Veneyyānaṁanurūpatoti veneyyānaṁ cariyādianurūpato. Atthassāti desiyamānassa sīlādiatthassa.",
  "tika-vin01t11:487_2": "Hetudāharaṇayuttatoti ‘‘taṁ kissa hetu seyyathāpi, bhikkhave’’ti ca ādinā tattha",
  "tika-vin01t11:487_3": "tattha hetupamaggahaṇena hetudāharaṇehi yuttato. Saddhāpaṭilābhenāti ‘‘te taṁ dhammaṁ",
  "tika-vin01t11:487_4": "sutvā tathāgate saddhaṁ paṭilabhantī’’tiādinā vuttasaddhāpaṭilābhena. Paṭipattiyāti",
  "tika-vin01t11:487_5": "sīlavisuddhiyādisammāpaṭipattiyā, paṭipattinimittanti attho. Adhigamabyattitoti saccappaṭivedhena",
  "tika-vin01t11:487_6": "adhigamaveyyattiyasabbhāvato sātthaṁ kapilamatādi viya tucchaṁ niratthakaṁ ahutvā",
  "tika-vin01t11:487_7": "atthasampannanti katvā. Pariyattiyāti pariyattidhammaparicayena. Āgamabyattitoti",
  "tika-vin01t11:487_8": "durakkhātadhammesu paricayaṁ karontassa viya sammohaṁ ajanetvā bāhusaccaveyyattiyasabbhāvato",
  "tika-vin01t11:487_9": "sabyañjanaṁ. Byañjanasampattiyā hi sati āgamabyattīti. Sīlādipañcadhammakkhandhayuttatoti",
  "tika-vin01t11:487_10": "sīlādīhi pañcahi dhammakoṭṭhāsehi avirahitattā. Kevalaparipuṇṇanti anavasesena samantato",
  "tika-vin01t11:487_11": "puṇṇaṁ pūritaṁ. Nirupakkilesatoti diṭṭhimānādiupakkilesābhāvato. Nittharaṇatthāyāti",
  "tika-vin01t11:487_12": "vaṭṭadukkhato nissaraṇāya. Lokāmisanirapekkhatoti kathañcipi taṇhāsannissayassa anissayato",
  "tika-vin01t11:487_13": "parisuddhaṁ. Idaṁ vuttaṁ hoti – yo ‘‘imaṁ dhammadesanaṁ nissāya lābhaṁ vā sakkāraṁ",
  "tika-vin01t11:487_14": "vā labhissāmī’’ti deseti, tassa aparisuddhā desanā hoti. Bhagavā pana lokāmisanirapekkho",
  "tika-vin01t11:487_15": "hitapharaṇena mettābhāvanāya muduhadayo ullumpanasabhāvasaṇṭhitena cittena deseti,",
  "tika-vin01t11:487_16": "tasmā tassa desanā parisuddhāti.",
  "tika-vin01t11:488_0": "Sādhūti ayaṁ saddo ‘‘sādhu me bhante bhagavā saṁkhittena dhammaṁ desetū’’tiādīsu",
  "tika-vin01t11:488_1": "(saṁ. ni. 4.95) āyācane dissati. ‘‘Sādhu bhanteti kho so bhikkhu bhagavato bhāsitaṁ",
  "tika-vin01t11:488_2": "abhinanditvā anumoditvā’’tiādīsu (ma. ni. 3.86) sampaṭicchane. ‘‘Sādhu sādhu sāriputtā’’tiādīsu",
  "tika-vin01t11:488_3": "(dī. ni. 3.349) sampahaṁsane. ‘‘Tena hi brāhmaṇa sādhukaṁ suṇohī’’tiādīsu (ma. ni.",
  "tika-vin01t11:488_4": "5.192) daḷhīkamme āṇattiyañca dissati.",
  "tika-vin01t11:489": "‘‘Sādhu dhammaruci rājā, sādhu paññāṇavā naro;",
  "tika-vin01t11:490": "Sādhu mittānamaddubbho, pāpassākaraṇaṁ sukha’’nti. –",
  "tika-vin01t11:491_0": "Ādīsu (jā. 2.18.101) sundare. Idhāpi sundareyeva daṭṭhabboti āha ‘‘sādhu kho panāti",
  "tika-vin01t11:491_1": "sundaraṁ kho panā’’ti. Tattha sundaranti bhaddakaṁ. Bhaddakatā ca passantassa hitasukhāvahabhāvenāti",
  "tika-vin01t11:491_2": "āha ‘‘atthāvahaṁ sukhāvaha’’nti. Tattha atthāvahanti diṭṭhadhammikasamparāyikaparamatthasaññitahitāvahaṁ.",
  "tika-vin01t11:491_3": "Sukhāvahanti yathāvuttatividhasukhāvahaṁ. Tathārūpānanti tādisānaṁ . Yādisehi pana",
  "tika-vin01t11:491_4": "guṇehi bhagavā samannāgato, tehi catuppamāṇikassa lokassa sabbakālepi accantāya pasādanīyo",
  "tika-vin01t11:491_5": "tesaṁ yathābhūtasabhāvattāti dassento ‘‘yathārūpo’’tiādimāha. Tattha yathābhucca…pe…",
  "tika-vin01t11:491_6": "arahatanti iminā dhammappamāṇānaṁ lūkhappamāṇānañca sattānaṁ bhagavato pasādāvahataṁ",
  "tika-vin01t11:491_7": "dasseti, taṁdassanena ca itaresampi rūpappamāṇaghosappamāṇānaṁ pasādāvahatā dassitā",
  "tika-vin01t11:491_8": "hotīti daṭṭhabbaṁ tadavinābhāvato. Brahmacariyaṁ pakāsetīti kittisaddo abbhuggatoti",
  "tika-vin01t11:491_9": "evamettha sambandhoti āha ‘‘dassanamattampi sādhu hotīti evamajjhāsayaṁ katvā’’tiādi.",
  "tika-vin01t11:491_10": "Tattha dassanamattampi sādhu hotīti ettha kosiyasakuṇavatthu kathetabbaṁ.",
  "tika-vin01t11:492_0": "2.Yena vā kāraṇenāti hetumhi idaṁ karaṇavacanaṁ. Hetuattho hi kiriyākāraṇaṁ, na karaṇaṁ",
  "tika-vin01t11:492_1": "viya kiriyattho, tasmā nānappakāraguṇavisesādhigamatthā idha upasaṅkamanakiriyāti",
  "tika-vin01t11:492_2": "‘‘annena vasatī’’tiādīsu viya hetuatthamevetaṁ karaṇavacanaṁ yuttaṁ, na karaṇatthaṁ",
  "tika-vin01t11:492_3": "tassa ayujjamānattāti vuttaṁ ‘‘yena vā kāraṇenā’’ti. Avibhāgato hi satatappavattaniratisayasāduvipulāmatarasasaddhammaphalatāyassa",
  "tika-vin01t11:492_4": "sāduphalaniccaphalitamahārukkhena bhagavā upamito. Sāduphalūpabhogādhippāyaggahaṇeneva",
  "tika-vin01t11:492_5": "hi mahārukkhassa sāduphalatā gahitāti. Upasaṅkamīti upasaṅkamanto. Sampattakāmatāya",
  "tika-vin01t11:492_6": "hi kiñci ṭhānaṁ gacchanto taṁtaṁpadesātikkamanena upasaṅkami upasaṅkamantoti vattabbataṁ",
  "tika-vin01t11:492_7": "labhati. Tenāha ‘‘gatoti vuttaṁ hotī’’ti, upagatoti attho. Upasaṅkamitvāti pubbakālakiriyāniddesoti",
  "tika-vin01t11:492_8": "āha ‘‘upasaṅkamanapariyosānadīpana’’nti. Tatoti yaṁ ṭhānaṁ patto upasaṅkamīti vutto,",
  "tika-vin01t11:492_9": "tato upagataṭṭhānato. Āsannataraṁ ṭhānanti pañhaṁ vā pucchituṁ dhammaṁ vā sotuṁ sakkuṇeyyaṭṭhānaṁ.",
  "tika-vin01t11:493_0": "Yathā khamanīyādīni pucchantoti yathā bhagavā ‘‘kacci te brāhmaṇa khamanīyaṁ, kacci",
  "tika-vin01t11:493_1": "yāpanīya’’ntiādinā khamanīyādīni pucchanto tena brāhmaṇena saddhiṁ samappavattamodo",
  "tika-vin01t11:493_2": "ahosi. Pubbabhāsitāya tadanukaraṇena evaṁ sopi brāhmaṇo bhagavatā saddhiṁ samappavattamodo",
  "tika-vin01t11:493_3": "ahosīti yojanā. Taṁ pana samappavattamodataṁ upamāya dassetuṁ ‘‘sītodakaṁ viyā’’tiādi",
  "tika-vin01t11:493_4": "vuttaṁ. Sammoditanti saṁsanditaṁ. Ekībhāvanti sammodanakiriyāya samānataṁ ekarūpataṁ.",
  "tika-vin01t11:493_5": "Khamanīyanti ‘‘idaṁ catucakkaṁ navadvāraṁ sarīrayantaṁ dukkhabahulatāya sabhāvato",
  "tika-vin01t11:493_6": "dussahaṁ, kacci khamituṁ sakkuṇeyyanti pucchati. Yāpanīyanti paccayāyattavuttikaṁ",
  "tika-vin01t11:493_7": "cirappabandhasaṅkhātāya yāpanāya kacci yāpetuṁ sakkuṇeyyaṁ. Sīsarogādiābādhābhāvena",
  "tika-vin01t11:493_8": "kacci appābādhaṁ. Dukkhajīvikābhāvena kacci appātaṅkaṁ. Taṁtaṁkiccakaraṇe uṭṭhānasukhatāya",
  "tika-vin01t11:493_9": "kacci lahuṭṭhānaṁ. Tadanurūpabalayogato kacci balaṁ. Sukhavihārasambhavena kacci",
  "tika-vin01t11:493_10": "phāsuvihāro atthīti tattha tattha kaccisaddaṁ yojetvā attho veditabbo . Balappattā",
  "tika-vin01t11:493_11": "pīti pītiyeva. Taruṇapīti pāmojjaṁ. Sammodaṁ janeti karotīti sammodanikaṁ, tadeva",
  "tika-vin01t11:493_12": "sammodanīyanti āha ‘‘sammodajananato’’ti. Sammoditabbato sammodanīyanti idaṁ pana",
  "tika-vin01t11:493_13": "atthaṁ dassento ‘‘sammodituṁ yuttabhāvato’’ti āha. Saritabbabhāvatoti anussaritabbabhāvato.",
  "tika-vin01t11:493_14": "‘‘Saraṇīya’’nti vattabbe dīghaṁ katvā ‘‘sāraṇīya’’nti vuttaṁ. Suyyamānasukhatoti",
  "tika-vin01t11:493_15": "āpāthamadhuratamāha. Anussariyamānasukhatoti vimaddaramaṇīyataṁ. Byañjanaparisuddhatāyāti",
  "tika-vin01t11:493_16": "sabhāvaniruttibhāvena tassā kathāya vacanacāturiyamāha. Atthaparisuddhatāyāti atthassa",
  "tika-vin01t11:493_17": "nirupakkilesataṁ. Anekehi pariyāyehīti anekehi kāraṇehi.",
  "tika-vin01t11:494_0": "Atidūraaccāsannapaṭikkhepena nātidūranāccāsannaṁ nāma gahitaṁ, taṁ pana avakaṁsato",
  "tika-vin01t11:494_1": "ubhinnaṁ pasāritahatthāsaṅghaṭṭanena daṭṭhabbaṁ. Gīvaṁ pasāretvāti gīvaṁ parivattanavasena",
  "tika-vin01t11:494_2": "pasāretvā. Meti kattuatthe sāmivacananti āha ‘‘mayā suta’’nti. Jātibrāhmaṇeti jātiyā",
  "tika-vin01t11:494_3": "brāhmaṇe, na bāhitapāpatāyāti vuttaṁ hoti. Khaṇḍiccādibhāvaṁ āpāditeti khaṇḍitadantapalitakesādibhāvaṁ",
  "tika-vin01t11:494_4": "sampāpite. Vuḍḍhimariyādappatteti vuḍḍhiparicchedaṁ sampatte, vuḍḍhipariyantappatteti",
  "tika-vin01t11:494_5": "vuttaṁ hoti. Jātimahallakatāyāti uppattiyā mahallakabhāvena. Mahattaṁ lāti gaṇhātīti",
  "tika-vin01t11:494_6": "mahallako, jātiyā mahallako, na vibhavādināti jātimahallako. Addhānanti dīghakālaṁ.",
  "tika-vin01t11:494_7": "Kittako pana soti āha ‘‘dve tayo rājaparivaṭṭe’’ti, dvinnaṁ tiṇṇaṁ rājūnaṁ rajjapasāsanapaṭipāṭiyoti",
  "tika-vin01t11:494_8": "attho. ‘‘Addhagate’’ti vatvā kathaṁ vayogahaṇaṁ osānavayāpekkhanti āha ‘‘pacchimavayaṁ",
  "tika-vin01t11:494_9": "anuppatte’’ti. Pacchimo tatiyabhāgoti sattasaṭṭhito paṭṭhāya pacchimavayo koṭṭhāso.",
  "tika-vin01t11:495_0": "Dutiye atthavikappe jiṇṇeti nāyaṁ jiṇṇatā vayomattena, atha kho kulaparivaṭṭena purāṇatāyāti",
  "tika-vin01t11:495_1": "āha ‘‘jiṇṇeti porāṇe’’tiādi. Tena tesaṁ brāhmaṇānaṁ kulavasena uditoditabhāvamāha.",
  "tika-vin01t11:495_2": "‘‘Vayoanuppatte’’ti iminā jātivuḍḍhiyā vakkhamānattā guṇavuḍḍhiyā tato sātisayattā",
  "tika-vin01t11:495_3": "ca ‘‘vuḍḍheti sīlācārādiguṇavuḍḍhiyutte’’ti āha. Tathā jātimahallakatāyapi teneva",
  "tika-vin01t11:495_4": "vakkhamānattā mahallaketi padena vibhavamahattatā yojitā. Maggapaṭipanneti brāhmaṇānaṁ",
  "tika-vin01t11:495_5": "paṭipattividhiṁ upagate taṁ avokkamma caraṇato. Antimavayanti pacchimavayaṁ.",
  "tika-vin01t11:496_0": "Paccuṭṭhānaṁ nāma āsanā vuṭṭhānanti āha ‘‘nāsanā vuṭṭhahatī’’ti, nisinnāsanato na",
  "tika-vin01t11:496_1": "vuṭṭhātīti attho. Ettha ca jiṇṇe…pe… vayoanuppatteti upayogavacanaṁ āsanā vuṭṭhānakiriyāpekkhaṁ",
  "tika-vin01t11:496_2": "na hoti, tasmā jiṇṇe…pe… vayoanuppatte disvāti ajjhāhāraṁ katvā attho veditabbo.",
  "tika-vin01t11:496_3": "Atha vā paccuggamanakiriyāpekkhaṁ upayogavacanaṁ, tasmā na paccuṭṭhetīti uṭṭhāya",
  "tika-vin01t11:496_4": "paccuggamanaṁ na karotīti attho veditabbo. Paccuggamanampi hi paccuṭṭhānanti vuccati.",
  "tika-vin01t11:496_5": "Vuttañhetaṁ ‘‘ācariyaṁ pana dūratova disvā paccuṭṭhāya paccuggamanakaraṇaṁ paccuṭṭhānaṁ",
  "tika-vin01t11:496_6": "nāmā’’ti. Nāsanā vuṭṭhātīti iminā pana paccuggamanābhāvassa upalakkhaṇamattaṁ dassitanti",
  "tika-vin01t11:496_7": "daṭṭhabbaṁ. Vibhāvane nāma attheti pakativibhāvanasaṅkhāte atthe, na abhivādeti vāti",
  "tika-vin01t11:496_8": "na abhivādetabbanti sallakkhetīti vuttaṁ hoti.",
  "tika-vin01t11:497_0": "Taṁ aññāṇanti ‘‘ayaṁ mama abhivādanādīni kātuṁ araharūpo na hotī’’ti ajānanavasena",
  "tika-vin01t11:497_1": "pavattaṁ aññāṇaṁ. Olokentoti ‘‘dukkhaṁ kho agāravo viharati appatisso, kiṁ nu kho",
  "tika-vin01t11:497_2": "ahaṁ samaṇaṁ vā brāhmaṇaṁ vā sakkareyyaṁ, garuṁ kareyya’’ntiādisuttavasena (a. ni.",
  "tika-vin01t11:497_3": "4.21) ñāṇacakkhunā olokento. Nipaccakārārahanti paṇipātārahaṁ. Sampatijātoti muhuttajāto,",
  "tika-vin01t11:497_4": "jātasamanantaramevāti vuttaṁ hoti. Uttarena mukhoti uttarābhimukho, uttaradisābhimukhoti",
  "tika-vin01t11:497_5": "vuttaṁ hoti. Sattapadavītihārena gantvā sakalaṁ dasasahassilokadhātuṁ olokesinti",
  "tika-vin01t11:497_6": "idaṁ ‘‘dhammatā esā, bhikkhave, sampatijāto bodhisatto samehi pādehi patiṭṭhahitvā",
  "tika-vin01t11:497_7": "uttarābhimukho sattapadavītihārena gacchati, setamhi chatte anudhāriyamāne sabbā",
  "tika-vin01t11:497_8": "disā viloketi, āsabhiñca vācaṁ bhāsatī’’ti evaṁ pāḷiyaṁ (dī. ni. 2.31) sattapadavītihārūpariṭṭhitassa",
  "tika-vin01t11:497_9": "viya sabbadisānuvilokanassa kathitattā vuttaṁ, na panetaṁ evaṁ daṭṭhabbaṁ, sattapadavītihārato",
  "tika-vin01t11:497_10": "pageva disāvilokanassa katattā. Mahāsatto hi manussānaṁ hatthato muccitvā puratthimadisaṁ",
  "tika-vin01t11:497_11": "olokesi, anekāni cakkavāḷasahassāni ekaṅgaṇāni ahesuṁ. Tattha devamanussā gandhamālādīhi",
  "tika-vin01t11:497_12": "pūjayamānā ‘‘mahāpurisa idha tumhehi sadisopi natthi, kuto uttaritaro’’ti āhaṁsu.",
  "tika-vin01t11:497_13": "Evaṁ catasso disā catasso anudisā heṭṭhā uparīti dasapi disā anuviloketvā attano",
  "tika-vin01t11:497_14": "sadisaṁ adisvā ‘‘ayaṁ uttarā disā’’ti sattapadavītihārena agamāsīti veditabbo. Olokesinti",
  "tika-vin01t11:497_15": "mama puññānubhāvena lokavivaraṇapāṭihāriye jāte paññāyamānaṁ dasasahassilokadhātuṁ",
  "tika-vin01t11:497_16": "maṁsacakkhunāva olokesinti attho.",
  "tika-vin01t11:498_0": "Mahāpurisoti jātigottakulappadesādivasena mahantapuriso. Aggoti guṇehi sabbapadhāno.",
  "tika-vin01t11:498_1": "Jeṭṭhoti guṇavaseneva sabbesaṁ vuḍḍhatamo, guṇehi mahallakatamoti vuttaṁ hoti. Seṭṭhoti",
  "tika-vin01t11:498_2": "guṇavaseneva sabbesaṁ pasatthatamo. Atthato pana pacchimāni dve purimasseva vevacanānīti",
  "tika-vin01t11:498_3": "veditabbaṁ. Tayāti nissakke karaṇavacanaṁ. Uttaritaroti adhikataro. Patimānesīti",
  "tika-vin01t11:498_4": "pūjesi. Āsabhinti uttamaṁ. Mayhaṁ abhivādanādiraho puggaloti mayhaṁ abhivādanādikiriyāya",
  "tika-vin01t11:498_5": "araho anucchaviko puggalo. Niccasāpekkhatāya panettha samāso daṭṭhabbo. Tathāgatāti",
  "tika-vin01t11:498_6": "tathāgatato, tathāgatassa santikāti vuttaṁ hoti. Evarūpanti abhivādanādisabhāvaṁ.",
  "tika-vin01t11:498_7": "Paripākasithilabandhananti paripākena sithilabandhanaṁ.",
  "tika-vin01t11:499_0": "3.Taṁ vacananti ‘‘nāhaṁ taṁ brāhmaṇā’’tiādivacanaṁ. ‘‘Nāhaṁ arasarūpo, mādisā vā",
  "tika-vin01t11:499_1": "arasarūpā’’ti vutte brāhmaṇo thaddho bhaveyya. Tena vuttaṁ ‘‘cittamudubhāvajananattha’’nti.",
  "tika-vin01t11:499_2": "Ayañhi pariyāyasaddo desanāvārakāraṇesu vattatīti ettha pariyāyeti desetabbamatthaṁ",
  "tika-vin01t11:499_3": "avagameti bodhetīti pariyāyo, desanā. Pariyāyati aparāparaṁ parivattetīti pariyāyo,",
  "tika-vin01t11:499_4": "vāro. Pariyāyati attano phalaṁ pariggahetvā vattati, tassa vā kāraṇabhāvaṁ gacchatīti",
  "tika-vin01t11:499_5": "pariyāyo, kāraṇanti evaṁ pariyāyasaddassa desanāvārakāraṇesu pavatti veditabbā. Aññāya",
  "tika-vin01t11:499_6": "saṇṭhaheyyāti arahatte patiṭṭhaheyya. Katamo pana soti pariyāyāpekkho pulliṅganiddeso,",
  "tika-vin01t11:499_7": "katamo so pariyāyoti attho. Jātivasenāti khattiyādijātivasena. Upapattivasenāti devesu",
  "tika-vin01t11:499_8": "upapattivasena. Seṭṭhasammatānampīti api-saddena pageva aseṭṭhasammatānanti dasseti.",
  "tika-vin01t11:499_9": "Abhinandantānanti sappītikataṇhāvasena pamodamānānaṁ. Rajjantānanti balavarāgavasena",
  "tika-vin01t11:499_10": "rajjantānaṁ. Rūpādiparibhogena uppannataṇhāyuttasomanassavedanā rūpato nibbattitvā",
  "tika-vin01t11:499_11": "hadayatappanato ambarasādayo viya ‘‘rūparasā’’ti vuccanti. Āviñchantīti ākaḍḍhanti.",
  "tika-vin01t11:499_12": "Vatthārammaṇādisāmaggiyanti vatthuārammaṇādikāraṇasāmaggiyaṁ. Anukkhipantoti attukkaṁsanavasena",
  "tika-vin01t11:499_13": "kathite brāhmaṇassa asappāyabhāvato attānaṁ anukkhipanto anukkaṁsento.",
  "tika-vin01t11:500_0": "Etasmiṁ panatthe karaṇe sāmivacananti ‘‘jahitā’’ti etasmiṁ atthe. Tathāgatassāti",
  "tika-vin01t11:500_1": "karaṇe sāmivacanaṁ, tathāgatena jahitāti attho. Mūlanti bhavamūlaṁ. ‘‘Tālavatthuvatthukatā’’ti",
  "tika-vin01t11:500_2": "vattabbe ‘‘oṭṭhamukho’’tiādīsu viya majjhepadalopaṁ katvā akārañca dīghaṁ katvā ‘‘tālāvatthukatā’’ti",
  "tika-vin01t11:500_3": "vuttanti āha ‘‘tālavatthu viya nesaṁ vatthu katanti tālāvatthukatā’’ti. Tattha tālassa",
  "tika-vin01t11:500_4": "vatthu tālavatthu. Yathā ārāmassa vatthubhūtapubbo padeso ārāmassa abhāve ‘‘ārāmavatthū’’ti",
  "tika-vin01t11:500_5": "vuccati, evaṁ tālassa patiṭṭhitokāso samūlaṁ uddharite tāle padesamatte ṭhite tālassa",
  "tika-vin01t11:500_6": "vatthubhūtapubbattā ‘‘tālavatthū’’ti vuccati. Nesanti rūparasādīnaṁ. Kathaṁ pana",
  "tika-vin01t11:500_7": "tālavatthu viya nesaṁ vatthu katanti āha ‘‘yathā hī’’tiādi. Rūpādiparibhogena uppannataṇhāyuttasomanassavedanāsaṅkhātarūparasādīnaṁ",
  "tika-vin01t11:500_8": "cittasantānassa adhiṭṭhānabhāvato vuttaṁ ‘‘tesaṁ pubbe uppannapubbabhāvena vatthumatte",
  "tika-vin01t11:500_9": "cittasantāne kate’’ti. Tattha pubbeti pure, sarāgakāleti vuttaṁ hoti. Tālāvatthukatāti",
  "tika-vin01t11:500_10": "vuccantīti tālavatthu viya attano vatthussa katattā rūparasādayo ‘‘tālāvatthukatā’’ti",
  "tika-vin01t11:500_11": "vuccanti. Etena pahīnakilesānaṁ puna uppattiyā abhāvo dassito.",
  "tika-vin01t11:501_0": "Aviruḷhidhammattāti aviruḷhisabhāvatāya. Matthakacchinno tālo pattaphalādīnaṁ avatthubhūto",
  "tika-vin01t11:501_1": "tālāvatthūti āha ‘‘matthakacchinnatālo viya katā’’ti. Etena ‘‘tālāvatthu viya katāti",
  "tika-vin01t11:501_2": "tālāvatthukatā’’ti ayaṁ viggaho dassito. Ettha pana avatthubhūto tālo viya katāti",
  "tika-vin01t11:501_3": "avatthutālākatāti vattabbe visesanassa padassa paranipātaṁ katvā ‘‘tālāvatthukatā’’ti",
  "tika-vin01t11:501_4": "vuttanti daṭṭhabbaṁ. Iminā panatthena idaṁ dasseti – rūparasādivacanena vipākadhammadhammā",
  "tika-vin01t11:501_5": "hutvā pubbe uppannā kusalākusaladhammā gahitā, te uppannāpi matthakasadisānaṁ taṇhāvijjānaṁ",
  "tika-vin01t11:501_6": "maggasatthena chinnattā āyatiṁ tālapattasadise vipākakkhandhe nibbattetuṁ asamatthā",
  "tika-vin01t11:501_7": "jātā, tasmā tālāvatthu viya katāti tālāvatthukatā rūparasādayoti. Imasmiñhi atthe",
  "tika-vin01t11:501_8": "‘‘abhinandantāna’’nti iminā padena kusalasomanassampi saṅgahitanti vadanti.",
  "tika-vin01t11:502_0": "Anabhāvaṁkatāti ettha anu-saddo pacchā-saddena samānatthoti āha ‘‘yathā nesaṁ pacchābhāvo",
  "tika-vin01t11:502_1": "na hotī’’tiādi. Anuabhāvaṁ gatāti pacchā anuppattidhammatāvasena abhāvaṁ gatā vināsamupagatā,",
  "tika-vin01t11:502_2": "pahīnāti attho. ‘‘Imā anacchariyā gāthāyo paṭibhaṁsū’’ti (mahāva. 7, 8) ettha anacchariyasaddaṁ",
  "tika-vin01t11:502_3": "udāharaṇavasena dassento āha ‘‘yathā anuacchariyā anacchariyā’’ti. Tattha anuacchariyāti",
  "tika-vin01t11:502_4": "savanakāle uparūpari vimhayakarāti attho.",
  "tika-vin01t11:503_0": "Yañca kho tvaṁ vadesi, so pariyāyo na hotīti yaṁ vandanādisāmaggirasābhāvasaṅkhātaṁ",
  "tika-vin01t11:503_1": "kāraṇaṁ arasarūpatāya vadesi, taṁ kāraṇaṁ na hoti, na vijjatīti attho. Nanu ca brāhmaṇo",
  "tika-vin01t11:503_2": "yaṁ vandanādisāmaggirasābhāvasaṅkhātaṁ pariyāyaṁ sandhāya ‘‘arasarūpo bhavaṁ gotamo’’ti",
  "tika-vin01t11:503_3": "āha, so pariyāyo natthīti vutte vandanādīni bhagavā karotīti āpajjatīti imaṁ aniṭṭhappasaṅgaṁ",
  "tika-vin01t11:503_4": "dassento āha ‘‘kasmā pana bhagavā evamāhā’’tiādi.",
  "tika-vin01t11:504_0": "4.Sabbapariyāyesūti sabbavāresu. Sandhāya bhāsitamattanti yaṁ sandhāya brāhmaṇo ‘‘nibbhogo",
  "tika-vin01t11:504_1": "bhavaṁ gotamo’’tiādimāha, bhagavā ca yaṁ sandhāya nibbhogatādiṁ attani anujānāti,",
  "tika-vin01t11:504_2": "taṁ sandhāya bhāsitamattaṁ . Chandarāgaparibhogoti chandarāgavasena paribhogo. Aparaṁ",
  "tika-vin01t11:504_3": "pariyāyanti aññaṁ kāraṇaṁ.",
  "tika-vin01t11:505_0": "5.Kulasamudācārakammanti kulācārasaṅkhātaṁ kammaṁ, kulacārittanti vuttaṁ hoti. Akiriyanti",
  "tika-vin01t11:505_1": "akaraṇabhāvaṁ. Duṭṭhu caritaṁ duccaritaṁ, kāyadvāre bāhullavuttito kāyato pavattaṁ",
  "tika-vin01t11:505_2": "duccaritanti kāyaduccaritaṁ. Taṁ sarūpato dassento ‘‘tattha cā’’tiādimāha. Pāṇātipātaadinnādānamicchācāracetanāveditabbāti",
  "tika-vin01t11:505_3": "ettha (itivu. aṭṭha. 74) pāṇoti paramatthato jīvitindriyaṁ, vohārato satto. Jīvitindriyañcettha",
  "tika-vin01t11:505_4": "rūpārūpavasena veditabbaṁ. Rūpajīvitindriye hi vikopite itarampi taṁsambandhatāya",
  "tika-vin01t11:505_5": "vinassati. Sattoti ca khandhasantāno gahetabbo. Tattha hi sattapaññatti. Saraseneva",
  "tika-vin01t11:505_6": "patanasabhāvassa antarā eva atīva pātanaṁ atipāto, saṇikaṁ patituṁ adatvā sīghaṁ",
  "tika-vin01t11:505_7": "pātananti attho. Atikkamma vā satthādīhi abhibhavitvā pātanaṁ atipāto, pāṇassa atipāto",
  "tika-vin01t11:505_8": "pāṇātipāto, pāṇavadho pāṇaghātoti vuttaṁ hoti. Atthato pana pāṇe pāṇasaññino parassa",
  "tika-vin01t11:505_9": "jīvitindriyupacchedakapayogasamuṭṭhāpikā kāyavacīdvārānamaññatarappavattā vadhakacetanā.",
  "tika-vin01t11:505_10": "Yāya hi cetanāya vattamānassa jīvitindriyassa nissayabhūtesu mahābhūtesu upakkamakaraṇahetukamahābhūtapaccayā",
  "tika-vin01t11:505_11": "uppajjanakamahābhūtā nuppajjissanti, sā tādisappayogasamuṭṭhāpikā cetanā pāṇātipāto.",
  "tika-vin01t11:505_12": "Laddhupakkamāni hi bhūtāni itarabhūtāni viya na visadānīti samānajātiyānaṁ kāraṇāni na honti.",
  "tika-vin01t11:506_0": "Etthāha – khaṇe khaṇe nirujjhanasabhāvesu saṅkhāresu ko hantā, ko vā haññati, yadi",
  "tika-vin01t11:506_1": "cittacetasikasantāno, so arūpatāya na chedanabhedanādivasena vikopanasamattho, napi",
  "tika-vin01t11:506_2": "vikopanīyo. Atha rūpasantāno, so acetanatāya kaṭṭhakaliṅgarūpamoti na tattha chedanādinā",
  "tika-vin01t11:506_3": "pāṇātipāto labbhati yathā matasarīre. Payogopi pāṇātipātassa paharaṇappahārādi atītesu",
  "tika-vin01t11:506_4": "vā saṅkhāresu bhaveyya anāgatesu vā paccuppannesu vā, tattha na tāva atītānāgatesu",
  "tika-vin01t11:506_5": "sambhavati tesaṁ abhāvato, paccuppannesu ca saṅkhārānaṁ khaṇikattā saraseneva nirujjhanasabhāvatāya",
  "tika-vin01t11:506_6": "vināsābhimukhesu nippayojano payogo siyā, vināsassa ca kāraṇarahitattā na paharaṇappahārādippayogahetukaṁ",
  "tika-vin01t11:506_7": "maraṇaṁ, nirīhakatāya ca saṅkhārānaṁ kassa so payogo, khaṇikattā vadhādhippāyasamakālabhijjanato",
  "tika-vin01t11:506_8": "kassa kiriyā, pariyosānakālānavaṭṭhānato kassa vā pāṇātipātakammabaddhoti?",
  "tika-vin01t11:507_0": "Vuccate – yathāvuttavadhakacetanāsahito saṅkhārānaṁ puñjo sattasaṅkhāto hantā. Tena",
  "tika-vin01t11:507_1": "pavattitavadhappayoganimittaṁ apagatusmāviññāṇajīvitindriyo matavohārappavattinibandhano",
  "tika-vin01t11:507_2": "yathāvuttavadhappayogakaraṇe uppajjanāraho rūpārūpadhammasamūho haññati, kevalo vā",
  "tika-vin01t11:507_3": "cittacetasikasantāno. Vadhappayogāvisayabhāvepi tassa pañcavokārabhave rūpasantānādhīnavuttitāya",
  "tika-vin01t11:507_4": "rūpasantāne parena payojitajīvitindriyupacchedakapayogavasena tannibbattivinibandhakavisadisarūpuppattiyā",
  "tika-vin01t11:507_5": "vihate vicchedo hotīti na pāṇātipātassa asambhavo, napi ahetuko pāṇātipāto, na ca",
  "tika-vin01t11:507_6": "payogo nippayojano. Paccuppannesu saṅkhāresu katapayogavasena tadanantaraṁ uppajjanārahassa",
  "tika-vin01t11:507_7": "saṅkhārakalāpassa tathā anuppattito khaṇikānaṁ saṅkhārānaṁ khaṇikamaraṇassa idha",
  "tika-vin01t11:507_8": "maraṇabhāvena anadhippetattā santatimaraṇassa ca yathāvuttanayena sahetukabhāvato",
  "tika-vin01t11:507_9": "na ahetukaṁ maraṇaṁ, na ca katturahito pāṇātipātapayogo nirīhakesupi saṅkhāresu sannihitatāmattena",
  "tika-vin01t11:507_10": "upakārakesu attano attano anurūpaphaluppādaniyatesu kāraṇesu kattuvohārasiddhito",
  "tika-vin01t11:507_11": "yathā ‘‘padīpo pakāseti, nisākarova candimā’’ti. Na ca kevalassa vadhādhippāyasahabhuno",
  "tika-vin01t11:507_12": "cittacetasikakalāpassa pāṇātipāto icchitabbo santānavasena avaṭṭhitasseva paṭijānanato.",
  "tika-vin01t11:507_13": "Santānavasena vattamānānañca padīpādīnaṁ atthakiriyā dissatīti attheva pāṇātipātena",
  "tika-vin01t11:507_14": "kammabaddho. Ayañca vicāro adinnādānādīsupi yathāsambhavaṁ vibhāvetabbo.",
  "tika-vin01t11:508_0": "So (ma. ni. aṭṭha. 1.89; dha. sa. aṭṭha. akusalakammapathakathā) ca pāṇātipāto guṇavirahitesu",
  "tika-vin01t11:508_1": "tiracchānagatādīsu pāṇesu khuddake pāṇe appasāvajjo, mahante mahāsāvajjo. Kasmā?",
  "tika-vin01t11:508_2": "Payogamahantatāya, payogasamattepi vatthumahantatāya. Guṇavantesu manussādīsu appaguṇe",
  "tika-vin01t11:508_3": "pāṇe appasāvajjo, mahāguṇe mahāsāvajjo. Sarīraguṇānaṁ pana samabhāve satipi kilesānaṁ",
  "tika-vin01t11:508_4": "upakkamānañca mudutāya appasāvajjo, tibbatāya mahāsāvajjoti veditabbo.",
  "tika-vin01t11:509_0": "Kāyavācāhi na dinnanti adinnaṁ, parasantakaṁ, tassa ādānaṁ adinnādānaṁ. Parassaharaṇaṁ",
  "tika-vin01t11:509_1": "theyyaṁ, corikāti vuttaṁ hoti. Atthato pana parapariggahe parapariggahitasaññino",
  "tika-vin01t11:509_2": "tadādāyakaupakkamasamuṭṭhāpikā kāyavacīdvārānamaññataradvārappavattā theyyacetanā.",
  "tika-vin01t11:509_3": "Taṁ hīne parasantake appasāvajjaṁ, paṇīte mahāsāvajjaṁ. Kasmā? Vatthupaṇītatāya.",
  "tika-vin01t11:509_4": "Vatthusamatte sati guṇādhikānaṁ santake vatthusmiṁ mahāsāvajjaṁ, taṁtaṁguṇādhikaṁ",
  "tika-vin01t11:509_5": "upādāya tato tato hīnaguṇassa santake vatthusmiṁ appasāvajjaṁ.",
  "tika-vin01t11:510_0": "Micchā caraṇaṁ micchācāro, methunasamācāresu ekantanindito lāmakācāro. So pana lakkhaṇato",
  "tika-vin01t11:510_1": "asaddhammādhippāyena kāyadvārappavattā agamanīyaṭṭhānavītikkamacetanā. So panesa",
  "tika-vin01t11:510_2": "micchācāro sīlādiguṇavirahite agamanīyaṭṭhāne appasāvajjo, sīlādiguṇasampanne mahāsāvajjo.",
  "tika-vin01t11:510_3": "Tassa cattāro sambhārā – agamanīyavatthu, tasmiṁ sevanacittaṁ, sevanapayogo, maggenamaggappaṭipattiadhivāsananti.",
  "tika-vin01t11:510_4": "Eko payogo sāhatthiko eva.",
  "tika-vin01t11:511_0": "Vacīdvāre bāhullavuttito vācato pavattaṁ duccaritanti vacīduccaritaṁ. Taṁ sarūpato",
  "tika-vin01t11:511_1": "dassento āha ‘‘musāvādapisuṇavācāpharusavācāsamphappalāpacetanā veditabbā’’ti. Tattha",
  "tika-vin01t11:511_2": "musāti abhūtaṁ atacchaṁ vatthu. Musā vadīyati vuccati etāyāti musāvādo, atathaṁ vatthuṁ",
  "tika-vin01t11:511_3": "tathato paraṁ viññāpetukāmassa tathāviññattisamuṭṭhāpikā cetanā. So yamatthaṁ bhañjati,",
  "tika-vin01t11:511_4": "tassa appatāya appasāvajjo, mahantatāya mahāsāvajjo. Apica gahaṭṭhānaṁ attano santakaṁ",
  "tika-vin01t11:511_5": "adātukāmatāya natthīti ādinayappavatto appasāvajjo, sakkhinā hutvā atthabhañjanatthaṁ",
  "tika-vin01t11:511_6": "vutto mahāsāvajjo. Pabbajitānaṁ appakampi telaṁ vā sappiṁ vā labhitvā hasādhippāyena",
  "tika-vin01t11:511_7": "‘‘ajja gāme telaṁ nadī maññe sandatī’’ti pūraṇakathānayena pavatto appasāvajjo, adiṭṭhaṁyeva",
  "tika-vin01t11:511_8": "pana diṭṭhantiādinā nayena vadantānaṁ mahāsāvajjo. Tassa cattāro sambhārā honti –",
  "tika-vin01t11:511_9": "atathaṁ vatthu, visaṁvādanacittaṁ, tajjo vāyāmo, parassa tadatthaviññāpananti. Eko",
  "tika-vin01t11:511_10": "payogo sāhatthikova. So kāyena vā kāyapaṭibaddhena vā vācāya vā paravisaṁvādakakiriyākaraṇe",
  "tika-vin01t11:511_11": "daṭṭhabbo. Tāya ce kiriyāya paro tamatthaṁ jānāti, ayaṁ kiriyāsamuṭṭhāpikacetanākkhaṇeyeva",
  "tika-vin01t11:511_12": "musāvādakammunā bajjhati. Yasmā pana yathā kāyakāyapaṭibaddhavācāhi paraṁ visaṁvādeti,",
  "tika-vin01t11:511_13": "tathā ‘‘idamassa bhaṇāhī’’ti āṇāpentopi, paṇṇaṁ likhitvā purato nissajjantopi, ‘‘ayaṁ",
  "tika-vin01t11:511_14": "attho evaṁ veditabbo’’ti kuṭṭādīsu likhitvā ṭhapentopi, tasmā ettha āṇattikanissaggiyathāvarāpi",
  "tika-vin01t11:511_15": "payogā yujjanti. Aṭṭhakathāsu pana anāgatattā vīmaṁsitvā gahetabbā.",
  "tika-vin01t11:512_0": "Pisatīti pisuṇā, samagge satte avayavabhūte vagge bhinne karotīti attho. Niruttinayena",
  "tika-vin01t11:512_1": "vā piyasuññakaraṇato pisuṇā. Yāya hi vācāya yassa taṁ vācaṁ bhāsati, tassa hadaye",
  "tika-vin01t11:512_2": "attano piyabhāvaṁ, parassa ca piyasuññabhāvaṁ karoti, sā pisuṇavācā. Lakkhaṇato pana",
  "tika-vin01t11:512_3": "saṁkiliṭṭhacittassa paresaṁ vā bhedāya attano piyakamyatāya vā kāyavacīpayogasamuṭṭhāpikā",
  "tika-vin01t11:512_4": "cetanā pisuṇavācā pisuṇaṁ vadati etāyāti katvā. Sā yassa bhedaṁ karoti, tassa appaguṇatāya",
  "tika-vin01t11:512_5": "appasāvajjā, mahāguṇatāya mahāsāvajjā. Tassā cattāro sambhārā – bhinditabbo paro,",
  "tika-vin01t11:512_6": "‘‘iti ime nānā bhavissanti vinā bhavissantī’’ti bhedapurekkhāratā vā ‘‘iti ahaṁ piyo",
  "tika-vin01t11:512_7": "bhavissāmi vissāsiko’’ti piyakamyatā vā, tajjo vāyāmo, tassa tadatthavijānananti.",
  "tika-vin01t11:512_8": "Pare pana abhinne kammapathabhedo natthi, bhinne eva hoti.",
  "tika-vin01t11:513_0": "Pharusayatīti pharusā, vācā. Yāya hi vācāya attānampi parampi pharusaṁ sinehābhāvena",
  "tika-vin01t11:513_1": "lūkhaṁ karoti, sā pharusavācā. Atha vā sayampi pharusā domanassasamuṭṭhitattā sabhāvenapi",
  "tika-vin01t11:513_2": "kakkasā neva kaṇṇasukhā na hadayasukhāti pharusavācā. Ettha pana paresaṁ mammacchedanavasena",
  "tika-vin01t11:513_3": "pavattiyā ekantaniṭṭhuratāya sabhāvena kāraṇavohārena ca vācāya pharusasaddappavatti",
  "tika-vin01t11:513_4": "daṭṭhabbā. Taṁ pharusaṁ vadati etāyāti pharusavācā, parassa mammacchedakakāyavacīpayogasamuṭṭhāpikā",
  "tika-vin01t11:513_5": "ekantapharusā cetanā. Tassā āvibhāvatthamidaṁ vatthu – eko kira dārako mātu vacanaṁ",
  "tika-vin01t11:513_6": "anādiyitvā araññaṁ gacchati, taṁ mātā nivattetuṁ asakkontī ‘‘caṇḍā taṁ mahiṁsī anubandhatū’’ti",
  "tika-vin01t11:513_7": "akkosi. Athassa tatheva araññe mahiṁsī uṭṭhāsi. Dārako ‘‘yaṁ mama mātā mukhena kathesi,",
  "tika-vin01t11:513_8": "taṁ mā hotu. Yaṁ cittena cintesi, taṁ hotū’’ti saccakiriyamakāsi. Mahiṁsī tattheva",
  "tika-vin01t11:513_9": "baddhā viya aṭṭhāsi . Evaṁ mammacchedakopi payogo cittasaṇhatāya pharusavācā na hoti.",
  "tika-vin01t11:513_10": "Mātāpitaro hi kadāci puttake evampi vadanti ‘‘corā vo khaṇḍākhaṇḍikaṁ karontū’’ti,",
  "tika-vin01t11:513_11": "uppalapattampi ca nesaṁ upari patantaṁ na icchanti. Ācariyupajjhāyā ca kadāci nissitake",
  "tika-vin01t11:513_12": "evaṁ vadanti ‘‘kiṁ ime ahirikā anottappino caranti, niddhamatha ne’’ti. Atha ca nesaṁ",
  "tika-vin01t11:513_13": "āgamādhigamasampattiṁ icchanti, yathā cittasaṇhatāya pharusavācā na hoti, evaṁ vacanasaṇhatāya",
  "tika-vin01t11:513_14": "apharusavācāpi na hoti. Na hi mārāpetukāmassa ‘‘imaṁ sukhaṁ sayāpethā’’ti vacanaṁ",
  "tika-vin01t11:513_15": "apharusavācā hoti, cittapharusatāya pana esā pharusavācāva. Sā yaṁ sandhāya pavattitā,",
  "tika-vin01t11:513_16": "tassa appaguṇatāya appasāvajjā, mahāguṇatāya mahāsāvajjā. Tassā tayo sambhārā – akkositabbo",
  "tika-vin01t11:513_17": "paro, kupitacittaṁ, akkosanāti.",
  "tika-vin01t11:514_0": "Saṁ sukhaṁ hitañca phalati visarati vināsetīti samphaṁ, attano paresañca anupakārakaṁ",
  "tika-vin01t11:514_1": "yaṁ kiñci, samphaṁ palapati etāyāti samphappalāpo, anatthaviññāpikakāyavacīpayogasamauṭṭhāpikā",
  "tika-vin01t11:514_2": "akusalacetanā. So āsevanamandatāya appasāvajjo, āsevanamahantatāya mahāsāvajjo. Tassa",
  "tika-vin01t11:514_3": "dve sambhārā – bhāratayuddhasītāharaṇādiniratthakakathāpurekkhāratā, tathārūpīkathākathanañca.",
  "tika-vin01t11:514_4": "Pare pana taṁ kathaṁ agaṇhante kammapathabhedo natthi, parena pana samphappalāpe gahiteyeva hoti.",
  "tika-vin01t11:515_0": "Abhijjhābyāpādamicchādiṭṭhiyoti ettha parasampattiṁ abhimukhaṁ jhāyatīti abhijjhā,",
  "tika-vin01t11:515_1": "parasampattīsu lobho. Sā pana ‘‘aho vata idaṁ mamassā’’ti evaṁ parabhaṇḍābhijjhāyanalakkhaṇā.",
  "tika-vin01t11:515_2": "Adinnādānaṁ viya appasāvajjā mahāsāvajjā ca. Tassā dve sambhārā – parabhaṇḍaṁ, attano",
  "tika-vin01t11:515_3": "pariṇāmanañca. Parabhaṇḍavatthuke hi lobhe uppannepi na tāva kammapathabhedo hoti,",
  "tika-vin01t11:515_4": "yāva ‘‘aho vata idaṁ mamassā’’ti attano na pariṇāmeti.",
  "tika-vin01t11:516_0": "Hitasukhaṁ byāpādeti vināsetīti byāpādo, paṭigho. So paravināsāya manopadosalakkhaṇo",
  "tika-vin01t11:516_1": ". So pharusavācā viya appasāvajjo mahāsāvajjo ca. Tassa dve sambhārā – parasatto,",
  "tika-vin01t11:516_2": "tassa ca vināsanacintā. Parasattavatthuke hi kodhe uppannepi na tāva kammapathabhedo",
  "tika-vin01t11:516_3": "hoti, yāva ‘‘aho vatāyaṁ ucchijjeyya vinasseyyā’’ti tassa vināsanaṁ na cinteti.",
  "tika-vin01t11:517_0": "Yathābhuccagahaṇābhāvena micchā passatīti micchādiṭṭhi. Sā ‘‘natthi dinna’’ntiādinā",
  "tika-vin01t11:517_1": "nayena viparītadassanalakkhaṇā. Samphappalāpo viya appasāvajjā mahāsāvajjā ca. Apica",
  "tika-vin01t11:517_2": "aniyatā appasāvajjā, niyatā mahāsāvajjā. Tassa dve sambhārā – vatthuno gahitākāraviparītatā,",
  "tika-vin01t11:517_3": "yathā ca taṁ gaṇhāti, tathābhāvena tassupaṭṭhānanti. Tattha natthikāhetukaaariyadiṭṭhīhi",
  "tika-vin01t11:517_4": "eva kammapathabhedo hoti.",
  "tika-vin01t11:518_0": "‘‘Anekavihitānaṁ pāpakānaṁ akusalānaṁ dhammāna’’nti sāmaññavacanepi pārisesañāyato",
  "tika-vin01t11:518_1": "vuttāvasesā akusalā dhammā gahetabbāti āha ‘‘ṭhapetvā te dhamme’’tiādi. Te yathāvuttakāyaduccaritādike",
  "tika-vin01t11:518_2": "akusaladhamme ṭhapetvāti attho. Anekavihitāti anekappakārā.",
  "tika-vin01t11:519_0": "6.Ayaṁ lokatantīti ayaṁ vuḍḍhānaṁ abhivādanādikiriyālakkhaṇā lokappaveṇī. Anāgāmibrahmānaṁ",
  "tika-vin01t11:519_1": "alaṅkārādīsu anāgāmibhikkhūnañca cīvarādīsu nikantivasena rāguppatti hotīti anāgāmimaggena",
  "tika-vin01t11:519_2": "pañcakāmaguṇikarāgasseva pahānaṁ veditabbanti āha ‘‘pañcakāmaguṇikarāgassā’’ti. Rūpādīsu",
  "tika-vin01t11:519_3": "pañcasu kāmaguṇesu vatthukāmakoṭṭhāsesu uppajjamāno rāgo ‘‘pañcakāmaguṇikarāgo’’ti",
  "tika-vin01t11:519_4": "veditabbo. Koṭṭhāsavacano hettha guṇasaddo ‘‘vayoguṇā anupubbaṁ jahantī’’tiādīsu",
  "tika-vin01t11:519_5": "(saṁ. ni. 1.4) viya. Dvīsu akusalacittesūti domanassasahagatesu dvīsu akusalacittesu.",
  "tika-vin01t11:519_6": "Mohassa sabbākusalasādhāraṇattā āha ‘‘sabbākusalasambhavassā’’ti. Avasesānanti sakkāyadiṭṭhiādīnaṁ.",
  "tika-vin01t11:520_0": "7.Jigucchati maññeti ‘‘ahamabhijāto rūpavā paññavā, kathaṁ nāma aññesaṁ abhivādanādiṁ",
  "tika-vin01t11:520_1": "kareyya’’nti jigucchati viya jigucchatīti vā sallakkhemi. Akosallasambhūtaṭṭhenāti",
  "tika-vin01t11:520_2": "aññāṇasambhūtaṭṭhena. Akusale dhamme jigucchamāno tesaṁ samaṅgībhāvampi jigucchatīti",
  "tika-vin01t11:520_3": "vuttaṁ ‘‘akusalānaṁ dhammānaṁ samāpattī’’ti. Samāpattīti etasseva vevacanaṁ samāpajjanā",
  "tika-vin01t11:520_4": "samaṅgibhāvoti. Maṇḍanakajātiyoti maṇḍanasabhāvo, maṇḍanasīloti attho. Jegucchitanti jigucchanasīlataṁ.",
  "tika-vin01t11:521_0": "8.Lokajeṭṭhakakammanti loke jeṭṭhakānaṁ kattabbakammaṁ, loke vā seṭṭhasammataṁ kammaṁ.",
  "tika-vin01t11:521_1": "Tatrāti yathāvuttesu dvīsupi atthavikappesu. Padābhihito attho padattho, byañjanatthoti",
  "tika-vin01t11:521_2": "vuttaṁ hoti. Vinayaṁ vā arahatīti ettha vinayanaṁ vinayo, niggaṇhananti attho. Tenāha",
  "tika-vin01t11:521_3": "‘‘niggahaṁ arahatīti vuttaṁ hotī’’ti. Nanu ca paṭhamaṁ vuttesu dvīsupi atthavikappesu",
  "tika-vin01t11:521_4": "sakatthe arahatthe ca bhaddhitapaccayo saddalakkhaṇato dissati, na pana ‘‘vinayāya",
  "tika-vin01t11:521_5": "dhammaṁ desetī’’ti imasmiṁ atthe, tasmā kathamettha taddhitapaccayoti āha ‘‘vicitrā",
  "tika-vin01t11:521_6": "hi taddhitavuttī’’ti. Vicitratā cettha lokappamāṇato veditabbā. Tathā hi yasmiṁ yasmiṁ",
  "tika-vin01t11:521_7": "atthe taddhitappayogo lokassa, tattha tattha taddhitavutti lokato siddhāti vicitrā",
  "tika-vin01t11:521_8": "taddhitavutti. Tasmā yathā ‘‘mā saddamakāsī’’ti vadanto ‘‘māsaddiko’’ti vuccati,",
  "tika-vin01t11:521_9": "evaṁ vinayāya dhammaṁ desetīti venayikoti vuccatīti adhippāyo.",
  "tika-vin01t11:522_0": "9.Kapaṇapurisoti guṇavirahitatāya dīnamanusso. Byañjanāni avicāretvāti tissadattādisaddesu",
  "tika-vin01t11:522_1": "viya ‘‘imasmiṁ atthe ayaṁ nāma paccayo’’ti evaṁ byañjanaṁ vicāraṁ akatvā, anipphannapāṭipadikavasenāti vuttaṁ hoti.",
  "tika-vin01t11:523_0": "10.Devalokagabbhasampattiyāti vatvā ṭhapetvā bhummadeve sesesu devesu gabbhaggahaṇassa",
  "tika-vin01t11:523_1": "abhāvato paṭisandhiyevettha gabbhasampattīti veditabbāti vuttamevatthaṁ vivaritvā",
  "tika-vin01t11:523_2": "dassento āha ‘‘devalokapaṭisandhipaṭilābhāya saṁvattatī’’ti. Assāti abhivādanādisāmīcikammassa.",
  "tika-vin01t11:523_3": "Mātukucchismiṁ paṭisandhiggahaṇe dosaṁ dassentoti mātito aparisuddhabhāvaṁ dassento,",
  "tika-vin01t11:523_4": "akkositukāmassa dāsiyā puttoti dāsikucchismiṁ nibbattabhāve dosaṁ dassetvā akkosanaṁ",
  "tika-vin01t11:523_5": "viya bhagavato mātukucchismiṁ paṭisandhiggahaṇe dosaṁ dassetvā akkosantopi evamāhāti",
  "tika-vin01t11:523_6": "adhippāyo. Gabbhatoti devalokapaṭisandhito. Tenevāha ‘‘abhabbo devalokūpapattiṁ pāpuṇitunti",
  "tika-vin01t11:523_7": "adhippāyo’’ti. Hīno vā gabbho assāti apagabbhoti imassa viggahassa ekena pariyāyena",
  "tika-vin01t11:523_8": "adhippāyaṁ dassento āha ‘‘devalokagabbhaparibāhirattā āyatiṁ hīnagabbhapaṭilābhabhāgītī’’ti.",
  "tika-vin01t11:523_9": "Iti-saddāe hetuattho, yasmā āyatimpi hīnagabbhapaṭilābhabhāgī, tasmā hīno vā gabbho",
  "tika-vin01t11:523_10": "assāti apagabbhoti adhippāyo.",
  "tika-vin01t11:524_0": "Puna tasseva viggahassa kodhavasena…pe… dassentoti heṭṭhā vuttanayassa anurūpaṁ katvā",
  "tika-vin01t11:524_1": "adhippāyaṁ dassento āha ‘‘hīno vāssa mātukucchismiṁ gabbhavāso ahosīti adhippāyo’’ti.",
  "tika-vin01t11:524_2": "Gabbha-saddo atthi mātukucchipariyāyo ‘‘gabbhe vasati māṇavo’’tiādīsu (jā. 1.15.363)",
  "tika-vin01t11:524_3": "viya . Atthi mātukucchismiṁ nibbattasattapariyāyo ‘‘antamaso gabbhapātanaṁ upādāyā’’tiādīsu",
  "tika-vin01t11:524_4": "(mahāva. 129) viya. Tattha mātukucchipariyāyaṁ gahetvā atthaṁ dassento āha ‘‘anāgate",
  "tika-vin01t11:524_5": "gabbhaseyyā’’ti. Gabbhe seyyā gabbhaseyyā. Anuttarena maggenāti aggamaggena. Kammakilesānaṁ",
  "tika-vin01t11:524_6": "maggena vihatattā āha ‘‘vihatakāraṇattā’’ti. Itarā tissopīti aṇḍajasaṁsedajaopapātikā.",
  "tika-vin01t11:524_7": "Ettha ca yadipi ‘‘apagabbho’’ti imassa anurūpato gabbhaseyyā eva vattabbā, pasaṅgato",
  "tika-vin01t11:524_8": "pana labbhamānaṁ sabbampi vattuṁ vaṭṭatīti punabbhavābhinibbattipi vuttāti veditabbā.",
  "tika-vin01t11:525_0": "Idāni sattapariyāyassa gabbhasaddassa vasena viggahanānattaṁ dassento āha ‘‘apicā’’tiādi.",
  "tika-vin01t11:525_1": "Imasmiṁ pana vikappe gabbhaseyyā punabbhavābhinibbattīti ubhayampi gabbhaseyyavaseneva",
  "tika-vin01t11:525_2": "vuttantipi vadanti. Nanu ca ‘‘āyatiṁ gabbhaseyyā pahīnā’’ti (pārā. 10) vuttattā gabbhassa",
  "tika-vin01t11:525_3": "seyyā eva pahīnā, na pana gabbhoti āpajjatīti āha ‘‘yathā cā’’tiādi. Atha ‘‘abhinibbattī’’ti",
  "tika-vin01t11:525_4": "ettakameva avatvā punabbhavaggahaṇaṁ kimatthanti āha ‘‘abhinibbatti ca nāmā’’tiādi.",
  "tika-vin01t11:525_5": "Apunabbhavabhūtāti khaṇe khaṇe uppajjamānānaṁ dhammānaṁ abhinibbatti.",
  "tika-vin01t11:526_0": "11.Dhammadhātunti ettha dhamme anavasese dhāreti yāthāvato upadhāretīti dhammadhātu,",
  "tika-vin01t11:526_1": "dhammānaṁ yathāsabhāvato avabujjhanasabhāvo, sabbaññutaññāṇassetaṁ adhivacanaṁ. Paṭivijjhitvāti",
  "tika-vin01t11:526_2": "sacchikatvā, paṭilabhitvāti attho, paṭilābhahetūti vuttaṁ hoti. Desanāvilāsappatto",
  "tika-vin01t11:526_3": "hotīti rucivasena parivattetvā desetuṁ samatthatā desanāvilāso, taṁ patto adhigatoti",
  "tika-vin01t11:526_4": "attho. Karuṇāvipphāranti sabbasattesu mahākaruṇāya pharaṇaṁ. Tādiguṇalakkhaṇameva",
  "tika-vin01t11:526_5": "puna upamāya vibhāvetvā dassento āha ‘‘pathavīsamacittata’’nti. Yathā pathavī suciasucinikkhepachedanabhedanādīsu",
  "tika-vin01t11:526_6": "na vikampati, anurodhavirodhaṁ na pāpuṇāti, evaṁ iṭṭhāniṭṭhesu lābhālābhādīsu anurodhavirodhappahānato",
  "tika-vin01t11:526_7": "avikampitacittatāya pathavīsamacittatanti attho. Akuppadhammatanti ettha ‘‘akuppadhammo",
  "tika-vin01t11:526_8": "nāma phalasamāpattī’’ti tīsupi gaṇṭhipadesu vuttaṁ. ‘‘Paresu pana akkosantesupi attano",
  "tika-vin01t11:526_9": "pathavīsamacittatālakkhaṇaṁ akujjhanasabhāvatanti evamettha attho gahetabbo’’ti amhākaṁ",
  "tika-vin01t11:526_10": "khanti. Jarāya anusaṭanti jarāya paliveṭhitaṁ. Vaṭṭakhāṇubhūtanti anekesaṁ anayabyasanānaṁ",
  "tika-vin01t11:526_11": "nipātalakkhaṇatthambhabhūtatāya saṁsārakhāṇubhūtaṁ. Brāhmaṇassa vuḍḍhatāya āsannavuttimaraṇanti",
  "tika-vin01t11:526_12": "sambhāvanavasena ‘‘ajja maritvā’’tiādi vuttaṁ. Mahantena kho pana ussāhenāti ‘‘sādhu",
  "tika-vin01t11:526_13": "kho pana tathārūpānaṁ arahataṁ dassanaṁ hotī’’ti evaṁ sañjātamahussāhena. Appaṭisamaṁ",
  "tika-vin01t11:526_14": "purejātabhāvanti anaññasādhāraṇaṁ purejātabhāvaṁ. Natthi etassa paṭisamoti appaṭisamo, purejātabhāvo.",
  "tika-vin01t11:527_0": "‘‘Apī’’ti avatvā ‘‘pī’’ti vadanto pi-saddopi visuṁ atthi nipātoti dasseti. Sambhāvanattheti",
  "tika-vin01t11:527_1": "‘‘api nāmevaṁ siyā’’ti vikappanattho sambhāvanattho, tasmiṁ jotakatāya pisaddo vattati.",
  "tika-vin01t11:527_2": "Vacanasiliṭṭhatāyāti vacanassa madhurabhāvatthaṁ, mudubhāvatthanti attho. Evañhi",
  "tika-vin01t11:527_3": "loke siliṭṭhavacanaṁ hotīti evaṁ ekameva gaṇanaṁ avatvā aparāya gaṇanāya saddhiṁ",
  "tika-vin01t11:527_4": "vacanaṁ loke siliṭṭhavacanaṁ hoti yathā ‘‘dve vā tīṇi vā udakaphusitānī’’ti. Sammā",
  "tika-vin01t11:527_5": "adhisayitānīti pādādīhi attanā nesaṁ kiñci upaghātaṁ akarontiyā bahivātādiparissayaparihāratthaṁ",
  "tika-vin01t11:527_6": "sammadeva upari sayitāni. Upariattho hettha adhi-saddo. Utuṁ gaṇhāpentiyāti tesaṁ",
  "tika-vin01t11:527_7": "allasinehapariyādānatthaṁ attano kāyusmāvasena utuṁ gaṇhāpentiyā. Tenāha ‘‘usmīkatānī’’ti.",
  "tika-vin01t11:527_8": "Sammā paribhāvitānīti sammadeva sabbaso kukkuṭavāsanāya vāsitāni. Tenāha ‘‘kukkuṭagandhaṁ gāhāpitānī’’ti.",
  "tika-vin01t11:528_0": "Ettha ca sammā parisedanaṁ kukkuṭagandhaparibhāvanañca sammā adhisayananipphattiyā",
  "tika-vin01t11:528_1": "ānubhāvanipphāditanti daṭṭhabbaṁ. Sammā adhisayaneneva hi itaradvayaṁ ijjhati . Na",
  "tika-vin01t11:528_2": "hi sammā adhisayanato visuṁ sammā parisedanassa sammā paribhāvanassa ca karaṇaṁ atthi,",
  "tika-vin01t11:528_3": "tena pana saddhiṁyeva itaresaṁ dvinnampi ijjhanato vuttaṁ ‘‘evaṁ tīhi pakārehi tāni",
  "tika-vin01t11:528_4": "aṇḍāni paripāliyamānānī’’ti. Nakhasikhāti nakhaggāni. Mukhatuṇḍakanti mukhaggaṁ.",
  "tika-vin01t11:528_5": "Kapālassa tanukattāti ettha yathā kapālassa tanutā ālokassa anto paññāyamānassa kāraṇaṁ,",
  "tika-vin01t11:528_6": "tathā kapālassa tanutāya nakhasikhāmukhatuṇḍakānaṁ kharatāya ca allasinehapariyādānaṁ",
  "tika-vin01t11:528_7": "kāraṇavacananti daṭṭhabbaṁ. Saṅkuṭitahatthapādāti ettha hatthāti pakkhā. Na hi kukkuṭānaṁ",
  "tika-vin01t11:528_8": "pakkhato añño hattho nāma atthi. Etthāti ālokaṭṭhāne. Pakkhe vidhunantāti pakkhe",
  "tika-vin01t11:528_9": "cālentā. Nikkhamantānanti niddhāraṇe sāmivacanaṁ, nikkhamantesūti attho.",
  "tika-vin01t11:529_0": "So jeṭṭho iti assa vacanīyoti yo paṭhamataraṁ aṇḍakosato nikkhanto kukkuṭapotako,",
  "tika-vin01t11:529_1": "soyeva jeṭṭhoti vacanīyo assa, bhaveyyāti attho. Sampaṭipādentoti saṁsandento. Tibhūmakapariyāpannāpi",
  "tika-vin01t11:529_2": "sattā avijjākosassa anto paviṭṭhā tattha tattha appahīnāya avijjāya veṭhitattāti",
  "tika-vin01t11:529_3": "āha ‘‘avijjākosassa anto paviṭṭhesu sattesū’’ti. Aṇḍakosanti bījakapālaṁ. Lokasannivāseti",
  "tika-vin01t11:529_4": "loko eva lokasannivāso. Sammāsambodhinti ettha sammāti aviparītattho, saṁ-saddo sāmanti",
  "tika-vin01t11:529_5": "imamatthaṁ dīpeti, tasmā sammā aviparītenākārena sayameva cattāri saccāni bujjhati",
  "tika-vin01t11:529_6": "paṭivijjhatīti sammāsambodhīti maggo vuccati. Tenāha ‘‘sammā sāmañca bodhi’’nti,",
  "tika-vin01t11:529_7": "sammā sayameva ca bujjhanakanti attho. Sammāti vā pasatthavacano, saṁ-saddo sundaravacanoti",
  "tika-vin01t11:529_8": "āha ‘‘atha vā pasatthaṁ sundarañca bodhi’’nti. Bodhisaddassa anekatthataṁ dassetvā",
  "tika-vin01t11:529_9": "idhādhippetamatthaṁ niddhāretvā dassetukāmo āha ‘‘bodhīti rukkhopi maggopī’’tiādi.",
  "tika-vin01t11:529_10": "Tattha abujjhi etthāti rukkho bodhi. Sayaṁ bujjhati, bujjhanti vā tena ariyāti maggo",
  "tika-vin01t11:529_11": "bodhi. Sabbadhamme sabbākārato bujjhati paṭivijjhatīti sabbaññutaññāṇaṁ bodhi. Bujjhīyati",
  "tika-vin01t11:529_12": "sacchikarīyatīti nibbānaṁ bodhi. Antarā ca bodhinti dutiyamudāharaṇaṁ vināpi rukkhasaddena",
  "tika-vin01t11:529_13": "bodhisaddassa rukkhe pavattidassanatthaṁ vuttaṁ. Varabhūrimedhasoti mahāpathavī viya",
  "tika-vin01t11:529_14": "patthaṭavarapaññoti attho. Asabbaguṇadāyakattāti sabbaguṇānaṁ adāyakattā. Sabbaguṇe",
  "tika-vin01t11:529_15": "na dadātīti hi asabbaguṇadāyako, ayuttasamāsoyaṁ gamakattā yathā ‘‘asūriyaṁpassāni mukhānī’’ti.",
  "tika-vin01t11:530_0": "Tisso vijjāti upanissayavato saheva arahattaphalena tisso vijjā deti. Nanu cettha",
  "tika-vin01t11:530_1": "tīsu vijjāsu āsavakkhayañāṇassa maggapariyāpannattā kathametaṁ yujjati ‘‘maggo tisso",
  "tika-vin01t11:530_2": "vijjā detī’’ti? Nāyaṁ doso. Satipi āsavakkhayañāṇassa maggapariyāpannabhāve aṭṭhaṅgike",
  "tika-vin01t11:530_3": "magge sati maggañāṇena saddhiṁ tisso vijjā paripuṇṇā hontīti ‘‘maggo tisso vijjā",
  "tika-vin01t11:530_4": "detī’’ti vuccati. Cha abhiññāti etthāpi eseva nayo. Sāvakapāramiñāṇanti aggasāvakehi",
  "tika-vin01t11:530_5": "paṭilabhitabbaṁ sabbameva lokiyalokuttarañāṇaṁ. Paccekabodhiñāṇanti etthāpi imināva",
  "tika-vin01t11:530_6": "nayena attho veditabbo. Abbhaññāsinti jāniṁ. Jānanañca na anussavādivasenāti āha",
  "tika-vin01t11:530_7": "‘‘paṭivijjhi’’nti, paccakkhamakāsinti attho. Paṭivedhopi na dūre ṭhitassa lakkhaṇappaṭivedho",
  "tika-vin01t11:530_8": "viyāti āha ‘‘pattomhī’’ti, pāpuṇinti attho. Pāpuṇanañca na sayaṁ gantvāti āha ‘‘adhigatomhī’’ti,",
  "tika-vin01t11:530_9": "sakasantāne uppādanavasena paṭilabhinti attho.",
  "tika-vin01t11:531_0": "Opammasampaṭipādananti opammatthassa upameyyena sammadeva paṭipādanaṁ. Atthenāti",
  "tika-vin01t11:531_1": "upameyyatthena. Yathā kukkuṭiyā aṇḍesu tividhakiriyākaraṇaṁ kukkuṭacchāpakānaṁ aṇḍakosato",
  "tika-vin01t11:531_2": "nikkhamanassa mūlakāraṇaṁ, evaṁ bodhisattabhūtassa bhagavato tividhānupassanākaraṇaṁ",
  "tika-vin01t11:531_3": "avijjaṇḍakosato nikkhamanassa mūlakāraṇanti āha ‘‘yathā hi tassā kukkuṭiyā…pe… tividhānupassanākaraṇa’’nti.",
  "tika-vin01t11:531_4": "‘‘Santāne’’ti vuttattā aṇḍasadisatā santānassa bahi nikkhantakukkuṭacchāpakasadisatā",
  "tika-vin01t11:531_5": "buddhaguṇānaṁ, buddhaguṇāti ca atthato buddhoyeva ‘‘tathāgatassa kho etaṁ, vāseṭṭha,",
  "tika-vin01t11:531_6": "adhivacanaṁ dhammakāyo itipī’’ti vacanato. Avijjaṇḍakosassa tanubhāvoti balavavipassanāvasena",
  "tika-vin01t11:531_7": "avijjaṇḍakosassa tanubhāvo, paṭicchādanasāmaññena ca avijjāya aṇḍakosasadisatā. Mudubhūtassapi",
  "tika-vin01t11:531_8": "kharabhāvāpatti hotīti tannivattanatthaṁ ‘‘thaddhakharabhāvo’’ti vuttaṁ. Tikkhakharavippasannasūrabhāvoti",
  "tika-vin01t11:531_9": "ettha pariggayhamānesu saṅkhāresu vipassanāñāṇassa samādhindriyavasena sukhānuppaveso",
  "tika-vin01t11:531_10": "tikkhatā, anupavisitvāpi satindriyavasena anatikkamanato akuṇṭhatā kharabhāvo. Tikkhopi",
  "tika-vin01t11:531_11": "hi ekacco saro lakkhaṁ patvā kuṇṭho hoti, na tathā idaṁ. Satipi kharabhāve sukhumappavattivasena",
  "tika-vin01t11:531_12": "kilesasamudācārasaṅkhobharahitatāya saddhindriyavasena pasannabhāvo, satipi ca pasannabhāve",
  "tika-vin01t11:531_13": "antarā anosakkitvā kilesapaccatthikānaṁ suṭṭhu abhibhavanato vīriyindriyavasena sūrabhāvo",
  "tika-vin01t11:531_14": "veditabbo. Evamimehi pakārehi saṅkhārupekkhāñāṇameva gahitanti daṭṭhabbaṁ. Vipassanāñāṇassa",
  "tika-vin01t11:531_15": "pariṇāmakāloti vipassanāya vuṭṭhānagāminibhāvappatti, tadā ca sā maggañāṇagabbhaṁ",
  "tika-vin01t11:531_16": "dhārentī viya hotīti āha ‘‘gabbhaggahaṇakālo’’ti. Gabbhaṁ gaṇhāpetvāti saṅkhārupekkhāya",
  "tika-vin01t11:531_17": "anantaraṁ sikhāppattaanulomavipassanāvasena maggavijāyanatthaṁ gabbhaṁ gaṇhāpetvā.",
  "tika-vin01t11:531_18": "Anupubbādhigatenāti paṭhamamaggapaṭipāṭiyā adhigatena. Abhiññāpakkheti lokiyābhiññāpakkhe.",
  "tika-vin01t11:531_19": "Lokuttarābhiññā hi avijjaṇḍakosaṁ padālitā. Potthakesu pana katthaci ‘‘chaabhiññāpakkhe’’ti",
  "tika-vin01t11:531_20": "likhanti, so apāṭhoti veditabbo. Jeṭṭho seṭṭhoti vuddhatamattā jeṭṭho, sabbaguṇehi",
  "tika-vin01t11:531_21": "uttamattā pasatthatamoti seṭṭho.",
  "tika-vin01t11:532_0": "Idāni ‘‘āraddhaṁ kho pana me brāhmaṇa vīriya’’ntiādikāya desanāya anusandhiṁ dassento",
  "tika-vin01t11:532_1": "āha ‘‘evaṁ bhagavā’’tiādi. Tattha pubbabhāgato pabhutīti bhāvanāya pubbabhāgiyavīriyārambhādito",
  "tika-vin01t11:532_2": "paṭṭhāya. Cittamevamuppannanti evaṁ upari vakkhamānaparivitakkavasena cittamuppannanti",
  "tika-vin01t11:532_3": "attho. ‘‘Cittameva uppanna’’ntipi pāṭho, tattha cittameva uppannaṁ, na tāva bhagavati",
  "tika-vin01t11:532_4": "pasādoti attho. Muṭṭhassatināti vinaṭṭhassatinā, sativirahitenāti attho. Sāraddhakāyenāti",
  "tika-vin01t11:532_5": "sadarathakāyena. Bodhimaṇḍeti bodhisaṅkhātassa ñāṇassa maṇḍabhāvappatte ṭhāne. Bodhīti",
  "tika-vin01t11:532_6": "hi paññā vuccati, sā ettha maṇḍā pasannā jātāti so padeso ‘‘bodhimaṇḍo’’ti paññāto.",
  "tika-vin01t11:532_7": "Caturaṅgasamannāgatanti ‘‘kāmaṁ taco ca nhāru ca aṭṭhi ca avasissatu, sarīre upasussatu",
  "tika-vin01t11:532_8": "maṁsalohita’’nti (ma. ni. 2.184; saṁ. ni. 2.22; a. ni. 2.5; mahāni. 196) evaṁ vuttacaturaṅgasamannāgataṁ",
  "tika-vin01t11:532_9": "vīriyaṁ. Tattha tacoti ekaṁ aṅgaṁ nhāru ekaṁ aṅgaṁ aṭṭhi ekaṁ aṅgaṁ maṁsalohitaṁ",
  "tika-vin01t11:532_10": "ekaṁ aṅganti veditabbaṁ. Taco ekaṁ aṅganti ca tace nirapekkhabhāvo ekaṁ aṅganti gahetabbaṁ.",
  "tika-vin01t11:532_11": "Padhānaṁ anuyuñjantassa hi tace palujjamānepi taṁnimittaṁ avosānāpajjanaṁ tassa vīriyassa",
  "tika-vin01t11:532_12": "ekaṁ aṅgaṁ ekaṁ kāraṇaṁ. Evaṁ sesesupi attho veditabbo. Paggahitanti ārambhaṁ sithilaṁ",
  "tika-vin01t11:532_13": "akatvā daḷhaparakkamasaṅkhātussāhanabhāvena gahitaṁ. Tenāha ‘‘asithilappavattitanti vuttaṁ hotī’’ti.",
  "tika-vin01t11:533_0": "Asallīnanti asaṅkucitaṁ kosajjavasena saṅkocaṁ anāpannaṁ. Upaṭṭhitāti ogāhanasaṅkhātena",
  "tika-vin01t11:533_1": "apilāpabhāvena ārammaṇaṁ upagantvā ṭhitā. Tenāha ‘‘ārammaṇābhimukhībhāvenā’’ti. Sammosassa",
  "tika-vin01t11:533_2": "viddhaṁsanavasena pavattiyā na sammuṭṭhāti asammuṭṭhā. Kiñcāpi cittapassaddhivaseneva",
  "tika-vin01t11:533_3": "cittameva passaddhaṁ, kāyapassaddhivaseneva ca kāyo passaddho hoti, tathāpi yasmā",
  "tika-vin01t11:533_4": "kāyapassaddhi uppajjamānā cittapassaddhiyā saheva uppajjati, na vinā, tasmā vuttaṁ",
  "tika-vin01t11:533_5": "‘‘kāyacittapassaddhivasenā’’ti. Kāyapassaddhiyā ubhayesampi kāyānaṁ passambhanāvahattā",
  "tika-vin01t11:533_6": "vuttaṁ ‘‘rūpakāyopi passaddhoyeva hotī’’ti. So ca khoti so ca kho kāyo. Vigatadarathoti",
  "tika-vin01t11:533_7": "vigatakilesadaratho. Nāmakāye hi vigatadarathe rūpakāyopi vūpasantadarathapariḷāho",
  "tika-vin01t11:533_8": "hoti. Sammā āhitanti nānārammaṇesu vidhāvanasaṅkhātaṁ vikkhepaṁ vicchinditvā ekasmiṁyeva",
  "tika-vin01t11:533_9": "ārammaṇe avikkhittabhāvāpādanena sammadeva āhitaṁ ṭhapitaṁ. Tenāha ‘‘suṭṭhu ṭhapita’’ntiādi.",
  "tika-vin01t11:533_10": "Cittassa anekaggabhāvo vikkhepavasena cañcalatā, sā sati ekaggatāya na hotīti āha",
  "tika-vin01t11:533_11": "‘‘ekaggaṁ acalaṁ nipphandana’’nti. Ettāvatāti ‘‘āraddhaṁ kho panā’’tiādinā vīriyasatipassaddhisamādhīnaṁ",
  "tika-vin01t11:533_12": "kiccasiddhidassanena.",
  "tika-vin01t11:534_0": "Nanu ca saddhāpaññānampi kiccasiddhi jhānassa pubbapaṭipadāya icchitabbāti? Saccaṁ",
  "tika-vin01t11:534_1": "icchitabbā, sā pana nānantarikabhāvena avuttasiddhāti na gahitā. Asati hi saddhāya",
  "tika-vin01t11:534_2": "vīriyārambhādīnaṁ asambhavoyeva, paññāpariggahe ca nesaṁ asati ñāyārambhādibhāvo",
  "tika-vin01t11:534_3": "na siyā, tathā asallīnāsammosatādayo vīriyādīnanti asallīnatādiggahaṇenevettha paññākiccasiddhi",
  "tika-vin01t11:534_4": "gahitāti daṭṭhabbaṁ. Jhānabhāvanāyaṁ vā samādhikiccaṁ adhikaṁ icchitabbanti dassetuṁ",
  "tika-vin01t11:534_5": "samādhipariyosānāva jhānassa pubbapaṭipadā kathitāti daṭṭhabbaṁ.",
  "tika-vin01t11:535": "Paṭhamajjhānakathā",
  "tika-vin01t11:536_0": "Idāni ‘‘vivicceva kāmehī’’tiādinayappavattāya pāḷiyā jhānavibhaṅge (vibha. 508) vuttampi",
  "tika-vin01t11:536_1": "atthaṁ aṭṭhakathānayeneva saṁvaṇṇetukāmo vibhaṅgapāḷiyaṁ vuttanayena avacane kāraṇaṁ",
  "tika-vin01t11:536_2": "dassetuṁ ‘‘kiñcāpi tattha katame kāmā’’tiādimāha . Tattha patthanākārena pavatto",
  "tika-vin01t11:536_3": "dubbalo lobho chandanaṭṭhena chando, tato balavā rañjanaṭṭhena rāgo, tatopi balavataro",
  "tika-vin01t11:536_4": "bahalarāgo chandarāgo. Nimittānubyañjanāni saṅkappeti etenāti saṅkappo, tathāpavatto",
  "tika-vin01t11:536_5": "lobho. Tattha nimittasaṅkappanā nāma avayave samodhānetvā ‘‘itthī puriso’’tiādinā",
  "tika-vin01t11:536_6": "ekajjhaṁ katvā uparūpari kilesuppattiyā nimittassa kappanā. Anubyañjanasaṅkappanā",
  "tika-vin01t11:536_7": "pana ‘‘hatthā sobhanā, pādā sobhanā’’ti evaṁ anubyañjanavasena vibhajitvā kappanāti.",
  "tika-vin01t11:536_8": "Kilesānañhi anu anu byañjanato paribyañjanato paribyattivasena uppattiyā paccayabhāvato",
  "tika-vin01t11:536_9": "anubyañjanaṁ hatthapādādiavayavā vuccanti. Tato balavā rañjanaṭṭhena rāgo, saṅkappavaseneva",
  "tika-vin01t11:536_10": "pavatto tatopi balavataro saṅkapparāgo. Svāyaṁ pabhedo ekasseva lobhassa pavattiākāravasena",
  "tika-vin01t11:536_11": "avatthābhedavasena ca veditabbo yathā ‘‘vaccho dammo balībaddo’’ti. Kāmāti kilesakāmā,",
  "tika-vin01t11:536_12": "kāmentīti kāmā, kāmenti etehīti vā.",
  "tika-vin01t11:537_0": "Seyyathidanti imassa taṁ katamaṁ, taṁ kathanti vā attho. Viviccitvāti visuṁ hutvā.",
  "tika-vin01t11:537_1": "Tenāha ‘‘vinā hutvā apasakkitvā’’ti, pajahanavasena apakkamitvāti attho. Vivicceva",
  "tika-vin01t11:537_2": "kāmehīti ettha viviccāti iminā vivecanaṁ jhānakkhaṇe kāmānaṁ abhāvamattaṁ vuttaṁ.",
  "tika-vin01t11:537_3": "Viviccevāti pana iminā ekaṁsato kāmānaṁ vivecetabbatādīpanena tappaṭipakkhatā jhānassa",
  "tika-vin01t11:537_4": "kāmavivekappahānassa ca jhānādhigamūpāyatā dassitā hotīti imamatthaṁ dassetuṁ ‘‘paṭhamajjhāna’’ntiādiṁ",
  "tika-vin01t11:537_5": "vatvā tamevatthaṁ pākaṭataraṁ kātuṁ ‘‘katha’’ntiādi vuttaṁ. Andhakāre sati padīpo",
  "tika-vin01t11:537_6": "viyāti etena yathā padīpābhāvena rattiyaṁ andhakārābhibhavo, evaṁ jhānābhāvena cittasantatiyaṁ",
  "tika-vin01t11:537_7": "kāmābhibhavoti dasseti.",
  "tika-vin01t11:538_0": "Etanti pubbapadeyeva avadhāraṇavacanaṁ, na kho pana evaṁ daṭṭhabbaṁ ‘‘kāmehi evā’’ti",
  "tika-vin01t11:538_1": "avadhāraṇassa akatattā. Tannissaraṇatoti nissaranti niggacchanti etena, ettha vāti",
  "tika-vin01t11:538_2": "nissaraṇaṁ. Ke niggacchanti? Kāmā. Tesaṁ kāmānaṁ nissaraṇaṁ pahānaṁ tannissaraṇaṁ,",
  "tika-vin01t11:538_3": "tato kāmanissaraṇatoti attho. Kathaṁ pana samāne vikkhambhane kāmānamevetaṁ nissaraṇaṁ,",
  "tika-vin01t11:538_4": "na byāpādādīnanti codanaṁ yuttito āgamato ca sādhetuṁ ‘‘kāmadhātū’’tiādi vuttaṁ.",
  "tika-vin01t11:538_5": "Tattha kāmadhātusamatikkamanatoti sakalassapi kāmabhavassa samatikkamapaṭipadābhāvato.",
  "tika-vin01t11:538_6": "Tena imassa jhānassa kāmapariññābhāvamāha . Kāmarāgapaṭipakkhatoti ‘‘chando kāmo’’tiādinā",
  "tika-vin01t11:538_7": "(mahāni. 1) vuttavibhāgassa kilesakāmassa paccatthikabhāvato. Tena yathā mettā byāpādassa,",
  "tika-vin01t11:538_8": "karuṇā vihiṁsāya, evamidaṁ jhānaṁ kāmarāgassa ujuvipaccanīkabhūtanti dasseti. Vipākena",
  "tika-vin01t11:538_9": "cettha kāmadhātusamatikkamo attano pavattikkhaṇe kāmarāgapaṭipakkhatā ca veditabbā.",
  "tika-vin01t11:538_10": "Evamattano pavattiyā vipākappavattiyā ca kāmarāgato kāmadhātuto ca vinivattasabhāvattā",
  "tika-vin01t11:538_11": "idaṁ jhānaṁ visesato kāmānameva nissaraṇaṁ, svāyamattho pāṭhāgato evāti āha ‘‘yathāhā’’tiādi.",
  "tika-vin01t11:538_12": "Nekkhammanti paṭhamajjhānaṁ.",
  "tika-vin01t11:539_0": "Kāmañcettha tamatthaṁ dīpetuṁ purimapadeyeva avadhāraṇaṁ gahitaṁ, uttarapadepi pana",
  "tika-vin01t11:539_1": "taṁ gahetabbameva tathā atthasambhavatoti dassetuṁ ‘‘uttarapadepī’’tiādi vuttaṁ.",
  "tika-vin01t11:539_2": "Itoti kāmacchandato. Esa daṭṭhabboti esa niyamo daṭṭhabbo. Sādhāraṇavacanenāti sabbavivekasādhāraṇavacanena.",
  "tika-vin01t11:539_3": "Tadaṅgavikkhambhanasamucchedapaṭippassaddhinissaraṇavivekā tadaṅgavivekādayo. Kāyacittaupadhivivekā",
  "tika-vin01t11:539_4": "kāyavivekādayo. Tayo eva idha daṭṭhabbāti tayo eva idha jhānakathāyaṁ daṭṭhabbā samucchedavivekādīnaṁ",
  "tika-vin01t11:539_5": "asambhavato. Niddeseti mahāniddese (mahāni. 1). Tattha hi ‘‘uddānato dve kāmā vatthukāmā",
  "tika-vin01t11:539_6": "kilesakāmā cā’’ti uddisitvā tattha ‘‘katame vatthukāmā manāpiyā rūpā…pe… manāpiyā",
  "tika-vin01t11:539_7": "phoṭṭhabbā’’tiādinā vatthukāmā niddiṭṭhā. Te pana kāmīyantīti kāmāti veditabbā. Tatthevāti",
  "tika-vin01t11:539_8": "niddeseyeva. Vibhaṅgeti jhānavibhaṅge. Evañhi satīti evaṁ ubhayesampi kāmānaṁ saṅgahe",
  "tika-vin01t11:539_9": "sati. Vatthukāmehipīti vatthukāmehi viviccevātipi attho yujjatīti evaṁ yujjamānatthantarasamuccayattho",
  "tika-vin01t11:539_10": "pi-saddo, na kilesakāmasamuccayattho. Kasmā? Imasmiṁ atthe kilesakāmehi vivekassa",
  "tika-vin01t11:539_11": "dutiyapadena vuttattā. Tenāti vatthukāmavivekena. Kāyaviveko vutto hotīti puttadārādipariggahavivekadīpanato",
  "tika-vin01t11:539_12": "kāyaviveko vutto hoti.",
  "tika-vin01t11:540_0": "Purimenāti kāyavivekena. Etthāti ‘‘vivicceva kāmehi vivicca akusalehi dhammehī’’ti",
  "tika-vin01t11:540_1": "etasmiṁ padadvaye. Ito vā niddhārite vivekadvaye, akusalasaddena yadi kilesakāmā,",
  "tika-vin01t11:540_2": "sabbākusalāpi vā gahitā, sabbathā kilesakāmehi viveko vuttoti āha ‘‘dutiyena kilesakāmehi",
  "tika-vin01t11:540_3": "vivekavacanato’’ti. Dutiyenāti ca cittavivekenāti attho. Etesanti yathāvuttānaṁ dvinnaṁ",
  "tika-vin01t11:540_4": "padānaṁ. Niddhāraṇe cetaṁ sāmivacanaṁ. Taṇhādisaṁkilesānaṁ vatthuno pahānaṁ saṁkilesavatthuppahānaṁ.",
  "tika-vin01t11:540_5": "Lolabhāvo nāma tattha tattha rūpādīsu taṇhuppādo, tassa hetū vatthukāmā eva veditabbā.",
  "tika-vin01t11:540_6": "Bālabhāvassa hetupariccāgoti sambandho. Bālabhāvo nāma avijjā, ducintitacintitādi",
  "tika-vin01t11:540_7": "vā, tassa ayonisomanasikāro, sabbepi vā akusalā dhammā hetū. Kāmaguṇādhigamahetu",
  "tika-vin01t11:540_8": "pāṇātipātādiasuddhappayogo hotīti tabbivekena payogasuddhi vibhāvitā. Taṇhāsaṁkilesasodhanena",
  "tika-vin01t11:540_9": "vivaṭṭūpanissayasaṁvaḍḍhanena ca ajjhāsayavisodhanaṁ āsayaposanaṁ. Āsayaposananti",
  "tika-vin01t11:540_10": "ca jhānabhāvanāya paccayabhūtā pubbayogādivasena siddhā ajjhāsayasampadā , sā pana",
  "tika-vin01t11:540_11": "taṇhupatāpavigamena hoti. Tena vuttaṁ ‘‘taṇhāsaṁkilesavisodhanenā’’ti. Kāmesūti niddhāraṇe bhummaṁ.",
  "tika-vin01t11:541_0": "Anekabhedoti kāmāsavakāmarāgasaṁyojanādivasena rūpataṇhādivasena ca anekappabhedo.",
  "tika-vin01t11:541_1": "Kāmacchandoyevāti kāmasabhāvoyeva chando, na kattukamyatāchando napi kusalacchandoti",
  "tika-vin01t11:541_2": "adhippāyo. Akusalapariyāpannopīti ‘‘vivicca akusalehī’’ti ettha vuttaakusalesu antogadhopi.",
  "tika-vin01t11:541_3": "Jhānapaṭipakkhatoti jhānassa paṭipakkhabhāvato taṁhetu taṁnimittaṁ visuṁ vutto, akusalabhāvasāmaññena",
  "tika-vin01t11:541_4": "aggahetvā visuṁ sarūpena gahito. Yadi kilesakāmova purimapade vutto, taṁ kathaṁ bahuvacananti",
  "tika-vin01t11:541_5": "āha ‘‘anekabhedato’’tiādi. Aññesampīti diṭṭhimānaahirikānottappādīnaṁ taṁsahitaphassādīnañca.",
  "tika-vin01t11:541_6": "Uparijhānaṅgapaccanīkapaṭipakkhabhāvadassanatoti ‘‘savitakkaṁ savicāra’’ntiādinā",
  "tika-vin01t11:541_7": "upari vuccamānāni jhānaṅgāni uparijhānaṅgāni, tesaṁ attano paccanīkānaṁ paṭipakkhabhāvadassanato",
  "tika-vin01t11:541_8": "tappaccanīkanīvaraṇavacanaṁ. ‘‘Uparijhānaṅgānaṁ paccanīkapaṭipakkhabhāvadassanato’’tipi",
  "tika-vin01t11:541_9": "pāṭho. Tattha paccanīkapaṭipakkhabhāvadassanatoti upari vuccamānajhānaṅgānaṁ ujuvipaccanīkavasena",
  "tika-vin01t11:541_10": "paṭipakkhabhāvadassanatoti atthaṁ vadanti. Jhānaṅgapaccanīkānīti jhānaṅgānaṁ pavattinivāraṇato",
  "tika-vin01t11:541_11": "jhānaṅgapaccanīkāni. Viddhaṁsakānīti vighātakāni. Samādhi kāmacchandassapaṭipakkhoti",
  "tika-vin01t11:541_12": "rāgapaṇidhiyā ujuvipaccanīkabhāvato nānārammaṇehi palobhitassa paribbhamantassa cittassa",
  "tika-vin01t11:541_13": "samādhānato kāmacchandassa samādhi paṭipakkho. Pīti byāpādassāti pāmojjena samānayogakkhemattā",
  "tika-vin01t11:541_14": "byāpādassa pīti paṭipakkhā. Vitakko thinamiddhassāti yoniso saṅkappanavasena savipphārappavattito",
  "tika-vin01t11:541_15": "vitakko thinamiddhassa paṭipakkho. Sukhaṁ uddhaccakukkuccassāti sukhaṁ vūpasantasītalasabhāvattā",
  "tika-vin01t11:541_16": "avūpasamānutāpasabhāvassa uddhaccakukkuccassa paṭipakkhaṁ. Vicāro vicikicchāyāti",
  "tika-vin01t11:541_17": "vicāro ārammaṇe anumajjanavasena paññāpatirūpasabhāvattā vicikicchāya paṭipakkho.",
  "tika-vin01t11:541_18": "Mahākaccānattherena desitā piṭakānaṁ saṁvaṇṇanā peṭakaṁ, tasmiṁ peṭake.",
  "tika-vin01t11:542_0": "Pañcakāmaguṇabhedavisayassāti rūpādipañcakāmaguṇavisesavisayassa. Āghātavatthubhedādivisayānanti",
  "tika-vin01t11:542_1": "byāpādavivekavacanena ‘‘anatthaṁ me acarī’’tiādiāghātavatthubhedavisayassa dosassa,",
  "tika-vin01t11:542_2": "mohādhikehi thinamiddhādīhi vivekavacanena paṭicchādanavasena dukkhādipubbantādibhedavisayassa",
  "tika-vin01t11:542_3": "mohassa vikkhambhanaviveko vutto. Kāmarāgabyāpādatadekaṭṭhathinamiddhādivikkhambhakañcetaṁ",
  "tika-vin01t11:542_4": "sabbākusalapaṭipakkhasabhāvattā sabbakusalānaṁ, tena sabhāvena sabbākusalappahāyakaṁ",
  "tika-vin01t11:542_5": "hontampi kāmarāgādivikkhambhanasabhāvameva hoti taṁsabhāvattāti avisesetvā nīvaraṇākusalamūlādīnaṁ",
  "tika-vin01t11:542_6": "vikkhambhanaviveko vutto hotīti āha.",
  "tika-vin01t11:543_0": "Yathāpaccayaṁ pavattamānānaṁ sabhāvadhammānaṁ natthi kāci vasavattitāti vasavattibhāvanivāraṇatthaṁ",
  "tika-vin01t11:543_1": "‘‘vitakkanaṁ vitakko’’ti vuttaṁ. Vitakkananti hi vitakkanakiriyā, sā ca vitakkassa",
  "tika-vin01t11:543_2": "attano paccayehi pavattimattamevāti bhāvaniddeso vasavattibhāvanivāraṇāya hoti. Tayidaṁ",
  "tika-vin01t11:543_3": "vitakkanaṁ ‘‘īdisamida’’nti ārammaṇaparikappananti āha ‘‘ūhananti vuttaṁ hotī’’ti.",
  "tika-vin01t11:543_4": "Yasmā cittaṁ vitakkabalena ārammaṇaṁ abhiniruḷhaṁ viya hoti, tasmā so ārammaṇābhiniropanalakkhaṇo",
  "tika-vin01t11:543_5": "vutto. Yathā hi koci rājavallabhaṁ ñātiṁ vā mittaṁ vā nissāya rājagehaṁ ārohati anupavisati,",
  "tika-vin01t11:543_6": "evaṁ vitakkaṁ nissāya cittaṁ ārammaṇaṁ ārohati. Yadi evaṁ kathaṁ avitakkaṁ cittaṁ",
  "tika-vin01t11:543_7": "ārammaṇaṁ ārohatīti? Vitakkabaleneva. Yathā hi so puriso paricayena tena vināpi nirāsaṅko",
  "tika-vin01t11:543_8": "rājagehaṁ pavisati, evaṁ paricayena vitakkena vināpi avitakkaṁ cittaṁ ārammaṇaṁ ārohati.",
  "tika-vin01t11:543_9": "Paricayenāti ca santāne pavattavitakkabhāvanāsaṅkhātena paricayena. Vitakkassa hi",
  "tika-vin01t11:543_10": "santāne abhiṇhaṁ pavattassa vasena cittassa ārammaṇābhiruhanaṁ ciraparicitaṁ, tena",
  "tika-vin01t11:543_11": "taṁ kadāci vitakkena vināpi tattha pavattateva. Yathā taṁ ñāṇasahitaṁ hutvā sammasanavasena",
  "tika-vin01t11:543_12": "ciraparicitaṁ kadāci ñāṇarahitampi sammasanavasena pavattati, yathā vā kilesasahitaṁ",
  "tika-vin01t11:543_13": "hutvā pavattaṁ sabbaso kilesarahitampi paricayena kilesavāsanāvasena pavattati, evaṁsampadamidaṁ daṭṭhabbaṁ.",
  "tika-vin01t11:544_0": "Āhananapariyāhananarasoti ādito, abhimukhaṁ vā hananaṁ āhananaṁ. Parito, parivattitvā",
  "tika-vin01t11:544_1": "vā āhananaṁ pariyāhananaṁ. ‘‘Rūpaṁ rūpaṁ, pathavī pathavī’’ti ākoṭentassa viya pavatti",
  "tika-vin01t11:544_2": "āhananaṁ pariyāhanananti ca veditabbaṁ. Yasmiñhi ārammaṇe cittaṁ abhiniropeti, taṁ",
  "tika-vin01t11:544_3": "tassa gahaṇayogyaṁ karonto vitakko ākoṭento viya hoti. Yadi evaṁ nāgasenattherena",
  "tika-vin01t11:544_4": "‘‘ākoṭanalakkhaṇo vitakko. Yathā, mahārāja, bherī ākoṭitā atha pacchā anuravati anusaddāyati,",
  "tika-vin01t11:544_5": "evameva kho, mahārāja, yathā ākoṭanā, evaṁ vitakko daṭṭhabbo. Atha pacchā anuravanā",
  "tika-vin01t11:544_6": "anusaddanā, evaṁ vicāro daṭṭhabbo’’ti ākoṭanalakkhaṇatā vitakkassa kasmā vuttā? Nāyaṁ",
  "tika-vin01t11:544_7": "virodho. Therena hi kiccasannissitaṁ katvā lakkhaṇaṁ vuttaṁ. Dhammānañhi sabhāvavinimuttā",
  "tika-vin01t11:544_8": "kāci kiriyā nāma natthi tathā gahetabbākāro ca. Bodhaneyyajanānurodhena pana paramatthato",
  "tika-vin01t11:544_9": "ekībhāvopi sabhāvadhammo pariyāyavacanehi viya samāropitarūpehi bahūhi pakārehi pakāsīyati.",
  "tika-vin01t11:544_10": "Evañhi so suṭṭhu pakāsito hoti. Ānayanapaccupaṭṭhānoti ettha ānayanaṁ citte ārammaṇassa",
  "tika-vin01t11:544_11": "upanayanaṁ, ākaḍḍhanaṁ vā.",
  "tika-vin01t11:545_0": "Anusañcaraṇaṁ anuparibbhamanaṁ. Svāyaṁ viseso santānamhi labbhamāno eva santāne pākaṭo",
  "tika-vin01t11:545_1": "hotīti daṭṭhabbo. Sesesupi eseva nayo. Anumajjananti ārammaṇe cittassa anumasanaṁ,",
  "tika-vin01t11:545_2": "parimajjananti attho. Tathā hi ‘‘vicāro parimajjanahattho viya sañcaraṇahattho viyā’’ti",
  "tika-vin01t11:545_3": "ca vutto. Tatthāti ārammaṇe. Sahajātānaṁ anuyojanaṁ ārammaṇe anuvicaraṇasaṅkhātaanumajjanavaseneva",
  "tika-vin01t11:545_4": "veditabbaṁ. Anuppabandhanaṁ ārammaṇe cittassa avicchinnassa viya pavatti. Tathā hi",
  "tika-vin01t11:545_5": "so ‘‘anuppabandhanatā’’ti niddiṭṭho. Teneva ca ‘‘ghaṇṭānuravo viya, paribbhamanaṁ",
  "tika-vin01t11:545_6": "viyā’’ti ca vutto. Katthacīti paṭhamajjhāne parittacittuppādesu ca. Oḷārikaṭṭhenāti",
  "tika-vin01t11:545_7": "vicārato oḷārikaṭṭhena. Yathā ghaṇṭābhighātasaddo paṭhamābhinipāto hoti, evaṁ ārammaṇābhimukhaniropanaṭṭhena",
  "tika-vin01t11:545_8": "vitakko cetaso paṭhamābhinipāto viya hotīti āha ‘‘ghaṇṭābhighātasaddo viyā’’tiādi.",
  "tika-vin01t11:545_9": "Vipphāravāti ettha vipphāro nāma vitakkassa thinamiddhapaṭipakkho ārammaṇe anolīnatā",
  "tika-vin01t11:545_10": "asaṅkoco, so pana abhiniropanabhāvena calanaṁ viya hotīti adhippāyenāha ‘‘paripphandanabhāvo",
  "tika-vin01t11:545_11": "cittassā’’ti. Paribbhamanaṁ viyāti ettha parissayābhāvavīmaṁsanatthaṁ paribbhamananti",
  "tika-vin01t11:545_12": "veditabbaṁ. Dukanipātaṭṭhakathāyaṁ pana –",
  "tika-vin01t11:546_0": "‘‘Ākāse gacchato mahāsakuṇassa ubhohi pakkhehi vātaṁ gahetvā pakkhe sannisīdāpetvā",
  "tika-vin01t11:546_1": "gamanaṁ viya ārammaṇe cetaso abhiniropanabhāvena pavatto vitakko, vātaggahaṇatthaṁ",
  "tika-vin01t11:546_2": "pakkhe phandāpayamānassa gamanaṁ viya anumajjanabhāvena pavatto vicāro’’ti –",
  "tika-vin01t11:547_0": "Vuttaṁ, taṁ anuppabandhanena pavattiyaṁ yujjati. Tathā hi upacāre vā appanāyaṁ vā",
  "tika-vin01t11:547_1": "santānena pavattiyaṁ vitakko niccalo hutvā ārammaṇaṁ anupavisitvā viya pavattati,",
  "tika-vin01t11:547_2": "na paṭhamābhinipāte pākaṭo hoti. Yathā hi apubbārammaṇe paṭhamābhinipātabhūto vitakko",
  "tika-vin01t11:547_3": "vipphāravā hoti, na tathā ekasmiṁyeva ārammaṇe nirantaraṁ anuppabandhavasena pavattiyaṁ,",
  "tika-vin01t11:547_4": "nātivipphāravā pana tattha hoti sannisinnabhāvato. Paṭhamadutiyajjhānesu pākaṭo hotīti",
  "tika-vin01t11:547_5": "vitakkassa viseso abhiniropanākāro oḷārikattā paṭhamajjhāne pākaṭo hoti, tadabhāvato",
  "tika-vin01t11:547_6": "pañcakanaye dutiyajjhāne vicārassa viseso anumajjanākāro pākaṭo hoti.",
  "tika-vin01t11:548_0": "Ayaṁ panettha aparo nayo – malaggahitaṁ kaṁsabhājanaṁ ekena hatthena daḷhaṁ gahetvā",
  "tika-vin01t11:548_1": "itarena hatthena cuṇṇatelaeḷakalomādikatacumbaṭakena parimajjantassa daḷhaṁ gahaṇahattho",
  "tika-vin01t11:548_2": "viya vitakko, parimajjanahattho viya vicāro. Tathā kumbhakārassa daṇḍappahārena cakkaṁ",
  "tika-vin01t11:548_3": "bhamayitvā bhājanaṁ karontassa piṇḍassa uppīḷanahattho viya vitakko, tasseva ito",
  "tika-vin01t11:548_4": "cito ca sañcaraṇahattho viya vicāro. Tathā kaṁsabhājanādīsu kiñci maṇḍalaṁ vaṭṭalekhaṁ",
  "tika-vin01t11:548_5": "karontassa majjhe sannirumbhitvā ṭhitakaṇṭako viya abhiniropano vitakko, bahi paribbhamanakaṇṭako",
  "tika-vin01t11:548_6": "viya anumajjano vicāroti veditabbaṁ.",
  "tika-vin01t11:549_0": "Yathā pupphaphalasākhādiavayavavinimutto avijjamānopi rukkho ‘‘sapuppho saphalo’’ti",
  "tika-vin01t11:549_1": "voharīyati, evaṁ vitakkādiaṅgavinimuttaṁ avijjamānampi jhānaṁ ‘‘savitakkaṁ savicāra’’nti",
  "tika-vin01t11:549_2": "voharīyatīti dassetuṁ ‘‘rukkho viyā’’tiādi vuttaṁ. Vibhaṅge panātiādīsu jhānabhāvanāya",
  "tika-vin01t11:549_3": "puggalavasena desetabbattā ‘‘idha bhikkhu vivicceva kāmehī’’tiādinā (vibha. 508)",
  "tika-vin01t11:549_4": "puggalādhiṭṭhānena jhānāni uddiṭṭhānīti. Yadipi vibhaṅge puggalādhiṭṭhānā desanā",
  "tika-vin01t11:549_5": "katā, attho pana tatrāpi vibhaṅgepi yathā idha ‘‘iminā ca vitakkenā’’tiādinā dhammavasena",
  "tika-vin01t11:549_6": "vutto, evameva daṭṭhabbo, paramatthato puggalasseva abhāvatoti adhippāyo. Atha vā",
  "tika-vin01t11:549_7": "jhānasamaṅgino vitakkavicārasamaṅgitādassanena jhānasseva savitakkasavicāratā vuttāti",
  "tika-vin01t11:549_8": "āha ‘‘attho pana tatrāpi evameva daṭṭhabbo’’ti.",
  "tika-vin01t11:550_0": "Vivekasaddassa bhāvasādhanataṁ sandhāyāha ‘‘tasmā vivekā’’ti. Hetuatthe cetaṁ nissakkavacanaṁ,",
  "tika-vin01t11:550_1": "tasmā vivekā hetubhūtāti attho. Vivekasaddassa kattusādhanataṁ kammasādhanataṁ vā",
  "tika-vin01t11:550_2": "sandhāyāha ‘‘tasmiṁ vā viveke’’ti. ‘‘Vivitto’’ti hi iminā nīvaraṇehi vinābhūto tehi",
  "tika-vin01t11:550_3": "vivecitoti ca sādhanadvayampi saṅgahitamevāti. Pinayatīti tappeti vaḍḍheti vā. Sampiyāyanalakkhaṇāti",
  "tika-vin01t11:550_4": "paritussanalakkhaṇā. Pīnanarasāti paribrūhanarasā. Pharaṇarasāti paṇītarūpehi kāyassa",
  "tika-vin01t11:550_5": "byāpanarasā. Udaggabhāvo odagyaṁ. Sukhayatīti sukhaṁ, attanā sampayuttadhamme laddhassāde",
  "tika-vin01t11:550_6": "karotīti attho. Svāyaṁ kattuniddeso pariyāyaladdho dhammato aññassa kattunivattanattho,",
  "tika-vin01t11:550_7": "nippariyāyena pana bhāvasādhanameva labbhatīti ‘‘sukhanaṁ sukha’’nti vuttaṁ. Sātalakkhaṇanti",
  "tika-vin01t11:550_8": "iṭṭhasabhāvattā taṁsamaṅgīpuggalaṁ, sampayuttadhamme vā attani sādayatīti sātaṁ da-kārassa",
  "tika-vin01t11:550_9": "ta-kāraṁ katvā. Sātaṁ madhuranti vadanti, sātaṁ lakkhaṇaṁ etassāti sātalakkhaṇaṁ.",
  "tika-vin01t11:550_10": "Upabrūhanarasantiādīsu upabrūhanaṁ sampayuttadhammānaṁ saṁvaddhanaṁ, dukkhaṁ viya",
  "tika-vin01t11:550_11": "avissajjetvā adukkhamasukhā viya anajjhupekkhitvā anu anu gaṇhanaṁ upakāritā vā anuggaho.",
  "tika-vin01t11:550_12": "Katthacīti paṭhamajjhānādike. Paṭilābhatuṭṭhīti paṭilābhavasena uppajjanakatuṭṭhi.",
  "tika-vin01t11:550_13": "Paṭiladdharasānubhavananti paṭiladdhassa ārammaṇarasassa anubhavanaṁ. Etena pītisukhāni",
  "tika-vin01t11:550_14": "sabhāvato vibhajitvā dassitāni. Yattha pīti, tattha sukhanti vitakkassa viya vicārena",
  "tika-vin01t11:550_15": "pītiyā sukhena accantasaṁyogamāha. Yattha sukhaṁ, tattha na niyamato pītīti vicārassa",
  "tika-vin01t11:550_16": "viya vitakkena, sukhassa pītiyā anaccantasaṁyogaṁ. Tena accantānaccantasaṁyogitāya",
  "tika-vin01t11:550_17": "pītisukhānaṁ visesaṁ dasseti.",
  "tika-vin01t11:551_0": "Kaṁ udakaṁ tārenti etthāti kantāraṁ, nirudakamaruṭṭhānaṁ. Vanameva vanantaṁ. Vanacchāyappavesanaudakaparibhogesu",
  "tika-vin01t11:551_1": "viya sukhanti yathā hi puriso mahākantāramaggaṁ paṭipanno ghammapareto tasito pipāsito",
  "tika-vin01t11:551_2": "paṭipathe purisaṁ disvā ‘‘kattha pānīyaṁ atthī’’ti puccheyya, so ‘‘aṭaviṁ uttaritvāva",
  "tika-vin01t11:551_3": "jātassaravanasaṇḍo atthi, tattha gantvā labhissasī’’ti vadeyya, so tassa kathaṁ sutvāva",
  "tika-vin01t11:551_4": "haṭṭhapahaṭṭho bhaveyya, tato gacchanto bhūmiyaṁ patitāni uppaladalanāḷapattādīni",
  "tika-vin01t11:551_5": "disvā suṭṭhutaraṁ haṭṭhapahaṭṭho hutvā gacchanto allavatthe allakese purise passeyya,",
  "tika-vin01t11:551_6": "vanakukkuṭavanamorādīnaṁ saddaṁ suṇeyya, jātassarapariyante jātamaṇijālasadisaṁ nīlavanasaṇḍaṁ",
  "tika-vin01t11:551_7": "passeyya, sare jātāni uppalapadumakumudāni passeyya, acchaṁ vippasannaṁ udakampi",
  "tika-vin01t11:551_8": "passeyya, so bhiyyo bhiyyo haṭṭhapahaṭṭho hutvā jātassaraṁ otaritvā yathāruci nhatvā",
  "tika-vin01t11:551_9": "ca pivitvā ca passaddhadaratho bhisamuḷālapokkharādīni khāditvā nīluppalādīni piḷandhitvā",
  "tika-vin01t11:551_10": "mandālavamūlāni khandhe khipitvā uttaritvā sāṭakaṁ nivāsetvā udakasāṭakaṁ ātape katvā",
  "tika-vin01t11:551_11": "sītacchāyāya mandamande vāte paharante nipannova ‘‘aho sukhaṁ aho sukha’’nti vadeyya,",
  "tika-vin01t11:551_12": "evaṁsampadamidaṁ daṭṭhabbaṁ. Tassa hi purisassa jātassaravanasaṇḍasavanato paṭṭhāya",
  "tika-vin01t11:551_13": "yāva udakadassanā haṭṭhapahaṭṭhakālo viya pubbabhāgārammaṇe haṭṭhapahaṭṭhākārā pīti,",
  "tika-vin01t11:551_14": "nhāyitvā ca pivitvā ca sītacchāyāya mandamande vāte paharante ‘‘aho sukhaṁ aho sukha’’nti",
  "tika-vin01t11:551_15": "vadanto nipannakālo viya balappattaṁ ārammaṇarasānubhavanākārasaṇṭhitaṁ sukhaṁ.",
  "tika-vin01t11:552_0": "Tasmiṁ tasmiṁ samayeti iṭṭhārammaṇassa paṭilābhasamaye paṭiladdhassa rasānubhavanasamaye",
  "tika-vin01t11:552_1": "vanacchāyādīnaṁ savanadassanasamaye paribhogasamaye ca. Pākaṭabhāvatoti yathākkamaṁ",
  "tika-vin01t11:552_2": "pītisukhānaṁ vibhūtabhāvato. Vivekajaṁpītisukhanti ettha purimasmiṁ atthe vivekajanti",
  "tika-vin01t11:552_3": "jhānaṁ vuttaṁ. Pītisukhasaddato ca atthiatthavisesavato assa jhānassa, asmiṁ vā jhāneti",
  "tika-vin01t11:552_4": "ettha akāro daṭṭhabbo yathā arisasoti. Dutiye pītisukhameva vivekajaṁ, vivekajaṁpītisukhanti",
  "tika-vin01t11:552_5": "ca aññapadatthasamāso paccattaniddesassa ca alopo kato, lope vā sati ‘‘vivekajapītisukha’’nti",
  "tika-vin01t11:552_6": "pāṭhoti ayaṁ viseso.",
  "tika-vin01t11:553_0": "Gaṇanānupubbato paṭhamanti iminā desanākkamaṁ ulliṅgeti. ‘‘Gaṇanānupubbatā paṭhama’’ntipi",
  "tika-vin01t11:553_1": "pāṭho, tatthāpi gaṇanānupubbatāyāti attho, gaṇanānupubbatāmattaṁ vā paṭhamanti idaṁ",
  "tika-vin01t11:553_2": "vacananti attho. Paṭhamaṁ samāpajjatīti paṭhamanti idaṁ pana na ekantalakkhaṇaṁ.",
  "tika-vin01t11:553_3": "Ciṇṇavasībhāvo hi aṭṭhasamāpattilābhī ādito paṭṭhāya matthakaṁ pāpentopi samāpajjituṁ",
  "tika-vin01t11:553_4": "sakkoti, matthakato paṭṭhāya ādiṁ pāpentopi samāpajjituṁ sakkoti, antarantarā okkamantopi",
  "tika-vin01t11:553_5": "sakkoti. Evaṁ pubbuppattiyaṭṭhena pana paṭhamaṁ uppannantipi paṭhamaṁ. Teneva visuddhimagge",
  "tika-vin01t11:553_6": "(visuddhi. 1.75) ‘‘gaṇanānupubbatā paṭhamaṁ, paṭhamaṁ uppannantipi paṭhama’’nti ettakameva",
  "tika-vin01t11:553_7": "vuttaṁ. Paccanīkadhamme jhāpetīti nīvaraṇādipaccanīkadhamme dahati, vikkhambhanavasena",
  "tika-vin01t11:553_8": "pajahatīti attho. Gocaranti kasiṇādiālambanaṁ. Tanti taṁ gocaraṁ. Upanijjhāyatīti",
  "tika-vin01t11:553_9": "passati. Saha upacārenāti saddhiṁ upacārajjhānena. Kasiṇārammaṇūpanijjhāyanatoti",
  "tika-vin01t11:553_10": "pathavīkasiṇādino attano ārammaṇassa rūpaṁ viya cakkhunā upanijjhāyanato. Lakkhaṇūpanijjhāyanatoti",
  "tika-vin01t11:553_11": "yathāsambhavaṁ aniccādilakkhaṇattayassa nibbānadhātuyā tathalakkhaṇassa ca upanijjhāyanato.",
  "tika-vin01t11:553_12": "Tenevāha ‘‘ettha hī’’tiādi. Niccādivipallāsappahānena maggo asammohato aniccādilakkhaṇāni",
  "tika-vin01t11:553_13": "upanijjhāyatīti lakkhaṇūpanijjhānanti āha ‘‘vipassanāya upanijjhāyanakicca’’ntiādi.",
  "tika-vin01t11:553_14": "Tathalakkhaṇanti avināsadhammassa nibbānassa anaññathābhāvato aviparītasabhāvo tathalakkhaṇaṁ,",
  "tika-vin01t11:553_15": "maggassapi vā nibbānārammaṇato tathalakkhaṇūpanijjhānatā yojetabbā.",
  "tika-vin01t11:554_0": "Visadisodāharaṇaṁ tāva dassento āha ‘‘yathā sadhano’’tiādi. Añño apadesāraho hotīti",
  "tika-vin01t11:554_1": "dhanato parijanato ca añño dhanavā parijanavā ca puriso saha dhanena vattati parijanena",
  "tika-vin01t11:554_2": "cāti sadhano saparijanoti apadesaṁ arahatīti apadesāraho hoti , apadisitabbo hotīti",
  "tika-vin01t11:554_3": "vuttaṁ hoti. Senaṅgesu eva senāsammutīti rathādisenaṅgavinimuttāya senāya abhāvepi",
  "tika-vin01t11:554_4": "rathehi pattīhi ca saha vattanato sarathā sapatti senāti rathādisenaṅgesuyeva senāvohāroti",
  "tika-vin01t11:554_5": "attho. Kasmā panettha jhānapāṭhe aggahitā cittekaggatā gahitāti anuyogaṁ sandhāyāha",
  "tika-vin01t11:554_6": "‘‘avuttattā’’tiādi. Evaṁ vuttāyevāti evaṁ sarūpato vibhaṅge vuttāyeva. Sacittekaggatanti",
  "tika-vin01t11:554_7": "idha avuttepīti ‘‘sacittekaggata’’nti evaṁ sarūpato imasmiṁ jhānapāṭhe avuttepīti",
  "tika-vin01t11:554_8": "attho, sāmaññato pana jhānaggahaṇena gahitā eva. Tenevāha ‘‘yena hī’’tiādi . Idaṁ",
  "tika-vin01t11:554_9": "vuttaṁ hoti – yena vitakkādīhi saha vattabbaṁ, taṁ dhammaṁ dīpetuṁ tassa pakāsanādhippāyena",
  "tika-vin01t11:554_10": "‘‘savitakkaṁ savicāra’’ntiādinā uddeso kato, so eva adhippāyo tena bhagavatā vibhaṅge",
  "tika-vin01t11:554_11": "(vibha. 569) ‘‘cittassekaggatā’’ti niddisantena pakāsito, tasmā sā jhānapāṭhe aggahitāti na cintetabbanti.",
  "tika-vin01t11:555_0": "Upasampajjāti ettha upa-saṁsaddā ‘‘upalabbhatī’’tiādīsu viya niratthakāti dassetuṁ",
  "tika-vin01t11:555_1": "‘‘upagantvā’’tiādiṁ vatvā puna tesaṁ sātthakabhāvaṁ dassetuṁ ‘‘upasampādayitvā’’tiādi",
  "tika-vin01t11:555_2": "vuttaṁ, tasmā upasampajjāti ettha patvā sādhetvāti vā attho. Iriyanti kiriyaṁ. Vuttintiādīni",
  "tika-vin01t11:555_3": "tasseva vevacanāni. Ekaṁ iriyāpathabādhanaṁ iriyāpathantarehi rakkhaṇaṁ pālanaṁ.",
  "tika-vin01t11:555_4": "Sabbabuddhānaṁ āciṇṇattā ānāpānassatikammaṭṭhānameva vuttaṁ. Tañhi sabbabuddhānaṁ āciṇṇanti vadanti.",
  "tika-vin01t11:556": "Paṭhamajjhānakathā niṭṭhitā.",
  "tika-vin01t11:557": "Dutiyajjhānakathā",
  "tika-vin01t11:558_0": "Vūpasamāti vūpasamahetu. Vūpasamoti cettha pahānaṁ adhippetaṁ, tañca vitakkavicārānaṁ",
  "tika-vin01t11:558_1": "atikkamo atthato dutiyajjhānakkhaṇe anuppādoti āha ‘‘samatikkamā’’tiādi. Katamesaṁ",
  "tika-vin01t11:558_2": "panettha vitakkavicārānaṁ vūpasamo adhippeto, kiṁ paṭhamajjhānikānaṁ, udāhu dutiyajjhānikānanti,",
  "tika-vin01t11:558_3": "kiñcettha – yadi paṭhamajjhānikānaṁ, natthi tesaṁ vūpasamo. Na hi kadāci paṭhamajjhānaṁ",
  "tika-vin01t11:558_4": "vitakkavicārarahitaṁ atthi. Atha dutiyajjhānikānaṁ, evampi nattheva vūpasamo sabbena",
  "tika-vin01t11:558_5": "sabbaṁ tesaṁ tattha abhāvatoti imaṁ anuyogaṁ sandhāyāha ‘‘tattha kiñcāpī’’tiādi.",
  "tika-vin01t11:558_6": "Yasmā diṭṭhādīnavassa taṁtaṁjhānakkhaṇe anuppattidhammatāpādanaṁ vūpasamanaṁ adhippetaṁ,",
  "tika-vin01t11:558_7": "vitakkādayo eva ca jhānaṅgabhūtā tathā karīyanti, na taṁsampayuttā phassādayo, tasmā",
  "tika-vin01t11:558_8": "vitakkādīnaṁyeva vūpasamādhivacanaṁ jhāne āgataṁ. Yasmā pana vitakkādīnaṁ viya taṁsampayuttadhammānampi",
  "tika-vin01t11:558_9": "‘‘etena etaṁ oḷārika’’nti ādīnavadassanaṁ sutte āgataṁ, tasmā avisesena vitakkādīnaṁ",
  "tika-vin01t11:558_10": "taṁsahagatānañca vūpasamādike vattabbe vitakkādīnaṁyeva vūpasamo vuccamāno adhikavacanaṁ",
  "tika-vin01t11:558_11": "aññamatthaṁ bodhetīti katvā kañci visesaṁ dīpetīti dassento ‘‘oḷārikassa panā’’tiādimāha.",
  "tika-vin01t11:558_12": "Ayañhettha adhippāyo – yehi vitakkavicārehi paṭhamajjhānassa oḷārikatā, tesaṁ samatikkamā",
  "tika-vin01t11:558_13": "dutiyajjhānassa samadhigamo, na sabhāvato anoḷārikānaṁ phassādīnaṁ samatikkamāti",
  "tika-vin01t11:558_14": "ayamattho ‘‘vitakkavicārānaṁ vūpasamā’’ti etena dīpito , tasmā ‘‘kiṁ paṭhamajjhānikānaṁ",
  "tika-vin01t11:558_15": "vitakkavicārānaṁ vūpasamo idhādhippeto, udāhu dutiyajjhānikāna’’nti edisī codanā",
  "tika-vin01t11:558_16": "anokāsāva. ‘‘Pītiyā ca virāgā’’tiādīsupi eseva nayo. Tasmā vitakkavicārapītisukhasamatikkamavacanāni",
  "tika-vin01t11:558_17": "oḷārikoḷārikaṅgasamatikkamā dutiyādiadhigamadīpakānīti tesaṁ ekadesabhūtaṁ vitakkavicārasamatikkamavacanaṁ",
  "tika-vin01t11:558_18": "avayavena samudāyopalakkhaṇanayena taṁ dīpakaṁ vuttaṁ. Visuṁ visuṁ ṭhitepi hi vitakkavicārasamatikkamavacanādike",
  "tika-vin01t11:558_19": "paheyyaṅganiddesatāsāmaññena cittena samūhato gahite vitakkavicāravūpasamavacanassa",
  "tika-vin01t11:558_20": "tadekadesatā hotīti. Atha vā vitakkavicāravūpasamavacaneneva taṁsamatikkamā dutiyādiadhigamadīpakena",
  "tika-vin01t11:558_21": "pītivirāgādivacanānaṁ pītiādisamatikkamā tatiyādiadhigamadīpakatā dīpitā hotīti tassa",
  "tika-vin01t11:558_22": "taṁdīpakatā vuttā. Evañhi avayavena samudāyopalakkhaṇaṁ vinā vitakkavicāravūpasamavacanena",
  "tika-vin01t11:558_23": "pītivirāgādivacanānaṁ savisaye samānabyāpāratā dassitā hoti.",
  "tika-vin01t11:559_0": "Ajjhattanti niyakajjhattaṁ adhippetaṁ, na ajjhattajjhattādīti dassento āha ‘‘ajjhattanti",
  "tika-vin01t11:559_1": "niyakajjhattaṁ adhippeta’’nti. Tattha kāraṇamāha ‘‘vibhaṅgepanā’’tiādi. Pana-saddopi",
  "tika-vin01t11:559_2": "apisaddattho, vibhaṅgepīti attho. Ayameva vā pāṭho.",
  "tika-vin01t11:560_0": "Nīlavaṇṇayogato nīlavatthaṁ viyāti nīlayogato vatthaṁ nīlaṁ viyāti adhippāyo. Imasmiñca",
  "tika-vin01t11:560_1": "atthavikappeti ‘‘ceto sampasādayatī’’ti etasmiṁ pakkhe. Cetasoti ca upayogatthe sāmivacanaṁ.",
  "tika-vin01t11:560_2": "Purimasminti ‘‘sampasādanayogato jhānampi sampasādana’’nti vuttapakkhe. Cetasoti",
  "tika-vin01t11:560_3": "sambandhe sāmivacanaṁ. ‘‘Yāva na pare ekagate karomī’’tiādīsu seṭṭhavacanopi ekasaddo",
  "tika-vin01t11:560_4": "loke dissatīti āha ‘‘seṭṭhopi hi loke ekoti vuccatī’’ti. ‘‘Ekākīhi khuddakehi jita’’ntiādīsu",
  "tika-vin01t11:560_5": "asahāyatthopi ekasaddo diṭṭhoti āha ‘‘eko asahāyo hutvā’’ti. Saddhādayopi kāmaṁ sampayuttadhammānaṁ",
  "tika-vin01t11:560_6": "sādhāraṇato ca asādhāraṇato ca paccayā hontiyeva, samādhi pana jhānakkhaṇe sampayuttadhammānaṁ",
  "tika-vin01t11:560_7": "avikkhepalakkhaṇe indaṭṭhakaraṇena sātisayaṁ paccayo hotīti dassento ‘‘sampayuttadhamme…pe…",
  "tika-vin01t11:560_8": "adhivacana’’nti āha.",
  "tika-vin01t11:561_0": "‘‘Sampasādanaṁ cetaso ekodibhāva’’nti visesanadvayaṁ jhānassa atisayavacanicchāvasena",
  "tika-vin01t11:561_1": "gahitaṁ. Svāyamatisayo yathā imasmiṁ jhāne labbhati, na tathā paṭhamajjhāneti imaṁ",
  "tika-vin01t11:561_2": "visesaṁ dassetuṁ ‘‘nanu cā’’tiādi vuttaṁ. Ārammaṇe āhananapariyāhananavasena anumajjanaanuyujjanavasena",
  "tika-vin01t11:561_3": "ca pavattamānā dhammā satipi nīvaraṇappahānena kilesakālussiyāpagame sampayuttānaṁ",
  "tika-vin01t11:561_4": "kiñci khobhaṁ karontā viya tehi ca te na sannisinnā hontīti vuttaṁ ‘‘vitakkavicārakkhobhena…pe…",
  "tika-vin01t11:561_5": "na suppasanna’’nti. Tattha khuddikā ūmiyo vīciyo, mahatiyo taraṅgā. Samādhipi na",
  "tika-vin01t11:561_6": "suṭṭhu pākaṭoti satipi indriyasamatte vīriyasamatāya ca teneva khotena sampasādābhāvena",
  "tika-vin01t11:561_7": "ca bahale viya jale maccho samādhipi na suṭṭhu pākaṭo. Vitakkavicārapalibodhābhāvenāti",
  "tika-vin01t11:561_8": "ettha yathāvuttakhobho eva palibodho. Evaṁ vuttenāti yassā saddhāya vasena sampasādanaṁ,",
  "tika-vin01t11:561_9": "yassā ca cittekaggatāya vasena ekodibhāvanti ca jhānaṁ vuttaṁ, tāsaṁ eva ‘‘saddahanā’’tiādinā",
  "tika-vin01t11:561_10": "(vibha. 574) pavattiākāravisesavibhāvanavasena vuttena tena vibhaṅgapāṭhena. Ayaṁ",
  "tika-vin01t11:561_11": "atthavaṇṇanāti ‘‘sampasādanayogato, sampasādanato vā sampasādanaṁ. Ekodiṁ bhāvetīti",
  "tika-vin01t11:561_12": "ekodibhāvanti jhānaṁ vutta’’nti evaṁ pavattā ayaṁ atthavaṇṇanā. Aññadatthu saṁsandati",
  "tika-vin01t11:561_13": "ceva sameti ca, evaṁ veditabbāti kathaṁ panāyaṁ atthavaṇṇanā tena vibhaṅgapāṭhena",
  "tika-vin01t11:561_14": "saddhiṁ saṁsandati sameti, nanu jhānavibhaṅge ‘‘sampasādana’’nti padaṁ uddharitvā",
  "tika-vin01t11:561_15": "‘‘yā saddhā saddahanā’’tiādinā (vibha. 574) saddhāyeva vuttā, ‘‘cetaso ekodibhāva’’nti",
  "tika-vin01t11:561_16": "ca padaṁ uddharitvā ‘‘yā cittassa ṭhiti saṇṭhiti avaṭṭhitī’’tiādinā samādhisseva",
  "tika-vin01t11:561_17": "niddeso kato, aṭṭhakathāyaṁ pana ‘‘sampasādanaṁ ekodibhāva’’nti jhānameva vuttanti",
  "tika-vin01t11:561_18": "aṭṭhakathāya vibhaṅgapāṭhena saddhiṁ virodho āpajjatīti? Nāpajjati vibhaṅgepi imināva",
  "tika-vin01t11:561_19": "adhippāyena niddesassa katattā. Tathā hi yena sampasādanena yogā jhānaṁ ‘‘sampasādana’’nti",
  "tika-vin01t11:561_20": "vuccati, tasmiṁ ‘‘yā saddhā saddahanā’’tiādinā dassite sampasādanaṁ jhānanti samānādhikaraṇaniddeseneva",
  "tika-vin01t11:561_21": "taṁyogā jhāne taṁsaddappavatti dassitā hoti. ‘‘Ekodibhāva’’nti ca padaṁ uddharitvā",
  "tika-vin01t11:561_22": "ekodimhi dassite ekodibhāvaṁ jhānanti samānādhikaraṇaniddeseneva jhānassa ekodivaḍḍhanatā",
  "tika-vin01t11:561_23": "vuttāva hotīti iminā adhippāyena byañjanavicāraṁ akatvā dhammamattameva niddiṭṭhanti avirodho yutto.",
  "tika-vin01t11:562_0": "Yaṁ pana vuttaṁ ṭīkākārehi ācariyadhammapālattherādīhi ‘‘yadi ekodīti samādhissa",
  "tika-vin01t11:562_1": "gahaṇaṁ adhippetaṁ, tadā ‘ekodibhāva’nti padaṁ uddharitvā samādhissa niddeso na kattabbo",
  "tika-vin01t11:562_2": "siyā. Tasmā ekodibhāvasaddo eva samādhimhi pavatto sampasādanasaddo viya jhāne pavattatīti",
  "tika-vin01t11:562_3": "yutta’’nti, taṁ aṭṭhakathāya virujjhati. Tasmā so aṭṭhakathānirapekkho visuṁyeveko",
  "tika-vin01t11:562_4": "atthavikappoti gahetabbaṁ. Ayañhi nesaṁ adhippāyo – vitakkavicārehi anajjhāruḷhattā",
  "tika-vin01t11:562_5": "ekaṁ udetīti ekodīti tathāvidhasamādhiyuttaṁ jhānacittameva gahetvā ekodissa bhāvo",
  "tika-vin01t11:562_6": "ekodibhāvoti samādhissa gahaṇaṁ sakkā vattunti. Yo panāyaṁ tesamabhiniveso ‘‘ekodīti",
  "tika-vin01t11:562_7": "samādhissa gahaṇe sati ‘ekodibhāva’nti padaṁ uddharitvā samādhissa niddeso na kattabbo",
  "tika-vin01t11:562_8": "siyā’’ti , so anekantikattā ayutto. Aññatthapi hi byañjanavicāraṁ akatvā atthamattasseva",
  "tika-vin01t11:562_9": "bāhullena vibhaṅge niddeso dissati.",
  "tika-vin01t11:563_0": "Santāti samaṁ nirodhaṁ gatā. Samitāti bhāvanāya samaṁ gamitā nirodhitā. Vūpasantāti",
  "tika-vin01t11:563_1": "tato eva suṭṭhu upasantā. Atthaṅgatāti atthaṁ vināsaṁ gatā. Abbhatthaṅgatāti upasaggena",
  "tika-vin01t11:563_2": "padaṁ vaḍḍhetvā vuttaṁ. Appitāti gamitā vināsaṁ gatā. Sositāti pavattisaṅkhātassa",
  "tika-vin01t11:563_3": "santānassa abhāvena sosaṁ sukkhabhāvaṁ gatā. Byantīkatāti vigatantā katā.",
  "tika-vin01t11:564_0": "Ayamatthoti bhāvanāya pahīnattā vitakkavicārānaṁ abhāvasaṅkhāto attho. Codakena vuttamatthaṁ",
  "tika-vin01t11:564_1": "sampaṭicchitvā pariharituṁ ‘‘evametaṁ siddhovāyamattho’’ti vatvā ‘‘na paneta’’ntiādi",
  "tika-vin01t11:564_2": "vuttaṁ. Tattha etanti ‘‘vitakkavicārānaṁ vūpasamā’’ti etaṁ vacanaṁ. Tadatthadīpakanti",
  "tika-vin01t11:564_3": "tassa vitakkavicārābhāvamattasaṅkhātassa atthassa dīpakaṁ. Na kilesakālussiyassāti",
  "tika-vin01t11:564_4": "upacārakkhaṇe viya nīvaraṇasaṅkhātassa kilesasaṅkhobhassa vūpasamā na sampasādananti",
  "tika-vin01t11:564_5": "attho. Nanu ca ‘‘purimaṁ vatvāpi vattabbamevā’’ti idaṁ kasmā vuttaṁ. Tathā hi dutiyajjhānādiadhigamūpāyadīpakena",
  "tika-vin01t11:564_6": "ajjhattaṁ sampasādanatāya cetaso ekodibhāvatāya ca hetudīpakena avitakkaavicārabhāvahetudīpakena",
  "tika-vin01t11:564_7": "ca vitakkavicāravūpasamavacaneneva vitakkavicārābhāvo dīpitoti, kiṁ puna avitakkaavicāravacanena",
  "tika-vin01t11:564_8": "katenāti? Na, adīpitattā. Na hi vitakkavicāravūpasamavacanena vitakkavicārānaṁ appavatti",
  "tika-vin01t11:564_9": "vuttā hoti. Vitakkavicāresu hi taṇhāppahānaṁ etesaṁ vūpasamanaṁ. Oḷārikaṅgamukhena",
  "tika-vin01t11:564_10": "hi taṁtaṁjhānanikantiyā vikkhambhanaṁ vitakkavicāravūpasamavacanādīhi pakāsitaṁ.",
  "tika-vin01t11:564_11": "Yato vitakkavicāresu virattabhāvadīpakaṁ vitakkavicāravūpasamavacanaṁ, ye ca saṅkhāresu",
  "tika-vin01t11:564_12": "taṇhāppahānaṁ karonti, tesu maggesu pahīnataṇhesu ca phalesu saṅkhārappavatti hoti,",
  "tika-vin01t11:564_13": "evamidhāpi vikkhambhitavitakkavicārataṇhassa dutiyajjhānassa vitakkavicārasampayogo",
  "tika-vin01t11:564_14": "purimena na nivārito siyāti tannivāraṇatthaṁ āvajjitukāmatādiatikkamo ca tesaṁ vūpasamoti",
  "tika-vin01t11:564_15": "dassanatthañca ‘‘avitakkaṁ avicāra’’nti vuttaṁ. Paṭhamajjhānaṁ dutiyajjhānassa upanissayapaccayena",
  "tika-vin01t11:564_16": "paccayo hotīti āha ‘‘paṭhamajjhānasamādhito’’ti. Paṭhamampīti paṭhamajjhānampi.",
  "tika-vin01t11:565_0": "Gaṇanānupubbatotiādi heṭṭhā vuttanayeneva veditabbaṁ. Etthāpi ‘‘dutiyaṁ uppannantipi",
  "tika-vin01t11:565_1": "dutiya’’nti vattuṁ vaṭṭatiyeva. Vuttamevatthaṁ vibhaṅgapāṭhena sādhento āha ‘‘yathāhā’’tiādi.",
  "tika-vin01t11:565_2": "Yaṁ pana vibhaṅge (vibha. 580) ‘‘jhānanti sampasādo pīti sukhaṁ cittassekaggatā’’ti",
  "tika-vin01t11:565_3": "vuttaṁ, taṁ saparikkhāraṁ jhānaṁ dassetuṁ pariyāyena vuttaṁ. Rathassa paṇḍukambalaṁ",
  "tika-vin01t11:565_4": "viya hi sampasādo jhānassa parikkhāro, na jhānaṅganti āha ‘‘pariyāyoyeva ceso’’ti.",
  "tika-vin01t11:565_5": "Nippariyāyato pana upanijjhānalakkhaṇappattānaṁ aṅgānaṁ vasena tivaṅgikamevetaṁ hotīti",
  "tika-vin01t11:565_6": "āha ‘‘sampasādanaṁ pana ṭhapetvā’’tiādi.",
  "tika-vin01t11:566": "Dutiyajjhānakathā niṭṭhitā.",
  "tika-vin01t11:567": "Tatiyajjhānakathā",
  "tika-vin01t11:568_0": "Virajjanaṁ virāgo. Taṁ pana virajjanaṁ nibbindanamukhena hīḷanaṁ vā tappaṭibaddharāgappahānaṁ",
  "tika-vin01t11:568_1": "vāti dassetuṁ ‘‘tassā pītiyā jigucchanaṁ vā samatikkamo vā’’ti vuttaṁ. Ubhinnamantarāti",
  "tika-vin01t11:568_2": "pītiyā virāgāti imesaṁ dvinnaṁ padānaṁ antarā, majjheti attho. Sampiṇḍanaṁ samuccayo.",
  "tika-vin01t11:568_3": "Maggoti upāyo. Dutiyajjhānassa hi paṭilābhaṁ vinā tatiyajjhānassa adhigamo na hotīti",
  "tika-vin01t11:568_4": "vitakkavicārānaṁ vūpasamo tatiyajjhānādhigamassa upāyo. Tadadhigamāyāti tatiyamaggādhigamāya.",
  "tika-vin01t11:569_0": "Upapattitoti samavāhitabhāvena patirūpato jhānupekkhāpi samavāhitameva antonītaṁ",
  "tika-vin01t11:569_1": "katvā pavattatīti āha ‘‘samaṁ passatī’’ti. Visadāyāti saṁkilesavigamena paribyattāya.",
  "tika-vin01t11:569_2": "Vipulāyāti sātisayaṁ mahaggatabhāvappattito mahatiyā. Thāmagatāyāti pītivigamena",
  "tika-vin01t11:569_3": "thirabhāvappattāya. Nanu cettha upekkhāvedanāva na sambhavati, tasmā kathamayaṁ tatiyajjhānasamaṅgī",
  "tika-vin01t11:569_4": "upekkhāya samannāgatattā ‘‘upekkhako’’ti vuccatīti ce? Na kevalaṁ vedanupekkhāva",
  "tika-vin01t11:569_5": "upekkhāti vuccati, atha kho aññāpi upekkhā vijjantīti dassento āha ‘‘upekkhā pana",
  "tika-vin01t11:569_6": "dasavidhā hotī’’tiādi. Tattha (dha. sa. aṭṭha. 163; visuddhi. 1.84) ‘‘idha, bhikkhave,",
  "tika-vin01t11:569_7": "bhikkhu cakkhunā rūpaṁ disvā neva sumano hoti na dummano, upekkhako viharati sato",
  "tika-vin01t11:569_8": "sampajāno’’ti (a. ni. 6.1) evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "tika-vin01t11:569_9": "parisuddhapakatibhāvāvijahanākārabhūtā upekkhā chaḷaṅgupekkhā nāma.",
  "tika-vin01t11:570": "Yā pana ‘‘upekkhāsahagatena cetasā ekaṁ disaṁ pharitvā viharatī’’ti (dī. ni. 3.308) evamāgatā sattesu majjhattākārabhūtā upekkhā, ayaṁ brahmavihārupekkhā nāma.",
  "tika-vin01t11:571": "Yā ‘‘upekkhāsambojjhaṅgaṁ bhāveti vivekanissita’’nti (ma. ni. 1.27; saṁ. ni. 5.182, 190-191) evamāgatā sahajātadhammānaṁ majjhattākārabhūtā upekkhā, ayaṁ bojjhaṅgupekkhā nāma.",
  "tika-vin01t11:572": "Yā pana ‘‘kālena kālaṁ upekkhānimittaṁ manasi karotī’’ti (a. ni. 3.103) evamāgatā anaccāraddhanātisithilavīriyasaṅkhātā upekkhā, ayaṁ vīriyupekkhā nāma.",
  "tika-vin01t11:573": "Yā –",
  "tika-vin01t11:574_0": "‘‘Kati saṅkhārupekkhā samathavasena uppajjanti, kati saṅkhārupekkhā vipassanāvasena",
  "tika-vin01t11:574_1": "uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena uppajjanti.",
  "tika-vin01t11:575_0": "‘‘Katamā aṭṭha saṅkhārupekkhā samathavasena uppajjanti? Paṭhamajjhānapaṭilābhatthāya",
  "tika-vin01t11:575_1": "nīvaraṇe paṭisaṅkhā santiṭṭhanā paññā saṅkhārupekkhāsu ñāṇaṁ, dutiyajjhānapaṭilābhatthāya",
  "tika-vin01t11:575_2": "vitakkavicāre paṭisaṅkhā santiṭṭhanā paññā saṅkhārupekkhāsu ñāṇaṁ, tatiyajjhānapaṭilābhatthāya",
  "tika-vin01t11:575_3": "pītiṁ paṭisaṅkhā santiṭṭhanā paññā saṅkhārupekkhāsu ñāṇaṁ, catutthajjhānapaṭilābhatthāya",
  "tika-vin01t11:575_4": "sukhadukkhe paṭisaṅkhā santiṭṭhanā paññā saṅkhārupekkhāsu ñāṇaṁ, ākāsānañcāyatanasamāpattipaṭilābhatthāya",
  "tika-vin01t11:575_5": "rūpasaññaṁ paṭighasaññaṁ nānattasaññaṁ paṭisaṅkhā santiṭṭhanā paññā saṅkhārupekkhāsu",
  "tika-vin01t11:575_6": "ñāṇaṁ, viññāṇañcāyatanasamāpattipaṭilābhatthāya ākāsānañcāyatanasaññaṁ paṭisaṅkhā",
  "tika-vin01t11:575_7": "santiṭṭhanā paññā saṅkhārupekkhāsu ñāṇaṁ, ākiñcaññāyatanasamāpattipaṭilābhatthāya",
  "tika-vin01t11:575_8": "viññāṇañcāyatanasaññaṁ paṭisaṅkhā santiṭṭhanā paññā saṅkhārupekkhāsu ñāṇaṁ, nevasaññānāsaññāyatanasamāpattipaṭilābhatthāya",
  "tika-vin01t11:575_9": "ākiñcaññāyatanasaññaṁ paṭisaṅkhā santiṭṭhanā paññā saṅkhārupekkhāsu ñāṇaṁ, imā aṭṭha",
  "tika-vin01t11:575_10": "saṅkhārupekkhā samathavasena uppajjanti.",
  "tika-vin01t11:576_0": "‘‘Katamā dasa saṅkhārupekkhā vipassanāvasena uppajjanti? Sotāpattimaggapaṭilābhatthāya",
  "tika-vin01t11:576_1": "uppādaṁ pavattaṁ nimittaṁ āyūhanaṁ paṭisandhiṁ gatiṁ nibbattiṁ upapattiṁ jātiṁ jaraṁ",
  "tika-vin01t11:576_2": "byādhiṁ maraṇaṁ sokaṁ paridevaṁ upāyāsaṁ paṭisaṅkhā santiṭṭhanā paññā saṅkhārupekkhāsu",
  "tika-vin01t11:576_3": "ñāṇaṁ, sotāpattiphalasamāpattatthāya uppādaṁ pavattaṁ nimittaṁ āyūhanaṁ paṭisandhiṁ",
  "tika-vin01t11:576_4": "paṭisaṅkhā santiṭṭhanā paññā saṅkhārupekkhāsu ñāṇaṁ, sakadāgāmimaggapaalābhatthāya…pe…",
  "tika-vin01t11:576_5": "sakadāgāmiphalasamāpattatthāya…pe… anāgāmimaggapaṭilābhatthāya…pe… anāgāmiphalasamāpattatthāya…pe…",
  "tika-vin01t11:576_6": "arahattamaggapaṭilābhatthāya uppādaṁ pavattaṁ nimittaṁ āyūhanaṁ paṭisandhiṁ gatiṁ",
  "tika-vin01t11:576_7": "nibbattiṁ upapattiṁ jātiṁ jaraṁ byādhiṁ maraṇaṁ sokaṁ paridevaṁ upāyāsaṁ paṭisaṅkhā",
  "tika-vin01t11:576_8": "santiṭṭhanā paññā saṅkhārupekkhāsu ñāṇaṁ, arahattaphalasamāpattatthāya…pe… suññatavihārasamāpattatthāya…pe…",
  "tika-vin01t11:576_9": "animittavihārasamaāpattatthāya uppādaṁ pavattaṁ nimittaṁ āyūhanaṁ paṭisandhiṁ paṭisaṅkhā",
  "tika-vin01t11:576_10": "santiṭṭhanā paññā saṅkhārupekkhāsu ñāṇaṁ, imā dasa saṅkhārupekkhā vipassanāvasena",
  "tika-vin01t11:576_11": "uppajjantī’’ti (paṭi. ma. 1.57) –",
  "tika-vin01t11:577": "Evamāgatā nīvaraṇādipaṭisaṅkhāsantiṭṭhanākārabhūtā upekkhā, ayaṁ saṅkhārupekkhā nāma.",
  "tika-vin01t11:578_0": "Tattha nīvaraṇe paṭisaṅkhāti pañca nīvaraṇāni pahātabbabhāvena paṭisaṅkhāya, pariggahetvāti",
  "tika-vin01t11:578_1": "attho. Santiṭṭhanāti nīvaraṇānaṁ pahānābhimukhībhūtattā tesaṁ pahānepi abyāpārabhāvūpagamanena",
  "tika-vin01t11:578_2": "majjhattatāya santiṭṭhanā. Saṅkhārupekkhāsūti nīvaraṇappahāne byāpārākaraṇena nīvaraṇasaṅkhātānaṁ",
  "tika-vin01t11:578_3": "saṅkhārānaṁ upekkhanāsūti attho. Esa nayo vitakkavicārādīsu uppādādīsu ca. Tattha",
  "tika-vin01t11:578_4": "uppādanti purimakammapaccayā khandhānaṁ idha uppattimāha. Pavattanti tathāuppannassa",
  "tika-vin01t11:578_5": "pavattiṁ. Nimittanti sabbampi tebhūmakaṁ saṅkhāragataṁ nimittabhāvena upaṭṭhānato.",
  "tika-vin01t11:578_6": "Āyūhananti āyatiṁ paṭisandhihetubhūtaṁ kammaṁ. Paṭisandhinti āyatiṁ upapattiṁ. Gatinti",
  "tika-vin01t11:578_7": "yāya gatiyā sā paṭisandhi hoti. Nibbattinti khandhānaṁ nibbattanaṁ. Upapattinti vipākappavattiṁ.",
  "tika-vin01t11:578_8": "Jātinti jarādīnaṁ paccayabhūtaṁ bhavapaccayā jātiṁ. Jarāmaraṇādayo pākaṭā eva.",
  "tika-vin01t11:579_0": "Ettha ca uppādādayo pañceva saṅkhārupekkhāñāṇassa visayavasena vuttā, sesā tesaṁ",
  "tika-vin01t11:579_1": "vevacanavasena. Nibbatti jātīti idañhi dvayaṁ uppādassa ceva paṭisandhiyā ca vevacanaṁ.",
  "tika-vin01t11:579_2": "Gati upapatti cāti idaṁ dvayaṁ pavattassa, jarādayo nimittassāti veditabbaṁ. Nanu",
  "tika-vin01t11:579_3": "cettha catūsu maggavāresu ‘‘uppāda’’ntiādīni pañca mūlapadāni, ‘‘gatī’’tiādīni dasa",
  "tika-vin01t11:579_4": "vevacanapadānīti pannarasa padāni vuttāni, chasu pana phalasamāpattivāresu pañca",
  "tika-vin01t11:579_5": "mūlapadāneva vuttāni, taṁ kasmāti ce? Saṅkhārupekkhāya tikkhabhāve sati kilesappahānasamatthassa",
  "tika-vin01t11:579_6": "maggassa sabbhāvato tassā tikkhabhāvadassanatthaṁ vevacanapadehi saha daḷhaṁ katvā",
  "tika-vin01t11:579_7": "mūlapadāni vuttāni, phalassa nirussāhabhāvena santasabhāvattā maggāyattattā ca mandabhūtāpi",
  "tika-vin01t11:579_8": "saṅkhārupekkhā phalassa paccayo hotīti dassanatthaṁ mūlapadāneva vuttānīti veditabbāni.",
  "tika-vin01t11:580_0": "Tattha ‘‘sotāpattimaggapaṭilābhatthāyā’’tiādīsu catūsu maggavāresu suññatānimittappaṇihitamaggānaṁ",
  "tika-vin01t11:580_1": "aññataro vutto. ‘‘Sotāpattiphalasamāpattatthāyā’’tiādīsu catūsu phalavāresu pana",
  "tika-vin01t11:580_2": "appaṇihitaphalasamāpatti veditabbā. Kasmā? Suññatavihārasamāpattatthāya animittavihārasamāpattatthāyāti",
  "tika-vin01t11:580_3": "itarāsaṁ dvinnaṁ phalasamāpattīnaṁ visuṁ vuttattā. Aniccānupassanāvuṭṭhānavasena",
  "tika-vin01t11:580_4": "hi animittamaggo, tatheva phalasamāpattikāle animittaphalasamāpatti, dukkhānupassanāvuṭṭhānavasena",
  "tika-vin01t11:580_5": "appaṇihitamaggaphalasamāpattiyo, anattānupassanāvuṭṭhānavasaena suññatamaggaphalasamāpattiyo",
  "tika-vin01t11:580_6": "suttantanayena veditabbā. Evañca katvā suññatādivimokkhavasena magguppattihetubhūtā",
  "tika-vin01t11:580_7": "catasso, tathā appaṇihitaphalasamāpattiyā catasso, suññatavihāraanimittavihāravasena",
  "tika-vin01t11:580_8": "dveti dasa saṅkhārupekkhāvipassanāpaññā vuttā, samathasaṅkhārupekkhā pana appanāvīthiyā",
  "tika-vin01t11:580_9": "āsannapubbabhāge balappattaṁ bhāvanāmayañāṇaṁ.",
  "tika-vin01t11:581": "Yā pana ‘‘yasmiṁ samaye kāmāvacaraṁ kusalaṁ cittaṁ uppannaṁ hoti upekkhāsahagata’’nti (dha. sa. 150) evamāgatā adukkhamasukhasaññitā upekkhā, ayaṁ vedanupekkhā nāma.",
  "tika-vin01t11:582": "Yā ‘‘yadatthi yaṁ bhūtaṁ, taṁ pajahati, upekkhaṁ paṭilabhatī’’ti (ma. ni. 3.71; a. ni. 7.55) evamāgatā vicinane majjhattabhūtā upekkhā, ayaṁ vipassanupekkhā nāma.",
  "tika-vin01t11:583_0": "Tattha yadatthi yaṁ bhūtanti khandhapañcakaṁ, taṁ muñcitukamyatāñāṇena pajahati.",
  "tika-vin01t11:583_1": "Upekkhaṁ paṭilabhatīti diṭṭhasovattikattayassa sappassa lakkhaṇavicinane viya diṭṭhalakkhaṇattayassa",
  "tika-vin01t11:583_2": "khandhapañcakassa saṅkhāralakkhaṇavicinane upekkhaṁ paṭilabhatīti attho.",
  "tika-vin01t11:584": "Yā pana chandādīsu yevāpanakesu āgatā sahajātānaṁ samappavattihetubhūtā upekkhā, ayaṁ tatramajjhattupekkhā nāma.",
  "tika-vin01t11:585": "Yā ‘‘upekkhako ca viharatī’’ti (dī. ni. 1.230; dha. sa. 163) evamāgatā aggasukhepi tasmiṁ apakkhapātajananī upekkhā, ayaṁ jhānupekkhā nāma.",
  "tika-vin01t11:586_0": "Yā pana ‘‘upekkhāsatipārisuddhiṁ catutthaṁ jhāna’’nti (dī. ni. 1.232; dha. sa. 165)",
  "tika-vin01t11:586_1": "evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṁ",
  "tika-vin01t11:586_2": "pārisuddhupekkhā nāma.",
  "tika-vin01t11:587_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā",
  "tika-vin01t11:587_1": "ca jhānupekkhā ca pārisuddhupekkhā ca atthato ekā tatramajjhattupekkhāva hoti. Tena",
  "tika-vin01t11:587_2": "tena avatthābhedena panassā ayaṁ bhedo ekassapi sato sattassa kumārayuvatherasenāpatirājādivasena",
  "tika-vin01t11:587_3": "bhedo viya. Tasmā tāsu yattha chaḷaṅgupekkhā, na tattha bojjhaṅgupekkhādayo. Yattha",
  "tika-vin01t11:587_4": "vā pana bojjhaṅgupekkhā, na tattha chaḷaṅgupekkhādayo hontīti veditabbā. Yathā cetāsaṁ",
  "tika-vin01t11:587_5": "atthato ekībhāvo, evaṁ saṅkhārupekkhāvipassanupekkhānampi. Paññā eva hi sā kiccavasena",
  "tika-vin01t11:587_6": "dvidhā bhinnā. Yathā hi purisassa sāyaṁ gehaṁ paviṭṭhaṁ sappaṁ ajapadadaṇḍaṁ gahetvā",
  "tika-vin01t11:587_7": "pariyesamānassa taṁ thusakoṭṭhake nipannaṁ disvā ‘‘sappo nu kho, no’’ti avalokentassa",
  "tika-vin01t11:587_8": "sovattikattayaṁ disvā nibbematikassa ‘‘sappo, na sappo’’ti vicinane majjhattatā hoti,",
  "tika-vin01t11:587_9": "evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṁ aniccabhāvādivicinane",
  "tika-vin01t11:587_10": "majjhattatā uppajjati, ayaṁ vipassanupekkhā. Yathā pana tassa purisassa ajapadena",
  "tika-vin01t11:587_11": "daṇḍena gāḷhaṁ sappaṁ gahetvā ‘‘kintāhaṁ imaṁ sappaṁ aviheṭhento attānañca iminā",
  "tika-vin01t11:587_12": "aḍaṁsāpento muñceyya’’nti muñcanākārameva pariyesato gahaṇe majjhattatā hoti, evameva",
  "tika-vin01t11:587_13": "yā lakkhaṇattayassa diṭṭhattā āditte viya tayo bhave passato saṅkhāraggahaṇe majjhattatā,",
  "tika-vin01t11:587_14": "ayaṁ saṅkhārupekkhā. Iti vipassanupekkhāya siddhāya saṅkhārupekkhāpi siddhāva hoti.",
  "tika-vin01t11:587_15": "Iminā panesā vicinanagahaṇesu majjhattasaṅkhātena kiccena dvidhā bhinnā. Vīriyupekkhā",
  "tika-vin01t11:587_16": "pana vedanupekkhā ca aññamaññañca avasesāhi ca atthato bhinnā evāti.",
  "tika-vin01t11:588_0": "Imāsaṁ pana dasannampi upekkhānaṁ bhūmipuggalādivasena vibhāgo tattha tattha vuttanayeneva",
  "tika-vin01t11:588_1": "veditabboti dassento āha ‘‘evamayaṁ dasavidhāpī’’tiādi. Tattha bhūmipuggalacittārammaṇatoti",
  "tika-vin01t11:588_2": "‘‘chaḷaṅgupekkhā kāmāvacarā, brahmavihārupekkhā rūpāvacarā’’ti evamādinā bhūmito.",
  "tika-vin01t11:588_3": "‘‘Chaḷaṅgupekkhā khīṇāsavasseva, brahmavihārupekkhā tiṇṇampi puthujjanasekkhāsekkhāna’’nti",
  "tika-vin01t11:588_4": "evamādinā puggalato. ‘‘Chaḷaṅgupekkhā somanassupekkhāsahagatacittasampayuttā’’tiādinā",
  "tika-vin01t11:588_5": "cittato. ‘‘Chaḷaṅgupekkhā chaḷārammaṇā, brahmavihārupekkhā dhammārammaṇā’’tiādinā",
  "tika-vin01t11:588_6": "ārammaṇato. Khandhasaṅgahaekakkhaṇakusalattikasaṅkhepavasenāti ‘‘vedanupekkhā vedanākkhandhena",
  "tika-vin01t11:588_7": "saṅgahitā, itarā nava saṅkhārakkhandhenā’’ti khandhasaṅgahavasena. Chaḷaṅgupekkhā",
  "tika-vin01t11:588_8": "brahmavihārabojjhaṅgajhānapārisuddhitatramajjhattupekkhā ca atthato ekā, tasmā ekakkhaṇe",
  "tika-vin01t11:588_9": "tāsu ekāya sati na itarā, tathā saṅkhārupekkhāvipassanupekkhāpi veditabbā, vedanāvīriyupekkhānaṁ",
  "tika-vin01t11:588_10": "ekakkhaṇe siyā uppattīti evaṁ ekakkhaṇavasena. Chaḷaṅgupekkhā abyākatā, brahmavihārupekkhā",
  "tika-vin01t11:588_11": "kusalābyākatā, tathā sesā, vedanupekkhā pana siyā akusalāpīti evaṁ kusalattikavasena.",
  "tika-vin01t11:588_12": "Dasapetā saṅkhepato cattārova dhammā vīriyavedanātatramajjhattatāñāṇavasenāti evaṁ saṅkhepavasena.",
  "tika-vin01t11:589_0": "Idāni idhādhippetāya jhānupekkhāya lakkhaṇādiṁ niddhāretvā dassento āha ‘‘lakkhaṇādito",
  "tika-vin01t11:589_1": "panā’’tiādi. Tattha anābhogarasāti paṇītasukhepi tasmiṁ avanatipaṭipakkhakiccāti",
  "tika-vin01t11:589_2": "attho. Abyāpārapaccupaṭṭhānāti satipi sukhapāramippattiyaṁ tasmiṁ sukhe abyāvaṭā",
  "tika-vin01t11:589_3": "hutvā paccupatiṭṭhati, sampayuttānaṁ vā tattha abyāpāraṁ paccupaṭṭhapetīti attho.",
  "tika-vin01t11:589_4": "Sampayuttadhammānaṁ khobhaṁ uppilavañca āvahantehi vitakkādīhi abhibhūtattā aparibyattaṁ",
  "tika-vin01t11:589_5": "tattha tatramajjhattatāya kiccaṁ, tadabhāvato idha paribyattanti āha ‘‘aparibyattakiccato’’ti.",
  "tika-vin01t11:589_6": "Tenevāha ‘‘aparibyattaṁ hī’’tiādi.",
  "tika-vin01t11:590_0": "Idānisato ca sampajānoti ettha ‘‘vuccatī’’ti ajjhāharitabbaṁ. Saratīti iminā ‘‘sato’’ti",
  "tika-vin01t11:590_1": "padassa kattusādhanatamāha. Sampajānātīti sammadeva pajānāti. Puggalenāti puggalādhiṭṭhānena.",
  "tika-vin01t11:590_2": "Saraṇaṁ cintanaṁ upaṭṭhānaṁ lakkhaṇametissāti saraṇalakkhaṇā. Sammussanapaṭipakkho",
  "tika-vin01t11:590_3": "asammussanaṁ kiccaṁ etissāti asammussanarasā. Kilesehi ārakkhā hutvā paccupatiṭṭhati,",
  "tika-vin01t11:590_4": "tato vā ārakkhaṁ paccupaṭṭhapetīti ārakkhapaccupaṭṭhānā. Asammuyhanaṁ sammadeva pajānanaṁ,",
  "tika-vin01t11:590_5": "sammohapaṭipakkho vā asammoho lakkhaṇametassāti asammohalakkhaṇaṁ. Tīraṇaṁ kiccassa",
  "tika-vin01t11:590_6": "pāragamanaṁ. Pavicayo vīmaṁsā. Kāmaṁ upacārajjhānādiṁ upādāya paṭhamadutiyajjhānānipi",
  "tika-vin01t11:590_7": "sukhumāneva, imaṁ pana uparimajjhānaṁ upādāya ‘‘oḷārikattā pana tesaṁ jhānāna’’nti",
  "tika-vin01t11:590_8": "vuttaṁ, sā ca oḷārikatā vitakkādithūlaṅgatāya veditabbā. Keci ‘‘bahucetasikatāyā’’ti",
  "tika-vin01t11:590_9": "ca vadanti. Bhūmiyaṁ viya purisassāti purisassa bhūmiyaṁ gati viyāti vuttaṁ hoti.",
  "tika-vin01t11:590_10": "Gati sukhā hotīti tesu jhānesu gati sukhā hoti. Abyattaṁ tattha satisampajaññakiccanti",
  "tika-vin01t11:590_11": "‘‘idaṁ nāma dukkaraṁ karīyatī’’ti vattabbassa abhāvato vuttaṁ. Oḷārikaṅgappahānena",
  "tika-vin01t11:590_12": "pana sukhumattāti ayamattho kāmaṁ dutiyajjhānepi sambhavati, tathāpi yebhuyyena avippayogībhāvena",
  "tika-vin01t11:590_13": "vattamānesu pītisukhesu pītisaṅkhātassa oḷārikaṅgassa pahānena sukhumatāya idha sātisayo",
  "tika-vin01t11:590_14": "satipaññābyāpāroti vuttaṁ ‘‘purisassā’’tiādi. Dhenuṁ pivatīti dhenupago, dhenuyā",
  "tika-vin01t11:590_15": "khīraṁ pivantoti vuttaṁ hoti. Punadeva pītiṁ upagaccheyyāti hānabhāgiyaṁ jhānaṁ siyā",
  "tika-vin01t11:590_16": ", dutiyajjhānameva sampajjeyyāti attho. Tenāha ‘‘pītisampayuttameva siyā’’ti. Idañca",
  "tika-vin01t11:590_17": "atimadhuraṁ sukhanti tatiyajjhāne sukhaṁ sandhāyāha, atimadhuratā cassa pahāsodagyasabhāvāya",
  "tika-vin01t11:590_18": "pītiyā abhāveneva veditabbā. Idanti ‘‘sato sampajāno’’ti padadvayaṁ.",
  "tika-vin01t11:591_0": "Sukhañca kāyena paṭisaṁvedesinti ettha kathamābhogena vinā sukhapaṭisaṁvedanāti āha",
  "tika-vin01t11:591_1": "‘‘kiñcāpī’’tiādi. Yasmā tassa nāmakāyena sampayuttaṁ sukhaṁ, tasmā etamatthaṁ dassento",
  "tika-vin01t11:591_2": "‘‘sukhañca kāyena paṭisaṁvedesi’’nti āhāti yojetabbaṁ. Ayaṁ panettha saṅkhepattho",
  "tika-vin01t11:591_3": "– ‘‘sukhaṁ vedayāmī’’ti evamābhoge asatipi nāmakāyena cetasikasukhaṁ, kāyikasukhaheturūpasamuṭṭhāpanena",
  "tika-vin01t11:591_4": "kāyikasukhañca jhānasamaṅgī paṭisaṁvedetīti vuccatīti. Tassāti jhānasamaṅgino. Yaṁ",
  "tika-vin01t11:591_5": "vā tanti yaṁ vā taṁ yathāvuttaṁ nāmakāyasampayuttaṁ sukhaṁ. Taṁsamuṭṭhānenāti tato",
  "tika-vin01t11:591_6": "samuṭṭhitena atipaṇītena rūpena assa jhānasamaṅgino rūpakāyo yasmā phuṭo, tasmā etamatthaṁ",
  "tika-vin01t11:591_7": "dassentoti sambandhitabbaṁ. Yassāti rūpakāyassa. Phuṭattāti byāpitattāti attho. Yathā",
  "tika-vin01t11:591_8": "hi udakena phuṭṭhasarīrassa tādise phoṭṭhabbe phuṭṭhe sukhaṁ uppajjati, evaṁ etehi",
  "tika-vin01t11:591_9": "jhānacittasamuṭṭhitehi rūpehi phuṭṭhasarīrassa. Jhānā vuṭṭhitopīti jhānamhā vuṭṭhitopi.",
  "tika-vin01t11:591_10": "Sukhaṁ paṭisaṁvedeyyāti cittasamuṭṭhitarūpehi avasesatisamuṭṭhitarūpasaṅghaṭṭanena",
  "tika-vin01t11:591_11": "uppannakāyaviññāṇena kāyikaṁ sukhaṁ paṭisaṁvedeyya. Etamatthanti vuttanayena cetasikakāyikasukhapaṭisaṁvedanasaṅkhātaṁ atthaṁ.",
  "tika-vin01t11:592_0": "Yanti hetuatthe nipāto, yasmāti attho. Tenāha ‘‘yaṁjhānahetū’’ti. Ācikkhantītiādīni",
  "tika-vin01t11:592_1": "padāni kittanatthānīti adhippāyenāha ‘‘pasaṁsantīti adhippāyo’’ti. Kintīti pasaṁsanākārapucchā.",
  "tika-vin01t11:592_2": "Sukhapāramippatteti sukhassa paramaṁ pariyantaṁ patte. Sukhābhisaṅgenāti sukhasmiṁ",
  "tika-vin01t11:592_3": "ālayena. Edisesu ṭhānesu satiggahaṇeneva sampajaññampi gahitaṁ hotīti idha pāḷiyaṁ",
  "tika-vin01t11:592_4": "satiyā eva gahitattā evaṁ upaṭṭhitassatitāya satimā icceva vuttaṁ, sampajānoti heṭṭhā",
  "tika-vin01t11:592_5": "vuttattā vā. Asaṁkiliṭṭhanti kilesehi asammissattā asaṁkiliṭṭhaṁ. Jhānakkhaṇe nippariyāyato",
  "tika-vin01t11:592_6": "cetasikasukhameva labbhatīti ‘‘sukhaṁ nāmakāyena paṭisaṁvedetī’’ti vuttaṁ. Tatiyanti",
  "tika-vin01t11:592_7": "gaṇanānupubbato tatiyantiādi heṭṭhā vuttanayānusārena veditabbaṁ.",
  "tika-vin01t11:593": "Tatiyajjhānakathā niṭṭhitā.",
  "tika-vin01t11:594": "Catutthajjhānakathā",
  "tika-vin01t11:595_0": "‘‘Pubbevā’’ti vuttattā ‘‘kadā pana nesaṁ pahānaṁ hotī’’ti codanaṁ samuṭṭhāpetvā āha",
  "tika-vin01t11:595_1": "‘‘catunnaṁ jhānānaṁ upacārakkhaṇe’’ti. Evaṁ veditabbanti sambandho. Pahānakkamena",
  "tika-vin01t11:595_2": "avuttānanti ettha pahānakkamo nāma pahāyakadhammānaṁ uppattipaṭipāṭi. Tena pana vuccamāne",
  "tika-vin01t11:595_3": "‘‘dukkhaṁ domanassaṁ sukhaṁ somanassa’’nti vattabbaṁ siyā, kasmā ito aññathā vacananti",
  "tika-vin01t11:595_4": "āha ‘‘indriyavibhaṅge’’tiādi . Uddesakkamenāti ‘‘sukhindriyaṁ dukkhindriyaṁ somanassindriyaṁ",
  "tika-vin01t11:595_5": "domanassindriya’’nti evaṁ pavattauddesakkamena.",
  "tika-vin01t11:596_0": "Atha kasmā jhānesveva nirodho vuttoti sambandho. Kattha cuppannaṁ dukkhindriyanti",
  "tika-vin01t11:596_1": "attano paccayehi uppannaṁ avikkhambhitaṁ dukkhindriyaṁ. Kattha ca aparisesaṁ nirujjhatīti",
  "tika-vin01t11:596_2": "nirodhaṭṭhānaṁ nirodhakāraṇaṁ pucchati. Tena katthāti pucchāya etthāti vissajjanepi",
  "tika-vin01t11:596_3": "hetumhi bhummavacanaṁ daṭṭhabbaṁ. Jhānānubhāvanimittañhi anuppajjantaṁ dukkhindriyaṁ",
  "tika-vin01t11:596_4": "aparisesaṁ nirujjhatīti vuttaṁ. Atisayanirodho suṭṭhu pahānaṁ ujupaṭipakkhena vūpasamo.",
  "tika-vin01t11:596_5": "Nirodho pahānamattaṁ. Nānāvajjaneti yena āvajjanena appanāvīthi, tato bhinnāvajjane",
  "tika-vin01t11:596_6": "anekāvajjane vā. Appanāvīthiyañhi upacāro ekāvajjano, itaro anekāvajjano anekakkhattuṁ",
  "tika-vin01t11:596_7": "pavattanato. Visamanisajjāya uppannakilamatho visamāsanupatāpo. Pītipharaṇenāti pītiyā",
  "tika-vin01t11:596_8": "pharaṇarasattā pītisamuṭṭhānānaṁ vā paṇītarūpānaṁ kāyassa byāpanato vuttaṁ. Tenāha",
  "tika-vin01t11:596_9": "‘‘sabbo kāyo sukhokkanto hotī’’ti. Paṇītarūpaphuṭṭhasarīrassa sukhokkantakāyattā",
  "tika-vin01t11:596_10": "kuto dukkhuppatti visamāsanupatāpādināti āha ‘‘paṭipakkhena avihatattā’’ti. Vitakkavicārapaccayepīti",
  "tika-vin01t11:596_11": "pi-saddo aṭṭhānappayutto, so ‘‘pahīnassā’’ti ettha ānetvā sambandhitabbo. Pahīnassapi",
  "tika-vin01t11:596_12": "domanassindriyassāti idañca ‘‘siyā uppattī’’ti iminā sambandhitabbaṁ. Etanti domanassindriyaṁ.",
  "tika-vin01t11:596_13": "‘‘Uppajjatī’’ti iminā sambandho. ‘‘Tassa mayhaṁ aticiraṁ vitakkayato vicārayato kāyopi",
  "tika-vin01t11:596_14": "kilami, cittampi ūhaññī’’ti vacanato kāyacittakhedānaṁ vitakkavicārapaccayatā veditabbā.",
  "tika-vin01t11:596_15": "Vitakkavicārabhāveti ettha ‘‘uppajjati domanassindriya’’nti ānetvā sambandhitabbaṁ.",
  "tika-vin01t11:596_16": "Tatthassa siyā uppattīti tattha dutiyajjhānūpacāre assa pahīnassapi domanassindriyassa uppatti bhaveyya.",
  "tika-vin01t11:597_0": "Ettha ca yadeke vadanti ‘‘tatthassa siyā uppattīti vadantena jhānalābhīnampi domanassuppatti",
  "tika-vin01t11:597_1": "atthīti dassitaṁ hoti, tena ca anīvaraṇasabhāvo lobho viya dosopi atthīti dīpeti.",
  "tika-vin01t11:597_2": "Na hi dosena vinā domanassaṁ pavattati, na cettha paṭṭhānapāḷiyā virodho cintetabbo.",
  "tika-vin01t11:597_3": "Yasmā tattha parihīnajjhānaṁ ārammaṇaṁ katvā pavattamānaṁ domanassaṁ dassitaṁ, aparihīnajjhānaṁ",
  "tika-vin01t11:597_4": "ārammaṇaṁ katvā uppajjamānassa domanassassa asambhavato jhānalābhīnaṁ sabbaso domanassaṁ",
  "tika-vin01t11:597_5": "nuppajjatīti ca na sakkā vattuṁ aṭṭhasamāpattilābhino api tassa uppannattā, na heva",
  "tika-vin01t11:597_6": "kho so parihīnajjhāno ahosī’’ti, taṁ ayuttaṁ anīvaraṇasabhāvassa domanassassa abhāvato.",
  "tika-vin01t11:597_7": "Yadi siyā, rūpārūpāvacarasattānampi uppajjeyya, na ca uppajjati. Tathā hi āruppe",
  "tika-vin01t11:597_8": "kāmacchandanīvaraṇaṁ paṭicca thinamiddhanīvaraṇaṁ uddhaccanīvaraṇaṁ avijjānīvaraṇantiādīsu",
  "tika-vin01t11:597_9": "byāpādakukkuccanīvaraṇāni anuddhaṭāni, na cettha anīvaraṇatāpariyāyo kāmacchandādīnampi",
  "tika-vin01t11:597_10": "anīvaraṇānaṁyeva nīvaraṇasadisatāya nīvaraṇapariyāyassa vuttattā. Yaṁ pana vuttaṁ",
  "tika-vin01t11:597_11": "‘‘aṭṭhasamāpattilābhino api tassa uppannattā’’ti, tampi akāraṇaṁ uppajjamānena ca",
  "tika-vin01t11:597_12": "domanassena jhānato parihāyanato. Lahukena pana paccayena parihīnaṁ tādisā naṁ appakasireneva",
  "tika-vin01t11:597_13": "paṭipākatikaṁ karontīti daṭṭhabbaṁ. ‘‘Tatthassa siyā uppattī’’ti idaṁ pana parikappanavacanaṁ",
  "tika-vin01t11:597_14": "upacārakkhaṇe domanassassa appahīnabhāvadassanatthaṁ. Tathā hi vuttaṁ ‘‘na tveva",
  "tika-vin01t11:597_15": "antoappanāya’’nti. Yadi pana tadā domanassaṁ uppajjeyya, paṭhamajjhānampissa parihīnamevāti",
  "tika-vin01t11:597_16": "daṭṭhabbaṁ. Pahīnampi somanassindriyaṁ pīti viya na dūreti katvā ‘‘āsannattā’’ti",
  "tika-vin01t11:597_17": "vuttaṁ. Nānāvajjanūpacāre pahīnampi pahānaṅgaṁ paṭipakkhena avihatattā antarantarā",
  "tika-vin01t11:597_18": "uppajjeyya vāti imamatthaṁ dassento ‘‘appanāppattāyā’’tiādimāha. Tādisāya āsevanāya",
  "tika-vin01t11:597_19": "icchitabbattā yathā maggavīthito pubbe dve tayo javanavārā sadisānupassanāva pavattanti,",
  "tika-vin01t11:597_20": "evamidhāpi appanāvārato pubbe dve tayo javanavārā upekkhāsahagatāva pavattantīti vadanti.",
  "tika-vin01t11:598_0": "Samāharīti samānesi, saṅgahetvā abhāsīti attho. Sukhumāti sukhadukkhāni viya anoḷārikattā",
  "tika-vin01t11:598_1": "avibhūtatāya sukhumā, tato eva anuminitabbasabhāvattā dubbiññeyyā. Duṭṭhassāti duṭṭhapayogassa,",
  "tika-vin01t11:598_2": "duddamassāti attho. Sakkā hoti esā gāhayitunti aññāpohananayena sakkā gāhayitunti",
  "tika-vin01t11:598_3": "adhippāyo. Adukkhamasukhāya cetovimuttiyāti idameva catutthaṁ jhānaṁ daṭṭhabbaṁ.",
  "tika-vin01t11:598_4": "Paccayadassanatthanti adhigamassa upāyabhūtapaccayadassanatthaṁ. Tenāha ‘‘dukkhappahānādayo",
  "tika-vin01t11:598_5": "hi tassā paccayā’’ti. Dukkhappahānādayoti ca sopacārā paṭhamajjhānādayovettha adhippetā.",
  "tika-vin01t11:598_6": "Pahīnāti vuttāti ‘‘pañcannaṁ orambhāgiyānaṁ saṁyojanānaṁ parikkhayā’’ti (ma. ni.",
  "tika-vin01t11:598_7": "3.147; saṁ. ni. 5.1021) vuttattā. Etāti sukhādayo vedanā. Sukhaṁsomanassassa paccayoti",
  "tika-vin01t11:598_8": "vasanagandhālepanapupphābharaṇasamālepanādinibbattaṁ kāyikasukhaṁ somanassassa paccayo.",
  "tika-vin01t11:598_9": "‘‘Sukhāya kho, āvuso visākha vedanāya, rāgānusayo anusetī’’ti (ma. ni. 1.465) vacanato",
  "tika-vin01t11:598_10": "āha ‘‘somanassaṁ rāgassa paccayo’’ti. ‘‘Dukkhāya kho, āvuso visākha, vedanāya paṭighānusayo",
  "tika-vin01t11:598_11": "anusetī’’ti vacanato vuttaṁ ‘‘domanassaṁ dosassa paccayo’’ti. Sukhādighātenāti sukhādīnaṁ pahānena.",
  "tika-vin01t11:599_0": "Adukkhamasukhanti ettha na dukkhanti adukkhaṁ, dukkhavidūraṁ. Yasmā tattha dukkhaṁ",
  "tika-vin01t11:599_1": "natthi, tasmā vuttaṁ ‘‘dukkhābhāvenā’’ti. Asukhanti etthāpi eseva nayo. Etenāti dukkhasukhapaṭikkhepavacanena.",
  "tika-vin01t11:599_2": "Paṭipakkhabhūtanti idaṁ idha tatiyavedanāya dukkhādīnaṁ samatikkamavasena pattabbattā",
  "tika-vin01t11:599_3": "vuttaṁ, na kusalākusalānaṁ viya ujuvipaccanīkatāya. Iṭṭhāniṭṭhaviparītānubhavanalakkhaṇāti",
  "tika-vin01t11:599_4": "iṭṭhāniṭṭhaviparītassa majjhattārammaṇassa, iṭṭhāniṭṭhaviparītaṁ vā majjhattākārena",
  "tika-vin01t11:599_5": "anubhavanalakkhaṇā. Tato eva majjhattarasā. Avibhūtapaccupaṭṭhānāti sukhadukkhāni",
  "tika-vin01t11:599_6": "viya na vibhūtākārā piṭṭhipāsāṇe migagatamaggo viya tehi anumātabbāvibhūtākāropaṭṭhānā.",
  "tika-vin01t11:599_7": "Sukhanirodho nāma idha catutthajjhānūpacāro, so padaṭṭhānaṁ etissāti sukhanirodhapadaṭṭhānā.",
  "tika-vin01t11:599_8": "Upekkhāsatipārisuddhinti purimapade uttarapadalopenetaṁ samāsapadanti āha ‘‘upekkhāya",
  "tika-vin01t11:599_9": "janitasatipārisuddhi’’nti. Sabbapaccanīkadhammaparisuddhāya paccanīkasamanepi abyāvaṭāya",
  "tika-vin01t11:599_10": "pārisuddhupekkhāya vattamānāya catutthajjhāne sati sampahaṁsanapaññā viya suparisuddhā",
  "tika-vin01t11:599_11": "suvisadā ca hotīti āha ‘‘satiyā pārisuddhi, sā upekkhāya katā na aññenā’’ti. Yadi",
  "tika-vin01t11:599_12": "tatramajjhattatā idha ‘‘upekkhā’’ti adhippetā, kathaṁ satiyeva pārisuddhāti vuttāti",
  "tika-vin01t11:599_13": "āha ‘‘na kevala’’ntiādi. Satisīsenāti satiṁ uttamaṅgaṁ katvā, padhānaṁ katvāti vuttaṁ hoti.",
  "tika-vin01t11:600_0": "Evamapi kasmā idheva sati ‘‘upekkhāsatipārisuddhī’’ti vuttāti anuyogaṁ sandhāya ‘‘tattha",
  "tika-vin01t11:600_1": "kiñcāpī’’tiādi vuttaṁ. Tattha heṭṭhā tīsu jhānesu vijjamānāyapi tatramajjhattatāya",
  "tika-vin01t11:600_2": "paccanīkābhibhavanato sahāyapaccayavekallato ca apārisuddhi, tathā taṁsampayuttānaṁ",
  "tika-vin01t11:600_3": "tadabhāvato idha pārisuddhīti imamatthaṁ upamāvasena dassetuṁ ‘‘yathā panā’’tiādi",
  "tika-vin01t11:600_4": "vuttaṁ. Sūriyappabhābhibhavāti sūriyappabhāya abhibhuyyamānattā. Atikkhatāya candalekhā",
  "tika-vin01t11:600_5": "viya rattipi sommasabhāvā sabhāgāya rattiyameva ca candalekhā samujjalatīti sā tassā",
  "tika-vin01t11:600_6": "saṅgayhatīti dassento ‘‘sommabhāvena ca attano upakārakattena vā sabhāgāya rattiyā’’ti",
  "tika-vin01t11:600_7": "āha. Sesamettha uttānatthameva.",
  "tika-vin01t11:601": "Catutthajjhānakathā niṭṭhitā.",
  "tika-vin01t11:602": "Pubbenivāsakathā",
  "tika-vin01t11:603_0": "12. Rūpavirāgabhāvanāvasena pavattaṁ catubbidhampi arūpajjhānaṁ catutthajjhānasaṅgahamevāti",
  "tika-vin01t11:603_1": "āha ‘‘cattāri jhānānī’’ti. Yuttaṁ tāva cittekaggatā bhavokkamanatthatā viya vipassanāpādakatāpi",
  "tika-vin01t11:603_2": "catunnaṁ jhānānaṁ sādhāraṇāti tesaṁ vasena ‘‘cattāri jhānānī’’ti vacanaṁ, abhiññāpādakatā",
  "tika-vin01t11:603_3": "pana nirodhapādakatā ca catutthasseva jhānassa āveṇikā, sā kathaṁ catunnaṁ jhānānaṁ",
  "tika-vin01t11:603_4": "sādhāraṇā vuttāti? Paramparādhiṭṭhānabhāvato. Padaṭṭhānapadaṭṭhānampi hi padaṭṭhānantveva",
  "tika-vin01t11:603_5": "vuccati, kāraṇakāraṇampi kāraṇanti yathā ‘‘tiṇehi bhattaṁ siddha’’nti. Evañca katvā",
  "tika-vin01t11:603_6": "payojananiddese aṭṭhasamāpattiggahaṇaṁ samatthitaṁ hoti. Cittekaggatatthānīti ittasamādhatthāni,",
  "tika-vin01t11:603_7": "diṭṭhadhammasukhavihāratthānīti attho. Cittekaggatāsīsena hi diṭṭhadhammasukhavihāro",
  "tika-vin01t11:603_8": "vutto, sukkhavipassakakhīṇāsavavasena cetaṁ vuttaṁ. Tenāha ‘‘ekaggacittā sukhaṁ divasaṁ",
  "tika-vin01t11:603_9": "viharissāmā’’ti. Bhavokkamanatthānīti bhavesu nibbattiatthāni. Sattāhaṁ nirodhasamāpattiyā",
  "tika-vin01t11:603_10": "samāpajjanato āha ‘‘sattāhaṁ acittakā hutvā’’ti. Kasmā pana sattāhameva nirodhaṁ",
  "tika-vin01t11:603_11": "samāpajjantīti? Tathākālaparicchedakaraṇato, tañca yebhuyyena āhārūpajīvīnaṁ sattānaṁ",
  "tika-vin01t11:603_12": "upādinnakappavattassa ekadivasaṁ bhuttāhārassa sattāhameva yāpanato.",
  "tika-vin01t11:604_0": "Kā (visuddhi. 2.867-868) panāyaṁ nirodhasamāpatti nāma, ke taṁ samāpajjanti, ke na",
  "tika-vin01t11:604_1": "samāpajjanti, kattha samāpajjanti, kasmā samāpajjanti, kathañcassā samāpajjanaṁ hotīti?",
  "tika-vin01t11:604_2": "Vuccate – tattha kā panāyaṁ nirodhasamāpatti nāmāti yā anupubbanirodhavasena cittacetasikānaṁ",
  "tika-vin01t11:604_3": "dhammānaṁ appavatti. Ke taṁ samāpajjanti, ke na samāpajjantīti sabbepi puthujjanasotāpannasakadāgāmino",
  "tika-vin01t11:604_4": "sukkhavipassakā ca anāgāmiarahanto na samāpajjanti, aṭṭhasamāpattilābhino pana anāgāmino",
  "tika-vin01t11:604_5": "khīṇāsavā ca samāpajjanti. Kattha samāpajjantīti pañcavokārabhave. Kasmā? Anupubbasamāpattisabbhāvato.",
  "tika-vin01t11:604_6": "Catuvokārabhave pana paṭhamajjhānādīnaṁ uppattiyeva natthi, tasmā na sakkā tattha",
  "tika-vin01t11:604_7": "samāpajjituṁ. Kasmā samāpajjantīti saṅkhārānaṁ pavattibhede ukkaṇṭhitvā ‘‘diṭṭhadhamme",
  "tika-vin01t11:604_8": "acittakā hutvā nirodhaṁ nibbānaṁ patvā sukhaṁ viharissāmā’’ti. Kathañcassā samāpajjanaṁ",
  "tika-vin01t11:604_9": "hotīti samathavipassanāvasena ussakkitvā katapubbakiccassa nevasaññānāsaññāyatanaṁ",
  "tika-vin01t11:604_10": "nirodhayato evamassā samāpajjanaṁ hoti. Yo hi samathavaseneva ussakkati, so nevasaññānāsaññāyatanasamāpattiṁ",
  "tika-vin01t11:604_11": "patvā tiṭṭhati. Yopi vipassanāvaseneva ussakkati, so phalasamāpattiṁ patvā tiṭṭhati.",
  "tika-vin01t11:604_12": "Yo pana ubhayavaseneva ussakkitvā nevasaññānāsaññāyatanaṁ nirodheti, so taṁ samāpajjatīti ayamettha saṅkhepo.",
  "tika-vin01t11:605_0": "Ayaṁ pana vitthāro – idha bhikkhu nirodhaṁ samāpajjitukāmo paṭhamajjhānaṁ samāpajjitvā",
  "tika-vin01t11:605_1": "vuṭṭhāya tattha saṅkhāre aniccato dukkhato anattato vipassati. Vipassanā ca panesā",
  "tika-vin01t11:605_2": "tividhā saṅkhārapariggaṇhanakavipassanā phalasamāpattivipassanā nirodhasamāpattivipassanāti.",
  "tika-vin01t11:605_3": "Tattha saṅkhārapariggaṇhanakavipassanā mandā vā tikkhā vā maggassa padaṭṭhānaṁ hotiyeva.",
  "tika-vin01t11:605_4": "Phalasamāpattivipassanā tikkhāva vaṭṭati maggabhāvanāsadisā. Nirodhasamāpattivipassanā",
  "tika-vin01t11:605_5": "pana nātimandanātitikkhā vaṭṭati, tasmā esa nātimandāya nātitikkhāya vipassanāya",
  "tika-vin01t11:605_6": "te saṅkhāre vipassati. Tato dutiyajjhānaṁ…pe… tato viññāṇañcāyatanaṁ samāpajjitvā",
  "tika-vin01t11:605_7": "vuṭṭhāya tattha saṅkhāre tatheva vipassati. Atha ākiñcaññāyatanaṁ samāpajjitvā vuṭṭhāya",
  "tika-vin01t11:605_8": "catubbidhaṁ pubbakiccaṁ karoti nānābaddhaavikopanaṁ saṅghapatimānanaṁ satthupakkosanaṁ",
  "tika-vin01t11:605_9": "addhānaparicchedanti.",
  "tika-vin01t11:606_0": "Tattha nānābaddhaavikopananti yaṁ iminā bhikkhunā saddhiṁ ekābaddhaṁ na hoti, nānābaddhaṁ",
  "tika-vin01t11:606_1": "hutvā ṭhitaṁ pattacīvaraṁ vā mañcapīṭhaṁ vā nivāsagehaṁ vā aññaṁ vā pana yaṁ kiñci",
  "tika-vin01t11:606_2": "parikkhārajātaṁ, taṁ yathā na vikuppati, aggiudakavātacoraundūrādīnaṁ vasena na vinassati,",
  "tika-vin01t11:606_3": "evaṁ adhiṭṭhātabbaṁ. Tatridaṁ adhiṭṭhānavidhānaṁ ‘‘idañcidañca imasmiṁ sattāhabbhantare",
  "tika-vin01t11:606_4": "mā agginā jhāyatu, mā udakena vuyhatu, mā vātena viddhaṁsatu, mā corehi harīyatu,",
  "tika-vin01t11:606_5": "mā undūrādīhi khajjatū’’ti. Evaṁ adhiṭṭhite taṁ sattāhaṁ tassa na koci parissayo",
  "tika-vin01t11:606_6": "hoti, anadhiṭṭhahato pana aggiādīhi nassati, idaṁ nānābaddhaavikopanaṁ nāma. Yaṁ",
  "tika-vin01t11:606_7": "pana ekābaddhaṁ hoti nivāsanapārupanaṁ vā nisinnāsanaṁ vā, tattha visuṁ adhiṭṭhānakiccaṁ",
  "tika-vin01t11:606_8": "natthi, samāpattiyeva naṁ rakkhati.",
  "tika-vin01t11:607_0": "Saṅghapatimānananti bhikkhusaṅghassa patimānanaṁ udikkhanaṁ, yāva so bhikkhu āgacchati,",
  "tika-vin01t11:607_1": "tāva saṅghakammassa akaraṇanti attho. Ettha ca patimānanaṁ etassa na pubbakiccaṁ,",
  "tika-vin01t11:607_2": "patimānanāvajjanaṁ pana pubbakiccaṁ. Tasmā evaṁ āvajjitabbaṁ ‘‘sace mayi sattāhaṁ",
  "tika-vin01t11:607_3": "nirodhaṁ samāpajjitvā nisinne saṅgho apalokanakammādīsu kiñcideva kammaṁ kattukāmo",
  "tika-vin01t11:607_4": "hoti, yāva maṁ koci bhikkhu āgantvā na pakkosati, tāvadeva vuṭṭhahissāmī’’ti. Evaṁ",
  "tika-vin01t11:607_5": "katvā samāpanno hi tasmiṁ samaye vuṭṭhahatiyeva. Yo pana evaṁ na karoti, saṅgho ce",
  "tika-vin01t11:607_6": "sannipatitvā taṁ apassanto ‘‘asuko bhikkhu kuhi’’nti pucchitvā ‘‘nirodhaṁ samāpanno’’ti",
  "tika-vin01t11:607_7": "vutte kañci bhikkhuṁ peseti ‘‘taṁ pakkosāhī’’ti, athassa tena bhikkhunā savanūpacāre",
  "tika-vin01t11:607_8": "ṭhatvā ‘‘saṅgho taṁ āvuso patimānetī’’ti vuttamatteyeva vuṭṭhānaṁ hoti. Evaṁ garukā",
  "tika-vin01t11:607_9": "hi saṅghassa āṇā nāma, tasmā taṁ āvajjitvā yathā paṭhamameva vuṭṭhāti, evaṁ samāpajjitabbaṁ.",
  "tika-vin01t11:608": "Satthupakkosananti idhāpi satthupakkosanāvajjanameva imassa pubbakiccaṁ, tasmā tampi evaṁ āvajjitabbaṁ. Sesaṁ purimanayeneva veditabbaṁ.",
  "tika-vin01t11:609_0": "Addhānaparicchedoti jīvitaddhānassa paricchedo. Iminā bhikkhunā addhānaparicchedesu",
  "tika-vin01t11:609_1": "kusalena bhavitabbaṁ, ‘‘attano āyusaṅkhārā sattāhaṁ pavattissanti na pavattissantī’’ti",
  "tika-vin01t11:609_2": "āvajjitvāva samāpajjitabbaṁ. Sace hi sattāhabbhantare nirujjhanake āyusaṅkhāre anāvajjitvāva",
  "tika-vin01t11:609_3": "samāpajjati, tassa nirodhasamāpatti maraṇaṁ paṭibāhituṁ na sakkoti, antonirodhe maraṇassa",
  "tika-vin01t11:609_4": "natthitāya antarāva samāpattito vuṭṭhāti, tasmā etaṁ āvajjitvāva samāpajjitabbaṁ.",
  "tika-vin01t11:609_5": "Avasesañhi anāvajjitumpi vaṭṭati, idaṁ pana āvajjitabbamevāti vuttaṁ. So evaṁ ākiñcaññāyatanaṁ",
  "tika-vin01t11:609_6": "samāpajjitvā vuṭṭhāya idaṁ pubbakiccaṁ katvā nevasaññānāsaññāyatanaṁ samāpajjati,",
  "tika-vin01t11:609_7": "athekaṁ vā dve vā cittavāre atikkamitvā acittako hoti, nirodhaṁ phusati . Kasmā panassa",
  "tika-vin01t11:609_8": "dvinnaṁ cittānaṁ upari cittāni na pavattantīti? Nirodhassa payogattā. Idañhi imassa",
  "tika-vin01t11:609_9": "bhikkhuno dve samathavipassanādhamme yuganaddhe katvā aṭṭhasamāpattiārohanaṁ anupubbanirodhassa",
  "tika-vin01t11:609_10": "payogo, na nevasaññānāsaññāyatanasamāpattiyāti nirodhassa payogattā dvinnaṁ cittānaṁ",
  "tika-vin01t11:609_11": "upari cittāni na pavattantīti.",
  "tika-vin01t11:610_0": "Yasmā bodhisattena bodhimaṇḍupasaṅkamanato pubbepi carimabhave catutthajjhānaṁ nibbattitapubbaṁ,",
  "tika-vin01t11:610_1": "tadā pana taṁ nibbattitamattameva ahosi, na vipassanādipādakaṁ. Tasmā ‘‘bodhirukkhamūle",
  "tika-vin01t11:610_2": "nibbattita’’nti tato visesetvā vuttaṁ. Vipassanāpādakanti vipassanārambhe vipassanāya",
  "tika-vin01t11:610_3": "pādakaṁ. Abhiññāpādakanti etthāpi eseva nayo. Buddhānañhi paṭhamārambhe eva pādakajjhānena",
  "tika-vin01t11:610_4": "payojanaṁ ahosi, na tato paraṁ uparimaggādhigamaphalasamāpattiabhiññāvaḷañjanādiatthaṁ.",
  "tika-vin01t11:610_5": "Abhisambodhisamadhigamato paṭṭhāya hi sabbaṁ ñāṇasamādhikiccaṁ ākaṅkhāmattapaṭibaddhamevāti.",
  "tika-vin01t11:610_6": "Sabbakiccasādhakanti anupubbavihārādisabbakiccasādhakaṁ. Sabbalokiyalokuttaraguṇadāyakanti",
  "tika-vin01t11:610_7": "ettha vipassanābhiññāpādakattā eva catutthassa jhānassa bhagavato sabbalokiyalokuttaraguṇadāyakatā",
  "tika-vin01t11:610_8": "veditabbā. Sabbaññutaññāṇapadaṭṭhānañhi maggañāṇaṁ taṁpadaṭṭhānañca sabbaññutaññāṇaṁ",
  "tika-vin01t11:610_9": "abhisambodhi, tadadhigamasamakālameva ca bhagavato sabbe buddhaguṇā hatthagatā ahesuṁ,",
  "tika-vin01t11:610_10": "catutthajjhānasannissayo ca maggādhigamoti.",
  "tika-vin01t11:611_0": "‘‘Catutthaṁ jhānaṁ upasampajja vihāsi’’nti vatvā ‘‘so’’ti vuttattā āha ‘‘so aha’’nti.",
  "tika-vin01t11:611_1": "Evaṁ samāhiteti ettha evaṁ-saddo heṭṭhā jhānattayādhigamapaṭipāṭisiddhassa catutthajjhānasamādhānassa",
  "tika-vin01t11:611_2": "nidassanatthoti āha ‘‘evanti catutthajjhānakkamanidassanameta’’nti. Catutthajjhānassa",
  "tika-vin01t11:611_3": "tassa ca adhigamamaggassa nidassanaṁ, yena samādhānānukkamena catutthajjhānasamādhi",
  "tika-vin01t11:611_4": "laddho, tadubhayanidassananti attho. Tenāha ‘‘iminā…pe… vuttaṁ hotī’’ti. Tattha iminā",
  "tika-vin01t11:611_5": "kamenāti iminā paṭhamajjhānādhigamādinā kamena. Yadipi ‘‘eva’’nti idaṁ āgamanasamādhinā",
  "tika-vin01t11:611_6": "saddhiṁ catutthajjhānasamādhānaṁ dīpeti, satipārisuddhisamādhi eva pana iddhiyā adhiṭṭhānabhāvato",
  "tika-vin01t11:611_7": "padhānanti āha ‘‘catutthajjhānasamādhinā samāhite’’ti. Sabbapaccanīkadhammupakkilesaparisuddhāya",
  "tika-vin01t11:611_8": "paccanīkasamanepi abyāvaṭāya pārisuddhupekkhāya vattamānāya catutthajjhānaṁ taṁsampayuttā",
  "tika-vin01t11:611_9": "ca dhammā suparisuddhā suvisadā ca honti, satisīsena pana tattha desanā katāti āha",
  "tika-vin01t11:611_10": "‘‘upekkhāsatipārisuddhibhāvena parisuddhe’’ti, upekkhāya janitasatipārisuddhisambhavenāti",
  "tika-vin01t11:611_11": "attho. Parisuddhiyā eva paccayavisesena pavattiviseso pariyodātatā sudhantasuvaṇṇassa",
  "tika-vin01t11:611_12": "nighaṁsanena pabhassaratā viyāti āha ‘‘parisuddhattāyeva pariyodāte, pabhassareti vuttaṁ hotī’’ti.",
  "tika-vin01t11:612_0": "Sukhādīnaṁ paccayānaṁ ghātenāti sukhasomanassānaṁ dukkhadomanassānañca yathākkamaṁ",
  "tika-vin01t11:612_1": "rāgadosapaccayānaṁ vikkhambhanena. ‘‘Sukhaṁ somanassassa paccayo, somanassaṁ rāgassa,",
  "tika-vin01t11:612_2": "dukkhaṁ domanassassa paccayo, domanassaṁ dosassā’’ti vuttaṁ. Yathā rāgādayo cetaso",
  "tika-vin01t11:612_3": "malāsucibhāvena ‘‘aṅgaṇānī’’ti vuccanti, evaṁ upagantvā kilesanaṭṭhena upakkilesāti",
  "tika-vin01t11:612_4": "āha ‘‘anaṅgaṇattā eva ca vigatupakkilese’’ti. Tenāha ‘‘aṅgaṇena hi cittaṁ upakkilissatī’’ti,",
  "tika-vin01t11:612_5": "vibādhīyati upatāpīyatīti attho. Subhāvitattāti paguṇabhāvāpādanena suṭṭhu bhāvitattā.",
  "tika-vin01t11:612_6": "Tenāha ‘‘vasībhāvappatte’’ti, āvajjanādinā pañcadhā cuddasavidhena vā paridamanena",
  "tika-vin01t11:612_7": "vasaṁ vattituṁ upagateti attho. Vase vattamānañhi cittaṁ mudūti vuccatīti vase vattamānaṁ",
  "tika-vin01t11:612_8": "cittaṁ paguṇabhāvāpattiyā suparimadditaṁ viya cammaṁ suparikammakatā viya ca lākhā",
  "tika-vin01t11:612_9": "mudūti vuccati. Kammakkhameti vikubbanādiiddhikammakkhame. Tadubhayanti mudutākammaniyadvayaṁ.",
  "tika-vin01t11:613_0": "Nāhantiādīsu (a. ni. aṭṭha. 1.1.1) na-kāro paṭisedhattho. Ahanti satthā attānaṁ niddisati.",
  "tika-vin01t11:613_1": "Bhikkhaveti bhikkhū ālapati. Aññanti idāni vuccamānacittato aññaṁ. Ekadhammampīti",
  "tika-vin01t11:613_2": "ekampi sabhāvadhammaṁ. Na samanupassāmīti sambandho. Ayañhettha attho – ahaṁ, bhikkhave,",
  "tika-vin01t11:613_3": "sabbaññutaññāṇena olokentopi aññaṁ ekadhammampi na samanupassāmi, yaṁ vasībhāvāpādanena",
  "tika-vin01t11:613_4": "bhāvitaṁ tathā punappunaṁ karaṇena bahulīkataṁ evaṁ savisesamudubhāvappattiyā mudu",
  "tika-vin01t11:613_5": "kammakkhamatāya kammaniyañca hoti yathā idaṁ cittanti. Idaṁ cittanti ca attano tesañca",
  "tika-vin01t11:613_6": "paccakkhatāya evamāha.",
  "tika-vin01t11:614_0": "Yathā yathāvuttā parisuddhatādayo na vigacchanti, evaṁ subhāvitaṁ cittaṁ tattha avaṭṭhitaṁ",
  "tika-vin01t11:614_1": "idha ‘‘ṭhitaṁ āneñjappatta’’nti ca vuttanti āha ‘‘etesu parisuddhabhāvādīsuṭhitattā",
  "tika-vin01t11:614_2": "ṭhite, ṭhitattāyeva āneñjappatte’’ti. Yathā mudukammaññatā vasībhāvappattiyā lakkhīyati,",
  "tika-vin01t11:614_3": "evaṁ vasībhāvappattipi mudukammaññatāhi lakkhīyatīti ‘‘mudukammaññabhāvena vā attano",
  "tika-vin01t11:614_4": "vase ṭhitattā ṭhite’’ti vuttaṁ. Yathā hi kāraṇena phalaṁ niddhārīyati, evaṁ phalenapi",
  "tika-vin01t11:614_5": "kāraṇaṁ niddhārīyatīti niccalabhāvena avaṭṭhānaṁ āneñjappattiyā ca sampayuttadhammesu",
  "tika-vin01t11:614_6": "thirabhāvena paṭipakkhehi akammaniyatāya ca sambhavataṁ saddhādibalānaṁ ānubhāvena",
  "tika-vin01t11:614_7": "hotīti āha ‘‘saddhādīhi pariggahitattā āneñjappatte’’ti.",
  "tika-vin01t11:615_0": "Idāni saṅkhepato vuttamevatthaṁ vivarituṁ ‘‘saddhāpariggahitaṁ hī’’tiādi vuttaṁ.",
  "tika-vin01t11:615_1": "Tattha saddhāpariggahitanti evaṁ subhāvitaṁ vasībhāvappattaṁ cittaṁ ekaṁsena abhiññāsacchikaraṇīyānaṁ",
  "tika-vin01t11:615_2": "dhammānaṁ abhiññāsacchikiriyāya saṁvattatīti evaṁ pavattāya saddhāya pariggahitaṁ",
  "tika-vin01t11:615_3": "yathāvuttasaddhābalena upatthambhitaṁ. Assaddhiyenāti tappaṭipakkhena assaddhiyena",
  "tika-vin01t11:615_4": "hetunā. Na iñjatīti na calati na kampati, aññadatthu uparivisesāvahabhāveneva tiṭṭhati.",
  "tika-vin01t11:615_5": "Vīriyapariggahitantiādīsupi imināva nayena attho veditabbo. Ayaṁ pana viseso – vīriyapariggahitanti",
  "tika-vin01t11:615_6": "vasībhāvāpādanaparidamanasādhanena vīriyena upatthambhitaṁ. Satipariggahitanti yathāvutte",
  "tika-vin01t11:615_7": "bhāvanābahulīkāre asammosādikāya kusalānañca dhammānaṁ gatiyo samanvesamānāya satiyā",
  "tika-vin01t11:615_8": "upatthambhitaṁ. Samādhipariggahitanti tattheva avikkhepasādhanena samādhānena upatthambhitaṁ.",
  "tika-vin01t11:615_9": "Paññāpariggahitanti tassā eva bhāvanāya upakārānupakāradhammānaṁ pajānanalakkhaṇāya",
  "tika-vin01t11:615_10": "paññāya upatthambhitaṁ. Obhāsagatanti ñāṇobhāsasahagataṁ. Obhāsabhūtena hi yathāvuttasamādhānasaṁvaddhitena",
  "tika-vin01t11:615_11": "ñāṇena saṁkilesapakkhaṁ yāthāvato passanto tato utrāsanto ottappanto taṁ abhibhavati,",
  "tika-vin01t11:615_12": "na tena abhibhuyyati. Tenāha ‘‘kilesandhakārena na iñjatī’’ti. Etena ñāṇapariggahitaṁ",
  "tika-vin01t11:615_13": "hirottappabalaṁ dasseti. Aṭṭhaṅgasamannāgatanti catutthajjhānasamādhinā samāhitatā",
  "tika-vin01t11:615_14": "parisuddhatā pariyodātatā anaṅgaṇatā vigatupakkilesatā mudubhāvo kammaniyatā āneñjappattiyā",
  "tika-vin01t11:615_15": "ṭhitatāti imehi aṭṭhahi aṅgehi samannāgataṁ. Atha vā samāhitassa cittassa imāni aṅgānīti",
  "tika-vin01t11:615_16": "‘‘samāhite’’ti imaṁ aṅgabhāvena aggahetvā ṭhitiāneñjappattiyo visuṁ gahetvā yathāvuttehi",
  "tika-vin01t11:615_17": "aṭṭhahi aṅgehi samannāgatanti attho daṭṭhabbo. Abhinīhārakkhamanti iddhividhādiatthaṁ",
  "tika-vin01t11:615_18": "abhinīhārakkhamaṁ tadabhimukhakaraṇayoggaṁ. Tenāha ‘‘abhiññāsacchikaraṇīyānaṁ dhammānaṁ",
  "tika-vin01t11:615_19": "abhiññāsacchikiriyāyā’’ti.",
  "tika-vin01t11:616_0": "Kāmaṁ nīvaraṇāni vikkhambhetvā eva paṭhamajjhānasamadhigamo, vitakkādivūpasamā eva",
  "tika-vin01t11:616_1": "ca dutiyajjhānādisamadhigamo, tathāpi na tathā te tehi dūrībhūtā, apetā vā yathā",
  "tika-vin01t11:616_2": "catutthajjhānato, tasmā cetaso malīnabhāvasaṅkhobhauppilābhāvakarehi nīvaraṇādīhi",
  "tika-vin01t11:616_3": "suṭṭhu vimuttiyā tassa parisuddhipariyodātatā ca vuttāti āha ‘‘nīvaraṇa…pe… pariyodāte’’ti.",
  "tika-vin01t11:616_4": "Jhānapaṭilābhapaccanīkānanti ettha ācariyadhammapālattherena ‘‘jhānapaṭilābhapaccayāna’’nti",
  "tika-vin01t11:616_5": "pāṭhaṁ gahetvā ‘‘jhānapaṭilābhapaccanīkāna’’nti ayaṁ pāṭho paṭikkhitto. Vuttañhi tena –",
  "tika-vin01t11:617_0": "‘‘Jhānapaṭilābhapaccayānanti jhānapaṭilābhahetukānaṁ jhānapaṭilābhaṁ nissāya uppajjanakānaṁ.",
  "tika-vin01t11:617_1": "Pāpakānanti lāmakānaṁ. Icchāvacarānanti icchāya avacarānaṁ icchāvasena otiṇṇānaṁ",
  "tika-vin01t11:617_2": "‘aho vata mameva satthā paṭipucchitvā bhikkhūnaṁ dhammaṁ deseyyā’tiādinayappavattānaṁ",
  "tika-vin01t11:617_3": "mānamāyāsāṭheyyādīnaṁ. Abhijjhādīnanti ādi-saddenapi tesaṁyeva saṅgaho. Abhijjhā",
  "tika-vin01t11:617_4": "cettha paṭhamajjhānena avikkhambhaneyyā mānādayo ca tadekaṭṭhā daṭṭhabbā jhānapaṭilābhapaccayānanti",
  "tika-vin01t11:617_5": "anuvattamānattā. Vikkhambhaneyyā pana nīvaraṇaggahaṇena gahitā. Kathaṁ pana paṭhamajjhānena",
  "tika-vin01t11:617_6": "avikkhambhaneyyā idha vigacchantīti? ‘Sabbe kusalā dhammā sabbākusalānaṁ paṭipakkhā’ti",
  "tika-vin01t11:617_7": "sallekhapaṭipattivasena evaṁ vuttaṁ jhānassa aparāmaṭṭhabhāvadassanato. Ye panettha",
  "tika-vin01t11:617_8": "‘icchāvacarānaṁ abhijjhādīna’nti imehi padehi kopaappaccayakāmarāgabyāpādādayo gahitāti",
  "tika-vin01t11:617_9": "adhippāyena ‘jhānapaṭilābhapaccayāna’nti pāṭhaṁ paṭikkhipitvā ‘jhānapaṭilābhapaccanīkāna’nti",
  "tika-vin01t11:617_10": "pāṭhoti vadanti, taṁ tesaṁ matimattaṁ tathā pāṭhasseva abhāvato, jhānapaṭilābhapaccanīkā",
  "tika-vin01t11:617_11": "ca nīvaraṇā ceva tadekaṭṭhā ca, tesaṁ dūrībhāvaṁ vatvā puna tesaṁyeva abhāvavigamacodanāya",
  "tika-vin01t11:617_12": "ayujjamānattā. Nanu ca anaṅgaṇasuttavatthasuttesu ayamattho labbhati oḷārikānaṁyeva",
  "tika-vin01t11:617_13": "pāpadhammānaṁ tattha adhippetattāti. Saccametaṁ, idha pana adhigatacatutthajjhānassa",
  "tika-vin01t11:617_14": "vasena vuttattā sukhumāyeva te gahitā, aṅgaṇupakkilesatāsāmaññena panettha suttānaṁ",
  "tika-vin01t11:617_15": "apadisanaṁ. Tathā hi ‘suttānusārenā’ti vuttaṁ, na pana suttavasenā’’ti.",
  "tika-vin01t11:618_0": "Avassañcetamevaṁ sampaṭicchitabbaṁ adhigatajjhānānampi kesañci icchāvacarānaṁ pavattisabbhāvatoti",
  "tika-vin01t11:618_1": ". Teneva ācariyadhammapālattherena ‘‘jhānapaṭilābhapaccayāna’’nti pāṭhaṁ gahetvā",
  "tika-vin01t11:618_2": "‘‘jhānapaṭilābhapaccanīkāna’’nti ayaṁ pāṭho paṭikkhitto. Mahāgaṇṭhipade visuddhimaggassa",
  "tika-vin01t11:618_3": "sīhaḷagaṇṭhipadepi ca ‘‘jhānapaṭilābhapaccayāna’’nti imasseva pāṭhassa attho vutto,",
  "tika-vin01t11:618_4": "tasmā ayameva pāṭho gahetabbo, atthopi cettha yathāvuttanayeneva veditabbo. Tena",
  "tika-vin01t11:618_5": "‘‘icchāvacarānanti icchāya avacarānaṁ icchāvasena otiṇṇānaṁ pavattānaṁ nānappakārānaṁ",
  "tika-vin01t11:618_6": "kopaappaccayānanti attho’’ti ayampi pāṭho ayuttoyevāti gahetabbaṁ, tatoyeva ca visuddhimagge",
  "tika-vin01t11:618_7": "ayaṁ pāṭho sabbena sabbaṁ na dassitoti.",
  "tika-vin01t11:619_0": "Iddhipādakabhāvūpagamanenāti iddhiyā pādakabhāvassa padaṭṭhānabhāvassa upagamanena.",
  "tika-vin01t11:619_1": "Bhāvanāpāripūriyāti ito paraṁ kattabbassa abhāvavasena abhinīhārakkhamabhāvanāya",
  "tika-vin01t11:619_2": "paripuṇṇattā. Paṇītabhāvūpagamanenāti tato eva padhānabhāvaṁ nītatāya uttamaṭṭhena",
  "tika-vin01t11:619_3": "atittikaraṭṭhena ca paṇītabhāvassa upagamanena. Ubhayañcetaṁ bhāvanāya ṭhitiyā kāraṇavacanaṁ,",
  "tika-vin01t11:619_4": "paripuṇṇāya bhāvanāya paṇītabhāvappattiyā ṭhiteti. Āneñjappatteti idaṁ ṭhitiyā visesanaṁ.",
  "tika-vin01t11:619_5": "Tenāha ‘‘yathā āneñjappattaṁ hoti, evaṁ ṭhite’’ti. Imasmiṁ pakkhe ‘‘ṭhite āneñjappatte’’ti",
  "tika-vin01t11:619_6": "ubhayamekaṁ aṅgaṁ, ‘‘samāhite’’ti pana idampi ekamaṅgaṁ. Tenevassa paṭhamavikappato",
  "tika-vin01t11:619_7": "visesaṁ sandhāyāha ‘‘evampi aṭṭhaṅgasamannāgata’’nti.",
  "tika-vin01t11:620_0": "Pubbenivāsaṁ anussarati, tassa vā anussaraṇaṁ pubbenivāsānussati taṁnissayādipaccayabhūtaṁ",
  "tika-vin01t11:620_1": "paṭicca uppajjanato. Pubbenivāsānussatimhi yaṁ ñāṇaṁtadatthāyāti saṅkhepena vuttamatthaṁ",
  "tika-vin01t11:620_2": "vivaranto pubbenivāsaṁ tāva dassetvā tattha satiñāṇāni dassetuṁ ‘‘pubbenivāso’’tiādimāha.",
  "tika-vin01t11:620_3": "Tattha ‘‘pubbe’’ti idaṁ padaṁ ‘‘ekampi jāti’’ntiādivacanato atītabhavavisayaṁ idhādhippetanti",
  "tika-vin01t11:620_4": "āha ‘‘atītajātīsū’’ti. Nivāsasaddo kammasādhano, khandhavinimutto ca nivasitadhammo",
  "tika-vin01t11:620_5": "natthīti āha ‘‘nivutthakkhandhā’’ti. Nivutthatā cettha santāne pavattatā, tathābhūtā",
  "tika-vin01t11:620_6": "ca te anu anu bhūtā jātā pavattā, tattha uppajjitvā vigatā ca hontīti āha ‘‘nivutthāti",
  "tika-vin01t11:620_7": "ajjhāvutthā anubhūtā attano santāne uppajjitvā niruddhā’’ti. Evaṁ sasantatipariyāpannadhammavasena",
  "tika-vin01t11:620_8": "nivāsasaddassa atthaṁ vatvā idāni avisesena vattuṁ ‘‘nivutthadhammā vā nivutthā’’ti",
  "tika-vin01t11:620_9": "vatvā taṁ vivarituṁ ‘‘gocaranivāsenā’’tiādi vuttaṁ. Gocarabhūtāpi hi gocarāsevanāya",
  "tika-vin01t11:620_10": "āsevitā ārammaṇakaraṇavasena anubhūtā nivutthā nāma honti. Te pana duvidhā saparaviññāṇagocaratāyāti",
  "tika-vin01t11:620_11": "ubhayepi te dassetuṁ ‘‘attano’’tiādi vuttaṁ. Tattha ‘‘attano viññāṇena viññātā’’ti",
  "tika-vin01t11:620_12": "vatvā ‘‘paricchinnā’’ti vacanaṁ ye te gocaranivāsena nivutthadhammā, na te kevalaṁ",
  "tika-vin01t11:620_13": "viññāṇena viññātamattā, atha kho yathā pubbe nāmagottavaṇṇaliṅgāhārādīhi visesehi",
  "tika-vin01t11:620_14": "paricchedakārikāya paññāya paricchijja gahitā, tathevetaṁ ñāṇaṁ paricchijja gaṇhātīti",
  "tika-vin01t11:620_15": "imassa atthassa dīpanatthaṁ vuttaṁ. Paraviññāṇaviññātāpi vā nivutthāti sambandho.",
  "tika-vin01t11:620_16": "Na kevalaṁ attanova viññāṇena, atha kho paresaṁ viññāṇena viññātāpīti attho. Idhāpi",
  "tika-vin01t11:620_17": "‘‘paricchinnā’’ti padaṁ ānetvā sambandhitabbaṁ, paresampi vā viññāṇena viññātā paricchinnāti.",
  "tika-vin01t11:620_18": "Tassa ca gahaṇe payojanaṁ vuttanayeneva vattabbaṁ.",
  "tika-vin01t11:621_0": "Te ca kho yasmā atītāsu eva jātīsu aññehi viññātā paricchinnā, te ca parinibbutāpi",
  "tika-vin01t11:621_1": "honti, yehi te viññātā, tesaṁ tadā vattamānasantānānusārena tesampi atīte pavatti",
  "tika-vin01t11:621_2": "viññāyatīti sikhāppattaṁ pubbenivāsānussatiñāṇassa visayabhūtaṁ pubbenivāsaṁ dassetuṁ",
  "tika-vin01t11:621_3": "‘‘chinnavaṭumakānussaraṇādīsū’’ti vuttaṁ. Chinnavaṭumakā sammāsambuddhā, tesaṁ anussaraṇaṁ",
  "tika-vin01t11:621_4": "chinnavaṭumakānussaraṇaṁ. ‘‘Ādisaddena paccekabuddhabuddhasāvakānussaraṇāni gayhantī’’ti",
  "tika-vin01t11:621_5": "keci vadanti. Chinnavaṭumakā pana sabbeva anupādisesāya nibbānadhātuyā parinibbutā",
  "tika-vin01t11:621_6": "chinnasaṁsāramaggattā, tesaṁ anussaraṇaṁ nāma tesaṁ paṭipattiyā anussaraṇaṁ. Sā pana",
  "tika-vin01t11:621_7": "paṭipatti saṅkhepato chaḷārammaṇaggahaṇalakkhaṇāti tāni idha paraviññāṇaviññātaggahaṇena",
  "tika-vin01t11:621_8": "gahitāni. Tasmā purimāsu jātīsu attano viññāṇena aviññātānaṁ parinibbutānaṁ sabbesampi",
  "tika-vin01t11:621_9": "buddhapaccekabuddhasāvakānaṁ anussaraṇaṁ chinnavaṭumakānussaraṇanti veditabbaṁ. Ādi-saddena",
  "tika-vin01t11:621_10": "panettha purimāsu jātīsu attano viññāṇena aviññātānaṁ aparinibbutānampi vattamānakkhandhapaṭipāṭiyā",
  "tika-vin01t11:621_11": "agantvā sīhokkantikavasena anussaraṇaṁ gahitaṁ, ime pana yathāvuttachinnavaṭumakānussaraṇādayo",
  "tika-vin01t11:621_12": "buddhānaṁyeva labbhanti. Na hi atīte buddhā bhagavanto evaṁ vipassiṁsu, evaṁ maggaṁ",
  "tika-vin01t11:621_13": "bhāvesuṁ, phalanibbānāni sacchākaṁsu, evaṁ veneyye vinesunti ettha sabbathā aññesaṁ",
  "tika-vin01t11:621_14": "ñāṇassa gati atthīti. Ye pana purimāsu jātīsu attanova viññāṇena viññātā, te parinibbutepi",
  "tika-vin01t11:621_15": "khandhapaṭibaddhattā sāvakā anussarantiyeva. Yāya satiyā pubbenivāsaṁ anussarati,",
  "tika-vin01t11:621_16": "sā pubbenivāsānussatīti ānetvā sambandhitabbaṁ. Abhinīharinti cittaṁ jhānārammaṇato",
  "tika-vin01t11:621_17": "apanetvā pubbenivāsābhimukhaṁ pesesiṁ, pubbenivāsaninnaṁ pubbenivāsapoṇaṁ pubbenivāsapabbhāraṁ akāsinti attho.",
  "tika-vin01t11:622_0": "Pāḷiyaṁ ‘‘abhininnāmesi’’nti uttamapurisappayogattā ‘‘so’’ti ettha ahaṁsaddo ānetvā",
  "tika-vin01t11:622_1": "vuccamāno tadattho pākaṭo hotīti ‘‘so aha’’nti vuttaṁ. Anekavidhanti nānābhavayonigativiññāṇaṭṭhitisattāvāsādivasena",
  "tika-vin01t11:622_2": "bahuvidhaṁ. Pakārehīti nāmagottādiākārehi saddhiṁ. Sahayoge cetaṁ karaṇavacanaṁ.",
  "tika-vin01t11:622_3": "Pavattitanti desanāvasena pavattitaṁ. Tenāha ‘‘saṁvaṇṇita’’nti, vitthāritanti attho.",
  "tika-vin01t11:622_4": "Nivāsanti antogadhabhedasāmaññavacanametanti te bhede byāpanicchāvasena saṅgahetvā",
  "tika-vin01t11:622_5": "dassento ‘‘tattha tattha nivutthasantāna’’nti āha. Anugantvā anugantvāti ñāṇagatiyā",
  "tika-vin01t11:622_6": "anugantvā anugantvā. Anudevāti anu eva, da-kāro padasandhivasena āgato. ‘‘Abhininnāmesi’’nti",
  "tika-vin01t11:622_7": "vatvā ‘‘anussarāmī’’ti vuttattā cittassa abhinīhārasamanantarabhāvasaraṇaṁ anusaddo",
  "tika-vin01t11:622_8": "dīpetīti āha ‘‘citte abhininnāmitamatte eva sarāmīti dassetī’’ti. Parikammaṁ vattabbaṁ",
  "tika-vin01t11:622_9": "siyāti ‘‘pubbenivāsaṁ anussaritukāmena ādikammikena bhikkhunā pacchābhattaṁ piṇḍapātapaṭikkantena",
  "tika-vin01t11:622_10": "rahogatena paṭisallīnena paṭipāṭiyā cattāri jhānāni samāpajjitvā abhiññāpādakacatutthajjhānato",
  "tika-vin01t11:622_11": "vuṭṭhāya sabbapacchimā nisajjā āvajjitabbā’’ti evamādinā pubbenivāsañāṇassa parikammabhūtaṁ",
  "tika-vin01t11:622_12": "pubbakaraṇaṁ vattabbaṁ bhaveyya.",
  "tika-vin01t11:623_0": "Āraddhappakāradassanattheti anussarituṁ āraddhassa pubbenivāsassa pabhedadassanatthe.",
  "tika-vin01t11:623_1": "Ekampi jātinti ekampi bhavaṁ. So hi ekakammanibbatto ādānanikkhepaparicchinno antogadhadhammappabhedo",
  "tika-vin01t11:623_2": "khandhappabandho idha ‘‘jātī’’ti adhippeto jāyatīti jātīti katvā. Tenāha ‘‘ekampi…pe…",
  "tika-vin01t11:623_3": "khandhasantāna’’nti. Parihāyamānoti khīyamāno vinassamāno. Kappoti asaṅkhyeyyakappo.",
  "tika-vin01t11:623_4": "So pana atthato kālo, tadā pavattamānasaṅkhāravasenassa parihāni veditabbā. Vaḍḍhamāno",
  "tika-vin01t11:623_5": "vivaṭṭakappoti etthāpi eseva nayo. Yo pana ‘‘kālaṁ khepeti, kālo ghasati bhūtāni,",
  "tika-vin01t11:623_6": "sabbāneva sahattanā’’ti (jā. 1.2.190) ādīsu kālassapi khayo vuccati, so idha nādhippeto",
  "tika-vin01t11:623_7": "aniṭṭhappasaṅgato. Saṁvaṭṭanaṁ vinassanaṁ saṁvaṭṭo, saṁvaṭṭato uddhaṁ tathāṭhāyī",
  "tika-vin01t11:623_8": "saṁvaṭṭaṭṭhāyī. Tammūlakattāti taṁpubbakattā. Vivaṭṭanaṁ nibbattanaṁ, vaḍḍhanaṁ vā vivaṭṭo.",
  "tika-vin01t11:624_0": "Tejena saṁvaṭṭo tejosaṁvaṭṭo. Saṁvaṭṭasīmāti saṁvaṭṭanamariyādā. Saṁvaṭṭatīti vinassati.",
  "tika-vin01t11:624_1": "Sadāti sabbakālaṁ, tīsupi saṁvaṭṭakālesūti attho. Ekaṁ buddhakkhettanti idha yaṁ",
  "tika-vin01t11:624_2": "sandhāya vuttaṁ, taṁ niyametvā dassetuṁ ‘‘buddhakkhettaṁ nāma tividha’’ntiādi vuttaṁ.",
  "tika-vin01t11:624_3": "Yattake ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva",
  "tika-vin01t11:624_4": "parijambhati, taṁ sabbampi buddhaṅkurassa nibbattanakkhettaṁ nāmāti āha ‘‘jātikkhettaṁ",
  "tika-vin01t11:624_5": "dasasahassacakkavāḷapariyanta’’nti. Ānubhāvo pavattatīti idha iddhimā cetovasippatto",
  "tika-vin01t11:624_6": "āṇākkhettapariyāpanne yattha katthaci cakkavāḷe ṭhatvā attano atthāya parittaṁ katvā",
  "tika-vin01t11:624_7": "tattheva aññaṁ cakkavāḷaṁ gatopi kataparitto eva hotīti katvā vuttaṁ. Atha vā tattha",
  "tika-vin01t11:624_8": "ekasmiṁ cakkavāḷe ṭhatvā sabbasattānaṁ atthāya paritte kate āṇākkhette sabbasattānaṁ",
  "tika-vin01t11:624_9": "abhisambhuṇātveva parittānubhāvo tattha devatāhi parittānaṁ sampaṭicchitabbatoti",
  "tika-vin01t11:624_10": "vuttaṁ ‘‘ānubhāvo pavattatī’’ti. Yaṁ yāvatā vā pana ākaṅkheyyāti vuttanti yaṁ visayakkhettaṁ",
  "tika-vin01t11:624_11": "sandhāya ekasmiṁyeva khaṇe sarena abhiviññāpanaṁ attano rūpadassanañca paṭijānantena",
  "tika-vin01t11:624_12": "bhagavatā ‘‘yāvatā vā pana ākaṅkheyyā’’ti vuttaṁ. Yatthāti yasmiṁ padese anantāparimāṇe",
  "tika-vin01t11:624_13": "visayakkhette. Yaṁ yaṁ ākaṅkhati, taṁ taṁ anussaratīti ākaṅkhamattapaṭibaddhavuttitāya",
  "tika-vin01t11:624_14": "buddhañāṇassa yaṁ yaṁ anussarituṁ icchati, taṁ taṁ anussarati. Ekaṁ āṇākkhettaṁ vinassatīti",
  "tika-vin01t11:624_15": "iminā tiriyato saṁvaṭṭamānaparicchedo vutto. Saṇṭhahantanti vivaṭṭamānaṁ jāyamānaṁ.",
  "tika-vin01t11:624_16": "Tassa vināso ca saṇṭhahanañca visuddhimagge vuttanti amhehipi heṭṭhā ‘‘lokavidū’’ti",
  "tika-vin01t11:624_17": "imassa atthasaṁvaṇṇanādhikāre pasaṅgato vuttattā idha na vuccati.",
  "tika-vin01t11:625_0": "Evaṁ pasaṅgena saṁvaṭṭādike pakāsetvā idāni yathādhigataṁ tesaṁ anussaraṇākāraṁ dassetuṁ",
  "tika-vin01t11:625_1": "‘‘ye panete saṁvaṭṭavivaṭṭā vuttā’’tiādimāha. Tattha etesūti niddhāraṇe bhummaṁ saṁvaṭṭavivaṭṭakappasamudāyato",
  "tika-vin01t11:625_2": "anekesaṁ saṁvaṭṭakappādīnaṁ niddhāriyamānattā. Amumhi saṁvaṭṭakappeti ettha vā-saddo",
  "tika-vin01t11:625_3": "luttaniddiṭṭho daṭṭhabbo. Tena ca aniyamatthena itarāsaṁ asaṅkhyeyyānampi saṅgaho",
  "tika-vin01t11:625_4": "siddhoti. Atha vā amumhi saṁvaṭṭakappeti idaṁ saṁvaṭṭakappassa ādito pāḷiyaṁ gahitattā",
  "tika-vin01t11:625_5": "vuttaṁ. Tatthāpi hi imassa katipayakālaṁ bhavādīsu saṁsaraṇaṁ upalabbhatīti. Saṁvaṭṭakappe",
  "tika-vin01t11:625_6": "vā vattamāne yesu bhavādīsu imassa upapatti ahosi, taṁdassanametaṁ daṭṭhabbaṁ. Bhave",
  "tika-vin01t11:625_7": "vātiādīsu kāmādibhave vā aṇḍajādiyoniyā vā devādigatiyā vā nānattakāyanānattasaññīādiviññāṇaṭṭhitiyā",
  "tika-vin01t11:625_8": "vā sattāvāse vā khattiyādisattanikāye vā. Yasmā idaṁ bhagavato vasena pubbenivāsānussatiñāṇaṁ",
  "tika-vin01t11:625_9": "āgataṁ, tasmā tasseva nāmādivasena atthaṁ yojetvā dassento āha ‘‘evaṁnāmoti vessantaro",
  "tika-vin01t11:625_10": "vā jotipālo vā’’tiādi. Sālimaṁsodanāhāro vāti gihikālaṁ sandhāya vuttaṁ. Pavattaphalabhojano",
  "tika-vin01t11:625_11": "vāti tāpasādikālaṁ sandhāya. Pavattaphalabhojanoti sayampatitaphalāhāro. Sāmisanirāmisādippabhedānanti",
  "tika-vin01t11:625_12": "ettha sāmisā gehassitasomanassādayo, nirāmisā nekkhammassitasomanassādayo. Ādi-saddena",
  "tika-vin01t11:625_13": "vivekajasamādhijasukhādīnaṁ saṅgaho.",
  "tika-vin01t11:626_0": "Heṭṭhā sāmaññato vuttamevatthaṁ vibhajitvā dassetukāmo ‘‘atha vā’’tiādimāha. Tattha",
  "tika-vin01t11:626_1": "amutrāsinti sāmaññaniddesoyaṁ, byāpanicchālopo vā, amutra amutra āsinti vuttaṁ hoti.",
  "tika-vin01t11:626_2": "Anupubbena ārohantassa yāvadicchakaṁ anussaraṇanti ettha ārohantassāti paṭilomato",
  "tika-vin01t11:626_3": "ñāṇena pubbenivāsaṁ ārohantassa. Paṭinivattantassāti pubbenivāsaṁ anussaraṇavasena",
  "tika-vin01t11:626_4": "yāvadicchakaṁ gantvā paccāgacchantassa. Paccavekkhaṇanti anussaritānussaritassa paccavekkhaṇaṁ.",
  "tika-vin01t11:626_5": "Tasmāti vuttassevatthassa kāraṇabhāvena paccāmasanaṁ, paṭinivattantassa paccavekkhaṇabhāvatoti",
  "tika-vin01t11:626_6": "vuttaṁ hoti. Idhūpapattiyāti idha carimabhave upapattiyā. Anantaranti atītānantaramāha.",
  "tika-vin01t11:626_7": "Amutrāti amukasmiṁ bhaveti attho. Udapādinti uppajjiṁ. Tāhi devatāhīti tusitadevatāhi.",
  "tika-vin01t11:626_8": "Ekagottoti tusitagottena ekagotto. Mahābodhisattānaṁ santānassa pariyosānāvatthāyaṁ",
  "tika-vin01t11:626_9": "devalokūpapattijanakaṁ nāma akusalena kammunā anupaddutameva hotīti adhippāyena ‘‘dukkhaṁ",
  "tika-vin01t11:626_10": "pana saṅkhāradukkhamattamevā’’ti vuttaṁ. Mahāpuññānampi pana devaputtānaṁ pubbanimittuppattikālādīsu",
  "tika-vin01t11:626_11": "aniṭṭhārammaṇasamāyogo hotiyevāti ‘‘kadāci dukkhadukkhassapi sambhavo natthī’’ti",
  "tika-vin01t11:626_12": "na sakkā vattuṁ, dhammānaṁ uppādanirodhasaṅkhāradukkhanti veditabbaṁ. Sattapaññāsa…pe…",
  "tika-vin01t11:626_13": "pariyantoti idaṁ manussavassagaṇanāvasena vuttaṁ. Tattha devānaṁ vassagaṇanāya pana catusahassameva.",
  "tika-vin01t11:627_0": "Itīti vuttatthanidassanametaṁ, tañca kho yathārahato, na yathānupubbatoti dassento",
  "tika-vin01t11:627_1": "‘‘nāmagottavasenā’’tiādimāha. Uddisīyatīti disvāva aviññeyyattā ‘‘ayaṁ ko nāmo’’ti",
  "tika-vin01t11:627_2": "pucchite ‘‘tisso gotamo’’ti nāmagottena uddisīyati. Vaṇṇādīhīti vaṇṇāhāravedayitāyuparicchedehi.",
  "tika-vin01t11:627_3": "Sāmotīti ettha iti-saddo ādiattho, pakārattho vā. Tena evamādievaṁpakāranānattatoti",
  "tika-vin01t11:627_4": "dassitaṁ hoti. Nāmagottaṁ uddesoti uddisīyati satto etenāti uddeso nāmagottaṁ. Itare",
  "tika-vin01t11:627_5": "ākārāti ākarīyati disvāva satto viññāyati etehīti itare vaṇṇādayo ākārā. ‘‘No ca",
  "tika-vin01t11:627_6": "kho avisesenā’’ti saṅkhepato vuttamevatthaṁ vitthārena dassento āha ‘‘titthiyā hī’’tiādi.",
  "tika-vin01t11:627_7": "Tattha titthiyāti aññatitthiyā. Te pana kammavādino kiriyavādino tāpasādayo. Yasmā",
  "tika-vin01t11:627_8": "titthiyānaṁ brahmajālādīsu cattālīsāya eva saṁvaṭṭavivaṭṭānaṁ anussaraṇaṁ āgataṁ,",
  "tika-vin01t11:627_9": "tasmā ‘‘na tato para’’nti vatvā tattha kāraṇaṁ vadanto ‘‘dubbalapaññattā’’tiādimāha.",
  "tika-vin01t11:627_10": "Tena vipassanābhiyogo pubbenivāsānussatiñāṇassa visesakāraṇanti dasseti. Tatoyeva",
  "tika-vin01t11:627_11": "ca balavapaññattā ṭhapetvā aggasāvakamahāsāvake itare pakatisāvakā kappasatampi kappasahassampi",
  "tika-vin01t11:627_12": "anussarantiyevāti daṭṭhabbaṁ. Teneva vuttaṁ visuddhimagge (visuddhi. 2.402) ‘‘pakatisāvakā",
  "tika-vin01t11:627_13": "kappasatampi kappasahassampi anussarantiyeva balavapaññattā’’ti. Ettako hi tesaṁ",
  "tika-vin01t11:627_14": "abhinīhāroti kappānaṁ satasahassampi tadadhikaṁ ekaṁ dve ca asaṅkhyeyyānīti kālavasena",
  "tika-vin01t11:627_15": "evaṁparimāṇo yathākkamaṁ tesaṁ mahāsāvakaaggasāvakapaccekabuddhānaṁ puññañāṇābhinīhāro,",
  "tika-vin01t11:627_16": "sāvakapaccekabodhipāramitā siddhā. Yadi bodhisambhārasambharaṇakālaparicchinno tesaṁ",
  "tika-vin01t11:627_17": "tesaṁ ariyānaṁ abhiññāñāṇavibhavo, evaṁ sante buddhānampissa paricchedatā āpannāti",
  "tika-vin01t11:627_18": "āha ‘‘buddhānaṁ pana paricchedo natthī’’ti. ‘‘Yāvatakaṁ ñeyyaṁ, tāvatakaṁ ñāṇa’’nti",
  "tika-vin01t11:627_19": "(paṭi. ma. 3.5) vacanato sabbaññutaññāṇassa viya buddhānaṁ abhiññāñāṇānampi savisaye",
  "tika-vin01t11:627_20": "paricchedo nāma natthīti tattha yaṁ yaṁ ñātuṁ icchanti, taṁ taṁ jānanti eva. Atha",
  "tika-vin01t11:627_21": "vā satipi kālaparicchede kāraṇūpāyakosallapariggahādinā sātisayattā mahābodhisambhārānaṁ",
  "tika-vin01t11:627_22": "paññāpāramitāya pavattiānubhāvassa paricchedo nāma natthi, kuto taṁnibbattānaṁ abhiññāñāṇānanti",
  "tika-vin01t11:627_23": "āha ‘‘buddhānaṁ pana paricchedo natthī’’ti. Atīte ‘‘ettakānaṁ kappānaṁ asaṅkhyeyyānī’’ti",
  "tika-vin01t11:627_24": "evaṁ kālaparicchedo natthi anāgate anāgataṁsañāṇassa viya. Tenāha ‘‘yāva icchanti tāva sarantī’’ti.",
  "tika-vin01t11:628_0": "Evaṁ pañcannaṁ janānaṁ pubbenivāsānussaraṇaṁ kālavibhāgato dassetvā idāni ārammaṇaggahaṇavasenassa",
  "tika-vin01t11:628_1": "pavattivisesaṁ dassento ‘‘titthiyā cā’’tiādimāha. Khandhapaṭipāṭimeva sarantīti ettha",
  "tika-vin01t11:628_2": "khandhapaṭipāṭi khandhānaṁ anukkamo, sā ca kho cutito paṭṭhāya uppaṭipāṭivasena.",
  "tika-vin01t11:628_3": "Keci panettha ‘‘iriyāpathapaṭipāṭi khandhapaṭipāṭī’’ti vadanti. Vuttamevatthaṁ byatirekato",
  "tika-vin01t11:628_4": "vibhāvento āha ‘‘paṭipāṭiṁ muñcitvā’’tiādi. Tattha cutipaṭisandhivasenāti attano",
  "tika-vin01t11:628_5": "parassa vā tasmiṁ tasmiṁ attabhāve cutiṁ disvā antarā kiñci anāmasitvā paṭisandhiyā",
  "tika-vin01t11:628_6": "eva gahaṇavasena. Yathā pana andhā yaṭṭhiṁ amuñcitvā gacchanti, evaṁ te khandhapaṭipāṭiṁ",
  "tika-vin01t11:628_7": "amuñcitvāva sarantīti āha ‘‘tesañhi andhānaṁ viya icchitappadesokkamanaṁ natthī’’ti.",
  "tika-vin01t11:628_8": "Sāvakāti pakatisāvakāpi mahāsāvakāpi aggasāvakāpi sāmaññato vuttā. Pakatisāvakāpi",
  "tika-vin01t11:628_9": "hi khandhapaṭipāṭiyāpi anussaranti , cutipaṭisandhivasenapi saṅkamanti balavapaññattā,",
  "tika-vin01t11:628_10": "tathā asītimahāsāvakā. Dvinnaṁ pana aggasāvakānaṁ khandhapaṭipāṭikiccaṁ natthi. Ekassa",
  "tika-vin01t11:628_11": "attabhāvassa cutiṁ disvā paṭisandhiṁ passanti, puna aparassa cutiṁ disvā paṭisandhinti",
  "tika-vin01t11:628_12": "evaṁ cutipaṭisandhivasenapi saṅkamantā gacchanti. Yathā nāma saradasamaye ṭhitamajjhanhikavelāyaṁ",
  "tika-vin01t11:628_13": "caturatanike gehe cakkhumato purisassa rūpagataṁ supākaṭameva hotīti lokasiddhametaṁ.",
  "tika-vin01t11:628_14": "Siyā pana tassa sukhumataratirokuṭṭādibhedassa rūpagatassa agocaratā, na tveva buddhānaṁ",
  "tika-vin01t11:628_15": "ñātuṁ icchitassa ñeyyassa agocaratā, atha kho taṁ ñāṇālokena obhāsitaṁ hatthatale",
  "tika-vin01t11:628_16": "āmalakaṁ viya supākaṭaṁ suvibhūtameva hoti, tathā ñeyyāvaraṇassa suppahīnattāti āha",
  "tika-vin01t11:628_17": "‘‘buddhā panā’’tiādi.",
  "tika-vin01t11:629_0": "Tattha sīhokkantavasenāti sīhagatipatanavasena. Yaṁ yaṁ ṭhānaṁ ākaṅkhantīti yasmiṁ",
  "tika-vin01t11:629_1": "kappe yasmiṁ bhave yaṁ yaṁ ṭhānaṁ jānituṁ icchanti. Taṁ sabbaṁ sarantiyevāti ñātuṁ",
  "tika-vin01t11:629_2": "icchitaṁ taṁ sabbaṁ sarantiyeva, na na saranti. Buddhānañhi neva khandhapaṭipāṭikiccaṁ,",
  "tika-vin01t11:629_3": "na ca cutipaṭisandhivasena saṅkamanakiccaṁ atthi. Tesañhi anekāsu kappakoṭīsu heṭṭhā",
  "tika-vin01t11:629_4": "vā upari vā yaṁ yaṁ ṭhānaṁ icchanti, taṁ taṁ pākaṭameva hoti. Tasmā yathā peyyālapāḷiṁ",
  "tika-vin01t11:629_5": "paṭhantā ‘‘paṭhamaṁ jhānaṁ…pe… pañcamaṁ jhāna’’ntiādipariyosānameva gaṇhantā saṅkhipitvā",
  "tika-vin01t11:629_6": "sajjhāyanti, na anupadaṁ, evaṁ anekāpi kappakoṭiyo peyyālapāḷiṁ viya saṅkhipitvā",
  "tika-vin01t11:629_7": "yaṁ yaṁ icchanti, tattha tattheva ñāṇena okkamantā sīhokkantavasena gacchanti. Evaṁ",
  "tika-vin01t11:629_8": "gacchantānañca tesaṁ ñāṇaṁ yathā nāma katavālavedhiparicayassa sarabhaṅgasadisassa",
  "tika-vin01t11:629_9": "dhanuggahassa khitto saro antarantarā rukkhalatādīsu asajjamāno lakkheyeva patati",
  "tika-vin01t11:629_10": "na sajjati na virajjhati, evaṁ antarantarāsu jātīsu na sajjati na virajjhati, asajjamānaṁ",
  "tika-vin01t11:629_11": "avirajjhamānaṁ icchiticchitaṭṭhānaṁyeva gaṇhāti.",
  "tika-vin01t11:630_0": "Atītabhave khandhā tappaṭibaddhanāmagottāni ca sabbaṁ pubbenivāsantveva saṅgahitānīti",
  "tika-vin01t11:630_1": "āha ‘‘kiṁ viditaṁ karoti? Pubbenivāsa’’nti. Moho paṭicchādakaṭṭhena tamo viya tamoti",
  "tika-vin01t11:630_2": "āha ‘‘sveva moho’’tiādi. Obhāsakaraṇaṭṭhenāti kātabbato karaṇaṁ, obhāsova karaṇaṁ",
  "tika-vin01t11:630_3": "obhāsakaraṇaṁ, attano paccayehi obhāsabhāvena nibbattetabbaṭṭhenāti attho. Sesaṁ",
  "tika-vin01t11:630_4": "pasaṁsāvacananti paṭipakkhavidhamanapavattivisesānaṁ bodhanato vuttaṁ. Avijjā vihatāti",
  "tika-vin01t11:630_5": "etena vijānanaṭṭhena vijjāti ayampi attho dīpitoti daṭṭhabbaṁ. Kasmā? Yasmā vijjā",
  "tika-vin01t11:630_6": "uppannāti etena vijjāpaṭipakkhā avijjā, paṭipakkhatā cassā pahātabbabhāvena vijjāya",
  "tika-vin01t11:630_7": "ca pahāyakabhāvenāti dasseti. Esa nayo itarasmimpi padadvayeti iminā tamo vihato",
  "tika-vin01t11:630_8": "vinaṭṭho. Kasmā? Yasmā āloko uppannoti imamatthaṁ atidisati. Kilesānaṁ ātāpanaparitāpanaṭṭhena",
  "tika-vin01t11:630_9": "vīriyaṁ ātāpoti āha ‘‘vīriyātāpena ātāpino’’ti, vīriyavatoti attho. Pesitacittassāti",
  "tika-vin01t11:630_10": "yathādhippetatthasiddhiṁ pativissaṭṭhacittassa. Yathā appamattassa ātāpino pahitattassa",
  "tika-vin01t11:630_11": "viharatoti aññassapi kassaci mādisassāti adhippāyo. Padhānānuyogassāti sammappadhānamanuyuttassa.",
  "tika-vin01t11:630_12": "Sesamettha uttānattā vuttanayattā ca suviññeyyameva.",
  "tika-vin01t11:631": "Pubbenivāsakathā niṭṭhitā.",
  "tika-vin01t11:632": "Dibbacakkhuñāṇakathā",
  "tika-vin01t11:633_0": "13.Cutiyāti cavane. Upapāteti upapajjane. Samīpatthe cetaṁ bhummavacanaṁ, cutikkhaṇasāmantā",
  "tika-vin01t11:633_1": "upapattikkhaṇasāmantā cāti vuttaṁ hoti. Tathā hi vakkhati ‘‘ye pana āsannacutikā’’tiādi.",
  "tika-vin01t11:633_2": "Yena ñāṇenāti yena dibbacakkhuñāṇena. Dibbacakkhuñāṇeneva hi sattānaṁ cuti ca upapatti",
  "tika-vin01t11:633_3": "ca ñāyati. Parikammaṁ vattabbaṁ siyāti ‘‘dibbacakkhuñāṇaṁ uppādetukāmena ādikammikena",
  "tika-vin01t11:633_4": "kulaputtena kasiṇārammaṇaṁ abhiññāpādakajjhānaṁ sabbākārena abhinīhārakkhamaṁ katvā",
  "tika-vin01t11:633_5": "tejokasiṇaṁ odātakasiṇaṁ ālokakasiṇanti imesu tīsu kasiṇesu aññataraṁ āsannaṁ kātabbaṁ,",
  "tika-vin01t11:633_6": "upacārajjhānagocaraṁ katvā vaḍḍhetvā ṭhapetabba’’ntiādinā dibbacakkhuñāṇassa parikammaṁ vattabbaṁ bhaveyya.",
  "tika-vin01t11:634_0": "So ahanti so katacittābhinīhāro ahaṁ. Dibbasadisattāti divi bhavanti dibbaṁ, devānaṁ",
  "tika-vin01t11:634_1": "pasādacakkhu, tena dibbena cakkhunā sadisattāti attho. Dibbasadisattāti ca hīnūpamādassanaṁ",
  "tika-vin01t11:634_2": "devatānaṁ dibbacakkhutopi imassa mahānubhāvattā. Idāni taṁ dibbasadisattaṁ vibhāvetuṁ",
  "tika-vin01t11:634_3": "‘‘devatānañhī’’tiādi vuttaṁ. Tattha sucaritakammanibbattanti saddhābahulatāvisuddhadiṭṭhitāānisaṁsadassāvitādisampattiyā",
  "tika-vin01t11:634_4": "suṭṭhu caritattā sucaritena devūpapattijanakena puññakammena nibbattaṁ. Pittasemharuhirādīhīti",
  "tika-vin01t11:634_5": "ādi-saddena vātarogādīnaṁ saṅgaho. Apalibuddhanti anupaddutaṁ. Pittādīhi anupaddutattā",
  "tika-vin01t11:634_6": "kammassa ca uḷāratāya upakkilesavimutti veditabbā. Upakkilesadosarahitañhi kammaṁ",
  "tika-vin01t11:634_7": "tiṇādidosarahitaṁ viya sassaṁ uḷāraphalaṁ anupakkiliṭṭhaṁ hoti. Kāraṇūpacārena cassa",
  "tika-vin01t11:634_8": "phalaṁ tathā voharīyati yathā ‘‘sukkaṁ sukkavipāka’’nti. Dūrepīti pi-saddena sukhumassapi",
  "tika-vin01t11:634_9": "ārammaṇassa sampaṭicchanasamatthataṁ saṅgaṇhāti. Pasādacakkhūti catunnaṁ mahābhūtānaṁ",
  "tika-vin01t11:634_10": "pasādalakkhaṇaṁ cakkhu. Vīriyabhāvanābalanibbattanti vīriyārambhavaseneva ijjhanato",
  "tika-vin01t11:634_11": "sabbāpi kusalabhāvanā vīriyabhāvanā, padhānasaṅkhārasamannāgatā vā iddhipādabhāvanā",
  "tika-vin01t11:634_12": "visesato vīriyabhāvanā, tassā ānubhāvena nibbattaṁ vīriyabhāvanābalanibbattaṁ. Ñāṇamayaṁ",
  "tika-vin01t11:634_13": "cakkhu ñāṇacakkhu. Tādisamevāti upakkilesavimuttatāya dūrepi sukhumassapi ārammaṇassa",
  "tika-vin01t11:634_14": "sampaṭicchanasamatthatāya ca taṁsadisameva.",
  "tika-vin01t11:635_0": "Dibbavihāravasena paṭiladdhattāti dibbavihārasaṅkhātānaṁ catunnaṁ jhānānaṁ vasena",
  "tika-vin01t11:635_1": "paṭiladdhattā. Iminā kāraṇavasenassa dibbabhāvamāha. Dibbavihārasannissitattāti aṭṭhaṅgasamannāgamena",
  "tika-vin01t11:635_2": "ukkaṁsagataṁ pādakajjhānasaṅkhātaṁ dibbavihāraṁ sannissāya pavattattā, dibbavihārapariyāpannaṁ",
  "tika-vin01t11:635_3": "vā attanā sampayuttaṁ rūpāvacaracatutthajjhānaṁ nissāya paccayabhūtaṁ sannissitattāti",
  "tika-vin01t11:635_4": "evamettha attho daṭṭhabbo. Ālokapariggahena mahājutikattāpi dibbanti kasiṇālokānuggahena",
  "tika-vin01t11:635_5": "pattabbattā sayaṁ ñāṇālokapharaṇabhāvena ca mahājutikabhāvatopi dibbanti attho. Mahājutikampi",
  "tika-vin01t11:635_6": "hi dibbanti vuccati ‘‘dibbamidaṁ byamha’’ntiādīsu. Mahāgatikattāti mahanīyagamanattā,",
  "tika-vin01t11:635_7": "vimhayanīyappavattikattāti attho. Vimhayanīyā hissa pavatti tirokuṭṭādigatarūpadassanato.",
  "tika-vin01t11:635_8": "Taṁ sabbanti ‘‘heṭṭhā vuttaṁ atthapañcakamapekkhitvā vutta’’nti vadanti. Keci pana",
  "tika-vin01t11:635_9": "‘‘jutigatiatthesupi saddavidū divusaddaṁ icchantīti mahājutikattā mahāgatikattāti",
  "tika-vin01t11:635_10": "idameva dvayaṁ sandhāya vuttaṁ, tasmā ‘saddasatthānusārena veditabba’nti idaṁ dibbati",
  "tika-vin01t11:635_11": "jotayatīti dibbaṁ, dibbati gacchati asajjamānaṁ pavattatīti dibbanti imamatthaṁ dassetuṁ",
  "tika-vin01t11:635_12": "vutta’’nti vadanti. Ācariyadhammapālatthero pana –",
  "tika-vin01t11:636_0": "‘‘Dibbacakkhulābhāya yogino parikammakaraṇaṁ tappaṭipakkhābhibhavassa atthato tassa",
  "tika-vin01t11:636_1": "vijayicchā nāma hoti, dibbacakkhulābhī ca iddhimā devatānaṁ vacanagahaṇakkhamanadhammadānavasena",
  "tika-vin01t11:636_2": "mahāmoggallānattherādayo viya dānaggahaṇalakkhaṇe vohāre ca pavatteyyāti evaṁ vihāravijayicchāvohārajutigatisaṅkhātānaṁ",
  "tika-vin01t11:636_3": "atthānaṁ vasena imassa abhiññāñāṇassa dibbacakkhubhāvasiddhito saddavidū ca tesu",
  "tika-vin01t11:636_4": "eva atthesu divusaddaṁ icchantīti ‘taṁ sabbaṁ saddasatthānusārena veditabba’nti vutta’’nti –",
  "tika-vin01t11:637": "Āha.",
  "tika-vin01t11:638_0": "Dassanaṭṭhenāti rūpadassanabhāvena. Cakkhunā hi sattā rūpaṁ passanti. Yathā maṁsacakkhu",
  "tika-vin01t11:638_1": "viññāṇādhiṭṭhitaṁ samavisamaṁ ācikkhantaṁ viya pavattati, na tathā idaṁ. Idaṁ pana",
  "tika-vin01t11:638_2": "sayameva tato sātisayaṁ cakkhukiccakārīti āha ‘‘cakkhukiccakaraṇena cakkhumivātipi",
  "tika-vin01t11:638_3": "cakkhū’’ti. Diṭṭhivisuddhihetuttāti saṅkhepato vuttamatthaṁ vivarituṁ ‘‘yo hī’’tiādi",
  "tika-vin01t11:638_4": "vuttaṁ. Ucchedadiṭṭhiṁ gaṇhātīti parato uppattiyā adassanato ‘‘etthe vāyaṁ satto",
  "tika-vin01t11:638_5": "ucchinno, evamitarepī’’ti ucchedadiṭṭhiṁ gaṇhāti. Navasattapātubhāvadiṭṭhiṁ gaṇhātīti",
  "tika-vin01t11:638_6": "jhānalābhī adhiccasamuppanniko viya gaṇhāti. Yathā hi so asaññasattā cavitvā idhūpapanno",
  "tika-vin01t11:638_7": "pabbajito samāno abhiññālābhī hutvā pubbenivāsaṁ anussaranto idhūpapattimeva disvā",
  "tika-vin01t11:638_8": "tato paraṁ asaññabhave uppattiṁ anussaritumasakkonto ‘‘ahaṁ adhiccasamuppanno pubbe",
  "tika-vin01t11:638_9": "nāhosiṁ, somhi etarahi ahutvā sattatāya pariṇato, sesāpi sattā tādisāyevā’’ti abhinavasattapātubhāvadiṭṭhiṁ",
  "tika-vin01t11:638_10": "gaṇhāti, evamayampi upapātamattameva disvā cutiṁ apassanto navasattapātubhāvadiṭṭhiṁ gaṇhāti.",
  "tika-vin01t11:639_0": "Idāni aññathāpi visuddhikāraṇaṁ dassento āha ‘‘ekādasaupakkilesavirahato vā’’tiādi.",
  "tika-vin01t11:639_1": "Yathāhāti upakkilesasutte āgatapāḷiṁ nidasseti. Tattha hi anuruddho nandiyo kimiloti",
  "tika-vin01t11:639_2": "ime tayo kulaputte āmantetvā dhammaṁ dassentena ‘‘anuruddhā tumhe kiṁ imehi na āluḷissanti,",
  "tika-vin01t11:639_3": "ahampi imehi upādāya ekādasahi upakkilesehi āluḷitapubbo’’ti dassetuṁ –",
  "tika-vin01t11:640_0": "‘‘Ahampi sudaṁ anuruddhā pubbeva sambodhā anabhisambuddho bodhisattova samāno obhāsañceva",
  "tika-vin01t11:640_1": "sañjānāmi dassanañca rūpānaṁ, so kho pana me obhāso na cirasseva antaradhāyati dassanañca",
  "tika-vin01t11:640_2": "rūpānaṁ. Tassa mayhaṁ anuruddhā etadahosi ‘ko nu kho hetu, ko paccayo, yena me obhāso",
  "tika-vin01t11:640_3": "antaradhāyati dassanañca rūpāna’nti. Tassa mayhaṁ anuruddhā etadahosi ‘vicikicchā",
  "tika-vin01t11:640_4": "kho me udapādi, vicikicchādhikaraṇañca me samādhi cavi, samādhimhi cute obhāso antaradhāyati",
  "tika-vin01t11:640_5": "dassanañca rūpānaṁ, sohaṁ tathā karissāmi, yathā me puna na vicikicchā uppajjissatī’ti.",
  "tika-vin01t11:641_0": "‘‘So kho ahaṁ anuruddhā appamatto ātāpī pahitatto viharanto obhāsañceva sañjānāmi",
  "tika-vin01t11:641_1": "dassanañca rūpānaṁ, so kho pana me obhāso na cirasseva antaradhāyati dassanañca rūpānaṁ.",
  "tika-vin01t11:641_2": "Tassa mayhaṁ anuruddhā etadahosi ‘ko nu kho hetu, ko paccayo, yena me obhāso antaradhāyati",
  "tika-vin01t11:641_3": "dassanañca rūpāna’nti. Tassa mayhaṁ anuruddhā etadahosi ‘amanasikāro kho me udapādi,",
  "tika-vin01t11:641_4": "amanasikārādhikaraṇañca pana me samādhi cavi, samādhimhi cute obhāso antaradhāyati",
  "tika-vin01t11:641_5": "dassanañca rūpānaṁ, sohaṁ tathā karissāmi, yathā me puna na vicikicchā uppajjissati",
  "tika-vin01t11:641_6": "na amanasikāro’’’ti –",
  "tika-vin01t11:642": "Ādinā (ma. ni. 3.241) desanaṁ ārabhitvā idaṁ vuttaṁ ‘‘so kho ahaṁ anuruddhā vicikicchā cittassa upakkilesoti iti viditvā’’tiādi.",
  "tika-vin01t11:643_0": "Tattha (ma. ni. aṭṭha. 3.241) vicikicchāti mahāsattassa ālokaṁ vaḍḍhetvā dibbacakkhunā",
  "tika-vin01t11:643_1": "nānāvidhāni rūpāni passantassa ‘‘idaṁ nu kho ki’’nti uppannā vicikicchā. Manasikāravasena",
  "tika-vin01t11:643_2": "pana me rūpāni upaṭṭhahiṁsu, rūpāni passato vicikicchā uppajjati, tasmā idāni kiñci",
  "tika-vin01t11:643_3": "na manasi karissāmīti tuṇhī bhavati, taṁ tuṇhībhāvappattiṁ sandhāyāha ‘‘amanasikāro’’ti.",
  "tika-vin01t11:643_4": "Thinamiddhanti kiñci amanasikarontassa uppannaṁ thinamiddhaṁ. Tathābhūtassa hi savipphārikamanasikārassa",
  "tika-vin01t11:643_5": "abhāvato thinamiddhaṁ uppajjati. Chambhitattanti thinamiddhaṁ vinodetvā yathāraddhamanasikāravasena",
  "tika-vin01t11:643_6": "himavantābhimukhaṁ ālokaṁ vaḍḍhetvā dānavarakkhasaajagarādayo passantassa uppannaṁ",
  "tika-vin01t11:643_7": "chambhitattaṁ. Uppilanti ‘‘mayā diṭṭhabhayaṁ pakatiyā cakkhuviññāṇena olokiyamānaṁ",
  "tika-vin01t11:643_8": "na passati, adiṭṭhe parikappitasadise kiṁnāma bhaya’’nti bhayassa vinodanavasena",
  "tika-vin01t11:643_9": "cintentassa attano paccavekkhaṇākosallaṁ nissāya uppannaṁ uppilāvitattaṁ. Duṭṭhullanti",
  "tika-vin01t11:643_10": "kāyālasiyaṁ. ‘‘Mayā thinamiddhaṁ chambhitattānaṁ vūpasamanatthaṁ gāḷhaṁ vīriyaṁ paggahitaṁ,",
  "tika-vin01t11:643_11": "tena me uppilasaṅkhātā cittasamādhidūsitā gehassitā balavapīti uppannā’’ti vīriyaṁ",
  "tika-vin01t11:643_12": "sithilaṁ karontassa hi kāyaduṭṭhullaṁ kāyadaratho kāyālasiyaṁ udapādi.",
  "tika-vin01t11:644_0": "Accāraddhavīriyanti ‘‘mama vīriyaṁ sithilaṁ karoto duṭṭhullaṁ uppanna’’nti puna vīriyaṁ",
  "tika-vin01t11:644_1": "paggaṇhato uppannaṁ accāraddhavīriyaṁ. Atilīnavīriyanti ‘‘mama vīriyaṁ paggaṇhato",
  "tika-vin01t11:644_2": "evaṁ jāta’’nti puna vīriyaṁ sithilayato uppannaṁ atilīnavīriyaṁ. Abhijappāti devalokābhimukhaṁ",
  "tika-vin01t11:644_3": "ālokaṁ vaḍḍhetvā devasaṅghaṁ passato uppannā taṇhā. ‘‘Evaṁ me hotū’’ti hi abhinivisanavasena",
  "tika-vin01t11:644_4": "jappatīti abhijappā, taṇhā. Nānattasaññāti ‘‘mayhaṁ ekajātikaṁ rūpaṁ manasikarontassa",
  "tika-vin01t11:644_5": "abhijappā uppannā, nānāvidhaṁ rūpaṁ manasikāraṁ karissāmī’’ti kālena devalokābhimukhaṁ",
  "tika-vin01t11:644_6": "kālena manussalokābhimukhaṁ vaḍḍhetvā nānāvidhāni rūpāni manasikaroto uppannā nānattasaññā,",
  "tika-vin01t11:644_7": "nānatte nānāsabhāve saññāti nānattasaññā. Atinijjhāyitattanti ‘‘mayhaṁ nānāvidhāni",
  "tika-vin01t11:644_8": "rūpāni manasikarontassa nānattasaññā udapādi, iṭṭhaṁ vā aniṭṭhaṁ vā ekajātikameva",
  "tika-vin01t11:644_9": "rūpaṁ manasi karissāmī’’ti tathā manasikaroto uppannaṁ rūpānaṁ atinijjhāyitattaṁ,",
  "tika-vin01t11:644_10": "ativiya uttari katvā nijjhānaṁ pekkhanaṁ atinijjhāyitattaṁ. Obhāsanti parikammasamuṭṭhitaṁ",
  "tika-vin01t11:644_11": "obhāsaṁ. Na ca rūpāni passāmīti parikammobhāsamanasikārappasutatāya dibbacakkhunā",
  "tika-vin01t11:644_12": "rūpāni na passāmi. Rūpāni hi kho passāmīti tena parikammobhāsena pharitvā ṭhitaṭṭhāne",
  "tika-vin01t11:644_13": "dibbacakkhuno visayabhūtāni rūpagatāni passāmi.",
  "tika-vin01t11:645": "Evamādīti ādi-saddena –",
  "tika-vin01t11:646_0": "‘‘Kevalampi rattiṁ kevalampi divaṁ kevalampi rattindivaṁ tassa mayhaṁ anuruddhā etadahosi",
  "tika-vin01t11:646_1": "‘ko nu kho hetu, ko paccayo, yvāhaṁ obhāsañhi kho sañjānāmi, na ca rūpāni passāmi,",
  "tika-vin01t11:646_2": "rūpāni kho passāmi, na ca obhāsaṁ sañjānāmi kevalampi rattiṁ kevalampi divaṁ kevalampi",
  "tika-vin01t11:646_3": "rattindiva’nti. Tassa mayhaṁ anuruddhā etadahosi ‘yasmiñhi kho ahaṁ samaye rūpanimittaṁ",
  "tika-vin01t11:646_4": "amanasikaritvā obhāsanimittaṁ manasi karomi. Obhāsañhi kho tasmiṁ samaye sañjānāmi,",
  "tika-vin01t11:646_5": "na ca rūpāni passāmi. Yasmiṁ panāhaṁ samaye obhāsanimittaṁ amanasikaritvā rūpanimittaṁ",
  "tika-vin01t11:646_6": "manasi karomi. Rūpāni hi kho tasmiṁ samaye passāmi, na ca obhāsaṁ sañjānāmi kevalampi",
  "tika-vin01t11:646_7": "rattiṁ kevalampi divaṁ kevalampi rattindiva’’nti (ma. ni. 3.243) –",
  "tika-vin01t11:647": "Evamādipāḷiṁ saṅgaṇhāti.",
  "tika-vin01t11:648_0": "Manussānaṁ idanti mānusakaṁ, manussānaṁ gocarabhūtaṁ rūpārammaṇaṁ. Tadaññassa pana",
  "tika-vin01t11:648_1": "dibbatirokuṭṭasukhumādibhedassa rūpassa dassanato atikkantamānusakaṁ. Evarūpaṁ tañca",
  "tika-vin01t11:648_2": "manussūpacāraṁ atikkantaṁ nāma hotīti āha ‘‘manussūpacāraṁ atikkamitvā rūpadassanenā’’ti.",
  "tika-vin01t11:648_3": "Tattha manussūpacāranti manussehi upacaritabbaṭṭhānaṁ, pakatiyā cakkhudvārena gahetabbaṁ",
  "tika-vin01t11:648_4": "visayanti adhippāyo. Evaṁ visayamukhena dassetvā idāni visayimukhena dassetuṁ ‘‘mānusakaṁ",
  "tika-vin01t11:648_5": "vā’’tiādi vuttaṁ. Tatthāpi maṁsacakkhātikkamo tassa kiccātikkameneva daṭṭhabbo. Dibbena",
  "tika-vin01t11:648_6": "cakkhunāti dibbacakkhuñāṇenapi daṭṭhuṁ na sakkā khaṇassa atiittaratāya atisukhumatāya",
  "tika-vin01t11:648_7": "kesañci rūpassa, apica dibbacakkhussa paccuppannaṁ rūpārammaṇaṁ, tañca purejātapaccayabhūtaṁ,",
  "tika-vin01t11:648_8": "na ca āvajjanaparikammehi vinā mahaggatassa pavatti atthi, nāpi uppajjamānameva rūpaṁ",
  "tika-vin01t11:648_9": "ārammaṇapaccayo bhavituṁ sakkoti, bhijjamānaṁ vā, tasmā cutūpapātakkhaṇe rūpaṁ dibbacakkhunā",
  "tika-vin01t11:648_10": "daṭṭhuṁ na sakkāti suvuttametaṁ.",
  "tika-vin01t11:649_0": "Yadi dibbacakkhuñāṇaṁ rūpārammaṇameva, atha kasmā ‘‘satte passāmī’’ti vuttanti? Yebhuyyena",
  "tika-vin01t11:649_1": "sattasantānagatarūpadassanato evaṁ vuttaṁ. Sattagahaṇassa vā kāraṇabhāvato vohāravasena",
  "tika-vin01t11:649_2": "vuttantipi vadanti. Te cavamānāti adhippetāti sambandho. Evarūpeti na cutūpapātakkhaṇasamaṅginoti",
  "tika-vin01t11:649_3": "adhippāyo. Mohūpanissayaṁ nāma kammaṁ nihīnaṁ nihīnaphalaṁ hotīti āha ‘‘mohanissandayuttattā’’ti.",
  "tika-vin01t11:649_4": "Mohūpanissayatā ca kusalakammassa pubbabhāge mohappavattibahulatāya veditabbā. Tāya",
  "tika-vin01t11:649_5": "pana mohappavattiyā saṁkiliṭṭhaṁ kusalakammaṁ nihīnameva jātiādiṁ nipphādetīti nihīnajātiādayo",
  "tika-vin01t11:649_6": "mohassa nissandaphalānīti āha ‘‘hīnānaṁ jātikulabhogādīna’’ntiādi. Hīḷiteti garahite.",
  "tika-vin01t11:649_7": "Ohīḷiteti visesato garahite. Uññāteti lāmakabhāvena ñāte. Avaññāteti visesato lāmakabhāvena",
  "tika-vin01t11:649_8": "vidite. Amohanissandayuttattāti ettha amoho sampayuttavasena pubbabhāgavasena ca",
  "tika-vin01t11:649_9": "pavatto kathito, tena ca tihetukapaṭisandhike dasseti. Tabbiparīteti tassa hīḷitādibhāvassa",
  "tika-vin01t11:649_10": "viparīte, ahīḷite anohīḷite anuññāte anavaññāte cittīkateti attho.",
  "tika-vin01t11:650_0": "Suvaṇṇeti sundaravaṇṇe. Dubbaṇṇeti asundaravaṇṇe. Sā panāyaṁ suvaṇṇadubbaṇṇatā yathākkamaṁ",
  "tika-vin01t11:650_1": "kammassa adosadosūpanissayatāya hotīti āha ‘‘adosanissandayuttattā’’tiādi. Adosūpanissayatā",
  "tika-vin01t11:650_2": "ca kammassa mettādīhi paribhāvitasantānappavattiyā veditabbā. Abhirūpe virūpeti idaṁ",
  "tika-vin01t11:650_3": "saṇṭhānavasena vuttaṁ. Saṇṭhānavacanopi hi vaṇṇasaddo hoti ‘‘mahantaṁ hatthivaṇṇaṁ",
  "tika-vin01t11:650_4": "abhinimminitvā’’tiādīsu (saṁ. ni. 1.138) viya. Paṭhamaṁ vutto pana attho vaṇṇavaseneva",
  "tika-vin01t11:650_5": "vutto. Sundaraṁ gatiṁ gatā sugatāti āha ‘‘sugatigate’’ti, sugatiṁ upapanneti attho.",
  "tika-vin01t11:650_6": "Alobhajjhāsayā sattā vadaññū vigatamaccherā alobhūpanissayena kammunā sugatā samiddhā",
  "tika-vin01t11:650_7": "hontīti āha ‘‘alobhanissandayuttattā vā aḍḍhe mahaddhane’’ti. Dukkhaṁ gatiṁ gatā",
  "tika-vin01t11:650_8": "duggatāti āha ‘‘duggatigate’’ti. Lobhajjhāsayā sattā luddhā maccharino lobhūpanissayena",
  "tika-vin01t11:650_9": "kammunā duggatā durūpā hontīti āha ‘‘lobhanissandayuttattā vā dalidde appannapāne’’ti.",
  "tika-vin01t11:650_10": "Upacitanti phalāvahabhāvena kataṁ. Yathā katañhi kammaṁ phaladānasamatthaṁ hoti,",
  "tika-vin01t11:650_11": "tathā kataṁ upacitaṁ. Cavamānetiādīhi dibbacakkhukiccaṁ vuttanti visayamukhena visayibyāpāramāha.",
  "tika-vin01t11:650_12": "Purimehīti ‘‘dibbena cakkhunā’’tiādīni padāni sandhāya vuttaṁ. Ādīhīti ettha ca-saddo",
  "tika-vin01t11:650_13": "luttaniddiṭṭho, tasmā ‘‘dibbena…pe… passāmī’’ti imehi ‘‘cavamāne’’tiādīhi ca dibbacakkhukiccaṁ",
  "tika-vin01t11:650_14": "vuttanti attho. Imināpana padenāti ‘‘yathākammūpage satte pajānāmī’’ti iminā vākyena.",
  "tika-vin01t11:650_15": "Pajjati ñāyati attho imināti hi padaṁ vākyaṁ.",
  "tika-vin01t11:651_0": "Mahantaṁ dukkhamanubhavamāneti ettha dibbacakkhuñāṇena rūpaṁ disvā tesaṁ dukkhānubhavanaṁ",
  "tika-vin01t11:651_1": "kāmāvacaracitteneva jānātīti veditabbaṁ. Soti nerayikasatte paccakkhato disvā ṭhito",
  "tika-vin01t11:651_2": "dibbacakkhuñāṇalābhī. Evaṁ manasi karotīti tesaṁ nerayikānaṁ nirayasaṁvattanikassa",
  "tika-vin01t11:651_3": "kammassa ñātukāmatāvasena pādakajjhānaṁ samāpajjitvā vuṭṭhāya parikammavasena manasi",
  "tika-vin01t11:651_4": "karoti. Kiṁ nu khotiādi manasikāravidhidassanaṁ. Evaṁ pana parikammaṁ katvā pādakajjhānaṁ",
  "tika-vin01t11:651_5": "samāpajjitvā vuṭṭhitassa taṁ kammaṁ ārammaṇaṁ katvā āvajjanaṁ uppajjati, tasmiṁ niruddhe",
  "tika-vin01t11:651_6": "cattāri pañca vā javanāni javanti. Yesaṁ purimāni tīṇi cattāri vā parikammaupacārānulomagotrabhunāmakāni",
  "tika-vin01t11:651_7": "kāmāvacarāni, catutthaṁ pañcamaṁ vā appanācittaṁ rūpāvacaraṁ catutthajjhānikaṁ, tattha",
  "tika-vin01t11:651_8": "yaṁ tena appanācittena saddhiṁ uppannaṁ ñāṇaṁ, taṁ yathākammūpagañāṇanti veditabbaṁ.",
  "tika-vin01t11:651_9": "‘‘Visuṁ parikammaṁ natthī’’ti idaṁ pana dibbacakkhuñāṇena vinā yathākammūpagañāṇassa",
  "tika-vin01t11:651_10": "visuṁ parikammaṁ natthīti adhippāyena vuttaṁ. Evañcetaṁ icchitabbaṁ, aññathā yathākammūpagañāṇassa",
  "tika-vin01t11:651_11": "mahaggatabhāvo eva na siyā. Devānaṁ dassanepi eseva nayo. Nerayikadevaggahaṇañcettha",
  "tika-vin01t11:651_12": "nidassanamattaṁ daṭṭhabbaṁ. Ākaṅkhamāno hi dibbacakkhulābhī aññagatikesupi evaṁ paṭipajjatiyeva.",
  "tika-vin01t11:651_13": "Tathā hi vakkhati ‘‘apāyaggahaṇena tiracchānayoniṁ dīpetī’’tiādi, ‘‘sugatiggahaṇena",
  "tika-vin01t11:651_14": "manussagatipi saṅgayhatī’’ti ca. Taṁ nirayasaṁvattaniyakammaṁ ārammaṇametassāti taṁkammārammaṇaṁ.",
  "tika-vin01t11:651_15": "Phārusakavanādīsūti ādi-saddena cittalatāvanādīnaṁ saṅgaho.",
  "tika-vin01t11:652_0": "Yathācimassāti yathā ca imassa yathākammūpagañāṇassa visuṁ parikammaṁ natthi, evaṁ",
  "tika-vin01t11:652_1": "anāgataṁsañāṇassapīti visuṁ parikammābhāvañca nidasseti. Tattha kāraṇamāha ‘‘dibbacakkhupādakāneva",
  "tika-vin01t11:652_2": "hi imānī’’ti. Tatrāyamadhippāyo – yathā dibbacakkhulābhī nirayādiabhimukhaṁ ālokaṁ",
  "tika-vin01t11:652_3": "vaḍḍhetvā nerayikādike satte disvā tehi pubbe āyūhitaṁ nirayasaṁvattaniyādikaṁ kammaṁ",
  "tika-vin01t11:652_4": "tādisena samādānena tajjena ca manasikārena parikkhate citte yāthāvato jānāti, evaṁ",
  "tika-vin01t11:652_5": "yassa yassa sattassa samanantaraṁ anāgataṁ attabhāvaṁ ñātukāmo, taṁ taṁ odissa ālokaṁ",
  "tika-vin01t11:652_6": "vaḍḍhetvā tena tena atīte etarahi vā āyūhitaṁ tassa nibbattakaṁ kammaṁ yathākammūpagañāṇena",
  "tika-vin01t11:652_7": "disvā tena tena nibbattetabbaṁ anāgataṁ attabhāvaṁ ñātukāmo tādisena samādānena tajjena",
  "tika-vin01t11:652_8": "ca manasikārena parikkhate citte yāthāvato jānāti. Esa nayo tato paresupi attabhāvesu.",
  "tika-vin01t11:652_9": "Etaṁ anāgataṁsañāṇaṁ nāma. Yasmā etaṁ dvayaṁ dibbacakkhuñāṇe sati eva sijjhati, nāsati.",
  "tika-vin01t11:652_10": "Tena vuttaṁ ‘‘imāni dibbacakkhunā saheva ijjhantī’’ti.",
  "tika-vin01t11:653_0": "Kāyena duccaritaṁ, kāyato vā uppannaṁ duccaritanti kāyena duṭṭhu caritaṁ, kāyato",
  "tika-vin01t11:653_1": "vā uppannaṁ kilesapūtikattā duṭṭhu caritaṁ kāyaduccaritanti evaṁ yathākkamaṁ yojetabbaṁ.",
  "tika-vin01t11:653_2": "Kāyoti cettha copanakāyo adhippeto. Kāyaviññattivasena pavattaṁ akusalaṁ kāyakammaṁ",
  "tika-vin01t11:653_3": "kāyaduccaritaṁ. Yasmiṁ santāne kammaṁ katupacitaṁ, asati āhārupacchede vipākārahasabhāvassa",
  "tika-vin01t11:653_4": "avigacchanato so tena sahitoyevāti vattabboti āha ‘‘samannāgatāti samaṅgībhūtā’’ti.",
  "tika-vin01t11:653_5": "Anatthakāmā hutvāti etena mātāpitaro viya puttānaṁ, ācariyupajjhāyā viya ca nissitakānaṁ",
  "tika-vin01t11:653_6": "atthakāmā hutvā garahakā upavādakā na hontīti dasseti. Guṇaparidhaṁsanenāti vijjamānānaṁ",
  "tika-vin01t11:653_7": "guṇānaṁ viddhaṁsanena, vināsanenāti attho. Nanu ca antimavatthunāpi upavādo guṇaparidhaṁsanamevāti?",
  "tika-vin01t11:653_8": "Saccametaṁ, guṇāti panettha jhānādivisesā uttarimanussadhammā adhippetāti sīlaparidhaṁsanaṁ",
  "tika-vin01t11:653_9": "visuṁ gahitaṁ. Tenāha ‘‘natthi imesaṁ samaṇadhammo’’tiādi. Samaṇadhammoti ca sīlasaṁyamaṁ",
  "tika-vin01t11:653_10": "sandhāya vadati. Jānaṁ vāti yaṁ upavadati, tassa ariyabhāvaṁ jānanto vā. Ajānaṁ vāti",
  "tika-vin01t11:653_11": "ajānanto vā. Jānanājānanañcettha appamāṇaṁ, ariyabhāvo eva pamāṇaṁ. Tenāha ‘‘ubhayathāpi",
  "tika-vin01t11:653_12": "ariyūpavādova hotī’’ti. ‘‘Ariyoti pana ajānato aduṭṭhacittasseva tattha ariyaguṇabhāvaṁ",
  "tika-vin01t11:653_13": "pavedentassa guṇaparidhaṁsanaṁ na hotīti tassa ariyūpavādo natthī’’ti vadanti. Bhāriyaṁ",
  "tika-vin01t11:653_14": "kammanti ānantariyasadisattā bhāriyaṁ kammaṁ, satekicchaṁ pana hoti khamāpanena,",
  "tika-vin01t11:653_15": "na ānantariyaṁ viya atekicchaṁ.",
  "tika-vin01t11:654_0": "Tassaca āvibhāvatthanti bhāriyādisabhāvassa pakāsanatthaṁ. Taṁ jigucchīti taṁ theraṁ,",
  "tika-vin01t11:654_1": "taṁ vā kiriyaṁ jigucchi. Aticchātoti ativiya khudābhibhūto. Mahallakoti samaṇānaṁ",
  "tika-vin01t11:654_2": "sāruppamasāruppaṁ, lokasamudācāramattaṁ vā na jānātīti adhippāyena vuttattā guṇaparidhaṁsanena",
  "tika-vin01t11:654_3": "garahatīti veditabbaṁ. Amhākaṁ lajjitabbakaṁ akāsīti ‘‘samaṇena nāma evaṁ kata’’nti",
  "tika-vin01t11:654_4": "vutte mayaṁ sīsaṁ ukkhipituṁ na sakkomāti adhippāyo. Jānanto eva thero ‘‘atthi te",
  "tika-vin01t11:654_5": "āvuso imasmiṁ sāsane patiṭṭhā’’ti pucchi. Itaropi saccābhisamayo sāsane patiṭṭhāti",
  "tika-vin01t11:654_6": "āha ‘‘sotāpanno aha’’nti. Thero taṁ karuṇāyamāno ‘‘khīṇāsavo tayā upavadito’’ti attānaṁ",
  "tika-vin01t11:654_7": "āvi akāsi. Tenassa taṁ pākatikaṁ ahosīti tena assa taṁ kammaṁ maggāvaraṇaṁ nāhosīti",
  "tika-vin01t11:654_8": "adhippāyo. Pubbeva pana sotāpannattā apāyagāmīnaṁ suppahīnabhāvato saggāvaraṇamassa",
  "tika-vin01t11:654_9": "kātumasamatthameva taṁ kammaṁ. Attanā vuḍḍhataro hotīti ettha ‘‘ukkuṭikaṁ nisīditvā",
  "tika-vin01t11:654_10": "khamāpetabbo’’ti visuddhimagge vuttaṁ. Sotāpannasakadāgāmino dosenapi nakkhamanti,",
  "tika-vin01t11:654_11": "sesaariyā vā tassa atthakāmā hutvā āyatiṁ saṁvaraṇatthāya na khamāpeyyunti āha ‘‘sace",
  "tika-vin01t11:654_12": "so nakkhamatī’’ti. Attanā vuḍḍhataro hoti, ṭhitakenevāti etthāpi ‘‘ukkuṭikaṁ nisīditvā’’ti",
  "tika-vin01t11:654_13": "visuddhimagge (visuddhi. 2.411) vuttaṁ. Evañhi tattha vuttaṁ –",
  "tika-vin01t11:655_0": "‘‘Sace disāpakkanto hoti, sayaṁ vā gantvā saddhivihārike vā pesetvā khamāpetabbo.",
  "tika-vin01t11:655_1": "Sace nāpi gantuṁ, na pesetuṁ sakkā hoti, ye tasmiṁ vihāre bhikkhū vasanti, tesaṁ",
  "tika-vin01t11:655_2": "santikaṁ gantvā sace navakatarā honti, ukkuṭikaṁ nisīditvā, sace vuḍḍhatarā, vuḍḍhesu",
  "tika-vin01t11:655_3": "vuttanayeneva paṭipajjitvā ‘ahaṁ, bhante, asukaṁ nāma āyasmantaṁ idañcidañca avacaṁ,",
  "tika-vin01t11:655_4": "khamatu me so āyasmā’ti vatvā khamāpetabbaṁ. Sammukhā akhamantepi etadeva kātabba’’nti.",
  "tika-vin01t11:656": "Idaṁ pana parampi tattha (visuddhi. 2.411) vuttaṁ –",
  "tika-vin01t11:657_0": "‘‘Sace ekacārikabhikkhu hoti, nevassa vasanaṭṭhānaṁ, na gataṭṭhānaṁ paññāyati, ekassa",
  "tika-vin01t11:657_1": "paṇḍitassa bhikkhuno santikaṁ gantvā ‘ahaṁ, bhante, asukaṁ nāma āyasmantaṁ idañcidañca",
  "tika-vin01t11:657_2": "avacaṁ, taṁ me anussarato anussarato vippaṭisāro hoti, kiṁ karomī’ti vattabbaṁ. So",
  "tika-vin01t11:657_3": "vakkhati ‘tumhe mā cintayittha, thero tumhākaṁ khamati, cittaṁ vūpasamethā’ti. Tenapi",
  "tika-vin01t11:657_4": "ariyassa gatadisābhimukhena añjaliṁ paggahetvā ‘khamatū’ti vattabba’’nti.",
  "tika-vin01t11:658_0": "Parinibbutamañcaṭṭhānanti pūjākaraṇaṭṭhānaṁ sandhāyāha. Pākatikameva hotīti evaṁ",
  "tika-vin01t11:658_1": "kate attano cittaṁ pasīdatīti taṁ kammaṁ saggāvaraṇaṁ maggāvaraṇañca na hotīti adhippāyoti",
  "tika-vin01t11:658_2": "keci vadanti. Cariyāpiṭake mātaṅgacaritasaṁvaṇṇanāyaṁ (cariyā. aṭṭha. 2.64) –",
  "tika-vin01t11:659_0": "‘‘Pāramitāparibhāvanasamiddhāhi nānāsamāpattivihāraparipūritāhi sīladiṭṭhisampadāhi",
  "tika-vin01t11:659_1": "susaṅkhatasantāne mahākaruṇādhivāse mahāsatte ariyūpavādakammaabhisapasaṅkhātaṁ pharusavacanaṁ",
  "tika-vin01t11:659_2": "saṁyuttaṁ mahāsattassa khettavisesabhāvato tassa ca ajjhāsayapharusatāya diṭṭhadhammavedanīyaṁ",
  "tika-vin01t11:659_3": "hutvā sace so mahāsattaṁ na khamāpeti, sattame divase vipaccanasabhāvaṁ jātaṁ. Khamāpite",
  "tika-vin01t11:659_4": "pana mahāsatte payogasampattiyā vipākassa paṭibāhitattā avipākadhammataṁ āpajji ahosikammabhāvato.",
  "tika-vin01t11:659_5": "Ayañhi ariyūpavādapāpassa diṭṭhadhammavedanīyassa ca dhammatā’’ti –",
  "tika-vin01t11:660_0": "Ācariyadhammapālattherena vuttattā evaṁ khamāpite taṁ kammaṁ payogasampattiyā vipākassa",
  "tika-vin01t11:660_1": "paṭibāhitattā ahosikammabhāvena avipākadhammataṁ āpannanti neva saggāvaraṇaṁ na mokkhāvaraṇañca",
  "tika-vin01t11:660_2": "hotīti evamettha attho gahetabbo.",
  "tika-vin01t11:661_0": "Viparītaṁ dassanametesanti viparītadassanā. Samādātabbaṭṭhena samādānāni, kammāni",
  "tika-vin01t11:661_1": "samādānāni yesaṁ te kammasamādānā, micchādiṭṭhivasena kammasamādānā micchādiṭṭhikammasamādānā,",
  "tika-vin01t11:661_2": "hetuatthaṁ vā antogadhaṁ katvā micchādiṭṭhivasena pare kammesu samādāpakā micchādiṭṭhikammasamādānā.",
  "tika-vin01t11:661_3": "Tayimaṁ atthaṁ dassento ‘‘micchādiṭṭhivasenā’’tiādimāha. Ye ca…pe… samādapenti, tepi",
  "tika-vin01t11:661_4": "micchādiṭṭhikammasamādānāti yojetabbaṁ. Sīlasampannotiādi paripakkindriyassa maggasamaṅgino",
  "tika-vin01t11:661_5": "vasena vuttaṁ, aggamaggaṭṭhe pana vattabbameva natthi. Atha vā aggamaggapariyāpannā",
  "tika-vin01t11:661_6": "eva sīlādayo veditabbā. Aggamaggaṭṭhassa hi diṭṭheva dhamme ekaṁsikā aññārādhanā,",
  "tika-vin01t11:661_7": "itaresaṁ anekaṁsikā. Aññanti arahattaṁ. Evaṁsampadamidanti ettha sampajjanaṁ sampadā,",
  "tika-vin01t11:661_8": "nipphatti, evaṁ avirajjhanakanipphattikanti attho, yathā taṁ avassambhāvī, evamidampīti",
  "tika-vin01t11:661_9": "vuttaṁ hoti . Yathā hi maggānantaraṁ avirajjhitvāva phalaṁ nibbattaṁ, evametaṁ imassapi",
  "tika-vin01t11:661_10": "puggalassa cutianantaraṁ avirajjhitvāva niraye paṭisandhi hotīti dasseti. Sakalasmiñhi",
  "tika-vin01t11:661_11": "buddhavacane na imāya upamāya gāḷhataraṁ katvā vuttaupamā atthi. Taṁ vācaṁ appahāyātiādīsu",
  "tika-vin01t11:661_12": "(ma. ni. aṭṭha. 1.149) ariyūpavādaṁ sandhāya ‘‘puna evarūpiṁ vācaṁ na vakkhāmī’’ti",
  "tika-vin01t11:661_13": "vadanto vācaṁ pajahati nāma, ‘‘puna evarūpaṁ cittaṁ na uppādessāmī’’ti cintento cittaṁ",
  "tika-vin01t11:661_14": "pajahati nāma, ‘‘puna evarūpiṁ diṭṭhiṁ na gaṇhissāmī’’ti pajahanto diṭṭhiṁ pajahati",
  "tika-vin01t11:661_15": "nāma. Tathā akaronto neva pajahati na paṭinissajjati. Yathābhataṁ nikkhitto evaṁ",
  "tika-vin01t11:661_16": "nirayeti yathā nirayapālehi āharitvā niraye ṭhapito, evaṁ niraye ṭhapitoyeva, nāssa",
  "tika-vin01t11:661_17": "nirayūpapattiyā koci vibandho. Tatrāyaṁ yutti – nirayūpago ariyūpavādī tadādāyakassa",
  "tika-vin01t11:661_18": "avijahanato seyyathāpi micchādiṭṭhīti. Ettha ca ‘‘taṁ vācaṁ appahāyā’’ti evamādivacanena",
  "tika-vin01t11:661_19": "tadādāyakassa appahāneneva ariyūpavādo antarāyiko anatthāvahova, pahānena pana accayaṁ",
  "tika-vin01t11:661_20": "desetvā khamāpanena na antarāyiko anatthāvaho yathā taṁ vuṭṭhitā desitā ca āpattīti",
  "tika-vin01t11:661_21": "dasseti. Micchādiṭṭhivasena akattabbaṁ nāma pāpaṁ natthi, yato saṁsārakhāṇubhāvopi",
  "tika-vin01t11:661_22": "nāma hotīti āha ‘‘micchādiṭṭhiparamāni, bhikkhave, vajjānī’’ti.",
  "tika-vin01t11:662_0": "‘‘Ucchinnabhavanettiko, bhikkhave, tathāgatassa kāyo tiṭṭhati (dī. ni. 1. 147), ayañceva",
  "tika-vin01t11:662_1": "kāyo bahiddhā ca nāmarūpa’’nti ca evamādīsu viya idha kāya-saddo khandhapañcakavisayoti",
  "tika-vin01t11:662_2": "āha ‘‘kāyassa bhedāti upādinnakkhandhapariccāgā’’ti. Avītarāgassa maraṇato paraṁ",
  "tika-vin01t11:662_3": "nāma bhavantarūpādānamevāti āha ‘‘paraṁ maraṇāti tadanantaraṁ abhinibbattakkhandhaggahaṇe’’ti.",
  "tika-vin01t11:662_4": "Yena tiṭṭhati, tassa upacchedeneva kāyo bhijjatīti āha ‘‘kāyassa bhedāti jīvitindriyassa",
  "tika-vin01t11:662_5": "upacchedā’’ti. Eti imasmā sukhanti ayo, puññanti āha ‘‘puññasammatā ayā’’ti. Āyanti",
  "tika-vin01t11:662_6": "etasmā sukhānīti āyo, puññakammādīnaṁ sukhasādhanaṁ. Tenāha ‘‘sukhānaṁ vā āyassa",
  "tika-vin01t11:662_7": "abhāvā’’ti. Vivasāti kammassa vase vattanato attano vase vattituṁ na sakkontīti vigato",
  "tika-vin01t11:662_8": "vaso etesanti vivasā, avasavattinoti attho. Iyati assādīyatīti ayo, assādoti āha",
  "tika-vin01t11:662_9": "‘‘assādasaññito ayo’’ti.",
  "tika-vin01t11:663_0": "Nāgarājādīnanti ādi-saddena supaṇṇādīnaṁ saṅgaho. Asurasadisanti petāsurasadisaṁ.",
  "tika-vin01t11:663_1": "So hīti so asurakāyo. Sabbasamussayehīti sabbehi sampattisamussayehi, sabbasampattirāsitoti",
  "tika-vin01t11:663_2": "vuttaṁ hoti. Vuttavipariyāyenāti ‘‘suṭṭhu caritaṁ, sobhanaṁ vā caritaṁ anavajjattāti",
  "tika-vin01t11:663_3": "sucarita’’ntiādinā kāyaduccaritenātiādīnaṁ padānaṁ vuttassa atthassa vipariyāyena.",
  "tika-vin01t11:663_4": "‘‘Ito bho sugatiṁ gacchā’’ti (itivu. 83) vacanato manussagatipi sugatiyevāti āha",
  "tika-vin01t11:663_5": "‘‘sugatiggahaṇena manussagatipi saṅgayhatī’’ti. Sesamettha vuttanayattā uttānatthato ca suviññeyyameva.",
  "tika-vin01t11:664": "Dibbacakkhuñāṇakathā niṭṭhitā.",
  "tika-vin01t11:665": "Āsavakkhayañāṇakathā",
  "tika-vin01t11:666_0": "14.Vipassanāpādakanti vipassanāya padaṭṭhānabhūtaṁ. Vipassanā ca tividhā vipassakapuggalabhedena.",
  "tika-vin01t11:666_1": "Mahābodhisattānañhi paccekabodhisattānañca cintāmayañāṇasaṁvaddhitattā sayambhūñāṇabhūtā,",
  "tika-vin01t11:666_2": "itaresaṁ sutamayañāṇasaṁvaddhitattā paropadesasambhūtā. Sā ‘‘ṭhapetvā nevasaññānāsaññāyatanaṁ",
  "tika-vin01t11:666_3": "avasesarūpārūpajjhānānaṁ aññatarato vuṭṭhāyā’’tiādinā anekadhā arūpamukhavasena catudhātuvavatthāne",
  "tika-vin01t11:666_4": "vuttānaṁ tesaṁ tesaṁ dhātupariggahamukhānaṁ aññataramukhavasena anekadhāva visuddhimagge",
  "tika-vin01t11:666_5": "nānānayato vibhāvitā. Mahābodhisattānaṁ pana catuvīsatikoṭisatasahassamukhena pabhedagamanato",
  "tika-vin01t11:666_6": "nānānayaṁ sabbaññutaññāṇasannissayassa ariyamaggañāṇassa adhiṭṭhānabhūtaṁ pubbabhāgañāṇagabbhaṁ",
  "tika-vin01t11:666_7": "gaṇhāpentaṁ paripākaṁ gacchantaṁ paramagambhīraṁ saṇhasukhumataraṁ anaññasādhāraṇaṁ",
  "tika-vin01t11:666_8": "vipassanāñāṇaṁ hoti. Yaṁ aṭṭhakathāsu mahāvajiraññāṇanti vuccati. Yassa ca pavattivibhāgena",
  "tika-vin01t11:666_9": "catuvīsatikoṭisatasahassapabhedassa pādakabhāvena samāpajjiyamānā catuvīsatikoṭisatasahassasaṅkhyā",
  "tika-vin01t11:666_10": "devasikaṁ satthu vaḷañjanakasamāpattiyo vuccanti, svāyaṁ buddhānaṁ vipassanācāro",
  "tika-vin01t11:666_11": "paramatthamañjusāyaṁ visuddhimaggavaṇṇanāyaṁ uddesato dassito, atthikehi tato gahetabbo.",
  "tika-vin01t11:667_0": "Āsavānaṁ khepanato samucchindanato āsavakkhayo ariyamaggo, ukkaṭṭhaniddesavasena",
  "tika-vin01t11:667_1": "arahattamaggaggahaṇaṁ. Āsavānaṁ khaye ñāṇaṁ āsavakkhayañāṇanti dassento ‘‘tatra cetaṁ",
  "tika-vin01t11:667_2": "ñāṇa’’nti vatvā khayeti ca ādhāre bhummaṁ, na visayeti dassento ‘‘tappariyāpannattā’’ti",
  "tika-vin01t11:667_3": "āha. Idaṁ dukkhanti dukkhassa ariyasaccassa tadā paccakkhato gahitabhāvadassanaṁ.",
  "tika-vin01t11:667_4": "Ettakaṁ dukkhanti tassa paricchijja gahitabhāvadassanaṁ. Na ito bhiyyoti anavasesetvā",
  "tika-vin01t11:667_5": "gahitabhāvadassanaṁ. Tenāha ‘‘sabbampi dukkhasacca’’ntiādi. Sarasalakkhaṇapaṭivedhenāti",
  "tika-vin01t11:667_6": "sabhāvasaṅkhātassa lakkhaṇassa asammohato paṭivijjhanena. Asammohapaṭivedhoti ca",
  "tika-vin01t11:667_7": "yathā tasmiṁ ñāṇe pavatte pacchā dukkhassa sarūpādiparicchede sammoho na hoti, tathā",
  "tika-vin01t11:667_8": "pavatti. Tenāha ‘‘yathābhūtaṁ abbhaññāsi’’nti. Nibbattikanti nipphādentaṁ. Yaṁ ṭhānaṁ",
  "tika-vin01t11:667_9": "patvāti yaṁ nibbānaṁ maggassa ārammaṇapaccayaṭṭhena kāraṇabhūtaṁ āgamma. Tadubhayavato",
  "tika-vin01t11:667_10": "hi puggalassa patti tadubhayassa pattīti vuttaṁ. Patvāti vā pāpuṇanahetu. Appavattinti",
  "tika-vin01t11:667_11": "appavattinimittaṁ. Te vā na pavattanti etthāti appavatti, nibbānaṁ. Tassāti dukkhanirodhassa.",
  "tika-vin01t11:667_12": "Sampāpakanti sacchikiriyāvasena sammadeva pāpakaṁ.",
  "tika-vin01t11:668_0": "Kilesavasenāti āsavasaṅkhātakilesavasena. Yasmā āsavānaṁ dukkhasaccapariyāyo, tappariyāpannattā,",
  "tika-vin01t11:668_1": "sesasaccānañca taṁsamudayādipariyāyo atthi, tasmā vuttaṁ ‘‘pariyāyato’’ti. Dassento",
  "tika-vin01t11:668_2": "saccānīti yojanā. Āsavānaṁyeva cettha gahaṇaṁ ‘‘āsavānaṁ khayañāṇāyā’’ti āraddhattā.",
  "tika-vin01t11:668_3": "Tathā hi āsavavimuttisīseneva sabbasaṁkilesavimutti vuttā. Idaṁ dukkhanti yathābhūtaṁ",
  "tika-vin01t11:668_4": "abbhaññāsintiādinā missakamaggo idha kathitoti ‘‘saha vipassanāya koṭippattaṁ maggaṁ",
  "tika-vin01t11:668_5": "kathetī’’ti vuttaṁ. Ettha ca saccappaṭivedhassa tadā atītakālikattā ‘‘yathābhūtaṁ",
  "tika-vin01t11:668_6": "abbhaññāsi’’nti vatvāpi abhisamayakāle tassa paccuppannataṁ upādāya ‘‘evaṁ jānato",
  "tika-vin01t11:668_7": "evaṁ passato’’ti vattamānakālena niddeso kato. So ca kāmaṁ maggakkhaṇato paraṁ yāvajjatanā",
  "tika-vin01t11:668_8": "atītakāliko eva, sabbapaṭhamaṁ panassa atītakālikattaṁ phalakkhaṇeneva veditabbanti",
  "tika-vin01t11:668_9": "āha ‘‘vimuccitthāti iminā phalakkhaṇaṁ dassetī’’ti. Jānato passatoti vā hetuniddesoyaṁ.",
  "tika-vin01t11:668_10": "Jānanahetu dassanahetu kāmāsavāpi cittaṁ vimuccitthāti yojanā. Bhavāsavaggahaṇeneva",
  "tika-vin01t11:668_11": "cettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.",
  "tika-vin01t11:669_0": "Yasmā pahīnakilesapaccavekkhaṇena vijjamānassapi kammassa āyatiṁ appaṭisandhikabhāvato",
  "tika-vin01t11:669_1": "‘‘khīṇā jātī’’ti jānāti, yasmā ca maggapaccavekkhaṇādīhi vusitaṁ brahmacariyantiādiṁ",
  "tika-vin01t11:669_2": "pajānāti, tasmā vuttaṁ ‘‘khīṇā jātīti ādīhi tassa bhūmi’’nti. Tattha tassāti paccavekkhaṇañāṇassa.",
  "tika-vin01t11:669_3": "Bhūminti pavattiṭṭhānaṁ. Yenādhippāyena ‘‘katamā panā’’tiādinā codanā katā, taṁ pakāsetvā",
  "tika-vin01t11:669_4": "parihāraṁ vattukāmo āha ‘‘na tāvassā’’tiādi. Na tāvassa atītā jāti khīṇāti maggabhāvanāya",
  "tika-vin01t11:669_5": "na khīṇāti adhippāyo. Tattha kāraṇamāha ‘‘pubbeva khīṇattā’’ti. Na anāgatā assa jāti",
  "tika-vin01t11:669_6": "khīṇāti yojanā. Na anāgatāti ca anāgatattasāmaññaṁ gahetvā lesena vadati. Tenāha",
  "tika-vin01t11:669_7": "‘‘anāgate vāyāmābhāvato’’ti. Vijjamāneyeva hi payogo sambhavati, nāvijjamāneti adhippāyo.",
  "tika-vin01t11:669_8": "Anāgataviseso panettha adhippeto, tassa ca khepane vāyāmopi labbhateva. Tenāha ‘‘yā",
  "tika-vin01t11:669_9": "pana maggassā’’tiādi. ‘‘Yā panā’’ti hi ādinā maggabhāvanāya anāgatajātiyā eva hetuvināsanadvārena",
  "tika-vin01t11:669_10": "khīṇabhāvo pakāsīyati. Ekacatupañcavokārabhavesūti bhavattayaggahaṇaṁ vuttanayena",
  "tika-vin01t11:669_11": "anavasesato jātiyā khīṇabhāvadassanatthaṁ. Tanti yathāvuttajātiṁ. Soti bhagavā.",
  "tika-vin01t11:670_0": "Brahmacariyavāso nāma idha maggabrahmacariyassa nibbattanamevāti āha ‘‘niṭṭhita’’nti.",
  "tika-vin01t11:670_1": "Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi",
  "tika-vin01t11:670_2": "dukkhasacce pariññābhisamayānuguṇā pavatti, itarasaccesu ca nesaṁ pahānābhisamayādivasena",
  "tika-vin01t11:670_3": "pavatti pākaṭā eva. Tena vuttaṁ ‘‘catūhi maggehi pariññāpahānasacchikiriyābhāvanābhisamayavasenā’’ti.",
  "tika-vin01t11:670_4": "Nāparaṁ itthattāyāti ime pakārā itthaṁ, tabbhāvo itthattaṁ, tadatthanti vuttaṁ hoti.",
  "tika-vin01t11:670_5": "Te pana pakārā ariyamaggabyāpārabhūtā pariññādayo idhādhippetāti āha ‘‘evaṁsoḷasakiccabhāvāyā’’ti.",
  "tika-vin01t11:670_6": "Te hi maggaṁ paccavekkhato maggānubhāvena pākaṭā hutvā upaṭṭhahanti , pariññādīsu",
  "tika-vin01t11:670_7": "ca pahānameva padhānaṁ, tadatthattāya itaresanti āha ‘‘kilesakkhayāya vā’’ti. Pahīnakilesapaccavekkhaṇavasena",
  "tika-vin01t11:670_8": "vā etaṁ vuttaṁ. ‘‘Nāparaṁ itthattāyāti abbhaññāsi’’nti etthāyamaparo nayo – itthattāyāti",
  "tika-vin01t11:670_9": "nissakke sampadānavacanaṁ. Tenāyamattho – itthattāya itthambhāvato imasmā evaṁpakārā",
  "tika-vin01t11:670_10": "idāni vattamānakkhandhasantānā aparaṁ anāgatakkhandhasantānaṁ mayhaṁ natthi, ime",
  "tika-vin01t11:670_11": "pana carimattabhāvasaṅkhātā pañcakkhandhā pariññātā appatiṭṭhā tiṭṭhanti chinnamūlakā",
  "tika-vin01t11:670_12": "rukkhā viya. Apariññātamūlakā hi patiṭṭhā. Yathāha ‘‘kabaḷīkāre ce, bhikkhave, āhāre",
  "tika-vin01t11:670_13": "atthi rāgo atthi nandī atthi taṇhā, patiṭṭhitaṁ tattha viññāṇaṁ viruḷha’’ntiādi (saṁ.",
  "tika-vin01t11:670_14": "ni. 2.64; kathā. 296; mahāni. 7). Te pana pañcakkhandhā carimakaviññāṇanirodhena",
  "tika-vin01t11:670_15": "anupādāno viya jātavedo nibbāyissantīti abbhaññāsinti.",
  "tika-vin01t11:671_0": "Paccavekkhaṇañāṇapariggahitanti na paṭhamadutiyañāṇadvayādhigamaṁ viya kevalanti",
  "tika-vin01t11:671_1": "adhippāyo. Dassentoti nigamanavasena dassento. Sarūpato hi pubbe dassitamevāti. Sesamettha",
  "tika-vin01t11:671_2": "vuttanayattā suviññeyyameva.",
  "tika-vin01t11:672_0": "Tikkhattuṁ jātoti iminā pana idaṁ dasseti ‘‘ahaṁ, brāhmaṇa, paṭhamavijjāya jātoyeva",
  "tika-vin01t11:672_1": "purejātassa sahajātassa vā abhāvato sabbesaṁ vuḍḍho mahallako, kimaṅgaṁ pana tīhi",
  "tika-vin01t11:672_2": "vijjāhi tikkhattuṁ jātoti. Pubbenivāsañāṇena atītaṁsañāṇanti atītārammaṇasabhāgatāya",
  "tika-vin01t11:672_3": "tabbhāvībhāvato ca pubbenivāsañāṇena atītaṁsañāṇaṁ pakāsetvāti yojetabbaṁ. Tattha",
  "tika-vin01t11:672_4": "atītaṁsañāṇanti atītakkhandhāyatanadhātusaṅkhāte atītakoṭṭhāse appaṭihatañāṇaṁ. Dibbacakkhuñāṇassa",
  "tika-vin01t11:672_5": "paccuppannārammaṇattā yathākammūpagañāṇassa anāgataṁsañāṇassa ca dibbacakkhuvaseneva",
  "tika-vin01t11:672_6": "ijjhanato dibbacakkhuno paribhaṇḍañāṇattā dibbacakkhumhiyeva ca ṭhitassa cetopariyañāṇasiddhito",
  "tika-vin01t11:672_7": "vuttaṁ ‘‘dibbacakkhunā paccuppannānāgataṁsañāṇa’’nti. Tattha dibbacakkhunāti saparibhaṇḍena",
  "tika-vin01t11:672_8": "dibbacakkhuñāṇena. Paccuppannaṁso ca anāgataṁso ca paccuppannānāgataṁsaṁ, tattha",
  "tika-vin01t11:672_9": "ñāṇaṁ paccuppannānāgataṁsañāṇaṁ. Āsavakkhayañāṇādhigameneva sabbaññutaññāṇassa viya",
  "tika-vin01t11:672_10": "sesāsādhāraṇañāṇadasabalañāṇaāveṇikabuddhadhammādīnampi anaññasādhāraṇānaṁ buddhaguṇānaṁ",
  "tika-vin01t11:672_11": "ijjhanato vuttaṁ ‘‘āsavakkhayena sakalalokiyalokuttaraguṇa’’nti. Tenāha ‘‘sabbepi",
  "tika-vin01t11:672_12": "sabbaññuguṇe pakāsetvā’’ti.",
  "tika-vin01t11:673": "Āsavakkhayañāṇakathā niṭṭhitā.",
  "tika-vin01t11:674": "Desanānumodanakathā",
  "tika-vin01t11:675_0": "15.Pītivipphāraparipuṇṇagattacittoti pītipharaṇena paripuṇṇakāyacitto. Aññāṇanti",
  "tika-vin01t11:675_1": "aññāṇassāti attho. Dhīsaddassa yogato hi sāmiatthe etaṁ upayogavacanaṁ. Abhikkantāti",
  "tika-vin01t11:675_2": "ettha atikkantā, vigatāti atthoti āha ‘‘khaye dissatī’’ti. Teneva hi ‘‘nikkhanto",
  "tika-vin01t11:675_3": "paṭhamo yāmo’’ti vuttaṁ. Abhikkantataro cāti ativiya kantataro manoramo, tādiso ca",
  "tika-vin01t11:675_4": "sundaro bhaddako nāma hotīti āha ‘‘sundare dissatī’’ti. Koti devanāgayakkhagandhabbādīsu",
  "tika-vin01t11:675_5": "ko katamo. Meti mama. Pādānīti pāde. Iddhiyāti imāya evarūpāya deviddhiyā. Yasasāti",
  "tika-vin01t11:675_6": "iminā edisena parivārena paricchedena. Jalanti vijjotamāno. Abhikkantenāti ativiya",
  "tika-vin01t11:675_7": "kantena kamanīyena abhirūpena. Vaṇṇenāti chavivaṇṇena sarīravaṇṇanibhāya. Sabbā obhāsayaṁ",
  "tika-vin01t11:675_8": "disāti dasapi disā pabhāsento cando viya sūriyo viya ca ekobhāsaṁ ekālokaṁ karontoti",
  "tika-vin01t11:675_9": "gāthāya attho. Abhirūpeti uḷārarūpe sampannarūpe.",
  "tika-vin01t11:676_0": "Abhikkantaṁ bho gotama, abhikkantaṁ bho gotamāti vacanadvayassa ‘‘sādhu sādhu bho",
  "tika-vin01t11:676_1": "gotamā’’ti āmeḍitavasena atthaṁ dassetvā tassa visayaṁ niddhārento āha ‘‘bhaye kodhe’’tiādi.",
  "tika-vin01t11:676_2": "Tattha ‘‘coro coro, sappo sappo’’tiādīsu bhaye āmeḍitaṁ. ‘‘Vijjha vijjha, pahara",
  "tika-vin01t11:676_3": "paharā’’tiādīsu kodhe. ‘‘Sādhu sādhū’’tiādīsu pasaṁsāyaṁ. ‘‘Gaccha gaccha, lunāhi",
  "tika-vin01t11:676_4": "lunāhī’’tiādīsu turite. ‘‘Āgaccha āgacchā’’tiādīsu kotūhale. ‘‘Buddho buddhoti cintento’’tiādīsu",
  "tika-vin01t11:676_5": "(bu. vaṁ. 2.44) acchare. ‘‘Abhikkamathāyasmanto, abhikkamathāyasmanto’’tiādīsu (dī.",
  "tika-vin01t11:676_6": "ni. 3.20; a. ni. 9.11) hāse. ‘‘Kahaṁ ekaputtaka, kahaṁ ekaputtakā’’tiādīsu soke.",
  "tika-vin01t11:676_7": "‘‘Aho sukhaṁ, aho sukha’’ntiādīsu (udā. 20; cūḷava. 332) pasāde. Ca-saddo avuttasamuccayattho",
  "tika-vin01t11:676_8": ". Tena garahaasammānādīnaṁ saṅgaho daṭṭhabbo. Tattha ‘‘pāpo pāpo’’tiādīsu garahāyaṁ.",
  "tika-vin01t11:676_9": "‘‘Abhirūpaka abhirūpakā’’tiādīsu asammāne daṭṭhabbaṁ.",
  "tika-vin01t11:677_0": "Nayidaṁ āmeḍitavasena dvikkhattuṁ vuttaṁ, atha kho atthadvayavasenāti dassento ‘‘atha",
  "tika-vin01t11:677_1": "vā’’tiādimāha. Abhikkantanti vacanaṁ apekkhitvā napuṁsakaliṅgavasena vuttaṁ. Taṁ",
  "tika-vin01t11:677_2": "pana bhagavato vacanaṁ dhammassa desanāti katvā vuttaṁ ‘‘yadidaṁ bhoto gotamassa",
  "tika-vin01t11:677_3": "dhammadesanā’’ti. Atthamattadassanaṁ vā etaṁ, tasmā atthavasena liṅgavibhattivipariṇāmo",
  "tika-vin01t11:677_4": "veditabbo. Dutiyapadepi eseva nayo. Dosanāsanatoti rāgādikilesaviddhaṁsanato. Guṇādhigamanatoti",
  "tika-vin01t11:677_5": "sīlādiguṇānaṁ sampāpanato. Ye guṇe desanā adhigameti, tesu padhānabhūtā guṇā dassetabbāti",
  "tika-vin01t11:677_6": "te padhānabhūte guṇe tāva dassetuṁ ‘‘saddhājananato paññājananato’’ti vuttaṁ. Saddhāpamukhā",
  "tika-vin01t11:677_7": "hi lokiyā guṇā, paññāpamukhā lokuttarā. Sātthatotiādīsu sīlādiatthasampattiyā sātthato,",
  "tika-vin01t11:677_8": "sabhāvaniruttisampattiyā sabyañjanato. Suviññeyyasaddappayogatāya uttānapadato, saṇhasukhumabhāvena",
  "tika-vin01t11:677_9": "duviññeyyatthatāya gambhīratthato. Siniddhamudumadhurasaddappayogatāya kaṇṇasukhato,",
  "tika-vin01t11:677_10": "vipulavisuddhapemanīyatthatāya hadayaṅgamato. Mānātimānavidhamanena anattukkaṁsanato,",
  "tika-vin01t11:677_11": "thambhasārambhanimmaddanena aparavambhanato. Hitādhippāyappavattiyā paresaṁ rāgapariḷāhādivūpasamanena",
  "tika-vin01t11:677_12": "karuṇāsītalato, kilesandhakāravidhamanena paññāvadātato. Karavīkarutamañjutāya āpātharamaṇīyato,",
  "tika-vin01t11:677_13": "pubbāparāviruddhasuvisuddhatthatāya vimaddakkhamato. Āpātharamaṇīyatāya eva suyyamānasukhato,",
  "tika-vin01t11:677_14": "vimaddakkhamatāya hitajjhāsayappavattitāya ca vīmaṁsiyamānahitatoti evamattho veditabbo.",
  "tika-vin01t11:677_15": "Evamādīhīti ādi-saddena saṁsāracakkanivattanato, saddhammacakkappavattanato, micchāvādavidhamanato,",
  "tika-vin01t11:677_16": "sammāvādapatiṭṭhāpanato, akusalamūlasamuddharaṇato, kusalamūlasaṁropanato, apāyadvārapidhānato,",
  "tika-vin01t11:677_17": "saggamaggadvāravivaraṇato, pariyuṭṭhānavūpasamanato, anusayasamugghātanatoti evamādīnaṁ saṅgaho daṭṭhabbo.",
  "tika-vin01t11:678_0": "Adhomukhaṭhapitanti kenaci adhomukhaṁ ṭhapitaṁ. Heṭṭhāmukhajātanti sabhāveneva heṭṭhāmukhaṁ",
  "tika-vin01t11:678_1": "jātaṁ. Ugghāṭeyyāti vivaṭaṁ kareyya. Hatthegahetvāti ‘‘puratthābhimukho uttarābhimukho",
  "tika-vin01t11:678_2": "vā gacchā’’tiādīni avatvā hatthe gahetvā ‘‘nissandehaṁ esa maggo, evaṁ gacchā’’ti",
  "tika-vin01t11:678_3": "dasseyya. Kāḷapakkhacātuddasīti kāḷapakkhe cātuddasī kāḷapakkhacātuddasī. Nikkujjitaṁ",
  "tika-vin01t11:678_4": "ukkujjeyyāti ādheyyassa anādhārabhūtaṁ bhājanaṁ ādhārabhāvāpādanavasena ukkujjeyya.",
  "tika-vin01t11:678_5": "Heṭṭhāmukhajātatāya saddhammavimukhaṁ adhomukhaṭhapitatāya asaddhamme patiṭṭhitanti",
  "tika-vin01t11:678_6": "evaṁ padadvayaṁ yathārahaṁ yojetabbaṁ, na yathāsaṅkhyaṁ. Kāmaṁ kāmacchandādayopi",
  "tika-vin01t11:678_7": "paṭicchādakā nīvaraṇabhāvato, micchādiṭṭhi pana savisesaṁ paṭicchādikā satte micchābhinivesanenāti",
  "tika-vin01t11:678_8": "āha ‘‘micchādiṭṭhigahanapaṭicchanna’’nti. Tenāha bhagavā – ‘‘micchādiṭṭhiparamāhaṁ,",
  "tika-vin01t11:678_9": "bhikkhave, vajjaṁ vadāmī’’ti. Sabbo apāyagāmimaggo kummaggo kucchito maggoti katvā,",
  "tika-vin01t11:678_10": "sammādiṭṭhiādīnaṁ ujupaṭipakkhatāya micchādiṭṭhiādayo aṭṭha micchattadhammā micchāmaggo.",
  "tika-vin01t11:678_11": "Teneva hi tadubhayapaṭipakkhataṁ sandhāya ‘‘saggamokkhamaggaṁ ācikkhantenā’’ti vuttaṁ.",
  "tika-vin01t11:678_12": "Sappiādisannissayo padīpo na tathā, ujjalo yathā telasannissayoti telapajjotaggahaṇaṁ.",
  "tika-vin01t11:678_13": "Etehi pariyāyehīti etehi nikkujjitukkujjanapaṭicchannavivaraṇādiupamopamitabbappakārehi,",
  "tika-vin01t11:678_14": "etehi vā yathāvuttehi arasarūpatādīnaṁ attani aññathā paṭipādanapariyāyehi attano",
  "tika-vin01t11:678_15": "dibbavihāravibhāvanapariyāyehi vijjattayavibhāvanāpadesena attano sabbaññuguṇavibhāvanapariyāyehi",
  "tika-vin01t11:678_16": "ca. Tenāha ‘‘anekapariyāyena dhammo pakāsito’’ti.",
  "tika-vin01t11:679": "Desanānumodanakathā niṭṭhitā.",
  "tika-vin01t11:680": "Pasannākārakathā",
  "tika-vin01t11:681_0": "Pasannākāranti pasannehi kātabbaṁ sakkāraṁ. Saraṇaṁ gacchāmīti ettha iti-saddo luttaniddiṭṭhoti",
  "tika-vin01t11:681_1": "āha ‘‘saraṇanti gacchāmī’’ti. Ettha hi nāyaṁ gamisaddo nīsaddādayo viya dvikammako,",
  "tika-vin01t11:681_2": "tasmā yathā ajaṁ gāmaṁ netīti vuccati, evaṁ ‘‘gotamaṁ saraṇaṁ gacchāmī’’ti vattuṁ",
  "tika-vin01t11:681_3": "na sakkā, ‘‘saraṇanti gacchāmī’’ti pana vattabbaṁ, tasmā ettha iti-saddo luttaniddiṭṭhoti",
  "tika-vin01t11:681_4": "veditabbaṁ. Saraṇanti paṭisaraṇaṁ. Tenāha ‘‘parāyaṇa’’nti. Parāyaṇabhāvo ca anatthanisedhanena",
  "tika-vin01t11:681_5": "atthasampaṭipādanena ca hotīti āha ‘‘aghassa tātā hitassa ca vidhātā’’ti. Aghassāti",
  "tika-vin01t11:681_6": "dukkhatoti vadanti, pāpatoti pana attho yutto, nissakke cetaṁ sāmivacanaṁ. Saraṇanti",
  "tika-vin01t11:681_7": "gamanañcettha tadadhippāyena bhajanaṁ tathā jānanaṁ vāti dassento ‘‘iti iminā adhippāyenā’’tiādimāha.",
  "tika-vin01t11:681_8": "Tattha gacchāmītiādīsu purimassa purimassa pacchimaṁ pacchimaṁ atthavacanaṁ. Bhajanaṁ",
  "tika-vin01t11:681_9": "vā saraṇādhippāyena upasaṅkamanaṁ, sevanā santikāvacaratā, payirupāsanaṁ vattappaṭivattakaraṇena",
  "tika-vin01t11:681_10": "upaṭṭhānanti evaṁ sabbathāpi anaññasaraṇataṁyeva dīpeti. Gacchāmīti padassa kathaṁ",
  "tika-vin01t11:681_11": "bujjhāmīti ayamattho labbhatīti āha ‘‘yesaṁ hī’’tiādi.",
  "tika-vin01t11:682_0": "Adhigatamagge sacchikatanirodheti padadvayenapi phalaṭṭhā eva dassitā, na maggaṭṭhāti",
  "tika-vin01t11:682_1": "te dassento ‘‘yathānusiṭṭhaṁ paṭipajjamāne cā’’ti āha. Nanu ca kalyāṇaputhujjanopi",
  "tika-vin01t11:682_2": "yathānusiṭṭhaṁ paṭipajjatīti vuccatīti? Kiñcāpi vuccati, nippariyāyena pana maggaṭṭhā",
  "tika-vin01t11:682_3": "eva tathā vattabbā, na itare niyāmokkamanābhāvato. Tathā hi te eva ‘‘apāyesu apatamāne",
  "tika-vin01t11:682_4": "dhāretī’’ti vuttā. Sammattaniyāmokkamanena hi apāyavinimuttasambhavo. Akkhāyatīti",
  "tika-vin01t11:682_5": "ettha iti-saddo ādiattho, pakārattho vā. Tena ‘‘yāvatā, bhikkhave, dhammā saṅkhatā",
  "tika-vin01t11:682_6": "vā asaṅkhatā vā, virāgo tesaṁ aggamakkhāyatī’’ti (itivu. 90; a. ni. 4.34) suttapadaṁ",
  "tika-vin01t11:682_7": "saṅgaṇhāti, ‘‘vitthāro’’ti vā iminā. Ettha ca ariyamaggo niyyānikatāya, nibbānaṁ",
  "tika-vin01t11:682_8": "tassa tadatthasiddhihetutāyāti ubhayameva nippariyāyena dhammoti vutto. Nibbānañhi",
  "tika-vin01t11:682_9": "ārammaṇapaccayabhūtaṁ labhitvā ariyamaggassa tadatthasiddhi, tathāpi ariyaphalānaṁ",
  "tika-vin01t11:682_10": "‘‘yasmā tāya saddhāya avūpasantāyā’’tiādivacanato maggena samucchinnānaṁ kilesānaṁ",
  "tika-vin01t11:682_11": "paṭippassaddhippahānakiccatāya niyyānānuguṇatāya niyyānapariyosānatāya ca. Pariyattidhammassa",
  "tika-vin01t11:682_12": "pana niyyānadhammasamadhigamahetutāyāti iminā pariyāyena vuttanayena dhammabhāvo",
  "tika-vin01t11:682_13": "labbhati eva, svāyamattho pāṭhāruḷho evāti dassento ‘‘na kevala’’ntiādimāha.",
  "tika-vin01t11:683_0": "Rāgavirāgoti maggo kathitoti kāmarāgo bhavarāgoti evamādibhedo sabbopi rāgo virajjati",
  "tika-vin01t11:683_1": "pahīyati etenāti rāgavirāgoti maggo kathito. Anejamasokanti phalanti ejāsaṅkhātāya",
  "tika-vin01t11:683_2": "taṇhāya antonijjhānalakkhaṇassa sokassa ca taduppattiyaṁ sabbaso parikkhīṇattā anejamasokanti",
  "tika-vin01t11:683_3": "phalaṁ kathitaṁ. Appaṭikūlanti avirodhadīpanato kenaci aviruddhaṁ, iṭṭhaṁ paṇītanti",
  "tika-vin01t11:683_4": "vā attho. Paguṇarūpena pavattitattā, pakaṭṭhaguṇavibhāvanato vā paguṇaṁ. Yathāha",
  "tika-vin01t11:683_5": "‘‘vihiṁsasaññī paguṇaṁ nabhāsiṁ, dhammaṁ paṇītaṁ manujesu brahme’’ti (ma. ni. 1.283;",
  "tika-vin01t11:683_6": "mahāva. 9). Sabbadhammakkhandhā kathitāti yojanā. Diṭṭhisīlasaṅghātenāti ‘‘yāyaṁ",
  "tika-vin01t11:683_7": "diṭṭhi ariyā niyyānikā niyyāti takkarassa sammā dukkhakkhayāya, tathārūpāya diṭṭhiyā",
  "tika-vin01t11:683_8": "diṭṭhisāmaññagato viharatī’’ti (dī. ni. 3.324, 356; ma. ni. 1.492; 3.54) evaṁ vuttāya",
  "tika-vin01t11:683_9": "diṭṭhiyā ‘‘yāni tāni sīlāni akhaṇḍāni acchiddāni asabalāni akammāsāni bhujissāni",
  "tika-vin01t11:683_10": "viññuppasatthāni aparāmaṭṭhāni samādhisaṁvattanikāni, tathārūpehi sīlehi sīlasāmaññagato",
  "tika-vin01t11:683_11": "viharatī’’ti (dī. ni. 3.324, 356; ma. ni. 1.492; 3.54; a. ni. 6.12) evaṁ vuttānaṁ",
  "tika-vin01t11:683_12": "sīlānañca saṁhatabhāvena, diṭṭhisīlasāmaññenāti attho. Saṁhatoti ghaṭito, sametoti",
  "tika-vin01t11:683_13": "attho. Ariyapuggalā hi yattha katthaci dūre ṭhitāpi attano guṇasāmaggiyā saṁhatā",
  "tika-vin01t11:683_14": "eva. Aṭṭha ca puggalā dhammadasā teti purisayugaḷavasena cattāropi puggalavasena",
  "tika-vin01t11:683_15": "aṭṭheva ariyadhammassa paccakkhadassāvitāya dhammadasā. Tīṇi vatthūni saraṇanti gamanena",
  "tika-vin01t11:683_16": "tikkhattuṁ gamanena ca tīṇi saraṇagamanāni. Paṭivedesīti attano hadayaṅgataṁ vācāya pavedesi.",
  "tika-vin01t11:684": "Pasannākārakathā niṭṭhitā.",
  "tika-vin01t11:685": "Saraṇagamanakathā",
  "tika-vin01t11:686_0": "Saraṇagamanassa visayappabhedaphalasaṁkilesabhedānaṁ viya kattu ca vibhāvanā tattha",
  "tika-vin01t11:686_1": "kosallāya hotīti ‘‘saraṇagamanesu kosallatthaṁ saraṇaṁ…pe… veditabbo’’ti vuttaṁ tena",
  "tika-vin01t11:686_2": "vinā saraṇagamanasseva asambhavato. Tattha saraṇanti padatthato tāva hiṁsatīti saraṇaṁ.",
  "tika-vin01t11:686_3": "Hiṁsatthassa hi sarasaddassa vasenetaṁ padaṁ daṭṭhabbaṁ, tasmā saraṇagatānaṁ teneva",
  "tika-vin01t11:686_4": "saraṇagamanena vaṭṭabhayaṁ cittutrāsaṁ kāyikaṁ dukkhaṁ duggatipariyāpannaṁ sabbampi",
  "tika-vin01t11:686_5": "dukkhaṁ hanati, vināsetīti attho. Ratanattayassevetaṁ adhivacanaṁ . Atha vā hite",
  "tika-vin01t11:686_6": "pavattanena ‘‘sampannasīlā, bhikkhave, viharathā’’tiādinā (ma. ni. 1.64) atthe niyojanena",
  "tika-vin01t11:686_7": "ahitā ca nivattanena ‘‘pāṇātipātassa kho pana pāpako vipāko, pāpakaṁ abhisamparāya’’ntiādinā",
  "tika-vin01t11:686_8": "ādīnavadassanādimukhena anatthato nivattanena sattānaṁ bhayaṁ hiṁsati, hitāhitesu",
  "tika-vin01t11:686_9": "appavattipavattihetukaṁ byasanaṁ apavattikaraṇena vināseti buddho. Bhavakantārauttaraṇena",
  "tika-vin01t11:686_10": "maggasaṅkhāto dhammo sattānaṁ bhayaṁ hiṁsati, itaro assāsadānena. Appakānampi dānavasena",
  "tika-vin01t11:686_11": "pūjāvasena ca upanītānaṁ sakkārānaṁ vipulaphalapaṭilābhakaraṇena sattānaṁ bhayaṁ",
  "tika-vin01t11:686_12": "hiṁsati saṅgho anuttaradakkhiṇeyyabhāvato, tasmā imināpi vibhajitvā vuttapariyāyena",
  "tika-vin01t11:686_13": "ratanattayaṁ saraṇaṁ. ‘‘Sammāsambuddho bhagavā, svākkhāto dhammo, suppaṭipanno saṅgho’’ti",
  "tika-vin01t11:686_14": "evaṁ pavattaratanattayapasaādataggarukatāhi vidhutadiṭṭhivicikicchāsammohaassaddhiyāditāya",
  "tika-vin01t11:686_15": "vihatakileso tadeva ratanattayaṁ saraṇaṁ parāyaṇaṁ gati tāṇaṁ leṇanti evaṁ pavattiyā",
  "tika-vin01t11:686_16": "tapparāyaṇatākārappavatto cittuppādo saraṇagamanaṁ saraṇanti gacchati etenāti katvā.",
  "tika-vin01t11:686_17": "Tena yathāvuttacittuppādena samannāgato satto saraṇanti gacchati, vuttappakārena",
  "tika-vin01t11:686_18": "cittuppādena ‘‘etāni me tīṇi ratanāni saraṇaṁ, etāni parāyaṇa’’nti evaṁ upeti bhajati",
  "tika-vin01t11:686_19": "sevati payirupāsati, evaṁ vā jānāti, bujjhatīti attho. Evaṁ tāva saraṇaṁ, saraṇagamanaṁ,",
  "tika-vin01t11:686_20": "yo ca saraṇaṁ gacchati, idaṁ tayaṁ veditabbaṁ.",
  "tika-vin01t11:687_0": "Saraṇagamanappabhede pana duvidhaṁ saraṇagamanaṁ lokuttaraṁ lokiyañca. Tattha lokuttaraṁ",
  "tika-vin01t11:687_1": "diṭṭhasaccānaṁ maggakkhaṇe saraṇagamanupakkilesasamucchedanena ārammaṇato nibbānārammaṇaṁ",
  "tika-vin01t11:687_2": "hutvā kiccato sakalepi ratanattaye ijjhati. Atthato catusaccādhigamo eva hi lokuttarasaraṇagamanaṁ.",
  "tika-vin01t11:687_3": "Tattha hi nibbānadhammo sacchikiriyābhisamayavasena, maggadhammo bhāvanābhisamayavasena",
  "tika-vin01t11:687_4": "paṭivijjhiyamānoyeva saraṇagamanatthaṁ sādheti, buddhaguṇā pana sāvakagocarabhūtā",
  "tika-vin01t11:687_5": "pariññābhisamayavasena, tathā ariyasaṅghaguṇā. Tena vuttaṁ ‘‘kiccato sakalepi ratanattaye",
  "tika-vin01t11:687_6": "ijjhatī’’ti . Ijjhantañca saheva ijjhati, na lokiyaṁ viya paṭipāṭiyā asammohapaṭivedhena",
  "tika-vin01t11:687_7": "paṭividdhattā. Ye pana vadanti ‘‘na saraṇagamanaṁ nibbānārammaṇaṁ hutvā pavattati,",
  "tika-vin01t11:687_8": "maggassa adhigatattā pana adhigatameva hoti ekaccānaṁ tevijjādīnaṁ lokiyavijjādayo",
  "tika-vin01t11:687_9": "viyā’’ti, tesaṁ lokiyameva saraṇagamanaṁ siyā, na lokuttaraṁ. Tañca ayuttaṁ duvidhassapi",
  "tika-vin01t11:687_10": "icchitabbattā. Lokiyaṁ pana saraṇagamanaṁ puthujjanānaṁ saraṇagamanupakkilesavikkhambhanena",
  "tika-vin01t11:687_11": "ārammaṇato buddhādiguṇārammaṇaṁ hutvā ijjhati. Taṁ atthato buddhādīsu vatthūsu ‘‘sammāsambuddho",
  "tika-vin01t11:687_12": "bhagavā’’tiādinā saddhāpaṭilābho yathāvuttasaddhāpubbaṅgamā ca sammādiṭṭhi, dasasu",
  "tika-vin01t11:687_13": "puññakiriyavatthūsu diṭṭhijukammanti vuccati. Ettha ca ‘‘saddhāpaṭilābho’’ti iminā",
  "tika-vin01t11:687_14": "mātādīhi ussāhitadārakādīnaṁ viya ñāṇavippayuttasaraṇagamanaṁ dassitanti veditabbaṁ.",
  "tika-vin01t11:687_15": "‘‘Sammādiṭṭhī’’ti iminā pana ñāṇasampayuttaṁ saraṇagamanaṁ dassitaṁ buddhasubuddhataṁ",
  "tika-vin01t11:687_16": "dhammasudhammataṁ saṅghasuppaṭipattiñca lokiyāvabodhavaseneva sammā ñāyena dassanato.",
  "tika-vin01t11:688_0": "Tayidaṁ lokiyasaraṇagamanaṁ catudhā pavattati attasanniyyātanena tapparāyaṇatāya",
  "tika-vin01t11:688_1": "sissabhāvūpagamanena paṇipātenāti. Tattha attasanniyyātanaṁ nāma ‘‘ajja ādiṁ katvā",
  "tika-vin01t11:688_2": "ahaṁ attānaṁ buddhassa niyyātemi, dhammassa, saṅghassā’’ti evaṁ buddhādīnaṁyeva saṁsāradukkhanittharaṇatthaṁ",
  "tika-vin01t11:688_3": "attano attabhāvassa pariccajanaṁ. Tapparāyaṇatā nāma ‘‘ajja ādiṁ katvā ahaṁ buddhaparāyaṇo",
  "tika-vin01t11:688_4": "dhammaparāyaṇo saṅghaparāyaṇoti maṁ dhārethā’’ti evaṁ tapparāyaṇabhāvo. Sissabhāvūpagamanaṁ",
  "tika-vin01t11:688_5": "nāma ‘‘ajja ādiṁ katvā ‘ahaṁ buddhassa antevāsiko, dhammassa, saṅghassā’ti maṁ dhārethā’’ti",
  "tika-vin01t11:688_6": "evaṁ sissabhāvūpagamo. Paṇipāto nāma ‘‘ajja ādiṁ katvā ‘ahaṁ abhivādanaṁ paccuṭṭhānaṁ",
  "tika-vin01t11:688_7": "añjalikammaṁ sāmīcikammaṁ buddhādīnaṁyeva tiṇṇaṁ vatthūnaṁ karomī’ti maṁ dhārethā’’ti",
  "tika-vin01t11:688_8": "evaṁ buddhādīsu paramanipaccakāro. Imesañhi catunnaṁ ākārānaṁ aññatarampi karontena",
  "tika-vin01t11:688_9": "gahitaṁyeva hoti saraṇagamanaṁ.",
  "tika-vin01t11:689_0": "Apica ‘‘bhagavato attānaṁ pariccajāmi, dhammassa saṅghassa attānaṁ pariccajāmi, jīvitaṁ",
  "tika-vin01t11:689_1": "pariccajāmi, pariccattoyeva me attā, pariccattaṁyeva me jīvitaṁ, jīvitapariyantikaṁ",
  "tika-vin01t11:689_2": "buddhaṁ saraṇaṁ gacchāmi, buddho me saraṇaṁ leṇaṁ tāṇa’’nti evampi attasanniyyātanaṁ",
  "tika-vin01t11:689_3": "veditabbaṁ. ‘‘Satthārañca vatāhaṁ passāmi, bhagavantameva passāmi, sugatañca vatāhaṁ",
  "tika-vin01t11:689_4": "passāmi, bhagavantameva passāmi, sammāsambuddhañca vatāhaṁ passāmi, bhagavantameva",
  "tika-vin01t11:689_5": "passāmī’’ti (saṁ. ni. 2.154) evaṁ mahākassapattherassa saraṇagamanaṁ viya sissabhāvūpagamanaṁ daṭṭhabbaṁ.",
  "tika-vin01t11:690": "‘‘So ahaṁ vicarissāmi, gāmā gāmaṁ purā puraṁ;",
  "tika-vin01t11:691": "Namassamāno sambuddhaṁ, dhammassa ca sudhammataṁ. (saṁ. ni. 1.246; su. ni. 194);",
  "tika-vin01t11:692": "‘‘Te mayaṁ vicarissāma, gāmā gāmaṁ nagā nagaṁ…pe… sudhammata’’nti. (su. ni. 182) –",
  "tika-vin01t11:693_0": "Evampi āḷavakasātāgirahemavatādīnaṁ saraṇagamanaṁ viya tapparāyaṇatā veditabbā. Nanu",
  "tika-vin01t11:693_1": "cete āḷavakādayo maggeneva āgatasaraṇagamanā, kathaṁ tesaṁ tapparāyaṇatāsaraṇagamanaṁ",
  "tika-vin01t11:693_2": "vuttanti? Maggenāgatasaraṇagamanehipi ‘‘sohaṁ vicarissāmi gāmā gāma’’ntiādinā (saṁ.",
  "tika-vin01t11:693_3": "ni. 1.246; su. ni. 194) tehi tapparāyaṇatākārassa paveditattā tathā vuttaṁ. Atha",
  "tika-vin01t11:693_4": "kho brahmāyu brāhmaṇo uṭṭhāyāsanā ekaṁsaṁ uttarāsaṅgaṁ karitvā bhagavato pādesu sirasā",
  "tika-vin01t11:693_5": "nipatitvā bhagavato pādāni mukhena ca paricumbati, pāṇīhi ca parisambāhati, nāmañca",
  "tika-vin01t11:693_6": "sāveti ‘‘brahmāyu ahaṁ, bho gotama, brāhmaṇo, brahmāyu ahaṁ, bho gotama, brāhmaṇo’’ti",
  "tika-vin01t11:693_7": "(ma. ni. 2.394) evampi paṇipāto daṭṭhabbo.",
  "tika-vin01t11:694_0": "So panesa ñātibhayācariyadakkhiṇeyyatāvasena catubbidho hoti. Tattha dakkhiṇeyyatāhetukena",
  "tika-vin01t11:694_1": "paṇipātena saraṇagamanaṁ hoti, na itarehi ñātibhayādivasappavattehi tīhi paṇipātehi.",
  "tika-vin01t11:694_2": "Seṭṭhavaseneva hi saraṇaṁ gayhati, seṭṭhavasena bhijjati, tasmā yo sākiyo vā koliyo",
  "tika-vin01t11:694_3": "vā ‘‘buddho amhākaṁ ñātako’’ti vandati, aggahitameva hoti saraṇaṁ. Yo vā ‘‘samaṇo",
  "tika-vin01t11:694_4": "gotamo rājapūjito mahānubhāvo avandiyamāno anatthampi kareyyā’’ti bhayena vandati,",
  "tika-vin01t11:694_5": "aggahitameva hoti saraṇaṁ. Yopi bodhisattakāle bhagavato santike kiñci uggahitaṁ",
  "tika-vin01t11:694_6": "saramāno buddhakāle vā –",
  "tika-vin01t11:695": "‘‘Ekena bhogaṁ bhuñjeyya, dvīhi kammaṁ payojaye;",
  "tika-vin01t11:696": "Catutthañca nidhāpeyya, āpadāsu bhavissatī’’ti. (dī. ni. 3.265) –",
  "tika-vin01t11:697_0": "Evarūpiṁ diṭṭhadhammikaṁ anusāsaniṁ uggahetvā ‘‘ācariyo me’’ti vandati, aggahitameva",
  "tika-vin01t11:697_1": "hoti saraṇaṁ, samparāyikaṁ pana niyyānikaṁ vā anusāsaniṁ paccāsīsanto dakkhiṇeyyapaṇipātameva",
  "tika-vin01t11:697_2": "karoti. Yo pana ‘‘ayaṁ loke aggadakkhiṇeyyo’’ti vandati, teneva gahitaṁ hoti saraṇaṁ.",
  "tika-vin01t11:698_0": "Evaṁ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṁ",
  "tika-vin01t11:698_1": "‘‘ñātako me aya’’nti vandatopi saraṇagamanaṁ na bhijjati, pageva apabbajitaṁ. Tathā",
  "tika-vin01t11:698_2": "rājānaṁ bhayavasena vandato. So hi raṭṭhapūjitattā avandiyamāno anatthampi kareyyāti.",
  "tika-vin01t11:698_3": "Tathā yaṁ kiñci sippasikkhāpakaṁ titthiyampi ‘‘ācariyo me aya’’nti vandatopi na bhijjati.",
  "tika-vin01t11:698_4": "Evaṁ saraṇagamanassa pabhedo veditabbo.",
  "tika-vin01t11:699": "Saraṇagamanakathā niṭṭhitā.",
  "tika-vin01t11:700": "Saraṇagamanaphalakathā",
  "tika-vin01t11:701_0": "Ettha ca lokuttarassa saraṇagamanassa cattāri sāmaññaphalāni vipākaphalaṁ ariyamaggasseva",
  "tika-vin01t11:701_1": "lokuttarasaraṇagamananti adhippetattā. Sakalassa pana vaṭṭadukkhassa anuppādanirodho",
  "tika-vin01t11:701_2": "ānisaṁsaphalaṁ. Vuttañhetaṁ –",
  "tika-vin01t11:702": "‘‘Yo ca buddhañca dhammañca, saṅghañca saraṇaṁ gato;",
  "tika-vin01t11:703": "Cattāri ariyasaccāni, sammappaññāya passati.",
  "tika-vin01t11:704": "‘‘Dukkhaṁ dukkhasamuppādaṁ, dukkhassa ca atikkamaṁ;",
  "tika-vin01t11:705": "Ariyañcaṭṭhaṅgikaṁ maggaṁ, dukkhūpasamagāminaṁ.",
  "tika-vin01t11:706": "‘‘Etaṁ kho saraṇaṁ khemaṁ, etaṁ saraṇamuttamaṁ;",
  "tika-vin01t11:707": "Etaṁ saraṇamāgamma, sabbadukkhā pamuccatī’’ti. (dha. pa. 190-192);",
  "tika-vin01t11:708": "Apica niccato anupagamanādivasena petassa ānisaṁsaphalaṁ veditabbaṁ. Vuttañhetaṁ –",
  "tika-vin01t11:709_0": "‘‘Aṭṭhānametaṁ, bhikkhave, anavakāso, yaṁ diṭṭhisampanno puggalo kañci saṅkhāraṁ",
  "tika-vin01t11:709_1": "niccato upagaccheyya, sukhato upagaccheyya, kañci dhammaṁ attato upagaccheyya, mātaraṁ",
  "tika-vin01t11:709_2": "jīvitā voropeyya, pitaraṁ jīvitā voropeyya, arahantaṁ jīvitā voropeyya, paduṭṭhacitto",
  "tika-vin01t11:709_3": "tathāgatassa lohitaṁ uppādeyya, saṅghaṁ bhindeyya, aññaṁ satthāraṁ uddiseyya, netaṁ",
  "tika-vin01t11:709_4": "ṭhānaṁ vijjatī’’ti (ma. ni. 3.128; a. ni. 1.276).",
  "tika-vin01t11:710": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṁ –",
  "tika-vin01t11:711": "‘‘Ye keci buddhaṁ saraṇaṁ gatāse,",
  "tika-vin01t11:712": "Na te gamissanti apāyabhūmiṁ;",
  "tika-vin01t11:713": "Pahāya mānusaṁ dehaṁ,",
  "tika-vin01t11:714": "Devakāyaṁ paripūressantī’’ti.(dī. ni. 2.332; saṁ. ni. 1.37);",
  "tika-vin01t11:715": "Aparampi vuttaṁ –",
  "tika-vin01t11:716_0": "‘‘Atha kho sakko devānamindo asītiyā devatāsahassehi saddhiṁ yenāyasmā mahāmoggallāno",
  "tika-vin01t11:716_1": "tenupasaṅkami…pe… ekamantaṁ ṭhitaṁ kho sakkaṁ devānamindaṁ āyasmā mahāmoggallāno",
  "tika-vin01t11:716_2": "etadavoca ‘sādhu kho, devānaminda, buddhasaraṇagamanaṁ hoti, buddhasaraṇagamanahetu",
  "tika-vin01t11:716_3": "kho, devānaminda, evamidhekacce sattā kāyassa bhedā paraṁ maraṇā sugatiṁ saggaṁ lokaṁ",
  "tika-vin01t11:716_4": "upapajjanti. Te aññe deve dasahi ṭhānehi adhigaṇhanti dibbena āyunā dibbena vaṇṇena",
  "tika-vin01t11:716_5": "sukhena yasena ādhipateyyena dibbehi rūpehi saddehi gandhehi rasehi phoṭṭhabbehī’’’ti (saṁ. ni. 4.341).",
  "tika-vin01t11:717": "Esa nayo dhamme saṅghe ca.",
  "tika-vin01t11:718_0": "Apica velāmasuttādivasenapi saraṇagamanassa phalaviseso veditabbo. Tathā hi velāmasutte",
  "tika-vin01t11:718_1": "(a. ni. 9.20) ‘‘karīsassa catutthabhāgappamāṇānaṁ caturāsītisahassasaṅkhyānaṁ suvaṇṇapātirūpiyapātikaṁsapātīnaṁ",
  "tika-vin01t11:718_2": "yathākkamaṁ rūpiyasuvaṇṇahiraññapūrānaṁ sabbālaṅkārapaṭimaṇḍitānaṁ caturāsītiyā hatthisahassānaṁ",
  "tika-vin01t11:718_3": "caturāsītiyā assasahassānaṁ caturāsītiyā rathasahassānaṁ caturāsītiyā dhenusahassānaṁ",
  "tika-vin01t11:718_4": "caturāsītiyā kaññāsahassānaṁ caturāsītiyā pallaṅkasahassānaṁ caturāsītiyā vatthakoṭisahassānaṁ",
  "tika-vin01t11:718_5": "aparimāṇassa ca khajjabhojjādibhedassa āhārassa pariccajanavasena sattamāsādhikāni",
  "tika-vin01t11:718_6": "satta saṁvaccharāni nirantaraṁ pavattavelāmamahādānato ekassa sotāpannassa dinnaṁ",
  "tika-vin01t11:718_7": "mahapphalataraṁ, tato sataṁ sotāpannānaṁ dinnadānato ekassa sakadāgāmino, tato ekassa",
  "tika-vin01t11:718_8": "anāgāmino, tato ekassa arahato, tato ekassa paccekasambuddhassa, tato sammāsambuddhassa,",
  "tika-vin01t11:718_9": "tato buddhappamukhassa saṅghassa dinnadānaṁ mahapphalataraṁ, tato cātuddisaṁ saṅghaṁ",
  "tika-vin01t11:718_10": "uddissa vihārakaraṇaṁ, tato saraṇagamanaṁ mahapphalatara’’nti pakāsitaṁ. Vuttañhetaṁ –",
  "tika-vin01t11:719": "‘‘Yaṁ, gahapati, velāmo brāhmaṇo dānaṁ adāsi mahādānaṁ, yo cekaṁ diṭṭhisampannaṁ bhojeyya, idaṁ tato mahapphalatara’’nti (a. ni. 9.20) –",
  "tika-vin01t11:720": "Ādi. Evaṁ saraṇagamanaphalaṁ veditabbaṁ.",
  "tika-vin01t11:721": "Saraṇagamanaphalakathā niṭṭhitā.",
  "tika-vin01t11:722": "Saraṇagamanasaṁkilesabhedakathā",
  "tika-vin01t11:723_0": "Tattha ca lokiyasaraṇagamanaṁ tīsu vatthūsu aññāṇasaṁsayamicchāñāṇādīhi saṁkilissati,",
  "tika-vin01t11:723_1": "na mahājutikaṁ, na ujjalaṁ aparisuddhaṁ apariyodātaṁ hoti, na mahāvipphāraṁ anuḷāraṁ.",
  "tika-vin01t11:723_2": "Ettha ca aññāṇaṁ nāma vatthuttayassa guṇānaṁ ajānanaṁ tattha sammoho. ‘‘Buddho nu",
  "tika-vin01t11:723_3": "kho, na nu kho’’tiādinā vicikicchā saṁsayo. Micchāñāṇaṁ nāma tassa guṇānaṁ aguṇabhāvaparikappanena",
  "tika-vin01t11:723_4": "viparītaggāhoti veditabbaṁ. Lokuttarassa pana saraṇagamanassa natthi saṁkileso. Lokiyassa",
  "tika-vin01t11:723_5": "ca saraṇagamanassa duvidho bhedo sāvajjo anavajjo ca. Tattha sāvajjo aññasatthārādīsu",
  "tika-vin01t11:723_6": "attaniyyātanādīhi hoti, so aniṭṭhaphalo. Anavajjo pana kālakiriyāya hoti. Lokiyañhi",
  "tika-vin01t11:723_7": "saraṇagamanaṁ sikkhāpadasamādānaṁ viya aggahitakālaparicchedakaṁ jīvitapariyantameva",
  "tika-vin01t11:723_8": "hoti, tasmā tassa khandhabhedena bhedo, so avipākattā aphalo. Lokuttarassa pana nevatthi",
  "tika-vin01t11:723_9": "bhedo. Bhavantarepi hi ariyasāvako aññaṁ satthāraṁ na uddisatīti. Evaṁ saraṇagamanassa",
  "tika-vin01t11:723_10": "saṁkileso ca bhedo ca veditabbo.",
  "tika-vin01t11:724_0": "Kasmā panettha vodānaṁ na gahitaṁ, nanu vodānavibhāvanāpi tattha kosallāya hotīti?",
  "tika-vin01t11:724_1": "Saccametaṁ, taṁ pana saṁkilesaggahaṇena atthato dīpitaṁ hotīti na gahitaṁ. Yāni hi",
  "tika-vin01t11:724_2": "tesaṁ saṁkilesakāraṇāni aññāṇādīni , tesaṁ sabbena sabbaṁ anuppādanena uppannānañca",
  "tika-vin01t11:724_3": "pahānena vodānaṁ hotīti. Evamettha ‘‘saraṇaṁ saraṇagamana’’ntiādīnaṁ papañco veditabbo.",
  "tika-vin01t11:724_4": "Imassa pana yathāvuttapapañcassa idha avacane kāraṇaṁ dassento āha ‘‘so pana idha",
  "tika-vin01t11:724_5": "vuccamāno’’tiādi. Tattha saraṇavaṇṇanatoti sāmaññaphalasutte vuttasaraṇavaṇṇanato.",
  "tika-vin01t11:725": "Saraṇagamanasaṁkilesabhedakathā niṭṭhitā.",
  "tika-vin01t11:726": "Upāsakattapaṭivedanākathā",
  "tika-vin01t11:727_0": "Evaṁdhāretūti evaṁ jānātūti attho. Ettha ko upāsakoti sarūpapucchā, tasmā kiṁlakkhaṇo",
  "tika-vin01t11:727_1": "upāsakoti vuttaṁ hoti. Kasmāti hetupucchā. Tena kena pavattinimittena upāsakasaddo",
  "tika-vin01t11:727_2": "tasmiṁ puggale niruḷhoti dasseti. Tenāha ‘‘kasmā upāsakoti vuccatī’’ti. Saddassa",
  "tika-vin01t11:727_3": "hi abhidheyyapavattinimittaṁ tadatthassa tabbhāvakāraṇaṁ. Kimassa sīlanti kīdisaṁ",
  "tika-vin01t11:727_4": "assa upāsakassa sīlaṁ, kittakena sīlenāyaṁ sīlasampanno nāma hotīti attho. Ko ājīvoti",
  "tika-vin01t11:727_5": "ko assa sammāājīvo. So pana micchājīvassa parivajjanena hotīti sopi vibhajīyati.",
  "tika-vin01t11:727_6": "Kā vipattīti kassa sīlassa ājīvassa vā vipatti. Anantarassa hi vidhi vā paṭisedho",
  "tika-vin01t11:727_7": "vā. Sampattīti etthāpi eseva nayo.",
  "tika-vin01t11:728_0": "Idaṁ pakiṇṇakaṁ veditabbanti kathaṁ veditabbaṁ? Vuccate – ko upāsakoti khattiyādīsu",
  "tika-vin01t11:728_1": "yo koci tisaraṇaṁ gato gahaṭṭho. Saraṇagamanameva hettha kāraṇaṁ, na jātiādiviseso.",
  "tika-vin01t11:728_2": "Vuttañhetaṁ ‘‘yato kho, mahānāma, buddhaṁ saraṇaṁ gato hoti, dhammaṁ, saṅghaṁ saraṇaṁ",
  "tika-vin01t11:728_3": "gato hoti. Ettāvatā kho, mahānāma, upāsako hotī’’ti (saṁ. ni. 5.1033).",
  "tika-vin01t11:729_0": "Kasmā upāsakoti ratanattayaupāsanato. Teneva saraṇagamanena tattha ca sakkaccakiriyāya",
  "tika-vin01t11:729_1": "ādaragāravabahumānādiyogena payirupāsanatoti vuttaṁ hoti. So hi buddhaṁ upāsatīti",
  "tika-vin01t11:729_2": "upāsako. Dhammaṁ, saṅghaṁ upāsatīti upāsako.",
  "tika-vin01t11:730_0": "Kimassasīlanti pañca veramaṇiyo. Veramaṇiyoti cettha veraṁ vuccati pāṇātipātādīsu",
  "tika-vin01t11:730_1": "dussīlyaṁ, tassa mananato hananato vināsanato veramaṇiyo pañca viratiyo viratippadhānattā",
  "tika-vin01t11:730_2": "tassa sīlassa. Vuttañhetaṁ ‘‘yato kho, mahānāma, upāsako pāṇātipātā paṭivirato hoti,",
  "tika-vin01t11:730_3": "adinnādānā, kāmesumicchācārā, musāvādā, surāmerayamajjapamādaṭṭhānā paṭivirato hoti.",
  "tika-vin01t11:730_4": "Ettāvatā kho, mahānāma, upāsako sīlavā hotī’’ti (saṁ. ni. 5.1033).",
  "tika-vin01t11:731_0": "Ko ājīvoti pañca micchāvaṇijjā pahāya dhammena samena jīvitakappanaṁ. Vuttañhetaṁ",
  "tika-vin01t11:731_1": "– ‘‘pañcimā, bhikkhave, vaṇijjā upāsakena akaraṇīyā. Katamā pañca? Satthavaṇijjā",
  "tika-vin01t11:731_2": "sattavaṇijjā maṁsavaṇijjā majjavaṇijjā visavaṇijjā. Imā kho, bhikkhave, pañca vaṇijjā",
  "tika-vin01t11:731_3": "upāsakena akaraṇīyā’’ti (a. ni. 5.177).",
  "tika-vin01t11:732_0": "Ettha ca satthavaṇijjāti āvudhabhaṇḍaṁ katvā vā kāretvā vā yathākataṁ vā paṭilabhitvā",
  "tika-vin01t11:732_1": "tassa vikkayo. Sattavaṇijjāti manussavikkayo. Maṁsavaṇijjāti sūnakārādayo viya migasūkarādike",
  "tika-vin01t11:732_2": "posetvā maṁsaṁ sampādetvā vikkayo. Majjavaṇijjāti yaṁ kiñci majjaṁ yojetvā tassa",
  "tika-vin01t11:732_3": "vikkayo. Visavaṇijjāti visaṁ yojetvā saṅgahetvā vā tassa vikkayo. Tattha satthavaṇijjā",
  "tika-vin01t11:732_4": "paroparodhanimittatāya akaraṇīyā vuttā, sattavaṇijjā abhujissabhāvakaraṇato, maṁsavisavaṇijjā",
  "tika-vin01t11:732_5": "vadhahetuto, majjavaṇijjā pamādaṭṭhānatoti veditabbā.",
  "tika-vin01t11:733_0": "Kā vipattīti yā tasseva sīlassa ca ājīvassa ca vipatti bhedo kopo pakopo ca, ayamassa",
  "tika-vin01t11:733_1": "vipatti. Apica yāya esa caṇḍālo ceva hoti malañca paṭikuṭṭho ca, sāpissa vipattīti",
  "tika-vin01t11:733_2": "veditabbā. Te ca atthato assaddhiyādayo pañca dhammā honti. Yathāha –",
  "tika-vin01t11:734_0": "‘‘Pañcahi, bhikkhave, dhammehi samannāgato upāsako upāsakacaṇḍālo ca hoti upāsakamalañca",
  "tika-vin01t11:734_1": "upāsakapaṭikuṭṭho ca. Katamehi pañcahi? Assaddho hoti, dussīlo hoti, kotūhalamaṅgaliko",
  "tika-vin01t11:734_2": "hoti, maṅgalaṁ pacceti, no kammaṁ , ito ca bahiddhā dakkhiṇeyyaṁ pariyesati, tattha",
  "tika-vin01t11:734_3": "ca pubbakāraṁ karotī’’ti (a. ni. 5.175).",
  "tika-vin01t11:735_0": "Ettha ca upāsakapaṭikuṭṭhoti upāsakanihīno. Buddhādīsu kammakammaphalesu ca saddhāvipariyāyo",
  "tika-vin01t11:735_1": "assaddhiyaṁ micchādhimokkho, yathāvuttena assaddhiyena samannāgato assaddho. Yathāvuttasīlavipattiājīvavipattivasena",
  "tika-vin01t11:735_2": "dussīlo. ‘‘Iminā diṭṭhādinā idaṁ nāma maṅgalaṁ hotī’’ti evaṁ bālajanaparikappitakotūhalasaṅkhātena",
  "tika-vin01t11:735_3": "diṭṭhasutamutamaṅgalena samannāgato kotūhalamaṅgaliko. Maṅgalaṁ paccetīti diṭṭhamaṅgalādibhedaṁ",
  "tika-vin01t11:735_4": "maṅgalameva pattiyāyati. No kammanti kammassakataṁ no pattiyāyati. Itobahiddhāti",
  "tika-vin01t11:735_5": "ito sabbaññubuddhasāsanato bahiddhā bāhirakasamaye. Dakkhiṇeyyaṁ pariyesatīti duppaṭipannaṁ",
  "tika-vin01t11:735_6": "dakkhiṇārahasaññī gavesati. Pubbakāraṁ karotīti dānamānanādikaṁ kusalakiriyaṁ paṭhamataraṁ",
  "tika-vin01t11:735_7": "karoti. Ettha ca dakkhiṇeyyapaayesanapubbakāre ekaṁ katvā pañca dhammā veditabbā.",
  "tika-vin01t11:736": "Kāsampattīti sāva tassa sīlasampadā ca ājīvasampadā ca sampatti, ye cassa ratanabhāvādikarā saddhādayo pañca dhammā. Yathāha –",
  "tika-vin01t11:737_0": "‘‘Pañcahi, bhikkhave, dhammehi samannāgato upāsako upāsakaratanañca hoti upāsakapadumañca",
  "tika-vin01t11:737_1": "upāsakapuṇḍarīko ca. Katamehi pañcahi? Saddho hoti, sīlavā hoti, na kotūhalamaṅgaliko",
  "tika-vin01t11:737_2": "hoti, kammaṁ pacceti, no maṅgalaṁ, na ito bahiddhā dakkhiṇeyyaṁ pariyesati, idha",
  "tika-vin01t11:737_3": "ca pubbakāraṁ karotī’’ti.",
  "tika-vin01t11:738_0": "Ettha ca catunnampi parisānaṁ ratijananaṭṭhena upāsakova ratanaṁ upāsakaratanaṁ,",
  "tika-vin01t11:738_1": "guṇasobhākittisaddasugandhatāhi upāsakova padumaṁ upāsakapadumaṁ, tathā upāsakapuṇḍarīko",
  "tika-vin01t11:738_2": "ca veditabbo. Sesamettha vipattiyaṁ vuttavipariyāyena viññeyyaṁ. Evamidaṁ ‘‘ko upāsako’’tiādikaṁ",
  "tika-vin01t11:738_3": "pakiṇṇakaṁ vitthārato veditabbaṁ. Imassa pana pakiṇṇakassa idha vitthāretvā avacane",
  "tika-vin01t11:738_4": "kāraṇaṁ dassento āha ‘‘taṁ atibhāriyakaraṇato’’tiādi.",
  "tika-vin01t11:739_0": "Ādimhīti ādiatthe. Koṭiyanti pariyantakoṭiyaṁ. Vihāraggenāti ovarakakoṭṭhāsena, ‘‘imasmiṁ",
  "tika-vin01t11:739_1": "gabbhe vasantānaṁ idaṁ panasaphalaṁ pāpuṇātī’’tiādinā taṁtaṁvasanaṭṭhānakoṭṭhāsenāti",
  "tika-vin01t11:739_2": "attho. Ajjatanti ajja icceva attho. Pāṇehi upetanti iminā tassa saraṇagamanassa āpāṇakoṭikataṁ",
  "tika-vin01t11:739_3": "dassento ‘‘yāva me jīvitaṁ pavattatī’’tiādīni vatvā puna jīvitenapahaṁ vatthuttayaṁ",
  "tika-vin01t11:739_4": "paṭipūjento saraṇagamanañca rakkhāmīti uppannaṁ tassa brāhmaṇassa adhippāyaṁ vibhāvento",
  "tika-vin01t11:739_5": "‘‘ahañhī’’tiādimāha. Pāṇehi upetanti hi yāva me pāṇā dharanti, tāva saraṇaṁ upetaṁ,",
  "tika-vin01t11:739_6": "upento na vācāmattena na ekavāraṁ cittuppādanamattena, atha kho pāṇānaṁ pariccajanavasena",
  "tika-vin01t11:739_7": "yāvajīvaṁ upetanti evamettha attho veditabbo.",
  "tika-vin01t11:740_0": "Adhivāsetūti sādiyatu, taṁ pana sādiyanaṁ manasā sampaṭiggaho hotīti āha ‘‘sampaṭicchatū’’ti.",
  "tika-vin01t11:740_1": "Kāyaṅganti kāyameva aṅganti vadanti, kāyassa vā aṅgaṁ sīsādi kāyaṅgaṁ, sīsādi sarīrāvayavanti",
  "tika-vin01t11:740_2": "vuttaṁ hoti. Vācaṅganti ‘‘hotu sādhū’’ti evamādivācāya aṅgaṁ avayavaṁ. Vācaṅgassa",
  "tika-vin01t11:740_3": "copanaṁ vācāya pavattanamevāti veditabbaṁ. Abbhantareyevāti attano cittasantāneyeva.",
  "tika-vin01t11:740_4": "Khantiṁ cāretvāti khantiṁ pavattetvā, ruciṁ uppādetvāti vuttaṁ hoti. ‘‘Khantiṁ dhāretvā’’tipi",
  "tika-vin01t11:740_5": "pāṭho, uppannaṁ ruciṁ abbhantareyeva dhāretvā vacībhedena apakāsetvāti vuttaṁ hoti.",
  "tika-vin01t11:741_0": "Kathaṁ pana verañjo brāhmaṇo bhagavato adhivāsanaṁ aññāsi. Na hi tena sakkā bhagavato",
  "tika-vin01t11:741_1": "cittappavatti paccakkhato viññātuṁ, tasmā ‘‘bhagavato adhivāsanaṁ viditvā’’ti kasmā",
  "tika-vin01t11:741_2": "vuttanti ce? Kiñcāpi tena na sakkā cittappavatti paccakkhato viññātuṁ, tathāpi ākārasallakkhaṇakusalatāya",
  "tika-vin01t11:741_3": "anvayabyatirekavasena anumānato aññāsīti dassento āha ‘‘sace me samaṇo gotamo’’tiādi.",
  "tika-vin01t11:741_4": "Ākārasallakkhaṇakusalatāyāti cittappavattiākāravijānane chekatāya, adhippāyavijānane",
  "tika-vin01t11:741_5": "kusalatāyāti vuttaṁ hoti. Dasanakhasamodhānasamujjalanti dvīsu hatthesu dasannaṁ",
  "tika-vin01t11:741_6": "nakhānaṁ samodhānena ekībhāvena samujjalantaṁ. Añjalinti hatthapuṭaṁ. Paṭimukhoyevāti",
  "tika-vin01t11:741_7": "abhimukhoyeva, na bhagavato piṭṭhiṁ dassetvāti attho. Vanditvāti pañcapatiṭṭhitena vanditvā.",
  "tika-vin01t11:742": "Upāsakattapaṭivedanākathā niṭṭhitā.",
  "tika-vin01t11:743": "Dubbhikkhakathā",
  "tika-vin01t11:744_0": "16.Susassakālepīti sampannasassakālepi. Atisamagghepīti atisayena appagghepi, yadā",
  "tika-vin01t11:744_1": "kiñcideva datvā bahuṁ pubbaṇṇāparaṇṇaṁ gaṇhanti, tādise kālepīti attho. Sāliādi dhaññaṁ",
  "tika-vin01t11:744_2": "pubbaṇṇaṁ, muggamāsādi aparaṇṇaṁ. Dvidhā pavattaṁ īhitaṁ etthāti dvīhitikāti majjhapadalopībāhiratthasamāsoyamīti",
  "tika-vin01t11:744_3": "dassento āha ‘‘dvidhā pavattaīhitikā’’ti. Īhanaṁ īhitanti īhitasaddoyaṁ bhāvasādhanoti",
  "tika-vin01t11:744_4": "āha ‘‘īhitaṁ nāma iriyā’’ti. Tattha iriyāti kiriyā. Kassa panesā kiriyāti āha ‘‘cittairiyā’’ti,",
  "tika-vin01t11:744_5": "cittakiriyā cittappayogoti attho. Tenevāha ‘‘cittaīhā’’ti. Kathaṁ panettha īhitassa",
  "tika-vin01t11:744_6": "dvidhā pavattīti āha ‘‘lacchāma nu kho’’tiādi. Tattha lacchāma nu khoti idaṁ duggatānaṁ",
  "tika-vin01t11:744_7": "vasena vuttaṁ. Jīvituṁ vā sakkhissāma nu kho, noti idaṁ pana issarānaṁ vasena vuttanti",
  "tika-vin01t11:744_8": "veditabbaṁ. Bhikkhamānāti yācamānā. ‘‘Duhitikā’’tipi pāṭho. Tatthāpi vuttanayenevattho",
  "tika-vin01t11:744_9": "veditabbo. Dvi-saddassa hi du-saddādesenāyaṁ niddeso hoti. Dukkhaṁ vā īhitaṁ ettha",
  "tika-vin01t11:744_10": "na sakkā koci payogo sukhena kātunti duhitikā, dukkarajīvitappayogāti attho.",
  "tika-vin01t11:745_0": "Du-sadde vā ukārassa vakāraṁ katvā dvīhitikāti ayaṁ niddesoti āha ‘‘atha vā’’tiādi.",
  "tika-vin01t11:745_1": "Byādhi rogoti etāni ‘‘āturatā’’ti imassa vevacanāni. Tena setaṭṭikā nāma ekā rogajātīti",
  "tika-vin01t11:745_2": "dasseti. So pana rogo pāṇakadosena sambhavati. Eko kira pāṇako nāḷamajjhagataṁ gaṇṭhiṁ",
  "tika-vin01t11:745_3": "vijjhati, yena viddhattā nikkhantampi sālisīsaṁ khīraṁ gahetuṁ na sakkoti. Tenāha",
  "tika-vin01t11:745_4": "‘‘pacchinnakhīra’’ntiādi.",
  "tika-vin01t11:746_0": "Vuttasassanti vapitasassaṁ. Tatthāti verañjāyaṁ. Salākāmattaṁ vuttaṁ etthāti salākāvuttā,",
  "tika-vin01t11:746_1": "purimapade uttarapadalopenāyaṁ niddeso. Tenāha ‘‘salākā eva sampajjatī’’ti. Yaṁ tattha",
  "tika-vin01t11:746_2": "vuttaṁ vāpitaṁ, taṁ salākāmattameva ahosi, phalaṁ na jāyatīti attho. Sampajjatīti",
  "tika-vin01t11:746_3": "ca iminā ‘‘salākāvuttā’’ti etthāyaṁ vuttasaddo nipphattiatthoti dasseti. Salākāyāti",
  "tika-vin01t11:746_4": "veḷuvilīvatālapaṇṇādīhi katasalākāya. Dhaññavikkayakānaṁ santikanti dhaññaṁ vikkiṇantīti",
  "tika-vin01t11:746_5": "dhaññavikkayakā, tesaṁ samīpanti attho. Kayakesūti dhaññagaṇhanakesu. Kiṇitvāti gahetvā.",
  "tika-vin01t11:746_6": "Dhaññakaraṇaṭṭhāneti koṭṭhāgārassa samīpaṭṭhāne, dhaññaminanaṭṭhāneti vuttaṁ hoti",
  "tika-vin01t11:746_7": ". Vaṇṇajjhakkhanti kahāpaṇaparikkhakaṁ. Nasukarā uñchena paggahena yāpetunti paggayhatīti",
  "tika-vin01t11:746_8": "paggaho, patto. Tena paggahena pattenāti attho, pattaṁ gahetvā bhikkhācariyāya yāpetuṁ",
  "tika-vin01t11:746_9": "na sakkāti vuttaṁ hoti. Tenevāha ‘‘paggahena yo uñcho’’tiādi. Nasukarāti sukarabhāvo",
  "tika-vin01t11:746_10": "ettha natthīti nasukarā. Piṇḍāya caritvāti piṇḍāya caraṇahetu. Hetuatthepi hi tvāsaddameke icchanti.",
  "tika-vin01t11:747_0": "Uttarāpathato āgatā, uttarāpatho vā nivāso etesanti uttarāpathakāti vattabbe niruttinayena",
  "tika-vin01t11:747_1": "‘‘uttarāhakā’’ti vuttaṁ. Tenāha ‘‘uttarāpathavāsikā’’tiādi. ‘‘Uttarāpathakā’’icceva",
  "tika-vin01t11:747_2": "vā pāḷipāṭho veditabbo. Keci pana ‘‘uttaraṁ visiṭṭhaṁ bhaṇḍaṁ āharantīti uttarāhakā,",
  "tika-vin01t11:747_3": "uttaraṁ vā adhikaṁ agghaṁ nentīti uttarāhakā’’tiādinā aññena pakārena atthaṁ vaṇṇayanti.",
  "tika-vin01t11:747_4": "Assānaṁ uṭṭhānaṭṭhāneti assānaṁ ākaraṭṭhāne. Verañjanti verañjāyaṁ. Bhummatthe hetaṁ",
  "tika-vin01t11:747_5": "upayogavacanaṁ. Mandiranti assasālaṁ. Assamaṇḍalikāyoti paññāyiṁsūti parimaṇḍalākārena",
  "tika-vin01t11:747_6": "katattā assamaṇḍalikāyoti pākaṭā ahesuṁ. Evaṁ katānañca assasālānaṁ bahuttā bahuvacananiddeso",
  "tika-vin01t11:747_7": "kato. Dasannaṁ dasannaṁ assānaṁ vasanokāso ekekā assamaṇḍalikātipi vadanti. Addhānakkhamā",
  "tika-vin01t11:747_8": "na hontīti dīghakālaṁ pavattetuṁ khamā na honti, na cirakālappavattinoti vuttaṁ hoti.",
  "tika-vin01t11:748_0": "Gaṅgāya dakkhiṇā disā appatirūpadeso, uttarā disā patirūpadesoti adhippāyenāha ‘‘na",
  "tika-vin01t11:748_1": "hi te’’tiādi. Gaṅgāya dakkhiṇatīrajātā dakkhiṇāpathamanussā. ‘‘Amhākaṁ buddho’’ti",
  "tika-vin01t11:748_2": "evaṁ buddhaṁ mamāyantīti buddhamāmakā. Evaṁ sesesupi. Paṭiyādetunti sampādetuṁ. Niccabhattasaṅkhepenāti",
  "tika-vin01t11:748_3": "niccabhattākārena. Pubbaṇhasamayanti idaṁ bhummatthe upayogavacananti āha ‘‘pubbaṇhasamayetiattho’’ti.",
  "tika-vin01t11:748_4": "Accantasaṁyoge vā idaṁ upayogavacananti dassetuṁ yathā accantasaṁyogattho sambhavati,",
  "tika-vin01t11:748_5": "tathā atthaṁ dassento āha ‘‘pubbaṇhe vā samaya’’ntiādi. Evanti evaṁ pacchā vuttanayena",
  "tika-vin01t11:748_6": "atthe vuccamāne. Nanu ca vihāre nisīdantāpi antaravāsakaṁ nivāsetvāva nisīdanti,",
  "tika-vin01t11:748_7": "tasmā ‘‘nivāsetvā’’ti idaṁ kasmā vuttanti āha ‘‘vihāranivāsanaparivattanavasenā’’tiādi.",
  "tika-vin01t11:748_8": "Vihāranivāsanaparivattanañca vihāre nisinnakāle nivatthampi puna gāmappavesanasamaye",
  "tika-vin01t11:748_9": "cāletvā ito cito ca saṇṭhapetvā sakkaccaṁ nivāsanamevāti veditabbaṁ. Tenevāha ‘‘na",
  "tika-vin01t11:748_10": "hi te tato pubbe anivatthā ahesu’’nti. Pattacīvaramādāyāti pattañca cīvarañca gahetvā.",
  "tika-vin01t11:748_11": "Gahaṇañcettha na kevalaṁ hattheneva, atha kho yena kenaci ākārena dhāraṇamevāti dassento",
  "tika-vin01t11:748_12": "yathāsambhavamatthayojanaṁ karoti ‘‘pattaṁ hatthehī’’tiādinā.",
  "tika-vin01t11:749_0": "Gatagataṭṭhāneti assamaṇḍalikāsu sampattasampattaṭṭhāne. Udukkhale koṭṭetvā koṭṭetvā",
  "tika-vin01t11:749_1": "paribhuñjantīti ettha kasmā pana te bhikkhū sayameva evaṁ katvā paribhuñjanti, kimevaṁ",
  "tika-vin01t11:749_2": "laddhaṁ kappiyakārakehi yāguṁ vā bhattaṁ vā pacāpetvā sayaṁ vā pacitvā paribhuñjituṁ",
  "tika-vin01t11:749_3": "na vaṭṭatīti āha ‘‘therānaṁ koci kappiyakārako natthī’’tiādi. Kappiyākappiyabhāvaṁ",
  "tika-vin01t11:749_4": "anapekkhitvā bhikkhūnaṁ evaṁ kātuṁ sāruppaṁ na hotīti vatvā puna akappiyabhāvampi",
  "tika-vin01t11:749_5": "dassento āha ‘‘na ca vaṭṭatī’’ti. Bhājanādipariharaṇavasena bahubhaṇḍikatāya abhāvato",
  "tika-vin01t11:749_6": "vuttaṁ ‘‘sallahukavuttitā’’ti. Sakaṁ sakaṁ paṭivīsanti attano attano koṭṭhāsaṁ. Appossukkāti",
  "tika-vin01t11:749_7": "samaṇadhammato aññattha nirussāhā. Tadupiyanti tadanurūpaṁ. Pisatīti cuṇṇeti. Puññañāṇavisesehi",
  "tika-vin01t11:749_8": "kattabbakammassa manāpatā hotīti āha ‘‘puññavatā’’tiādi. Nanti naṁ patthapulakaṁ.",
  "tika-vin01t11:749_9": "‘‘Na tato paṭṭhāyā’’ti vacanato tato pubbe bhagavato piṇḍāya caraṇampi dassitanti veditabbaṁ.",
  "tika-vin01t11:750_0": "Laddhāti labhitvā. ‘‘Laddho’’ti vā pāṭho, upaṭṭhākaṭṭhānaṁ neva laddhoti attho. Kadā",
  "tika-vin01t11:750_1": "pana thero upaṭṭhākaṭṭhānaṁ laddhoti? Vuccate (dī. ni. aṭṭha. 2.11; a. ni. aṭṭha.",
  "tika-vin01t11:750_2": "1.1.219-223) – ekadā kira bhagavā nāgasamālattherena saddhiṁ addhānamaggappaṭipanno",
  "tika-vin01t11:750_3": "dvedhāpathaṁ patto. Thero maggā ukkamma ‘‘bhagavā ahaṁ iminā maggena gacchāmī’’ti",
  "tika-vin01t11:750_4": "āha. Atha naṁ bhagavā ‘‘ehi bhikkhu, iminā gacchāmā’’ti āha. So ‘‘handa bhagavā tumhākaṁ",
  "tika-vin01t11:750_5": "pattacīvaraṁ gaṇhatha, ahaṁ iminā gacchāmī’’ti vatvā pattacīvaraṁ chamāyaṁ ṭhapetuṁ",
  "tika-vin01t11:750_6": "āraddho. Atha bhagavā ‘‘āhara bhikkhū’’ti vatvā pattacīvaraṁ gahetvā gato. Tassapi",
  "tika-vin01t11:750_7": "bhikkhuno itarena maggena gacchato corā pattacīvarañceva hariṁsu, sīsañca bhindiṁsu.",
  "tika-vin01t11:750_8": "So ‘‘bhagavā dāni me paṭisaraṇaṁ, na añño’’ti cintetvā lohitena gaḷantena bhagavato",
  "tika-vin01t11:750_9": "santikaṁ āgami. ‘‘Kimidaṁ bhikkhū’’ti ca vutte taṁ pavattiṁ ārocesi. Atha naṁ bhagavā",
  "tika-vin01t11:750_10": "‘‘mā cintayi bhikkhu, etaṁ kāraṇaṁyeva te nivārayimhā’’ti vatvā samassāsesi.",
  "tika-vin01t11:751_0": "Ekadā pana bhagavā meghiyattherena saddhiṁ pācīnavaṁsamigadāye jantugāmaṁ agamāsi.",
  "tika-vin01t11:751_1": "Tatrāpi meghiyo jantugāme piṇḍāya caritvā nadītīre pāsādikaṁ ambavanaṁ disvā ‘‘bhagavā",
  "tika-vin01t11:751_2": "tumhākaṁ pattacīvaraṁ gaṇhatha, ahaṁ etasmiṁ ambavane samaṇadhammaṁ karomī’’ti vatvā",
  "tika-vin01t11:751_3": "bhagavatā tikkhattuṁ nivāriyamānopi gantvā akusalavitakkehi anvāsatto paccāgantvā",
  "tika-vin01t11:751_4": "taṁ pavattiṁ ārocesi. Tampi bhagavā ‘‘idameva te kāraṇaṁ sallakkhayitvā nivārayimhā’’ti",
  "tika-vin01t11:751_5": "vatvā anupubbena sāvatthiṁ agamāsi. Tattha gandhakuṭipariveṇe paññattavarabuddhāsane",
  "tika-vin01t11:751_6": "nisinno bhikkhusaṅghaparivuto bhikkhū āmantesi – ‘‘bhikkhave, idānimhi mahallako,",
  "tika-vin01t11:751_7": "ekacce bhikkhū ‘iminā maggena gacchāmā’ti vutte aññena gacchanti, ekacce mayhaṁ pattacīvaraṁ",
  "tika-vin01t11:751_8": "bhūmiyaṁ nikkhipanti, mayhaṁ nibaddhupaṭṭhākaṁ bhikkhuṁ jānāthā’’ti. Bhikkhūnaṁ dhammasaṁvego",
  "tika-vin01t11:751_9": "udapādi. Athāyasmā sāriputto uṭṭhāya bhagavantaṁ vanditvā ‘‘ahaṁ, bhante, tumheyeva",
  "tika-vin01t11:751_10": "patthayamāno satasahassakappādhikaṁ asaṅkhyeyyaṁ pāramiyo pūresiṁ, nanu mādiso mahāpañño",
  "tika-vin01t11:751_11": "upaṭṭhāko nāma vaṭṭati, ahaṁ upaṭṭhahissāmī’’ti āha. Taṁ bhagavā ‘‘alaṁ, sāriputta,",
  "tika-vin01t11:751_12": "yassaṁ disāyaṁ tvaṁ viharasi, asuññāyeva sā disā, tava ovādo buddhānaṁ ovādasadiso,",
  "tika-vin01t11:751_13": "na me tayā upaṭṭhākakiccaṁ atthī’’ti paṭikkhipi. Etenevupāyena mahāmoggallānaṁ ādiṁ",
  "tika-vin01t11:751_14": "katvā asītimahāsāvakā uṭṭhahiṁsu. Sabbe bhagavā paṭikkhipi.",
  "tika-vin01t11:752_0": "Ānandatthero pana tuṇhīyeva nisīdi. Atha naṁ bhikkhū āhaṁsu ‘‘āvuso, bhikkhusaṅgho",
  "tika-vin01t11:752_1": "upaṭṭhākaṭṭhānaṁ yācati, tvampi yācāhī’’ti. Yācitvā laddhaṭṭhānaṁ nāma āvuso kīdisaṁ",
  "tika-vin01t11:752_2": "hoti, kiṁ maṁ satthā na passati, sace rocessati, ‘‘ānando maṁ upaṭṭhātū’’ti vakkhatīti.",
  "tika-vin01t11:752_3": "Atha bhagavā ‘‘na, bhikkhave, ānando aññena ussāhetabbo, sayameva jānitvā maṁ upaṭṭhahissatī’’ti",
  "tika-vin01t11:752_4": "āha. Tato bhikkhū ‘‘uṭṭhehi āvuso ānanda, uṭṭhehi, āvuso ānanda, dasabalaṁ upaṭṭhākaṭṭhānaṁ",
  "tika-vin01t11:752_5": "yācāhī’’ti āhaṁsu. Thero uṭṭhahitvā cattāro paṭikkhepe ca catasso ca āyācanāti aṭṭha vare yāci.",
  "tika-vin01t11:753_0": "Cattāropaṭikkhepā nāma ‘‘sace me, bhante bhagavā, attanā laddhaṁ paṇītaṁ cīvaraṁ",
  "tika-vin01t11:753_1": "na dassati , piṇḍapātaṁ na dassati, ekagandhakuṭiyaṁ vasituṁ na dassati, nimantanaṁ",
  "tika-vin01t11:753_2": "gahetvā na gamissati, evāhaṁ bhagavantaṁ upaṭṭhahissāmī’’ti vatvā ‘‘kaṁ panettha,",
  "tika-vin01t11:753_3": "ānanda, ādīnavaṁ addasā’’ti vutte āha ‘‘sacāhaṁ, bhante, imāni vatthūni labhissāmi,",
  "tika-vin01t11:753_4": "bhavissanti vattāro ‘ānando dasabalena laddhaṁ paṇītaṁ cīvaraṁ paribhuñjati, piṇḍapātaṁ",
  "tika-vin01t11:753_5": "paribhuñjati, ekagandhakuṭiyaṁ vasati, ekanimantanaṁ gacchati, etaṁ lābhaṁ labhanto",
  "tika-vin01t11:753_6": "tathāgataṁ upaṭṭhāti, ko evaṁ upaṭṭhahato bhāro’’’ti. Ime cattāro paṭikkhepe yāci.",
  "tika-vin01t11:754_0": "Catasso āyācanā nāma ‘‘sace, bhante bhagavā, mayā gahitaṁ nimantanaṁ gamissati, sacāhaṁ",
  "tika-vin01t11:754_1": "tiroraṭṭhā tirojanapadā bhagavantaṁ daṭṭhuṁ āgataparisaṁ āgatakkhaṇe eva bhagavantaṁ",
  "tika-vin01t11:754_2": "dassetuṁ lacchāmi, yadā me kaṅkhā uppajjati, tasmiṁyeva khaṇe bhagavantaṁ upasaṅkamituṁ",
  "tika-vin01t11:754_3": "lacchāmi, tathā yaṁ bhagavā mayhaṁ parammukhaṁ dhammaṁ deseti, taṁ āgantvā mayhaṁ",
  "tika-vin01t11:754_4": "kathessati, evāhaṁ bhagavantaṁ upaṭṭhahissāmī’’ti vatvā ‘‘kaṁ panettha, ānanda, ānisaṁsaṁ",
  "tika-vin01t11:754_5": "passasī’’ti vutte āha ‘‘idha, bhante, saddhā kulaputtā bhagavato okāsaṁ alabhantā",
  "tika-vin01t11:754_6": "maṁ evaṁ vadanti ‘sveva, bhante ānanda, bhagavatā saddhiṁ amhākaṁ ghare bhikkhaṁ",
  "tika-vin01t11:754_7": "gaṇheyyāthā’ti. Sace bhagavā tattha na gamissati, icchitakkhaṇeyeva parisaṁ dassetuṁ",
  "tika-vin01t11:754_8": "kaṅkhañca vinodetuṁ okāsaṁ na lacchāmi, bhavissanti vattāro ‘kiṁ ānando dasabalaṁ",
  "tika-vin01t11:754_9": "upaṭṭhāti, ettakampissa anuggahaṁ bhagavā na karotī’ti. Bhagavato ca parammukhā maṁ",
  "tika-vin01t11:754_10": "pucchissanti ‘ayaṁ, āvuso ānanda, gāthā idaṁ suttaṁ idaṁ jātakaṁ kattha desita’nti.",
  "tika-vin01t11:754_11": "Sacāhaṁ taṁ na sampāyissāmi, bhavissanti vattāro ‘ettakampi, āvuso, na jānāsi, kasmā",
  "tika-vin01t11:754_12": "tvaṁ chāyā viya bhagavantaṁ na vijahanto dīgharattaṁ ciraṁ vicarī’ti. Tenāhaṁ parammukhā",
  "tika-vin01t11:754_13": "desitassapi dhammassa puna kathanaṁ icchāmī’’ti. Imā catasso āyācanā yāci. Bhagavāpissa",
  "tika-vin01t11:754_14": "adāsi. Evaṁ ime aṭṭha vare gahetvā nibaddhupaṭṭhāko ahosi.",
  "tika-vin01t11:755_0": "Tasseva ṭhānantarassa atthāya kappasatasahassaṁ pūritānaṁ pāramīnaṁ phalaṁ pāpuṇi,",
  "tika-vin01t11:755_1": "pāpuṇitvā ca upaṭṭhākānaṁ aggo hutvā bhagavantaṁ upaṭṭhahi. Thero hi upaṭṭhākaṭṭhānaṁ",
  "tika-vin01t11:755_2": "laddhakālato paṭṭhāya bhagavantaṁ duvidhena udakena tividhena dantakaṭṭhena pādaparikammena",
  "tika-vin01t11:755_3": "piṭṭhiparikammena gandhakuṭipariveṇasammajjanenāti evamādīhi kiccehi upaṭṭhahanto",
  "tika-vin01t11:755_4": "‘‘imāya nāma velāya satthu idaṁ nāma laddhuṁ vaṭṭati, idaṁ nāma kātuṁ vaṭṭatī’’ti",
  "tika-vin01t11:755_5": "cintetvā taṁ taṁ nipphādento mahatiṁ daṇḍadīpikaṁ gahetvā ekarattiṁ gandhakuṭipariveṇaṁ",
  "tika-vin01t11:755_6": "nava vāre anupariyāyati. Evañhissa ahosi ‘‘sace me thinamiddhaṁ okkameyya, bhagavati",
  "tika-vin01t11:755_7": "pakkosante paṭivacanaṁ dātuṁ nāhaṁ sakkuṇeyya’’nti. Tasmā sabbarattiṁ daṇḍadīpikaṁ",
  "tika-vin01t11:755_8": "hatthena na muñcati, evametassa nibaddhupaṭṭhākaṭṭhānassa aladdhabhāvaṁ sandhāya",
  "tika-vin01t11:755_9": "vuttaṁ ‘‘no ca kho upaṭṭhākaṭṭhānaṁ laddhā’’ti. Nibaddhupaṭṭhāko nāma natthīti niyatupaṭṭhāko",
  "tika-vin01t11:755_10": "nāma natthi. Aniyatupaṭṭhākā pana bhagavato paṭhamabodhiyaṁ bahū ahesuṁ, te dassento",
  "tika-vin01t11:755_11": "āha ‘‘kadāci nāgasamālatthero’’tiādi. Ñāti ca so pasatthatamaguṇayogato seṭṭho cāti",
  "tika-vin01t11:755_12": "ñātiseṭṭho. Evarūpesu ṭhānesu ayameva patirūpoti āpadāsu āmisassa abhisaṅkharitvā",
  "tika-vin01t11:755_13": "dānaṁ nāma ñātakeneva kātuṁ yuttataranti adhippāyo.",
  "tika-vin01t11:756_0": "Mārāvaṭṭanāyāti mārena katacittāvaṭṭanāya, mārānubhāvena sañjātacittasammohenāti",
  "tika-vin01t11:756_1": "vuttaṁ hoti. Tenevāha ‘‘āvaṭṭetvā mohetvā’’tiādi. Tiṭṭhantu…pe… tampi māro āvaṭṭeyyāti",
  "tika-vin01t11:756_2": "phussassa bhagavato kāle katupacitassa akusalakammassa tadā laddhokāsavasena upaṭṭhitattā.",
  "tika-vin01t11:756_3": "Vuttañhetaṁ apadāne –",
  "tika-vin01t11:757": "‘‘Phussassāhaṁ pāvacane, sāvake paribhāsayiṁ;",
  "tika-vin01t11:758": "Yavaṁ khādatha bhuñjatha, mā ca bhuñjatha sālayo.",
  "tika-vin01t11:759": "‘‘Tena kammavipākena, temāsaṁ khāditaṁ yavaṁ;",
  "tika-vin01t11:760": "Nimantito brāhmaṇena, verañjāyaṁ vasiṁ tadā’’ti. (apa. thera 1.39.88-89);",
  "tika-vin01t11:761_0": "Pariyuṭṭhitacittoti pariyonaddhacitto, abhibhūtacittoti attho. Āvaṭṭitapariyosāne",
  "tika-vin01t11:761_1": "āgamiṁsūti mārena āvaṭṭetvā gate pacchā āgamiṁsu. Avisahatāyāti asakkuṇeyyatāya.",
  "tika-vin01t11:761_2": "Abhihaṭabhikkhāyāti pacitvā abhihariyamānabhikkhāya. Nibaddhadānassāti ‘‘ettakaṁ",
  "tika-vin01t11:761_3": "kālaṁ bhagavato dassāmā’’ti niccabhattavasena paricchinditvā ṭhapitadānassa. Appitavatthassāti",
  "tika-vin01t11:761_4": "‘‘idaṁ buddhassa catupaccayaparibhogattha’’nti vihāraṁ netvā dinnavatthuno. Na visahatīti",
  "tika-vin01t11:761_5": "na sakkoti. Abhihaṭabhikkhāsaṅkhepenāti abhihaṭabhikkhānīhārena . Byāmappabhāyāti",
  "tika-vin01t11:761_6": "samantato byāmamattāya pabhāya. Ettha ca anubyañjanānaṁ byāmappabhāya ca nippabhākaraṇaṁ",
  "tika-vin01t11:761_7": "antarāyoti daṭṭhabbaṁ. Tenevāha ‘‘candimasūriyadevabrahmānampi hī’’tiādi. Anubyañjanānaṁ",
  "tika-vin01t11:761_8": "byāmappabhāya ekābaddhattā vuttaṁ ‘‘anubyañjanabyāmappabhāppadesaṁ patvā’’ti. Sabbaññutaññāṇassa",
  "tika-vin01t11:761_9": "antarāyo nāma ñeyyadhammesu āvaraṇaṁ.",
  "tika-vin01t11:762_0": "Assosi kho bhagavā udukkhalasaddanti kiṁ sayameva uppannaṁ udukkhalasaddaṁ assosīti",
  "tika-vin01t11:762_1": "ceti āha ‘‘patthapatthapulakaṁ koṭṭentāna’’ntiādi. Atthasañhitanti payojanasādhakaṁ.",
  "tika-vin01t11:762_2": "Anatthasañhiteti anatthanissite vacane. Ghātāpekkhaṁ bhummavacanaṁ. Yasmiñca yena",
  "tika-vin01t11:762_3": "ghāto nipphādīyati, tasseva tena ghāto kato nāma hotīti āha ‘‘maggeneva tādisassa",
  "tika-vin01t11:762_4": "vacanassa ghāto samucchedoti vuttaṁ hotī’’ti. Sāmiatthe vā bhummavacananti maññamāno",
  "tika-vin01t11:762_5": "evamāhāti daṭṭhabbaṁ. Vacanassa ca samugghāto tammūlakilesānaṁ samugghātenāti veditabbaṁ.",
  "tika-vin01t11:763_0": "Ākaroti attano anurūpatāya samariyādaṁ saparicchedaṁ phalaṁ nipphattetīti ākāro kāraṇanti",
  "tika-vin01t11:763_1": "āha ‘‘ākārehīti kāraṇehī’’ti. Aṭṭhuppattiyuttanti paccuppannavatthuṁ nissāya pavattaṁ.",
  "tika-vin01t11:763_2": "Tāya pucchāya vītikkamaṁ pākaṭaṁ katvāti ‘‘saccaṁ kira tvaṁ bhikkhū’’tiādipucchāya",
  "tika-vin01t11:763_3": "tena bhikkhunā katavītikkamaṁ pakāsetvā, vītikkamappakāsanañca kimatthamidaṁ sikkhāpadaṁ",
  "tika-vin01t11:763_4": "paññapetīti anujānanatthaṁ.",
  "tika-vin01t11:764_0": "Natthi kiñci vattabbanti pubbe vuttanayattā na kiñci ettha apubbaṁ vattabbamatthīti",
  "tika-vin01t11:764_1": "dasseti. Tenāha ‘‘pubbe vuttameva hī’’tiādi. Sādhu sādhūti idaṁ pasaṁsāyaṁ āmeḍitavacananti",
  "tika-vin01t11:764_2": "āha ‘‘āyasmantaṁ ānandaṁ sampahaṁsento’’ti. Dvīsu ākāresūti dhammadesanasikkhāpadapaññattisaṅkhātesu",
  "tika-vin01t11:764_3": "dvīsu kāraṇesu. Ekaṁ gahetvāti dhammaṁ vā desessāmāti evaṁ vuttakāraṇaṁ gahetvā.",
  "tika-vin01t11:764_4": "Evaṁdubbhikkheti evaṁ dukkhena labhitabbā bhikkhā etthāti evaṁdubbhikkhe kāle, dese",
  "tika-vin01t11:764_5": "vā. Dullabhapiṇḍeti etasseva atthadīpanaṁ. Bhājanādipariharaṇavasena bahubhaṇḍikatāya",
  "tika-vin01t11:764_6": "abhāvato vuttaṁ ‘‘imāya sallahukavuttitāyā’’ti. Ettakameva alaṁ yāpetunti uttari",
  "tika-vin01t11:764_7": "patthanābhāvato pana ‘‘iminā ca sallekhenā’’ti vuttaṁ. Dubbhikkhaṁ vijitanti ettha",
  "tika-vin01t11:764_8": "hi bhikkhānaṁ abhāvo dubbhikkhaṁ ‘‘nimmakkhika’’ntiādīsu viya. Bhikkhābhāvoyeva hi",
  "tika-vin01t11:764_9": "taṁnimittacittavighātānaṁ abhāvato bhikkhūhi vijito vase vattito. Lobho vijitoti",
  "tika-vin01t11:764_10": "āmisahetu ratticchedavassacchedasamuṭṭhāpako loluppādopi tesaṁ nāhosīti āmisalolatāsaṅkhāto",
  "tika-vin01t11:764_11": "lobho vijito. Icchācāro vijitoti ‘‘āmisahetu aññamaññassa uttarimanussadhammappakāsanavasena",
  "tika-vin01t11:764_12": "guṇavaṇijjaṁ katvā jīvikaṁ kappessāmā’’ti evaṁ pavattaicchācārassa abhāvato yathāvutto",
  "tika-vin01t11:764_13": "icchācāro vijito. Cittuppādamattassapi anuppannabhāvaṁ sandhāya ‘‘cintā vā’’ti vuttaṁ.",
  "tika-vin01t11:764_14": "Punappunānusocanavasena pana cittapīḷāpi nāhosīti dassanatthaṁ ‘‘vighāto vā’’ti vuttaṁ.",
  "tika-vin01t11:765_0": "Ratticchedo vāti sattāhakaraṇīyavasena gantvā bahi aruṇuṭṭhāpanavasena ratticchedo",
  "tika-vin01t11:765_1": "vā na kato sattāhakiccavasenapi katthaci agatattā. Sattāhakiccavasena vippavāsañhi",
  "tika-vin01t11:765_2": "sandhāya ratticchedoti aṭṭhakathāvohāro, tatoyeva ca vassūpanāyikakkhandhakavaṇṇanāyaṁ",
  "tika-vin01t11:765_3": "(mahāva. aṭṭha. 199) ‘‘ayaṁ panettha pāḷimuttakaratticchedavinicchayo’’ti vatvā ‘‘dhammassavanatthāya",
  "tika-vin01t11:765_4": "animantitena gantuṁ na vaṭṭatī’’tiādinā sattāhakaraṇīyameva vibhattaṁ. Mahāaṭṭhakathāyampi",
  "tika-vin01t11:765_5": "vuttaṁ ‘‘sattāhakiccena gantvā ekabhikkhunāpi ratticchedo vā na kato’’ti. Evañca",
  "tika-vin01t11:765_6": "katvā ratticchedo nāma sattāhakaraṇīyavasena hoti, na aññathāti ratticchedalakkhaṇañca",
  "tika-vin01t11:765_7": "kathitanti daṭṭhabbaṁ. Ettha ca paccayavekallasaṅkhāte vassacchedakāraṇe sati ratticchedassapi",
  "tika-vin01t11:765_8": "vuttattā yattha vassacchedakāraṇaṁ labbhati, tattha sattāhakiccena gantumpi vaṭṭatīti",
  "tika-vin01t11:765_9": "siddhanti cūḷagaṇṭhipade majjhimagaṇṭhipade ca vuttaṁ, taṁ suvuttaṁ vassūpanāyikakkhandhake",
  "tika-vin01t11:765_10": "vassacchedādhikāre –",
  "tika-vin01t11:766_0": "‘‘Tena kho pana samayena aññatarasmiṁ āvāse vassūpagatānaṁ bhikkhūnaṁ gāmo corehi",
  "tika-vin01t11:766_1": "vuṭṭhāsi. Bhagavato etamatthaṁ ārocesuṁ. Anujānāmi, bhikkhave, yena gāmo tena gantu’’nti (mahāva. 201) –",
  "tika-vin01t11:767_0": "Ettha ‘‘sace gāmo avidūragato hoti, tattha piṇḍāya caritvā vihārameva āgantvā vasitabbaṁ.",
  "tika-vin01t11:767_1": "Sace dūragato, sattāhavārena aruṇo uṭṭhāpetabbo. Na sakkā ce hoti, tattheva sabhāgaṭṭhāne",
  "tika-vin01t11:767_2": "vasitabba’’nti (mahāva. aṭṭha. 201) iminā aṭṭhakathāvacanenapi saṁsandanato. Tathā",
  "tika-vin01t11:767_3": "hi gāme vuṭṭhite bhikkhāya abhāvato vassacchedepi anāpattiṁ vadantena bhagavatā ‘‘anujānāmi,",
  "tika-vin01t11:767_4": "bhikkhave, yena gāmo tena gantu’’nti (mahāva. 201) vuttattā bhikkhāya abhāvo vassacchedakāraṇaṁ.",
  "tika-vin01t11:767_5": "Tattha ‘‘sace dūragato, sattāhavārena aruṇo uṭṭhāpetabbo’’ti (mahāva. aṭṭha. 201)",
  "tika-vin01t11:767_6": "idaṁ aṭṭhakathāvacanaṁ vassacchedakāraṇe sati sattāhakiccena gantumpi vaṭṭatīti imamatthaṁ sādheti.",
  "tika-vin01t11:768": "Yaṁ pana vuttaṁ kenaci –",
  "tika-vin01t11:769_0": "‘‘Ratticchedoti sattāhakiccaṁ sandhāya vutto, sattāhakaraṇīyena gantvā ratticchedo",
  "tika-vin01t11:769_1": "vā vassacchedo vā ekabhikkhunāpi na katoti vuttaṁ kira mahāaṭṭhakathāyaṁ, tasmā vassacchedassa",
  "tika-vin01t11:769_2": "kāraṇe sati sattāhakiccaṁ kātuṁ vaṭṭatīti eke. Vinayadharā pana na icchanti, tasmā",
  "tika-vin01t11:769_3": "aṭṭhakathādhippāyo vīmaṁsitabbo’’ti.",
  "tika-vin01t11:770_0": "Taṁ pana sayaṁ sammūḷhassa paresaṁ mohuppādanamattaṁ. Na hi vinayadharānaṁ anicchāya",
  "tika-vin01t11:770_1": "kāraṇaṁ dissati aṭṭhakathāya virujjhanato yuttiabhāvato ca. Yañhi kāraṇaṁ vassacchedepi",
  "tika-vin01t11:770_2": "anāpattiṁ sādheti, tasmiṁ sati vinā vassacchedaṁ sattāhakiccena gantuṁ na vaṭṭatīti",
  "tika-vin01t11:770_3": "kā nāma yutti. ‘‘Pacchimikāya tattha vassaṁ upagacchāmā’’ti idaṁ tesaṁ bhikkhūnaṁ",
  "tika-vin01t11:770_4": "anurūpaparivitakkanapaadīpanaṁ, na pana visesatthaparidīpanaṁ. Tathā hi dubbhikkhatāya",
  "tika-vin01t11:770_5": "vassacchedakaraṇasabbhāvato purimikāya tāva vassacchedepi anāpatti. Pacchimikāyaṁ",
  "tika-vin01t11:770_6": "anupagantukāmatāya gamanepi natthi doso pacchimikāya vassūpanāyikadivasassa asampattabhāvato.",
  "tika-vin01t11:771_0": "Na kismiñci maññantīti kismiñci guṇe sambhāvanavasena na maññanti. Pakāsetvāti paṭiladdhajjhānādiguṇavasena",
  "tika-vin01t11:771_1": "pakāsetvā. ‘‘Pacchā sīlaṁ adhiṭṭhaheyyāmā’’ti vuttanayena kucchipaṭijaggane sati",
  "tika-vin01t11:771_2": "tathāpavattaicchācārassa aparisuddhabhāvato ājīvasuddhiyā ca abhāvato puna vāyamitvā",
  "tika-vin01t11:771_3": "saṁvare patiṭṭhātabbanti āha ‘‘pacchā sīlaṁ adhiṭṭhaheyyāmā’’ti.",
  "tika-vin01t11:772_0": "Kiṁ idanti garahaṇavasena vuttaṁ. Sālitaṇḍulehi sampāditaṁ maṁsena upasittaṁ odanaṁ",
  "tika-vin01t11:772_1": "sālimaṁsodanaṁ. Atimaññissatīti avaññātakaraṇavasena atikkamitvā maññissati, lāmakaṁ",
  "tika-vin01t11:772_2": "nihīnaṁ katvā maññissatīti vuttaṁ hoti . Tenāha ‘‘oññātaṁ avaññātaṁ karissatī’’ti.",
  "tika-vin01t11:772_3": "Heṭṭhā katvā nihīnaṁ katvā ñātaṁ oññātaṁ. Avaññātanti tasseva vevacanaṁ. Svāyanti",
  "tika-vin01t11:772_4": "so ayaṁ janapado. Imāya paṭipattiyāti verañjāyaṁ pūritāya sudukkarāya paṭipattiyā.",
  "tika-vin01t11:772_5": "Tumhe nissāyāti tumhākaṁ imaṁ appicchapaṭipadaṁ nissāya. Sabrahmacārīsaṅkhātāti chabbaggiyādayo",
  "tika-vin01t11:772_6": "vuttā. Tumhākaṁ antare nisīditvāti tumhākaṁ majjhe nisīditvā, tumhehi saddhiṁ nisīditvāti",
  "tika-vin01t11:772_7": "vuttaṁ hoti. Omānanti atimānaṁ. Atimānoyeva hettha nihīnatāya ‘‘omāna’’nti vutto,",
  "tika-vin01t11:772_8": "na pana hīḷetvā maññanaṁ. Tumhehi, ānanda, sappurisehi vijitaṁ sālimaṁsodanaṁ pacchimā",
  "tika-vin01t11:772_9": "janatā atimaññissatīti evamettha pāḷiṁ yojetvā atthaṁ vaṇṇayanti. Idaṁ vuttaṁ hoti",
  "tika-vin01t11:772_10": "– yaṁ laddhaṁ, teneva tussitvā sālimaṁsodanapatthanāya chinnattā ca tumhehi vijitaṁ",
  "tika-vin01t11:772_11": "abhibhūtaṁ sālimaṁsodanaṁ pacchimā janatā tattha patthanaṁ chindituṁ asamatthatāya atimaññissatīti.",
  "tika-vin01t11:773": "Dubbhikkhakathā niṭṭhitā.",
  "tika-vin01t11:774": "Mahāmoggallānassa sīhanādakathā",
  "tika-vin01t11:775_0": "17. Āyasmāti vā devānaṁpiyāti vā bhadrabhavanti vā piyasamudācāro esoti āha ‘‘āyasmātipiyavacanameta’’nti.",
  "tika-vin01t11:775_1": "Viññujātikā hi paraṁ piyena samudācarantā ‘‘bhava’’nti vā ‘‘devānaṁpiyā’’ti vā ‘‘āyasmā’’ti",
  "tika-vin01t11:775_2": "vā samudācaranti, tasmā sammukhā sambodhanavasena āvusoti, tirokkhaṁ āyasmāti ayampi",
  "tika-vin01t11:775_3": "samudācāro. Tayidaṁ piyavacanaṁ garugāravasappatissavasena vuccatīti āha ‘‘garugāravasappatissādhivacanameta’’nti.",
  "tika-vin01t11:775_4": "Guṇamahattatāya mahāmoggallāno, na cūḷamoggallānassa atthitāyāti āha ‘‘mahā ca so",
  "tika-vin01t11:775_5": "guṇamahantatāyā’’ti. Pappaṭakojanti pathavīsandhārakaṁ udakaṁ āhacca ṭhite mahāpathaviyā",
  "tika-vin01t11:775_6": "heṭṭhimatale samuṭṭhitaṁ udakoghena ajjhotthaṭe bhūmippadese sañjātakaddamapaṭalasadisaṁ",
  "tika-vin01t11:775_7": "atimadhurapathavīmaṇḍaṁ. Na me taṁ assa patirūpanti taṁ anāpucchā karaṇaṁ na me anucchavikaṁ",
  "tika-vin01t11:775_8": "bhaveyyāti attho. Anāpucchā karontena ca yathā bhagavā icchiticchitaṁ kiñci anāpucchā",
  "tika-vin01t11:775_9": "karoti, evamahampīti bhagavatā samānaṁ katvā attānaṁ mānena kataṁ viya bhavissatīti",
  "tika-vin01t11:775_10": "āha ‘‘yugaggāho viya bhagavatā saddhiṁ kato bhaveyyā’’ti. Parena hi saddhiṁ attānaṁ",
  "tika-vin01t11:775_11": "yugaṁ yugaḷaṁ samānaṁ katvā gāho, tassa mama vā ko visesoti gahaṇaṁ yugaggāho.",
  "tika-vin01t11:776_0": "Sampannanti sampattiyuttaṁ. Sā panettha rasasampatti adhippetā sāmaññajotanāya visese",
  "tika-vin01t11:776_1": "avaṭṭhānato. Tenāha ‘‘sampannanti madhuraṁ sādurasanti attho’’ti. Tividhañhi sampannaṁ",
  "tika-vin01t11:776_2": "paripuṇṇasamaṅgīmadhuravasena. Tattha –",
  "tika-vin01t11:777": "‘‘Sampannaṁ sālikedāraṁ, suvā bhuñjanti kosiya;",
  "tika-vin01t11:778": "Paṭivedemi te brahme, na ne vāretumussahe’’ti. (jā. 1.14.1) –",
  "tika-vin01t11:779_0": "Idaṁ paripuṇṇasampannaṁ nāma. Paripuṇṇampi hi samantato pannaṁ pattanti sampannanti",
  "tika-vin01t11:779_1": "vuccati. ‘‘Iminā pātimokkhasaṁvarena upeto hoti samupeto upagato samupagato sampanno",
  "tika-vin01t11:779_2": "samannāgato’’ti (vibha. 511) idaṁ samaṅgīsampannaṁ nāma. Samaṅgīpi hi sammadeva panno",
  "tika-vin01t11:779_3": "gato upagatoti sampannoti vuccati. ‘‘Tatrassa rukkho sampannaphalo ca upapannaphalo",
  "tika-vin01t11:779_4": "cā’’ti (ma. ni. 2.48) idaṁ madhurasampannaṁ nāma. Tattha madhurasampannaṁ idhādhippetanti",
  "tika-vin01t11:779_5": "veditabbaṁ. Upapannaphaloti bahuphalo. Assāti pathaviyā heṭṭhimatalassa. Opammanidassanatthanti",
  "tika-vin01t11:779_6": "upamāya nidassanatthaṁ. Anīḷakanti niddosaṁ. Niddosatā cettha makkhikādirahitatāyāti",
  "tika-vin01t11:779_7": "āha ‘‘nimmakkhika’’ntiādi. Natthi ettha makkhikāti nimmakkhikaṁ. Makkhikāsaddena",
  "tika-vin01t11:779_8": "cettha makkhikaṇḍakampi sāmaññato gahitanti vadanti. Teneva tīsupi gaṇṭhipadesu vuttaṁ",
  "tika-vin01t11:779_9": "‘‘nimmakkhikanti imassevatthaṁ pakāsetuṁ nimmakkhikaṇḍakanti vuttaṁ, makkhikāhi tāsaṁ",
  "tika-vin01t11:779_10": "aṇḍakehi ca virahitanti attho’’ti. Ayaṁ panettha amhākaṁ khanti ‘‘makkhikānaṁ aṇḍāni",
  "tika-vin01t11:779_11": "makkhikaṇḍāni, natthi ettha makkhikaṇḍānīti nimmakkhikaṇḍanti. Iminā makkhikānaṁ",
  "tika-vin01t11:779_12": "aṇḍehi rahitatā vuttā, ‘nimmakkhika’nti iminā pana makkhikānaṁyeva abhāvo vutto’’ti.",
  "tika-vin01t11:779_13": "Etaṁ kira madhūti khuddakamakkhikāhi katamadhu. Sabbamadhūhīti mahāmakkhikabhamaramakkhikādikatehi.",
  "tika-vin01t11:779_14": "Agganti uttamaṁ. Seṭṭhanti pasatthatamaṁ. Surasanti sobhanarasaṁ. Ojavantanti accantamojasampannaṁ.",
  "tika-vin01t11:780_0": "Āyācanavacanametanti iminā sampaṭicchanasampahaṁsanādiatthaṁ nivatteti. Ekaṁ hatthanti",
  "tika-vin01t11:780_1": "ekaṁ pāṇitalaṁ. ‘‘Abhinimminissāmī’’ti vuttamatthaṁ pakāsetuṁ ‘‘pathavīsadisaṁ karissāmī’’ti",
  "tika-vin01t11:780_2": "vuttaṁ. Ayaṁ nu kho pathavī, udāhu na ayanti iminā nimmitapathaviyā pakatipathaviyā",
  "tika-vin01t11:780_3": "ca sandissamānattā ‘‘esā nu kho amhākaṁ pathavī, udāhu aññā’’ti uppajjamānakukkuccaṁ",
  "tika-vin01t11:780_4": "dasseti. Nibaddhavipulāgamo gāmo nigamo, pavattitamahāāyo mahāgāmoti vuttaṁ hoti.",
  "tika-vin01t11:780_5": "Na vā esa vipallāsoti pubbapakkhaṁ nidasseti. Kasmā panesa vipallāso na hotīti āha",
  "tika-vin01t11:780_6": "‘‘acinteyyo hi iddhimato iddhivisayo’’ti. Iddhibaleneva tesaṁ sattānaṁ tādiso vipallāso",
  "tika-vin01t11:780_7": "na bhavissatīti adhippāyo. Idāni aññathā vipallāsappaṭilābhaṁ dassento āha ‘‘evaṁ",
  "tika-vin01t11:780_8": "panā’’tiādi. Garahantāti sammukhā garahantā. Upavadantāti parammukhā akkosantā.",
  "tika-vin01t11:781_0": "Nanu ca uttarakuruṁ piṇḍāya gamanaṁ paṭisedhetvā vipallāsampi sattā paṭilabheyyunti",
  "tika-vin01t11:781_1": "kāraṇaṁ na vuttaṁ, tasmā kimettha kāraṇanti āha ‘‘tattha kiñcāpī’’tiādi. Yadipi na",
  "tika-vin01t11:781_2": "vuttaṁ, tathāpi ‘‘vipallāsampi sattā paṭilabheyyu’’nti pubbe adhikatattā teneva kāraṇena",
  "tika-vin01t11:781_3": "piṇḍāya uttarakurugamanampi bhagavatā paṭisiddhanti viññāyati, tasmā tadeva kāraṇaṁ",
  "tika-vin01t11:781_4": "idhāpi gahetabbanti dassento āha ‘‘pubbe vuttanayeneva gahetabba’’nti. Vipallāsampi",
  "tika-vin01t11:781_5": "sattā paṭilabheyyunti idaṁ idha avuttampi ānetvā sambandhitabbanti adhippāyo. Atthopi",
  "tika-vin01t11:781_6": "cassa vuttasadisameva veditabboti. ‘‘Evaṁ pana vipallāsaṁ paṭilabheyyu’’ntiādinā",
  "tika-vin01t11:781_7": "pacchā vuttameva atthavikappaṁ sandhāya vadati. Yaṁ pana tattha vuttaṁ ‘‘te guṇe",
  "tika-vin01t11:781_8": "nibbattetvā dubbhikkhakāle pathaviṁ parivattetvā pappaṭakojaṁ paribhuñjiṁsū’’ti,",
  "tika-vin01t11:781_9": "taṁ apanetvā te guṇe nibbattetvā dubbhikkhakāle uttarakuruṁ gantvā piṇḍāya caritvā",
  "tika-vin01t11:781_10": "paribhuñjiṁsūti evamettha yojanā kātabbā. Ekena padavītihārenāti ettha padassa vītiharaṇaṁ",
  "tika-vin01t11:781_11": "nikkhipanaṁ padavītihāro, padanikkhepo, tasmā ekena padanikkhepenāti vuttaṁ hoti.",
  "tika-vin01t11:781_12": "Ekena padavītihārena atikkamitabbaṭṭhānañca samagamanena dvinnaṁ padānaṁ antare muṭṭhiratanamattaṁ,",
  "tika-vin01t11:781_13": "tasmā. Mātikāmattaṁ adhiṭṭhahitvāti muṭṭhiratanappamāṇaṁ mātikāmattaṁ adhiṭṭhāyāti attho.",
  "tika-vin01t11:782": "Niṭṭhitā mahāmoggallānassa sīhanādakathā.",
  "tika-vin01t11:783": "Vinayapaññattiyācanakathā",
  "tika-vin01t11:784_0": "18.Vinayapaññattiyāti pubbe apaññattasikkhāpadaṁ sandhāya vuttaṁ. Thero hi paññattasikkhāpadāni",
  "tika-vin01t11:784_1": "ṭhapetvā idāni paññapetabbasikkhāpadāni pātimokkhuddesañca sandhāya ‘‘etassa bhagavā",
  "tika-vin01t11:784_2": "kālo, etassa sugata kālo, yaṁ bhagavā sāvakānaṁ sikkhāpadaṁ paññapeyya, uddiseyya",
  "tika-vin01t11:784_3": "pātimokkha’’nti (pārā. 21) āha. Bhagavatāpi –",
  "tika-vin01t11:785_0": "‘‘Ko nu kho, bhante, hetu, ko paccayo, yena pubbe appatarāni ceva sikkhāpadāni ahesuṁ,",
  "tika-vin01t11:785_1": "bahutarā ca bhikkhū aññāya saṇṭhahiṁsu. Ko pana, bhante, hetu, ko paccayo, yena etarahi",
  "tika-vin01t11:785_2": "bahutarāni ceva sikkhāpadāni honti, appatarā ca bhikkhū aññāya saṇṭhahantīti. Evametaṁ,",
  "tika-vin01t11:785_3": "bhaddāli, hoti, sattesu hāyamānesu saddhamme antaradhāyamāne bahutarāni ceva sikkhāpadāni",
  "tika-vin01t11:785_4": "honti, appatarā ca bhikkhū aññāya saṇṭhahantīti. Na tāva, bhaddāli, satthā sāvakānaṁ",
  "tika-vin01t11:785_5": "sikkhāpadaṁ paññapeti, yāva na idhekacce āsavaṭṭhānīyā dhammā saṅghe pātubhavantī’’ti –",
  "tika-vin01t11:786_0": "Imasmiṁ bhaddālisutte (ma. ni. 2.145) viya ekaccesu paññattesupi tato paraṁ paññapetabbāni",
  "tika-vin01t11:786_1": "sandhāya ‘‘na tāva, sāriputta, satthā sāvakānaṁ sikkhāpadaṁ paññapetī’’ti vuttaṁ.",
  "tika-vin01t11:786_2": "Idheva ca aṭṭhakathāyaṁ ‘‘sāmampi pacanaṁ samaṇasāruppaṁ na hoti, na ca vaṭṭatī’’ti",
  "tika-vin01t11:786_3": "vacanaṁ ‘‘ratticchedo vā vassacchedo vā na kato’’ti vacanañca pubbe paññattasikkhāpadānaṁ",
  "tika-vin01t11:786_4": "sabbhāve pamāṇanti daṭṭhabbaṁ. Sesasikkhāpadānañceva pātimokkhuddesassa ca therassa",
  "tika-vin01t11:786_5": "āyācanena paññattattā ‘‘mūlato pabhuti nidānaṁ dassetu’’nti āha. Rahogatassāti raho",
  "tika-vin01t11:786_6": "janavivittaṁ ṭhānaṁ upagatassa. Tena gaṇasaṅgaṇikābhāvena therassa kāyavivekamāha.",
  "tika-vin01t11:786_7": "Paṭisallīnassāti nānārammaṇacārato cittassa nivattiyā paṭi sammadeva nilīnassa tattha",
  "tika-vin01t11:786_8": "avisaṭacittassa. Tena cittasaṅgaṇikābhāvenassa pubbabhāgiyaṁ cittavivekamāha. Ciranti",
  "tika-vin01t11:786_9": "kālāpekkhaṁ accantasaṁyoge upayogavacanaṁ. Cirāti cirakālayuttā ṭhiti abhedena vuttā.",
  "tika-vin01t11:787_0": "Etaṁna sakkotīti etaṁ vinicchinituṁ na sakkoti. Aṭṭhakathāyaṁ vuttanayaṁ dassetvā",
  "tika-vin01t11:787_1": "idāni theravādaṁ dassento āha ‘‘mahāpadumatthero panā’’tiādi. Aṭṭhakathāyampi ‘‘na",
  "tika-vin01t11:787_2": "sakkotī’’ti idaṁ yasmā jānamānopi sammadeva paricchindituṁ na sakkoti, tasmā vuttanti",
  "tika-vin01t11:787_3": "vadanti. Soḷasavidhāya paññāya matthakaṁ pattassāti majjhimanikāye anupadasuttantadesanāya (ma. ni. 3.93) –",
  "tika-vin01t11:788_0": "‘‘Mahāpañño bhikkhave sāriputto, puthupañño bhikkhave sāriputto, hāsapañño bhikkhave",
  "tika-vin01t11:788_1": "sāriputto, javanapañño bhikkhave sāriputto, tikkhapañño bhikkhave sāriputto, nibbedhikapañño",
  "tika-vin01t11:788_2": "bhikkhave sāriputto’’ti –",
  "tika-vin01t11:789": "Evamāgatā mahāpaññādikā cha, tasmiṁyeva sutte āgatā navānupubbavihārasamāpattipaññā, arahattamaggapaññāti imāsaṁ soḷasappabhedānaṁ paññānaṁ sāvakavisaye ukkaṭṭhakoṭippattassa.",
  "tika-vin01t11:790_0": "Kasmā panettha bhagavā vipassīādīnaṁ sattannaṁyeva buddhānaṁ brahmacariyassa ciraṭṭhitikāciraṭṭhitikabhāvaṁ",
  "tika-vin01t11:790_1": "kathesi, na buddhavaṁsadesanāyaṁ viya pañcavīsatiyā buddhānaṁ, tato vā pana bhiyyoti?",
  "tika-vin01t11:790_2": "Yesaṁ sammāsambuddhānaṁ paṭivedhasāsanaṁ ekaṁsato nicchayena ajjāpi dharati, na antarahitaṁ,",
  "tika-vin01t11:790_3": "te eva kittento vipassīādīnaṁyeva bhagavantānaṁ brahmacariyassa ciraṭṭhitikāciraṭṭhitikabhāvaṁ",
  "tika-vin01t11:790_4": "idha kathesi. Tesaṁyeva hi sāvakā tadā ceva etarahi ca suddhāvāsabhūmiyaṁ ṭhitā,",
  "tika-vin01t11:790_5": "na aññesaṁ parinibbutattā. Siddhatthatissaphussānaṁ kira buddhānaṁ sāvakā suddhāvāsesu",
  "tika-vin01t11:790_6": "uppannā uppattisamanantarameva imasmiṁ sāsane upakādayo viya arahattaṁ adhigantvā",
  "tika-vin01t11:790_7": "na cirasseva parinibbāyiṁsu, na tattha tattha sāvakā yāvatāyukaṁ aṭṭhaṁsūti vadanti.",
  "tika-vin01t11:790_8": "Apubbācarimaniyamo pana aparāparaṁ saṁsaraṇakasattāvāsavasena ekissā lokadhātuyā",
  "tika-vin01t11:790_9": "icchitoti na tenetaṁ virujjhatīti daṭṭhabbaṁ.",
  "tika-vin01t11:791_0": "19. Asādhāraṇo hetu, sādhāraṇo paccayoti evamādivibhāgena idha payojanaṁ natthi,",
  "tika-vin01t11:791_1": "vipassīādīnaṁ pana brahmacariyassa aciraṭṭhitikatāya ciraṭṭhitikatāya ca kāraṇapucchāparattā",
  "tika-vin01t11:791_2": "codanāyāti āha ‘‘hetu paccayoti ubhayametaṁ kāraṇādhivacana’’nti. Hinoti tena phalanti",
  "tika-vin01t11:791_3": "hetūti karaṇasādhanoyaṁ hetusaddoti āha ‘‘tena tassa phala’’ntiādi. Kattusādhanopi",
  "tika-vin01t11:791_4": "hetusaddo no na yujjati hinoti phalassa hetubhāvaṁ upagacchatīti hetūti. Taṁ paṭicca",
  "tika-vin01t11:791_5": "eti pavattatīti taṁ kāraṇaṁ paṭicca tassa phalaṁ eti pavattati nibbattatīti attho.",
  "tika-vin01t11:792_0": "Kilāsunoahesunti appossukkā ahesuṁ, nirussāhā ahesunti attho. Sā pana nirussāhatā",
  "tika-vin01t11:792_1": "na ālasiyavasenāti āha ‘‘na ālasiyakilāsuno’’ti, ālasiyavasena kilāsuno nāhesunti",
  "tika-vin01t11:792_2": "attho. Tattha kāraṇamāha ‘‘na hī’’tiādi. Ālasiyaṁ vāti iminā thinamiddhavasappavattānaṁ",
  "tika-vin01t11:792_3": "akusalānaṁ abhāvamāha. Osannavīriyatā vāti iminā pana ‘‘ālasiyābhāvepi antamaso annabhāranesādānampi",
  "tika-vin01t11:792_4": "sakkaccaṁyeva dhammaṁ desetī’’ti vacanato yassa kassacipi dhammadesanāya nirussāhatā",
  "tika-vin01t11:792_5": "natthīti dīpeti sabbesaṁ samakeneva ussāhena dhammadesanāya pavattanato. Tenāha ‘‘buddhā",
  "tika-vin01t11:792_6": "hī’’tiādi. Osannavīriyāti ohīnavīriyā, appossukkāti attho. Ussannavīriyāti adhikavīriyā,",
  "tika-vin01t11:792_7": "mahussāhāti attho. Vegenāti javena. Dhamme garu etesanti dhammagaruno. Dhamme gāravametesanti",
  "tika-vin01t11:792_8": "dhammagāravā. Vipassissa bhagavato kāle asīti vassasahassāni āyuppamāṇaṁ sikhissa",
  "tika-vin01t11:792_9": "sattati vassasahassāni, vessabhussa saṭṭhivassasahassāni āyuppamāṇanti āha ‘‘tesaṁ",
  "tika-vin01t11:792_10": "kira kāle dīghāyukā sattā’’ti. Abhisamentīti paṭivijjhanti.",
  "tika-vin01t11:793_0": "Niddosatāyāti vītikkamadosassa abhāvato. ‘‘Imasmiṁ vītikkame ayaṁ nāma āpattī’’ti",
  "tika-vin01t11:793_1": "evaṁ āpattivasena apaññapetvā ‘‘pāṇātipātaṁ pahāya pāṇātipātā paṭivirato hotī’’tiādinā",
  "tika-vin01t11:793_2": "(dī. ni. 1.8, 194) dhammadesanāvasena ovādasikkhāpadānaṁyeva paññattattā vuttaṁ ‘‘sattāpattikkhandhavasena",
  "tika-vin01t11:793_3": "āṇāsikkhāpadaṁ apaññatta’’nti. Channaṁ channaṁ vassānaṁ accayenāti pāṭhaseso daṭṭhabbo.",
  "tika-vin01t11:793_4": "Atha vā channaṁ channaṁ vassānaṁ osānadivasaṁ apekkhitvā ‘‘sakiṁ saki’’nti vuttattā",
  "tika-vin01t11:793_5": "tadapekkhamidaṁ sāmivacanaṁ. Sakalajambudīpe sabbopi bhikkhusaṅgho ekasmiṁyeva ṭhāne",
  "tika-vin01t11:793_6": "uposathaṁ akāsīti sambandho. Katamaṁ taṁ ṭhānanti āha ‘‘bandhumatiyā rājadhāniyā’’tiādi.",
  "tika-vin01t11:793_7": "Isipatanaṁ tena samayena khemaṁ nāma uyyānaṁ hoti, migānaṁ pana abhayavāsatthāya",
  "tika-vin01t11:793_8": "dinnattā migadāyoti vuccati. Taṁ sandhāya vuttaṁ ‘‘kheme migadāye’’ti.",
  "tika-vin01t11:794_0": "Abbokiṇṇāni dasapi vīsatipi bhikkhusahassāni vasantīti visabhāgapuggalehi asaṁsaṭṭhāni",
  "tika-vin01t11:794_1": "dasapi vīsatipi bhikkhūnaṁ sahassāni vasanti. Dīghanikāyaṭṭhakathāyaṁ pana ‘‘te sabbepi",
  "tika-vin01t11:794_2": "dvādasasahassabhikkhugaṇhanakā mahāvihārā abhayagiricetiyapabbatacittalapabbatavihārasadisā",
  "tika-vin01t11:794_3": "ca ahesu’’nti vuttaṁ. Uposathārocikāti uposathārocanakā. Tā kira devatā ekamhi vasse",
  "tika-vin01t11:794_4": "nikkhante tattha tattha gantvā ārocenti ‘‘nikkhantaṁ kho, mārisā, ekaṁ vassaṁ, pañca",
  "tika-vin01t11:794_5": "dāni vassāni sesāni, pañcannaṁ vassānaṁ accayena bandhumatī rājadhānī upasaṅkamitabbā",
  "tika-vin01t11:794_6": "pātimokkhuddesāyā’’ti. Tathā dvīsu vassesu nikkhantesu ‘‘nikkhantāni kho, mārisā,",
  "tika-vin01t11:794_7": "dve vassāni , cattāri vassāni sesāni, catunnaṁ vassānaṁ accayena bandhumatī rājadhānī",
  "tika-vin01t11:794_8": "upasaṅkamitabbā pātimokkhuddesāyā’’ti ārocenti. Imināva nayena tīsu catūsu pañcasu",
  "tika-vin01t11:794_9": "vassesu atikkantesu ārocenti. Tena vuttaṁ ‘‘mārisā ekaṁ vassaṁ atikkanta’’ntiādi.",
  "tika-vin01t11:794_10": "Sānubhāvāti iddhānubhāvena sānubhāvā. Te kira bhikkhūti ye devatānubhāvena gacchanti,",
  "tika-vin01t11:794_11": "te sandhāya vadati. Pācīnasamuddanteti pācīnasamuddassa samīpadese. Gamiyavattanti",
  "tika-vin01t11:794_12": "gamikehi kātabbaṁ senāsanapaṭijagganādivattaṁ. Uposathagganti uposathakaraṇaṭṭhānaṁ.",
  "tika-vin01t11:794_13": "Gatāva hontīti devatānubhāvena gatā eva honti. Teti attano attano ānubhāvena devatānubhāvena ca gatā sabbepi.",
  "tika-vin01t11:795_0": "Khantī paramantiādīsu (dī. ni. aṭṭha. 2.90; dha. pa. aṭṭha. 2.185) parūpavādaṁ parāpakāraṁ",
  "tika-vin01t11:795_1": "sītuṇhādibhedañca guṇoparodhaṁ khamati sahati adhivāsetīti khanti. Sā pana sīlādīnaṁ",
  "tika-vin01t11:795_2": "paṭipakkhadhamme savisesaṁ tapati santapati vidhamatīti paramaṁ uttamaṁ tapo. Titikkhanaṁ",
  "tika-vin01t11:795_3": "khamanaṁ titikkhā. Khantiyāyevetaṁ vevacanaṁ. Akkharacintakā hi khamāyaṁ titikkhāsaddaṁ",
  "tika-vin01t11:795_4": "vaṇṇenti, tasmā evamettha attho daṭṭhabbo ‘‘titikkhāsaṅkhātā adhivāsanakhanti nāma",
  "tika-vin01t11:795_5": "uttamaṁ tapo’’ti. Nibbānaṁ paramaṁ vadanti buddhāti bhavena bhavantaraṁ vināti bhavanikantibhāvena",
  "tika-vin01t11:795_6": "saṁsibbati, sataṇhasseva vā āyatiṁ punabbhavabhāvato phalena saddhiṁ kammaṁ vināti",
  "tika-vin01t11:795_7": "saṁsibbatīti vānanti saṅkhyaṁ gatāya taṇhāya nikkhantaṁ nibbānaṁ tattha tassā sabbaso",
  "tika-vin01t11:795_8": "abhāvato. Taṁ nibbānaṁ pana santapaṇītanipuṇasivakhemādinā sabbākārena paramanti vadanti buddhā.",
  "tika-vin01t11:796_0": "Na hi pabbajito parūpaghātīti yo adhivāsanakhantirahitattā paraṁ upaghāteti bādhati",
  "tika-vin01t11:796_1": "vihiṁsati, so pabbajito nāma na hoti pabbājetabbadhammassa apabbājanato. Catutthapādo",
  "tika-vin01t11:796_2": "pana tatiyapādasseva vevacanaṁ anatthantarattā. ‘‘Na hi pabbajito’’ti etassa hi ‘‘na",
  "tika-vin01t11:796_3": "samaṇo hotī’’ti vevacanaṁ. ‘‘Parūpaghātī’’ti etassa ‘‘paraṁ viheṭhayanto’’ti vevacanaṁ.",
  "tika-vin01t11:796_4": "Atha vā parūpaghātīti sīlūpaghātī. Sīlañhi uttamaṭṭhena ‘‘para’’nti vuccati parasaddassa",
  "tika-vin01t11:796_5": "seṭṭhavācakattā ‘‘puggalaparoparaññū’’tiādīsu viya. Yo ca samaṇo paraṁ yaṁ kañci",
  "tika-vin01t11:796_6": "sattaṁ viheṭhayanto parūpaghātī hoti attano sīlavināsako, so pabbajito nāma na hotīti",
  "tika-vin01t11:796_7": "attho. Atha vā yo adhivāsanakhantiyā abhāvā parūpaghātī hoti, paraṁ antamaso ḍaṁsamakasampi",
  "tika-vin01t11:796_8": "jīvitā voropeti, so na hi pabbajito. Kiṁ kāraṇā? Pāpamalassa apabbājitattā anīhaṭattā.",
  "tika-vin01t11:796_9": "‘‘Pabbājayamattano malaṁ, tasmā pabbajitoti vuccatī’’ti (dha. pa. 388) idañhi pabbajitalakkhaṇaṁ",
  "tika-vin01t11:796_10": ". Yopi naheva kho upaghāteti na māreti, apica daṇḍādīhi viheṭheti, sopi paraṁ viheṭhayanto",
  "tika-vin01t11:796_11": "samaṇo na hoti. Kiṁkāraṇā? Vihesāya asamitattā. Samitattā samaṇoti vuccatīti idañhi",
  "tika-vin01t11:796_12": "samaṇalakkhaṇaṁ. ‘‘Samitattā hi pāpānaṁ, samaṇoti pavuccatī’’ti (dha. pa. 265) hi vuttaṁ.",
  "tika-vin01t11:797_0": "Apica bhagavā bhikkhūnaṁ pātimokkhaṁ uddisanto pātimokkhakathāya ca sīlappadhānattā",
  "tika-vin01t11:797_1": "sīlassa ca visesato doso paṭipakkhoti tassa niggaṇhanavidhiṁ dassetuṁ ādito ‘‘khantī",
  "tika-vin01t11:797_2": "paramaṁ tapo’’ti āha. Tena aniṭṭhassa paṭihananūpāyo vutto, titikkhāggahaṇena pana",
  "tika-vin01t11:797_3": "iṭṭhassa, tadubhayenapi uppannaṁ aratiṁ uppannaṁ ratiṁ abhibhuyya viharatīti ayamattho",
  "tika-vin01t11:797_4": "dassito. Taṇhāvānassa vūpasamanato nibbānaṁ paramaṁ vadanti buddhā. Tattha khantiggahaṇena",
  "tika-vin01t11:797_5": "payogavipattiyā abhāvo dassito, titikkhāggahaṇena āsayavipattiyā abhāvo. Tathā khantiggahaṇena",
  "tika-vin01t11:797_6": "parāparādhasahatā, titikkhāggahaṇena paresu anaparajjhanā dassitā. Evaṁ kāraṇamukhena",
  "tika-vin01t11:797_7": "anvayato pātimokkhaṁ dassetvā idāni byatirekato taṁ dassetuṁ ‘‘na hī’’tiādi vuttaṁ.",
  "tika-vin01t11:797_8": "Tena yathā sattānaṁ jīvitā voropanaṁ paraṁ pāṇileḍḍudaṇḍādīhi viheṭhanañca ‘‘parūpaghāto",
  "tika-vin01t11:797_9": "paraṁ viheṭhana’’nti vuccati, evaṁ tesaṁ sāpateyyāvaharaṇaṁ parāmasanaṁ visaṁvādanaṁ",
  "tika-vin01t11:797_10": "aññamaññabhedanaṁ pharusavacanena mammaghaṭṭanaṁ niratthakavippalāpo parasantakābhijjhānaṁ",
  "tika-vin01t11:797_11": "ucchedacintanaṁ micchābhinivesanañca upaghāto paraviheṭhanañca hotīti yassa kassaci",
  "tika-vin01t11:797_12": "akusalassa kammapathassa kammassa ca karaṇena pabbajito samaṇo ca na hotīti dasseti.",
  "tika-vin01t11:798_0": "Dutiyagāthāya sabbapāpassāti sabbākusalassa sabbassapi dvādasākusalassa sabbacittuppādasaṅgahitassa",
  "tika-vin01t11:798_1": "sāvajjadhammassa. Akaraṇanti anuppādanaṁ. Karaṇañhi nāma tassa attano santāne uppādananti",
  "tika-vin01t11:798_2": "tappaṭikkhepato akaraṇaṁ anuppādanaṁ. Kusalassāti catubhūmikakusalassa. ‘‘Kusalassā’’ti",
  "tika-vin01t11:798_3": "hi idaṁ ‘‘etaṁ buddhāna sāsana’’nti vakkhamānattā ariyamaggadhamme tesañca sambhārabhūte",
  "tika-vin01t11:798_4": "tebhūmikakusale dhamme bodheti. Upasampadāti upasampādanaṁ. Taṁ pana atthato tassa",
  "tika-vin01t11:798_5": "kusalassa samadhigamo paṭilābho. Sacittapariyodapananti attano cittassa jotanaṁ cittassa",
  "tika-vin01t11:798_6": "pabhassarabhāvakaraṇaṁ sabbaso parisodhanaṁ. Taṁ pana arahattena hoti. Ettha ca yasmā",
  "tika-vin01t11:798_7": "aggamaggasamaṅgino cittaṁ sabbaso pariyodapīyati nāma, aggaphalakkhaṇe pana pariyodapitaṁ",
  "tika-vin01t11:798_8": "hoti puna pariyodapetabbatāya abhāvato, tasmā pariniṭṭhitapariyodapanataṁ sandhāya",
  "tika-vin01t11:798_9": "vuttaṁ ‘‘taṁ pana arahattena hotī’’ti. Iti sīlasaṁvarena sabbapāpaṁ pahāya lokiyalokuttarāhi",
  "tika-vin01t11:798_10": "samathavipassanāhi kusalaṁ sampādetvā arahattaphalena cittaṁ pariyodapetabbanti etaṁ",
  "tika-vin01t11:798_11": "buddhānaṁ sāsanaṁ ovādo anusiṭṭhi.",
  "tika-vin01t11:799_0": "Tatiyagāthāya anupavādoti vācāya kassaci anupavadanaṁ. Anupaghātoti kāyena manasā",
  "tika-vin01t11:799_1": "ca kassaci upaghātākaraṇaṁ manasāpi paresaṁ anatthacintanādivasena upaghātakaraṇassa",
  "tika-vin01t11:799_2": "vajjetabbattā. Pātimokkheti yaṁ taṁ paatimokkhaṁ atipamokkhaṁ uttamaṁ sīlaṁ, pāti",
  "tika-vin01t11:799_3": "vā sugatibhayehi mokkheti duggatibhayehi, yo vā naṁ pāti, taṁ mokkhetīti pātimokkhanti",
  "tika-vin01t11:799_4": "vuccati, tasmiṁ pātimokkhe ca. Saṁvaroti sattannaṁ āpattikkhandhānaṁ avītikkamalakkhaṇo",
  "tika-vin01t11:799_5": "saṁvaro. Mattaññutāti bhojane mattaññutā paṭiggahaṇaparibhogavasena pamāṇaññutā.",
  "tika-vin01t11:799_6": "Pantañca sayanāsananti janasaṅghaṭṭavirahitaṁ nijjanasambādhaṁ vivittaṁ senāsanañca.",
  "tika-vin01t11:799_7": "Ettha dvīhiyeva paccayehi catupaccayasantoso dīpitoti veditabbo paccayasantosasāmaññena",
  "tika-vin01t11:799_8": "itaradvayassapi lakkhaṇahāranayena jotitabhāvato. Adhicitte ca āyogoti vipassanāpādakaṁ",
  "tika-vin01t11:799_9": "aṭṭhasamāpatticittaṁ adhicittaṁ, tatopi ca maggaphalacittameva adhicittaṁ, tasmiṁ",
  "tika-vin01t11:799_10": "yathāvutte adhicitte āyogo ca, anuyogoti attho. Etaṁ buddhāna sāsananti etaṁ parassa",
  "tika-vin01t11:799_11": "anupavadanaṁ anupaghātanaṁ pātimokkhe saṁvaro paṭiggahaṇaparibhogesu mattaññutā vivittasenāsanasevanaṁ",
  "tika-vin01t11:799_12": "adhicittānuyogo ca buddhānaṁ sāsanaṁ ovādo anusiṭṭhi.",
  "tika-vin01t11:800_0": "Imā pana sabbabuddhānaṁ pātimokkhuddesagāthā hontīti veditabbā. Tenāha ‘‘eteneva",
  "tika-vin01t11:800_1": "upāyenā’’tiādi. Yāva sāsanapariyantāti dharamānakabuddhānaṁ anusāsanapariyantaṁ sandhāya",
  "tika-vin01t11:800_2": "vuttaṁ, yāva buddhā dharanti, tāva uddisitabbataṁ āgacchantīti vuttaṁ hoti. Ovādapātimokkhañhi",
  "tika-vin01t11:800_3": "buddhāyeva uddisanti, na sāvakā. Paṭhamabodhiyaṁyeva uddesamāgacchantīti sambandho.",
  "tika-vin01t11:800_4": "Paṭhamabodhi cettha vīsativassaparicchinnāti mahāgaṇṭhipade vuttaṁ. Tañca heṭṭhā",
  "tika-vin01t11:800_5": "aṭṭhakathāyameva ‘‘bhagavato hi paṭhamabodhiyaṁ vīsativassantare nibaddhupaṭṭhāko",
  "tika-vin01t11:800_6": "nāma natthī’’ti kathitattā ‘‘paṭhamabodhi nāma vīsativassānī’’ti gahetvā vuttaṁ.",
  "tika-vin01t11:800_7": "Ācariyadhammapālattherena pana ‘‘pañcacattālīsāya vassesu ādito pannarasa vassāni",
  "tika-vin01t11:800_8": "paṭhamabodhī’’ti vuttaṁ. Evañca sati majjhe pannarasa vassāni majjhimabodhi, ante",
  "tika-vin01t11:800_9": "pannarasa vassāni pacchimabodhīti tiṇṇaṁ bodhīnaṁ samappamāṇatā siyāti tampi yuttaṁ.",
  "tika-vin01t11:800_10": "Pannarasattikena hi pañcacattālīsa vassāni pūrenti. Aṭṭhakathāyaṁ pana pannarasavassappamāṇāya",
  "tika-vin01t11:800_11": "paṭhamabodhiyā vīsativassesuyeva antogadhattā ‘‘paṭhamabodhiyaṁ vīsativassantare’’ti",
  "tika-vin01t11:800_12": "vuttanti evampi sakkā viññātuṁ.",
  "tika-vin01t11:801_0": "Nanu ca kānici sikkhāpadāni paññapetvāpi na tāva āṇāpātimokkhaṁ anuññātaṁ pacchā",
  "tika-vin01t11:801_1": "therassa āyācanena anuññātattā, tasmā kathametaṁ vuttaṁ ‘‘sikkhāpadapaññattikālato",
  "tika-vin01t11:801_2": "pana pabhuti āṇāpātimokkhameva uddisīyatī’’ti, yadipi kānici sikkhāpadāni paññapetvāva",
  "tika-vin01t11:801_3": "āṇāpātimokkhaṁ na anuññātaṁ, tathāpi apaññatte sikkhāpade āṇāpātimokkhaṁ natthi,",
  "tika-vin01t11:801_4": "kintu paññatteyevāti imamatthaṁ dassetuṁ ‘‘sikkhāpadapaññattikālato pana pabhutī’’ti",
  "tika-vin01t11:801_5": "vuttaṁ. Pubbārāmeti sāvatthiyā pācīnadisābhāge katattā evaṁladdhavohāre mahāvihāre.",
  "tika-vin01t11:801_6": "Migāramātupāsādeti migāraseṭṭhino mātuṭṭhāniyattā migāramātāti saṅkhyaṁ gatāya visākhāmahāupāsikāya",
  "tika-vin01t11:801_7": "kārite pāsāde. Aṭṭhānanti hetupaṭikkhepo. Anavakāsoti paccayapaṭikkhepo. Ubhayenapi",
  "tika-vin01t11:801_8": "kāraṇameva paṭikkhipati. Yanti yena kāraṇena.",
  "tika-vin01t11:802_0": "Tesanti bhikkhūnaṁ. Sammukhasāvakānaṁ santike pabbajitāti sabbantimānaṁ subhaddasadisānaṁ",
  "tika-vin01t11:802_1": "sammukhasāvakānaṁ santike pabbajite sandhāya vadati. Khattiyakulādivaseneva vividhā",
  "tika-vin01t11:802_2": "kulāti sambandho. Uccanīcauḷāruḷārabhogādikulavasena vāti uccanīcakulavasena uḷāruḷārabhogādikulavasena",
  "tika-vin01t11:802_3": "vāti yojetabbaṁ. Tattha khattiyabrāhmaṇavasena vā khattiyabrāhmaṇagahapatikānaṁ vasena",
  "tika-vin01t11:802_4": "vā uccakulatā veditabbā, sesānaṁ vasena nīcakulatā. Uḷāruḷārabhogādikulavasena vāti",
  "tika-vin01t11:802_5": "uḷārataratamaupabhogavantādikulavasena. Uḷārātisayajotanatthañhi puna uḷāraggahaṇaṁ",
  "tika-vin01t11:802_6": "‘‘dukkhadukkha’’ntiādīsu viya. Ādi-saddena uḷārānuḷārānaṁ gahaṇaṁ veditabbaṁ.",
  "tika-vin01t11:803_0": "Brahmacariyaṁ rakkhantīti vuttamevatthaṁ pakāsetvā dassento āha ‘‘ciraṁ pariyattidhammaṁ",
  "tika-vin01t11:803_1": "pariharantī’’ti. Apaññattepi sikkhāpade yadi samānajātiādikā siyuṁ, attano attano",
  "tika-vin01t11:803_2": "kulānugataganthaṁ viya na nāseyyuṁ. Yasmā pana sikkhāpadampi apaññattaṁ, ime ca bhikkhū",
  "tika-vin01t11:803_3": "na samānajātiādikā, tasmā vināsesunti imamatthaṁ dassetuṁ ‘‘yasmā ekanāmā…pe… tasmā",
  "tika-vin01t11:803_4": "aññamaññaṁ viheṭhentā’’tiādi vuttaṁ. Yadi evaṁ kasmā ciraṭṭhitikavārepi ‘‘nānānāmā’’tiādi",
  "tika-vin01t11:803_5": "vuttanti? Satipi tesaṁ nānājaccādibhāve sikkhāpadapaññattiyā eva sāsanassa cirappavattīti",
  "tika-vin01t11:803_6": "dassanatthaṁ vuttaṁ. Sikkhāpadapaññattivaseneva sāsanassa cirappavatti. Yasmā buddhā",
  "tika-vin01t11:803_7": "attano parinibbānato uddhampi vinetabbasattasambhave sati sikkhāpadaṁ paññapenti,",
  "tika-vin01t11:803_8": "asati na paññapenti, tasmāti veditabbo. Yathā kāyavacīdvārasaṅkhātaṁ viññattiṁ samuṭṭhāpetvā",
  "tika-vin01t11:803_9": "pavattamānampi cittaṁ tassāyeva viññattiyā vasena pavattanato ‘‘kāyavacīdvārehi pavatta’’nti",
  "tika-vin01t11:803_10": "vuccati, evaṁsampadamidaṁ daṭṭhabbaṁ. Yathā tanti ettha tanti nipātamattaṁ. Vaggasaṅgahapaṇṇāsasaṅgahādīhīti",
  "tika-vin01t11:803_11": "sīlakkhandhavaggamahāvaggādivaggasaṅgahavasena mūlapaṇṇāsamaajhamapaṇṇāsādipaṇṇāsasaṅgahavasena.",
  "tika-vin01t11:803_12": "Ādi-saddena saṁyuttādisaṅgaho veditabbo.",
  "tika-vin01t11:804_0": "Evaṁvitakketha, mā evaṁ vitakkayitthāti ettha evanti yathānusiṭṭhāya anusāsaniyā",
  "tika-vin01t11:804_1": "vidhivasena paṭisedhanavasena ca pavattitākāraparāmasanaṁ, sā ca sammāvitakkānaṁ",
  "tika-vin01t11:804_2": "micchāvitakkānañca pavattiākāradassanavasena pavattati atthaānisaṁsassa ādīnavassa",
  "tika-vin01t11:804_3": "ca vibhāvanatthaṁ. Tenāha ‘‘nekkhammavitakkādayo tayo vitakke vitakkethā’’tiādi.",
  "tika-vin01t11:804_4": "Ettha ādi-saddena abyāpādavitakkaavihiṁsāvitakkānaṁ gahaṇaṁ veditabbaṁ. Tattha nekkhammaṁ",
  "tika-vin01t11:804_5": "vuccati lobhato nikkhantattā alobho, nīvaraṇehi nikkhantattā paṭhamajjhānaṁ, sabbākusalehi",
  "tika-vin01t11:804_6": "nikkhantattā sabbo kusalo dhammo, sabbasaṅkhatehi nikkhantattā nibbānaṁ, upanissayato",
  "tika-vin01t11:804_7": "sampayogato ārammaṇakaraṇato ca nekkhammena paṭisaṁyutto vitakko nekkhammavitakko,",
  "tika-vin01t11:804_8": "sammāsaṅkappo. So asubhajjhānassa pubbabhāge kāmāvacaro hoti, asubhajjhāne rūpāvacaro,",
  "tika-vin01t11:804_9": "taṁ jhānaṁ pādakaṁ katvā uppannamaggaphalakāle lokuttaro. Byāpādassa paṭipakkho abyāpādo,",
  "tika-vin01t11:804_10": "kañcipi na byāpādenti etenāti vā abyāpādo, mettā. Yathāvuttena abyāpādena paṭisaṁyutto",
  "tika-vin01t11:804_11": "vitakko abyāpādavitakko. So mettājhānassa pubbabhāge kāmāvacaro hoti, mettābhāvanāvasena",
  "tika-vin01t11:804_12": "adhigate paṭhamajjhāne rūpāvacaro, taṁ jhānaṁ pādakaṁ katvā uppannamaggaphalakāle",
  "tika-vin01t11:804_13": "lokuttaro. Vihiṁsāya paṭipakkhā, na vihiṁsanti vā etāya satteti avihiṁsā, karuṇā.",
  "tika-vin01t11:804_14": "Tāya paṭisaṁyutto vitakko avihiṁsāvitakko. So karuṇājhānassa pubbabhāge kāmāvacaro,",
  "tika-vin01t11:804_15": "karuṇābhāvanāvasena adhigate paṭhamajjhāne rūpāvacaro, taṁ jhānaṁ pādakaṁ katvā uppannamaggaphalakāle lokuttaro.",
  "tika-vin01t11:805_0": "Nanu ca alobhādosāmohānaṁ aññamaññāvirahato nesaṁ vasena uppajjanakānaṁ imesaṁ nekkhammavitakkādīnaṁ",
  "tika-vin01t11:805_1": "aññamaññaṁ asaṅkarato vavatthānaṁ na hotīti? No na hoti. Yadā hi alobho padhāno hoti",
  "tika-vin01t11:805_2": "niyamitapariṇatasamudācārādivasena, tadā itare dve tadanvāyikā bhavanti. Tathā hi",
  "tika-vin01t11:805_3": "yadā alobhappadhāno nekkhammagaruko cittuppādo hoti, tadā laddhāvasaro nekkhammavitakko",
  "tika-vin01t11:805_4": "patiṭṭhahati. Taṁsampayuttassa pana adosalakkhaṇassa abyāpādassa vasena yo tasseva",
  "tika-vin01t11:805_5": "abyāpādavitakkabhāvo sambhaveyya, sati ca abyāpādavitakkabhāve kassacipi aviheṭhanajātikatāya",
  "tika-vin01t11:805_6": "avihiṁsāvitakkabhāvo ca sambhaveyya. Te itare dve tasseva nekkhammavitakkassa anugāmino",
  "tika-vin01t11:805_7": "sarūpato adissanato tasmiṁ sati honti, asati na hontīti anumāneyyā bhavanti. Evameva",
  "tika-vin01t11:805_8": "yadā mettāpadhāno cittuppādo hoti, tadā itare dve tadanvāyikā bhavanti. Yadā karuṇāpadhāno",
  "tika-vin01t11:805_9": "cittuppādo hoti, tadā itare dve tadanvāyikā bhavanti.",
  "tika-vin01t11:806_0": "Kāmavitakkādayoti ettha ādi-saddena byāpādavitakkavihiṁsāvitakkānaṁ gahaṇaṁ veditabbaṁ.",
  "tika-vin01t11:806_1": "Tattha kāmapaṭisaṁyutto vitakko kāmavitakko. Ettha hi dve kāmā vatthukāmo ca kilesakāmo",
  "tika-vin01t11:806_2": "ca. Tattha vatthukāmapakkhe ārammaṇavasena kāmehi paṭisaṁyutto vitakko kāmavitakko,",
  "tika-vin01t11:806_3": "kilesakāmapakkhe pana sampayogavasena kāmena paṭisaṁyuttoti yojetabbaṁ. Byāpādapaṭisaṁyutto",
  "tika-vin01t11:806_4": "vitakko byāpādavitakko. Vihiṁsāpaṭisaṁyutto vitakko vihiṁsāvitakko. Tesu dve sattesupi",
  "tika-vin01t11:806_5": "saṅkhāresupi uppajjanti. Kāmavitakko hi piye manāpe satte vā saṅkhāre vā vitakkentassa",
  "tika-vin01t11:806_6": "uppajjati, byāpādavitakko appiye amanāpe satte vā saṅkhāre vā kujjhitvā olokanakālato",
  "tika-vin01t11:806_7": "paṭṭhāya yāva vināsanā uppajjati, vihiṁsāvitakko saṅkhāresu nuppajjati. Saṅkhāro",
  "tika-vin01t11:806_8": "hi dukkhāpetabbo nāma natthi, ‘‘ime sattā haññantu vā ucchijjantu vā vinassantu vā",
  "tika-vin01t11:806_9": "mā vā ahesu’’nti cintanakāle pana sattesu uppajjati. Atha kasmā vuttaṁ ‘‘saṅkhāro",
  "tika-vin01t11:806_10": "dukkhāpetabbo nāma natthī’’ti, nanu ye dukkhāpetabbāti icchitā sattasaññitā, tepi",
  "tika-vin01t11:806_11": "atthato saṅkhārā evāti? Saccametaṁ, te pana indriyabaddhā saviññāṇakatāya dukkhaṁ",
  "tika-vin01t11:806_12": "paṭisaṁvedenti, tasmā te vihiṁsāvitakkassa visayā icchitā sattasaññitā. Ye pana na",
  "tika-vin01t11:806_13": "dukkhaṁ paṭisaṁvedenti vuttalakkhaṇāyogato, te sandhāya ‘‘vihiṁsāvitakko saṅkhāresu",
  "tika-vin01t11:806_14": "nuppajjatī’’ti vuttaṁ.",
  "tika-vin01t11:807_0": "Anupādāya āsavehi cittāni vimucciṁsūti ettha āsavehīti katthuatthe karaṇaniddeso,",
  "tika-vin01t11:807_1": "cittānīti paccattabahuvacanaṁ, vimucciṁsūti kammasādhanaṁ, tasmā āsavehi kattubhūtehi",
  "tika-vin01t11:807_2": "anupādāya ārammaṇavasena aggahetvā cittāni vimuccitānīti evamettha attho gahetabboti",
  "tika-vin01t11:807_3": "āha ‘‘tesañhi cittānī’’tiādi. Yehi āsavehīti etthāpi kattuatthe eva karaṇaniddeso.",
  "tika-vin01t11:807_4": "Vimucciṁsūti kammasādhanaṁ. Na tetāni gahetvā vimucciṁsūti te āsavā tāni cittāni",
  "tika-vin01t11:807_5": "ārammaṇavasena na gahetvā vimucciṁsu vimocesuṁ. Ettha hi cittānīti upayogabahuvacanaṁ,",
  "tika-vin01t11:807_6": "vimucciṁsūti kattusādhanaṁ. Anuppādanirodhena nirujjhamānāti āyatiṁ anuppattisaṅkhātena",
  "tika-vin01t11:807_7": "nirodhena nirujjhamānā āsavā. Aggahetvā vimucciṁsūti ārammaṇakaraṇavasena aggahetvā",
  "tika-vin01t11:807_8": "cittāni vimocesuṁ. Vikasitacittā ahesunti sātisayañāṇarasmisamphassena samphullacittā",
  "tika-vin01t11:807_9": "ahesuṁ. Purimavacanāpekkhanti ‘‘aññatarasmiṁ bhiṁsanake vanasaṇḍe’’ti vuttavacanāpekkhaṁ.",
  "tika-vin01t11:807_10": "Tenāha ‘‘yaṁ vuttaṁ aññatarasmiṁ bhiṁsanake vanasaṇḍeti, tatrā’’ti. Katanti bhāvasādhanavāci",
  "tika-vin01t11:807_11": "idaṁ padanti āha ‘‘bhiṁsanakatasmiṁhoti, bhiṁsanakakiriyāyā’’ti. Bhiṁsanassa karaṇaṁ",
  "tika-vin01t11:807_12": "kiriyā bhiṁsanakataṁ, tasmiṁ bhiṁsanakatasmiṁ.",
  "tika-vin01t11:808_0": "Idāni aññathāpi atthayojanaṁ dassento āha ‘‘atha vā’’tiādi. Imasmiṁ atthavikappe",
  "tika-vin01t11:808_1": "bhiṁsayatīti bhiṁsano, bhiṁsano eva bhiṁsanako, tassa bhāvo bhiṁsanakattanti vattabbe",
  "tika-vin01t11:808_2": "ta-kārassa lopaṁ katvā ‘‘bhiṁsanakata’’nti vuttanti dassento āha ‘‘bhiṁsanakatasminti",
  "tika-vin01t11:808_3": "bhiṁsanakabhāveti attho’’tiādi. Yebhuyyaggahaṇaṁ lomavantavasenapi yojetabbaṁ, na",
  "tika-vin01t11:808_4": "lomavasenevāti āha ‘‘bahutarānaṁ vā’’tiādi.",
  "tika-vin01t11:809_0": "Purisayugavasenāti purisakālavasena, purisānaṁ āyuppamāṇavasenāti vuttaṁ hoti. ‘‘Sabbapacchimako",
  "tika-vin01t11:809_1": "subhaddasadiso’’ti tīsupi gaṇṭhipadesu vuttaṁ. Tasmiṁ kāle vijjamānānaṁ dvinnaṁ purisānaṁ",
  "tika-vin01t11:809_2": "āyuparicchedaṁ sakalameva gahetvā ‘‘satasahassaṁ…pe… aṭṭhāsī’’ti vuttaṁ. Dveyeva",
  "tika-vin01t11:809_3": "purisayugānīti ettha purisānaṁ yugappavattikālo purisayugaṁ. Abhilāpamattameva cetaṁ,",
  "tika-vin01t11:809_4": "atthato pana purisova purisayugaṁ. Dharamāne bhagavati ekaṁ purisayugaṁ, parinibbute",
  "tika-vin01t11:809_5": "ekanti katvā ‘‘dveyeva purisayugānī’’ti vuttaṁ. Parinibbute pana bhagavati ekameva",
  "tika-vin01t11:809_6": "purisayugaṁ asītiyeva vassasahassāni brahmacariyaṁ aṭṭhāsīti veditabbaṁ.",
  "tika-vin01t11:810": "20.Sāvakayugānīti sāvakā eva sāvakayugāni. Asambhuṇantenāti apāpuṇantena. Gabbhaṁ gaṇhāpentassāti sabbaññutaññāṇassa vijāyanatthaṁ ñāṇagabbhaṁ gaṇhāpentassa.",
  "tika-vin01t11:811_0": "21.Koanusandhīti pubbāparakathānaṁ kiṁ anusandhānaṁ, ko sambandhoti attho. Sikkhāpadapaññattiyācanāpekkhanti",
  "tika-vin01t11:811_1": "yācīyatīti yācanā, sikkhāpadapaññattiyeva yācanā sikkhāpadapaññattiyācanā, taṁ apekkhatīti",
  "tika-vin01t11:811_2": "sikkhāpadapaññattiyācanāpekkhaṁ bhummavacanaṁ, yāciyamānasikkhāpadapaññattiapekkhaṁ",
  "tika-vin01t11:811_3": "bhummavacananti vuttaṁ hoti. Yācanavisiṭṭhā sikkhāpadapaññattiyeva hi ‘‘tatthā’’ti",
  "tika-vin01t11:811_4": "iminā parāmaṭṭhā, teneva vakkhati ‘‘tattha tassā sikkhāpadapaññattiyā’’ti. Yaṁ vuttanti",
  "tika-vin01t11:811_5": "‘‘sikkhāpadaṁ paññapeyyā’’ti iminā yaṁ sikkhāpadapaññapanaṁ vuttaṁ, yācitanti attho.",
  "tika-vin01t11:811_6": "Tattha tassā sikkhāpadapaññattiyāti tassaṁ yāciyamānasikkhāpadapaññattiyanti attho.",
  "tika-vin01t11:811_7": "Akālanti sikkhāpadapaññattiyā akālaṁ.",
  "tika-vin01t11:812_0": "Āsavaṭṭhānīyāti ettha adhikaraṇe anīyasaddoti āha ‘‘āsavā tiṭṭhanti etesū’’tiādi",
  "tika-vin01t11:812_1": ". Ke pana te āsavā, ke ca dhammā tadadhikaraṇabhūtāti āha ‘‘yesu diṭṭhadhammikasamparāyikā’’tiādi.",
  "tika-vin01t11:812_2": "Diṭṭhadhammikā parūpavādādayo, samparāyikā āpāyikā apāyadukkhavisesā. Te āsavanti",
  "tika-vin01t11:812_3": "tena tena paccayavasena pavattantīti āsavā. Nesanti parūpavādādiāsavānaṁ. Teti vītikkamadhammā.",
  "tika-vin01t11:812_4": "Asati āsavaṭṭhānīye dhamme sikkhāpadapaññattiyaṁ ko doso, yenevaṁ vuttanti āha ‘‘yadi",
  "tika-vin01t11:812_5": "hi paññapeyyā’’tiādi, vītikkamadosaṁ adisvā yadi paññapeyyāti adhippāyo. Parammukhā",
  "tika-vin01t11:812_6": "akkosanaṁ parūpavādo, parehi vacanesu dosāropanaṁ parūpārambho, sammukhā garahanaṁ garahadoso.",
  "tika-vin01t11:813_0": "Kathañhi nāma paliveṭhessatīti sambandho, kathaṁ-saddayoge anāgatappayogo daṭṭhabbo.",
  "tika-vin01t11:813_1": "Anvāyikoti anuvattako. Bhogakkhandhanti bhogarāsiṁ. ‘‘Amhākamete’’ti ñāyantīti ñātī,",
  "tika-vin01t11:813_2": "pitāmahapituputtādivasena parivaṭṭanaṭṭhena parivaṭṭo, ñātīyeva parivaṭṭo ñātiparivaṭṭo.",
  "tika-vin01t11:813_3": "Ghāsacchādanaparamatāya santuṭṭhāti ghāsacchādane paramatāya uttamatāya santuṭṭhā,",
  "tika-vin01t11:813_4": "ghāsacchādanapariyesane sallekhavasena paramatāya ukkaṭṭhabhāve saṇṭhitāti attho.",
  "tika-vin01t11:813_5": "Ghāsacchādanameva vā paramaṁ paramā koṭi etesaṁ na tato paraṁ kiñci asāmisajātaṁ",
  "tika-vin01t11:813_6": "pariyesanti paccāsīsanti cāti ghāsacchādanaparamā, tesaṁ bhāvo ghāsacchādanaparamatā,",
  "tika-vin01t11:813_7": "tassaṁ ghāsacchādanaparamatāya santuṭṭhā. Tesu nāma koti yathāvuttaguṇavisiṭṭhesu",
  "tika-vin01t11:813_8": "tesu bhikkhūsu ko nāma. Lokāmisabhūtanti lokapariyāpannaṁ hutvā kilesehi āmasitabbattā",
  "tika-vin01t11:813_9": "lokāmisabhūtaṁ. Pabbajjāsaṅkhepenevāti ‘‘pāṇātipātā veramaṇī’’tiādinā pabbajjāmukheneva.",
  "tika-vin01t11:813_10": "Etanti methunādīnaṁ akaraṇaṁ. Thāmanti sikkhāpadānaṁ paññāpanakiriyāya sāmatthiyaṁ.",
  "tika-vin01t11:813_11": "Balanti yāthāvato sabbadhammānaṁ paṭivedhasamatthaṁ ñāṇabalaṁ. Kuppeyyāti kuppaṁ",
  "tika-vin01t11:813_12": "bhaveyya. Etassevatthassa pākaṭakaraṇaṁ na yathāṭhāne tiṭṭheyyāti, paññattiṭṭhāne",
  "tika-vin01t11:813_13": "na tiṭṭheyyāti attho. Akusaloti tikicchituṁ yuttakālassa aparijānanato akusalo acheko.",
  "tika-vin01t11:813_14": "Avuddhi anayo, byasanaṁ dukkhaṁ. Paṭikaccevāti gaṇḍuppādanato paṭhamameva. Sañchaviṁ",
  "tika-vin01t11:813_15": "katvāti sobhanacchaviṁ katvā. Bālavejjoti apaṇḍitavejjo. Lohitakkhayañca maṁ pāpetīti",
  "tika-vin01t11:813_16": "vibhattivipariṇāmaṁ katvā yojetabbaṁ.",
  "tika-vin01t11:814_0": "Akālaṁ dassetvāti sikkhāpadapaññattiyā akālaṁ dassetvā. Rogaṁ vūpasametvāti phāsuṁ",
  "tika-vin01t11:814_1": "katvā. Sake ācariyaketi ācariyassa bhāvo, kammaṁ vā ācariyakaṁ, tasmiṁ attano ācariyabhāve,",
  "tika-vin01t11:814_2": "ācariyakamme vā. Nimittatthe cetaṁ bhummavacanaṁ. Viditānubhāvoti pākaṭānubhāvo.",
  "tika-vin01t11:815_0": "Vipulabhāvenāti pabbajitānaṁ bahubhāvena. Sāsane ekacce āsavaṭṭhānīyā dhammā na uppajjantīti",
  "tika-vin01t11:815_1": "yasmā senāsanāni pahonti, tasmā āvāsamacchariyādihetukā sāsane ekacce āsavaṭṭhānīyā",
  "tika-vin01t11:815_2": "dhammā na uppajjanti. Iminā nayenāti etena padasodhammasikkhāpadādīnaṁ saṅgaho daṭṭhabbo.",
  "tika-vin01t11:816_0": "Lābhaggamahattanti cīvarādilabhitabbapaccayo lābho, tassa aggaṁ mahattaṁ paṇītatā",
  "tika-vin01t11:816_1": "bahubhāvo vā. Bahussutassa bhāvo bāhusaccaṁ. Ayoniso ummujjamānāti anupāyena abhinivisamānā,",
  "tika-vin01t11:816_2": "viparītato jānamānāti attho. Rasena rasaṁ saṁsanditvāti sabhāvena sabhāvaṁ saṁsanditvā,",
  "tika-vin01t11:816_3": "anuññātapaccattharaṇādīsu sukhasamphassasāmaññato upādinnaphassarasepi anavajjasaññitāya",
  "tika-vin01t11:816_4": "anupādinnaphassarasena upādinnaphassarasaṁ saṁsanditvā, samānabhāvaṁ upanetvāti attho.",
  "tika-vin01t11:816_5": "Uddhammaṁ ubbinayaṁsatthusāsanaṁ dīpentīti ‘‘tathāhaṁ bhagavatā dhammaṁ desitaṁ ājānāmī’’tiādinā",
  "tika-vin01t11:816_6": "(pāci. 418) satthusāsanaṁ uddhammaṁ ubbinayaṁ katvā dīpenti.",
  "tika-vin01t11:817_0": "Imasmiṁ attheti ‘‘nirabbudo hi, sāriputta, bhikkhusaṅgho’’ti (pārā. 21) evaṁ vuttabhikkhusaṅghasaññite",
  "tika-vin01t11:817_1": "atthe. Kathaṁ pana dussīlānaṁ corabhāvoti āha ‘‘te hi assamaṇāva hutvā’’tiādi. Kāḷakadhammayogāti",
  "tika-vin01t11:817_2": "dussīlatāsaṅkhātapāpadhammayogato. Pabhassaroti pabhassarasīlo. Sāroti vuccantīti",
  "tika-vin01t11:817_3": "sāsanabrahmacariyassa sārabhūtattā sīlādayo guṇā ‘‘sāro’’ti vuccanti.",
  "tika-vin01t11:818_0": "Sabbaparittaguṇoti sabbehi nihīnaguṇo, appaguṇo vā. So sotāpannoti ānandattheraṁ",
  "tika-vin01t11:818_1": "sandhāya vadati. Sotaṁ āpannoti maggasotaṁ āpanno. Paṭipakkhadhammānaṁ anavasesato",
  "tika-vin01t11:818_2": "savanato pellanato soto ariyamaggoti āha ‘‘sototi ca maggassetaṁ adhivacana’’nti.",
  "tika-vin01t11:818_3": "Sotāpannoti tena samannāgatassa puggalassāti iminā maggasamaṅgī sotāpannoti vatvā",
  "tika-vin01t11:818_4": "tamevatthaṁ udāharaṇena sādhetvā idāni idhādhippetapuggalaṁ niddhāretvā dassento",
  "tika-vin01t11:818_5": "āha ‘‘idha panā’’tiādi. Idha āpannasaddo ‘‘phalasacchikiriyāya paṭipanno’’tiādīsu",
  "tika-vin01t11:818_6": "(saṁ. ni. 5.488) viya vattamānakālikoti āha ‘‘maggena phalassa nāmaṁ dinna’’nti.",
  "tika-vin01t11:818_7": "Maggena hi attanā sadisassa aṭṭhaṅgikassa vā sattaṅgikassa vā phalassa sototi nāmaṁ",
  "tika-vin01t11:818_8": "dinnaṁ, atītakālikatte pana sarasatova nāmalābho siyā. Maggakkhaṇe hi maggasotaṁ",
  "tika-vin01t11:818_9": "āpajjati nāma, phalakkhaṇe āpanno.",
  "tika-vin01t11:819_0": "Virūpaṁ sadukkhaṁ saupāyāsaṁ nipātetīti vinipāto, apāyadukkhe khipanako. Dhammoti",
  "tika-vin01t11:819_1": "sabhāvo. Tenāha ‘‘na attānaṁ apāyesu vinipātanasabhāvo’’ti. Atha vā dhammoti apāyesu",
  "tika-vin01t11:819_2": "khipanako sakkāyadiṭṭhiādiko akusaladhammo. Yassa pana so akusaladhammo natthi sabbaso",
  "tika-vin01t11:819_3": "pahīnattā, so yasmā apāyesu attānaṁ vinipātanasabhāvo na hoti, tasmā vuttaṁ ‘‘na",
  "tika-vin01t11:819_4": "attānaṁ apāyesu vinipātanasabhāvoti vuttaṁ hotī’’ti. Kasmāti avinipātanadhammatāya",
  "tika-vin01t11:819_5": "kāraṇaṁ pucchati. Apāyaṁ gamentīti apāyagamanīyā. Vinipātanasabhāvoti uppajjanasabhāvo.",
  "tika-vin01t11:819_6": "Sammattaniyāmena maggenāti sammā bhavaniyāmakena paṭiladdhamaggena. Niyatoti vā heṭṭhimantato",
  "tika-vin01t11:819_7": "sattamabhavato upari anuppajjanadhammatāya niyato. Sambodhīti uparimaggattayasaṅkhātā",
  "tika-vin01t11:819_8": "sambodhi. Sambujjhatīti hi sambodhi, ariyamaggo. So ca idha paṭhamamaggassa adhigatattā",
  "tika-vin01t11:819_9": "avasiṭṭho eva adhigantabbabhāvena icchitabboti. Tenāha ‘‘uparimaggattayaṁ avassaṁ",
  "tika-vin01t11:819_10": "sampāpako’’ti. Uparimaggattayaṁ avassaṁ sampāpuṇātīti sampāpako, sotāpanno.",
  "tika-vin01t11:820": "Vinayapaññattiyācanakathā niṭṭhitā.",
  "tika-vin01t11:821": "Buddhāciṇṇakathā",
  "tika-vin01t11:822_0": "22.Anudhammatāti lokuttaradhammānugato dhammo. Anapaloketvāti padassa vivaraṇaṁ ‘‘anāpucchitvā’’ti.",
  "tika-vin01t11:822_1": "Janapadacārikaṁ pakkamantīti ettha iti-saddo gamyamānatāya na vutto, evaṁ aññatthāpi",
  "tika-vin01t11:822_2": "īdisesu ṭhānesu. Tattha janapadacārikanti janapadesu caraṇaṁ, caraṇaṁ vā cāro, so",
  "tika-vin01t11:822_3": "eva cārikā, janapadesu cārikā janapadacārikā. Taṁ pakkamanti, janapadagamanaṁ gacchantīti",
  "tika-vin01t11:822_4": "attho. Pakkamantiyevāti avadhāraṇena no na pakkamantīti dasseti. ‘‘Janapadacārikaṁ",
  "tika-vin01t11:822_5": "pakkamantī’’ti ettha ṭhatvā bhagavato cārikāpakkamanavidhiṁ dassento āha ‘‘janapadacārikaṁ",
  "tika-vin01t11:822_6": "carantā cā’’tiādi. Cārikā ca nāmesā (dī. ni. aṭṭha. 1.254; ma. ni. aṭṭha. 1.254)",
  "tika-vin01t11:822_7": "duvidhā turitacārikā ceva aturitacārikā ca. Tattha dūrepi bodhaneyyapuggalaṁ disvā",
  "tika-vin01t11:822_8": "tassa bodhanatthāya sahasā gamanaṁ turitacārikā nāma, sā mahākassapattherapaccuggamanādīsu",
  "tika-vin01t11:822_9": "daṭṭhabbā. Bhagavā hi mahākassapattheraṁ paccuggacchanto muhuttena tigāvutamagamāsi,",
  "tika-vin01t11:822_10": "āḷavakassatthāya tiṁsayojanaṁ, tathā aṅgulimālassa, pukkusātissa pana pañcacattālīsayojanaṁ,",
  "tika-vin01t11:822_11": "mahākappinassa vīsayojanasataṁ, dhaniyassatthāya sattayojanasatāni agamāsi, dhammasenāpatino",
  "tika-vin01t11:822_12": "saddhivihārikassa vanavāsītissasāmaṇerassa tigāvutādhikaṁ vīsayojanasataṁ agamāsi,",
  "tika-vin01t11:822_13": "ayaṁ turitacārikā. Yaṁ pana gāmanigamanagarapaṭipāṭiyā devasikaṁ yojanaaḍḍhayojanavasena",
  "tika-vin01t11:822_14": "piṇḍapātacariyādīhi lokaṁ anuggaṇhantassa gamanaṁ, ayaṁ aturitacārikā nāma. Imaṁ",
  "tika-vin01t11:822_15": "pana cārikaṁ caranto bhagavā mahāmaṇḍalaṁ majjhimamaṇḍalaṁ antimamaṇḍalanti imesaṁ",
  "tika-vin01t11:822_16": "tiṇṇaṁ maṇḍalānaṁ aññatarasmiṁ carati. Tattha ‘‘janapadacārika’’nti vuttattā aturitacārikāva",
  "tika-vin01t11:822_17": "idhādhippetā. Tameva vibhajitvā dassento āha ‘‘mahāmaṇḍalaṁ majjhimamaṇḍala’’ntiādi.",
  "tika-vin01t11:823_0": "Tattha antimamaṇḍalanti khuddakamaṇḍalaṁ, itaresaṁ vā maṇḍalānaṁ antogadhattā antimamaṇḍalaṁ,",
  "tika-vin01t11:823_1": "abbhantarimamaṇḍalanti vuttaṁ hoti. Imesaṁ pana maṇḍalānaṁ kiṁ pamāṇanti āha ‘‘tattha",
  "tika-vin01t11:823_2": "mahāmaṇḍalaṁ navayojanasatika’’ntiādi. Navayojanasatikampi ṭhānaṁ majjhimadesapariyāpannameva,",
  "tika-vin01t11:823_3": "tato paraṁ nādhippetaṁ turitacārikāvasena agamanato. Yasmā nikkhantakālato paṭṭhāya",
  "tika-vin01t11:823_4": "gatagataṭṭhānassa catūsu passesu samantato yojanasataṁ ekakolāhalaṁ hoti, purimaṁ",
  "tika-vin01t11:823_5": "purimaṁ āgatā nimantetuṁ labhanti, itaresu dvīsu maṇḍalesu sakkāro mahāmaṇḍalaṁ osarati,",
  "tika-vin01t11:823_6": "tattha buddhā bhagavanto tesu tesu gāmanigamesu ekāhaṁ dvīhaṁ vasantā mahājanaṁ āmisapaṭiggahena",
  "tika-vin01t11:823_7": "anuggaṇhanti, dhammadānena ca vivaṭṭūpanissitaṁ kusalaṁ vaḍḍhenti, tasmā vuttaṁ ‘‘gāmanigamādīsu",
  "tika-vin01t11:823_8": "mahājanaṁ āmisapaṭiggahena anuggaṇhantā’’tiādi. Samathavipassanā taruṇā hontīti ettha",
  "tika-vin01t11:823_9": "taruṇā vipassanāti saṅkhāraparicchedane ñāṇaṁ kaṅkhāvitaraṇe ñāṇaṁ sammasane ñāṇaṁ",
  "tika-vin01t11:823_10": "maggāmagge ñāṇanti catunnaṁ ñāṇānaṁ adhivacanaṁ. Samathassa taruṇabhāvo pana upacārasamādhivasena",
  "tika-vin01t11:823_11": "veditabbo. ‘‘Sace pana antovasse bhikkhūnaṁ samathavipassanā taruṇā hontī’’ti idaṁ",
  "tika-vin01t11:823_12": "nidassanamattanti daṭṭhabbaṁ. Aññenapi majjhimamaṇḍale veneyyānaṁ ñāṇaparipākādikāraṇena",
  "tika-vin01t11:823_13": "majjhimamaṇḍale cārikaṁ caritukāmā cātumāsaṁ vasitvāva nikkhamanti.",
  "tika-vin01t11:824_0": "Pavāraṇāsaṅgahaṁ datvāti anumatidānavasena datvā. Māgasirassa paṭhamadivaseti māgasiramāsassa",
  "tika-vin01t11:824_1": "paṭhamadivase. Idañcetarahi pavattavohāravasena kattikamāsassa aparapakkhapāṭipadadivasaṁ",
  "tika-vin01t11:824_2": "sandhāya vuttaṁ. Tesanti tesaṁ buddhānaṁ. Tehi vinetabbattā ‘‘tesaṁ vineyyasattā’’ti",
  "tika-vin01t11:824_3": "vuttaṁ. Vineyyasattāti ca cārikāya vinetabbasattā. Māgasiramāsampi tattheva vasitvā",
  "tika-vin01t11:824_4": "phussamāsassa paṭhamadivaseti idampi nidassanamattanti daṭṭhabbaṁ. Catumāsavutthānampi",
  "tika-vin01t11:824_5": "buddhānaṁ vineyyasattā aparipakkindriyā honti, tesaṁ indriyaparipākaṁ āgamayamānā",
  "tika-vin01t11:824_6": "aparampi ekamāsaṁ vā dviticatumāsaṁ vā tatthevavasitvā mahābhikkhusaṅghaparivārā",
  "tika-vin01t11:824_7": "nikkhamitvā purimanayeneva lokaṁ anuggaṇhantā sattahi vā chahi vā pañcahi vā catūhi",
  "tika-vin01t11:824_8": "vā māsehi cārikaṁ pariyosāpenti. Veneyyavasenevāti avadhāraṇena na cīvarādihetu carantīti",
  "tika-vin01t11:824_9": "dasseti. Tathā hi imesu tīsu maṇḍalesu yattha katthaci cārikaṁ carantā na cīvarādihetu",
  "tika-vin01t11:824_10": "caranti, atha kho ye duggatabālajiṇṇabyādhikā, te ‘‘kadā tathāgataṁ āgantvā passissanti,",
  "tika-vin01t11:824_11": "mayi pana cārikaṁ carante mahājano tathāgatadassanaṁ labhissati, tattha keci cittāni",
  "tika-vin01t11:824_12": "pasādessanti, keci mālādīhi pūjessanti, keci kaṭacchubhikkhaṁ dassanti, keci micchādassanaṁ",
  "tika-vin01t11:824_13": "pahāya sammādiṭṭhikā bhavissanti, taṁ nesaṁ bhavissati dīgharattaṁ hitāya sukhāyā’’ti",
  "tika-vin01t11:824_14": "evaṁ lokānukampāya cārikaṁ caranti.",
  "tika-vin01t11:825_0": "Apica catūhi kāraṇehi buddhā bhagavanto cārikaṁ caranti jaṅghavihāravasena sarīraphāsukatthāya,",
  "tika-vin01t11:825_1": "aṭṭhuppattikālābhikaṅkhanatthāya, bhikkhūnaṁ sikkhāpadapaññāpanatthāya, tattha tattha",
  "tika-vin01t11:825_2": "paripākagatindriye bodhaneyyasatte bodhanatthāyāti. Aparehipi catūhi kāraṇehi buddhā",
  "tika-vin01t11:825_3": "bhagavanto cārikaṁ caranti buddhaṁ saraṇaṁ gacchissantīti vā, dhammaṁ, saṅghaṁ saraṇaṁ",
  "tika-vin01t11:825_4": "gacchissantīti vā, mahatā dhammavassena catasso parisā santappessāmāti vā. Aparehipi",
  "tika-vin01t11:825_5": "pañcahi kāraṇehi buddhā bhagavanto cārikaṁ caranti pāṇātipātā viramissantīti vā,",
  "tika-vin01t11:825_6": "adinnādānā, kāmesumicchācārā, musāvādā, surāmerayamajjapamādaṭṭhānā viramissantīti",
  "tika-vin01t11:825_7": "vā. Aparehipi aṭṭhahi kāraṇehi buddhā bhagavanto cārikaṁ caranti paṭhamaṁ jhānaṁ",
  "tika-vin01t11:825_8": "paṭilabhissantīti vā, dutiyaṁ…pe… nevasaññānāsaññāyatanasamāpattiṁ paṭilabhissantīti",
  "tika-vin01t11:825_9": "vā. Aparehipi aṭṭhahi kāraṇehi buddhā bhagavanto cārikaṁ caranti sotāpattimaggaṁ",
  "tika-vin01t11:825_10": "adhigamissantīti vā, sotāpattiphalaṁ…pe… arahattaphalaṁ sacchikarissantīti vāti.",
  "tika-vin01t11:826_0": "Pupphāni ocinantā viya carantīti iminā yathā mālākāro bahuṁ pupphagacchaṁ disvā tattha",
  "tika-vin01t11:826_1": "cirampi ṭhatvā pupphāni ocinitvā pupphasuññaṁ gacchaṁ disvā tattha papañcaṁ akatvā",
  "tika-vin01t11:826_2": "taṁ pahāya aññattha gantvā pupphāni ocinanto vicarati, evameva buddhāpi yattha gāmanigamādīsu",
  "tika-vin01t11:826_3": "vineyyasattā bahū honti, tattha cirampi vasantā te vinetvā vineyyasuññagāmādīsu papañcaṁ",
  "tika-vin01t11:826_4": "akatvā taṁ pahāya aññattha bahuvineyyakesu gāmādīsu vasantā vicarantīti dasseti.",
  "tika-vin01t11:826_5": "Tatoyeva ca atikhuddakepi antimamaṇḍale upanissayavantānaṁ bahubhāvato tāva bahumpi",
  "tika-vin01t11:826_6": "kālaṁ sattamāsapariyantaṁ cārikaṁ caranti.",
  "tika-vin01t11:827_0": "Santasabhāvattā kilesasamaṇahetutāya vā santaṁ nibbānaṁ, sukhakāraṇatāya ca sukhanti",
  "tika-vin01t11:827_1": "āha ‘‘santaṁ sukhaṁ nibbānamārammaṇaṁ katvā’’ti. Dasasahassacakkavāḷeti jātikkhettabhūtāya",
  "tika-vin01t11:827_2": "dasasahassilokadhātuyā. Idañca devabrahmānaṁ vasena vuttaṁ, manussā pana imasmiṁyeva",
  "tika-vin01t11:827_3": "cakkavāḷe bodhaneyyā honti. Bodhaneyyasattasamavalokananti paṭhamaṁ mahākaruṇāya",
  "tika-vin01t11:827_4": "pharitvā pacchā sabbaññutaññāṇajālaṁ pattharitvā tassa anto paviṭṭhānaṁ bodhaneyyasattānaṁ",
  "tika-vin01t11:827_5": "samolokanaṁ. Buddhā kira mahākaruṇāsamāpattiṁ samāpajjitvā tato vuṭṭhāya ‘‘ye sattā",
  "tika-vin01t11:827_6": "bhabbā paripākañāṇā ajjayeva mayā vinetabbā, te mayhaṁ ñāṇassa upaṭṭhahantū’’ti cittaṁ",
  "tika-vin01t11:827_7": "adhiṭṭhāya samannāharanti. Tesaṁ saha samannāhārā eko vā dve vā bahū vā tadā vinayūpagā",
  "tika-vin01t11:827_8": "veneyyā sabbaññutaññāṇassa āpāthamāgacchanti, ayamettha buddhānubhāvo. Evaṁ āpāthamāgatānaṁ",
  "tika-vin01t11:827_9": "pana nesaṁ upanissayaṁ pubbacariyaṁ pubbahetuṁ sampativattamānañca paṭipattiṁ olokenti.",
  "tika-vin01t11:827_10": "Veneyyasattapariggaṇhanatthañhi samannāhāre kate paṭhamaṁ nesaṁ veneyyabhāveneva",
  "tika-vin01t11:827_11": "upaṭṭhānaṁ hoti. Atha ‘‘kiṁ nu kho bhavissatī’’ti saraṇagamanādivasena kañci nipphattiṁ",
  "tika-vin01t11:827_12": "vīmaṁsamānā pubbupanissayāni olokenti.",
  "tika-vin01t11:828_0": "Otiṇṇeti ārocite, parisamajjhaṁ vā otiṇṇe. Dvikkhattunti ekasmiṁ saṁvacchare dvikkhattuṁ.",
  "tika-vin01t11:828_1": "Buddhakāle kira ekekasmiṁ saṁvacchare dve vāre bhikkhū sannipatanti upakaṭṭhavassūpanāyikakāle",
  "tika-vin01t11:828_2": "ca pavāraṇākāle ca. Upakaṭṭhāya vassūpanāyikāya dasapi vīsampi tiṁsampi cattālīsampi",
  "tika-vin01t11:828_3": "paññāsampi bhikkhū vaggavaggā hutvā kammaṭṭhānatthāya āgacchanti. Bhagavā tehi saddhiṁ",
  "tika-vin01t11:828_4": "sammoditvā ‘‘kasmā, bhikkhave, upakaṭṭhāya vassūpanāyikāya vicarathā’’ti pucchati.",
  "tika-vin01t11:828_5": "Atha te ‘‘bhagavā kammaṭṭhānatthaṁ āgatamha, kammaṭṭhānaṁ no dethā’’ti yācanti. Satthā",
  "tika-vin01t11:828_6": "tesaṁ cariyavasena rāgacaritassa asubhakammaṭṭhānaṁ deti, dosacaritassa mettākammaṭṭhānaṁ,",
  "tika-vin01t11:828_7": "mohacaritassa ‘‘uddeso paripucchā kālena dhammassavanaṁ kālena dhammasākacchā idaṁ",
  "tika-vin01t11:828_8": "tuyhaṁ sappāya’’nti ācikkhati. Kiñcāpi hi mohacaritassa ānāpānassatikammaṭṭhānaṁ",
  "tika-vin01t11:828_9": "sappāyaṁ, kammaṭṭhānabhāvanāya pana bhājanabhūtaṁ kātuṁ sammohavigamāya paṭhamaṁ",
  "tika-vin01t11:828_10": "uddesaparipucchādhammassavanadhammasākacchāsu niyojeti. Vitakkacaritassa ānāpānassatikammaṭṭhānaṁ",
  "tika-vin01t11:828_11": "deti. Saddhācaritassa visesato purimā cha anussatiyo sappāyā, tāsaṁ pana anuyuñjane",
  "tika-vin01t11:828_12": "ayaṁ pubbabhāgapaṭipattīti dassetuṁ pasādanīyasuttantena buddhasubodhitaṁ dhammasudhammataṁ",
  "tika-vin01t11:828_13": "saṅghasuppaṭipattiñca pakāseti. Ñāṇacaritassa pana maraṇassati upasamānussati catudhātuvavatthānaṁ",
  "tika-vin01t11:828_14": "āhārepaṭikūlasaññā visesato sappāyā, tesaṁ upakāradhammadassanatthaṁ aniccatādipaṭisaṁyutte",
  "tika-vin01t11:828_15": "gambhīre suttante katheti. Te kammaṭṭhānaṁ gahetvā sace sappāyaṁ hoti, satthu santike",
  "tika-vin01t11:828_16": "eva vasanti. No ce hoti, sappāyaṁ senāsanaṁ pucchantā gacchanti. Tepi tattha vasantā",
  "tika-vin01t11:828_17": "temāsikaṁ paṭipadaṁ gahetvā ghaṭentā vāyamantā sotāpannāpi honti sakadāgāminopi anāgāminopi",
  "tika-vin01t11:828_18": "arahantopi. Tato vutthavassā pavāretvā satthu santikaṁ gantvā ‘‘bhagavā ahaṁ tumhākaṁ",
  "tika-vin01t11:828_19": "santike kammaṭṭhānaṁ gahetvā sotāpattiphalaṁ patto…pe… ahaṁ aggaphalaṁ arahatta’’nti",
  "tika-vin01t11:828_20": "paṭiladdhaguṇaṁ ārocenti, upari anadhigatassa adhigamāya kammaṭṭhānañca yācanti.",
  "tika-vin01t11:828_21": "Tena vuttaṁ ‘‘pure vassūpanāyikāya ca kammaṭṭhānaggahaṇatthaṁ…pe… upari kammaṭṭhānaggahaṇatthañcā’’ti.",
  "tika-vin01t11:829_0": "Āyāmāti ettha ā-saddo ‘‘āgacchā’’ti iminā samānatthoti āha ‘‘āyāmāti āgaccha yāmā’’ti,",
  "tika-vin01t11:829_1": "ehi gacchāmāti attho. Ānandāti bhagavā santikāvacarattā theraṁ ālapati, na pana tadā",
  "tika-vin01t11:829_2": "satthu santike vasantānaṁ bhikkhūnaṁ abhāvato. Pañcasataparimāṇo hi tadā bhagavato",
  "tika-vin01t11:829_3": "santike bhikkhusaṅgho. Thero pana ‘‘gaṇhathāvuso pattacīvarāni, bhagavā asukaṭṭhānaṁ",
  "tika-vin01t11:829_4": "gantukāmo’’ti bhikkhūnaṁ āroceti. ‘‘Atha kho bhagavā āyasmantaṁ ānandaṁ āmantesī’’ti",
  "tika-vin01t11:829_5": "vuttattā ‘‘bhagavato paccassosī’’ti idha bhagavatoti sāmivacanaṁ āmantanavacanameva",
  "tika-vin01t11:829_6": "sambandhīantaraṁ apekkhatīti iminā adhippāyena ‘‘bhagavato vacanaṁ paṭiassosī’’ti",
  "tika-vin01t11:829_7": "vuttaṁ. Bhagavatoti pana idaṁ patissavasambandhena sampadānavacanaṁ yathā ‘‘devadattassa",
  "tika-vin01t11:829_8": "paṭissuṇotī’’ti. Paccassosīti ettha paṭi-saddo abhimukhavacanoti āha ‘‘abhimukho",
  "tika-vin01t11:829_9": "hutvā suṇī’’ti. Bhagavato mukhābhimukho hutvā adhivāsetvā suṇi, na udāsino hutvāti adhippāyo.",
  "tika-vin01t11:830_0": "Tassa pāṭihāriyassa āgantukavasena katattā vuttaṁ ‘‘nagaradvārato paṭṭhāyā’’ti. Suvaṇṇarasapiñjarāhi",
  "tika-vin01t11:830_1": "rasmīhīti ettha rasa-saddo udakapariyāyo, piñjara-saddo hemavaṇṇapariyāyo, tasmā",
  "tika-vin01t11:830_2": "suvaṇṇajaladhārā viya suvaṇṇavaṇṇāhi rasmīhīti attho. Samujjotayamānoti obhāsayamāno.",
  "tika-vin01t11:830_3": "Assāti verañjassa brāhmaṇassa. Bhagavantaṁ upanisīditukāmoti bhagavantaṁ upagantvā",
  "tika-vin01t11:830_4": "nisīditukāmo, bhagavato samīpe nisīditukāmoti vuttaṁ hoti.",
  "tika-vin01t11:831_0": "Brāhmaṇa tayā nimantitā vassaṁvutthā amhāti pāḷiyaṁ sambandho veditabbo. Dātabbo",
  "tika-vin01t11:831_1": "assāti dātabbo bhaveyya. No asantoti neva avijjamāno, kintu vijjamānoyevāti dīpeti.",
  "tika-vin01t11:831_2": "Vinā vā liṅgavipallāsenettha attho daṭṭhabboti āha ‘‘atha vā’’tiādi. Iminā sāmaññavacanato",
  "tika-vin01t11:831_3": "ettha napuṁsakaliṅganiddesoti dasseti. No natthīti no amhākaṁ natthi. Noti vā etassa",
  "tika-vin01t11:831_4": "vivaraṇaṁ natthīti. Kesaṁ adātukāmatā viyāti āha ‘‘yathā’’tiādi. Pahūtavittūpakaraṇānanti",
  "tika-vin01t11:831_5": "ettha vittīti tuṭṭhi, vittiyā upakaraṇaṁ vittūpakaraṇaṁ, tuṭṭhikāraṇanti attho. Pahūtaṁ",
  "tika-vin01t11:831_6": "dhanadhaññajātarūparajatanānāvidhālaṅkārasuvaṇṇabhājanādibhedaṁ vittūpakaraṇametesanti",
  "tika-vin01t11:831_7": "pahūtavittūpakaraṇā, tesaṁ pahūtavittūpakaraṇānaṁ maccharīnaṁ yathā adātukāmatā,",
  "tika-vin01t11:831_8": "evaṁ no adātukāmatāpi natthīti sambandho. Taṁ kutettha labbhāti ettha tanti taṁ kāraṇaṁ,",
  "tika-vin01t11:831_9": "taṁ kiccaṁ vā. Etthāti gharāvāse. Dutiye pana atthavikappe tanti deyyadhammassa parāmasanaṁ.",
  "tika-vin01t11:831_10": "Etthāti imasmiṁ temāsabbhantareti attho. Yanti yena kāraṇena, kiriyāparāmasanaṁ vā.",
  "tika-vin01t11:831_11": "Dutiye pana atthavikappe yanti yaṁ deyyadhammanti attho.",
  "tika-vin01t11:832_0": "Alaṁ gharāvāsapalibodhacintāyāti saññāpetvāti brāhmaṇa netaṁ gharāvāsapalibodhena",
  "tika-vin01t11:832_1": "kataṁ, atha kho mārāvaṭṭanenāti brāhmaṇaṁ saññāpetvā. Taṅkhaṇānurūpāyāti yādisī tadā",
  "tika-vin01t11:832_2": "tassa ajjhāsayappavatti, tadanurūpāyāti attho. Tassa tadā tādisassa vivaṭṭasannissitassa",
  "tika-vin01t11:832_3": "ñāṇaparipākassa abhāvato kevalaṁ abbhantarasannissito eva attho dassitoti āha ‘‘diṭṭhadhammikasamparāyikaṁ",
  "tika-vin01t11:832_4": "atthaṁ sandassetvā’’ti, paccakkhato vibhāvetvāti attho. Kusale dhammeti tebhūmake",
  "tika-vin01t11:832_5": "kusale dhamme. Tatthāti kusaladhamme yathāsamādapite. Nanti brāhmaṇaṁ. Samuttejetvāti",
  "tika-vin01t11:832_6": "sammadeva uparūpari nivesetvā puññakiriyāya tikkhavisadabhāvaṁ āpādetvā. Taṁ pana",
  "tika-vin01t11:832_7": "atthato tassa ussāhajananaṁ hotīti āha ‘‘saussāhaṁ katvā’’ti. Evaṁ puññakiriyāya",
  "tika-vin01t11:832_8": "saussāhato evarūpaguṇasamaṅgitā ca niyamato diṭṭhadhammikādiatthasampādananti evaṁ",
  "tika-vin01t11:832_9": "saussāhatāya aññehi ca tasmiṁ vijjamānaguṇehi sampahaṁsetvā sammadeva haṭṭhatuṭṭhabhāvaṁ āpādetvā.",
  "tika-vin01t11:833_0": "Yadi bhagavā dhammaratanavassaṁ vassi, atha kasmā so visesaṁ nādhigacchi? Upanissayasampattiyā",
  "tika-vin01t11:833_1": "abhāvato. Yadi evaṁ kasmā bhagavā tassa tathā dhammaratanavassaṁ vassīti? Vuccate",
  "tika-vin01t11:833_2": "– yadipi tassa visesādhigamo natthi, āyatiṁ pana nibbānādhigamatthāya vāsanābhāgiyā",
  "tika-vin01t11:833_3": "ca sabbā purimapacchimadhammakathā ahosīti daṭṭhabbā. Na hi bhagavato niratthakā",
  "tika-vin01t11:833_4": "dhammadesanā atthi. Temāsikopi deyyadhammoti temāsaṁ dātabbopi deyyadhammo. Yaṁ divasanti yasmiṁ divase.",
  "tika-vin01t11:834_0": "23.Buddhapariṇāyakanti buddho pariṇāyako etassāti buddhapariṇāyako, bhikkhusaṅgho.",
  "tika-vin01t11:834_1": "Taṁ buddhapariṇāyakaṁ, buddhajeṭṭhakanti attho. Yāvadatthaṁ katvāti yāva attho, tāva",
  "tika-vin01t11:834_2": "bhojanena tadā katanti adhippāyo. Dātuṁ upanītabhikkhāya paṭikkhepo nāma hatthasaññāya",
  "tika-vin01t11:834_3": "mukhavikārena vacībhedena vā hotīti āha ‘‘hatthasaññāyā’’tiādi. Onītapattapāṇinti",
  "tika-vin01t11:834_4": "ettha onīto pattato pāṇi etassāti onītapattapāṇīti bhinnādhikaraṇavisayoyaṁ saddo",
  "tika-vin01t11:834_5": "bāhiratthasamāsoti āha ‘‘pattato onītapāṇi’’ntiādi. ‘‘Onittapattapāṇi’’ntipi pāṭho,",
  "tika-vin01t11:834_6": "tassattho onittaṁ nānābhūtaṁ vinābhūtaṁ āmisāpanayanena vā sucikataṁ pattaṁ pāṇito",
  "tika-vin01t11:834_7": "assāti onittapattapāṇi , taṁ onittapattapāṇiṁ, hatthe ca pattañca dhovitvā ekamante",
  "tika-vin01t11:834_8": "pattaṁ nikkhipitvā nisinnanti attho. Pattuṇṇapaṭṭapaṭe cāti pattuṇṇapaṭe ca paṭṭapaṭe",
  "tika-vin01t11:834_9": "ca. Tattha pattuṇṇapadese bhavā pattuṇṇā, kosiyavisesātipi vadanti. Paṭṭāni pana",
  "tika-vin01t11:834_10": "cīnapaṭāni. Āyogādīsu āyogoti paṭiāyogo, aṁsabaddhakaṁ pattatthavikādīsu. Bhesajjatelānanti",
  "tika-vin01t11:834_11": "bhesajjasampākena sādhitatelānaṁ. Tumbānīti cammamayatelabhājanāni. Ekamekassa bhikkhuno",
  "tika-vin01t11:834_12": "sahassagghanakaṁ telamadāsīti sambandho.",
  "tika-vin01t11:835_0": "Mahāyāgaṁ yajitvāti mahādānaṁ datvā. Saputtadāraṁ vanditvā nisinnanti puttadārehi",
  "tika-vin01t11:835_1": "saddhiṁ vanditvā nisinnaṁ. Temāsanti accantasaṁyoge upayogavacanaṁ. ‘‘Temāsaṁ sotabbadhammaṁ",
  "tika-vin01t11:835_2": "ajjeva suṇissāmī’’ti nisinnassa taṁ ajjhāsayaṁ pūretvā desitattā vuttaṁ ‘‘paripuṇṇasaṅkappaṁ",
  "tika-vin01t11:835_3": "kurumāno’’ti. Anubandhitvāti anugantvā.",
  "tika-vin01t11:836_0": "Buddhānaṁ anabhiratiparitassitā nāma natthīti āha ‘‘yathājjhāsayaṁ yathārucitaṁ vāsaṁ",
  "tika-vin01t11:836_1": "vasitvā’’ti. Abhirantaṁ abhiratīti hi atthato ekaṁ. Abhirantasaddo cāyaṁ abhirucipariyāyo,",
  "tika-vin01t11:836_2": "na assādapariyāyo. Assādavasena ca katthaci vasantassa assādavatthuvigamanena siyā",
  "tika-vin01t11:836_3": "tassa tattha anabhirati, tayidaṁ khīṇāsavānaṁ natthi, pageva buddhānaṁ, tasmā abhirativasena",
  "tika-vin01t11:836_4": "katthaci vasitvā tadabhāvato aññattha gamanaṁ nāma buddhānaṁ natthi, vineyyavinayanatthaṁ",
  "tika-vin01t11:836_5": "pana katthaci vasitvā tasmiṁ siddhe vineyyavinayatthameva tato aññattha gacchanti,",
  "tika-vin01t11:836_6": "ayamettha yathāruci. Soreyyādīni anupagammāti mahāmaṇḍalacārikāya vīthibhūtāni soreyyanagarādīni",
  "tika-vin01t11:836_7": "anupagantvā. Payāgapatiṭṭhānanti gāmassapi adhivacanaṁ titthassapi. Gaṅgaṁ nadinti",
  "tika-vin01t11:836_8": "gaṅgaṁ nāma nadiṁ. Tadavasarīti ettha tanti karaṇatthe upayogavacananti āha ‘‘tena",
  "tika-vin01t11:836_9": "avasari tadavasarī’’ti.",
  "tika-vin01t11:837": "Buddhāciṇṇakathā niṭṭhitā.",
  "tika-vin01t11:838_0": "Samantapāsādikāyāti samantato sabbaso pasādaṁ janetīti samantapāsādikā, tassā samantapāsādikāya.",
  "tika-vin01t11:838_1": "Tatridaṁ samantapāsādikāya samantapāsādikattasminti ettha tatrāti purimavacanāpekkhaṁ,",
  "tika-vin01t11:838_2": "idanti vakkhamānakāraṇavacanāpekkhaṁ. Tatrāyaṁ yojanā – yaṁ vuttaṁ ‘‘samantapāsādikāya",
  "tika-vin01t11:838_3": "vinayasaṁvaṇṇanāyā’’ti, tatra yā sā samantapāsādikāti saṁvaṇṇanā vuttā , tassā samantapāsādikāya",
  "tika-vin01t11:838_4": "saṁvaṇṇanāya samantapāsādikattasmiṁ samantapāsādikabhāve sabbaso pasādajanakatte",
  "tika-vin01t11:838_5": "idaṁ hoti. Kiṁ hotīti āha ‘‘ācariyaparamparato’’tiādi.",
  "tika-vin01t11:839_0": "Ācariyaparamparatoti ‘‘upāli dāsako’’tiādinā (pari. 3). Vuttaācariyaparamparato.",
  "tika-vin01t11:839_1": "Nidānavatthuppabhedadīpanatoti nidānappabhedadīpanato vatthuppabhedadīpanato ca.",
  "tika-vin01t11:839_2": "Tattha bāhiranidānaabbhantaranidānasikkhāpadanidānadassanavasena nidānappabhedadīpanaṁ",
  "tika-vin01t11:839_3": "veditabbaṁ, theravādappakāsanaṁ pana vatthuppabhedadīpanaṁ. Parasamayavivajjanatoti",
  "tika-vin01t11:839_4": "‘‘sakāya paṭiññāya mettiyaṁ bhikkhuniṁ nāsethā’’tiādīsu (pārā. 384) micchāpaṭipannānaṁ",
  "tika-vin01t11:839_5": "paresaṁ laddhinirākaraṇato, tatoyeva ca attano samayapatiṭṭhāpanena sakasamayavisuddhito.",
  "tika-vin01t11:840_0": "Byañjanaparisodhanatoti pāṭhasodhanena byañjanaparisodhanaṁ veditabbaṁ, saddasatthānusārena",
  "tika-vin01t11:840_1": "vā nibbacanaṁ dassetvā padanipphattidassanaṁ byañjanaparisodhanaṁ. Vibhaṅganayabhedadassanatoti",
  "tika-vin01t11:840_2": "‘‘tisso itthiyo’’tiādipadabhājanassa anurūpavasena nayabhedadassanato. Sampassatanti",
  "tika-vin01t11:840_3": "ñāṇacakkhunā sammā passantānaṁ, upaparikkhantānanti attho. Apāsādikanti appasādāvahaṁ.",
  "tika-vin01t11:840_4": "Etthāti samantapāsādikāya. Sampassataṁ viññūnanti sambandho. Tasmā ayaṁ saṁvaṇṇanā",
  "tika-vin01t11:840_5": "samantapāsādikātveva pavattāti yojetabbaṁ. Kassa kena desitassa saṁvaṇṇanāti āha ‘‘vinayassā’’tiādi.",
  "tika-vin01t11:841": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t11:842": "Verañjakaṇḍavaṇṇanā samattā.",
  "tika-vin01t11:843": "Paṭhamo bhāgo niṭṭhito."
}