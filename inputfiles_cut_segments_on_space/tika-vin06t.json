{
  "tika-vin06t:0": "Namo tassa bhagavato arahato sammāsambuddhassa",
  "tika-vin06t:1": "Vinayapiṭake",
  "tika-vin06t:2": "Vajirabuddhi-ṭīkā",
  "tika-vin06t:3": "Ganthārambhakathā",
  "tika-vin06t:4": "Paññāvisuddhāya dayāya sabbe;",
  "tika-vin06t:5": "Vimocitā yena vineyyasattā;",
  "tika-vin06t:6": "Taṃ cakkhubhūtaṃ sirasā namitvā;",
  "tika-vin06t:7": "Lokassa lokantagatassa dhammaṃ.",
  "tika-vin06t:8": "Saṅghañca sīlādiguṇehi yutta-",
  "tika-vin06t:9": "Mādāya sabbesu padesu sāraṃ;",
  "tika-vin06t:10": "Saṅkhepakāmena mamāsayena;",
  "tika-vin06t:11": "Sañcodito bhikkhuhitañca disvā.",
  "tika-vin06t:12": "Samantapāsādikasaññitāya;",
  "tika-vin06t:13": "Sambuddhaghosācariyoditāya;",
  "tika-vin06t:14": "Samāsato līnapade likhissaṃ;",
  "tika-vin06t:15": "Samāsato līnapade likhītaṃ.",
  "tika-vin06t:16": "Saññā nimittaṃ kattā ca, parimāṇaṃ payojanaṃ;",
  "tika-vin06t:17": "Sabbāgamassa pubbeva, vattabbaṃ vattumicchatāti. –",
  "tika-vin06t:18_0": "Vacanato samantapāsādiketi saññā. Dīpantare bhikkhujanassa atthaṃ nābhisambhuṇātīti",
  "tika-vin06t:18_1": "nimittaṃ. Buddhaghosoti garūhi gahitanāmadheyyenāti kattā. Samadhikasattavīsatisahassamattena",
  "tika-vin06t:18_2": "tassa ganthenāti parimāṇaṃ. Ciraṭṭhitatthaṃ dhammassāti payojanaṃ.",
  "tika-vin06t:19": "Tatrāha – “vattabbaṃ vattumicchatāti yaṃ vuttaṃ, tattha kathaṃvidho vattā”ti? Uccate –",
  "tika-vin06t:20": "Pāṭhatthavidūsaṃhīro, vattā suci amaccharo;",
  "tika-vin06t:21": "Catukkamapariccāgī, desakassa hitussukoti. ;",
  "tika-vin06t:22_0": "Tatra paṭhīyateti pāṭho. So hi anekappakāro atthānurūpo atthānanurūpo ceti. Kathaṃ?",
  "tika-vin06t:22_1": "Sandhāyabhāsito byañjanabhāsito sāvasesapāṭho niravasesapāṭho nīto neyyoti. Tatra",
  "tika-vin06t:22_2": "anekatthavattā sandhāyabhāsito nāma “mātaraṃ pitaraṃ hantvā”tiādi. Ekatthavattā byañjanabhāsito",
  "tika-vin06t:22_3": "nāma “manopubbaṅgamā dhammā”tyādi. Sāvaseso nāma “sabbaṃ, bhikkhave, āditta”mityādi.",
  "tika-vin06t:22_4": "Viparīto niravaseso nāma “sabbe dhammā sabbākārena buddhassa bhagavato ñāṇamukhe",
  "tika-vin06t:22_5": "āpāthaṃ āgacchantī”tyādi. Yathā vacanaṃ, tathā avagantabbo nīto nāma “aniccaṃ dukkhamanattā”tyādi.",
  "tika-vin06t:22_6": "Yuttiyā anussaritabbo neyyo nāma “ekapuggalo, bhikkhave”tyādi.",
  "tika-vin06t:23_0": "Atthopi anekappakāro pāṭhattho sabhāvattho ñeyyattho pāṭhānurūpo pāṭhānanurūpo sāvasesattho",
  "tika-vin06t:23_1": "niravasesattho nītattho neyyatthotyādi. Tattha yo taṃtaṃsaññāpanatthamuccārīyate",
  "tika-vin06t:23_2": "pāṭho, sa pāṭhattho “sātthaṃ sabyañjana”mityādīsu viya. Rūpārūpadhammānaṃ lakkhaṇarasādi",
  "tika-vin06t:23_3": "sabhāvattho “sammādiṭṭhiṃ bhāvetī”tyādīsu viya. Yo ñāyamāno hitāya bhavati, sa ñātumarahattā",
  "tika-vin06t:23_4": "ñeyyattho “atthavādī dhammavādī”tyevamādīsu viya. Yathāpāṭhaṃ bhāsito pāṭhānurūpo",
  "tika-vin06t:23_5": "“cakkhu, bhikkhave, purāṇakamma”nti bhagavatā vuttamato cakkhumapi kammanti. Byañjanacchāyāya",
  "tika-vin06t:23_6": "atthaṃ paṭibāhayamānena vutto pāṭhānanurūpo. Vajjetabbaṃ kiñci apariccajitvā parisesaṃ",
  "tika-vin06t:23_7": "katvā vutto sāvasesattho “cakkhuñca paṭicca rūpe ca uppajjatī”ti ca, “sabbe tasanti",
  "tika-vin06t:23_8": "daṇḍassa, sabbe bhāyanti maccuno”tyādīsu viya. Viparīto niravasesattho “sandhāvitaṃ",
  "tika-vin06t:23_9": "saṃsaritaṃ mamañceva tumhākañca. Tatra, bhikkhave, ko mantā ko saddhātā…pe… aññatra",
  "tika-vin06t:23_10": "diṭṭhapadehī”tyādi. Saddavaseneva vedanīyo nītattho “rūpā saddā rasā gandhā, phoṭṭhabbā",
  "tika-vin06t:23_11": "ca manoramā”tyādīsu viya. Sammutivasena veditabbo neyyattho “cattārome, bhikkhave,",
  "tika-vin06t:23_12": "valāhakūpamāpuggalā”tyādīsu viya. Āha ca –",
  "tika-vin06t:24": "“Yo attho saddato ñeyyo, nītatthaṃ iti taṃ vidū;",
  "tika-vin06t:25": "Atthassevābhisāmaggī, neyyattho iti kathyate”ti.",
  "tika-vin06t:26_0": "Evaṃ pabhedagate pāṭhatthe vijānātīti pāṭhatthavidū. Na saṃhīrate parapavādīhi dīgharattaṃ",
  "tika-vin06t:26_1": "titthavāsenetyasaṃhīro. Bhāvanāyāgamādhigamasampannattā vattuṃ sakkotīti vattā, saṅkhepavitthāranayena",
  "tika-vin06t:26_2": "hetudāharaṇādīhi avabodhayituṃ samatthotyattho. Socayatyattānaṃ pare ceti suci, dussīlyaduddiṭṭhimalavirahitotyattho.",
  "tika-vin06t:26_3": "Dussīlo hi attānamupahantunādeyyavāco ca bhavatyapattāhārācāro iva niccāturo vejjo.",
  "tika-vin06t:26_4": "Duddiṭṭhi paraṃ upahanti, nāvassaṃ nissayo ca bhavatyahivāḷagahākulo iva kamalasaṇḍo.",
  "tika-vin06t:26_5": "Ubhayavipanno sabbathāpyanupāsanīyo bhavati gūthagatamiva chavālātaṃ gūthagato viya",
  "tika-vin06t:26_6": "ca kaṇhasappo. Ubhayasampanno pana suci sabbathāpyupāsanīyo sevitabbo ca viññūhi,",
  "tika-vin06t:26_7": "nirupaddavo iva ratanākaro. Nāssa maccharotyamaccharo, ahīnācariyamuṭṭhītyattho.",
  "tika-vin06t:26_8": "Suttasuttānulomācariyavādaattanomatisaṅkhātassa catukkassāpariccāgī, tadatthasseva",
  "tika-vin06t:26_9": "byākhyātetyattho. Atha vā paccakkhānumānasaddatthāpattippabhedassa pamāṇacatukkassāpariccāgī.",
  "tika-vin06t:27": "“Ekaṃsavacanaṃ ekaṃ, vibhajjavacanāparaṃ;",
  "tika-vin06t:28": "Tatiyaṃ paṭipuccheyya, catutthaṃ pana ṭhāpaye”ti. –",
  "tika-vin06t:29_0": "Evaṃ vuttacatukkassa vā apariccāgī; Hitussuko iti sotūnaṃ hitāyossuko, tesamavabodhanaṃ",
  "tika-vin06t:29_1": "pati patthetī tyattho; So eso sucittā piyo; Catukkassa apariccāgittā garu; Asaṃhīrattā",
  "tika-vin06t:29_2": "bhāvanīyo; Desakattā vattā; Hitussukattā vacanakkhamo; Pāṭhatthaviduttā gambhīrakathaṃ",
  "tika-vin06t:29_3": "kattā; Amaccharattā no caṭṭhāne niyojakoti;",
  "tika-vin06t:30": "“Piyo garu bhāvanīyo, vattā ca vacanakkhamo;",
  "tika-vin06t:31": "Gambhīrañca kathaṃ kattā, no caṭṭhāne niyojako”. –",
  "tika-vin06t:32": "Itiabhihito desako;",
  "tika-vin06t:33": "Sotā idāni abhidhīyate –",
  "tika-vin06t:34": "Dhammācariyagaru saddhā-paññādiguṇamaṇḍito;",
  "tika-vin06t:35": "Asaṭhāmāyo sotāssa, sumedho amatāmukho.",
  "tika-vin06t:36_0": "Tattha dhammagaruttā kathaṃ na paribhavati, ācariyagaruttā kathikaṃ na paribhavati,",
  "tika-vin06t:36_1": "saddhāpaññādiguṇapaṭimaṇḍitattā attānaṃ na paribhavati, asaṭhāmāyattā amatābhimukhattā",
  "tika-vin06t:36_2": "ca avikkhittacitto bhavati, sumedhattā yonisomanasikarotītyattho. Vuttañhetaṃ –",
  "tika-vin06t:37_0": "“Pañcahi, bhikkhave, dhammehi samannāgato suṇanto saddhammaṃ bhabbo niyāmaṃ okkamituṃ",
  "tika-vin06t:37_1": "kusalesu dhammesu sammattaṃ. Katamehi pañcahi? Na kathaṃ paribhoti, na kathikaṃ paribhoti,",
  "tika-vin06t:37_2": "na attānaṃ paribhoti, avikkhittacitto dhammaṃ suṇāti ekaggacitto, yoniso ca manasi karotī”ti.",
  "tika-vin06t:38": "Taṃlakkhaṇappattattā bhāvanā bhavati savanassetyutto sotā.",
  "tika-vin06t:39": "Ganthārambhakathāvaṇṇanā",
  "tika-vin06t:40_0": "Idāni assārambho – tattha yoti aniyamaniddeso, tena visuddhajātikulagottādīnaṃ kilesamalavisuddhiyā,",
  "tika-vin06t:40_1": "pūjārahatāya vā akāraṇataṃ dassetvā yo koci imissā samantapāsādikāya ādigāthāya niddiṭṭhalokanāthattahetuṃ",
  "tika-vin06t:40_2": "yathāvuttahetumūlena thirataraṃ acalaṃ katvā yathāvuttahetukālaṃ accantameva pūrento",
  "tika-vin06t:40_3": "avasāne yathāvuttahetuphalaṃ sampādetvā yathāvuttahetuphalappayojanaṃ sādheti, sova",
  "tika-vin06t:40_4": "paramapūjārahoti niyameti.",
  "tika-vin06t:41": "Ettāvatā –",
  "tika-vin06t:42": "Bhayasammohaduddiṭṭhi-paṇāmo nesa sabbathā;",
  "tika-vin06t:43": "Paññāpubbaṅgamo eso, paṇāmoti nidassito.",
  "tika-vin06t:44_0": "Tatra hetūti atidukkarāni tiṃsapāramitāsaṅkhātāni puññakammāni. Tāni hi accantadukkhena",
  "tika-vin06t:44_1": "kasirena vacanapathātītānubhāvena mahatā ussāhena karīyantīti atidukkarāni nāma.",
  "tika-vin06t:44_2": "Atidukkarattā eva hi tesaṃ atidullabhaṃ loke anaññasādhāraṇaṃ nāthattasaṅkhātaṃ phalaṃ",
  "tika-vin06t:44_3": "phalanti, taṃ tattha hetuphalaṃ; hetumūlaṃ nāma yathāvuttassa hetuno nipphādanasamatthā",
  "tika-vin06t:44_4": "mahākaruṇā, sā ādipaṇidhānato paṭṭhāya “mutto mocessāmī”tiādinā nayena yāva hetuphalappayojanā,",
  "tika-vin06t:44_5": "tāva abbocchinnaṃ pavattati. Yaṃ sandhāya vuttaṃ –",
  "tika-vin06t:45": "“Sakānanā sagrivarā sasāgarā,",
  "tika-vin06t:46": "Gatā vināsaṃ bahuso vasundharā;",
  "tika-vin06t:47": "Yugantakāle salilānalānile,",
  "tika-vin06t:48": "Na bodhisattassa mahātapā kuto”ti.",
  "tika-vin06t:49_0": "Yāya samannāgatattā “namo mahākāruṇikassa tassā”ti āha. Hetukālaṃ nāma catuaṭṭhasoḷasaasaṅkhyeyyādippabhedo",
  "tika-vin06t:49_1": "kālo, yaṃ sandhāyāha “kappakoṭīhipi appameyyaṃ kāla”nti. Tattha accantasaṃyogatthe",
  "tika-vin06t:49_2": "upayogavacanaṃ veditabbaṃ “māsaṃ adhīte, divasaṃ caratī”tiādīsu viya. Kāmañca so",
  "tika-vin06t:49_3": "kālo asaṅkhyeyyavasena pameyyo viññeyyo, tathāpi kappakoṭivasena aviññeyyataṃ sandhāya",
  "tika-vin06t:49_4": "“kappakoṭīhipi appameyyaṃ kāla”nti āha. Tattha kālayatīti kālo, khipati viddhaṃsayati",
  "tika-vin06t:49_5": "sattānaṃ jīvitamiti attho. Kala vikkhepe. Tattha kappīyati saṃkappīyati sāsapapabbatādīhi",
  "tika-vin06t:49_6": "upamāhi kevalaṃ saṃkappīyati, na manussadivasamāsasaṃvaccharādigaṇanāya gaṇīyatīti",
  "tika-vin06t:49_7": "kappo. Ekantiādigaṇanapathassa koṭibhūtattā koṭi, kappānaṃ koṭiyo kappakoṭiyo. Tāhipi",
  "tika-vin06t:49_8": "na pamīyatīti appameyyo, taṃ appameyyaṃ. Karontoti nānatthattā dhātūnaṃ dānaṃ dento,",
  "tika-vin06t:49_9": "sīlaṃ rakkhanto, lobhakkhandhato nikkhamanto, attahitaparahitādibhedaṃ taṃ taṃ dhammaṃ",
  "tika-vin06t:49_10": "pajānanto, vividhena vāyāmena ghaṭento vāyamanto, taṃ taṃ sattāparādhaṃ khamanto,",
  "tika-vin06t:49_11": "paṭiññāsammutiparamatthasaccāni saccāyanto, taṃ taṃ sattahitaṃ adhiṭṭhahanto, sakalalokaṃ",
  "tika-vin06t:49_12": "mettāyanto, mittāmittādibhedaṃ pakkhapātaṃ pahāya taṃ taṃ sattaṃ ajjhupekkhanto cāti",
  "tika-vin06t:49_13": "attho. Khedaṃ gatoti anantappabhedaṃ mahantaṃ saṃsāradukkhaṃ anubhavanaṭṭhena gato,",
  "tika-vin06t:49_14": "sampattotyattho. Saṃsāradukkhañhi sārīrikaṃ mānasikañca sukhaṃ khedayati pātayatīti",
  "tika-vin06t:49_15": "“khedo”ti vuccati. Lokahitāyāti idaṃ yathāvuttahetuphalappayojananidassanaṃ, “saṃsāradukkhānubhavanakāraṇanidassana”ntipi eke –",
  "tika-vin06t:50": "“‘Jātisaṃsāradukkhānaṃ, gantuṃ sakkopi nibbutiṃ;",
  "tika-vin06t:51": "Ciralliṭṭhopi saṃsāre, karuṇāyeva kevala’nti. –",
  "tika-vin06t:52_0": "Ca vutta”nti, tamayuttaṃ. Na hi bhagavā lokahitāya saṃsāradukkhamanubhavati. Na hi",
  "tika-vin06t:52_1": "kassaci dukkhānubhavanaṃ lokassa upakāraṃ āvahati. Evaṃ panetaṃ dasseti tiṃsapāramitāpabhedaṃ",
  "tika-vin06t:52_2": "hetuṃ, pāramitāphalabhūtaṃ nāthattasaṅkhātaṃ phalañca. Yathā cāha “mamañhi, ānanda,",
  "tika-vin06t:52_3": "kalyāṇamittaṃ āgamma jātidhammā sattā jātiyā parimuccantī”tiādi. Tattha bhagavā yathāvuttahetūhi",
  "tika-vin06t:52_4": "sattānaṃ vineyyabhāvanipphādanapaññābījāni vapi, hetuphalena paripakkindriyabhāvena",
  "tika-vin06t:52_5": "parinipphannavineyyabhāve satte vinayi, saṃsāradukkhato mocayīti attho. Na evaṃ saṃsāradukkhena",
  "tika-vin06t:52_6": "lokassa upakāraṃ kiñci akāsi, tasmā karonto atidukkarāni lokahitāyāti sambandho.",
  "tika-vin06t:52_7": "Imissā yojanāya sabbapaṭhamassa bodhisattassa uppattikālato paṭṭhāya bodhisattassa",
  "tika-vin06t:52_8": "nāthattasaṅkhātapāramitāhetuphalādhigamo veditabbo. Yo nāthoti hi sambandho adhippeto.",
  "tika-vin06t:52_9": "Imassa panatthassa –",
  "tika-vin06t:53": "“Yadeva paṭhamaṃ citta-muppannaṃ tava bodhaye;",
  "tika-vin06t:54": "Tvaṃ tadevassa lokassa, pūjike parivasittha”. –",
  "tika-vin06t:55_0": "Iti vacanaṃ sādhakaṃ. Paṭhamacittassa pāramitābhāvo rukkhassa aṅkurato paṭṭhāya uppattiupamāya",
  "tika-vin06t:55_1": "sādhetabbo. Etthāha – “khedaṃ gatoti vacanaṃ niratthakaṃ, yathāvuttanayena guṇasādhanāsambhavato”ti?",
  "tika-vin06t:55_2": "Na, antarā anivattanakabhāvadīpanato. Dukkarāni karonto khedaṃ gato eva, na antarā",
  "tika-vin06t:55_3": "khedaṃ asahanto nivattatīti dīpeti. Lokadukkhāpanayanakāmassa vā bhagavato attano",
  "tika-vin06t:55_4": "dukkhānubhavanasamatthataṃ dasseti.",
  "tika-vin06t:56": "“Yassa kassaci varadossaṃ, yāvāhaṃ sabbasattadukkhāni;",
  "tika-vin06t:57": "Sabbāni sabbakālaṃ yugaṃ, padmasseva bujjhantomhī”ti. –",
  "tika-vin06t:58_0": "Evaṃadhippāyassa attamattadukkhānubhavanasamatthatāya kāyeva kathāti atisayaṃ atthaṃ",
  "tika-vin06t:58_1": "dassetīti attho. Atha vā khedaṃ gatoti byāpāraṃ paricayaṃ gatotipi attho sambhavati.",
  "tika-vin06t:58_2": "Kammādīsu sabyāpāraṃ purisaṃ disvā santi hi loke vattāro “khinnoyaṃ kamme, khinnoyaṃ",
  "tika-vin06t:58_3": "satte”tiādi. Imissā yojanāya nāthoti iminā buddhattādhigamasiddhaṃ koṭippattaṃ nāthabhāvaṃ",
  "tika-vin06t:58_4": "patvā ṭhitakālo dassitoti veditabbo. Keci “mahākāruṇikassāti vadanto buddhabhūtassāti",
  "tika-vin06t:58_5": "dassetī”ti likhanti, taṃ na sundaraṃ viya, bodhisattakālepi tabbohārasabbhāvato.",
  "tika-vin06t:58_6": "Tasmā so ettakaṃ kālaṃ dukkarāni karonto avasāne dukkarapāramitāpāripūriyā tāsaṃ",
  "tika-vin06t:58_7": "phalabhūtaṃ nāthabhāvaṃ patvā lokahitāya byāpāraṃ gatoti ayamattho nidassito hoti.",
  "tika-vin06t:58_8": "“Bodhiṃ gato”ti vuttepi subyattaṃ hetuphalaṃ dassitaṃ hoti. Buddhabhāvappattasseva",
  "tika-vin06t:58_9": "ca nāthassa namo kato hoti visesavacanasabbhāvato, na bodhisattassa. Evaṃ santepi",
  "tika-vin06t:58_10": "vinayādhikāro idhādhippeto. So ca pabbajitakālato paṭṭhāya yāvamaraṇakālā hoti. Taṃ",
  "tika-vin06t:58_11": "ativiya parittaṃ kālaṃ lajjino atisukaraṃ sīlamattaṃ ekakassa attano hitāya attamattadukkhāpanayanādhippāyena",
  "tika-vin06t:58_12": "paripūrento ko nāma idhalokaparalokātikkamasukhaṃ na gaccheyya, nanu bhagavā sakalalokadukkhāpanayanādhippāyena",
  "tika-vin06t:58_13": "kappakoṭīhipi appameyyaṃ kālaṃ karonto atidukkaranirassādaṃ khedaṃ gatoti aññāpadesena",
  "tika-vin06t:58_14": "guṇaṃ vaṇṇeti ācariyo.",
  "tika-vin06t:59_0": "Lokahitāyāti ettha lokiyati ettha dukkhanti loko, luyate vā jātijarāmaraṇadukkhehīti",
  "tika-vin06t:59_1": "loko, iminā sattalokaṃ jātilokañca saṅgaṇhāti. Tasmā tassa sattalokassa idhalokaparalokahitaṃ",
  "tika-vin06t:59_2": "atikkantaparalokānaṃ vā ucchinnalokasamudayānaṃ lokānaṃ, idha jātiloke okāsaloke",
  "tika-vin06t:59_3": "vā diṭṭhadhammasukhavihārasaṅkhātañca hitaṃ sampiṇḍetvā lokassa, lokānaṃ, loke vā",
  "tika-vin06t:59_4": "hitanti sarūpekadesekasesaṃ katvā “lokahita”miccevāha. Nāthoti sabbasattānaṃ āsayānusayacariyādhimuttibhedānurūpadhammadesanasamatthatāya",
  "tika-vin06t:59_5": "“dhammaṃ vo, bhikkhave, desessāmi…pe… taṃ suṇāthā”ti evaṃ yācanaṭṭhenāpi nāthateti",
  "tika-vin06t:59_6": "nātho. Bhikkhūnaṃ vītikkamānurūpaṃ sikkhāpadapaññāpanena diṭṭhadhammikasamparāyikāya",
  "tika-vin06t:59_7": "ca karuṇāya upagantvā tapati, suttantavasena vā tesaṃ sabbasattānaṃ anusayite kilese",
  "tika-vin06t:59_8": "karuṇāya ca paññāya ca upagantvā tapati, abhidhammavasena vā te te saṅkhāre aniccādilakkhaṇavasena",
  "tika-vin06t:59_9": "upaparikkhitvā attano kilese paññāya upecca paricchinditvā tapatīti tapanaṭṭhenāpi",
  "tika-vin06t:59_10": "nāthateti nātho. Sadevake loke appaṭipuggalattā kenaci appaṭihatadhammadesanattā",
  "tika-vin06t:59_11": "paramacittissariyappavattito ca issariyaṭṭhenāpi nāthateti nātho. “Dhammiyā kathāya",
  "tika-vin06t:59_12": "sandassesi samādapesi samuttejesi sampahaṃsesī”ti vacanato sampahaṃsanasaṅkhātena",
  "tika-vin06t:59_13": "āsīsaṭṭhena, paṇidhānato paṭṭhāya “kathaṃ nāmāhaṃ mutto mocayissāmī”tiādinā nayena",
  "tika-vin06t:59_14": "āsīsaṭṭhena vā nāthateti nāthoti veditabbo, sammāsambuddho. Catūhipi nāthaṅgehi catuvesārajjacatupaṭisambhidādayo",
  "tika-vin06t:59_15": "sabbepi buddhaguṇā yojetabbā, ativitthārikabhayā pana na yojitā.",
  "tika-vin06t:60_0": "Namoti paramatthato buddhaguṇabahumānapabbhārā cittanati, cittanatippabhavā ca vacīkāyanati.",
  "tika-vin06t:60_1": "Atthu meti pāṭhasesena sambandho. Mahākāruṇikassāti ettha sabbasattavisayattā mahussāhappabhavattā",
  "tika-vin06t:60_2": "ca mahatī karuṇā mahākaruṇā. Tattha paṇidhānato paṭṭhāya yāvaanupādisesanibbānapurappavesā",
  "tika-vin06t:60_3": "niyuttoti mahākāruṇiko, bhagavā. Ettha ca mahākāruṇikassāti iminā yathāvuttahetumūlaṃ",
  "tika-vin06t:60_4": "dasseti. Nikkaruṇo hi paradukkhesu udāsino buddhatthāya paṇidhānamattampi atibhāriyanti",
  "tika-vin06t:60_5": "maññanto appameyyaṃ kālaṃ atidukkaraṃ hetuṃ pūretvā nāthattasaṅkhātaṃ hetuphalappayojanabhūtaṃ",
  "tika-vin06t:60_6": "lokahitaṃ kathaṃ karissati. Tasmā sabbaguṇamūlabhūtattā mahākaruṇāguṇameva vaṇṇento",
  "tika-vin06t:60_7": "“namo mahākāruṇikassā”ti āha. Ettāvatā hetuanurūpaṃ phalaṃ, phalānurūpo hetu, dvinnampi",
  "tika-vin06t:60_8": "anurūpaṃ mūlaṃ, tiṇṇampi anurūpaṃ payojananti ayamattho dassito hoti.",
  "tika-vin06t:61": "Evaṃ acchariyapuriso, nātho nāthaguṇe ṭhito;",
  "tika-vin06t:62": "Namoraho anāthassa, nāthamānassa sampadaṃ.",
  "tika-vin06t:63": "Ettha siyā “anekesu bhagavato guṇesu vijjamānesu kasmā ‘mahākāruṇikassā’ti ekameva gahita”nti? Uccate –",
  "tika-vin06t:64": "Dosahīnassa satthassa, codanā tu na vijjate;",
  "tika-vin06t:65": "Dosayuttamasatthañca, tasmā codanā apattakāti.",
  "tika-vin06t:66": "Na mayā codanā katā, kintu pucchā eva katā. Apica –",
  "tika-vin06t:67": "“Phalaṃ satipi rukkheḍḍhe, na patatyavikampite;",
  "tika-vin06t:68": "Codanā yā’tthu satthānaṃ, pucchanātyatthaphalaṃ mahatā.",
  "tika-vin06t:69": "“Nabhottuṃ kurute sammā, gahituṃ nāḍḍhate ghaṭaṃ;",
  "tika-vin06t:70": "Akkhepe hi kate tadi-cchissāṇābuddhibandhanaṃ.",
  "tika-vin06t:71": "“Yathā himapado paddho, pabuddho gandhalimpiyā;",
  "tika-vin06t:72": "Bhinnatthaviramassevaṃ, satthakatātthalimpiyā”ti. –",
  "tika-vin06t:73": "Evaṃ cekaṃ –",
  "tika-vin06t:74": "Sammāpi codanā taṃ khalu, guravo vivākyā vivaddha;",
  "tika-vin06t:75": "Yatisissā āghaṭṭitāti-vākyenābhyadhikaṃ gopaya.",
  "tika-vin06t:76": "Saravatī āceraṃ kiliṭṭhā, tadicchissajitāttānaṃ;",
  "tika-vin06t:77": "Jayatyattānamācero, sadassasseva sārathīti. –",
  "tika-vin06t:78": "Atroccate –",
  "tika-vin06t:79": "Yassa hi vākyasahassaṃ, vākye vākye satañca jivhā;",
  "tika-vin06t:80": "Nāmaṃ dasabalaguṇapadesaṃ, vattuṃ kappenapi na sakkā.",
  "tika-vin06t:81": "Yathā –",
  "tika-vin06t:82": "Buddhopi buddhassa bhaṇeyya vaṇṇaṃ,",
  "tika-vin06t:83": "Kappampi ce aññamabhāsamāno;",
  "tika-vin06t:84": "Khīyetha kappo ciradīghamantare,",
  "tika-vin06t:85": "Vaṇṇo na khīyetha tathāgatassāti. –",
  "tika-vin06t:86": "Cottattā na sakkā bhagavataṃ guṇānamavasesābhidhātuṃ.",
  "tika-vin06t:87": "Apica –",
  "tika-vin06t:88": "Yathā tvaṃ sattānaṃ, dasabala tathā ñāṇakaruṇā;",
  "tika-vin06t:89": "Guṇadvandaṃ seṭṭhaṃ, tava guṇagaṇā nāma tiguṇāti. –",
  "tika-vin06t:90_0": "Sabbaguṇaseṭṭhattā mūlattā ca ekameva vuttaṃ. Atha vā “chasu asādhāraṇañāṇesu aññatarattā",
  "tika-vin06t:90_1": "taggahaṇena sesāpi gahitāva sahacaraṇalakkhaṇenā”ti ca vadanti. Visesato panettha",
  "tika-vin06t:90_2": "abhidhammassa kevalaṃ paññāvisayattā abhidhammaṭṭhakathārambhe ācariyena “karuṇā",
  "tika-vin06t:90_3": "viya sattesu, paññā yassa mahesino”ti paññāguṇo vaṇṇito tesaṃ tesaṃ sattānaṃ āsayānusayacaayādhimuttibhedānurūpaparicchindanapaññāya,",
  "tika-vin06t:90_4": "sattesu mahākaruṇāya ca adhikārattā. Suttantaṭṭhakathārambhe “karuṇāsītalahadayaṃ,",
  "tika-vin06t:90_5": "paññāpajjotavihatamohatama”nti bhagavato ubhopi paññākaruṇāguṇā vaṇṇitā. Idha pana",
  "tika-vin06t:90_6": "vinaye āsayādinirapekkhaṃ kevalaṃ karuṇāya pākatikasattenāpi asotabbārahaṃ suṇanto,",
  "tika-vin06t:90_7": "apucchitabbārahaṃ pucchanto, avattabbārahañca vadanto sikkhāpadaṃ paññapesīti karuṇāguṇoyeveko",
  "tika-vin06t:90_8": "vaṇṇitoti veditabbo.",
  "tika-vin06t:91": "Paññādayā attaparatthahetū,",
  "tika-vin06t:92": "Tadanvayā sabbaguṇā jinassa;",
  "tika-vin06t:93": "Ubho guṇā te guṇasāgarassa,",
  "tika-vin06t:94": "Vuttā idhācariyavarena tasmā.",
  "tika-vin06t:95": "Ettāvatā aṭṭhakathādigāthā,",
  "tika-vin06t:96": "Samāsato vuttapadatthasobhā;",
  "tika-vin06t:97": "Ayampi vitthāranayoti cāhaṃ,",
  "tika-vin06t:98": "Uddhaṃ ito te paṭisaṃkhipāmi.",
  "tika-vin06t:99_0": "Dutiyagāthāya asambudhanti dhammānaṃ yathāsabhāvaṃ abujjhanto. Buddhanisevitanti",
  "tika-vin06t:99_1": "buddhānubuddhapaccekabuddhehi gocarabhāvanāsevanāhi yathārahaṃ nisevitaṃ. Bhavā bhavanti",
  "tika-vin06t:99_2": "vattamānabhavato aññaṃ bhavaṃ gacchati upagacchati, paṭipajjatīti attho. Atha vā",
  "tika-vin06t:99_3": "bhavoti sassatadiṭṭhi. Tassa paṭipakkhattā abhavoti ucchedadiṭṭhi. Bhavoti vā vuddhi.",
  "tika-vin06t:99_4": "Abhavoti hāni. Bhavoti vā duggati. Abhavoti sugati. “Appamāṇā dhammā, asekkhā dhammā”tiādīsu",
  "tika-vin06t:99_5": "viya hi vuddhiatthattā akārassa. Bhāvayatīti bhavo, jāti. Bhavatīti vā bhavo. Savikārā",
  "tika-vin06t:99_6": "bahuvidhakhandhuppatti dīpitā. Abhavoti vināso, jātibhāvaṃ maraṇabhāvañca gacchatīti",
  "tika-vin06t:99_7": "vuttaṃ hoti. Ettha arahantānaṃ maraṇampi khaṇikavasena gahetabbaṃ. Bhavesu abhavo",
  "tika-vin06t:99_8": "bhavābhavo, taṃ bhavābhavaṃ, bhavesu abhāvapaññattiṃ gacchatīti attho. Jīvalokoti",
  "tika-vin06t:99_9": "sattaloko, saṅkhāralokaokāsalokānaṃ bhavābhavagamanāsambhavato sattalokaṃ jīvalokoti",
  "tika-vin06t:99_10": "viseseti. Avijjādikilesajālaviddhaṃsinoti ettha navapi lokuttaradhammā saṅgahaṃ gacchanti.",
  "tika-vin06t:99_11": "Apacayagāmitā hi catumaggadhammassa odhiso avijjādikilesajālaviddhaṃso, so assa atthi,",
  "tika-vin06t:99_12": "tadārammaṇaṃ hutvā tattha sahāyabhāvūpagamanena nibbānassāpi. Yathāha “yo kho, āvuso,",
  "tika-vin06t:99_13": "rāgakkhayo…pe… idaṃ vuccati nibbāna”nti. Arahattassāpi tathā rāgādikkhayavacanasabbhāvato.",
  "tika-vin06t:99_14": "Phalasāmaññena tiṇṇampi phalānaṃ atthīti navavidhopesa “avijjādikilesajālaviddhaṃsī”ti",
  "tika-vin06t:99_15": "vuccati. Atha vā sahacaraṇalakkhaṇakaāraṇatāya paṭipakkhagocaraggahaṇatā. Anabhihitopi",
  "tika-vin06t:99_16": "hi dhammassa tatrābhihitova bujjhitabbo iti vacanato kāraṇagocaraggahaṇena cattāripi",
  "tika-vin06t:99_17": "phalāni gahitāni. Narakādīsu apatamānaṃ dhāreti sugatiyaṃ uppādanenāti dhammo. Puna",
  "tika-vin06t:99_18": "sugatimhi ajananakārī akusaladhamme nivāretvā poseti pavatteti vaḍḍhetīti dhammo.",
  "tika-vin06t:99_19": "So pana kāmarūpārūpabhedato tividho accantasukhāvahanato, tatopi uttamattā dhammavaro.",
  "tika-vin06t:100_0": "Etthāha – “catunnaṃ, bhikkhave, ariyasaccānaṃ ananubodhā appaṭivedhā evamidaṃ dīghamaddhānaṃ",
  "tika-vin06t:100_1": "sandhāvitaṃ saṃsarita’nti vacanato catusaccadhammaṃ asambudhaṃ bhavā bhavaṃ gacchati",
  "tika-vin06t:100_2": "jīvalokoti siddhaṃ. Tasmā yaṃ asambudhaṃ gacchati, tasseva “tassā”ti ante taṃniddesena",
  "tika-vin06t:100_3": "niyamanato catusaccadhammopi avijjādikilesajālaviddhaṃsī dhammavaroti cāpajjati.",
  "tika-vin06t:100_4": "Aññathā “namo avijjādikilesajālaviddhaṃsino dhammavarassa tassā”ti taṃniddesena samānavibhattikaraṇaṃ",
  "tika-vin06t:100_5": "na yujjati atippasaṅganiyamanato, “avijjādikilesajālaviddhaṃsino dhammavarassā”ti",
  "tika-vin06t:100_6": "vacanaṃ visesanavacanaṃ. Tasmā dukkhasamudayasaccānaṃ tabbhāvappasaṅgo natthīti ce?",
  "tika-vin06t:100_7": "Na, taṃniddesena samānavibhattiṭṭhāne avisesitattā. Api ca maggasaccanirodhasaccesu",
  "tika-vin06t:100_8": "phalānaṃ apariyāpannattā nava lokuttaradhammā saṅgahitāti vacanavirodho, phalānaṃ",
  "tika-vin06t:100_9": "asaṅgahe verañjakaṇḍavaṇṇanāyaṃ na kevalaṃ ariyamaggo ceva nibbānañca, api ca ariyaphaladhammehi",
  "tika-vin06t:100_10": "saddhiṃ pariyattidhammopi. Vuttañhetaṃ “rāgavirāgamanejamasokaṃ…pe… dhammamimaṃ saraṇatthamupehī”ti",
  "tika-vin06t:100_11": "vacanavirodho cāti pubbāparaviruddhā esā gāthā sāsanaviruddhā cā”ti? Vuccate – sabbametamayuttaṃ",
  "tika-vin06t:100_12": "vuttagāthatthājānanato. Ettha hi ācariyena pavattipavattihetuvisayavibhāgo ca dassito.",
  "tika-vin06t:100_13": "Kathaṃ? Tattha asambudhanti asambodho, so atthato avijjā, tāya ca taṇhupādānāni gahitāni,",
  "tika-vin06t:100_14": "tayopi te dhammā samudayasaccaṃ, bhavābhavanti ettha dukkhasaccaṃ vuttaṃ. Sugatiduggatippabhedo",
  "tika-vin06t:100_15": "hi bhavo atthato pañcupādānakkhandhā honti. “Evametassa kevalassa dukkhakkhandhassa",
  "tika-vin06t:100_16": "samudayo hotī”ti vacanato dukkhappavatti pavatti nāma, dukkhasamudayo pavattihetu",
  "tika-vin06t:100_17": "nāma, avijjāsaṅkhātassa ca pavattihetussa aggahitaggahaṇena nirodhamaggasaccadvayaṃ",
  "tika-vin06t:100_18": "visayo nāma. Vuttañhetaṃ “tattha katamā avijjā? Dukkhe aññāṇaṃ…pe… dukkhanirodhagāminiyā",
  "tika-vin06t:100_19": "paṭipadāya aññāṇa”nti.",
  "tika-vin06t:101_0": "Ettha ca nirodhasaccaṃ buddhena gocarāsevanāya āsevitaṃ, maggasaccaṃ bhāvanāsevanāya.",
  "tika-vin06t:101_1": "Ettāvatā asambudhaṃ buddhanisevitaṃ yanti upayogappatto yo visayo nirodho ca maggo",
  "tika-vin06t:101_2": "ca, tassa yathāvuttāvijjādikilesajālattayaviddhaṃsino namo dhammavarassāti ayaṃ gāthāya",
  "tika-vin06t:101_3": "attho. Pariyattidhammopi kilesaviddhaṃsanassa suttantanayena upanissayapaccayattā",
  "tika-vin06t:101_4": "kilesaviddhaṃsanasīlatāya “avijjādikilesajālaviddhaṃsī”ti vattuṃ sambhavati. Evañhi",
  "tika-vin06t:101_5": "sati rāgavirāgāti gāthattho, so dhammaṃ deseti…pe… brahmacariyaṃ pakāsetīti suttattho",
  "tika-vin06t:101_6": "ca asesato gahito hoti. Atha vā imāya gāthāya kevalaṃ pariyattidhammova gahito hoti,",
  "tika-vin06t:101_7": "yaṃ sandhāyāha “so dhammaṃ deseti ādikalyāṇaṃ…pe… brahmacariyaṃ pakāsetī”ti, tampi",
  "tika-vin06t:101_8": "asambudhaṃ buddheheva nisevitaṃ gocarāsevanāya anaññanisevitaṃ. Yathāha “bhagavaṃmūlakā",
  "tika-vin06t:101_9": "no, bhante, dhammā bhagavaṃnettikā bhagavaṃpaṭisaraṇā…pe… bhagavato sutvā bhikkhū dhāressantī”ti.",
  "tika-vin06t:102_0": "Tatiyagāthāya sīlādayo kiñcāpi lokiyalokuttarā yathāsambhavaṃ labbhanti, tathāpi",
  "tika-vin06t:102_1": "ante “ariyasaṅgha”nti vacanato sīlādayo cattāro dhammakkhandhā lokuttarāva. Ettha",
  "tika-vin06t:102_2": "ca “sīlasamādhipaññāvimuttivimuttiñāṇappabhutīhī”ti vattabbe sarūpekasesaṃ katvā",
  "tika-vin06t:102_3": "“vimuttiñāṇappabhutīhī”ti vuttaṃ. Ettha ca kiñcāpi vimuttīti phaladhammāva sutte",
  "tika-vin06t:102_4": "adhippetā, tathāpi “maggā vuṭṭhahitvā maggaṃ paccavekkhati. Pahīne kilese paccavekkhati.",
  "tika-vin06t:102_5": "Phalaṃ paccavekkhati. Nibbānaṃ paccavekkhatī”ti vacanato maggādipaccavekkhaṇañāṇaṃ",
  "tika-vin06t:102_6": "vimuttiñāṇanti veditabbaṃ. Vimutti vimokkho khayoti hi atthato ekaṃ. “Khaye ñāṇaṃ",
  "tika-vin06t:102_7": "anuppāde ñāṇanti ettha khayo nāma maggo, rāgakkhayo dosakkhayoti phalanibbānānaṃ",
  "tika-vin06t:102_8": "adhivacana”nti sutte āgatameva. Pahīnakilesānaṃ khayo pākatiko khayo eva. Pabhuti-saddena",
  "tika-vin06t:102_9": "tisso vijjā cha abhiññā catasso paṭisambhidāti evamādayo guṇā saṅgahitā. Samannāgamaṭṭhena",
  "tika-vin06t:102_10": "aparihīnaṭṭhena ca yutto. Khettaṃ janānaṃ kusalatthikānanti “anuttaraṃ puññakkhettaṃ",
  "tika-vin06t:102_11": "lokassā”ti suttato kusalassa viruhanaṭṭhānattā, suttantanayena upanissayapaccayattā",
  "tika-vin06t:102_12": "ca kāmaṃ kusalassa khettaṃ hoti saṅgho, na kusalatthikānaṃ janānaṃ. Tasmā na yujjatīti",
  "tika-vin06t:102_13": "ce? Na, suttatthasambhavato. Sutte “anuttaraṃ puññakkhettaṃ lokassā”ti hi vuttaṃ.",
  "tika-vin06t:102_14": "Kassa lokassa? Puññatthikassa khettaṃ saṅgho, puññupanissayattā puññakkhettaṃ hoti",
  "tika-vin06t:102_15": "saṅgho, kusalatthikānanti ca vuccanti. Lokepi hi devadattassa khettaṃ yaññadattassa",
  "tika-vin06t:102_16": "khettaṃ sāliyavupanissayattā sālikhettaṃ yavakhettanti ca vuccati. Ariyasaṅghanti",
  "tika-vin06t:102_17": "vigatakilesattā ariyaṃ parisuddhaṃ ariyānaṃ, ariyabhāvaṃ vā pattaṃ sīladiṭṭhisāmaññena",
  "tika-vin06t:102_18": "saṅghatattā saṅghaṃ. “Ariya-saddena sammutisaṅghaṃ nivāretī”ti keci likhanti, taṃ",
  "tika-vin06t:102_19": "na sundaraṃ vimuttiñāṇaguṇaggahaṇena visesitattā. Sirasāti iminā kāmaṃ kāyanatiṃ",
  "tika-vin06t:102_20": "dasseti, tathāpi uttamasaṅghe guṇagāravena uttamaṅgameva niddisanto “sirasā namāmī”tyāha.",
  "tika-vin06t:102_21": "Sirassa pana uttamatā uttamānaṃ cakkhusotindriyānaṃ nissayattā, tesaṃ uttamatā ca",
  "tika-vin06t:102_22": "dassanānuttariyasavanānuttariyahetutāya veditabbā. Etthāha – anusandhikusalo",
  "tika-vin06t:103": "“Upogghāto padañceva, padattho padaviggaho;",
  "tika-vin06t:104": "Codanāpratyavajjānaṃ, byākhyā tantassa chabbidhā”ti. –",
  "tika-vin06t:105_0": "Evamavatvā kasmā ratanattayapaṇāmaṃ paṭhamaṃ vuttanti? Vuccate – satācārattā. Ācāro",
  "tika-vin06t:105_1": "kiresa sappurisānaṃ, yadidaṃ saṃvaṇṇanārambhe ratanattayapūjāvidhānaṃ. Tasmā “satācārato",
  "tika-vin06t:105_2": "bhaṭṭhā mā mayaṃ homā”ti karīyati, catugambhīrabhāvayuttañca vinayapiṭakaṃ saṃvaṇṇetukāmassa",
  "tika-vin06t:105_3": "mahāsamuddaṃ ogāhantassa viya paññāveyyattiyasamannāgatassāpi mahantaṃ bhayaṃ hoti,",
  "tika-vin06t:105_4": "bhayakkhayāvahañcetaṃ ratanattayaguṇānussaraṇajanitaṃ paṇāmapūjāvidhānaṃ. Yathāha",
  "tika-vin06t:105_5": "“evaṃ buddhaṃ sarantāna”ntiādi. Apicācariyo satthupūjāvidhānena asatthari satthābhinivesassa",
  "tika-vin06t:105_6": "lokassa yathābhūtaṃ satthari eva sammāsambuddhe satthusambhāvanaṃ uppādeti, asatthari",
  "tika-vin06t:105_7": "satthusambhāvanaṃ pariccajāpeti, “tathāgatappaveditaṃ dhammavinayaṃ attano dahatī”ti",
  "tika-vin06t:105_8": "vuttadosaṃ pariharati. Antarāyabahulattā khandhasantatiyā vippakatāya vinayasaṃvaṇṇanāya",
  "tika-vin06t:105_9": "attano āyuvaṇṇasukhabalānaṃ parikkhayasambhavāsaṅkāya “abhivādanasīlissa…pe… āyu",
  "tika-vin06t:105_10": "vaṇṇo sukhaṃ bala”nti vuttānisaṃse yāva saṃvaṇṇanāpariyosānā pattheti. Api cettha",
  "tika-vin06t:105_11": "buddhassa bhagavato paṇāmapūjāvidhānaṃ sammāsambuddhabhāvādhigamatthaṃ buddhayānaṃ",
  "tika-vin06t:105_12": "paṭipajjantānaṃ ussāhaṃ janeti. Lokiyalokuttarabhedassa, lokuttarasseva vā saddhammassa",
  "tika-vin06t:105_13": "pūjāvidhānaṃ paccekabuddhabhāvādhigamatthaṃ paccekabuddhayānaṃ paṭipajjantānaṃ ussāhaṃ",
  "tika-vin06t:105_14": "janeti. Saddhammapaṭivedhamattābhilāsino hi te. Paramatthasaṅghapūjāvidhānaṃ paramatthasaṅghabhāvādhigamatthaṃ",
  "tika-vin06t:105_15": "sāvakayānaṃ paṭipajjantānaṃ ussāhaṃ janeti, maṅgalādīni vā sātthāni anantarāyāni",
  "tika-vin06t:105_16": "ciraṭṭhitikāni bahumatāni ca bhavantīti evaṃladdhikānaṃ cittaparitosanatthaṃ “pūjā",
  "tika-vin06t:105_17": "ca pūjaneyyāna”nti bhagavatā pasatthamaṅgalaṃ karoti. Vuccate ca –",
  "tika-vin06t:106": "“Maṅgalaṃ bhagavā buddho, dhammo saṅgho ca maṅgalaṃ;",
  "tika-vin06t:107": "Maṅgalādīni sātthāni, sīghaṃ sijjhanti sabbaso.",
  "tika-vin06t:108": "“Satthu pūjāvidhānena, evamādī bahū guṇe;",
  "tika-vin06t:109": "Labhatīti vijānanto, satthupūjāparo siyā”ti.",
  "tika-vin06t:110": "Ettha ca satthupadhānattā dhammasaṅghānaṃ pūjāvidhānaṃ satthupūjāvidhānamicceva daṭṭhabbaṃ sāsanato lokato ca. Tenetaṃ vuccati –",
  "tika-vin06t:111": "“Satthā”ti dhammo sugatena vutto;",
  "tika-vin06t:112": "Nibbānakāle yamato sa satthā;",
  "tika-vin06t:113": "Suvatthigāthāsu “tathāgato”ti;",
  "tika-vin06t:114": "Saṅgho ca vutto yamato sa satthā.",
  "tika-vin06t:115": "Kiñca bhiyyo –",
  "tika-vin06t:116": "Dhammakāyo yato satthā, dhammo satthā tato mato;",
  "tika-vin06t:117": "Dhammaṭṭhito so saṅgho ca, satthusaṅkhyaṃ nigacchati.",
  "tika-vin06t:118": "Santi hi loke vattāro kosagataṃ asiṃ gahetvā ṭhitaṃ purisaṃ visuṃ aparāmasitvā “asiṃ gahetvā ṭhito eso”ti. Tenevāha cāriyamātraccevā –",
  "tika-vin06t:119": "“Namatthu buddharatnāya, dhammaratnāya te namo;",
  "tika-vin06t:120": "Namatthu saṅgharatnāya, tiratnasamavānayī”ti.",
  "tika-vin06t:121_0": "Apica sabbadhammesu appaṭihatañāṇanimittānuttaravimokkhapātubhāvābhisaṅkhātaṃ khandhasantānamupādāya",
  "tika-vin06t:121_1": "“buddho”ti yadi paññāpiyati, dhammo paṇāmārahoti kā eva kathā, saṅgho ca “saṅghe",
  "tika-vin06t:121_2": "gotami dehi, saṅghe te dinne ahañceva pūjito bhavissāmi saṅgho cā”ti vuttattā bhājananti",
  "tika-vin06t:121_3": "dīpeti. Atha vā “buddhasubodhito dhammo ācariyaparamparāya suvaṇṇabhājane pakkhittatelamiva",
  "tika-vin06t:121_4": "aparihāpetvā yāvajjatanā ābhatattā eva mādisānampi sotadvāramanuppatto”ti saṅghassa",
  "tika-vin06t:121_5": "ācariyo atīva ādarena paṇāmaṃ karoti “sirasā namāmī”ti.",
  "tika-vin06t:122_0": "Evaṃ anekavidhaṃ paṇāmappayojanaṃ vadanti, ācariyena pana adhippetappayojanaṃ attanā",
  "tika-vin06t:122_1": "eva vuttaṃ “iccevamaccantanamassaneyya”ntiādinā catutthagāthāya. Iccevanti ettha",
  "tika-vin06t:122_2": "iti-saddo ratanattayapūjāvidhānaparisamattattho. Yadi evaṃ yathāvihitamattameva pūjāvidhānaṃ",
  "tika-vin06t:122_3": "arahati ratanattayaṃ, na tato uddhanti āpajjatīti aniṭṭhappasaṅganivāraṇatthaṃ “evamaccantanamassaneyya”nti",
  "tika-vin06t:122_4": "āha. Tattha evanti iminā yathāvuttavidhiṃ dasseti. Yathāvuttena vidhinā, aññena vā",
  "tika-vin06t:122_5": "tādisena accantameva muhuttamapi aṭṭhatvā abhikkhaṇaṃ nirantaraṃ niyamena namassanārahaṃ",
  "tika-vin06t:122_6": "namassamānassa hitamahapphalakaraṇatoti attho. Evaṃvidhaṃ dullabhaṭṭhena mahapphalaṭṭhena",
  "tika-vin06t:122_7": "ca siddhaṃ ratanabhāvaṃ ratanattayaṃ namassamāno yaṃ puññābhisandaṃ alatthaṃ alabhiṃ.",
  "tika-vin06t:122_8": "Akusalamalaṃ tadaṅgādippahānena punātīti puññaṃ. Kilesadarathappaṭippassaddhiyā sītalattā",
  "tika-vin06t:122_9": "cittaṃ abhisandetīti abhisando. Puññañca taṃ abhisando cāti puññābhisando, taṃ puññābhisandaṃ.",
  "tika-vin06t:122_10": "Gaṇṭhipade pana “puññamahattaṃ”nti bhaṇanti, “vipula”nti vacanato so attho na yujjatīti",
  "tika-vin06t:122_11": "ācariyo. Atha vā puññānaṃ abhisando puññābhisando, taṃ puññābhisandaṃ. Sanda savaneti",
  "tika-vin06t:122_12": "dhātu. Tasmā puññasotaṃ puññussayanti attho yujjati, taṃ pana vipulaṃ, na parittanti",
  "tika-vin06t:122_13": "dassitaṃ vipula-saddena.",
  "tika-vin06t:123_0": "Pañcamagāthā yasmiṃ vinayapiṭake pāḷito ca atthato ca anūnaṃ lajjīpuggalesu pavattanaṭṭhena",
  "tika-vin06t:123_1": "ṭhite sakalaṃ tividhampi sāsanaṃ tesveva puggalesu patiṭṭhitaṃ hoti. Kassa sāsananti",
  "tika-vin06t:123_2": "ce? Aṭṭhitassa bhagavato. Bhagavā hi ṭhitihetubhūtāya ucchedadiṭṭhiyā abhāvena aṭṭhitoti",
  "tika-vin06t:123_3": "vuccati. Ucchedadiṭṭhiko hi paraloke nirapekkho kevalaṃ kāmasukhallikānuyogamanuyuñjanto",
  "tika-vin06t:123_4": "tiṭṭhati, na paralokahitāni puññāni kattuṃ byāvaṭo hoti, sassatadiṭṭhiko tāni kattuṃ",
  "tika-vin06t:123_5": "āyūhati. Bhagavā pana tathā atiṭṭhanto anāyūhanto majjhimaṃ paṭipadaṃ paṭipajjanto",
  "tika-vin06t:123_6": "sayañca oghaṃ tari, pare ca tāresi. Yathāha “appatiṭṭhaṃ khvāhaṃ, āvuso, anāyūhaṃ",
  "tika-vin06t:123_7": "oghamatari”nti. Catubrahmavihāravasena sattesu suṭṭhu sammā ca ṭhitassāti atthavasena",
  "tika-vin06t:123_8": "vā susaṇṭhitassa. Susaṇṭhitattā hesa kevalaṃ sattānaṃ dukkhaṃ apanetukāmo hitaṃ upasaṃharitukāmo",
  "tika-vin06t:123_9": "sampattiyā ca pamodito apakkhapatito ca hutvā vinayaṃ deseti, tasmā imasmiṃ vinayasaṃvaṇṇanādhikāre",
  "tika-vin06t:123_10": "sāruppāya thutiyā thomento āha “susaṇṭhitassā”ti. Gaṇṭhipade pana “manāpiye ca kho,",
  "tika-vin06t:123_11": "bhikkhave, kammavipāke paccupaṭṭhite”ti suttassa, “susaṇṭhānā surūpatā”ti suttassa",
  "tika-vin06t:123_12": "ca vasena susaṇṭhitassāti attho vutto, so adhippetādhikārānurūpo na hoti. Amissanti",
  "tika-vin06t:123_13": "kiṃ vinayaṃ amissaṃ, udāhu pubbācariyānubhāvanti? Nobhayampi. Amissā eva hi vinayaṭṭhakathā.",
  "tika-vin06t:123_14": "Tasmā bhāvanapuṃsakavasena amissaṃ taṃ vaṇṇayissanti sambandho. Pubbācariyānubhāvanti",
  "tika-vin06t:123_15": "aṭṭhakathā “yasmā pure aṭṭhakathā akaṃsū”ti vacanato tesaṃ ānubhāvo nāma hoti. Kiñci",
  "tika-vin06t:123_16": "apubbaṃ disvā santi hi loke vattāro “kassesa ānubhāvo”ti. Atha vā bhagavato adhippāyaṃ",
  "tika-vin06t:123_17": "anugantvā taṃtaṃpāṭhe atthaṃ bhāvayati vibhāvayati, tassa tassa vā atthassa bhāvanā",
  "tika-vin06t:123_18": "vibhāvanāti ānubhāvo vuccati aṭṭhakathā.",
  "tika-vin06t:124_0": "Pubbācariyānubhāve sati kiṃ puna taṃ vaṇṇayissanti iminā ārambhenāti tato vuccanti",
  "tika-vin06t:124_1": "chaṭṭhasattamaṭṭhamanavamagāthāyo. Tattha ariyamaggañāṇambunā niddhotamalattā visuddhavijjehi,",
  "tika-vin06t:124_2": "teneva niddhotāsavattā visuddhapaṭisambhidehi, visuddhapaṭisambhidattā ca saddhammasaṃvaṇṇanakovidehīti",
  "tika-vin06t:124_3": "yojanā veditabbā. Keci “pubbācariyāti vutte lokācariyāpi, sāsane rāhulācariyādayopi",
  "tika-vin06t:124_4": "saṅgayhanti, te apanetuṃ kāmañcātiādi vutta”nti vadanti. “Taṃ vaṇṇayissa”nti vuttattā",
  "tika-vin06t:124_5": "pubbaṭṭhakathāya ūnabhāvo dassitoti ce? Na, cittehi nayehi saṃvaṇṇitoti dassetuṃ",
  "tika-vin06t:124_6": "“kāmañcā”tiādi vuttaṃ. Saddhammaṃ saṃvaṇṇetuṃ kovidehi, tāya saṃvaṇṇanāya vā kovidehi",
  "tika-vin06t:124_7": "saddhammasaṃvaṇṇanakovidehi.",
  "tika-vin06t:125_0": "Sallekhiyeti kilesajātaṃ bāhullaṃ vā sallikhati tanuṃ karotīti sallekho, sallekhassa",
  "tika-vin06t:125_1": "bhāvo sallekhiyaṃ, tasmiṃ sallekhiye. Nosulabhūpamehīti asulabhūpamehi. Mahāvihārassāti",
  "tika-vin06t:125_2": "mahāvihāravaṃsassa. Paññāya accuggataṭṭhena dhajo upamā etesanti dhajūpamā, tehi",
  "tika-vin06t:125_3": "dhajūpamehi. Sambuddhavaraṃ anuayehi anugatehi sambuddhavaranvayehi, buddhādhippāyānugehīti",
  "tika-vin06t:125_4": "adhippāyo. Idha vara-saddo “sāmaṃ saccāni buddhattā sambuddho”ti vacanato paccekabuddhāpi",
  "tika-vin06t:125_5": "saṅgayhanti. Tasmā te apanetuṃ vutto.",
  "tika-vin06t:126_0": "Aṭṭhakathāya ūnabhāvaṃ dassetvā idāni attano karaṇavisesaṃ tassa payojanañca dassetuṃ",
  "tika-vin06t:126_1": "“saṃvaṇṇanā”tiādimāha. Na kiñci atthaṃ abhisambhuṇātīti kiñci payojanaṃ phalaṃ hitaṃ",
  "tika-vin06t:126_2": "na sādhetīti attho “na taṃ tassa bhikkhuno kiñci atthaṃ anubhotī”tiādīsu viya. Ajjhesanaṃ",
  "tika-vin06t:126_3": "buddhasirivhayassāti iminā yasmā sahampatibrahmunā ajjhiṭṭhena dhammo desito bhagavatā,",
  "tika-vin06t:126_4": "sāriputtassa ajjhesanaṃ nissāya vinayo paññatto, tasmā ayampi ācariyo taṃ ācariyavattaṃ",
  "tika-vin06t:126_5": "pūjento imaṃ saṃvaṇṇanaṃ buddhasirittherassa yācanaṃ nissāya akāsīti dasseti. Samanussarantoti",
  "tika-vin06t:126_6": "tassābhāvaṃ dīpeti ādarañca.",
  "tika-vin06t:127_0": "Tato paraṃ dve gāthāyo kattabbavidhidassanatthaṃ vuttā. Tena tāsu aṭṭhakathāsu vuttavinicchayapaccayavimatiṃ",
  "tika-vin06t:127_1": "vinodeti, ekaṭṭhakathāya kusalassa vā “ayaṃ nayo aṭṭhakathāyaṃ natthī”ti paṭikkhepaṃ",
  "tika-vin06t:127_2": "nivāreti, ayuttatthapariccāgena tattha abhiniviṭṭhānaṃ abhinivesaṃ pariccajāpeti,",
  "tika-vin06t:127_3": "theravādadassanena vinayavinicchayaṃ pati vinayadharānaṃ kāraṇopapattito uhāpohakkamaṃ",
  "tika-vin06t:127_4": "dasseti, ayuttattheravādapaṭikkhepena puggalappamāṇataṃ paṭikkhipatīti ime cānisaṃsā",
  "tika-vin06t:127_5": "kattabbavidhidassanena dassitā honti. Saṃvaṇṇanaṃ tañca samārabhanto tassā saṃvaṇṇanāya",
  "tika-vin06t:127_6": "mahāaṭṭhakathaṃ sarīraṃ katvā samārabhissaṃ, mahāpaccariyampi yo vutto vinicchayo,",
  "tika-vin06t:127_7": "tatheva kurundīnāmādīsu loke vissutāsu aṭṭhakathāsu ca yo vutto vinicchayo, tatopi",
  "tika-vin06t:127_8": "vinicchayato mahāaṭṭhakathānayena, vinayayuttiyā vā yuttamatthaṃ tassa sarīrassa",
  "tika-vin06t:127_9": "alaṅkāraṃ viya gaṇhanto samārabhissaṃ. Kiṃ saṃvaṇṇanameva, na aññanti dassanatthaṃ",
  "tika-vin06t:127_10": "puna saṃvaṇṇanāggahaṇaṃ. Atha vā antogadhattheravādaṃ saṃvaṇṇanaṃ katvā samārabhissanti",
  "tika-vin06t:127_11": "yojanā veditabbā. Theravādā hi bahiaṭṭhakathāya vicaranti. Ettha ādi-saddena cūḷapaccariandhakaariyaṭṭhakathāpannavārādayopi",
  "tika-vin06t:127_12": "saṅgahitā. Tattha paccarī nāma sīhaḷabhāsāya uḷumpaṃ kira, tasmiṃ nisīditvā katattā",
  "tika-vin06t:127_13": "tameva nāmaṃ jātaṃ. Kurundīvallivihāro nāma atthi, tattha katattā kurundī nāma jātā.",
  "tika-vin06t:128_0": "Samma samārabhissanti kattabbavidhānaṃ sajjetvā ahaṃ ṭhito, tasmā taṃ me nisāmentūti",
  "tika-vin06t:128_1": "gāthāya taṃ saṃvaṇṇanaṃ me mama, mayā vā vuccamānanti pāṭhaseso. Nisāmentu passantu",
  "tika-vin06t:128_2": "paññācakkhunā suṇantu vā saddhāvīriyapītipāmojjābhisaṅkhārena saṅkharitvā pūjayantā",
  "tika-vin06t:128_3": "sakkaccaṃ dhammaṃ. Kassa dhammaṃ? Dhammappadīpassa tathāgatassa. Kiṃ dasseti? Padīpaṭṭhāniyo",
  "tika-vin06t:128_4": "hi dhammo hitāhitappakāsanato, padīpadharaṭṭhāniyo dhammadharo tathāgato, tasmā parinibbutepi",
  "tika-vin06t:128_5": "tasmiṃ tathāgate tattha sokaṃ akatvā sakkacca dhammaṃ paṭimānayantā nisāmentūti dasseti.",
  "tika-vin06t:128_6": "Atha vā “dhammakāyā tathāgatā”ti vacanato dhammo ca so padīpo cāti dhammappadīpo, bhagavā.",
  "tika-vin06t:129_0": "Yo dhammavinayo yathā buddhena vutto, so tatheva buddhaputtehi sāvakehi ñāto avabuddho,",
  "tika-vin06t:129_1": "yehi tesaṃ buddhaputtānaṃ matiṃ adhippāyaṃ accajantā niravasesaṃ gaṇhantā. Pureti",
  "tika-vin06t:129_2": "purā, porāṇattherā vā. Aṭṭhakathāti aṭṭhakathāyo, upayogabahuvacanaṃ.",
  "tika-vin06t:130_0": "Yaṃ atthajātaṃ aṭṭhakathāsu vuttaṃ, taṃ sabbampi pamādalekhakānaṃ pamādalekhamattaṃ",
  "tika-vin06t:130_1": "vajjayitvā. Kiṃ sabbesampi pamāṇaṃ? Na, kintu sikkhāsu sagāravānaṃ idha vinayamhi",
  "tika-vin06t:130_2": "paṇḍitānaṃ, mahāaṭṭhakathāyaṃ pana saccepi alikepi dukkaṭameva vuttaṃ, taṃ pamādalekhanti",
  "tika-vin06t:130_3": "veditabbaṃ. Pamādalekhaṃ vajjayitvā pamāṇaṃ hessatīti sambandho.",
  "tika-vin06t:131_0": "Tato cāti aṭṭhakathāsu vuttaatthajātato tantikkamaṃ pāḷikkamaṃ. Suttantā suttāvayavā.",
  "tika-vin06t:131_1": "Antoti hidaṃ abbhantarāvayavasambhāvanādīsu dissati. Suttantesu bhavā suttantikā,",
  "tika-vin06t:131_2": "tesaṃ suttantikānaṃ, suttantaganthesu āgatavacanānanti attho. Atha vā amīyatīti anto,",
  "tika-vin06t:131_3": "sādhīyatīti adhippāyo. Kena sādhīyati? Suttena, suttassa anto suttanto, ko so? So",
  "tika-vin06t:131_4": "so atthavikappo, tasmiṃ suttante niyuttāni vacanāni suttantikāni. Tesaṃ suttantikānaṃ",
  "tika-vin06t:131_5": "vacanānamatthaṃ. Tassa tassa āgamasuttassa abhidhammavinayasuttassa cānurūpaṃ paridīpayantī,",
  "tika-vin06t:131_6": "ayaṃ tāvettha samāsato atthavibhāvanā – “itipi so bhagavā”tiādīnaṃ suttantikānaṃ",
  "tika-vin06t:131_7": "vacanānamatthaṃ āgamasuttantānurūpaṃ. “Vivādādhikaraṇaṃ siyā kusalaṃ siyā akusalaṃ",
  "tika-vin06t:131_8": "siyā abyākata”nti evamādīnaṃ abhidhammasuttantikānaṃ vacanānamatthaṃ abhidhammasuttantānurūpanti",
  "tika-vin06t:131_9": "evamādi. Hessatīti bhavissati, karīyissatīti adhippāyo. Vaṇṇanāpīti ettha api-saddo",
  "tika-vin06t:131_10": "sampiṇḍanattho, so tasmāti padena yojetabbo. Kathaṃ? Paṇḍitānaṃ pamāṇattāpi vitthāramaggassa",
  "tika-vin06t:131_11": "samāsitattāpi vinicchayassa asesitattāpi tantikkamassa avokkamitattāpi suttantikavacanānaṃ",
  "tika-vin06t:131_12": "suttantaṭṭhakathānurūpaṃ dīpanatopi tasmāpi sakkaccaṃ anusikkhitabbāti. Ettha “tantikkamaṃ",
  "tika-vin06t:131_13": "avokkamitvā”ti vacanena siddhepi “aṭṭhakathācariyā verañjakaṇḍādīsu ‘suttantikānaṃ",
  "tika-vin06t:131_14": "bhāro’ti gatā, mayaṃ pana vatvāva gamissāmā”ti dassetuṃ “suttantikāna”nti vuttaṃ kira.",
  "tika-vin06t:132": "Ganthārambhakathāvaṇṇanā niṭṭhitā.",
  "tika-vin06t:133": "Bāhiranidānakathāvaṇṇanā",
  "tika-vin06t:134_0": "Tadaṅgavinayādibhedena vinayassabahuttā vinayo tāva vavatthapetabbo. “Buddhena dhammo",
  "tika-vin06t:134_1": "vinayo ca vutto”ti pubbe vuttattā idāni “vuttaṃ yenā”ti na vattabbanti ce? Tassa",
  "tika-vin06t:134_2": "evamādivacanaṃ sandhāya vuttanti sambandho. Dhāritaṃ yena cābhataṃ. Yatthappatiṭṭhitañcetanti",
  "tika-vin06t:134_3": "vacanaṃ sakalampi vinayapiṭakaṃ sandhāya vuttaṃ. Attapaccakkhavacanaṃ na hotīti āhacca",
  "tika-vin06t:134_4": "bhāsitaṃ na hotīti adhippāyo. Na hi bhagavato atītādīsu appaccakkhaṃ kiñci atthi.",
  "tika-vin06t:134_5": "Yadi attapaccakkhavacanaṃ na hoti, padasodhammāpattiṃ na janeyyāti ce? Na, sāvakabhāsitassapi",
  "tika-vin06t:134_6": "padasodhammāpattijananato. Niyamābhāvā atippasaṅgoti ce? Na, padasodhammasikkhāpadaṭṭhakathāyaṃ",
  "tika-vin06t:134_7": "“saṅgītittayaṃ āruḷho”ti visesitattā. Tathā aṭṭhakathāyampi saṅgītiṃ āruḷhattā “khandhānañca",
  "tika-vin06t:134_8": "paṭipāṭi…pe… saṃsāroti pavuccatī”ti evamādivacanaṃ, yañca saṅgītiāruḷhakkamānugataṃ,",
  "tika-vin06t:134_9": "taṃ padasodhammāpattiṃ janetīti āyasmā upatisso.",
  "tika-vin06t:135": "Paṭhamamahāsaṅgītikathāvaṇṇanā",
  "tika-vin06t:136_0": "Paṭhamamahāsaṅgīti nāma cāti ettha ca-saddo atirekattho, tena aññāpi atthīti dīpeti.",
  "tika-vin06t:136_1": "Tampi sālavanaṃ upagantvā mittasuhajje apaloketvā nivattanato upavattananti pākaṭaṃ",
  "tika-vin06t:136_2": "jātaṃ kira. Yamakasālānanti ekā kira sālapanti sīsabhāge, ekā pādabhāge. Tatrāpi",
  "tika-vin06t:136_3": "eko taruṇasālo sīsabhāgassa āsanne hoti, eko pādabhāgassa, mūlakhandhaviṭapapattehi",
  "tika-vin06t:136_4": "aññamaññaṃ saṃsibbitvā ṭhitasālānantipi vuttaṃ. Anupādisesāya nibbānadhātuyāti itthambhūtalakkhaṇe",
  "tika-vin06t:136_5": "karaṇavacanaṃ “katakicco pītija hāsa ceto averamukhenābhatakuṇḍalenā”tiādīsu viya.",
  "tika-vin06t:136_6": "Parinibbāne parinibbānahetu, tasmiṃ ṭhāne vā mā socittha cittena, mā paridevittha",
  "tika-vin06t:136_7": "vācāya “paridevanaṃ vilāpa”nti vacanato. Mahāsamaṇenāti nissakkatthe karaṇavacanaṃ.",
  "tika-vin06t:136_8": "Sūriyaṃ’sūbhi paṭukarā’bhā’riṇassa tāṇā ityatreva. Yañca bhagavato anuggahaṃ, tassa",
  "tika-vin06t:136_9": "anuggahassāti ācariyā. Ekacce pana “yaṃ yasmā ahaṃ anuggahito”ti vadanti. Nibbasanānīti",
  "tika-vin06t:136_10": "niṭṭhitavasanakiccāni, mayā paribhuñjitvā apanītāni. Yadi suyuttāni dhāressasīti",
  "tika-vin06t:136_11": "pucchati, kavacasadisāni sāṇāni. Issariyasadisā nava anupubbavihārādayo. Aṭṭha samāpattiyo",
  "tika-vin06t:136_12": "nirodhasamāpatti ca paṭilābhakkamena “anupubbavihārā”ti vuttā.",
  "tika-vin06t:137": "Anāgate sannikaṭṭhe, tathātīte cirantane;",
  "tika-vin06t:138": "Kāladvayepi kavīhi, purāsaddo payujjate.",
  "tika-vin06t:139_0": "Satthusāsanameva pariyatti satthusāsanapariyatti, sā suttageyyādivasena navaṅgā.",
  "tika-vin06t:139_1": "Tipiṭakameva sabbapariyattippabhedaṃ dhārentīti tipiṭakasabbapariyattippabhedadharā.",
  "tika-vin06t:139_2": "“Vinā na sakkā”ti na vattabbaṃ “tipiṭakasabbapariyattippabhedadhare”ti vuttattā,",
  "tika-vin06t:139_3": "evaṃ santepi atthi viseso tehi sammukhāpi asammukhāpi sutaṃ, therena pana asammukhāpaṭiggahitaṃ",
  "tika-vin06t:139_4": "nāma natthīti. Na vāyanti ettha vāti vibhāsā, aññāsipi na aññāsipīti attho. Tatra",
  "tika-vin06t:139_5": "uccinane. Bahusaddo vipullattho “anantapāraṃ bahu veditabbamitya”treva. Pubbe “tipiṭakasabbapaayattippabhedadhare”ti",
  "tika-vin06t:139_6": "vuttattā “bahu cānena…pe… pariyatto”ti na yujjatīti ce? Na, tipiṭakassa anantattā,",
  "tika-vin06t:139_7": "tasmā amhe upādāya tena bahu pariyattoti adhippāyo. Itarathā ānandatthero tehi appassutoti",
  "tika-vin06t:139_8": "āpajjati, “asammukhā paṭiggahitaṃ nāma natthī”ti vacanavirodho ca. Aḍḍhamāso atikkantoti",
  "tika-vin06t:139_9": "ettha eko divaso naṭṭho, so pāṭipadadivaso, kolāhaladivaso nāma so, tasmā idha na",
  "tika-vin06t:139_10": "gahito. Saṃvegavatthuṃ kittetvā kīḷanato sādhukīḷanaṃ nāma. Svepīti api-saddo apekkhāmantānuññāya.",
  "tika-vin06t:139_11": "Subhasuttaṃ “aciraparinibbute bhagavatī”ti vuttattā caturāsītidhammakkhandhasahassesu",
  "tika-vin06t:139_12": "antogadhaṃ na hotīti ce? Na, bhagavato kāle laddhanayattā kathāvatthu viya. Chaḍḍitā",
  "tika-vin06t:139_13": "patitā uklāpā chaḍḍitapatitauklāpā. Āṇā eva appaṭihataṭṭhena cakkanti āṇācakkaṃ.",
  "tika-vin06t:139_14": "Ekato ettha nipatantīti ekanipātanaṃ. Ākāsena āgantvā nisīdīti eketi etaṃ dutiyavāre",
  "tika-vin06t:139_15": "gamanaṃ sandhāyāti āyasmā upatisso. Paṭhamaṃ vā ākāsena gantvā parisaṃ patvā bhikkhupantiṃ",
  "tika-vin06t:139_16": "apīḷento pathaviyaṃ nimujjitvā āsane eva attānaṃ dassesi. Ubhayathā ca āpāthaṃ gato,",
  "tika-vin06t:139_17": "tena ubhayampi yujjati, aññathā dvīsu ekaṃ abhūtaṃ āpajjati.",
  "tika-vin06t:140_0": "Atha kho āyasmā mahākassapo āyasmantaṃ upāliṃ pucchi…pe… āyasmā upālitthero vissajjesīti",
  "tika-vin06t:140_1": "idaṃ pubbe “paṭhamaṃ āvuso upālī”tiādinā vuttapucchāvissajjanaṃ saṅkhipitvā saṅgītikārakehi",
  "tika-vin06t:140_2": "dassitavacananti gaṇṭhipade likhitaṃ. Tathā hotu, kimatthaṃ panettha “nidānampi pucchi,",
  "tika-vin06t:140_3": "puggalampi pucchi, vatthumpi pucchī”ti evaṃ pubbe dassitānukkamena avatvā “vatthumpi",
  "tika-vin06t:140_4": "pucchi, nidānampi pucchi, puggalampi pucchī”ti evaṃ anukkamo katoti? “Vatthumūlakattā",
  "tika-vin06t:140_5": "sikkhāpadapaññattiyā uppaṭipāṭiyā vutta”nti vadanti eke. Ettha pana vicāraṇā verañjakaṇḍe",
  "tika-vin06t:140_6": "sampatte karīyati. Rājāgāraketi evaṃnāmake uyyāne. Abhiramanārahaṃ kira rājāgārampi.",
  "tika-vin06t:140_7": "Tattha, yassa vasenetaṃ evaṃ nāmaṃ labhati. Atha kho “āyasmā mahākassapo”tiādinā",
  "tika-vin06t:140_8": "pubbe vuttameva saṅkhipitvā dasseti saṅgītikārako vasīgaṇo. Yadi evaṃ yathā nidānampi",
  "tika-vin06t:140_9": "pucchi, puggalampi pucchīti ettha pucchākkamo dassito, tathā ānandattherassa vissajjanakkamopi",
  "tika-vin06t:140_10": "kimatthaṃ na dassitoti ce? Iminānukkamena saṅgahaṃ pañcapi nikāyā anāruḷhāti dassanatthaṃ.",
  "tika-vin06t:140_11": "Kathaṃ pana āruḷhāti? Āyasmā mahākassapo pañcapi nikāye anukkameneva pucchi, ānandatthero",
  "tika-vin06t:140_12": "pana anukkameneva pucchitampi apucchitampi tassa tassa suttassa sabhāvaṃ antarā uppannaṃ",
  "tika-vin06t:140_13": "vatthuṃ uddesaniddesakkamaṃ mātikāvibhaṅgakkamanti evamādisabbaṃ anurūpavacanaṃ pakkhipitvā",
  "tika-vin06t:140_14": "vissajjesi, tenevāha “eteneva upāyena pañcapi nikāye pucchī”ti. Atha vā “ambalaṭṭhikāyaṃ",
  "tika-vin06t:140_15": "rājāgārake”ti vattabbe “rājāgārake ambalaṭṭhikāya”nti uppaṭipāṭivacanenapi imamatthaṃ",
  "tika-vin06t:140_16": "dīpeti. “Ambalaṭṭhikāyaṃ viharati rājāgārake”ti hi vuttaṃ.",
  "tika-vin06t:141_0": "Gahakāranti imassa attabhāvagehassa kārakaṃ taṇhāvaḍḍhakiṃ gavesanto yena ñāṇena",
  "tika-vin06t:141_1": "sakkā so daṭṭhuṃ, tassatthāya dīpaṅkarapādamūle katābhinīhāro ettakaṃ kālaṃ anekajātisaṃsāraṃ",
  "tika-vin06t:141_2": "taṃ ñāṇaṃ avindanto vicarinti attho. Dukkhā jāti punappunanti idaṃ gahakārakagavesanassa",
  "tika-vin06t:141_3": "kāraṇavacanaṃ. Sabbā te phāsukāti tava sabbā anavasesakilesaphāsukā mayā bhaggā.",
  "tika-vin06t:141_4": "Gahakūṭaṃ nāma avijjā. Somanassasahagataṃ ñāṇaṃ somanassamayaṃ. Na hi somanassamayaṃ",
  "tika-vin06t:141_5": "ñāṇaṃ khandhasabhāvabhedato. Daḷhīkammasithilakaraṇappayojanāti yebhuyyatāya vuttaṃ,",
  "tika-vin06t:141_6": "taṃ pana tattha tattha pakāsayissāma. Aññamaññasaṅkaravirahite dhamme ca vinaye cāti",
  "tika-vin06t:141_7": "ettha pāṇātipāto akusalanti evamādīsu maraṇādhippāyassa jīvitindriyupacchedakappayogasamuṭṭhāpikā",
  "tika-vin06t:141_8": "cetanā akusalaṃ, na pāṇasaṅkhātajīvitindriyassa upacchedakasaṅkhāto atipāto. Tathā",
  "tika-vin06t:141_9": "adinnassa parasantakassa ādānasaṅkhātā viññatti abyākato dhammo, tabbiññattisamuṭṭhāpikā",
  "tika-vin06t:141_10": "theyyacetanā akusalo dhammoti evamādinā aññamaññasaṅkaravirahite dhamme paṭibalo",
  "tika-vin06t:141_11": "vinetuṃ. Jātarūparajataṃ parasantakaṃ theyyacittena gaṇhantassa yathāvatthuṃ pārājikathullaccayadukkaṭesu",
  "tika-vin06t:141_12": "aññataraṃ, bhaṇḍāgārikasīsena diyyamānaṃ gaṇhantassa pācittiyaṃ, attatthāya gaṇhantassa",
  "tika-vin06t:141_13": "nissaggiyaṃ pācittiyaṃ, kevalaṃ lolatāya gaṇhantassa anāmāsadukkaṭaṃ, rūpiyachaḍḍakasammatassa",
  "tika-vin06t:141_14": "anāpattīti evaṃ aññamaññasaṅkaravirahite vinayepi paṭibalo vinetunti attho. Bhāvetīti",
  "tika-vin06t:141_15": "vaḍḍheti, etena phalavasena javanavasena ca cittassa vuddhiṃ dasseti. “Avisiṭṭha”nti",
  "tika-vin06t:141_16": "pāṭho, sādhāraṇanti attho.",
  "tika-vin06t:142": "Desentassa vasenettha, desanā piṭakattayaṃ;",
  "tika-vin06t:143": "Sāsitabbavasenetaṃ, sāsanantipi vuccati.",
  "tika-vin06t:144": "Kathetabbassa atthassa, vasenāpi kathāti ca;",
  "tika-vin06t:145": "Desanā sāsanā kathā, bhedampevaṃ pakāsaye.",
  "tika-vin06t:146_0": "Sāsanassa napuṃsakattā “yathā…pe… dhammasāsanānī”ti vuttaṃ. Duccaritasaṃkilesaṃ nāma",
  "tika-vin06t:146_1": "atthato cetanā, tathākārappavattacittuppādo vā. Aniccādilakkhaṇaṃ paṭivijjhitvā pavattattā",
  "tika-vin06t:146_2": "vipassanācittāni visayato lokiyā’bhisamayo asammohato lokuttaro, lokuttaro eva vā",
  "tika-vin06t:146_3": "abhisamayo visayato nibbānasaṅkhātassa atthassa, itarassa maggādikassa asammohatotipi",
  "tika-vin06t:146_4": "eke. Ettha “paṭivedho”ti vuttaṃ ñāṇaṃ, taṃ kathaṃ gambhīranti ce? Gambhīrassa udakassa",
  "tika-vin06t:146_5": "pamāṇaggahaṇakāle dīghena pamāṇena bhavitabbaṃ, evaṃ alabbhaneyyabhāvadassanatthaṃ",
  "tika-vin06t:146_6": "idānīti vuttanti eke. Yassa catthāya maggaphalatthāya. Tañca atthaṃ nānubhonti nādhigacchanti",
  "tika-vin06t:146_7": "kañci attanā adhippetaṃ, itivādapamokkhañca. Kasmā? Atthassa anupaparikkhitvā gahitattā.",
  "tika-vin06t:146_8": "Adhigataphalattā paṭividdhākuppo. Puna khīṇāsavaggahaṇena arahantameva dasseti, na",
  "tika-vin06t:146_9": "sekkhaṃ. So hi yathā bhaṇḍāgāriko rañño kaṭakamakuṭādiṃ gopetvā icchiticchitakkhaṇe",
  "tika-vin06t:146_10": "upaneti, evaṃ sahetukānaṃ sattānaṃ maggaphalatthāya dhammaṃ desesi. Tāsaṃyeva tattha",
  "tika-vin06t:146_11": "vinayapiṭake pabhedato vuttattā, vāyamitvā tā eva pāpuṇātīti ācariyā. Kimatthaṃ tissova",
  "tika-vin06t:146_12": "vijjā tattha vibhattāti? Sīlasampattiyā etaparamupanissayabhāvato. “Aparehipi sattahaṅgehi",
  "tika-vin06t:146_13": "samannāgato bhikkhu vinayadharo hoti. Āpattiṃ jānāti, anāpattiṃ, lahukaṃ āpattiṃ,",
  "tika-vin06t:146_14": "garukaṃ āpattiṃ, anekavihitaṃ pubbenivāsaṃ anussarati…pe… dibbena cakkhunā visuddhena",
  "tika-vin06t:146_15": "atikkantamānusakena satte passati…pe… āsavānañca khayā…pe… upasampajja viharatī”ti",
  "tika-vin06t:146_16": "suttamettha sādhakaṃ. Vinayaṃ pariyāpuṇitvā sīlasampattiṃ nissāya āsavakkhayañāṇena",
  "tika-vin06t:146_17": "saheva viya dibbacakkhupubbenivāsānussatiñāṇāni paṭilabhati. Visuṃ etesaṃ parikammakiccaṃ",
  "tika-vin06t:146_18": "natthīti dassanatthaṃ tāsaṃyevāti vuttanti ca vadanti eke. Abhidhamme pana tissovijjā",
  "tika-vin06t:146_19": "cha abhiññā catasso ca paṭisambhidā aññe ca sammappadhānādayo guṇavisesā vibhattā.",
  "tika-vin06t:146_20": "Kiñcāpi vibhattā, tathāpi visesato paññājātikattā catasso paṭisambhidā pāpuṇātīti",
  "tika-vin06t:146_21": "dassanatthaṃ tāsaṃ tatthevāti avadhāraṇavipallāso kato. Attanā duggahitena dhammenāti",
  "tika-vin06t:146_22": "pāṭhaseso. Kattari cetaṃ karaṇavacanaṃ, hetutthe ca, attanā duggahitahetūti adhippāyo.",
  "tika-vin06t:146_23": "Kasmā panāti “anulomiko”ti vuttatthaṃ dīpeti.",
  "tika-vin06t:147": "Paṭhamamahāsaṅgītikathāvaṇṇanānayo.",
  "tika-vin06t:148": "Dutiyasaṅgītikathāvaṇṇanā",
  "tika-vin06t:149": "Pannabhārāti patitakkhandhabhārā. “Bhārā have pañcakkhandhā”ti hi vuttaṃ. “Sammukhā bhavissāma na bhavissāmā”ti vattāro. Tesu daharā kira. Jamminti lāmakaṃ.",
  "tika-vin06t:150": "Dutiyasaṅgītikathāvaṇṇanānayo.",
  "tika-vin06t:151": "Tatiyasaṅgītikathāvaṇṇanā",
  "tika-vin06t:152_0": "Brahmalokā cavitvāti ettha cattāro maggā pañcānantariyāni niyatamicchādiṭṭhīti imeyeva",
  "tika-vin06t:152_1": "niyatā, na mahaggatā, tasmā paṇidhivasena heṭṭhupapattipi hoti. Aticchathāti aticca",
  "tika-vin06t:152_2": "icchatha, gantvā bhikkhaṃ pariyesathāti adhippāyo. Keṭubhaṃ nāma kabyakaraṇavidhiyuttaṃ",
  "tika-vin06t:152_3": "satthaṃ. Kiriyākappaṃ ityeke, kattākhyādilakkhaṇayuttasatthaṃ. Asandhimittāti tassā",
  "tika-vin06t:152_4": "nāmaṃ. Tassā kira sarīre sandhayo na paññāyanti, madhusitthakena kataṃ viya sarīraṃ",
  "tika-vin06t:152_5": "hoti. Tasmā “evaṃnāmikā jātā”tipi vadanti. Māgadhakena patthena cattāro patthā āḷhakaṃ,",
  "tika-vin06t:152_6": "cattāri āḷhakāni doṇaṃ, catudoṇā mānikā, catumānikā khārikā, vīsatikhāriko vāhoti.",
  "tika-vin06t:152_7": "Kethumālāti “sīsato uṭṭhahitvā ṭhito obhāsapuñjo”ti vadanti. Rājiddhiadhikārappasaṅgenetaṃ",
  "tika-vin06t:152_8": "vatthu vuttaṃ, nānukkamena. Anukkamena pana buddhasāsanāvahāraṃ vatthuṃ dīpento “rājā",
  "tika-vin06t:152_9": "kirā”tiādimāha. Kilesadamanena dantaṃ. Kāyavācāhi guttaṃ. “Pācīnamukho”tipi pāṭho",
  "tika-vin06t:152_10": "atthi. Pubbe jeṭṭhabhātikattā teneva paricayena pattaggahaṇatthāya ākāraṃ dasseti.",
  "tika-vin06t:152_11": "Abhāsīti “bhāsissāmī”ti vitakkesi. Apare “aññātanti vuttepi sabbaṃ abhaṇī”ti vadanti.",
  "tika-vin06t:152_12": "Amatanti nibbānasaṅkhātāya nivattiyā saguṇādhivacanaṃ, tassā appamādo padaṃ maggo.",
  "tika-vin06t:152_13": "Maccūti pavattiyā sadosādhivacanaṃ, tassā pamādo padaṃ maggoti evaṃ cattāri saccāni",
  "tika-vin06t:152_14": "sandassitāni honti. Saṅghasaraṇagatattā saṅghanissitā pabbajjā, bhaṇḍukammassa vā",
  "tika-vin06t:152_15": "tadāyattattā. Nigrodhattherassānubhāvakittanādhikārattā pubbe vuttampi pacchā vattabbampi",
  "tika-vin06t:152_16": "sampiṇḍetvā āha “puna rājā asokārāmaṃ nāma mahāvihāraṃ kāretvā saṭṭhisahassāni…pe…",
  "tika-vin06t:152_17": "caturāsītivihārasahassāni kārāpesī”ti. “Puthujjanakalyāṇakassa vā paccavekkhitaparibhogo”ti",
  "tika-vin06t:152_18": "vacanato sekkhāva paramatthato dāyādā, tathāpi thero mahindakumārassa pabbajjatthaṃ",
  "tika-vin06t:152_19": "ekena pariyāyena lokadhammasiddhena evamāha “yo koci mahārāja…pe… orasaṃ putta”nti. Vuttañhi vede –",
  "tika-vin06t:153": "“Aṅgā aṅgā sambhavasi, hadayā adhijāyase;",
  "tika-vin06t:154": "Attā ve putto nāmāsi, sa jīva saradosata”nti.",
  "tika-vin06t:155_0": "Tasmā iminā pariyāyena oraso putto mātāpitūhi pabbajito ce, atthato te sayaṃ pabbajitā",
  "tika-vin06t:155_1": "viya honti. Dhammakathikā kasmā nārocenti? Rājā “theraṃ gaṇhitvā āgacchathā”ti amacce",
  "tika-vin06t:155_2": "pesesi, dhammakathikā therassa āgamanakāle parivāratthāya pesitā, tasmā. Apica tena",
  "tika-vin06t:155_3": "vuttavidhināva vadanti caṇḍattā, caṇḍabhāvo cassa “ambaṃ chinditvā veḷuyā vatiṃ karohī”ti",
  "tika-vin06t:155_4": "vuttaamaccavatthunā vibhāvetabbo. Kasmā pana dhammakathikā rājāṇāpanaṃ karontīti?",
  "tika-vin06t:155_5": "“Sāsanaṃ paggahetuṃ samattho”ti vuttattā. Dīpakatittiroti kūṭatittiro. Ayaṃ pana",
  "tika-vin06t:155_6": "kūṭatittirakamme niyuttopi suddhacitto, tasmā tāpasaṃ pucchi. Sāṇipākāranti sāṇipākārena.",
  "tika-vin06t:155_7": "Vibhajitvā vadatīti vibhajjavādī “atthi khvesa brāhmaṇa pariyāyo”tiādinā. Apica sassatavādī",
  "tika-vin06t:155_8": "ca bhagavā “atthi, bhikkhave, ajātaṃ abhūtaṃ asaṅkhata”ntiādi -vacanato. Ekaccasassatiko",
  "tika-vin06t:155_9": "ca “sappaccayā dhammā, appaccayā dhammā”ti vacanato. Antānantiko ca –",
  "tika-vin06t:156": "“Gamanena na pattabbo, lokassanto kudācanaṃ;",
  "tika-vin06t:157": "Na ca appatvā lokantaṃ, dukkhā atthi pamocanaṃ”. ;",
  "tika-vin06t:158_0": "“Anamataggoyaṃ, bhikkhave, saṃsāro pubbakoṭi na paññāyatī”ti vacanato. Amarāvikkhepikapakkhampi",
  "tika-vin06t:158_1": "īsakaṃ bhajati bhagavā “sassato lokoti abyākatametaṃ asassato lokoti abyākatameta”ntiādiabyākatavatthudīpanato",
  "tika-vin06t:158_2": "sammutisaccadīpanato ca. Tañhi ajjhattabahiddhādivasena na vattabbaṃ. Yathāha “ākiñcaññāyatanaṃ",
  "tika-vin06t:158_3": "na vattabbaṃ ajjhattārammaṇantipī”tiādi. Tathā adhiccasamuppannikapakkhampi bhajati",
  "tika-vin06t:158_4": "“laddhā mudhā nibbutiṃ bhuñjamānā”ti vacanato. Tattha hi mudhāti adhiccasamuppannavevacanaṃ.",
  "tika-vin06t:158_5": "Saññīvādādiko ca bhagavā saññībhavaasaññībhavanevasaññīnāsaññībhavavasena. Ucchedavādī",
  "tika-vin06t:158_6": "ca “ahañhi, brāhmaṇa, ucchedaṃ vadāmi rāgassā”ti vacanato. Diṭṭhadhammanibbānavādī",
  "tika-vin06t:158_7": "ca “khīṇā jāti, vusitaṃ brahmacariya”nti vacanato, “natthi dāni punabbhavo”ti vacanato,",
  "tika-vin06t:158_8": "diṭṭheva dhamme nirodhasamāpattidīpanato ca. Evaṃ tena tena pariyāyena tathā tathā",
  "tika-vin06t:158_9": "veneyyajjhāsayānurūpaṃ vibhajitvā vadatīti vibhajjavādī bhagavāti.",
  "tika-vin06t:159": "Tatiyasaṅgītikathāvaṇṇanānayo.",
  "tika-vin06t:160_0": "Pupphanāmo sumanatthero. Mahāpadumattheroti eke. Mahiṃsakamaṇḍalaṃ andharaṭṭhanti",
  "tika-vin06t:160_1": "vadanti. Dhammacakkhu nāma tayo maggā. Sotāpattimagganti ca eke. Pañcapi raṭṭhāni",
  "tika-vin06t:160_2": "pañca cīnaraṭṭhāni nāma. Rājagaheti deviyā katavihāre. Silakūṭamhīti pabbatakūṭe.",
  "tika-vin06t:160_3": "Vaḍḍhamānanti alaṅkaraṇacuṇṇaṃ. Ariyadese atīva sammataṃ kira. Ekarasena nāthakaraṇā",
  "tika-vin06t:160_4": "iti damiḷā. Sārapāmaṅganti uttamaṃ pāmaṅgaṃ. Petavatthuādinā saṃvejetvā abhisamayatthaṃ",
  "tika-vin06t:160_5": "saccasaṃyuttañca. Meghavanuyyānaṃ nāma mahāvihāraṭṭhānaṃ. “Dvāsaṭṭhiyā leṇesū”ti",
  "tika-vin06t:160_6": "pāṭho. Dasabhātikanti abhayakumārādayo dasa, te idha na vuttā. Vutthavasso pavāretvāti",
  "tika-vin06t:160_7": "cātumāsiniyā pavāraṇāyāti attho. Paṭhamapavāraṇāya vā pavāretvā ekamāsaṃ tattheva",
  "tika-vin06t:160_8": "vasitvā kattikapuṇṇamāsiyaṃ avoca, aññathā “puṇṇamāyaṃ mahāvīro”ti vuttattā na sakkā",
  "tika-vin06t:160_9": "gahetuṃ. Mahāvīroti buddhopacārena dhātuyo vadati. Jaṅghappamāṇanti “thūpassa jaṅghappamāṇa”nti",
  "tika-vin06t:160_10": "vadanti. Mātulabhāgineyyā cūḷodaramahodarā. Dharamānassa viya buddhassa rasmi sarasarasmi,",
  "tika-vin06t:160_11": "rañño lekhāsāsanaṃ appesi, evañca mukhasāsanamavoca. Doṇamattā magadhanāḷiyā dvādasanāḷimattā",
  "tika-vin06t:160_12": "kira. “Paricchinnaṭṭhāne chijjitvā”ti pāṭho. Sabbadisāhi pañca rasmiyo āvaṭṭetvāti",
  "tika-vin06t:160_13": "pañcahi phalehi nikkhantattā pañca, tā pana chabbaṇṇāva. Kattikajuṇhapakkhassa pāṭipadadivaseti",
  "tika-vin06t:160_14": "juṇhapakkhassa paṭhamadivaseti attho. Mahābodhiṭṭhāne parivāretvā ṭhitanāgayakkhādidevatākulāni.",
  "tika-vin06t:160_15": "Gopakā nāma rājaparikammino tathābhāvakiccā. Tesaṃ kulānaṃ nāmantipi keci. Udakādivāhā",
  "tika-vin06t:160_16": "kāliṅgā. Kāliṅgesu janapadesu jātisampannaṃ kulaṃ kāliṅgakulanti keci.",
  "tika-vin06t:161_0": "Paṭhamapāṭipadadivaseti dutiyauposathassa pāṭipadadivaseti attho. Tattha ṭhitehi",
  "tika-vin06t:161_1": "samuddassa diṭṭhattā taṃ ṭhānaṃ samuddasālavatthu. Soḷasa jātisampannakulāni aṭṭha",
  "tika-vin06t:161_2": "brāhmaṇāmaccakulāni. Mahāariṭṭhatthero cetiyagirimhi pabbajito. Amaccassa pariveṇaṭṭhāneti",
  "tika-vin06t:161_3": "sampatikālavasenāha. Mahindatthero dvādasavassiko hutvā tambapaṇṇidīpaṃ sampatto,",
  "tika-vin06t:161_4": "tattha dve vassāni vasitvā vinayaṃ patiṭṭhāpesi, dvāsaṭṭhivassiko hutvā parinibbuto.",
  "tika-vin06t:161_5": "Vinayo saṃvaratthāyāti vinayapiṭakaṃ, tassa pariyāpuṇanaṃ vā. Yathābhūtañāṇadassanaṃ",
  "tika-vin06t:161_6": "sappaccayanāmarūpapariggaho. Maggādipaccavekkhaṇe asati antarā parinibbānaṃ nāma",
  "tika-vin06t:161_7": "natthi sekkhassa maraṇaṃ vā, satiyeva hoti. Tasmā āha “vimuttiñāṇadassana”nti. Anupādāparinibbānatthāyāti",
  "tika-vin06t:161_8": "kañci dhammaṃ anupādāya aggahetvā īsakampi anavasesetvā parinibbānatthāyāti attho.",
  "tika-vin06t:161_9": "Upanisāti “vinayo saṃvaratthāyā”tiādikā kāraṇaparamparā. Ettāvatā attahitanipphattiṃ",
  "tika-vin06t:161_10": "dassetvā idāni parahitanipphattiṃ dassetuṃ “etadatthaṃ sotāvadhāna”nti āha. Tassattho",
  "tika-vin06t:161_11": "– attano vinayakathanaṃ vinayamantanañca uggahetuṃ paresaṃ sotassa odahanaṃ sotāvadhānaṃ.",
  "tika-vin06t:161_12": "Tato uggahitavinayakathāmantanānaṃ tesaṃ upanisā yathāvuttakāraṇaparamparā siddhāyevāti",
  "tika-vin06t:161_13": "na puna dassitāti veditabbā. Aññathā etadatthā upanisāti iminā vacaneneva anupādāparinibbānassa",
  "tika-vin06t:161_14": "saṅgahitattā anupādāparinibbānato uddhaṃ sotāvadhānāsambhavato etadatthaṃ sotāvadhānanti",
  "tika-vin06t:161_15": "ante na sambhavatīti niratthakaṃ bhaveyya, na ca niratthakaṃ parahitanipphattiyā",
  "tika-vin06t:161_16": "mūlakāraṇadassanatthattāti veditabbaṃ.",
  "tika-vin06t:162": "Evaṃ yathā yathā yaṃ yaṃ, sambhaveyya padaṃ idha;",
  "tika-vin06t:163": "Taṃ taṃ tathā tathā sabbaṃ, payojeyya vicakkhaṇoti.",
  "tika-vin06t:164": "Bāhiranidānakathāvaṇṇanā niṭṭhitā.",
  "tika-vin06t:165": "Pārājikavaṇṇanā",
  "tika-vin06t:166": "Verañjakaṇḍo",
  "tika-vin06t:167": "Verañjakaṇḍavaṇṇanā",
  "tika-vin06t:168_0": "“Tena samayena buddho bhagavā vesāliyaṃ viharati mahāvane kūṭāgārasālāyaṃ. Tena kho",
  "tika-vin06t:168_1": "pana samayena vesāliyā avidūre kalandagāmo nāma hotī”ti vinayanidāne ārabhitabbe",
  "tika-vin06t:168_2": "verañjakaṇḍassa ārambho kimatthoti ce? Vuccate – mūlato pabhuti vinayanidānaṃ dassetuṃ.",
  "tika-vin06t:168_3": "Yadi evaṃ “paṭhamaṃ āvuso upāli pārājikaṃ kattha paññattanti, vesāliya”nti vacanena",
  "tika-vin06t:168_4": "virujjhatīti ce? Na virujjhati. Kasmā? Kattha paññattanti hi nidānapucchā. Evaṃ santepi",
  "tika-vin06t:168_5": "“paṭhamassa pārājikassa kiṃnidāna”nti pucchite sādhāraṇamahānidānavissajjanaṃ ayuttaṃ",
  "tika-vin06t:168_6": "viyāti? Nāyuttaṃ, sabbesaṃ sikkhāpadānaṃ pāṭekkaṃ nidānassa puṭṭhattā tassa vissajjetabbattā",
  "tika-vin06t:168_7": "ca sabbasādhāraṇamahānidānaṃ paṭhamamāha. Ekantena pucchāvissajjanakkamena pārājikādīni",
  "tika-vin06t:168_8": "saṅgahaṃ āropitāni. Kathaṃ āropitānīti ce? Āyasmatā mahākassapena anukkamena sabbopi",
  "tika-vin06t:168_9": "vinayo pucchito, puṭṭhena ca āyasmatā upālittherena yathāsambhavaṃ nirantaraṃ vissajjitameva.",
  "tika-vin06t:168_10": "Apucchitānipi vinītavatthuādīni yujjamānāni vatthūni antokatvā vissajjanakkameneva",
  "tika-vin06t:168_11": "gaṇasajjhāyamakaṃsūti veditabbaṃ. Aññathā verañjakaṇḍaṃ paṭhamapārājikasseva nidānanti",
  "tika-vin06t:168_12": "vā anadhikārikaṃ vā nippayojanaṃ vā pāṭekkaṃ sikkhāpadanidānapucchānantaraṃ tadeva",
  "tika-vin06t:168_13": "vissajjetabbanti vā āpajjati, tasmā ādito pabhuti vinayanidānaṃ dassetuṃ “tena samayenā”tiādi āraddhaṃ.",
  "tika-vin06t:169_0": "Idāni nidānabhaṇane payojanaṃ vakkhāma – vinayassaāṇādesanattā bhagavato tāva āṇārahabhāvadīpanaṃ,",
  "tika-vin06t:169_1": "āṇābhūtassa ca vinayassa anaññavisayabhāvadīpanaṃ, āṇāya ṭhitānaṃ sāvakānaṃ mahānubhāvadīpanañcāti",
  "tika-vin06t:169_2": "tividhamassa payojanaṃ. Kathaṃ? Āṇāsāsanāraho hi bhagavā pahīnakilesattā, adhigataguṇavisesattā,",
  "tika-vin06t:169_3": "lokajeṭṭhaseṭṭhattā, tādibhāvappattattā ca, arasarūpatādīhi aṭṭhahi akkosavatthūhi",
  "tika-vin06t:169_4": "akampanato bhagavato tādibhāvappatti veditabbā, aṭṭhannampi tesaṃ akkosavatthūnaṃ",
  "tika-vin06t:169_5": "attani sambhavapariyāyadīpanapāḷiyā pahīnakilesatā veditabbā. Catunnaṃ jhānānaṃ tissannañca",
  "tika-vin06t:169_6": "vijjānaṃ adhigamaparidīpanena adhigataguṇavisesatā veditabbā. “Nāhaṃ taṃ brāhmaṇa",
  "tika-vin06t:169_7": "passāmi sadevake…pe… muddhāpi tassa vipateyyā”ti ca “jeṭṭho seṭṭho lokassā”ti ca",
  "tika-vin06t:169_8": "vacanena jeṭṭhaseṭṭhatā veditabbā, idañca bhagavato āṇārahabhāvadīpanappayojanaṃ.",
  "tika-vin06t:169_9": "“Āgamehi tvaṃ sāriputta, āgamehi tvaṃ sāriputta, tathāgatova tattha kālaṃ jānissatī”ti",
  "tika-vin06t:169_10": "vacanaṃ anaññavisayabhāvadīpanaṃ. “Sādhāhaṃ, bhante, pathaviṃ parivatteyya”nti ca",
  "tika-vin06t:169_11": "“ekāhaṃ, bhante, pāṇiṃ abhinimminissāmī”ti ca “sādhu, bhante, sabbo bhikkhusaṅgho",
  "tika-vin06t:169_12": "uttarakuruṃ piṇḍāya gaccheyyā”ti ca imehi therassa tīhi sīhanādehi āṇāya ṭhitānaṃ",
  "tika-vin06t:169_13": "sāvakānaṃ mahānubhāvatādīpanaṃ veditabbaṃ. Sāvatthiyādīsu aviharitvā kimatthaṃ bhagavā",
  "tika-vin06t:169_14": "verañjāyameva tadā vihāsīti ce? Naḷeruyakkhassa pītisañjananatthaṃ, bhikkhusaṅghassa",
  "tika-vin06t:169_15": "bhikkhāvasena akilamanatthaṃ, verañjabrāhmaṇassa pasādasañjananatthaṃ, mahāmoggallānattherassa",
  "tika-vin06t:169_16": "ānubhāvadīpanaṭṭhānabhūtattā, sāriputtattherassa vinayapaññattiyācanahetubhūtaparivitakkanaṭṭhānabhūtattā",
  "tika-vin06t:169_17": "ca. Tesu pacchimaṃ balavakāraṇaṃ, tena vuttaṃ aṭṭhakathāyaṃ “tena samayenāti yena",
  "tika-vin06t:169_18": "kālena āyasmato…pe… tena kālenā”ti. Purimesu catūsu asaṅgahakāraṇesu paṭhamena bhagavā",
  "tika-vin06t:169_19": "mettābhāvanādinā amanussānaṃ cittasaṃrakkhaṇena bhikkhūnaṃ ādaraṃ janeti. Dutiyena",
  "tika-vin06t:169_20": "parisāvacarena bhikkhunā evaṃ parisā saṅgahetabbā, evaṃ appicchena santuṭṭhena ca",
  "tika-vin06t:169_21": "bhavitabbanti vā dasseti. Tatiyena paccaye nirapekkhena kulānuggaho kātabboti. Catutthena",
  "tika-vin06t:169_22": "evaṃ mahānubhāvenāpi paccayatthaṃ na loluppaṃ kātabbaṃ, kevalaṃ paradattupajīvinā",
  "tika-vin06t:169_23": "bhavitabbanti dasseti. “Tenātiādipāṭhassa…pe… vinayassatthavaṇṇana”nti vacanato añño",
  "tika-vin06t:169_24": "tenātiādipāṭho, añño vinayo āpajjati.",
  "tika-vin06t:170": "“Tenātiādipāṭhamhā, ko añño vinayo idha;",
  "tika-vin06t:171": "Tassatthaṃ dassayantova, kare vinayavaṇṇana”nti. –",
  "tika-vin06t:172_0": "Ce? Nanu vuttaṃ pubbeva “idañhi buddhassa bhagavato attapaccakkhavacanaṃ na hotī”tiādi,",
  "tika-vin06t:172_1": "tasmā upālittherena vuttassa tenātiādipāṭhassa atthaṃ nānappakārato dassayanto karissāmi",
  "tika-vin06t:172_2": "vinayassa bhagavato attapaccakkhavacanabhūtassa atthavaṇṇananti evamettha attho daṭṭhabbo.",
  "tika-vin06t:172_3": "Yadi evaṃ “tena samayena buddho bhagavā verañjāyaṃ viharatīti evamādivacanapaṭimaṇḍitanidānaṃ",
  "tika-vin06t:172_4": "vinayapiṭakaṃ kena dhārita”ntiādivacanaṃ virujjhati “tena samayenā”tiādivacanassa",
  "tika-vin06t:172_5": "vinayapiṭakapariyāpannabhāvadīpanatoti ce? Na, aññatthepi tabbohārasiddhito “nānāvidhabhittikammapaṭimaṇḍitavasano",
  "tika-vin06t:172_6": "puriso”tiādīsu viya. Vinayassādibhāvena saṅgītikārakehi anuññātattā vinayapariyāpannatāpi",
  "tika-vin06t:172_7": "yujjati tassa vacanassa. Etthāha – yathā suttante “ekaṃ samaya”nti ca, abhidhamme",
  "tika-vin06t:172_8": "ca “yasmiṃ samaye”ti aniyamato vuttaṃ, tathā avatvā idha “tena samayenā”ti paṭhamaṃ",
  "tika-vin06t:172_9": "taṃniddesova kasmā vuttoti? Vuccate – tassa tassa sikkhāpadapaññattisamayassa, yassa",
  "tika-vin06t:172_10": "vā sikkhāpadapaññattihetubhūtassa samayassa hetu bhagavā tattha tattha vihāsi, tassa",
  "tika-vin06t:172_11": "ca samayassa atītassa tesaṃ saṅgītikārakānaṃ vasīnaṃ suviditattā. Kathaṃ? “Ye te",
  "tika-vin06t:172_12": "bhikkhū appicchā te ujjhāyantī”tiādivacanato, “atha kho te bhikkhū bhagavato etamatthaṃ",
  "tika-vin06t:172_13": "ārocesu”nti ca “atha kho bhagavā etasmiṃ nidāne sannipātāpetvā”ti ca “bhikkhūnaṃ",
  "tika-vin06t:172_14": "tadanucchavikaṃ tadanu…pe… dasa atthavase paṭicca saṅghasuṭṭhutāyā”ti ca “evañca",
  "tika-vin06t:172_15": "pana, bhikkhave, imaṃ sikkhāpadaṃ uddiseyyāthā”ti ca khandhakesu ca “anujānāmi, bhikkhave,",
  "tika-vin06t:172_16": "tīhi saraṇagamanehi pabbajja”ntiādivinayakkamassa vacanato yo so sikkhāpadapaññattisamayo,",
  "tika-vin06t:172_17": "tassa tassa vinayakkamassa so paññattisamayo ca suvidito tesaṃ pañcasatānaṃ dhammadharānaṃ",
  "tika-vin06t:172_18": "bhikkhūnaṃ, nāyaṃ nayo suttantābhidhammesu sambhavati. Tasmā suviditattā tena samayena",
  "tika-vin06t:172_19": "hetubhūtena viharatīti viharatipadena ekasambandhattā ca paṭhamaṃ yaṃniddesādino",
  "tika-vin06t:172_20": "asambhavato ca vinayapiṭake taṃniddesova paṭhamaṃ vutto. Kathaṃ? Ettha “yena kho",
  "tika-vin06t:172_21": "pana samayena vesāliyā avidūre kalandagāmo nāma hotī”ti vā “yena kho pana samayena",
  "tika-vin06t:172_22": "vesālī…pe… hotī”ti vā asambhavato yaṃniddesena avatvā taṃniddesasseva sambhavato",
  "tika-vin06t:172_23": "“tena kho pana samayena…pe… kalandagāmo nāma hotī”ti vuttanti, kevalaṃ suviditattā",
  "tika-vin06t:172_24": "vā. Aniyamaniddesavacananti ettha kiñcāpi yathāvuttanayena niyamaniddesavacanamevetaṃ",
  "tika-vin06t:172_25": "taṃniddesattā, tathāpi sampatikālavasena taditaresaṃ bhikkhūnaṃ aviditattā “aniyamaniddesavacana”nti",
  "tika-vin06t:172_26": "vuttaṃ. Yaṃ pana vuttaṃ “ayañhi sabbasmimpi vinaye yuttī”ti, taṃ tabbahulena vuttanti veditabbaṃ.",
  "tika-vin06t:173_0": "Yadi sabbaṃ tenāti padaṃ aniyamaniddesavacanaṃ bhaveyya, tena hi bhikkhave bhikkhūnaṃ",
  "tika-vin06t:173_1": "sikkhāpadanti ettha idampi pubbe siddhatthaṃ tenāti padaṃ aniyamaniddesavacanaṃ bhaveyya.",
  "tika-vin06t:173_2": "“Tena samayena buddho bhagavā uruvelāyaṃ viharatī”tiādīsu vuttaṃ tenāti padañca aniyamaniddesavacanaṃ",
  "tika-vin06t:173_3": "bhaveyya, na ca hoti, tasmā yesaṃ tena taṃniddesena niddiṭṭhattho avidito, tesaṃ",
  "tika-vin06t:173_4": "vasenāha “aniyamaniddesavacanameta”nti. Atha vā tato paṭhamaṃ tadatthādassanato pacchāpi",
  "tika-vin06t:173_5": "taṃsambandhena yaṃniddesadassanato ca “aniyamaniddesavacanameta”nti vuttaṃ. Atha",
  "tika-vin06t:173_6": "vā pubbaṇhādīsu ayaṃ nāmāti aniyametvā kālaparidīpanassa samayasaddassa upapadabhāvenapi",
  "tika-vin06t:173_7": "evaṃ vattumarahati “yadidaṃ aniyamaniddesavacana”nti. Atha vā “tenā”ti vutte tena",
  "tika-vin06t:173_8": "ghaṭena paṭenāti sabbatthappasaṅganivāraṇatthaṃ niyamaṃ karoti “samayenā”ti. Kena",
  "tika-vin06t:173_9": "pana samayena? Parabhāge atthato siddhena sāriputtassa parivitakkasamayena. Etthāha",
  "tika-vin06t:173_10": "– vitakkasamayo ce idhādhippeto, “parato idha pana hetuattho karaṇattho ca sambhavati.",
  "tika-vin06t:173_11": "Yo hi so sikkhāpadapaññattisamayo sāriputtādīhipi dubbiññeyyo, tena samayena hetubhūtena",
  "tika-vin06t:173_12": "karaṇabhūtena cā”tiādivacanaṃ virujjhatīti? Na, bāhullena vuttattā. Suttantābhidhammesu",
  "tika-vin06t:173_13": "viya avatvā idha vinayapiṭake karaṇavacanena kasmā niddesoti hi codanā. Tasmā tassā",
  "tika-vin06t:173_14": "vissajjane bāhullena karaṇavacanappayojanaṃ vattukāmo ācariyo āha “yo so sikkhāpadapaññattisamayo”tiādi.",
  "tika-vin06t:173_15": "Na sampati vuccamānasseva karaṇavacanassa payojanaṃ vattukāmo, imassa pana hetuatthova",
  "tika-vin06t:173_16": "sambhavati, na karaṇattho, tasmā āha “aparabhāge atthato siddhenā”tiādi. Samayañcāti",
  "tika-vin06t:173_17": "āgamanapaccayasamavāyaṃ tadanurūpakālañca upādāyāti attho. Paccayasāmaggiñca āgamanakālañca",
  "tika-vin06t:173_18": "labhitvā jānissāmāti adhippāyo.",
  "tika-vin06t:174_0": "Etthāha – yathā “ekova kho, bhikkhave, khaṇo samayo cā”ti ettha khaṇasamayānaṃ eko",
  "tika-vin06t:174_1": "attho, tathā kālañca samayañca upādāyāti kālasamayānaṃ eko attho siyā, apica āgamanapaccayasamavāyo",
  "tika-vin06t:174_2": "cettha samayo kālassāpi āgamanapaccayattā samayaggahaṇeneva so gahitoti visuṃ kālo",
  "tika-vin06t:174_3": "kimatthaṃ gahitoti ca? Vuccate – appeva nāma svepīti kālassa paṭhamaṃ niyamitattā",
  "tika-vin06t:174_4": "na samayo kālattho. Tasmiṃ sveti niyamitakāle itaresaṃ āgamanapaccayānaṃ samavāyaṃ",
  "tika-vin06t:174_5": "paṭicca upasaṅkameyyāma yathāniyamitakālepi pubbaṇhādippabhedaṃ yathāvuttasamavāyānurūpaṃ",
  "tika-vin06t:174_6": "kālañca upādāyāti sveti paricchinnadivase pubbaṇhādikālaniyatabhāvaṃ dasseti, tasmā",
  "tika-vin06t:174_7": "kālasamayānaṃ na ekatthattā kālassa visuṃ gahaṇampi sātthakanti veditabbaṃ. Yasmā",
  "tika-vin06t:174_8": "khaṇe khaṇe tvaṃ bhikkhu jāyasi ca jīyasi ca mīyasi ceti bhikkhuniyā santike abhikkhaṇaṃ",
  "tika-vin06t:174_9": "gacchatīti ca khaṇe khaṇe bhāsati satthusāsananti ca khaṇasaddo anekattho, tathā",
  "tika-vin06t:174_10": "samayasaddo ca, tasmā ekamekena niyamento “ekova kho, bhikkhave, khaṇo ca samayo",
  "tika-vin06t:174_11": "cā”ti āha. Khaṇasamayānaṃ attho ekattho yujjati khaṇo okāsalābho, aṭṭhakkhaṇavajjito",
  "tika-vin06t:174_12": "navamo khaṇoti attho. Attano attano ucchedādayo diṭṭhigatasaṅkhāte samaye ettha pavadantīti",
  "tika-vin06t:174_13": "samayappavādako. Sveva tindukācīrasaṅkhātāya timbarurukkhapantiyā parikkhittattā",
  "tika-vin06t:174_14": "tindukācīraṃ. Ekasālaketi eko sālarukkho. “Kuṭikā”tipi vadanti. Atthābhisamayāti",
  "tika-vin06t:174_15": "attano hitapaṭilābhā. Dhīroti ca paṇḍito vuccati, nāñño. Sammā mānābhisamayāti suṭṭhu",
  "tika-vin06t:174_16": "mānassa pahānena, samucchedavasena suṭṭhu mānappahānenāti attho. Dukkhassa pīḷanaṭṭhotiādīsu",
  "tika-vin06t:174_17": "“catunnaṃ saccānaṃ catūhi ākārehi paṭivedho”tiādīsu khandhapañcakasaṅkhātassa dukkhassa",
  "tika-vin06t:174_18": "dukkhākāratāyaṭṭho. Saṅkhataṭṭho kāraṇuppattiattho, dukkhāya vedanāya santāpaṭṭho.",
  "tika-vin06t:174_19": "Sukhāya vedanāya vipariṇāmaṭṭho. Pīḷanaṭṭhādikova abhisamayaṭṭhoti attho daṭṭhabbo.",
  "tika-vin06t:174_20": "Gabbhokkantisamayotiādīsupi pathavīkampanaālokapātubhāvādīhi devamanussesu pākaṭo.",
  "tika-vin06t:174_21": "Dukkarakārikasamayopi kāḷo samaṇo gotamo na kāḷotiādinā pākaṭo. Sattasattāhāni ca",
  "tika-vin06t:174_22": "aññāni ca diṭṭhadhammasukhavihārasamayo.",
  "tika-vin06t:175_0": "Accantameva taṃ samayanti ārambhato paṭṭhāya yāva pattasanniṭṭhānā, tāva accantasampayogena",
  "tika-vin06t:175_1": "tasmiṃ samaye. Karuṇāvihārena vihāsīti karuṇākiccavihārena tasmiṃ samaye vihāsīti",
  "tika-vin06t:175_2": "attho. Taṃ samayañhi karuṇākiccasamayaṃ. Ñāṇakiccaṃ karuṇākiccanti dve bhagavato",
  "tika-vin06t:175_3": "kiccāni, abhisambodhi ñāṇakiccaṃ, mahākaruṇāsamāpattiṃ samāpajjitvā veneyyasattāvalokanaṃ",
  "tika-vin06t:175_4": "katvā tadanurūpakaraṇaṃ karuṇākiccaṃ. “Sannipatitānaṃ vo, bhikkhave, dvayaṃ karaṇīya”nti",
  "tika-vin06t:175_5": "hi vuttaṃ, taṃ bhagavāpi karotiyeva. Atha vā āgantukehi bhikkhūhi ādisamāyogañca.",
  "tika-vin06t:175_6": "Tattha karuṇākiccaṃ vihāraṃ dassento “karuṇāvihārena vihāsī”ti āha. Adhikaraṇañhi",
  "tika-vin06t:175_7": "kālatthoti ettha hi-kāro kāraṇattho. Tattha hi abhidhamme kālasamūhakhaṇasamavāyahetusaṅkhātavasena",
  "tika-vin06t:175_8": "pañcavidho samayaṭṭho daṭṭhabbo. Kālasamūhaṭṭho samayo kathaṃ adhikaraṇaṃ hoti? Adhikaraṇamuppattiṭṭhānaṃ",
  "tika-vin06t:175_9": "pubbaṇhe jātoti yathā, evaṃ kālaṭṭho samayasaddo daṭṭhabbo. Kathaṃ rāsaṭṭho? Yavarāsimhi",
  "tika-vin06t:175_10": "jātoti yathā. Tasmā yasmiṃ kāle puñje vā cittaṃ samuppannaṃ, tasmiṃ kāle puñje vā",
  "tika-vin06t:175_11": "phassādayo uppajjantīti vuttaṃ hoti. Adhikaraṇañhīti ettha abhidhamme niddiṭṭhaṃ",
  "tika-vin06t:175_12": "adhikaraṇaṃ kālaṭṭho samūhaṭṭho ca hoti, “yasmiṃ samaye”ti vuttaṃ adhikaraṇaṃ sandhāya",
  "tika-vin06t:175_13": "vuttanti daṭṭhabbaṃ. Idāni bhāvenabhāvalakkhaṇañca dassento “tattha vuttāna”miccādimāha.",
  "tika-vin06t:175_14": "Tattha abhidhamme vuttānaṃ bhāvo nāma kinti? Uppatti vijjamānatā, sā tesaṃ tattha",
  "tika-vin06t:175_15": "vuttānaṃ phassādidhammānaṃ, sā pana samayassa bhāvena bhāvo lakkhīyati ñāyati, tasmā",
  "tika-vin06t:175_16": "tattha bhummavacananiddeso katoti vuttaṃ hoti.",
  "tika-vin06t:176_0": "Tattha khaṇo nāma aṭṭhakkhaṇavinimutto navamo khaṇo, tasmiṃ sati uppajjati. Samavāyo",
  "tika-vin06t:176_1": "nāma cakkhundriyādikāraṇasāmaggī, tasmiṃ sati uppajjati. Hetu nāma rūpādiārammaṇaṃ.",
  "tika-vin06t:176_2": "Tasmā tasmiṃ khaṇakāraṇasamavāyahetumhi sati tesaṃ phassādīnaṃ bhāvo vijjamānatā",
  "tika-vin06t:176_3": "hotīti vuttaṃ hoti. Idha pana hetuattho karaṇattho ca sambhavatīti ettha atthadvayamekassa",
  "tika-vin06t:176_4": "sambhavatīti idha vinaye vuttassa samayasaddassa kattukaraṇatthe tatiyā hetumhi ca",
  "tika-vin06t:176_5": "ityuttattā. So dubbiññeyyoti “tathāgatova tattha kālaṃ jānissatī”ti vuttattāti vuttaṃ",
  "tika-vin06t:176_6": "hoti. Tena samayenāti tassa samayassa kāraṇā “annena vasati vijjāya vasatī”ti yathā,",
  "tika-vin06t:176_7": "annaṃ vā vijjaṃ vā labhāmīti tadatthaṃ vasatītyattho. Evaṃ “tena samayena viharatī”ti",
  "tika-vin06t:176_8": "vutte hetvatthe tatiyā daṭṭhabbā, tasmā sikkhāpadapaññattiyā samayañca vītikkamañca",
  "tika-vin06t:176_9": "olokayamāno tattha tattha vihāsīti vuttaṃ hoti. Tatiyapārājikādīsu “icchāmahaṃ, bhikkhave,",
  "tika-vin06t:176_10": "addhamāsaṃ, paṭisallīyitu”nti evamādīsu daṭṭhabbā, tasmā dutiyā kāladdhāne accantasaṃyogeti",
  "tika-vin06t:176_11": "dutiyātra sambhavati “māsamadhīte divasamadhīte”ti yathā. Idha pana hetuattho karaṇattho",
  "tika-vin06t:176_12": "ca sambhavatīti ettha yassa karaṇavacanassa hetuattho sambhavati, tena samayena hetubhūtena",
  "tika-vin06t:176_13": "taṃ taṃ vatthuvītikkamasaṅkhātaṃ vītikkamasamayasaṅkhātaṃ vā sikkhāpadapaññattihetuñca",
  "tika-vin06t:176_14": "apekkhamāno bhagavā tattha tattha vihāsi. Yassa karaṇattho sambhavati, tena karaṇabhūtena",
  "tika-vin06t:176_15": "samayena sampattena sikkhāpadāni paññāpayanto bhagavā tattha tattha vihāsīti adhippāyo.",
  "tika-vin06t:177_0": "Gaṇṭhipade pana “sudinnādīnaṃ vītikkamova kāraṇaṃ nāma, tassa niyamabhūto kālo pana",
  "tika-vin06t:177_1": "karaṇameva taṃ kālaṃ anatikkamitvāva sikkhāpadassa paññapetabbattā”ti vuttaṃ, taṃ",
  "tika-vin06t:177_2": "niddosaṃ. Yaṃ pana vuttaṃ “idaṃ karaṇaṃ pubbabhāgattā paṭhamaṃ vattabbampi pacchā",
  "tika-vin06t:177_3": "vutta”nti, taṃ duvuttaṃ. Hetuatthato hi yathā pacchā karaṇattho yojiyamāno anukkameneva",
  "tika-vin06t:177_4": "yogaṃ gacchati, tathā ca yojito. Yaṃ pana aṭṭhakathācariyo pacchā vuttaṃ idaṃ karaṇatthaṃ",
  "tika-vin06t:177_5": "paṭhamaṃ yojetvā paṭhamaṃ vuttaṃ hetuatthaṃ pacchā yojesi, taṃ yojanāsukhattāti veditabbanti",
  "tika-vin06t:177_6": "ācariyena likhitaṃ. Ito paṭṭhāya yattha yattha “ācariyena likhita”nti vā “ācariyassa",
  "tika-vin06t:177_7": "takko”ti vā vuccati, tattha tattha ācariyo nāma ānandācariyo kalasapuravāsīti gahetabbo.",
  "tika-vin06t:177_8": "Etthāha – yathā suttante “ekaṃ samayaṃ bhagavā”ti vuccati, tathā “tena samayena bhagavā",
  "tika-vin06t:177_9": "verañjāya”nti vattabbaṃ, atha savevacanaṃ vattukāmo thero, tathāgato sugatotiādīnipi",
  "tika-vin06t:177_10": "vattabbāni, atha imasseva padadvayassa gahaṇe kiñci payojanaṃ atthi, taṃ vattabbanti?",
  "tika-vin06t:177_11": "Vuccate – kesañci buddhassa bhagavato paramagambhīraṃ ajjhāsayakkamaṃ ajānataṃ “apaññatte",
  "tika-vin06t:177_12": "sikkhāpade anādīnavadasso…pe… abhiviññāpesī”tiādikaṃ “atha kho bhagavā āyasmantaṃ",
  "tika-vin06t:177_13": "sudinnaṃ paṭipucchī”tiādikañca “sādiyi tvaṃ bhikkhūti. Nāhaṃ bhagavā sādiyi”ntiādikañca",
  "tika-vin06t:177_14": "tathā purāṇavohārikaṃ bhikkhuṃ pucchitvā tena vuttaparicchedena dutiyapārājikapaññāpanañca",
  "tika-vin06t:177_15": "devadattassa pabbajjānujānanañcāti evamādikaṃ vinayapariyattiṃ disvā buddhasubuddhataṃ",
  "tika-vin06t:177_16": "paṭicca saṅkā sambhaveyya, “tathā kiṃ pana tuyhaṃ chavassa kheḷāsakassā”ti evamādikaṃ",
  "tika-vin06t:177_17": "pharusavacanapaṭisaṃyuttaṃ vinayapariyattiṃ nissāya khīṇāsavattaṃ paṭicca saṅkā sambhaveyya,",
  "tika-vin06t:177_18": "tadubhayasaṅkāvinodanatthaṃ āyasmatā upālittherena idameva padadvayaggahaṇaṃ sabbattha",
  "tika-vin06t:177_19": "katanti veditabbaṃ. Tenetaṃ dīpeti – kāmaṃ sabbañeyyabuddhattā buddhoyeva, bhaggasabbadosattā",
  "tika-vin06t:177_20": "bhagavāva, so satthāti. Paratopi vuttaṃ “jānantāpi tathāgatā pucchanti…pe… anatthasaṃhite",
  "tika-vin06t:177_21": "setughāto tathāgatāna”nti. Suttante ca vuttaṃ “saṇhenapi kesi vinemi pharusenapī”tiādi.",
  "tika-vin06t:178_0": "Asādhāraṇahetumhīti ettha kusalamūlāni na akusalānaṃ kadāci mūlāni honti, tathā akusalamūlāni",
  "tika-vin06t:178_1": "kusalānaṃ, abyākatamūlāni na kadāci kusalānanti ayameva nayo labbhati, yasmā kusalā",
  "tika-vin06t:178_2": "hetū taṃsamuṭṭhānānaṃ rūpānaṃ hetupaccayena paccayo, tasmā kusalāni kusalānaṃyevātiādinayo",
  "tika-vin06t:178_3": "na labbhati. Puci vuccate kuṭṭhā, te mandayati nāsayatīti pucimando. Sattānaṃ hitasukhanipphādanādhimuttatanti",
  "tika-vin06t:178_4": "ettha sāmaññato vuttasatte dvidhā bhinditvā dassetuṃ “manussānaṃ upakārabahulata”ntiādi",
  "tika-vin06t:178_5": "vuttaṃ. Bahujanahitāyāti bahuno janassa hitatthāya. Paññāsampattiyā diṭṭhadhammikasamparāyikahitūpadesako",
  "tika-vin06t:178_6": "hi bhagavā. Sukhāyāti sukhatthāya. Cāgasampattiyā upakārakasukhasampadāyako hi esa.",
  "tika-vin06t:178_7": "Mettākaruṇāsampattiyā lokānukampāya mātāpitaro viya. Lokassa rakkhitagopitā hi esa.",
  "tika-vin06t:178_8": "Devamanussānanti ettha bhabbapuggale veneyyasatteyeva gahetvā tesaṃ nibbānamaggaphalādhigamāya",
  "tika-vin06t:178_9": "attano uppattiṃ dasseti. “Atthāyā”ti hi vutte paramatthatthāya nibbānāya, “hitāyā”ti",
  "tika-vin06t:178_10": "vutte taṃsampāpakamaggatthāyāti vuttaṃ hoti, maggato uttari hitaṃ nāma natthīti.",
  "tika-vin06t:178_11": "Sukhāyāti phalasamāpattisukhatthāya tato uttari sukhābhāvato. Diṭṭhisīlasaṅghātenāti",
  "tika-vin06t:178_12": "ettha samādhiṃ paññañca aggahetvā diṭṭhisīlamattaggahaṇaṃ sabbasekkhāsekkhasāmaññattā.",
  "tika-vin06t:178_13": "Kosambakasuttepi “sīlasāmaññagato viharati, diṭṭhisāmaññagato viharatī”ti vuttaṃ.",
  "tika-vin06t:178_14": "Diṭṭhiggahaṇena paññāpi gahitāti ce? Na, sotāpannādīnampi paññāya paripūrakāribhāvappasaṅgato,",
  "tika-vin06t:178_15": "tasmā ekalakkhaṇānampi tāsaṃ paññādiṭṭhīnaṃ avatthantarabhedo atthi dhitisamādhindriyasammāsamādhīnaṃ",
  "tika-vin06t:178_16": "viya. Aññāsīti ettha sotadvārānusārena ñātā, atthā sutāti hi vuccanti “sutametaṃ,",
  "tika-vin06t:178_17": "bho gotama, pāpakā samācārā dissanti ceva suyyanti cā”tiādīsu viya. “Bhikkhu kho,",
  "tika-vin06t:178_18": "upāli, saṅghaṃ bhindatī”tiādīsu viya avadhāraṇatthe vā. Verañjāyaṃ bhavo vijjamāno.",
  "tika-vin06t:178_19": "Itthambhūtassa evaṃ bhūtassa. Kathaṃ bhūtassa? Sakyaputtassa sakyakulā pabbajitassa,",
  "tika-vin06t:178_20": "evaṃ hutvā ṭhitassa kittisaddo abbhuggatoti abhisaddena yoge upayogavacanāni hontīti attho.",
  "tika-vin06t:179_0": "Kāmupādānapaccayā eva mettaṃ bhāveti, brahmaloke nibbattatīti iminā kāmupādānahetu",
  "tika-vin06t:179_1": "kammaṃ katvā kāmabhave eva nibbattatītivādīnaṃ vādo paṭikkhittoti vadanti, “brahmaloke",
  "tika-vin06t:179_2": "paṇītā kāmā”ti sutvā, kappetvā vā pacchā “tattha sampattiṃ anubhavissāmī”ti kāmupādānapaccayā",
  "tika-vin06t:179_3": "tadupagaṃ karotīti brahmalokepi kāmanīyaṭṭhena kāmā, “tadārammaṇattā taṇhā kāmupādānanti",
  "tika-vin06t:179_4": "vuttā”ti ca vadanti, vīmaṃsitabbaṃ. Kammañca cakkhussa janakakāraṇaṃ, kammassa mūlakāraṇaṃ",
  "tika-vin06t:179_5": "taṇhā, tasmā na mūlakāraṇaṃ hoti janakaṃ. Rūpataṇhādayo dukkhasaccaṃ khandhapariyāpannattā,",
  "tika-vin06t:179_6": "“yampicchaṃ na labhati, tampi dukkha”nti vacanato ca. Tassa mūlakāraṇabhāvena samuṭṭhāpikāti",
  "tika-vin06t:179_7": "tassa kāraṇabhūtassa imassa khandhapañcakassa samuṭṭhāpikāti yojetabbaṃ. “Āsavasamudayā",
  "tika-vin06t:179_8": "avijjāsamudayo”ti vacanato tassa eva kāraṇantipi vattuṃ vaṭṭati. Apica “rūpādi viya",
  "tika-vin06t:179_9": "taṇhāpi taṇhāya uppattippahānaṭṭhāna”nti vacanato rūpādi viya taṇhāpi dukkhasaccaṃ",
  "tika-vin06t:179_10": "kataṃ. Vuttañhetaṃ “rūpataṇhā loke piyarūpaṃ sātarūpaṃ, etthesā taṇhā uppajjamānā",
  "tika-vin06t:179_11": "uppajjatī”ti ca “etthesā taṇhā pahīyamānā pahīyatī”ti ca. Visuddhimagge “sabbākārena",
  "tika-vin06t:179_12": "pana upādānakkhandhapañcakaṃ dukkhañceva ariyasaccañca aññatra taṇhāyā”ti vacanato",
  "tika-vin06t:179_13": "idha rūpataṇhādayo dukkhasaccanti vacanaṃ virujjhatīti ce? Na, aññamaññāsaṅkarabhāvena",
  "tika-vin06t:179_14": "dassetuṃ tattha tattha vuttattā. Yadi taṇhā upādānakkhandhapariyāpannā na bhaveyya,",
  "tika-vin06t:179_15": "saccavibhaṅge “tattha katame saṃkhittena pañcupādānakkhandhā dukkhā. Seyyathidaṃ,",
  "tika-vin06t:179_16": "rūpupādānakkhandho..pe… viññāṇupādānakkhandho”ti ettha “ṭhapetvā taṇhaṃ saṅkhārupādānakkhandho”ti",
  "tika-vin06t:179_17": "vattabbaṃ bhaveyya, na ca vuttaṃ, tasmā dukkhasaccapariyāpannā taṇhāti ce? Na, hetuphalasaṅkaradosappasaṅgato.",
  "tika-vin06t:179_18": "Na saṅkaradosoti ce? Saccavibhaṅgapāḷiyañhi pañcahi koṭṭhāsehi samudayasaccaṃ niddiṭṭhaṃ.",
  "tika-vin06t:180_0": "Kathaṃ? Taṇhāti eko vāro, taṇhā ca avasesā ca kilesāti dutiyo, taṇhā ca avasesā ca",
  "tika-vin06t:180_1": "kilesā avasesā ca akusalā dhammāti tatiyo, taṇhā ca avasesā ca kilesā avasesā ca",
  "tika-vin06t:180_2": "akusalā dhammā tīṇi ca kusalamūlāni sāsavānīti catuttho, taṇhā ca avasesā ca kilesā",
  "tika-vin06t:180_3": "avasesā ca akusalā dhammā tīṇi ca kusalamūlāni sāsavāni avasesā ca sāsavā kusalā",
  "tika-vin06t:180_4": "dhammāti pañcamo vāroti. Āma niddiṭṭhaṃ, tathāpi abhidhammabhājaniyeyeva, na aññasmiṃ,",
  "tika-vin06t:180_5": "so ca nayo ariyasaccaniddese na labbhati. Tathā hi tattha “cattāri saccāni”ccevāha,",
  "tika-vin06t:180_6": "suttantabhājaniyapañhapucchakesu viya “cattāri ariyasaccānī”ti na vuttaṃ, tasmā suttantabhājaniyova",
  "tika-vin06t:180_7": "pamāṇaṃ tattha ca taṇhāya vuttattā. Yathāha “tattha katamaṃ dukkhasamudayaṃ ariyasaccaṃ,",
  "tika-vin06t:180_8": "yāyaṃ taṇhā ponobhavikā…pe… seyyathidaṃ, kāmataṇhā”tiādi. “Yadaniccaṃ taṃ dukkha”nti",
  "tika-vin06t:180_9": "iminā pariyāyena vuttattā tattha vuttampi pamāṇameva. “Paṭhamaṃ jhānaṃ upasampajja",
  "tika-vin06t:180_10": "viharati pathavīkasiṇa”nti vacanato “kasiṇānī”ti jhānāni vuttāni. Keci “uggahanimittapaṭibhāganimitte",
  "tika-vin06t:180_11": "sandhāya vutta”nti vadanti, taṃ na sundaraṃ. “Dvattiṃsākārāpi paṇṇattiṃ vissajjetvā",
  "tika-vin06t:180_12": "paṭikūlāti sati paṭṭhapetabbā”ti vacanato satigocarā rūpādayo ca veditabbā.",
  "tika-vin06t:181_0": "Saddhāhirottappabāhusaccavīriyārambhopaṭṭhitasatisampajaññatāti ime satta saddhammā",
  "tika-vin06t:181_1": "nāma. Sabhāvatoti dukkhato. Na cavatīti deve sandhāya. Ñāteyyanti ñātabbaṃ. Daṭṭheyyanti",
  "tika-vin06t:181_2": "daṭṭhabbaṃ. Atha vā pana “nāhaṃ gamanena lokassa antaṃ ñāteyya”nti vadāmīti attho.",
  "tika-vin06t:181_3": "Lokanti khandhalokaṃ. Gamanena na pattabboti sarīragamanena, agatigamanena vā na",
  "tika-vin06t:181_4": "pattabbo, ariyagamanena lokantaṃ patvāva dukkhā atthi pamocananti vuttaṃ hoti. Samitāvīti",
  "tika-vin06t:181_5": "samitakileso. Āhāraṭṭhitikāti paccayaṭṭhitikā. Ye keci paccayaṭṭhitikā, sabbe te",
  "tika-vin06t:181_6": "lujjanapalujjanaṭṭhena eko lokoti adhippāyo. Saṅkhārā hi sakasakapaccayāyattatāya",
  "tika-vin06t:181_7": "sattā visattā sattā nāma. Pariharanti paricaranti. Disāti upayogabahuvacanaṃ. Bhanti",
  "tika-vin06t:181_8": "paṭibhanti. Ke te? Teyeva virocamānā pabhassarā candimasūriyā. Aṭṭha lokadhammā saṅkhārāva.",
  "tika-vin06t:181_9": "“Sinerussa samantato”ti vacanato yugandharādayo sineruṃ parikkhipitvā parimaṇḍalākārena",
  "tika-vin06t:181_10": "ṭhitāti vadanti. Parikkhipitvā accuggato lokadhātu ayaṃ. “Ma-kāro padasandhikaro”ti",
  "tika-vin06t:181_11": "vadanti. Aññathāpi lakkhaṇādibhedato saṅkhāralokaṃ, āsayānusayabhedato sattalokaṃ,",
  "tika-vin06t:181_12": "cakkavāḷādiparimāṇato okāsalokañca sabbathāpi viditattā lokavidū.",
  "tika-vin06t:182_0": "Vimuttiñāṇadassanaṃ kāmāvacaraṃ parittaṃ lokiyaṃ, tena sabbaṃ lokaṃ kathaṃ abhivati?",
  "tika-vin06t:182_1": "Asadisānubhāvattā sabbaññutaññāṇaṃ viya. Tañhi attano visaye bhagavato sabbaññutaññāṇagatikaṃ,",
  "tika-vin06t:182_2": "lahutarappavatti ca bhavaṅgacittadvayānantaraṃ uppattito. Na kassaci evaṃlahutaraṃ",
  "tika-vin06t:182_3": "cittaṃ uppajjati, api āyasmato sāriputtassa, tassa kiresa cittavāro pañcadasabhavaṅgānantaranti.",
  "tika-vin06t:182_4": "Aggisikhadhūmasikhā ca nāgā kira sīhaḷadīpe. Atthassa dīpakaṃ padaṃ atthapadaṃ. Ekatthadīpakaṃ",
  "tika-vin06t:182_5": "padaṃ, sabbametaṃ vākyanti attho. Aṭṭha disā nāma aṭṭha vimokkhā, samāpattiyo vā.",
  "tika-vin06t:182_6": "Satthavāho satthāti nipātito yathā pisitāso pisāco. Udake maṇḍūko ahaṃ āsiṃ, na thale",
  "tika-vin06t:182_7": "maṇḍūko, vārimattameva gocaro, tassa me tava dhammaṃ suṇantassa sīsaṃ daṇḍena sannirumbhitvāti",
  "tika-vin06t:182_8": "pāṭhaseso. Anādaratthe vā sāmivacanaṃ. “Ettakenapi evarūpā iddhi bhavissatī”ti sitaṃ",
  "tika-vin06t:182_9": "katvā. Vimokkhoti cettha maggo, tadanantarikaṃ ñāṇaṃ nāma phalañāṇaṃ, tasmiṃ khaṇe",
  "tika-vin06t:182_10": "buddho nāma. Sabbassa buddhattāti kattari. Bodhetāti hetukattari. Seṭṭhatthadīpakaṃ",
  "tika-vin06t:182_11": "vacanaṃ seṭṭhaṃ nāma, tathā uttamaṃ. Sacchikāpaññattīti sabbadhammānaṃ sacchikaraṇavasena",
  "tika-vin06t:182_12": "sayambhutā paññatti, attanā eva vā ñātā sacchikatātipi sacchikāpaññatti. Bhagī bhagavā",
  "tika-vin06t:182_13": "cīvarapiṇḍapātādīnaṃ. Bhajī araññavanapatthāni pantāni senāsanāni. Bhāgī atthadhammavimuttirasassa.",
  "tika-vin06t:182_14": "Rāgādikilesagaṇabhaggamakāsi. Bhāvitattano bhāvitakāyo. Bhavassa antaṃ nibbānaṃ maggādhigamena",
  "tika-vin06t:182_15": "taṃ gatoti bhavantago.",
  "tika-vin06t:183_0": "“Lobhaṃ, bhikkhave, ekaṃ dhammaṃ pajahathā”tiādinā nayena ekakādivasenāgate gahetvā",
  "tika-vin06t:183_1": "vadati. Saṃkilesataṇhādiṭṭhiduccaritasaṃkilesavasena aniccadukkhamanattāsubhesu niccantiādivipariyesā.",
  "tika-vin06t:183_2": "Cīvarahetu vā, bhikkhave, bhikkhuno taṇhā uppajjamānā uppajjati, piṇḍapāta senāsanaitibhavābhavahetu",
  "tika-vin06t:183_3": "vā. Cetokhilā satthari kaṅkhati, dhamme, saṅghe, sikkhāya, sabrahmacārīsu kupitoti",
  "tika-vin06t:183_4": "āgatā pañca. Kāme avītarāgo hoti…pe… kāye, rūpe, yāvadatthaṃ udarāvadehakaṃ bhuñjitvā,",
  "tika-vin06t:183_5": "aññataraṃ devanikāyaṃ paṇidhāya brahmacariyaṃ caratīti āgatā pañca vinibandhā. Vivādamūlāni",
  "tika-vin06t:183_6": "kodho upanāho makkho paḷāso issā macchariyaṃ māyā sāṭheyyaṃ thambho sārambho sandiṭṭhiparāmāsitā",
  "tika-vin06t:183_7": "ādhānaggāhī duppaṭinissaggitā. Vibhaṅge pana “kodho makkho issā sāṭheyyaṃ pāpicchatā",
  "tika-vin06t:183_8": "sandiṭṭhiparāmāsitā”ti āgataṃ. Taṇhaṃ paṭicca pariyesanā, pariyesanaṃ paṭicca lābho,",
  "tika-vin06t:183_9": "lābhaṃ paṭicca vinicchayo, evaṃ chandarāgo, ajjhosānaṃ, pariggaho, macchariyaṃ, ārakkho,",
  "tika-vin06t:183_10": "ārakkhādhikaraṇaṃ, daṇḍādānasatthādāna…pe… akusalā dhammā sambhavantīti vuttānaṃ.",
  "tika-vin06t:183_11": "Rūpasaddagandharasaphoṭṭhabbadhammataṇhāti cha, tā kāmabhavavibhavataṇhāvaseneva",
  "tika-vin06t:183_12": "aṭṭhārasa, tā eva ajjhattikassupādāya aṭṭhārasa, bāhirassupādāya aṭṭhārasāti chattiṃsa,",
  "tika-vin06t:183_13": "tā atīte chattiṃsa, anāgate chattiṃsa, paccuppanne chattiṃsāti evaṃ aṭṭhasatataṇhāvicaritānīti.",
  "tika-vin06t:183_14": "Māretīti māro, pamādo “pamādo maccuno pada”nti vacanato. Sammāājīvavināsanato vā",
  "tika-vin06t:183_15": "kilesā vuccanti “māro”ti, vadhakūpamattā khandhāva mārā. Abhisaṅkhārā jātidukkhābhinibbattāpanato,",
  "tika-vin06t:183_16": "jātassa jarādisambhavato ca mārā. Ekabhavapariyāpannajīvitamāraṇato maccu māro. Aṇimatā",
  "tika-vin06t:183_17": "nāma paramāṇu viya adassanūpagamanaṃ. Laghimatā sarīrena, cittena vā sīghagamanaṃ.",
  "tika-vin06t:183_18": "Mahimatā candimasūriyādīnampipāṇinā parāmasanādi. Patti nāma yathicchitadesappatti.",
  "tika-vin06t:183_19": "Pakāsanatā, lābhakassatthasādhanaṃ vā pākammaṃ. Īsattaṃ nāma sayaṃvasitā. Vasittaṃ",
  "tika-vin06t:183_20": "nāma aparavasitā. Yatthakāmāvasāyitaṃ nāma yatthicchati yadicchati yāvadicchati,",
  "tika-vin06t:183_21": "tattha tāva tadatthasādhanaṃ. Pīḷanasaṅkhatasantāpavipariṇāmaṭṭhena vā dukkhamariyasaccantiādimhi",
  "tika-vin06t:183_22": "idaṃ codanāpubbaṅgamaṃ atthavissajjanaṃ – dukkhādīnaṃ aññepi rūpataṇhādayo atthā",
  "tika-vin06t:183_23": "atthi, atha kasmā cattāro eva vuttāti ce? Aññasaccadassanavasena āvibhāvato.",
  "tika-vin06t:184_0": "“Tattha katamaṃ dukkheñāṇaṃ, dukkhaṃ ārabbha yā uppajjati paññā”tiādināpi nayena",
  "tika-vin06t:184_1": "ekekasaccārammaṇavasenāpi saccañāṇaṃ vuttaṃ. “Yo, bhikkhave, dukkhaṃ passati, dukkhasamudayampi",
  "tika-vin06t:184_2": "so passatī”tiādinā nayena ekaṃ saccaṃ ārammaṇaṃ katvā sesesu kiccanipphattivasenāpi",
  "tika-vin06t:184_3": "vuttaṃ. Tattha yadā ekekaṃ saccaṃ ārammaṇaṃ karoti, tadā samudayadassanena tāva sabhāvato",
  "tika-vin06t:184_4": "pīḷanalakkhaṇassāpi dukkhassa yasmā taṃ āyūhanalakkhaṇena samudayena āyūhitaṃ saṅkhataṃ,",
  "tika-vin06t:184_5": "tasmāssa so saṅkhataṭṭho āvi bhavati. Yasmā pana maggo kilesasantāpaharo susītalo,",
  "tika-vin06t:184_6": "tasmāssa maggadassanena santāpaṭṭho āvi bhavati nandassa accharādassanena sundariyā",
  "tika-vin06t:184_7": "anabhirūpabhāvo viya. Avipariṇāmadhammassa pana nirodhassa dassanena tassa vipariṇāmaṭṭho",
  "tika-vin06t:184_8": "āvi bhavatīti vattabbameva natthi. Sabhāvato āyūhanalakkhaṇassapi samudayassa dukkhadassanena",
  "tika-vin06t:184_9": "nidānaṭṭho āvi bhavati asappāyabhojanato uppannabyādhidassanena bhojanassa byādhinidānabhāvo",
  "tika-vin06t:184_10": "viya. Visaṃyogabhūtassa nirodhassa dassanena saṃyogaṭṭho. Niyyānabhūtassa ca maggassa",
  "tika-vin06t:184_11": "dassanena palibodhaṭṭhoti. Tathā nissaraṇassāpi nirodhassa avivekabhūtassa samudayassa",
  "tika-vin06t:184_12": "dassanena vivekaṭṭho āvi bhavati. Maggadassanena asaṅkhataṭṭho. Iminā hi anamatagge",
  "tika-vin06t:184_13": "saṃsāre maggo na diṭṭhapubbo, sopi ca sappaccayattā saṅkhato evāti appaccayadhammassa",
  "tika-vin06t:184_14": "asaṅkhatabhāvo ativiya pākaṭo hoti. Dukkhadassanena panassa amataṭṭho āvi bhavati.",
  "tika-vin06t:184_15": "Dukkhañhi visaṃ, amataṃ nibbānanti. Tathā niyyānalakkhaṇassāpi maggassa samudayadassanena",
  "tika-vin06t:184_16": "“nāyaṃ hetu nibbānassa pattiyā, ayaṃ hetū”ti hetvattho āvi bhavati. Nirodhadassanena",
  "tika-vin06t:184_17": "dassanaṭṭho paramasukhumarūpāni passato “vippasannaṃ vata me cakkhū”ti cakkhussa",
  "tika-vin06t:184_18": "vippasannabhāvo viya. Dukkhadassanena adhipateyyaṭṭho anekarogāturakapaṇajanadassanena",
  "tika-vin06t:184_19": "issarajanassa uḷārabhāvo viyāti evamettha lakkhaṇavasena, ekassa aññasaccadassanavasena",
  "tika-vin06t:184_20": "ca itaresaṃ tiṇṇaṃ āvibhāvato ekekassa cattāro atthā vuttā. Upadhiviveko nikkilesatā.",
  "tika-vin06t:185_0": "Paṭipakkhaṃ atthayantīti paccatthikā. Pati viruddhā amittā paccāmittā. Sacchikatvā",
  "tika-vin06t:185_1": "pavedetīti ettāvatā bhagavato sabbaññutaṃ dīpeti. Tena ñāṇasampattiṃ dīpetvā idāni",
  "tika-vin06t:185_2": "karuṇāsampattiṃ dīpetuṃ “so dhammaṃ desesī”tiādimāha. Atha vā kiṃ so pavedesīti?",
  "tika-vin06t:185_3": "Ñāṇaṃ, taṃ sabbaṃ tilokahitabhūtameva. So dhammaṃ desesīti kīdisaṃ? “Ādikalyāṇa”ntiādi.",
  "tika-vin06t:185_4": "Anena vacanena vattuṃ arahabhāvaṃ dīpeti. Sāsanadhammoti ovādapariyatti. Kiccasuddhiyāti",
  "tika-vin06t:185_5": "kilesappahānanibbānārammaṇakiccasuddhiyā. Sāsanabrahmacariyaṃ nāma sikkhattayaṃ,",
  "tika-vin06t:185_6": "navakoṭisahassānītiādikaṃ vā. Maggameva brahmacariyaṃ maggabrahmacariyaṃ. Tassa pakāsakaṃ",
  "tika-vin06t:185_7": "piṭakattayaṃ idha sātthaṃ sabyañjanaṃ nāma. Chasu atthapadesu saṅkhepato kāsanaṃ",
  "tika-vin06t:185_8": "saṅkāsanaṃ. Ādito kāsanaṃ pakāsanaṃ. Ubhayampi vitthāretvā desanaṃ vivaraṇaṃ. Puna",
  "tika-vin06t:185_9": "vibhāgakaraṇaṃ vibhajanaṃ. Opammādinā pākaṭakaraṇaṃ uttānīkaraṇaṃ. Sotūnaṃ cittaparitosajananena,",
  "tika-vin06t:185_10": "cittanisānena ca paññāpanaṃ veditabbaṃ. Byañjanapadesu akkharaṇato akkharaṃ, “ekakkharapadamakkhara”nti",
  "tika-vin06t:185_11": "eke. Vibhattiantaṃ padaṃ. Byañjayatīti byañjanaṃ, vākyaṃ. Padasamudāyo vā vākyaṃ.",
  "tika-vin06t:185_12": "Vibhāgapakāso ākāro nāma. Phusatīti phassotiādi nibbacanaṃ nirutti, niruttiyā niddiṭṭhassa",
  "tika-vin06t:185_13": "apadeso niddeso nāma. Phusatīti phasso, so tividho – sukhavedanīyo dukkhavedanīyo",
  "tika-vin06t:185_14": "adukkhamasukhavedanīyoti. Etesu ayaṃ yojanā – akkharehi saṅkāsayati, padehi pakāsayati,",
  "tika-vin06t:185_15": "byañjanehi vivarati, ākārehi vibhajati, niruttīhi uttāniṃ karoti, niddesehi paññāpeti.",
  "tika-vin06t:185_16": "Akkharehi vā saṅkāsayitvā padehi pakāseti, byañjanehi vivaritvā ākārehi vibhajati,",
  "tika-vin06t:185_17": "niruttīhi uttāniṃ katvā niddesehi paññāpeti. Akkharehi vā ugghāṭetvā padehi vineti",
  "tika-vin06t:185_18": "ugghaṭitaññuṃ, byañjanehi vivaritvā ākārehi vineti vipañcitaññuṃ, niruttīhi netvā",
  "tika-vin06t:185_19": "niddesehi vineti neyyanti veditabbaṃ. Atthoti bhāsitattho. Tassevatthassa paṭivijjhitabbo",
  "tika-vin06t:185_20": "sako sako bhāvo paṭivedho nāma. Taṃ ubhayampi attho nāma. Tena vuttaṃ “atthagambhīratāpaṭivedhagambhīratāhi",
  "tika-vin06t:185_21": "sāttha”nti. Dhammoti vā desanāti vā byañjanameva. Niddosabhāvena parisuddhaṃ sāsanabrahmacariyaṃ,",
  "tika-vin06t:185_22": "sikkhattayapariggahito maggo ca, ubhayampi brahmacariyapadena saṅgahitaṃ. Paṭipattiyāti",
  "tika-vin06t:185_23": "paṭipattihetu. Āgamabyattitoti punappunaṃ adhīyamānā khandhādayo pākaṭā honti. Duruttasatthāni",
  "tika-vin06t:185_24": "adhīyamānāni sammohamevāvāhanti.",
  "tika-vin06t:186_0": "2-3. Kacci khamanīyaṃ sītuṇhādi. Kacci yāpanīyaṃ yathāladdhehi jīvitasādhanehi jīvitaṃ.",
  "tika-vin06t:186_1": "Appābādhanti appopasaggaṃ, appātaṅkanti apparogaṃ. Kacci lahuṭṭhānaṃ sarīrakicce.",
  "tika-vin06t:186_2": "Kacci balaṃ samaṇakicce. Kacci phāsuvihāro yathāvuttanayena appābādhatāya, anukkaṇṭhanādivasena",
  "tika-vin06t:186_3": "vā. Sattasaṭṭhito paṭṭhāya pacchimavayo, uttarāmukhoti vuttaṃ hoti. Lokavivaraṇe",
  "tika-vin06t:186_4": "jāte idha kiṃ olokesi, natthettha tayā sadisopīti āha “tvaṃ sadevakassa lokassa aggo”tiādi.",
  "tika-vin06t:186_5": "Āsabhiṃ uttamaṃ. Upapattivasena devā. Rūpānaṃ paribhogavasena, patthanāvasena vā",
  "tika-vin06t:186_6": "uppannā rāgasampayuttā somanassavedanānurūpato uppajjitvā hadayatappanato ambarasādayo",
  "tika-vin06t:186_7": "viya “rūparasā”ti vuccanti. Tathāgatassa pahīnāti adhikāravasenāha. Tathāgatassapi",
  "tika-vin06t:186_8": "hi kassaci te pahīnāti matthakacchinnatālo viya katā. Kathaṃ? Rūparasādivacanena",
  "tika-vin06t:186_9": "vipākadhammadhammā gahitā, te vijjamānāpi matthakasadisānaṃ taṇhāvijjānaṃ maggasatthena",
  "tika-vin06t:186_10": "chinnattā āyatiṃ tālapantisadise vipākakkhandhe nibbattetuṃ asamatthā jātā. Tasmā",
  "tika-vin06t:186_11": "tālāvatthu viya katā. “Kusalasomanassāpi ettha saṅgahitā”ti vadanti. Paṭhamamaggena",
  "tika-vin06t:186_12": "pahīnā kammapathaṭṭhāniyā, dutiyena ucchinnamūlā oḷārikā, tatiyena tālāvatthukatā",
  "tika-vin06t:186_13": "kāmarāgaṭṭhāniyā. Catutthena anabhāvaṃkatā rūparāgārūparāgaṭṭhāniyā. Aparihānadhammataṃ",
  "tika-vin06t:186_14": "pana dīpento “āyatiṃ anuppādadhammā”ti āha. Tadaṅgappahānena vā pahīnā vipassanākkhaṇe,",
  "tika-vin06t:186_15": "jhānassa pubbabhāgakkhaṇe vā, vikkhambhanappahānena ucchinnamūlā jhānakkhaṇe. “Vivicceva",
  "tika-vin06t:186_16": "kāmehī”ti hi vuttaṃ. Samucchedappahānena tālāvatthukatā tatiyavijjādhigamakkhaṇe.",
  "tika-vin06t:186_17": "Itthambhūtā pana te rūparasādayo anabhāvaṃkatā āyatimanuppādadhammāti ekamevidaṃ",
  "tika-vin06t:186_18": "atthapadaṃ. Paṭhamāya vā abhinibbhidāya pahīnā, dutiyāya ucchinnamūlā, tatiyāya tālāvatthukatā.",
  "tika-vin06t:186_19": "Itthambhūtā yasmā anabhāvaṃkatā nāma honti, tasmā āyatiṃanauppādadhammāti veditabbā.",
  "tika-vin06t:186_20": "Atha vā dukkhañāṇena pahīnā, samudayañāṇena ucchinnamūlā, nirodhañāṇena tālāvatthukatā,",
  "tika-vin06t:186_21": "maggañāṇena anabhāvaṃkatā, paccavekkhaṇañāṇena āyatiṃ anuppādadhammāti veditabbā.",
  "tika-vin06t:186_22": "Lokiyamaggena vā pahīnā, dassanamaggena ucchinnamūlā, tividhena bhāvanāmaggena tālāvatthukatātiādi.",
  "tika-vin06t:186_23": "Brāhmaṇassa avisayattā dhammarasā na uddhaṭā.",
  "tika-vin06t:187_0": "11. Dhammadhātunti ettha sabbaññutaññāṇaṃ dhammadhātu nāma. Anukampavacanānurūpaṃ",
  "tika-vin06t:187_1": "“puṇṇacando viyā”ti vuttaṃ, sūriyavacanaṃ “suppaṭividdhattā”tivacanānurūpaṃ, pathavīsamacittatāya",
  "tika-vin06t:187_2": "kāraṇaṃ “karuṇāvipphāra”nti vadanti. Paṭicchādetabbe hi attano guṇe “āraddhaṃ kho",
  "tika-vin06t:187_3": "pana me vīriya”ntiādinā pakāsento attano karuṇāvipphāraṃ pakāsetīti gahetabbo. Varabhūrimedhaso",
  "tika-vin06t:187_4": "varaputhulañāṇo, bhūrīti vā bhūmi, bhūmi viya patthaṭavarapaññoti attho. Abujjhi",
  "tika-vin06t:187_5": "etthātipi adhikaraṇena rukkho bodhi. Sayaṃ bujjhati, bujjhanti vā tena taṃsamaṅginoti",
  "tika-vin06t:187_6": "maggo bodhi, evaṃ sabbaññutaññāṇampi. Bujjhīyatīti nibbānaṃ bodhi. Tissannaṃ vijjānaṃ",
  "tika-vin06t:187_7": "upanissayavato yathāsambhavaṃ tisso vijjā veditabbā. Ekaggatāvasena tikkhabhāvo.",
  "tika-vin06t:187_8": "Tikkhopi ekacco saro lakkhaṃ patvā kuṇṭho hoti, na tathā idaṃ. Satindriyavasenassa",
  "tika-vin06t:187_9": "kharabhāvo, saddhindriyavasena vippasannabhāvo, antarā anosakkitvā kilesapaccatthikānaṃ",
  "tika-vin06t:187_10": "suṭṭhu abhibhavanato vīriyindriyavasenassa sūrabhāvo ca veditabbo. Maggavijāyanatthaṃ",
  "tika-vin06t:187_11": "gabbhaggahaṇakālo saṅkhārupekkhānantaramanulomattā.",
  "tika-vin06t:188": "Chandoti ca saṅkappoti ca avatthantarabhedabhinno rāgova –",
  "tika-vin06t:189": "“Senahātthyaṅgamupeti,",
  "tika-vin06t:190": "Rattahadayo rāgena;",
  "tika-vin06t:191": "Sammagate rattakāmamupeti,",
  "tika-vin06t:192": "Kāmapatitaṃ lokassa mātrālamatī”ti –",
  "tika-vin06t:193": "Ādīsu viya –",
  "tika-vin06t:194_0": "Vibhaṅgeyeva kiñcāpi attho vuttoti ettha ayamadhippāyo – vibhaṅgapāḷiṃ ānetvā idha",
  "tika-vin06t:194_1": "vuttopi sabbesaṃ upakārāya na hoti, tasmā taṃ aṭṭhakathānayeneva pakāsayissāmīti.",
  "tika-vin06t:194_2": "Itoti kāmehi. Kāyavivekādīsu upadhiviveko tatiyo, tasmā tatiyaṃ chaḍḍetvā dve gahetvā",
  "tika-vin06t:194_3": "tadaṅgādīsu vikkhambhanavivekaṃ gahetvā “tayo evā”ti vuttā. Evaṃ sati cittavikkhambhanā",
  "tika-vin06t:194_4": "ekatthā evāti viseso na siyāti ce? Appanāvārattā na panevaṃ daṭṭhabbaṃ. Kāyavivekaggahaṇena",
  "tika-vin06t:194_5": "pubbabhāgaggahaṇaṃ ñāyati, tasmā cittavivekoti tadaṅgaviveko vutto, vikkhambhanena",
  "tika-vin06t:194_6": "appanākāleti gahetabbaṃ asaṅkarato. Atha vā cittavivekena tadaṅgavikkhambhanā gahitā,",
  "tika-vin06t:194_7": "itarena vikkhambhanaviveko evātipi yuttaṃ, kilesakāmattā vā dvīsu kammesu pariyāpanno",
  "tika-vin06t:194_8": "puriso viya. Yathā avijjamānena avijjamānapaññattivasena loke “saphalo rukkho”ti",
  "tika-vin06t:194_9": "vuccati, tatheva vijjamānena vijjamānapaññattivasena sāsane “savitakkaṃ savicāraṃ",
  "tika-vin06t:194_10": "jhāna”nti vuccatīti adhippāyo.",
  "tika-vin06t:195_0": "Vūpasamāti ettha kesaṃ vūpasamāti, kiṃ paṭhamajjhānikānaṃ, udāhu dutiyajjhānikānanti?",
  "tika-vin06t:195_1": "Ettha yadi paṭhamajjhānikānaṃ, natthi tesaṃ vūpasamo. Na hi paṭhamajjhānaṃ vitakkavicārarahitaṃ",
  "tika-vin06t:195_2": "atthi. Yadi dutiyajjhānikānaṃ, nattheva vūpasamo tattha tadabhāvāti ce? Tenetaṃ vuccati",
  "tika-vin06t:195_3": "“samatikkamā”ti, samatikkamopi na tesaṃyeva. Kintu sakalassapi paṭhamajjhānadhammarāsissāti",
  "tika-vin06t:195_4": "ce? Tenetaṃ vuccati “oḷārikassa pana samatikkamā”tiādi. Sabbepi paṭhamajjhānadhammā",
  "tika-vin06t:195_5": "oḷārikāva dutiyajjhānato, na kevalaṃ vitakkavicāradvayamevāti ce? Na vitakkavicārāyeva",
  "tika-vin06t:195_6": "tehi sampayuttānaṃ oḷārikabhāvatoti tesveva ādīnavadassanena dutiyajjhānakkhaṇe tesaṃ",
  "tika-vin06t:195_7": "abhāvo hoti. Tena vuttaṃ “dutiyajjhānakkhaṇe apātubhāvā”ti, yassa dhammassānubhāvena,",
  "tika-vin06t:195_8": "yogena vā idaṃ jhānaṃ “sampasādana”nti vuccati “ekodibhāva”nti ca, tassa dassanatthaṃ",
  "tika-vin06t:195_9": "saddhāsamādhayo vibhaṅge vuttā. Paṇītabhojanasikkhāpade sappiādayo viyāti vutte ayaṃ",
  "tika-vin06t:195_10": "atthavaṇṇanā na virujjhati. Samaṃ passatīti līnuddhaccaṃ pahāya khīṇāsavassa chasu",
  "tika-vin06t:195_11": "dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā",
  "tika-vin06t:195_12": "chaḷaṅgupekkhā. Nīvaraṇādipaṭisaṅkhāsantiṭṭhanāgahaṇe majjhattabhūtā upekkhā, ayaṃ",
  "tika-vin06t:195_13": "saṅkhārupekkhā nāma. Vicinane majjhattabhūtā upekkhā vipassanupekkhā nāma. Tattha",
  "tika-vin06t:195_14": "chaḷaṅgupekkhā brahmavihārupekkhā bojjhaṅgupekkhā tatramajjhattupekkhā jhānupekkhā",
  "tika-vin06t:195_15": "pārisuddhupekkhā ca atthato ekā tatramajjhattupekkhāva, avatthābhedena bhedo nesaṃ.",
  "tika-vin06t:195_16": "Saṅkhārupekkhāvipassanupekkhānampi ekatā paññāvasena, kiccavasena pana duvidhatā veditabbā.",
  "tika-vin06t:196_0": "Chaḷaṅgupekkhā kāmāvacarā, brahmavihārupekkhā rūpāvacarātiādinā bhūmivasena. Chaḷaṅgupekkhā",
  "tika-vin06t:196_1": "khīṇāsavasseva, brahmavihārupekkhā tiṇṇampi puthujjanasekkhāsekkhānanti evaṃ puggalavasena.",
  "tika-vin06t:196_2": "Chaḷaṅgupekkhā somanassupekkhāsahagatacittasampayuttā, brahmavihārupekkhā upekkhāsahagatacittasampayuttā",
  "tika-vin06t:196_3": "evāti evaṃ cittavasena. Chaḷaṅgupekkhā chaḷārammaṇā, brahmavihārupekkhā dhammārammaṇāvāti",
  "tika-vin06t:196_4": "ārammaṇavasena. Vedanupekkhā vedanākkhandhena saṅgahitā, itarā nava saṅkhārakkhandhenāti",
  "tika-vin06t:196_5": "khandhasaṅgahavasena. Chaḷaṅgupekkhā brahmavihārabojjhaṅgajhānupekkhā pārisuddhitatramajjhattupekkhā",
  "tika-vin06t:196_6": "ca atthato ekā, tasmā ekakkhaṇe ekāva siyā, na itarā, tathā saṅkhārupekkhāvipassanupekkhāpi.",
  "tika-vin06t:196_7": "Vedanāvīriyupekkhānaṃ ekakkhaṇe siyā uppattīti. Chaḷaṅgupekkhā abyākatā, brahmavihārupekkhā",
  "tika-vin06t:196_8": "kusalābyākatā, tathā sesā. Vedanupekkhā pana siyā akusalāpi. Evaṃ kusalattikavasena.",
  "tika-vin06t:196_9": "Dasapetā saṅkhepena cattārova dhammā vīriyavedanātatramajjhattañāṇavasena. “Dukkhadomanassasukhasomanassāna”nti",
  "tika-vin06t:196_10": "evaṃ pahānakkamena avatvā vibhaṅge vuttanayena kasmā vuttānīti ce? Suttānurakkhaṇatthaṃ.",
  "tika-vin06t:196_11": "Iṭṭhāniṭṭhaviparītanti ettha “ārammaṇavasena aggahetvā iṭṭhāniṭṭhaviparītākārena",
  "tika-vin06t:196_12": "anubhavatīti gahetabba”nti vadanti. Kasmā? Ekaṃyeva kasiṇaṃ ārabbha sabbesaṃ pavattito.",
  "tika-vin06t:196_13": "Tatiyajjhānato paṭṭhāya upakārā hutvā āgatāti satisīsena desanā katā, vigatavalāhakādinā",
  "tika-vin06t:196_14": "sommatāya rattiyā valāhakādinā kālussiye satipi divā viya anupakārikā na hoti rattiṃ,",
  "tika-vin06t:196_15": "tasmā “attano upakārakattena vā”ti vuttaṃ. “Sūriyappabhābhibhavā, rattiyā alābhāti",
  "tika-vin06t:196_16": "ime dve hetū aparisuddhatāya kāraṇaṃ. Sommabhāvena, attano upakārakattena cāti ime",
  "tika-vin06t:196_17": "dve sabhāgatāya kāraṇa”nti vadanti, tassā aparisuddhāya jātiyāti vuttaṃ hoti, tasmā",
  "tika-vin06t:196_18": "kāraṇavacananti eke.",
  "tika-vin06t:197": "Jhānakathāvaṇṇanā niṭṭhitā.",
  "tika-vin06t:198": "Pubbenivāsakathāvaṇṇanā",
  "tika-vin06t:199_0": "12. Cittekaggatāsabhāgattā jhānānaṃ “kesañci cittekaggatatthānī”ti āha. Kusalānaṃ",
  "tika-vin06t:199_1": "bhavokkamanasabhāgattā “kesañci bhavokkamanatthānī”ti. Asabhāgattā sesaṭṭhānesu “pādakatthānī”ti",
  "tika-vin06t:199_2": "avatvā “pādakānī”ti āha. Tena pādakabhūtānampi yathāsambhavaṃ cittekaggatā bhavokkamanatāvahataṃ,",
  "tika-vin06t:199_3": "itaresaṃ yathāsambhavaṃ pādakatāvahatañca dīpeti. Asabhāgattā javanavipassanāpādakāni",
  "tika-vin06t:199_4": "samānāni abhiññāpādakāni ca honti, abhiññāpādakāni ca vipassanāpādakāni hontītipi",
  "tika-vin06t:199_5": "dīpeti, tathā pādakābhāvaṃ dīpeti. Abhiññāya hi catutthameva pādakaṃ, na itarāni.",
  "tika-vin06t:199_6": "Tesu catutthassa tatiyaṃ pādakaṃ, tatiyassa dutiyaṃ, dutiyassa paṭhamanti. Atha vā",
  "tika-vin06t:199_7": "“cattāri jhānānī”ti yathālābhato vuttaṃ.",
  "tika-vin06t:200": "Vinayanidānanimittaṃ, verañjanivāsakappanaṃ;",
  "tika-vin06t:201": "Satthu yasmā tasmā bhagavā, vijjattayamāha verañje.",
  "tika-vin06t:202_0": "Vuttañhetaṃ “vinaye suppaṭipanno bhikkhu sīlasampattiṃ nissāyā”tiādi. Sīlavato hi",
  "tika-vin06t:202_1": "sīlapaccavekkhaṇatthaṃ rattiṭṭhānadivāṭhānesu nisinnassa nisajjanato paṭṭhāya attano",
  "tika-vin06t:202_2": "atītakiriyānussaraṇabahulatāya pubbenivāsānussativijjā appakasirena samijjhati. Tathā",
  "tika-vin06t:202_3": "attānaṃ paṭicca sattānaṃ cutipariggahaṇasīlatāya cutūpapātañāṇaṃ appakasirena samijjhati,",
  "tika-vin06t:202_4": "udakādīsu sukhumatta dassanasīlatāya dibbacakkhuñāṇaṃ samijjhati. Yasmā sattavidhamethunasaṃyogaparivajjanena,",
  "tika-vin06t:202_5": "kāmāsavādiparivajjanena vā brahmacariyaṃ akhaṇḍādibhāvaṃ pāpuṇāti, tasmāssa āsavakkhayañāṇaṃ",
  "tika-vin06t:202_6": "appakasirena samijjhatīti ettha vinayanidāne vijjattayameva dassitaṃ, tasmā āha “yesañca",
  "tika-vin06t:202_7": "guṇānaṃ dāyakaṃ ahosi, tesaṃ ekadesaṃ dassento”ti, aññathā vijjattayapaṭilābhamattappasaṅgo siyāti.",
  "tika-vin06t:203_0": "So evanti iminā kiñcāpi catunnaṃ jhānānaṃ pubbabhāgapaṭipadāpi saṅgahaṃ gacchati,",
  "tika-vin06t:203_1": "na kevalaṃ purimajjhānattikameva, tathāpi kevalaṃ purimajjhānattikameva gaṇhanto",
  "tika-vin06t:203_2": "“evanti catutthajjhānakkamanidassanametaṃ, iminā paṭhamajjhānādhigamādinā kamena",
  "tika-vin06t:203_3": "catutthajjhānaṃ paṭilabhitvāti vuttaṃ hotī”ti āha, taṃ kasmāti ce? Sambhārabhūmittā.",
  "tika-vin06t:203_4": "Vuttañhetaṃ aṭṭhakathāyaṃ “ettha ca purimāni tīṇi jhānāni yasmā pītipharaṇena ca",
  "tika-vin06t:203_5": "sukhapharaṇena ca sukhasaññañca lahusaññañca okkamitvā lahumudukammaññakāyo hutvā",
  "tika-vin06t:203_6": "iddhiṃ pāpuṇāti, tasmā iminā pariyāyena iddhilābhāya saṃvattanato sambhārabhūmiyoti",
  "tika-vin06t:203_7": "veditabbāni. Catutthajjhānaṃ pana iddhilābhāya pakatibhūmi evā”ti. Idameva vā atthaṃ",
  "tika-vin06t:203_8": "sandhāyāha “pubbe imāni cattāri jhānāni kesañci abhiññāpādakānī”ti. Yadi evaṃ catutthajjhānampi",
  "tika-vin06t:203_9": "antokatvā evanti kimatthaṃ na vuttaṃ. Tañhi pakatibhūmīti ce? Na vattabbaṃ, catutthajjhānato",
  "tika-vin06t:203_10": "parassa samāhitādibhāvappattassa cittassa atthibhāvappasaṅgato. Yasmā yasmiṃ sati",
  "tika-vin06t:203_11": "“pubbenivāsānussatiñāṇāya cittaṃ abhininnāmesi”nti vuttaṃ, tasmā tasmiṃ catutthajjhānacitte",
  "tika-vin06t:203_12": "pakatibhūmibhāvappatte abhiññāpādake jāte parikammacittaṃ “pubbenivāsānussatiñāṇāya",
  "tika-vin06t:203_13": "abhininnāmesi”nti āha. Abhinīhārakkhamaṃ hotīti ettha taṃ iddhividhādhigamatthāya",
  "tika-vin06t:203_14": "parikammacittaṃ abhinīharati. Kasiṇārammaṇato apanetvā iddhividhābhimukhaṃ pesesi.",
  "tika-vin06t:203_15": "Gaṇṭhipade pana “abhiññāpādakajjhānato iddhividhañāṇādīnaṃ nīharaṇattha”nti vuttattā",
  "tika-vin06t:203_16": "abhinīhārakkhamanti attho pakappito.",
  "tika-vin06t:204_0": "So evaṃ samāhite evaṃ āneñjappatteti yojanā veditabbā dutiyavikappe, nīvaraṇadūrībhāvena",
  "tika-vin06t:204_1": "vitakkādisamatikkamenāti paṭhamajjhānādīnaṃ kiccasaṅgaṇhanato. Ayaṃ yojanā paṭhamavikappe",
  "tika-vin06t:204_2": "na sambhavati “parisuddhetiādīsu panā”ti vacanena “eva”nti padassa anuppabandhanivāraṇato.",
  "tika-vin06t:204_3": "Teneva “upekkhāsatipārisuddhibhāvena parisuddhe”tiādimāha. Icchāvacarānanti “aho",
  "tika-vin06t:204_4": "vatāhaṃ āpattiñceva āpanno assaṃ, na ca maṃ bhikkhū jāneyyu”ntiādinā nayena uppannaicchāvasena",
  "tika-vin06t:204_5": "pavattānaṃ kopaapaccayānaṃ abhāvena anaṅgaṇeti attho. Ettha ca pana yathāvuttappakārā",
  "tika-vin06t:204_6": "icchāpi paṭhamajjhānādīnaṃ adhigamāya antarāyikā “sampajānamusāvādo kho panāyasmanto",
  "tika-vin06t:204_7": "antarāyiko dhammo”ti vuttattā, pageva icchāvacarā kopaapaccayā, tasmā vuttaṃ “jhānapaṭilābhapaccanīkānaṃ",
  "tika-vin06t:204_8": "pāpakānaṃ icchāvacarāna”ntiādi. Katthaci pana “jhānapaṭilābhapaccayānaṃ icchāvacarāna”nti",
  "tika-vin06t:204_9": "potthakesu pāṭho dissati, so pamādalekho, gaṇṭhipade ca “aho vata satthā mamaññeva",
  "tika-vin06t:204_10": "paṭipucchitvā dhammaṃ deseyyā”ti yo tadattho likhito, so dullikhito. Na hi jhānapaṭilābhapaccayā",
  "tika-vin06t:204_11": "kopādayo anaṅgaṇasutte vuttā, “na ca yuttito sambhavanti jhānalābhino tadabhāvā”ti",
  "tika-vin06t:204_12": "ācariyo vadati, taṃ vīmaṃsitabbaṃ. Ettha vijjattayassa uttaruttaravisesadassanatthaṃ",
  "tika-vin06t:204_13": "“so evaṃ samāhite citte”tiādinā punappunaṃ aṭṭhaṅganidassanaṃ katanti veditabbaṃ.",
  "tika-vin06t:204_14": "Uttaruttaravisesā cebhāsaṃ attadukkhaparadukkhadassanatadupasamattadīpanato veditabbā.",
  "tika-vin06t:204_15": "Bhagavā hi pubbenivāsānussatiñāṇena attano anantasaṃsāradukkhaṃ passitvā, cutūpapātañāṇena",
  "tika-vin06t:204_16": "parassa ca lokassa āsavakkhayañāṇena tadubhayavūpasamattañca passitvā taṃ deseti,",
  "tika-vin06t:204_17": "paṭhamena vā attadukkhadassanato attasinehapariccāgaṃ dīpeti. Dutiyena paradukkhadassanato",
  "tika-vin06t:204_18": "paresu kopapariccāgaṃ, tatiyena ariyamaggadassanato mohapariccāgañca dīpeti. Evaṃ",
  "tika-vin06t:204_19": "nānāguṇavisesadīpanato imasseva lokiyābhiññādvayassa idha gahaṇaṃ katanti veditabbaṃ.",
  "tika-vin06t:205_0": "Yasmā atītajāti eva nivāso, tasmā “atītajātīsū”ti na vattabbanti ce? Na, jātiyā ekadesepi",
  "tika-vin06t:205_1": "nivāsavohārasiddhidassanato. Pāḷiyaṃ kiñcāpi “ekampi jātiṃ dvepi jātiyo”tiādivacanena",
  "tika-vin06t:205_2": "sakalajātiyā anussaraṇameva pubbenivāsānussati viya dissati, na evaṃ daṭṭhabbaṃ.",
  "tika-vin06t:205_3": "Tadekadesānussaraṇampi pubbenivāsānussati evāti dassanatthaṃ, bhummavacanaṃ kataṃ",
  "tika-vin06t:205_4": "okāsādisaṅgahatthañca. “Chinnavaṭumakānussaraṇādīsū”ti ādi-saddena anivutthalokadhātudīparaṭṭhanagaragāmādiggahaṇaṃ",
  "tika-vin06t:205_5": "veditabbaṃ. Gaṇṭhipade pana “tesaṃ chinnavaṭumakānaṃ lokuttarasīlādīni na bhagavatā",
  "tika-vin06t:205_6": "bodhisattakāle viññātānī”ti vuttaṃ. Atthāpattito lokiyāni viññātānīti āpajjati, taṃ",
  "tika-vin06t:205_7": "dibbacakkhuñāṇādhikāre “ariyānaṃ upavādakā”ti vacanena samentaṃ viya dissati. Na",
  "tika-vin06t:205_8": "hi ariye apassantassa evaṃ hoti. Kimatthaṃ panettha anussati vuttā, nanu esa vijjādhikāroti",
  "tika-vin06t:205_9": "ce? Ādikammikassa sativasena nibbattito, atītadhammānaṃ satiyā visesādhikārattā ca.",
  "tika-vin06t:205_10": "Vuttañhi “anussarāmī”ti.",
  "tika-vin06t:206": "“Vattamānesu vijjāna-matītesvassa sarati;",
  "tika-vin06t:207": "Anāgatesu dhammesu, sarati vijjāna paṇidhī”ti.",
  "tika-vin06t:208": "Ācariyakumāritena silokopi vutto.",
  "tika-vin06t:209_0": "Tattha rāge ussannatare tejosaṃvaṭṭo. Dose āposaṃvaṭṭo. Mohe vāyosaṃvaṭṭo. Keci “dose",
  "tika-vin06t:209_1": "tejosaṃvaṭṭo, rāge āposaṃvaṭṭo, mohe vāyosaṃvaṭṭo”ti vadanti. Yasmā amutrāti cittaṃ,",
  "tika-vin06t:209_2": "vacanaṃ vā bhavādiniyamena hoti, tasmā “bhave vā”tiādi. Evaṃnāmo evaṃgottoti padadvayena",
  "tika-vin06t:209_3": "ajjhattabahiddhāmūlakaṃ paññattisaṅkhātaṃ gocaranivāsaṃ dīpeti. Pavattaphalabhojano",
  "tika-vin06t:209_4": "sayaṃpatitaphalāhāro. Caturāsītikappasahassaparamāyupariyanto vāti paṇidhānato pubbe.",
  "tika-vin06t:209_5": "Paṭinivattantassa paccavekkhaṇaṃ pubbenivāsānussatiñāṇaṃ na hoti. “Pubbenivāsānussatiñāṇalābhīnaṃ",
  "tika-vin06t:209_6": "panetaṃ ānubhāvaparidīpana”nti gaṇṭhipade vuttaṃ. Amutrāti ettha paṭhamayojanāyaṃ",
  "tika-vin06t:209_7": "sīhokkantavasena anussaraṇaṃ vuttaṃ, tañca kho anulomavasena. “Paṭilomavasenā”tipi",
  "tika-vin06t:209_8": "likhanti, taṃ duviññeyyaṃ. Sīhokkantaṃ dassetuṃ “anekāsu kappakoṭīsū”tiādi vuttaṃ.",
  "tika-vin06t:209_9": "Yathā tanti nidassanena paṭipattisādhāraṇena phalasādhāraṇataṃ dassento brāhmaṇassa",
  "tika-vin06t:209_10": "ādaraṃ janeti, attānamevekaṃ ukkaṃsetīti vacanaṃ nivāreti. “Sādhu kho pana tathārūpānaṃ",
  "tika-vin06t:209_11": "arahataṃ dassanaṃ hotī”ti tassa pubbe uppannacitte eva niyojeti. Paṭhamā abhinibbhidāti",
  "tika-vin06t:209_12": "vacanena avijjaṇḍakosassa bahupaṭalabhāvaṃ dasseti, tena aṭṭhaguṇissariyādinā anabhinibbhidaṃ dīpeti.",
  "tika-vin06t:210": "Pubbenivāsakathāvaṇṇanā niṭṭhitā.",
  "tika-vin06t:211": "Dibbacakkhuñāṇakathāvaṇṇanā",
  "tika-vin06t:212_0": "13. “Cutūpapātañāṇāyā”ti phalūpacārena vuttaṃ. Idañhi dibbacakkhuñāṇaṃ rūpārammaṇattā",
  "tika-vin06t:212_1": "parittapaccuppannaajjhattabahiddhārammaṇaṃ hoti. Na cutiṃ vā paṭisandhiṃ vā ārammaṇaṃ",
  "tika-vin06t:212_2": "karoti. Tasmā “yathākammūpage satte pajānāmī”ti vacanaṃ viya phalūpacāreneva vuttamidanti",
  "tika-vin06t:212_3": "veditabbaṃ. Dibbavihārasannissitattā kāraṇopacārena dibbaṃ. Iminā pana keci ācariyā",
  "tika-vin06t:212_4": "“kusalākusalā cakkhū dibbacakkhu kāmāvacara”nti vadanti, te paṭisedhitā honti. Catutthajjhānapaññā",
  "tika-vin06t:212_5": "hi ettha adhippetā. Mahājutikattā mahāgatikattāti etesu “saddasatthānusārenā”ti vuttaṃ.",
  "tika-vin06t:212_6": "Ekādasannaṃ upakkilesānaṃ evaṃ uppattikkamo upakkilesabhāvo ca veditabbo, mahāsattassa",
  "tika-vin06t:212_7": "ālokaṃ vaḍḍhetvā dibbacakkhunā nānāvidhāni rūpāni disvā “idaṃ nu kho ki”nti vicikicchā",
  "tika-vin06t:212_8": "udapādi, so upakkileso upakkilesasutte “vicikicchādhikaraṇañca pana me samādhimhi",
  "tika-vin06t:212_9": "cavi, samādhimhi cute obhāso antaradhāyati dassanañca rūpāna”nti vacanato. Tato “rūpāni",
  "tika-vin06t:212_10": "me passato vicikicchā uppajjati, idāni na kiñci manasi karissāmī”ti cintayato amanasikāro,",
  "tika-vin06t:212_11": "tato kiñci amanasikarontassa thinamiddhaṃ udapādi, tato tassa pahānatthaṃ ālokaṃ",
  "tika-vin06t:212_12": "vaḍḍhetvā rūpāni passato himavantādīsu dānavarakkhasādayo passantassa chambhitattaṃ",
  "tika-vin06t:212_13": "udapādi, tato tassa pahānatthaṃ “mayā diṭṭhabhayaṃ pakatiyā olokiyamānaṃ natthi,",
  "tika-vin06t:212_14": "adiṭṭhe kiṃ nāma bhaya”nti cintayato uppilāvitattaṃ udapādi. Gaṇṭhipade pana “uppilaṃ",
  "tika-vin06t:212_15": "dibbarūpadassenenā”ti vuttaṃ, “taṃ duvuttaṃ parato abhijappāvacanena tadatthasiddhito”ti",
  "tika-vin06t:212_16": "ācariyo vadati. Tato chambhitattappahānatthaṃ “mayā vīriyaṃ daḷhaṃ paggahitaṃ, tena",
  "tika-vin06t:212_17": "me idaṃ uppilaṃ uppanna”nti vīriyaṃ sithilaṃ karontassa kāyaduṭṭhullaṃ kāyadaratho",
  "tika-vin06t:212_18": "kāyālasiyaṃ udapādi, tato taṃ cajantassa accāraddhavīriyaṃ udapādi, tattha dosaṃ",
  "tika-vin06t:212_19": "passato atilīnavīriyaṃ upadādi, tato taṃ pahāya samappavattena vīriyena chambhitattabhayā",
  "tika-vin06t:212_20": "himavantādiṭṭhānaṃ pahāya devalokābhimukhaṃ ālokaṃ vaḍḍhetvā devasaṅghaṃ passato",
  "tika-vin06t:212_21": "taṇhāsaṅkhātā abhijappā udapādi, tato “mayhaṃ ekajātikarūpaṃ manasi karontassa abhijappā",
  "tika-vin06t:212_22": "uppannā, tasmā dāni nānāvidhaṃ rūpaṃ manasi karissāmī”ti kālena devalokābhimukhaṃ,",
  "tika-vin06t:212_23": "kālena manussalokābhimukhaṃ ālokaṃ vaḍḍhetvā nānāvidhāni rūpāni manasi karoto nānattasaññā",
  "tika-vin06t:212_24": "udapādi, tato “nānāvidharūpāni me manasi karontassa nānattasaññā udapādi, tasmā dāni",
  "tika-vin06t:212_25": "abhijappādibhayā iṭṭhādinimittaggāhaṃ pahāya ekajātikameva rūpaṃ manasi karissāmī”ti",
  "tika-vin06t:212_26": "tathā karoto abhinijjhāyitattaṃ rūpānaṃ udapādi evaṃ pahīnaupakkilesassāpi anadhiṭṭhitattā.",
  "tika-vin06t:212_27": "Obhāsañhi kho jānāmi, na ca rūpāni passāmītiādi jātaṃ.",
  "tika-vin06t:213_0": "Tassattho – yadā parikammobhāsameva manasi karomi, tadā obhāsaṃ sañjānāmi, dibbena",
  "tika-vin06t:213_1": "cakkhunā rūpāni na ca passāmi, rūpadassanakāle ca obhāsaṃ na jānāmīti. Kimatthamidaṃ",
  "tika-vin06t:213_2": "vuttaṃ, na hi etaṃ upakkisesagatanti? Na kevalaṃ upakkilesappajahanamevettha kattabbaṃ,",
  "tika-vin06t:213_3": "yena idaṃ visuddhaṃ hoti, aññampi taduttari kattabbaṃ atthīti dassanatthaṃ. Vicikicchā",
  "tika-vin06t:213_4": "cittassa upakkilesotiādīsu “ime dhammā upakkilesāti ādīnavadassanena pajahiṃ, na",
  "tika-vin06t:213_5": "mayhaṃ tadā uppannattā”ti keci vadanti. Mānusakaṃ vāti iminā sabhāvātikkamaṃ dasseti.",
  "tika-vin06t:213_6": "Maṃsacakkhunā viyāti iminā pariyattiggahaṇaṃ, vaṇṇamattārammaṇatañca upameti. Vaṇṇamatte",
  "tika-vin06t:213_7": "hettha satta-saddo, na “sabbe sattā āhāraṭṭhitikā”ti ettha viya sabbasaṅkhatesu,",
  "tika-vin06t:213_8": "hīnajātiādayo mohassa nissando vipāko. Kāyaduccaritena samannāgatā pubbe atītabhave",
  "tika-vin06t:213_9": "ahesuṃ, sampati nirayaṃ upapannāti evaṃ pāṭhasesena sambandho veditabbo. “Yathākammūpagañāṇañhi",
  "tika-vin06t:213_10": "ekantamatītārammaṇaṃ, dibbacakkhu paccuppannārammaṇa”nti ubhinnaṃ kiccavasena vuttaṃ.",
  "tika-vin06t:213_11": "Mahallakoti samaṇānaṃ sāruppamasāruppaṃ, lokācāraṃ vā na jānātīti adhippāyena vuttattā",
  "tika-vin06t:213_12": "guṇaparidhaṃsanena garahatīti veditabbaṃ. “Niyato sambodhiparāyano”ti vutto ariyapuggalo",
  "tika-vin06t:213_13": "maggāvaraṇaṃ kātuṃ samatthaṃ pharusavacanaṃ yadi katheyya, apāyagamanīyampi kareyya,",
  "tika-vin06t:213_14": "tena so apāyupagopi bhaveyya, tasmā upaparikkhitabbanti eke. “Vāyāmaṃ mā akāsīti",
  "tika-vin06t:213_15": "therena vuttattā maggāvaraṇaṃ karotī”ti vadanti. Pubbeva sotāpannena apāyadvāro pihito,",
  "tika-vin06t:213_16": "tasmāssa saggāvaraṇaṃ natthi. “Pākatikanti pavattivipākaṃ ahosī”ti vadanti. “Vuddhi",
  "tika-vin06t:213_17": "hesā, bhikkhave, ariyassa vinaye, yo accayaṃ accayato disvā yathādhammaṃ paṭikarotī”ti",
  "tika-vin06t:213_18": "vacanato pākatikaṃ ahosīti eke. Sace so na khamatīti sotāpannādīnaṃ khantiguṇassa",
  "tika-vin06t:213_19": "mandatāya vā āyatiṃ tassa suṭṭhu saṃvaratthāya vā akkhamanaṃ sandhāya vuttaṃ. Sukhānaṃ",
  "tika-vin06t:213_20": "vā āyassa ārammaṇādino abhāvā kālakañcikā asurā honti. “Ito bho sugatiṃ gacchā”ti",
  "tika-vin06t:213_21": "vacanato manussagatipi. Dibbacakkhuñāṇavijjāti dibbacakkhumeva dassanaṭṭhena ñāṇaṃ,",
  "tika-vin06t:213_22": "tassa tassa atthassa vindanaṭṭhena vijjāti attho.",
  "tika-vin06t:214": "Dibbacakkhuñāṇakathāvaṇṇanā niṭṭhitā.",
  "tika-vin06t:215": "Āsavakkhayañāṇakathāvaṇṇanā",
  "tika-vin06t:216_0": "14. So evaṃ samāhite citteti kiṃ purimasmiṃyeva, udāhu aññasmiṃyeva catutthajjhānacitte.",
  "tika-vin06t:216_1": "Aṭṭhakathāyampi yato vuṭṭhāya purimavijjādvayaṃ adhigataṃ, tadeva puna samāpajjanavasena",
  "tika-vin06t:216_2": "abhinavaṃ abhiṇhaṃ katanti dassanatthaṃ “so evaṃ samāhite citteti idha vipassanāpādakaṃ",
  "tika-vin06t:216_3": "catutthajjhānacittaṃ veditabba”nti vuttaṃ. Etthāha – yadi tadeva puna samāpajjanavasena",
  "tika-vin06t:216_4": "abhinavaṃ kataṃ, atha kasmā pubbe viya “vipassanāpādakaṃ abhiññāpādakaṃ nirodhapādakaṃ",
  "tika-vin06t:216_5": "sabbakiccasādhakaṃ sabbalokiyalokuttaraguṇadāyakaṃ idha catutthajjhānacittaṃ veditabba”nti",
  "tika-vin06t:216_6": "avatvā “idha vipassanāpādakaṃ catutthajjhānacittaṃ veditabba”nti ettakameva vuttaṃ,",
  "tika-vin06t:216_7": "nanu idha tathāvacanaṭṭhānameva taṃ arahattamaggena saddhiṃ sabbaguṇanipphādanato,",
  "tika-vin06t:216_8": "na paṭhamavijjādvayamattanipphādanatoti? Vuccate – ariyamaggassa bojjhaṅgamaggaṅgajhānaṅgapaṭipadāvimokkhavisesaniyamo",
  "tika-vin06t:216_9": "pubbabhāgavuṭṭhānagāminīvipassanāya saṅkhārupekkhāsaṅkhātāya niyamena ahosīti dassanatthaṃ",
  "tika-vin06t:216_10": "vipassanāpādakamidha vuttanti veditabbaṃ. Tattha pariyāpannattā, na tadārammaṇamattena.",
  "tika-vin06t:216_11": "Pariyāyatoti aññenapi pakārena. “Ime āsavā”ti ayaṃ vāro kimatthaṃ āraddho? “Āsavānaṃ",
  "tika-vin06t:216_12": "khayañāṇāyā”ti adhikārānulomanatthaṃ. Maggakkhaṇe hi cittaṃ vimuccati, phalakkhaṇe",
  "tika-vin06t:216_13": "vimuttaṃ hotīti idaṃ ekattanayena vuttaṃ. Yañhi vimuccamānaṃ, tadeva aparabhāge vimuttaṃ",
  "tika-vin06t:216_14": "nāma hoti. Yañca vimuttaṃ, tadeva pubbabhāge vimuccamānaṃ nāma hoti. Bhuñjamāno eva",
  "tika-vin06t:216_15": "hi bhojanapariyosāne bhuttāvī nāma. “Iminā paccavekkhaṇañāṇaṃ dassetī”ti paccavekkhaṇañāṇassa",
  "tika-vin06t:216_16": "ca paṭṭhāne “maggā vuṭṭhahitvā maggaṃ paccavekkhati, phalaṃ, nibbānaṃ, pahīne kilese",
  "tika-vin06t:216_17": "paccavekkhatī”ti ayamuppattikkamo vutto. Pavattikkamo panettha sarūpato atthatoti",
  "tika-vin06t:216_18": "dvidhā vutto. Tattha “vimuttamiti ñāṇaṃ ahosī”ti sarūpato catubbidhassapi paccavekkhaṇañāṇassa",
  "tika-vin06t:216_19": "pavattikkamanidassanaṃ. “Khīṇā jātī”tiādi atthato. Teneva ante “abbhaññāsi”nti puggalādhiṭṭhānaṃ",
  "tika-vin06t:216_20": "desanaṃ akāsi paccavekkhaṇañāṇassa tathā appavattito. Appaṭisandhikaṃ hotīti jānanto",
  "tika-vin06t:216_21": "“khīṇā jātī”ti jānāti nāma. “Dibbacakkhunā paccuppannānāgataṃsañāṇa”nti anāgataṃsañāṇassa",
  "tika-vin06t:216_22": "ca dibbacakkhusannissitattā vuttaṃ.",
  "tika-vin06t:217": "Āsavakkhayañāṇakathāvaṇṇanā niṭṭhitā.",
  "tika-vin06t:218": "Upāsakattapaṭivedanākathāvaṇṇanā",
  "tika-vin06t:219_0": "15. Kaṇṇasukhato hadayaṅgamatoti vacanameva sandhāya vuttaṃ. Anattukkaṃsanatotiādi",
  "tika-vin06t:219_1": "puggalavasena, kaṇṇasukhatoti sotindriyaṃ sandhāya. Āpāthāramaṇīyatoti ñāṇāpāthāramaṇīyato.",
  "tika-vin06t:219_2": "Sayameva heṭṭhāmukhajātaṃ vā, maggo pana asoko hoti. Tadā hi soko pahīyamāno. Cariyādianukūlato",
  "tika-vin06t:219_3": "appaṭikūlaṃ. “Madhuramima”nti vuttattā “dhammamima”nti vacanaṃ adhikaṃ viya dissati.",
  "tika-vin06t:219_4": "Tasmā “rāgavirāgamima”nti evaṃ visuṃ visuṃ yojetvā puna piṇḍetvā dhammamimaṃ upehīti",
  "tika-vin06t:219_5": "yojetabbaṃ, “dhammameva saraṇatthamupehī”ti paṭhanti kirāti dīpeti. Saraṇagatānaṃ",
  "tika-vin06t:219_6": "teneva saraṇagamanena bhayaṃ santāsaṃ duggatiṃ parikkilesaṃ dukkhaṃ hiṃsatīti ratanattayaṃ",
  "tika-vin06t:219_7": "saraṇaṃ nāma. Tappasādataggarutādīhi vihatakileso tapparāyanatākārappavatto cittuppādo",
  "tika-vin06t:219_8": "saraṇagamanaṃ. Taṃsamaṅgīsatto saraṇaṃ gacchati. Pabhedena pana duvidhaṃ saraṇagamanaṃ",
  "tika-vin06t:219_9": "lokuttaraṃ lokiyanti. Tattha lokuttaraṃ diṭṭhasaccānaṃ maggakkhaṇe saraṇagamanupakkilesasamucchedena",
  "tika-vin06t:219_10": "nibbānārammaṇaṃ hutvā kiccato sakalepi ratanattaye ijjhati. Lokiyaṃ puthujjanānaṃ",
  "tika-vin06t:219_11": "saraṇagamanupakkilesaṃ tadaṅgavikkhambhanena ārammaṇato buddhādiguṇārammaṇaṃ hutvā",
  "tika-vin06t:219_12": "ijjhati. Taṃ atthato ratanattaye saddhāpaṭilābho saddhāmūlikā ca sammādiṭṭhi. Lokuttarassa",
  "tika-vin06t:219_13": "cattāri sāmaññaphalāni vipākaphalaṃ, sabbadukkhakkhayo ānisaṃsaphalaṃ. “Yo ca buddhañca",
  "tika-vin06t:219_14": "dhammañca…pe… sabbadukkhā pamuccatī”ti hi vuttaṃ. Lokiyassa bhavabhogasampadā. “Ye",
  "tika-vin06t:219_15": "keci buddhaṃ saraṇaṃ gatāse”ti hi vuttaṃ. Lokiyasaraṇagamanaṃ tīsu vatthūsu aññāṇasaṃsayamicchāñāṇādīhi",
  "tika-vin06t:219_16": "saṃkilissati, na mahājutikaṃ hoti, na mahāvipphāraṃ. Lokuttarassa natthi saṃkileso.",
  "tika-vin06t:219_17": "Lokiyassa sāvajjo anavajjoti duvidho bhedo. Tattha aññasatthārādīsu attasanniyyātanādīhi",
  "tika-vin06t:219_18": "sāvajjo hoti, so aniṭṭhaphalo. Anavajjo kālakiriyāya, so avipākattā aphalo. Lokuttarassa",
  "tika-vin06t:219_19": "nevatthi bhedo. Bhavantarepi hi ariyasāvako aññaṃ satthāraṃ na uddisati. Yo koci",
  "tika-vin06t:219_20": "saraṇagato gahaṭṭho upāsako. Ratanattayaupāsanato upāsako. Pañca veramaṇiyo sīlaṃ.",
  "tika-vin06t:219_21": "Satthasattamaṃsamajjavisavāṇijjārahitaṃ dhammena jīvikaṃ ājīvo. Vuttasīlājīvavipatti",
  "tika-vin06t:219_22": "vipatti nāma. Viparītā sampatti.",
  "tika-vin06t:220_0": "16. Lacchāma nu khoti duggate sandhāya vuttaṃ. Sakkhissāma nukho noti samiddhe sandhāya.",
  "tika-vin06t:220_1": "Tattha verañjāyaṃ. Paggayhatīti pattaṃ paggaho, tena paggahena pattenāti attho. Samādāyevāti",
  "tika-vin06t:220_2": "nidassanaṃ. Na ca vaṭṭatīti puna pākaṃ kiñcāpi vaṭṭati, tathāpi na suṭṭhu pakkattā",
  "tika-vin06t:220_3": "vuttaṃ, “uttaṇḍulabhattaṃ labhitvāpi pidhetuṃ na vaṭṭatī”ti aṭṭhakathāvacanañcettha",
  "tika-vin06t:220_4": "sādhakaṃ. “Sāvakānaṃ vā sikkhāpadaṃ paññapessāmī”ti iminā vacanena ājīvapārisuddhisīlaṃ",
  "tika-vin06t:220_5": "sandhāya “pacchā sīla”nti vuttaṃ. Upālittheropi taṃ taṃ vatthuṃ paṭicca bhagavatā",
  "tika-vin06t:220_6": "bahūni sikkhāpadāni paññattāni atthīti dīpeti. Yadi evaṃ verañjāyaṃ “etassa bhagavā",
  "tika-vin06t:220_7": "kālo”ti vacanaṃ na sametīti ce? Na, tato pubbe sikkhāpadābhāvappasaṅgato. Thero pana",
  "tika-vin06t:220_8": "paññattāni ṭhapetvā idāni paññapetabbāni pātimokkhuddesappahonakāni sandhāyāha. Bhagavāpi",
  "tika-vin06t:220_9": "“na tāva sāriputta satthā sāvakānaṃ sikkhāpadaṃ paññapetī”ti bhaddālisutte viya ekaccesu",
  "tika-vin06t:220_10": "paññattesupi tato paraṃ paññapetabbāni sandhāyāha. Idheva aṭṭhakathāyaṃ “sāmampi",
  "tika-vin06t:220_11": "pacanaṃ samaṇasāruppaṃ na hoti na ca vaṭṭatī”ti vacanañca, tathā “ratticchedo vā",
  "tika-vin06t:220_12": "vassacchedo vā”tiādivacanāni ca atthi. Aññathā “dvīhākārehi buddhā bhagavanto bhikkhū",
  "tika-vin06t:220_13": "paṭipucchantī”ti idhevedaṃ pāḷiṭhapanaṃ virujjhatīti ācariyena vicāritaṃ, taṃ sundaraṃ",
  "tika-vin06t:220_14": "pubbepi paññattasikkhāpadasambhavato. Kintu idha pāḷiṭhapanavirodhavicāraṇā pana",
  "tika-vin06t:220_15": "nippayojanā viya mama dissati. Kasmā? Upālittherena saṅgītikāle vuttapāṭhattā. Ratticchedoti",
  "tika-vin06t:220_16": "sattāhakiccaṃ sandhāya vutto. “Sattāhakaraṇīyena gantvā ratticchedo vā vassacchedo",
  "tika-vin06t:220_17": "vā ekabhikkhunāpi na kato”ti vuttaṃ kira mahāaṭṭhakathāyaṃ, tasmā vassacchedassa",
  "tika-vin06t:220_18": "kāraṇe sati sattāhakiccaṃ kātuṃ vaṭṭatīti eke. Vinayadharā pana nicchanti, tasmā",
  "tika-vin06t:220_19": "aṭṭhakathādhippāyo vīmaṃsitabbo, imāya verañjāyaṃ appicchatādipaṭipadāya pasannā.",
  "tika-vin06t:220_20": "Sālīnaṃ vikati sālivikati.",
  "tika-vin06t:221_0": "17-8. Upapannaphaloti bahuphalo. “Khuddaṃ madhu”nti pāṭho. Theraṃ sīhanādaṃ nadāpetuṃ",
  "tika-vin06t:221_1": "pucchīti iminā ācariyo yaṃ pubbe āṇāya ṭhitānaṃ sāvakānaṃ mahānubhāvatādassanaṃ “verañjāyaṃ",
  "tika-vin06t:221_2": "nivāsappayojana”nti amhehi vuttaṃ, taṃ sampādeti, rājagahe verañjāyañcāti ubhayattha",
  "tika-vin06t:221_3": "vitakkuppāde ekato piṇḍetvā dassento “atha kho āyasmato sāriputtassā”tiādimāha. Kālaṃ",
  "tika-vin06t:221_4": "sandhāya ciraṃ, ṭhitiṃ sandhāya cirāti viggaho.",
  "tika-vin06t:222_0": "Kāmaṃ hinoti attano phalanibbattiyā sahāyaṃ gacchatīti kattari hetu, tathāpi idha",
  "tika-vin06t:222_1": "tena karaṇabhūtena tassa phalaṃ hinoti pavattatīti hetu. Tathā ghaṭanti tenāti ghaṭo.",
  "tika-vin06t:222_2": "Kilāsunoti payojanābhāvena avāvaṭā. Abbokiṇṇāni visabhāgehi. Āgāminiyā anāgateti",
  "tika-vin06t:222_3": "attho. Imesaṃyeva noti dassanatthaṃ “sabbabuddhānaṃ hī”ti vuttaṃ. Yāvasāsanapariyantāti",
  "tika-vin06t:222_4": "yāva buddhā dharanti, tāvāti attho. Khattiyabrāhmaṇāva uccā, tatthāpi visesaṃ dassetuṃ",
  "tika-vin06t:222_5": "“uccanīcauḷāruḷārabhogā”ti. “Manasi katvā”tipi pāṭho. Upasampādyaupasampādyaiccetaṃ",
  "tika-vin06t:222_6": "dvayaṃ māgadhe “upasampajjā”ti vuccati. Anupādāyāti ārammaṇakaraṇavasena aggahetvā.",
  "tika-vin06t:222_7": "Āsavehīti kattari tatiyāvibhatti. Cittānīti paccattabahuvacanaṃ. Vimucciṃsūti kammakārake.",
  "tika-vin06t:222_8": "Vimocitānīti adhippāyoti ācariyo. Āsavehīti padañca paccatte karaṇavacanaṃ katvā",
  "tika-vin06t:222_9": "gaṇṭhipade attho pakāsito. Yadi ariyamaggena niruddhānaṃ āsavānaṃ vasena anāsavatā,",
  "tika-vin06t:222_10": "loke cittānipi anāsavā siyuṃ. Na hi niruddhāni cittāni ārammaṇāni karontīti tāni",
  "tika-vin06t:222_11": "aniruddhāsavavasena sāsavānīti ce. Sotāpannassa maggacittaṃ uparimaggavajjhāsavavasena",
  "tika-vin06t:222_12": "sāsavaṃ, avasiṭṭhāsavasamucchindanānubhāvattā phalāni sāsavāni siyunti? Na, āsavasamucchindanānubhāvāgataphalattā.",
  "tika-vin06t:222_13": "Bhiṃsanassa karaṇaṃ bhiṃsanakataṃ, tasmiṃ bhiṃsanakatasmiṃ, bhiṃsanakiriyāyāti attho.",
  "tika-vin06t:222_14": "Itthiliṅgaṃ vipallāsaṃ katvā napuṃsakaliṅgaṃ, purisaliṅgaṃ vā katvā. Nimittattheti ettha –",
  "tika-vin06t:223": "“Cammani dīpinaṃ hanti, dantesu hanti kuñjaraṃ;",
  "tika-vin06t:224": "Vālesu cāmariṃ hanti, siṅgesu sarabho hato”ti. –",
  "tika-vin06t:225": "Adhikaraṇaṃ.",
  "tika-vin06t:226_0": "20-21. Naciraṭṭhitikakāraṇe kathite ciraṭṭhitikakāraṇaṃ atthato vuttapaṭipakkhavasena",
  "tika-vin06t:226_1": "kiñcāpi siddhaṃ, tathāpi taṃ therassa vinayapaññattiyācanāya okāsakāraṇādhippāyato",
  "tika-vin06t:226_2": "vinayapaññattiyācanokāsaṃ pāpetuṃ puna bhagavantaṃ “ko pana, bhante, hetū”ti pucchi.",
  "tika-vin06t:226_3": "Bhagavāpi yācanaṃ sampaṭicchitukāmo byākāsi. “Āsavaṭṭhānīyā saṅghe pātubhavantī”ti",
  "tika-vin06t:226_4": "puggalassa saṅghapariyāpannattā vuttaṃ. Ādaratthavasenevettha dvikkhattuṃ vuttanti",
  "tika-vin06t:226_5": "yasmā thero pubbe rājagahe, sampati verañjāyanti dvikkhattuṃ kāci, tasmā ādarena",
  "tika-vin06t:226_6": "punappunaṃ yācayamānaṃ passitvā sayampi bhagavā ādareneva “āgamehi tvaṃ sāriputtā”ti",
  "tika-vin06t:226_7": "āha. Tenetaṃ dīpeti “mā tvaṃ punappunaṃ yācāhi, sampaṭicchitāva mayā te yācanā, pubbenanu",
  "tika-vin06t:226_8": "tavayācanaṃ sampaṭicchatāva mayā ettake kāle ettakāni sikkhāpadāni paññattāni, na",
  "tika-vin06t:226_9": "tāva me sāvakānaṃ āṇāpātimokkhuddesānujānanakālo sampatto, takkānumānavasena tayā",
  "tika-vin06t:226_10": "‘etassa bhagavā kālo’ti punappunaṃ niddisiyamānopi nesa so kālo, kintu tathāgatova",
  "tika-vin06t:226_11": "tattha kālaṃ jānissatī”ti. Yasmā pana “sikkhāpadapaññattikālato pabhuti āṇāpātimokkhameva",
  "tika-vin06t:226_12": "uddisiyatī”ti vuttaṃ, tasmā pātimokkhuddesappahonakasikkhāpadameva sandhāyāha. “Tatthāti",
  "tika-vin06t:226_13": "sikkhāpadapaññattiyācanāpekkhaṃ bhummavacana”nti ekameva padaṃ vuttaṃ tassā siddhiyā",
  "tika-vin06t:226_14": "itarassa siddhito. “Sāvakānaṃ visayabhāvanti iminā mahāpadumattheravādo paṭikkhitto”ti",
  "tika-vin06t:226_15": "anugaṇṭhipade vuttaṃ, taṃ sundaraṃ viya. Sammukhe garahā. Parammukhe upavādo. “Na,",
  "tika-vin06t:226_16": "bhikkhave, ūnadasavassena…pe… dukkaṭassā”ti idaṃ sikkhāpadaṃ bhagavā buddhattena",
  "tika-vin06t:226_17": "dasavassiko hutvā paññapesi ūnadasavassikassa tassa tathā sikkhāpadapaññattiyā abhāvato.",
  "tika-vin06t:226_18": "Na tadā atirekadasavassikova dasavassikānaṃ rattaññumahattappattito, tasmā taṃ sikkhāpadaṃ",
  "tika-vin06t:226_19": "verañjāyaṃ vassāvāsato pubbe rājagahe eva paññattanti siddhaṃ, tasmiṃ siddhe siddhameva",
  "tika-vin06t:226_20": "“yāva na saṅgho rattaññumahattaṃ pattoti vacanaṃ ito pubbe paṭhamayācanāyapi vutta”nti.",
  "tika-vin06t:226_21": "Aṭṭhakathāyampi rattaññumahattappattakāle “dve sikkhāpadānī”ti gaṇanaparicchedavacanaṃ",
  "tika-vin06t:226_22": "paṭhamayācanāya vuttavacanaṃ sandhāya vuttaṃ. Aññathā rattaññumahattappattakāle dve",
  "tika-vin06t:226_23": "eva, na aññanti āpajjati.",
  "tika-vin06t:227_0": "“Atha kho āyasmato sāriputtassā”tiādimhi ayamādito paṭṭhāya atthavibhāvanā – ayaṃ",
  "tika-vin06t:227_1": "kirāyasmā assajittherato paṭiladdhaṃ ekagāthāmattakaṃ dhammapariyāyaṃ nayasatasahassehi",
  "tika-vin06t:227_2": "vivecento arahattaṃ patvā sāvakapāramīñāṇe ṭhito “aho vata mahānubhāvoyaṃ saddhammo,",
  "tika-vin06t:227_3": "yo vināpi dhammasāminā parammukhato sutamattepi mayhaṃ mahantaṃ guṇavisesaṃ janesi,",
  "tika-vin06t:227_4": "sādhu vatāyaṃ saddhammo ciraṃ tiṭṭheyyā”ti cintento “katamesānaṃ nu kho buddhānaṃ",
  "tika-vin06t:227_5": "bhagavantānaṃ…pe… na ciraṭṭhitika”nti tamatthaṃ, kāraṇañca attano aggasāvakañāṇena",
  "tika-vin06t:227_6": "paṭivijjhitvā “sāvakānaṃ sikkhāpadaṃ paññattantiādiciraṭṭhitikāraṇa”nti niṭṭhaṃ katvā",
  "tika-vin06t:227_7": "vinayapaññattiyācanokāsakaraṇatthaṃ bhagavantaṃ pucchi. Tato pañhassa vissajjane",
  "tika-vin06t:227_8": "vinayapaññattiyācanokāse sampatte “etassa bhagavā kālo, etassa sugata kālo”ti vinayapaññattiṃ",
  "tika-vin06t:227_9": "yāci. Tato bhagavā tassā yācanāya sampaṭicchitabhāvaṃ, “etassa bhagavā kālo”ti vuttakālassa",
  "tika-vin06t:227_10": "akālataṃ, kālassa ca anaññavisayataṃ dīpento “āgamehi tva”ntiādimāha, tato bhagavā",
  "tika-vin06t:227_11": "tassa yācanaṃ, sattesu kāruññatañca paṭicca “tena kho pana samayena bhikkhū anupajjhāyakā",
  "tika-vin06t:227_12": "anācariyakā anovadiyamānā”tiādinā nayena vepullamahattataṃ paṭicca satthā sāvakānaṃ",
  "tika-vin06t:227_13": "upajjhāyavattādīni vinayakammāni, tadanurūpasikkhāpadāni ca paññapesi. Tato anukkamena",
  "tika-vin06t:227_14": "dvādasamavassaṃ verañjāyaṃ vasi. Tadā ca āyasmā sāriputto satthārā niddiṭṭhesu ciraṭṭhitihetūsu",
  "tika-vin06t:227_15": "jātesu “navaṅgasatthusāsanamahattatā ca sampati jātā, vinayapaññatti ca bahutarā",
  "tika-vin06t:227_16": "jātā, pātimokkhuddeso eveko na tāva sāvakānaṃ anuññāto, so ca parisuddhena saṅghena",
  "tika-vin06t:227_17": "karīyati. Saṅghopi etarahi parisuddho pacchimakassa sotāpannattā”ti cintetvā pātimokkhuddesaṃ",
  "tika-vin06t:227_18": "anujānāpetukāmo yattakehi ca sikkhāpadehi pātimokkhuddeso anujānīyati, tattakānaṃ",
  "tika-vin06t:227_19": "paññattiyācanapubbaṅgamaṃ pātimokkhuddesaṃ yācanto pubbuppannavitakkasūcanapucchāvissajjanakkamavasena",
  "tika-vin06t:227_20": "yācanokāse sampatte “etassa bhagavā kālo”tiādimāha.",
  "tika-vin06t:228_0": "Tattha “yaṃ bhagavā sāvakānaṃ sikkhāpadaṃ paññapeyyā”ti pātimokkhuddesappahonakasikkhāpadaṃ",
  "tika-vin06t:228_1": "sandhāyāha, ayamattho bhaddālisuttena dīpetabbo. Tattha hi bahūsu sikkhāpadesu paññattesu,",
  "tika-vin06t:228_2": "paññapiyamānesu ca “na tāva bhaddāli satthā sāvakānaṃ sikkhāpadaṃ paññapetī”tiādi",
  "tika-vin06t:228_3": "vuttaṃ apaññattaṃ upādāya, tathā idhāpi apaññattaṃ sandhāya vuttanti veditabbaṃ.",
  "tika-vin06t:228_4": "Parisuddhattā saṅghassa sampati sāvakānaṃ āṇāpātimokkhuddesaṃ nānujānāmīti dassento",
  "tika-vin06t:228_5": "“nirabbudo”tiādimāha. Na hi parisuddhe saṅghe ovādapātimokkhuddesassa anuddesakāraṇaṃ",
  "tika-vin06t:228_6": "atthi, tasmiṃ sati āṇāpātimokkhuddesānujānanādhippāyato. Tathā ca so tato aṭṭhannaṃvassānaṃ",
  "tika-vin06t:228_7": "accayena anuññāto. Yathāha pātimokkhaṭhapanakkhandhake “na dānāhaṃ, bhikkhave, ito",
  "tika-vin06t:228_8": "paraṃ uposathaṃ karissāmi…pe… pātimokkhaṃ uddiseyyāthā”ti. Yaṃ pana upasampadakkhandhake",
  "tika-vin06t:228_9": "“tena kho pana samayena bhikkhū aññataraṃ bhikkhuṃ upasampādetvā ekakaṃ ohāya pakkamiṃsu…pe…",
  "tika-vin06t:228_10": "so tassā methunaṃ dhammaṃ paṭisevitvā cirena agamāsī”ti vatthu āgataṃ, taṃ sudinnavatthuto",
  "tika-vin06t:228_11": "parato uppannampi tattha yathādhikāraṃ samodhānetuṃ vuttaṃ. Tathā tattheva “ubhayāni",
  "tika-vin06t:228_12": "kho panassa pātimokkhāni vitthārena svāgatāni hontī”tiādinā aṅgānipi veditabbāni.",
  "tika-vin06t:228_13": "Na hi ādito eva ubhatopātimokkhāni siddhānīti. Apica ādito paṭṭhāya ayamanukkamo",
  "tika-vin06t:228_14": "veditabbo, seyyathidaṃ – rāhulakumāre uppanne bodhisatto nikkhamitvā chabbassāni",
  "tika-vin06t:228_15": "dukkaraṃ katvā sattame abhisambuddho, tasmiṃ eva saṃvacchare kapilavatthuṃ gantvā",
  "tika-vin06t:228_16": "rāhulakumāraṃ pabbājesi. Ambalaṭṭhikarāhulovādasuttaṭṭhakathāyaṃ “ayañhi āyasmā sattavassikakāle",
  "tika-vin06t:228_17": "bhagavantaṃ cīvarakaṇṇe gahetvā ‘dāyajjaṃ me samaṇa dehi, dāyajjaṃ me samaṇa dehī’ti",
  "tika-vin06t:228_18": "dāyajjaṃ yācamāno bhagavatā dhammasenāpatisāriputtattherassa niyyādetvā pabbājito”ti",
  "tika-vin06t:228_19": "ca vuttaṃ, tasmā rāhulakumāraṃ ārabbha “anujānāmi, bhikkhave, tīhi saraṇagamanehi",
  "tika-vin06t:228_20": "sāmaṇerapabbajja”nti vuttattā saraṇagamanūpasampadā paṭhamavassabbhantare eva paṭikkhittā,",
  "tika-vin06t:228_21": "ñatticatutthakammavasena upasampadā anuññātāti paññāyati. Apica rāhulavatthumhi “na,",
  "tika-vin06t:228_22": "bhikkhave, ananuññāto mātāpitūhi putto pabbājetabbo, yo pabbājeyya, āpatti dukkaṭassā”ti",
  "tika-vin06t:228_23": "sikkhāpadaṃ paññattaṃ, tasmā ito pubbepi sikkhāpadāni paññattānīti siddhaṃ.",
  "tika-vin06t:229": "Sutvā ca yo hetunirodhamaggaṃ,",
  "tika-vin06t:230": "Nirodhupāyaṃ paṭivijjhi khippaṃ;",
  "tika-vin06t:231": "Jātovapekkhena asesametaṃ,",
  "tika-vin06t:232": "Lokaṃ vipassī sugataggasisso.",
  "tika-vin06t:233": "So dhammasenāpati aggasisso,",
  "tika-vin06t:234": "Saddhammarājassa tathāgatassa;",
  "tika-vin06t:235": "Sayaṃ munindena yasassa patto,",
  "tika-vin06t:236": "Anekaso soḷasadhā pasattho.",
  "tika-vin06t:237": "Tasmā hi sikkhāpadabandhakālo,",
  "tika-vin06t:238": "Ñātumpi loke atibhāriyova;",
  "tika-vin06t:239": "Pageva sikkhāpadabhāvabhedo,",
  "tika-vin06t:240": "Pageva añño ubhayattha tattha.",
  "tika-vin06t:241": "Paccekabuddhā api taṃ dvayantu,",
  "tika-vin06t:242": "Ñātuṃ na sakkāva pageva netuṃ;",
  "tika-vin06t:243": "Nissaṃsayaṃ tattha tathāgatova,",
  "tika-vin06t:244": "Jānissaticcāha tathāgatoti.",
  "tika-vin06t:245": "Iccetamatthaṃ idha bhikkhu ñatvā,",
  "tika-vin06t:246": "Sikkhāpadānaṃ kamabhāvabhedaṃ;",
  "tika-vin06t:247": "Ñātuṃ sayaṃ no na pare ca netuṃ,",
  "tika-vin06t:248": "Pariyesitabbo idha yuttimaggo.",
  "tika-vin06t:249_0": "Tattha kamabhedo sikkhāpadānaṃ parato āvi bhavissati. Bhāvabhedo tāva ukkhittakānuvattanapaccayā",
  "tika-vin06t:249_1": "bhikkhu anāpattiko, bhikkhunī pana samanubhaṭṭhā pārājikā hoti. Pārājikāpattipaṭicchādane",
  "tika-vin06t:249_2": "bhikkhussa dukkaṭaṃ, bhikkhuniyā pārājikaṃ. Duṭṭhullaṃ ārocentassa, paṭicchādentassa",
  "tika-vin06t:249_3": "ca pācittiyaṃ. Mahāsāvajjaṃ pārājikaṃ ārocentassa, paṭicchādentassa ca bhikkhussa",
  "tika-vin06t:249_4": "dukkaṭaṃ. Iccevamādīhi abhāvabhedasikkhāpadānaṃ idha bhāvabhedena yuttipariyesanaṃ",
  "tika-vin06t:249_5": "sādhayamānopi siyā anummādavighātabhāgīti. Ettāvatā sakalassapi vinayapiṭakassa vitakkayācanakālakālaññūkāraṇaphalapayojanehi",
  "tika-vin06t:249_6": "sattahi aṅgehi paṭimaṇḍitaṃ nidānamāyasmatā upālittherena nidassitaṃ hoti. Tattha",
  "tika-vin06t:249_7": "therassa vinayapaññattiyācanahetubhūto vitakko nāma. Tasseva “etassa bhagavā kālo”tiādinā",
  "tika-vin06t:249_8": "pavattā yācanā nāma. Rattaññūvepullalābhaggabāhusaccamahattappatti kālo nāma. Sabbaññū",
  "tika-vin06t:249_9": "eva kālaññū nāma. Āsavaṭṭhānīyānaṃ dhammānaṃ pātubhāvo kāraṇaṃ nāma. “Tesaṃyeva āsavaṭṭhānīyānaṃ",
  "tika-vin06t:249_10": "dhammānaṃ paṭighātāyā”ti vacanato āsavaṭṭhānīyadhammapaṭighāto phalaṃ nāma. “Yathayidaṃ",
  "tika-vin06t:249_11": "brahmacariyaṃ addhaniyaṃ assā”ti vacanato sāsanabrahmacariyassa ciraṭṭhiti payojananti",
  "tika-vin06t:249_12": "veditabbaṃ. Hoti cettha –",
  "tika-vin06t:250": "“Vitakko yācanā kālo, kālaññū kāraṇaṃ phalaṃ;",
  "tika-vin06t:251": "Payojananti sattaṅgaṃ, nidānaṃ vinayassidhā”ti.",
  "tika-vin06t:252_0": "22. Antimamaṇḍalanti abbhantaramaṇḍalaṃ. Tañhi itaresaṃ anto hoti, khuddakamaṇḍalaṃ",
  "tika-vin06t:252_1": "vā. Anumatidānavasena tesaṃ bhikkhūnaṃ datvā. Tesaṃ buddhānaṃ cārikāya vinetabbā",
  "tika-vin06t:252_2": "veneyyasattā. Ocinantā viyāti bahupupphaṃ gacchaṃ mālākārā ciraṃ ocinanti, evaṃ bahuveneyyesu",
  "tika-vin06t:252_3": "gāmādīsu ciraṃ vasantā veneyyapuññaṃ pariharantā caranti. Santaṃ sukhaṃ, na vedanāsukhaṃ",
  "tika-vin06t:252_4": "viya saparipphandaṃ. Dasasahassacakkavāḷeti devānaṃ vasena vuttaṃ. Manussā pana imasmiṃyeva",
  "tika-vin06t:252_5": "cakkavāḷe bodhaneyyā uppajjanti. Mahākaruṇāya dhuvaṃ sattasamavalokanaṃ. Otiṇṇeti",
  "tika-vin06t:252_6": "parisamajjhaṃ āgate, ārocite vā. Yena kāraṇena mayaṃ tumhākaṃ deyyadhammaṃ dadeyyāma,",
  "tika-vin06t:252_7": "taṃ kuto sakkā laddhuṃ. Bahukiccā hi gharāvāsāti. Dutiyavikappe tanti deyyadhammaṃ.",
  "tika-vin06t:252_8": "“Tumhehi taṃ kuto laddhā”ti anugaṇṭhipade vuttaṃ. Keci pana “paṭhamaṃ kiriyaṃ pekkhati,",
  "tika-vin06t:252_9": "dutiyaṃ deyyadhamma”nti vadanti. Ācariyo pana “paṭhamayojanāya yaṃ dānapuññaṃ, taṃ",
  "tika-vin06t:252_10": "kuto labbhā. Puññantarāyabahulā hi gharāvāsāti. Dutiyayojanāya temāsabbhantare yamahaṃ",
  "tika-vin06t:252_11": "dadeyyaṃ, atikkantakālattā tamahaṃ sampati kuto dadeyyanti dassetī”ti vadati. Sīlādikusaladhammasandassanādidhammaratanavassaṃ.",
  "tika-vin06t:253": "23. Pattuṇṇadese pattuṇṇaṃ paṭavaraṃ. Mahāyāganti mahādānaṃ. Paripuṇṇasaṅkappanti temāsaṃ sotabbaṃ ajja suṇinti.",
  "tika-vin06t:254": "Tatridanti idaṃ kāraṇaṃ.",
  "tika-vin06t:255_0": "Upāli dāsakoti ācariyaparamparato. Bāhirabbhantaranidānaṃ, sikkhāpadānaṃ paññattiṭṭhānasaṅkhātaṃ",
  "tika-vin06t:255_1": "āveṇikanidānañca sandhāyāha “nidānassa pabhedadīpanato”ti. Theravādādi vatthuppabhedo.",
  "tika-vin06t:255_2": "Sakāya paṭiññāya mettiyaṃ bhikkhuniṃ nāsethātiādi parasamayavivajjanatotiādi. Vibhaṅganayabhedadassanatoti",
  "tika-vin06t:255_3": "tisso itthiyo bhūmaṭṭhaṃ thalaṭṭhantiādi. Etthāha – kiṃ bhagavato mārāvaṭṭanapaṭighātāya",
  "tika-vin06t:255_4": "satti natthīti? Atthi, tathāpissa pacchā upaguttakāle pasādahetuttā adhivāseti. Ettha",
  "tika-vin06t:255_5": "upaguttādhiṭṭhānaṃ vattabbaṃ. Buddhānaṃ āciṇṇanti dijadassanena kiṃpayojananti ce?",
  "tika-vin06t:255_6": "Mārāvaṭṭanahetu brāhmaṇassa puññantarāyoti payojanaṃ.",
  "tika-vin06t:256": "Dijopi so māramanorathassa,",
  "tika-vin06t:257": "Bhaṅgaṃ karonto jinapuṅgavassa;",
  "tika-vin06t:258": "Sassissasaṅghassa adāsi dānaṃ,",
  "tika-vin06t:259": "Asesakaṃ kappiyabhaṇḍabhedaṃ.",
  "tika-vin06t:260_0": "Kiṃ bhagavā sasisso tāva mahantaṃ kappiyabhaṇḍaṃ ubbhaṇḍikaṃ katvā agamāsīti? Na",
  "tika-vin06t:260_1": "agamāsi, temāsibhāgiyaṃ pana puññarāsikaṃ deyyadhammaṃ appaṭikkhipanto brāhmaṇassa",
  "tika-vin06t:260_2": "upāyato satthā adāsi.",
  "tika-vin06t:261": "Tadaññathā māramanorathova,",
  "tika-vin06t:262": "Pūro siyā neva dijassa bhiyyo;",
  "tika-vin06t:263": "Pāpaṃ mahantaṃ api pāpuṇeyya,",
  "tika-vin06t:264": "Micchābhimānena tathāgate so.",
  "tika-vin06t:265_0": "Tasmā bhagavā assādiyanto taṃ deyyadhammaṃ appaṭikkhipanto upāyena brāhmaṇassa puññabuddhiṃ",
  "tika-vin06t:265_1": "katvā, mārassa ca manorathavighātaṃ katvā agamāsīti, “ayaṃ nayo aṭṭhakathaṃ vināpi",
  "tika-vin06t:265_2": "pāḷinayānulomato siddho”ti vadanti. Kathaṃ? –",
  "tika-vin06t:266": "“Satthā sasisso yadi aggahesi,",
  "tika-vin06t:267": "Dijassa taṃ cīvaramāditova;",
  "tika-vin06t:268": "Nāthassa no vīsativassakāle,",
  "tika-vin06t:269": "Virujjhate jīvakayācanāpi;",
  "tika-vin06t:270": "Tathāpi sabbaṃ suvicārayitvā,",
  "tika-vin06t:271": "Yuttaṃ nayaṃ cintayituṃva yutta”nti.",
  "tika-vin06t:272_0": "Idāni āyasmā upālitthero vinayapaññattiyā sādhāraṇanidānaṃ dassetvā sikkhāpadānaṃ",
  "tika-vin06t:272_1": "pāṭekkaṃ paññattiṭṭhānasaṅkhātaṃ nidānamādiṃ katvā puggalapaññattianupaññattivibhāgāpattibhedantarāpattiādikaṃ",
  "tika-vin06t:272_2": "nānappakāraṃ vidhiṃ nijjaṭaṃ niggumbaṃ katvā dassetuṃ “atha kho bhagavā verañjāyaṃ",
  "tika-vin06t:272_3": "yathābhirantaṃ viharitvā”tiādimāhāti. Idha ṭhatvā –",
  "tika-vin06t:273": "Sikkhāpadāna sabbesaṃ, kamabhedaṃ pakāsaye;",
  "tika-vin06t:274": "Tasmiṃ siddhe nidānānaṃ, kamasiddhi yato bhave.",
  "tika-vin06t:275_0": "Tattha sabbasikkhāpadānaṃ yathāsambhavaṃ desanākkamo pahānakkamo paṭipattikkamo uppattikkamoti",
  "tika-vin06t:275_1": "catubbidho kamo labbhati. Tattha bhagavatā rājagahe bhikkhūnaṃ pātimokkhuddesaṃ anujānantena",
  "tika-vin06t:275_2": "pātimokkhuddesassa yo desanākkamo anuññāto, taṃ desanākkamamanulomento āyasmā mahākassapo",
  "tika-vin06t:275_3": "paṭhamaṃ pārājikuddesaṃ pucchi, tadanantaraṃ saṅghādisesuddesaṃ, tato aniyatuddesaṃ",
  "tika-vin06t:275_4": "vitthāruddesañca pucchitvā tadanantaraṃ bhikkhunīvibhaṅgañca teneva anukkamena pucchi,",
  "tika-vin06t:275_5": "nidānuddesantogadhānañca sarūpena anuddiṭṭhānaṃ pucchanatthaṃ khandhakepi pucchi.",
  "tika-vin06t:275_6": "Etena ca khandhake paññattā thullaccayā saṅgahitā honti. Pucchitānukkameneva upālitthero",
  "tika-vin06t:275_7": "taṃ sabbaṃ sāpattibhedādikaṃ desento thullaccayadubbhāsitaāpattisamuṭṭhānādidīpakaṃ",
  "tika-vin06t:275_8": "antokatvā desesi, ayamettha desanākkamo. Ubhatovibhaṅgakhandhakato pana uccinitvā",
  "tika-vin06t:275_9": "tadā parivārapāḷi visuṃ katā. Imameva nayaṃ sandhāya aṭṭhakathāyaṃ vuttaṃ “eteneva",
  "tika-vin06t:275_10": "upāyena khandhakaparivārepi āropesu”ntiādi. Apica pāḷiyā “etenevupāyena ubhatovinaye",
  "tika-vin06t:275_11": "pucchi. Puṭṭho puṭṭho āyasmā upāli vissajjesī”ti ettakameva vuttaṃ, tasmā mahākassapo",
  "tika-vin06t:275_12": "ubhatovibhaṅge eva pucchi. Vissajjento pana āyasmā upāli nivarasesaṃ desento khandhakaparivāre",
  "tika-vin06t:275_13": "antokatvā desesi. Tadā ca khandhakaparivārapāḷi visuṃ katāti ayaṃ desanākkamo. Yadi",
  "tika-vin06t:275_14": "evaṃ nidānuddeso paṭhamaṃ desetabboti ce? Na, tadasambhavato. So hi “yassa siyā āpattī”tiādinā",
  "tika-vin06t:275_15": "nayena pavattattā paṭhamaṃ sikkhāpadasaṅgahitāsu āpattīsu adassitāsu na sambhavati.",
  "tika-vin06t:275_16": "“Yāni mayā bhikkhūnaṃ paññattāni sikkhāpadāni, tāni nesaṃ pātimokkhuddesaṃ anujāneyya”nti",
  "tika-vin06t:275_17": "vacanato sikkhāpadāneva paṭhamaṃ desetabbānīti pārājikuddesakkamo sambhavati.",
  "tika-vin06t:276_0": "Pārājikuddesādisaṅgahitānaṃ āpattiakusalānaṃ yathoḷārikakkamena pahātabbattā pahānakkamopettha",
  "tika-vin06t:276_1": "sambhavati. Upasampannasamanantaraṃ “tāvadeva cattāri akaraṇīyāni ācikkhitabbānī”ti",
  "tika-vin06t:276_2": "vacanato “samādāya sikkhati sikkhāpadesū”ti vacanato ca yathā garukaṃ ācikkhaṇaṃ",
  "tika-vin06t:276_3": "sikkhanena paṭipattikkamopettha sambhavati, evamimehi tīhi kamehi desetabbānampetesaṃ",
  "tika-vin06t:276_4": "sikkhāpadānaṃ yathāsambhavaṃ uppattikkamo sambhavati. Tathā hi yaṃ yaṃ sādhāraṇaṃ,",
  "tika-vin06t:276_5": "taṃ taṃ bhikkhuṃ ārabbha uppanne eva vatthusmiṃ “yā pana bhikkhunī chandaso methunaṃ",
  "tika-vin06t:276_6": "dhammaṃ paṭiseveyyā”ti bhikkhunīnampi paññattaṃ. Aññathā taṃ bhikkhunīnaṃ anuppannapaññatti",
  "tika-vin06t:276_7": "siyā. Tato “anuppannapaññatti tasmiṃ natthī”ti parivāre etaṃ vacanaṃ virujjhati,",
  "tika-vin06t:276_8": "ettāvatā purimena kamattayena paṭhamaṃ desetabbataṃ patte pārājikuddese paṭhamuppannattā",
  "tika-vin06t:276_9": "methunadhammapārājikaṃ sabbapaṭhamaṃ desetukāmo upālitthero “tatra sudaṃ bhagavā",
  "tika-vin06t:276_10": "vesāliya”nti vesālimeva pāpetvā ṭhapesi. Aññathā bārāṇasiyaṃ paññattānaṃ “na, bhikkhave,",
  "tika-vin06t:276_11": "manussamaṃsaṃ paribhuñjitabba”nti evamādīnaṃ desanādhippāye sati bārāṇasiṃ pāpetvā ṭhapeyyāti.",
  "tika-vin06t:277": "Abbhantaranidānakathā niṭṭhitā.",
  "tika-vin06t:278": "Verañjakaṇḍavaṇṇanā niṭṭhitā.",
  "tika-vin06t:279": "1. Pārājikakaṇḍo",
  "tika-vin06t:280": "1. Paṭhamapārājikaṃ",
  "tika-vin06t:281": "Sudinnabhāṇavāravaṇṇanā",
  "tika-vin06t:282": "Paṭhamassettha nidāne, ṭhatvā pārājikassa viññeyyo;",
  "tika-vin06t:283": "Codanāparihāranayo, puggalavatthuppakāsaneyeva.",
  "tika-vin06t:284_0": "Tattha bhagavā verañjāyaṃ vutthavasso anupubbena cārikaṃ caranto kattikajuṇhapakkhe",
  "tika-vin06t:284_1": "eva vesāliṃ pāpuṇitvā yāva paṭhamapārājikasikkhāpadapaññāpanaṃ, tāva aṭṭha vassāni",
  "tika-vin06t:284_2": "vesāliyaṃyeva viharanto viya pāḷikkamena dissati, na ca bhagavā tāvattakaṃ kālaṃ",
  "tika-vin06t:284_3": "tattheva vihāsi. So hi sudinnassa sāvakānaṃ santike pabbajjaṃ upasampadañca anujānitvā",
  "tika-vin06t:284_4": "yathābhirantaṃ tattha viharitvā cārikaṃ caranto bhesakaḷāvanaṃ patvā tattha terasamaṃ",
  "tika-vin06t:284_5": "vassaṃ vasi, teneva anukkamena sāvatthiṃ patvā cuddasamaṃ vassaṃ vasi, pannarasamaṃ",
  "tika-vin06t:284_6": "kapilavatthumhi, soḷasamaṃ āḷaviyaṃ, tato vutthavasso cārikaṃ caranto rājagahaṃ patvā",
  "tika-vin06t:284_7": "sattarasamaṃ vasi, iminā anukkamena aparānipi tīṇi vassāni tattheva vasi. Ettāvatā",
  "tika-vin06t:284_8": "bhagavā paripuṇṇavīsativasso rājagahato anupubbena vesāliṃ pāpuṇi, tato upasampadāya",
  "tika-vin06t:284_9": "aṭṭhavassiko sudinno vesāliyaṃyeva methunaṃ dhammaṃ abhiviññāpesi, tato bhagavā tasmiṃ",
  "tika-vin06t:284_10": "vatthusmiṃ paṭhamaṃ pārājikaṃ paññapesīti veditabbaṃ. Tattha yasmā upālitthero ito",
  "tika-vin06t:284_11": "paṭhamataraṃ tattha vesāliyañca paññattasikkhāpadāni adassetukāmo, vinayanidānānantaraṃ",
  "tika-vin06t:284_12": "paṭhamapārājikameva dassetukāmo, tasmā vesāliyaṃ paṭhamaṃ nivāsaṃ, pacchā imassa",
  "tika-vin06t:284_13": "sikkhāpadassa paññattikāle nivāsañca ekato katvā “tatra sudaṃ bhagavā vesāliya”ntiādimāha,",
  "tika-vin06t:284_14": "tena vuttaṃ “paṭhamassettha nidāne, ṭhatvā …pe… pakāsaneyevā”ti. Tasmā imasmiṃ paṭhamapārājikassa",
  "tika-vin06t:284_15": "paññattiṭṭhānasaṅkhāte nidāne ṭhatvā “tena kho pana samayena vesāliyā avidūre kalandagāmo",
  "tika-vin06t:284_16": "nāma hoti…pe… aññataraṃ vajjigāmaṃ upanissāya viharatī”ti etasmiṃ imassa sikkhāpadassa",
  "tika-vin06t:284_17": "puggalappakāsane, “tena kho pana samayena vajjī dubbhikkhā hoti…pe… tikkhattuṃ methunaṃ",
  "tika-vin06t:284_18": "dhammaṃ abhiviññāpesī”ti imasmiṃ vatthuppakāsane ca codanānayo, parihāranayo ca veditabboti",
  "tika-vin06t:284_19": "vuttaṃ hoti. Tatrāyaṃ pakāsanā – kimatthaṃ therena aññesaṃ sikkhāpadānaṃ puggalavatthūni",
  "tika-vin06t:284_20": "viya saṅkhepato avatvā yattha ca so uppanno, yathā ca dhamme pasanno, yathā ca pabbajito,",
  "tika-vin06t:284_21": "yathā ca imaṃ vatthuṃ uppādeti, taṃ sabbaṃ anavasesetvā puggalavatthūni vitthārato",
  "tika-vin06t:284_22": "vuttānīti ce? Vuccate –",
  "tika-vin06t:285": "Evaṃ saddhāya kicchena, mahante bhogañātake;",
  "tika-vin06t:286": "Hitvā pabbajitānampi, pesalānampi sabbaso.",
  "tika-vin06t:287": "Sabbalāmakadhammāyaṃ, methuno yadi sambhave;",
  "tika-vin06t:288": "Na dhammadesanāyeva, siddhā virati sabbaso.",
  "tika-vin06t:289": "Tasmā navaṅgasaddhamme, satthārā desitepi ca;",
  "tika-vin06t:290": "Vinayo paññapetabbo, tato dhammavisuddhihi.",
  "tika-vin06t:291": "Vinayābhāvato evaṃ, ajjhācāro bhavissati;",
  "tika-vin06t:292": "Tasmā vinayapaññatti, sātthikā pesalassapi.",
  "tika-vin06t:293": "Anādīnavadassāvī, yasmā yaṃ pāpamācari;",
  "tika-vin06t:294": "Vinayoyeva saddhānaṃ, ādīnavavibhāvino.",
  "tika-vin06t:295": "Tasmā saddhānusārīnaṃ, vinayo sātthakova yaṃ;",
  "tika-vin06t:296": "Dhammo dhammānusārīnaṃ, tato ubhayadesanā.",
  "tika-vin06t:297": "Api ca yadi paṇṇattivītikkamaṃ akarontassāpi yāva brahmalokā ayaso patthaṭo, pagevaññesanti dassanatthaṃ ajjhācārassa pākaṭabhāvadīpanaṃ. Kathaṃ? –",
  "tika-vin06t:298": "Abhabbo arahattassa, sudinno puttamātaro;",
  "tika-vin06t:299": "Bhabbānuppannapaññatti, tadatthaṃ na katā ayaṃ.",
  "tika-vin06t:300_0": "Nanu māgaṇḍikaṃ ajjhupekkhitvā mātāpitūnamassā hitatthaṃ dhammaṃ desetīti imamatthaṃ",
  "tika-vin06t:300_1": "dassetuṃ bījakabījakamātūnaṃ arahattuppatti therena dīpitā. “Tena kho pana samayena",
  "tika-vin06t:300_2": "vesāliyā avidūre kalandagāmo nāma hoti, yena samayena sudinno purāṇadutiyikāya methunaṃ",
  "tika-vin06t:300_3": "dhammaṃ paṭisevī”ti vā “yena samayena bhagavā paṭhamapārājikaṃ paññapesī”ti vā vacanaṃ",
  "tika-vin06t:300_4": "idha na yujjati. Kasmā? “Idha pana hetuattho karaṇattho ca sambhavatī”ti vuttaṃ aṭṭhakathāvacanañhi",
  "tika-vin06t:300_5": "idha na labbhati. Ciraniviṭṭho hi so gāmo, na tasmiṃyeva samayeti. Yasmā pana so",
  "tika-vin06t:300_6": "ciraniviṭṭhopi ca gāmo attano niviṭṭhakālato paṭṭhāya sabbakālamatthīti vattabbataṃ",
  "tika-vin06t:300_7": "arahati, tena pariyāyena “tena kho pana samayena vesāliyā avidūre kalandagāmo nāma hotī”ti vuttaṃ.",
  "tika-vin06t:301_0": "25-6. Anuññātosi pana tvanti samaṇavattadassanatthaṃ bhagavā pucchati. Mātāpitūhi",
  "tika-vin06t:301_1": "ananuññātanti ettha janakeheva ananuññātadassanatthaṃ pucchīti vuttaṃ. Na kho sudinna",
  "tika-vin06t:301_2": "tathāgatāti “pabbājetu maṃ bhagavā”ti yācanāvasena panevamāha, na bhagavā sayaṃ saraṇāni",
  "tika-vin06t:301_3": "datvā pabbājesi. Dukkhassāti ettha “kalabhāgampī”ti pāṭhaseso. Vikappadvayepīti dutiyatatiyavikappesu.",
  "tika-vin06t:301_4": "Purimapadassāti kiñcīti padassa. Uttarapadenāti dukkhassāti padena. Samānavibhattīti",
  "tika-vin06t:301_5": "sāmivacanaṃ. Yathā kiṃ? “Kassaci dukkhassā”ti vattabbe “kiñci dukkhassā”ti vuttanti",
  "tika-vin06t:301_6": "veditabbaṃ. Akāmakā vinā bhavissāmāti tayā saddhiṃ amaritvā akāmā jīvissāma. Sacepi",
  "tika-vin06t:301_7": "na marāma, akāmakāva tayā viyogaṃ pāpuṇissāma, tayi jīvamāne eva no maraṇaṃ bhaveyya,",
  "tika-vin06t:301_8": "maraṇenapi no tayā viyogaṃ mayaṃ akāmakāva pāpuṇissāma.",
  "tika-vin06t:302_0": "30. Katipāhaṃ balaṃ gāhetvāti kasmā panāyaṃ tathā pabbajjāya tibbacchando anuññāto",
  "tika-vin06t:302_1": "samāno katipāhaṃ ghareyeva vilambitvā kāyabalañca aggahesīti? Anumatidānena mātāpitūsu",
  "tika-vin06t:302_2": "sahāyakesu ca tuṭṭho tesaṃ cittatuṭṭhatthaṃ. Kesuci aṭṭhakathāpotthakesu keci ācariyā",
  "tika-vin06t:302_3": "“ayaṃ sudinno jīvakavatthuto pacchā paṃsukūlikadhutaṅgavasena paṃsukūliko jāto”ti",
  "tika-vin06t:302_4": "saññāya “gahapaticīvaraṃ paṭikkhipitvā paṃsukūlikadhutaṅgavasena paṃsukūliko hotī”ti",
  "tika-vin06t:302_5": "likhanti, taṃ “acirūpasampanno”ti vacanena virujjhati. “Tathā sudinno hi bhagavato",
  "tika-vin06t:302_6": "dvādasame vasse pabbajito, vīsatime vasse ñātikulaṃ piṇḍāya paviṭṭho sayaṃ pabbajjāya",
  "tika-vin06t:302_7": "aṭṭhavassiko hutvā”ti, “bhagavato hi buddhattaṃ pattato paṭṭhāya yāva idaṃ vatthaṃ,",
  "tika-vin06t:302_8": "etthantare vīsati vassāni na koci gahapaticīvaraṃ sādiyi, sabbe paṃsukūlikāva ahesu”nti",
  "tika-vin06t:302_9": "ca vuttena aṭṭhakathāvacanena virujjhati, pabbajjāya aṭṭhavassiko, na upasampadāya.",
  "tika-vin06t:302_10": "Upasampadaṃ pana jīvakavatthuto pacchā alattha, tasmā avassiko ñātikulaṃ piṇḍāya",
  "tika-vin06t:302_11": "paviṭṭho siyāti ce? Na, “alattha kho sudinno kalandaputto bhagavato santike pabbajjaṃ,",
  "tika-vin06t:302_12": "alattha upasampada”nti ekato anantaraṃ vuttattā. Pabbajjānantarameva hi so upasampanno",
  "tika-vin06t:302_13": "terasadhutaṅgaguṇe samādāya vattanto aṭṭha vassāni vajjigāme viharitvā nissayamuttattā",
  "tika-vin06t:302_14": "sayaṃvasī hutvā “etarahi kho vajjī dubbhikkhā”tiāditakkavasena yena vesālī tadavasari,",
  "tika-vin06t:302_15": "tasmā “paṃsukūlikadhutaṅgavasena paṃsukūliko hotī”ti ettakoyeva pāṭho yesu potthakesu",
  "tika-vin06t:302_16": "dissati, sova pamāṇato gahetabbo. “Āraññiko hotī”ti iminā pañca senāsanapaṭisaṃyuttāni",
  "tika-vin06t:302_17": "saṅgahitāni nesajjikaṅgañca vihārasabhāgattā, “piṇḍapātiko”ti iminā pañca piṇḍapātapaṭisaṃyuttāni,",
  "tika-vin06t:302_18": "“paṃsukūliko”ti iminā dve cīvarapaṭisaṃyuttāni saṅgahitānīti. Ñātigharūpagamanakāraṇadīpanādhippāyato",
  "tika-vin06t:302_19": "sapadānacārikaṅgaṃ visuṃ vuttanti veditabbaṃ. “Mā atiharāpesu”nti kālabyattayavasena",
  "tika-vin06t:302_20": "vuttaṃ. Dhammassantarāyakaratarattā “imaṃ naya”nti anayoyeva.",
  "tika-vin06t:303": "Yebhuyyena hi sattānaṃ, vināse paccupaṭṭhite;",
  "tika-vin06t:304": "Anayo nayarūpena, buddhimāgamma tiṭṭhati.",
  "tika-vin06t:305_0": "36. Apaññatte sikkhāpadeti ettha duvidhaṃ sikkhāpadapaññāpanaṃ. Kathaṃ? “Evañca pana,",
  "tika-vin06t:305_1": "bhikkhave, imaṃ sikkhāpadaṃ uddiseyyāthā”ti evaṃ sauddesānuddesabhedato duvidhaṃ.",
  "tika-vin06t:305_2": "Tattha pātimokkhe sarūpato āgatā pañca āpattikkhandhā sauddesapaññatti nāma. Sāpi",
  "tika-vin06t:305_3": "duvidhā sapuggalāpuggalaniddesabhedato. Tattha yassā paññattiyā anto āpattiyā saha,",
  "tika-vin06t:305_4": "vinā vā puggalo dassito, sā sapuggalaniddesā. Itarā apuggalaniddesāti veditabbā.",
  "tika-vin06t:305_5": "Sapuggalaniddesāpi duvidhā dassitādassitāpattibhedato. Tattha adassitāpattikā nāma",
  "tika-vin06t:305_6": "aṭṭha pārājikā dhammā. “Pārājiko hoti asaṃvāso”ti hi puggalova tattha dassito, nāpatti.",
  "tika-vin06t:305_7": "Dassitāpattikā nāma bhikkhunīpātimokkhe “sattarasa saṅghādisesā dhammā nissāraṇīyaṃ",
  "tika-vin06t:305_8": "saṅghādisesa”nti hi tattha āpatti dassitā saddhiṃ puggalena, tathā apuggalaniddesāpi",
  "tika-vin06t:305_9": "dassitādassitāpattitova duvidhā. Tattha adassitāpattikā nāma sekhiyā dhammā. Sesā",
  "tika-vin06t:305_10": "dassitāpattikāti veditabbā. Sāpi duvidhā aniddiṭṭhakārakaniddiṭṭhakārakabhedato.",
  "tika-vin06t:305_11": "Tattha aniddiṭṭhakārakā nāma sukkavissaṭṭhi musāvāda omasavāda pesuñña bhūtagāma",
  "tika-vin06t:305_12": "aññavādaka ujjhāpanaka gaṇabhojana paramparabhojana surāmeraya aṅgulipatodaka hasadhamma",
  "tika-vin06t:305_13": "anādariya talaghātakajatumaṭṭhaka sikkhāpadānaṃ vasena pañcadasavidhā honti. Sesānaṃ",
  "tika-vin06t:305_14": "puggalaniddesānaṃ vasena niddiṭṭhakārakā veditabbā.",
  "tika-vin06t:306_0": "Anuddesapaññattipi padabhājanantarāpattivinītavatthupaṭikkhepapaññattiavuttasiddhivasena",
  "tika-vin06t:306_1": "chabbidhā honti. Tattha “yebhuyyena khāyitaṃ āpatti thullaccayassā”ti evamādikā padabhājaniye",
  "tika-vin06t:306_2": "sandissamānāpatti padabhājanasikkhāpadaṃ nāma. “Na tveva naggena āgantabbaṃ, yo āgaccheyya,",
  "tika-vin06t:306_3": "āpatti dukkaṭassā”tiādikā antarāpattisikkhāpadaṃ nāma. “Anujānāmi, bhikkhave, divā",
  "tika-vin06t:306_4": "paṭisallīyantena dvāraṃ saṃvaritvā paṭisallīyitu”nti evamādikā vinītavatthusikkhāpadaṃ",
  "tika-vin06t:306_5": "nāma. “Lohituppādako, bhikkhave, anupasampanno na upasampādetabbo, upasampanno nāsetabbo”ti",
  "tika-vin06t:306_6": "evamādikā paṭikkhepasikkhāpadaṃ nāma. Khandhakesu paññattadukkaṭathullaccayāni paññattisikkhāpadaṃ",
  "tika-vin06t:306_7": "nāma. “Yā pana bhikkhunī naccaṃ vā gītaṃ vā vāditaṃ vā dassanāya gaccheyya, pācittiya”nti",
  "tika-vin06t:306_8": "iminā vuttena “yā pana bhikkhunī nacceyya vā gāyeyya vā vādeyya vā pācittiya”nti",
  "tika-vin06t:306_9": "evamādikaṃ yaṃ kiñci aṭṭhakathāya dissamānaṃ āpattijātaṃ, vinayakammaṃ vā avuttasiddhisikkhāpadaṃ",
  "tika-vin06t:306_10": "nāma. Chabbidhampetaṃ chahi kāraṇehi uddesārahaṃ na hotīti anuddesasikkhāpadaṃ nāmāti",
  "tika-vin06t:306_11": "veditabbaṃ. Seyyathidaṃ – pañcahi uddesehi yathāsambhavaṃ visabhāgattā thullaccayadubbhāsitānaṃ,",
  "tika-vin06t:306_12": "sabhāgavatthukampi dukkaṭathullaccayadvayaṃ asabhāgāpattikattā, antarāpattipaññattisikkhāpadānaṃ",
  "tika-vin06t:306_13": "nānāvatthukāpattikattā, paṭikkhepasikkhāpadānaṃ kesañci vinītavatthupaññattisikkhāpadānañca",
  "tika-vin06t:306_14": "adassitāpattikattā, adassitavatthukattā bhedānuvattakathullaccayassa, adassitāpattivatthukattā",
  "tika-vin06t:306_15": "avuttasiddhisikkhāpadānanti. Ettāvatā “duvidhaṃ sikkhāpadapaññāpanaṃ uddesānuddesabhedato”ti",
  "tika-vin06t:306_16": "yaṃ vuttaṃ, taṃ samāsato pakāsitaṃ hoti.",
  "tika-vin06t:307_0": "Tattha apaññatte sikkhāpadeti sauddesasikkhāpadaṃ sandhāya vuttanti veditabbaṃ. Ekacce",
  "tika-vin06t:307_1": "ācariyā evaṃ kira vaṇṇayanti “cattāro pārājikā kativassābhisambuddhena bhagavatā",
  "tika-vin06t:307_2": "paññattātiādinā pucchaṃ katvā tesu paṭhamapārājiko vesāliyaṃ paññatto pañcavassābhisambuddhena",
  "tika-vin06t:307_3": "hemantānaṃ paṭhame māse dutiye pakkhe dasame divase aḍḍhateyyaporisāya chāyāya puratthābhimukhena",
  "tika-vin06t:307_4": "nisinnena aḍḍhaterasānaṃ bhikkhusatānaṃ majjhe sudinnaṃ kalandaputtaṃ ārabbha paññatto”ti,",
  "tika-vin06t:307_5": "taṃ na yujjati, kasmā? –",
  "tika-vin06t:308": "Yasmā dvādasamaṃ vassaṃ, verañjāyaṃ vasi jino;",
  "tika-vin06t:309": "Tasmiñca suddho saṅghoti, neva pārājikaṃ tadā.",
  "tika-vin06t:310": "Therassa sāriputtassa, sikkhāpaññattiyācanā;",
  "tika-vin06t:311": "Tasmiṃ siddhāti siddhāva, garukāpatti no tadā.",
  "tika-vin06t:312": "Ovādapātimokkhañca, kiṃ satthā catuvassiko;",
  "tika-vin06t:313": "Paṭikkhipi kimāṇañca, samattaṃ anujāni so.",
  "tika-vin06t:314": "Ajātasattuṃ nissāya, saṅghabhedamakāsi yaṃ;",
  "tika-vin06t:315": "Devadatto tato saṅgha-bhedo pacchimabodhiyaṃ.",
  "tika-vin06t:316": "Ārādhayiṃsu maṃ pubbe, bhikkhūti munibhāsitaṃ;",
  "tika-vin06t:317": "Suttameva pamāṇaṃ no, sova kālo anappakoti.",
  "tika-vin06t:318_0": "Yaṃ pana vuttaṃ “atha bhagavā ajjhācāraṃ apassanto pārājikaṃ vā saṅghādisesaṃ vā",
  "tika-vin06t:318_1": "na paññapesī”ti, taṃ sakalasikkhāpadaṃ sandhāyāha. Na kevalaṃ sauddesasikkhāpadamattaṃ,",
  "tika-vin06t:318_2": "tena sauddesānuddesapaññattibhedaṃ sakalaṃ pārājikaṃ sandhāyāhāti vuttaṃ hoti. Kiñcāpi",
  "tika-vin06t:318_3": "nābhiparāmasanampi kāyasaṃsaggo, tathāpi etaṃ visesaniyamanato, acchandarāgādhippāyato",
  "tika-vin06t:318_4": "ca visuṃ vuttaṃ. Chandarāgarattasseva hi kāyasaṃsaggo idhādhippeto. Asucipāne pana",
  "tika-vin06t:318_5": "hatthiniyā tāpasapassāvapānena vālakābyo nāma uppajjati, vālakābyassa vatthu vattabbaṃ.",
  "tika-vin06t:318_6": "Maṇḍabyassa nābhiyā parāmasaneneva kira. Rūpadassane pana vejjakā āhu –",
  "tika-vin06t:319": "“Thīnaṃ sandassanā sukkaṃ, kadāci calitovare;",
  "tika-vin06t:320": "Taṃ gāmadhammakaraṇaṃ, dvayasamaṃ saṅgamiya;",
  "tika-vin06t:321": "Gabbhādīti ayaṃ nayo, thīnaṃ purisadassanāsītyūpaneyya”.",
  "tika-vin06t:322": "Tathāpyāhu –",
  "tika-vin06t:323": "“Pupphike edhiyya suddhe, passaṃ narañca itthi taṃ;",
  "tika-vin06t:324": "Gabbhañca nayetyutta-miti tasmā kāso itī”ti.",
  "tika-vin06t:325_0": "Rājorodho viyāti sīhaḷadīpe ekissā itthiyā tathā ahosi, tasmā kira evaṃ vuttaṃ. Kiñcāpi",
  "tika-vin06t:325_1": "yāva brahmalokā saddo abbhuggacchi, na taṃ manussānaṃ visayo ahosi tesaṃ rūpaṃ viya.",
  "tika-vin06t:325_2": "Teneva bhikkhū pucchiṃsu “kacci no tvaṃ āvuso sudinna anabhirato”ti.",
  "tika-vin06t:326_0": "39. Kalīti kodho, tassa sāsanaṃ kalisāsanaṃ, kalaho. Gāmadhammanti ettha janapadadhammaṃ",
  "tika-vin06t:326_1": "janapadavāsīnaṃ siddhiṃ. Attāti cittaṃ, sarīrañca. Asuttantavinibaddhanti vinayasutte",
  "tika-vin06t:326_2": "anāgataṃ, suttābhidhammesupi anāgataṃ, pāḷivinimuttanti attho. Kusumamālanti nānāguṇaṃ",
  "tika-vin06t:326_3": "sandhāyāha. Ratanadāmanti atthasampattiṃ sandhāya vadati. Paṭikkhipanādhippāyā bhaddāli",
  "tika-vin06t:326_4": "viya. Padaniruttibyañjanāni nāmavevacanāneva “nāmaṃ nāmakammaṃ nāmadheyyaṃ niruttī”tiādīsu",
  "tika-vin06t:326_5": "viya. Nippariyāyena virati sikkhāpadaṃ nāma. Akusalapakkhe dussīlyaṃ nāma cetanā.",
  "tika-vin06t:326_6": "Kusalapakkhepi cetanāpariyāyato vibhaṅge “sikkhāpada”nti vuttaṃ. Saṅghasuṭṭhutāyāti",
  "tika-vin06t:326_7": "ettha lokavajjassa paññāpane saṅghasuṭṭhutā hoti pākaṭādīnavato. Paññattivajjassa",
  "tika-vin06t:326_8": "paññāpane saṅghaphāsutā hoti pākaṭānisaṃsattā. Tattha paṭhamena dummaṅkūnaṃ niggaho,",
  "tika-vin06t:326_9": "dutiyena pesalānaṃ phāsuvihāro. Paṭhamena samparāyikānaṃ āsavānaṃ paṭighāto, dutiyena",
  "tika-vin06t:326_10": "diṭṭhadhammikānaṃ. Tathā paṭhamena appasannānaṃ pasādo, dutiyena pasannānaṃ bhiyyobhāvo.",
  "tika-vin06t:326_11": "“Pubbe katapuññatāya codiyamānassa bhabbakulaputtassā”ti vuttattā “sudinno taṃ kukkuccaṃ",
  "tika-vin06t:326_12": "vinodetvā arahattaṃ sacchākāsi, teneva pabbajjā anuññātā”ti vadanti, upaparikkhitabbaṃ.",
  "tika-vin06t:326_13": "Tathā paṭhamena saddhammaṭṭhiti, dutiyena vinayānuggaho hotīti veditabbo.",
  "tika-vin06t:327_0": "Apicettha vatthuvītikkame yattha ekantākusalabhāvena, taṃ saṅghasuṭṭhubhāvāya paññattaṃ",
  "tika-vin06t:327_1": "lokavajjato, yattha paññattijānane eva atthāpatti, na aññadā, taṃ saddhammaṭṭhitiyā",
  "tika-vin06t:327_2": "vāpi pasāduppādabuddhiyā dhammadesanāpaṭisaṃyuttaṃ, itarañca sekhiyaṃ, idaṃ lokavajjaṃ",
  "tika-vin06t:327_3": "nāma. Vatthuno paññattiyā vā vītikkamacetanāyābhāvepi paṭikkhittassa karaṇe, kattabbassa",
  "tika-vin06t:327_4": "akaraṇe vā sati yattha āpattippasaṅgo, taṃ sabbaṃ ṭhapetvā surāpānaṃ paṇṇattivajjanti",
  "tika-vin06t:327_5": "veditabbaṃ. Āgantukavattaṃ, āvāsika, gamika, anumodana, bhattagga, piṇḍacārika, āraññaka,",
  "tika-vin06t:327_6": "senāsana, jantāghara, vaccakuṭi, saddhivihārika, upajjhāya, antevāsika, ācariyavattanti",
  "tika-vin06t:327_7": "etāni aggahitaggahaṇanayena gaṇiyamānāni cuddasa, etāni pana vitthārato dveasīti",
  "tika-vin06t:327_8": "mahāvattāni nāma honti. Sattahi āpattikkhandhehi saṃvaro saṃvaravinayo paññattisikkhāpadameva.",
  "tika-vin06t:327_9": "Tattha paññattivinayo samathavinayatthāya samathavinayo saṃvaravinayatthāya saṃvaravinayo",
  "tika-vin06t:327_10": "pahānavinayatthāyāti yojanā veditabbā. Yaṃ saṅghasuṭṭhu, taṃ saṅghaphāsūti ekamiva",
  "tika-vin06t:327_11": "vuttaṃ saṅghasuṭṭhutāya sati saṅghaphāsu bhavissatīti dīpanatthaṃ. Pakarīyanti ettha",
  "tika-vin06t:327_12": "te te payojanavisesasaṅkhātā atthavasāti atthavasaṃ “pakaraṇa”nti vuccati. Dasasu",
  "tika-vin06t:327_13": "padesu ekekaṃ mūlaṃ katvā dasakkhattuṃ yojanāya padasataṃ vuttaṃ. Tattha pacchimassa",
  "tika-vin06t:327_14": "padassa vasena atthasataṃ purimassa vasena dhammasataṃ atthajotikānaṃ niruttīnaṃ",
  "tika-vin06t:327_15": "vasena niruttisataṃ, dhammabhūtānaṃ niruttīnaṃ vasena niruttisatanti dve niruttisatāni,",
  "tika-vin06t:327_16": "atthasate ñāṇasataṃ, dhammasate ñāṇasataṃ dvīsu niruttisatesu dve ñāṇasatānīti cattāri",
  "tika-vin06t:327_17": "ñāṇasatāni veditabbāni. Ettha saṅghasuṭṭhutāti dhammasaṅghassa suṭṭhubhāvoti attho.",
  "tika-vin06t:327_18": "“Atthapadānīti aṭṭhakathā. Dhammapadānīti pāḷī”ti vuttaṃ kira.",
  "tika-vin06t:328_0": "Methunaṃ dhammanti evaṃ bahulanayena laddhanāmakaṃ sakasampayogena, parasampayogena",
  "tika-vin06t:328_1": "vā attano nimittassa sakamagge vā paramagge vā paranimittassa sakamagge eva pavesapaviṭṭhaṭhituddharaṇesu",
  "tika-vin06t:328_2": "yaṃ kiñci ekaṃ paṭisādiyanavasena seveyya pārājiko hoti asaṃvāsoti. Keci pana “pavesādīni",
  "tika-vin06t:328_3": "cattāri vā tīṇi vā dve vā ekaṃ vā paṭiseveyya, pārājiko hoti. Vuttañhetaṃ ‘so ce",
  "tika-vin06t:328_4": "pavesanaṃ sādiyati, paviṭṭhaṃ, ṭhitaṃ, uddharaṇaṃ sādiyati, āpatti pārājikassā’tiādī”ti",
  "tika-vin06t:328_5": "vadanti, tesaṃ matena catūsupi catasso pārājikāpattiyo āpajjati. Teyeva evaṃ vadanti",
  "tika-vin06t:328_6": "“āpajjatu methunadhammapārājikāpatti methunadhammapārājikāpattiyā tabbhāgiyā”ti,",
  "tika-vin06t:328_7": "“attano vītikkame pārājikāpattiṃ, saṅghādisesāpattiñca āpajjitvā sikkhaṃ paccakkhāya",
  "tika-vin06t:328_8": "gahaṭṭhakāle methunādipārājikaṃ āpajjitvā puna pabbajitvā upasampajjitvā ekaṃ saṅghādisesāpattiṃ",
  "tika-vin06t:328_9": "ekamanekaṃ vā paṭikaritvāva so puggalo yasmā nirāpattiko hoti, tasmā so gahaṭṭhakāle",
  "tika-vin06t:328_10": "sāpattikovāti antimavatthuṃ ajjhāpannassāpi attheva āpattivuṭṭhānaṃ. Vuṭṭhānadesanāhi",
  "tika-vin06t:328_11": "pana asujjhanato ‘payoge payoge āpatti pārājikassā’ti na vuttaṃ gaṇanapayojanābhāvato.",
  "tika-vin06t:328_12": "Kiñcāpi na vuttaṃ, atha kho padabhājane ‘āpatti pārājikassā’ti vacanenāyamattho siddho”ti",
  "tika-vin06t:328_13": "yuttiñca vadanti. Yadi evaṃ mātikāyampi “yo pana bhikkhu methunaṃ dhammaṃ paṭiseveyya",
  "tika-vin06t:328_14": "pārājika”nti vattabbaṃ bhaveyya, pārājikassa anavasesavacanampi na yujjeyya. Sabbepi",
  "tika-vin06t:328_15": "hi āpattikkhandhe bhikkhugaṇanañca anavasesetvā tiṭṭhatīti anavasesavacananti katvā",
  "tika-vin06t:328_16": "paveseva āpatti, na paviṭṭhādīsu, tamevekaṃ sandhāya “yassa siyā āpattī”ti pārājikāpattimpi",
  "tika-vin06t:328_17": "anto katvā nidānuddese vacanaṃ veditabbaṃ. Tasmā mātikāyaṃ “pārājika”nti avatvā “pārājiko",
  "tika-vin06t:328_18": "hotī”ti puggalaniddesavacanaṃ tena sarīrabandhanena upasampadāya abhabbabhāvadīpanatthaṃ.",
  "tika-vin06t:328_19": "“Āpatti pārājikassā”ti padabhājane vacanaṃ antimavatthuṃ ajjhāpannassāpi pārājikassa",
  "tika-vin06t:328_20": "asaṃvāsassa sato puggalassa atheyyasaṃvāsakabhāvadīpanatthaṃ. Na hi so saṃvāsaṃ sādiyantopi",
  "tika-vin06t:328_21": "theyyasaṃvāsako hoti, tasmā “upasampanno bhikkhu”tveva vuccati. Tenevāha “asuddho",
  "tika-vin06t:328_22": "hoti puggalo aññataraṃ pārājikaṃ dhammaṃ ajjhāpanno, tañce suddhadiṭṭhi samāno anokāsaṃ",
  "tika-vin06t:328_23": "kārāpetvā akkosādhippāyo vadeti, āpatti omasavādena dukkaṭassā”ti. Anupasampannassa",
  "tika-vin06t:328_24": "tadabhāvato siddho so “upasampanno bhikkhu”tveva vuccatīti. Tena padasodhammaṃ sahaseyyañca",
  "tika-vin06t:328_25": "na janeti, bhikkhupesuññādiñca janetīti veditabbaṃ. Bhikkhunīnaṃ saṅghādisesesu pana",
  "tika-vin06t:328_26": "bhikkhusaṅghādisesato vuṭṭhānavidhivisesadassanatthaṃ “ayampi bhikkhunī…pe… āpannā”ti",
  "tika-vin06t:328_27": "puggalaniddesaṃ katvāpi pārājikato adhippāyantaradassanatthaṃ “nissāraṇīyaṃ saṅghādisesa”nti",
  "tika-vin06t:328_28": "āpattināmaggahaṇañca kataṃ. Ettāvatā sapuggalaniddese dassitādassitāpattidukaṃ vitthāritaṃ",
  "tika-vin06t:328_29": "hoti. Apuggalaniddesesu sekhiyesu āpattiyā dassanakāraṇaṃ sekhiyānaṃ aṭṭhakathāyameva",
  "tika-vin06t:328_30": "vuttaṃ. Tadabhāvato itaresu āpattidassanaṃ kataṃ. Apuggalaniddesesupi dassitādassitāpattidukañca vitthāritaṃ hotīti.",
  "tika-vin06t:329": "Paṭhamapaññattikathāvaṇṇanā niṭṭhitā.",
  "tika-vin06t:330": "Sudinnabhāṇavāraṃ niṭṭhitaṃ.",
  "tika-vin06t:331": "Makkaṭīvatthukathāvaṇṇanā",
  "tika-vin06t:332_0": "40-1. Dutiyapaññattiyaṃ “idha mallā yujjhantī”tiādīsu viya paṭisevatīti vattamānavacanaṃ",
  "tika-vin06t:332_1": "pacurapaṭisevanavasena vuttaṃ, “tañca kho manussitthiyā, no tiracchānagatāyā”ti paripuṇṇatthampi",
  "tika-vin06t:332_2": "paṭhamaṃ paññattiṃ attano micchāgāhena vā lesaoḍḍanatthāya vā evamāha. Paripuṇṇatthataṃyeva",
  "tika-vin06t:332_3": "niyametuṃ “nanu āvuso tatheva taṃ hotī”ti vuttaṃ, teneva makkaṭīvatthu vinītavatthūsu",
  "tika-vin06t:332_4": "pakkhittaṃ avisesattā, tathā vajjiputtakavatthu. Vicāraṇā panettha tatiyapaññattiyaṃ",
  "tika-vin06t:332_5": "āvi bhavissati. “Nanu, āvuso, bhagavatā anekapariyāyenā”tiādi na kevalaṃ sauddesasikkhāpadeneva",
  "tika-vin06t:332_6": "siddhaṃ, “tiracchānagatādīsupi pārājika”nti anuddesasikkhāpadenapi siddhanti dassanatthaṃ",
  "tika-vin06t:332_7": "vuttaṃ. Atha vā yadi sauddesasikkhāpadaṃ sāvasesanti paññapesi, iminā anuddesasikkhāpadenāpi",
  "tika-vin06t:332_8": "kiṃ na siddhanti dassanatthaṃ vuttaṃ. “Tena hi, bhikkhave, bhikkhūnaṃ sikkhāpadaṃ",
  "tika-vin06t:332_9": "paññapessāmī”ti tadeva sikkhāpadaṃ paṭhamapaññattameva lesatthikānaṃ alesokāsaṃ katvā",
  "tika-vin06t:332_10": "āmeḍitatthaṃ katvā paññapessāmīti attho. Aññathā “aññavādake vihesake pācittiya”ntiādīsu",
  "tika-vin06t:332_11": "viya vatthudvayena āpattidvayaṃ āpajjati, na cāpajjati, so evattho aññenāpi vacanena",
  "tika-vin06t:332_12": "suppakāsito, suparibyattakaraṇatthena daḷhataro katoti adhippāyo. Tatiyapaññattiyampi",
  "tika-vin06t:332_13": "aññesu ca evaṃ visuddho.",
  "tika-vin06t:333_0": "Yassa sacittakapakkhetiādimhi pana gaṇṭhipadanayo tāva paṭhamaṃ vuccati, sacittakapakkheti",
  "tika-vin06t:333_1": "surāpānādiacittake sandhāya vuttaṃ. Sacittakesu pana yaṃ ekantamakusaleneva samuṭṭhāpitañca.",
  "tika-vin06t:333_2": "Ubhayaṃ lokavajjaṃ nāma. Surāpānasmiñhi “surā”ti vā “pātuṃ na vaṭṭatī”ti vā jānitvā",
  "tika-vin06t:333_3": "pivane akusalameva, tathā bhikkhunīnaṃ gandhavaṇṇakatthāya lepane, bhesajjatthāya",
  "tika-vin06t:333_4": "lepane adosattā “avicāraṇīya”nti ettakaṃ vuttaṃ. Tattha na vaṭṭatīti “jānitvā”ti",
  "tika-vin06t:333_5": "vuttavacanaṃ na yujjati paṇṇattivajjassāpi lokavajjabhāvappasaṅgato. Imaṃ aniṭṭhappasaṅgaṃ",
  "tika-vin06t:333_6": "pariharitukāmatāya vajirabuddhittherassa gaṇṭhipade vuttaṃ “idha sacittakanti ca",
  "tika-vin06t:333_7": "acittakanti ca vicāraṇā vatthuvijānaneyeva hoti, na paññattivijānane. Yadi paññattivijānane",
  "tika-vin06t:333_8": "hoti, sabbasikkhāpadāni lokavajjāneva siyuṃ, na ca sabbasikkhāpadāni lokavajjāni,",
  "tika-vin06t:333_9": "tasmā vatthuvijānaneyeva hotī”ti, idaṃ yujjati. Kasmā? Yasmā sekhiyesu paññattijānanameva",
  "tika-vin06t:333_10": "pamāṇaṃ, na vatthumattajānananti, yaṃ pana tattheva vuttaṃ “pasuttassa mukhe koci",
  "tika-vin06t:333_11": "suraṃ pakkhipeyya, anto ce paviseyya, āpatti, tattha yathā bhikkhuniyā adhakkhakaṃ",
  "tika-vin06t:333_12": "ubbhajāṇumaṇḍalaṃ parassa āmasanādikāle kāyaṃ acāletvā citteneva sādiyantiyā āpatti",
  "tika-vin06t:333_13": "‘kiriyāva hotī’ti vuttā yebhuyyena kiriyasambhavato, tathā ayampi tadā kiriyāva hotī”ti,",
  "tika-vin06t:333_14": "taṃ suvicāritaṃ anekantākusalabhāvasādhanato. Surāpānāpattiyā ekantākusalatā pana",
  "tika-vin06t:333_15": "majjasaññinopi sakiṃ payogena pivato hotīti katvā vuttā.",
  "tika-vin06t:334_0": "Ayaṃ panettha attho – sikkhāpadasīsena āpattiṃ gahetvā yassa sikkhāpadassa sacittakassa",
  "tika-vin06t:334_1": "cittaṃ akusalameva hoti, taṃ lokavajjaṃ. Sacittakācittakasaṅkhātassa acittakassa",
  "tika-vin06t:334_2": "ca sacittakapakkhe cittaṃ akusalameva hoti, tampi surāpānādi lokavajjanti imamatthaṃ",
  "tika-vin06t:334_3": "sampiṇḍetvā “yassa sacittakapakkhe cittaṃ akusalameva hoti, taṃ lokavajja”nti vuttaṃ.",
  "tika-vin06t:334_4": "Sacittakapakkheti hi idaṃ vacanaṃ acittakaṃ sandhāyāha. Na hi ekaṃsato sacittakassa",
  "tika-vin06t:334_5": "sacittakapakkheti visesane payojanaṃ atthi. Yasmā panettha paṇṇattivajjassa paññattijānanacittena",
  "tika-vin06t:334_6": "sacittakapakkhe cittaṃ akusalameva, vatthujānanacittena sacittakapakkhe cittaṃ siyā",
  "tika-vin06t:334_7": "kusalaṃ siyā akusalaṃ siyā abyākataṃ, tasmā “tassa sacittakapakkhe cittaṃ akusalamevā”ti",
  "tika-vin06t:334_8": "na vuccatīti “sesaṃ paṇṇattivajja”nti vuttaṃ. Adhimāne vītikkamābhāvā, supinante",
  "tika-vin06t:334_9": "abbohārikattā supinante vijjamānāpi vītikkamachāyā abbohārikabhāvenāti vuttaṃ hoti.",
  "tika-vin06t:334_10": "Idaṃ pana vacanaṃ daḷhīkammasithilakaraṇappayojanattā ca vuttaṃ, tena yaṃ vuttaṃ",
  "tika-vin06t:334_11": "bāhiranidānakathādhikāre “daḷhīkammasithilakaraṇappayojanāti yebhuyyatāya vutta”ntiādi,",
  "tika-vin06t:334_12": "taṃ suvuttamevāti veditabbaṃ.",
  "tika-vin06t:335": "Makkaṭīvatthukathāvaṇṇanā niṭṭhitā.",
  "tika-vin06t:336": "Vajjiputtakavatthuvaṇṇanā",
  "tika-vin06t:337_0": "43-4. Vajjīsu janapadesu vasantā vajjino nāma, tesaṃ puttā. Yāvadatthanti yāvatā",
  "tika-vin06t:337_1": "attho adhippāyoti vuttaṃ hoti, tattha yaṃ vuttaṃ “sikkhaṃ appaccakkhāya dubbalyaṃanāvikatvā”ti,",
  "tika-vin06t:337_2": "taṃ kāmaṃ sikkhāpaccakkhāne, tadekaṭṭhe ca dubbalyāvikaraṇe paññatte sati yujjati,",
  "tika-vin06t:337_3": "na aññathā. Tathāpi idāni paññapetabbaṃ upādāya vuttaṃ, kathañhi nāma chabbaggiyā",
  "tika-vin06t:337_4": "bhikkhū atirekacīvaraṃ dhāressanti, āḷavakā bhikkhū kuṭiyo kārāpenti appamāṇikāyo,",
  "tika-vin06t:337_5": "bhikkhuniyo dve vassāni chasu dhammesu asikkhitasikkhaṃ sikkhamānaṃ vuṭṭhāpenti,",
  "tika-vin06t:337_6": "saṅghena asammataṃ vuṭṭhāpentītiādi viya daṭṭhabbaṃ. Na hi tato pubbe adhiṭṭhānaṃ",
  "tika-vin06t:337_7": "vikappanaṃ vā anuññātaṃ. Yadabhāvā atirekacīvaranti vadeyya, pamāṇaṃ vā na paññattaṃ,",
  "tika-vin06t:337_8": "yadabhāvā appamāṇikāyoti vadeyya, evaṃsampadamidaṃ daṭṭhabbaṃ. “Ullumpatu maṃ, bhante,",
  "tika-vin06t:337_9": "saṅgho anukampaṃ upādāyā”ti upasampadaṃ yācitvā upasampannena upasampannasamanantarameva",
  "tika-vin06t:337_10": "“upasampannena bhikkhunā methuno dhammo na paṭisevitabbo, asakyaputtiyo”ti ca paññattena",
  "tika-vin06t:337_11": "assamaṇādibhāvaṃ upagantukāmena nanu paṭhamaṃ ajjhupagatā sikkhā paccakkhātabbā,",
  "tika-vin06t:337_12": "tattha dubbalyaṃ vā āvikātabbaṃ siyā, te pana “sikkhaṃ appaccakkhāya dubbalyaṃ anāvikatvā",
  "tika-vin06t:337_13": "methunaṃ dhammaṃ paṭiseviṃsū”ti anupaññattiyā okāsakaraṇatthaṃ vā taṃ vuttanti veditabbaṃ.",
  "tika-vin06t:337_14": "“So āgato na upasampādetabbo”ti kiñcāpi ettheva vuttaṃ, tathāpi itaresupi pārājikesu",
  "tika-vin06t:337_15": "yathāsambhavaṃ veditabbaṃ. Na hi sikkhaṃ appaccakkhāya dubbalyaṃ anāvikatvā yo pārājikavatthuṃ",
  "tika-vin06t:337_16": "adinnaṃ theyyasaṅkhātaṃ ādiyati, manussaviggahaṃ vā jīvitā voropeti, paṭivijānantassa",
  "tika-vin06t:337_17": "uttarimanussadhammaṃ vā ullapati, so āgato na upasampādetabbo. Anupaññatti hi daḷhīkammasithilakammakaraṇappayojanā.",
  "tika-vin06t:337_18": "Sā hi yassa pārājikaṃ hoti aññā vā āpatti, tassa niyamadassanappayojanātilakkhaṇānupaññattikattā.",
  "tika-vin06t:337_19": "Evañhi ante avatvā ādimhi vuttā “gāmā vā araññā vā”ti anupaññatti viya. Paripuṇṇe",
  "tika-vin06t:337_20": "panetasmiṃ sikkhāpade –",
  "tika-vin06t:338": "“Nidānā mātikābhedo, vibhaṅgo taṃniyāmako;",
  "tika-vin06t:339": "Tato āpattiyā bhedo, anāpatti tadaññathā”ti. –",
  "tika-vin06t:340_0": "Ayaṃ nayo veditabbo. Tattha sudinnavatthu makkaṭivatthu vajjiputtakavatthu cāti tippabhedaṃ",
  "tika-vin06t:340_1": "vatthu imassa sikkhāpadassa nidānaṃ nāma, tato nidānā “yo pana, bhikkhu, bhikkhūnaṃ",
  "tika-vin06t:340_2": "sikkhāsājīvasamāpanno…pe… asaṃvāso”ti imissā mātikāya bhedo jāto. Tattha hi “antamaso",
  "tika-vin06t:340_3": "tiracchānagatāyā”ti itthiliṅgavacanena “saccaṃ, āvuso, bhagavatā sikkhāpadaṃ paññattaṃ,",
  "tika-vin06t:340_4": "tañca kho itthiyā no purise no paṇḍake no ubhatobyañjanake cā”ti makkaṭipārājiko",
  "tika-vin06t:340_5": "viya aññopi lesaṃ oḍḍetuṃ sakkoti, tasmā tādisassa alesokāsassa dassanatthaṃ idaṃ",
  "tika-vin06t:340_6": "vuccati. Makkaṭivatthusaṅkhātā nidānā “antamaso tiracchānagatāyapī”ti mātikāvacanabhedo",
  "tika-vin06t:340_7": "na itthiyā eva methunasiddhidassanato kato, tasmā vibhaṅgo taṃniyāmako tassā mātikāya",
  "tika-vin06t:340_8": "adhippetatthaniyāmako vibhaṅgo. Vibhaṅge hi “tisso itthiyo. Tayo ubhatobyañjanakā.",
  "tika-vin06t:340_9": "Tayo paṇḍakā. Tayo purisā. Manussitthiyā tayo magge…pe… tiracchānagatapurisassa dve",
  "tika-vin06t:340_10": "magge”tiādinā nayena sabbalesokāsaṃ pidahitvā niyamo kato.",
  "tika-vin06t:341_0": "Etthāha – yadi evaṃ sādhāraṇasikkhāpadavasena vā liṅgaparivattanavasena vā na kevalaṃ",
  "tika-vin06t:341_1": "bhikkhūnaṃ, bhikkhunīnampi “sikkhāsājīvasamāpanno”ti vibhaṅge vattabbaṃ siyā. Tadavacanena",
  "tika-vin06t:341_2": "bhikkhunī purisaliṅgapātubhāvena bhikkhubhāve ṭhitā evaṃ vadeyya “nāhaṃ upasampadakāle",
  "tika-vin06t:341_3": "bhikkhūnaṃ sikkhāsājīvasamāpannā, tasmā na appaccakkhātasikkhāpi methunadhammena",
  "tika-vin06t:341_4": "pārājikā homī”ti? Vuccate – tathā na vattabbaṃ aniṭṭhappasaṅgato. Bhikkhunīnampi",
  "tika-vin06t:341_5": "“sikkhāsājīvasamāpanno”ti vutte bhikkhunīnampi sikkhāpaccakkhānaṃ atthīti āpajjati,",
  "tika-vin06t:341_6": "tañcāniṭṭhaṃ. Idaṃ aparaṃ aniṭṭhappasaṅgoti “sabbasikkhāpadāni sādhāraṇāneva, nāsādhāraṇānī”ti.",
  "tika-vin06t:341_7": "Apicāyaṃ bhikkhūnaṃ sikkhāsājīvasamāpannovāti dassanatthaṃ “anujānāmi, bhikkhave,",
  "tika-vin06t:341_8": "taṃyeva upajjha”ntiādi vuttaṃ, apica yo tathā lesaṃ oḍḍetvā methunaṃ dhammaṃ paṭisevanto",
  "tika-vin06t:341_9": "vajjiputtakā viya pārājiko hoti. Te hi “bhikkhūnaṃ sikkhāsājīvasamāpanno”ti vacanābhāve",
  "tika-vin06t:341_10": "sati “āpattiṃ tumhe, bhikkhave, āpannā pārājika”nti vuttā bhagavatā. Ettha pana “bhikkhave”ti",
  "tika-vin06t:341_11": "vuttattā keci bhikkhuliṅge ṭhitā, “idāni cepi mayaṃ, bhante ānanda, labheyyāma bhagavato",
  "tika-vin06t:341_12": "santike pabbajjaṃ labheyyāma upasampada”nti vuttattā keci vibbhantāti veditabbā.",
  "tika-vin06t:341_13": "Tato āpattiyā bhedoti tato vibhaṅgato “akkhāyite sarīre pārājikaṃ, yebhuyyena khāyite",
  "tika-vin06t:341_14": "thullaccaya”ntiādi āpattiyā bhedo hoti. Anāpatti tadaññathāti tato eva vibhaṅgato",
  "tika-vin06t:341_15": "yenākārena āpatti vuttā, tato aññenākārena anāpattibhedova hoti. “Sādiyati āpatti",
  "tika-vin06t:341_16": "pārājikassa, na sādiyati anāpattī”ti hi vibhaṅge asati na paññāyati. Ettāvatā samāsato",
  "tika-vin06t:341_17": "gāthāttho vutto hoti. Ettha ca pana –",
  "tika-vin06t:342": "“Nidānamātikābhedo, vibhaṅgassa payojanaṃ;",
  "tika-vin06t:343": "Anāpattipakāro ca, paṭhamo nippayojano”ti. –",
  "tika-vin06t:344_0": "Imaṃ nayaṃ dassetvāva sabbasikkhāpadānaṃ attho pakāsitabbo. Kathaṃ? Bhagavatā pana",
  "tika-vin06t:344_1": "yenākārena yaṃ sikkhāpadaṃ paññāpitaṃ, tassa ākārassa samatthaṃ vā asamatthaṃ vāti",
  "tika-vin06t:344_2": "duvidhaṃ nidānaṃ, ayaṃ nidānabhedo. Mātikāpi nidānāpekkhā nidānānapekkhāti duvidhā.",
  "tika-vin06t:344_3": "Tattha catutthapārājikādisikkhāpadāni nidānāpekkhāni. Na hi vaggumudātīriyā bhikkhū",
  "tika-vin06t:344_4": "sayameva attano attano asantaṃ uttarimanussadhammaṃ musāvādalakkhaṇaṃ pāpetvā bhāsiṃsu.",
  "tika-vin06t:344_5": "Aññamaññassa hi te uttarimanussadhammassa gihīnaṃ vaṇṇaṃ bhāsiṃsu, na ca tāvatā pārājikavatthu",
  "tika-vin06t:344_6": "hoti. Tattha tena lesena bhagavā taṃ vatthuṃ nidānaṃ katvā pārājikaṃ paññapesi, tena",
  "tika-vin06t:344_7": "vuttaṃ “nidānāpekkha”nti. Iminā nayena nidānāpekkhāni ñatvā tabbiparītāni sikkhāpadāni",
  "tika-vin06t:344_8": "nidānānapekkhānīti veditabbāni, ayaṃ mātikābhedo.",
  "tika-vin06t:345_0": "Nānappakārato mūlāpattippahonakavatthupayogacittaniyāmadassanavasena mātikāya vibhajanabhāvadīpanatthaṃ",
  "tika-vin06t:345_1": "tesaṃ appahonakatāya vā tadaññataravekallatāya vā vītikkame sati āpattibhedadassanatthaṃ,",
  "tika-vin06t:345_2": "asati anāpattidassanatthañcāti sabbattha tayo atthavase paṭicca mātikāya vibhajanaṃ",
  "tika-vin06t:345_3": "vibhaṅgo ārabhīyatīti veditabbo. Ettha pana “bhikkhakoti bhikkhu, bhikkhācariyaṃ",
  "tika-vin06t:345_4": "ajjhupagatoti bhikkhu, bhinnapaṭadharoti bhikkhū”ti kevalaṃ byañjanatthadīpanavasena",
  "tika-vin06t:345_5": "pavatto vā, “samaññāya bhikkhū”ti bhikkhubhāvasambhavaṃ anapekkhitvāpi kevalaṃ bhikkhu",
  "tika-vin06t:345_6": "nāma pavattiṭṭhānadīpanavasena pavatto vā, “ehi bhikkhūti bhikkhu, saraṇagamanehi",
  "tika-vin06t:345_7": "upasampannoti bhikkhu, ñatticatutthena kammena upasampannoti bhikkhū”ti upasampadānantarenāpi",
  "tika-vin06t:345_8": "bhikkhubhāvasiddhidīpanavasena pavatto vā, “bhadro bhikkhu, sāro bhikkhu, sekkho",
  "tika-vin06t:345_9": "bhikkhu, asekkho bhikkhū”ti bhikkhukaraṇehi dhammehi samannāgatabhikkhudīpanavasena",
  "tika-vin06t:345_10": "pavatto vā vibhaṅgo ajjhupekkhito sabbasāmaññapadattā, tathā aññabhāgiyasikkhāpadādīsu",
  "tika-vin06t:345_11": "sadvāravasena, adhikaraṇadassanādivasena pavatto ca ajjhupekkhito itarattha tadabhāvatoti veditabbo.",
  "tika-vin06t:346_0": "Tattha tisso itthiyotiādi vatthuniyamadassanavasena pavatto, manussitthiyā tayo magge",
  "tika-vin06t:346_1": "methunaṃ dhammaṃ paṭisevantassa āpatti pārājikassātiādi payoganiyamadassanavasena",
  "tika-vin06t:346_2": "pavatto, bhikkhussa sevanacittaṃ upaṭṭhitetiādi cittaniyamadassanavasena pavatto,",
  "tika-vin06t:346_3": "sādiyati āpatti pārājikassa, na sādiyati anāpattītiādi vatthupayoganiyame sati cittaniyamabhāvābhāvavasena",
  "tika-vin06t:346_4": "āpattānāpattidassanatthaṃ pavatto, mataṃ yebhuyyena khāyitaṃ āpatti thullaccayassātiādi",
  "tika-vin06t:346_5": "vatthussa appahonakatāya vītikkame āpattibhedadassanatthaṃ pavatto, na sādiyati anāpattīti",
  "tika-vin06t:346_6": "cittaniyamavekalyena vītikkamābhāvā anāpattidassanatthaṃ pavattoti. Evaṃ itaresupi",
  "tika-vin06t:346_7": "sikkhāpadesu yathāsambhavanayo ayanti payojano vibhaṅgo.",
  "tika-vin06t:347_0": "Anāpattivāro pana mūlāpattito, tadaññekadesato, sabbāpattito ca anāpattidīpanavasena",
  "tika-vin06t:347_1": "tividho. Tattha yo paṭhamo, so vibhaṅgo viya tayo atthavase paṭicca pavatto. Katame",
  "tika-vin06t:347_2": "tayo? Mātikāpadānaṃ sātthakaniratthakānaṃ tadaññathā uddharaṇānuddharaṇavasena sappayojananippayojanabhāvadīpanatthaṃ,",
  "tika-vin06t:347_3": "tadaññathā paṭipattikkamadassanatthaṃ, āpattippahonakaṭṭhānepi vissajjanatthañcāti.",
  "tika-vin06t:347_4": "Kathaṃ? Eḷakalomasikkhāpade “bhikkhuno paneva addhānamaggappaṭipannassa eḷakalomāni",
  "tika-vin06t:347_5": "uppajjeyyuṃ, ākaṅkhamānena bhikkhunā paṭiggahetabbānī”ti etāni kevalaṃ vatthumattadīpanapadānīti",
  "tika-vin06t:347_6": "niratthakāni nāma, tesaṃ anāpatti. “Addhānamaggaṃ appaṭipannassa uppanne eḷakalome",
  "tika-vin06t:347_7": "anāpatti, ākaṅkhamānena paṭiggahite”tiādinā nayena tadaññathā anuddharaṇena nippayojanabhāvo",
  "tika-vin06t:347_8": "dīpito hoti, yadidaṃ mātikāyaṃ “methunaṃ dhammaṃ paṭiseveyyā”ti, idaṃ sātthakaṃ.",
  "tika-vin06t:347_9": "Tassa sappayojanabhāvadīpanatthaṃ “anāpatti ajānantassa asādiyantassā”ti vuttaṃ.",
  "tika-vin06t:347_10": "Yasmā jānanasādiyanabhāvena āpatti, asevantassa anāpatti, tasmā vuttaṃ mātikāyaṃ",
  "tika-vin06t:347_11": "“yo pana bhikkhu methunaṃ dhammaṃ paṭiseveyya, pārājiko hoti asaṃvāso”ti adhippāyo.",
  "tika-vin06t:347_12": "“Parapariggahitaṃ parapariggahitasaññitā garuparikkhāro theyyacittaṃ avaharaṇa”nti",
  "tika-vin06t:347_13": "vuttānaṃ pañcannampi aṅgānaṃ pāripūriyā petatiracchānagatapariggahite āpattippahonakaṭṭhānepi",
  "tika-vin06t:347_14": "vissajjanatthaṃ “anāpatti petapariggahite”tiādi vuttaṃ. Anāpatti imaṃ jāna, imaṃ",
  "tika-vin06t:347_15": "dehi, imaṃ āhara, iminā attho, imaṃ kappiyaṃ karohīti bhaṇatītiādi pana tadaññathā",
  "tika-vin06t:347_16": "paṭipattikkamadassanatthaṃ vuttanti veditabbaṃ. Ettāvatā “nidānamātikābhedo”tiādinā",
  "tika-vin06t:347_17": "vuttagāthāya attho pakāsito hoti.",
  "tika-vin06t:348_0": "Ettha paṭhamapaññatti tāva paṭhamabodhiṃ atikkamitvā paññattattā, āyasmato sudinnassa",
  "tika-vin06t:348_1": "aṭṭhavassikakāle paññattattā ca rattaññumahattaṃ pattakāle paññattā. Dutiyaanupaññatti",
  "tika-vin06t:348_2": "bāhusaccamahattaṃ pattakāle uppannā. So hāyasmā makkaṭipārājiko yathā mātugāmapaṭisaṃyuttesu",
  "tika-vin06t:348_3": "sikkhāpadesu tiracchānagatitthī anadhippetā, tathā idhāpīti saññāya “saccaṃ, āvuso,",
  "tika-vin06t:348_4": "bhagavatā sikkhāpadaṃ paññattaṃ, tañca kho manussitthiyā, no tiracchānagatitthiyā”ti",
  "tika-vin06t:348_5": "āha. Tatiyānupaññatti lābhaggamahattaṃ pattakāle uppannā. Te hi vajjiputtakā lābhaggamahattaṃ",
  "tika-vin06t:348_6": "pattā hutvā yāvadatthaṃ bhuñjitvā nhāyitvā varasayanesu sayitvā tatiyānupaññattiyā",
  "tika-vin06t:348_7": "vatthuṃ uppādesuṃ, te ca vepullamahattaṃ patte saṅghe uppannā, sayañca vepullamahattaṃ",
  "tika-vin06t:348_8": "pattāti “vepullamahattampettha labbhatī”ti vuttaṃ. Idaṃ paṭhamapārājikasikkhāpadaṃ",
  "tika-vin06t:348_9": "tividhampi vatthuṃ upādāya catubbidhampi taṃ kālaṃ patvā paññattanti veditabbaṃ.",
  "tika-vin06t:349_0": "Tattha yo panāti anavasesapariyādānapadaṃ. Bhikkhūti tassa atippasaṅganiyamapadaṃ.",
  "tika-vin06t:349_1": "Bhikkhūnaṃ sikkhāsājīvasamāpannoti tassa visesanavacanaṃ. Na hi sabbopi bhikkhunāmako",
  "tika-vin06t:349_2": "yā bhagavatā yāya kāyaci upasampadāya upasampannabhikkhūnaṃ heṭṭhimaparicchedena",
  "tika-vin06t:349_3": "sikkhitabbasikkhā vihitā, “ettha saha jīvantī”ti yo ca ājīvo vutto, taṃ ubhayaṃ samāpannova",
  "tika-vin06t:349_4": "hoti. Kadā pana samāpanno ahosi? Yāya kāyaci upasampadāya upasampannasamanantarameva",
  "tika-vin06t:349_5": "tadubhayaṃ jānantopi ajānantopi tadajjhupagatattā samāpanno nāma hoti. Saha jīvantīti",
  "tika-vin06t:349_6": "yāva sikkhaṃ na paccakkhāti, pārājikabhāvañca na pāpuṇāti, yaṃ pana vuttaṃ andhakaṭṭhakathāyaṃ",
  "tika-vin06t:349_7": "“sikkhaṃ paripūrento sikkhāsamāpanno sājīvaṃ avītikkamanto sājīvasamāpanno hotī”ti,",
  "tika-vin06t:349_8": "taṃ ukkaṭṭhaparicchedavasena vuttaṃ. Na hi sikkhaṃ aparipūrento kāmavitakkādibahulo",
  "tika-vin06t:349_9": "vā ekaccaṃ sāvasesaṃ sājīvaṃ vītikkamanto vā sikkhāsājīvasamāpanno nāma na hoti.",
  "tika-vin06t:349_10": "Ukkaṭṭhaparicchedena pana catukkaṃ labbhati atthi bhikkhu sikkhāsamāpanno sīlāni",
  "tika-vin06t:349_11": "paccavekkhanto na sājīvasamāpanno acittakaṃ sikkhāpadaṃ vītikkamanto, atthi na sikkhāsamāpanno",
  "tika-vin06t:349_12": "kāmavitakkādibahulo sājīvasamāpanno nirāpattiko, atthi na sikkhāsamāpanno na ca sājīvasamāpanno",
  "tika-vin06t:349_13": "anavasesaṃ āpattiṃ āpanno, atthi sikkhāsamāpanno ca sājīvasamāpanno ca sikkhaṃ paripūrento",
  "tika-vin06t:349_14": "sājīvañca avītikkamanto, ayameva catuttho bhikkhu ukkaṭṭho idha adhippeto siyā. Na",
  "tika-vin06t:349_15": "hi bhagavā anukkaṭṭhaṃ vattuṃ yuttoti ce? Na, “tatra yāyaṃ adhisīlasikkhā, ayaṃ imasmiṃ",
  "tika-vin06t:349_16": "atthe adhippetā sikkhā”tivacanavirodhato. Ukkaṭṭhaggahaṇādhippāye sati “sikkhāti",
  "tika-vin06t:349_17": "tisso sikkhā”ti ettakameva vattabbanti adhippāyo. Sikkhattayasamāpanno hi sabbukkaṭṭhoti.",
  "tika-vin06t:350_0": "“Methunaṃ dhammaṃ paṭiseveyyā”ti parato vacanaṃ apekkhitvā adhisīlasikkhāva vuttāti",
  "tika-vin06t:350_1": "ce? Na, tassāpi abhabbattā. Na hi adhisīlasikkhaṃ paripūrento sājīvañca avītikkamanto",
  "tika-vin06t:350_2": "methunaṃ dhammaṃ paṭisevituṃ bhabbo, taṃ sikkhaṃ aparipūrento sājīvañca vītikkamanto",
  "tika-vin06t:350_3": "eva hi paṭiseveyyāti adhippāyo, tasmā evamettha attho gahetabbo. Yasmā sikkhāpadasaṅkhāto",
  "tika-vin06t:350_4": "sājīvo adhisīlasikkhameva saṅgaṇhāti, netaraṃ adhicittasikkhaṃ adhipaññāsikkhaṃ vā,",
  "tika-vin06t:350_5": "tasmā “tatra yāyaṃ adhisīlasikkhā, ayaṃ imasmiṃ atthe adhippetā sikkhā”ti vuttaṃ,",
  "tika-vin06t:350_6": "tasmā adhisīlasikkhāya saṅgāhako sājīvo sikkhāsājīvoti vutto. Iti sājīvavisesanatthaṃ",
  "tika-vin06t:350_7": "sikkhāggahaṇaṃ kataṃ. Tadatthadīpanatthameva vibhaṅge sikkhaṃ aparāmasitvā “tasmiṃ",
  "tika-vin06t:350_8": "sikkhati, tena vuccati sājīvasamāpanno”ti vuttaṃ, tena ekamevidaṃ atthapadanti dīpitaṃ",
  "tika-vin06t:350_9": "hoti. Tañca upasampadūpagamanantarato paṭṭhāya sikkhanādhikārattā “sikkhatī”ti ca",
  "tika-vin06t:350_10": "“samāpanno”ti ca vuccati. Yo evaṃ “sikkhāsājīvasamāpanno”ti saṅkhyaṃ gato, tādisaṃ",
  "tika-vin06t:350_11": "paccayaṃ paṭicca aparabhāge sājīvasaṅkhātameva sikkhaṃ appaccakkhāya, tasmiṃyeva",
  "tika-vin06t:350_12": "ca dubbalyaṃ anāvikatvā methunaṃ dhammaṃ paṭiseveyyāti ayamattho yujjati. Kintu aṭṭhakathānayo",
  "tika-vin06t:350_13": "paṭikkhitto hoti. So ca na paṭikkhepārahoti tena tadanusārena bhavitabbaṃ.",
  "tika-vin06t:351_0": "Adhippāyo panettha pariyesitabbo, so dāni vuccati – sabbesupi sikkhāpadesu idameva",
  "tika-vin06t:351_1": "bhikkhulakkhaṇaṃ sādhāraṇaṃ, yadidaṃ “bhikkhūnaṃ sikkhāsājīvasamāpanno”ti. Khīṇāsavopi",
  "tika-vin06t:351_2": "sāvako āpattiṃ āpajjati acittakaṃ, tathā sekkho. Puthujjano pana sacittakampi, tasmā",
  "tika-vin06t:351_3": "sekkhāsekkhaputhujjanabhikkhūnaṃ sāmaññamidaṃ bhikkhulakkhaṇanti katvā kevalaṃ sikkhāsamāpanno,",
  "tika-vin06t:351_4": "kevalaṃ sājīvasamāpanno ca ubhayasamāpanno cāti sarūpekadesekasesanayena “sikkhāsājīvasamaāpanno”tveva",
  "tika-vin06t:351_5": "sampiṇḍetvā ukkaṭṭhaggahaṇena anukkaṭṭhānaṃ gahaṇasiddhito aṭṭhakathāyaṃ ukkaṭṭhova",
  "tika-vin06t:351_6": "vutto. Tameva sampādetuṃ “tasmiṃ sikkhati, tena vuccati sājīvasamāpanno”ti ettha",
  "tika-vin06t:351_7": "sikkhāpadassa avacane parihāraṃ vatvā yasmā pana so asikkhampi samāpanno, tasmā sikkhāsamāpannotipi",
  "tika-vin06t:351_8": "atthato veditabboti ca vatvā “yaṃ sikkhaṃ samāpanno taṃ appaccakkhāya yañca sājīvaṃ",
  "tika-vin06t:351_9": "samāpanno tattha dubbalyaṃ anāvikatvā”ti vuttanti ayamaṭṭhakathāyaṃ adhippāyo veditabbo.",
  "tika-vin06t:351_10": "Etasmiṃ pana adhippāye adhisīlasikkhāya eva gahaṇaṃ sabbatthikattā, sīlādhikārato",
  "tika-vin06t:351_11": "ca vinayassāti veditabbaṃ. Yathā ca sikkhāpadaṃ samādiyanto sīlaṃ samādiyatīti vuccati,",
  "tika-vin06t:351_12": "evaṃ sikkhāpadaṃ paccakkhanto sīlasaṅkhātaṃ sikkhaṃ paccakkhātīti vattuṃ yujjati,",
  "tika-vin06t:351_13": "tasmā tattha vuttaṃ “yaṃ sikkhaṃ samāpanno, taṃ appaccakkhāyā”ti. Sikkhaṃ paccakkhāya",
  "tika-vin06t:351_14": "paṭisevitamethunassa upasampadaṃ anujānanto na samūhanati nāma. Na hi so bhikkhu",
  "tika-vin06t:351_15": "hutvā paṭisevi, “yo pana bhikkhū”ti ca paññattaṃ. Ettāvatā samāsato “sikkhāsājīvasamānno”ti",
  "tika-vin06t:351_16": "ettha vattabbaṃ vuttaṃ.",
  "tika-vin06t:352_0": "Kiṃ iminā visesavacanena payojanaṃ, nanu “yo pana bhikkhu sikkhaṃ appaccakkhāya dubbalyaṃ",
  "tika-vin06t:352_1": "anāvikatvā…pe… asaṃvāso”ti ettakameva vattabbanti ce? Na vattabbaṃ aniṭṭhappasaṅgato.",
  "tika-vin06t:352_2": "Yo pana sikkhāsājīvasamāpanno theyyasaṃvāsādiko kevalena samaññāmattena, paṭiññāmattena",
  "tika-vin06t:352_3": "vā bhikkhu, tassāpi sikkhāpaccakkhānaṃ atthi. Sikkhaṃ appaccakkhāya ca methunaṃ dhammaṃ",
  "tika-vin06t:352_4": "paṭisevantassa pārājikāpatti. Yo vā pacchā pārājikaṃ āpattiṃ āpajjitvā na sikkhāsājīvasamāpanno",
  "tika-vin06t:352_5": "tassa ca, yo vā pakkhapaṇḍakattā paṇḍakabhāvūpagamanena na sikkhāsājīvasamāpanno",
  "tika-vin06t:352_6": "tassa ca tadubhayaṃ atthīti āpajjati. “Paṇḍakabhāvapakkhe ca pakkhapaṇḍako upasampadāya",
  "tika-vin06t:352_7": "na vatthū”ti vuttaṃ, tasmā itarasmiṃ pakkhe vatthūti siddhaṃ, tasmiṃ pakkhe upasampanno",
  "tika-vin06t:352_8": "paṇḍakabhāvapakkhe paṇḍakattā na sikkhāsājīvasamāpanno, so pariccajitabbasikkhāya",
  "tika-vin06t:352_9": "abhāvena sikkhaṃ appaccakkhāya mukhena parassa aṅgajātaggahaṇādayo methunaṃ dhammaṃ",
  "tika-vin06t:352_10": "paṭiseveyya, tassa kuto pārājikāpattīti adhippāyo. Ayaṃ nayo apaṇḍakapakkhaṃ alabhamānasseva",
  "tika-vin06t:352_11": "parato yujjati, labhantassa pana arūpasattānaṃ kusalānaṃ samāpattikkhaṇe bhavaṅgavicchede",
  "tika-vin06t:352_12": "satipi amaraṇaṃ viya paṇḍakabhāvapakkhepi bhikkhubhāvo atthi. Saṃvāsaṃ vā sādiyantassa",
  "tika-vin06t:352_13": "na theyyasaṃvāsakabhāvo atthi antimavatthuṃ ajjhāpannassa viya. Na ca sahaseyyādikaṃ",
  "tika-vin06t:352_14": "janeti. Gaṇapūrako pana na hoti antimavatthuṃ ajjhāpanno viya, na so sikkhāsājīvasamāpanno,",
  "tika-vin06t:352_15": "itarasmiṃ pana pakkhe hoti, ayaṃ imassa tato viseso. Kimayaṃ sahetuko, udāhu ahetukoti?",
  "tika-vin06t:352_16": "Na ahetuko. Yato upasampadā tassa apaṇḍakapakkhe anuññātā sahetukapaṭisandhikattā.",
  "tika-vin06t:352_17": "Paṇḍakabhāvapakkhepi kissa nānuññātāti ce? Paṇḍakabhūtattā opakkamikapaṇḍakassa viya.",
  "tika-vin06t:353_0": "Apica sikkhāsājīvasamāpannoti iminā tassa sikkhāsamādānaṃ dīpetvā taṃ samādinnasikkhaṃ",
  "tika-vin06t:353_1": "appaccakkhāya tattha ca dubbalyaṃ anāvikatvāti vattuṃ yujjati, na aññathāti iminā",
  "tika-vin06t:353_2": "kāraṇena yathāvuttāniṭṭhappasaṅgato “yo pana bhikkhu bhikkhūnaṃ sikkhāsājīvasamāpanno",
  "tika-vin06t:353_3": "sikkhaṃ appaccakkhāyā”tiādi vuttaṃ. Yathā cettha, tathā “yo pana bhikkhu bhikkhūnaṃ",
  "tika-vin06t:353_4": "sikkhāsājīvasamāpanno sikkhaṃ appaccakkhāya dubbalyaṃ anāvikatvā gāmā vā araññā vā",
  "tika-vin06t:353_5": "adinnaṃ theyyasaṅkhātaṃ ādiyeyya, sugatacīvarappamāṇaṃ cīvaraṃ kārāpeyya atirekaṃ",
  "tika-vin06t:353_6": "vā, chedanakaṃ pācittiya”ntiādinā nayena sabbattha yojetabbaṃ. Antamaso tiracchānagatāyapīti",
  "tika-vin06t:353_7": "manussitthiṃ upādāya vuttaṃ. Na hi “pageva paṇḍake purise vā”ti vattuṃ yujjati. Sesaṃ",
  "tika-vin06t:353_8": "tattha tattha vuttanayameva.",
  "tika-vin06t:354": "Ayaṃ paṭhamapārājikassa mātikāya tāva vinicchayo.",
  "tika-vin06t:355": "Catubbidhavinayakathāvaṇṇanā",
  "tika-vin06t:356_0": "45. Nīharitvāti ettha sāsanato nīharitvāti attho. “Pañcahupāli, aṅgehi samannāgatena",
  "tika-vin06t:356_1": "bhikkhunā nānuyuñjitabbaṃ. Katamehi pañcahi? Suttaṃ na jānāti, suttānulomaṃ na jānātī”ti",
  "tika-vin06t:356_2": "evamādito hi pariyattisāsanato suttaṃ, suttānulomañca nīharitvā pakāsesuṃ. “Anāpatti",
  "tika-vin06t:356_3": "evaṃ amhākaṃ ācariyānaṃ uggaho paripucchāti bhaṇatī”ti evamādito pariyattisāsanato",
  "tika-vin06t:356_4": "ācariyavādaṃ nīharitvā pakāsesuṃ. Bhārukacchakavatthusmiṃ “āyasmā upāli evamāha –",
  "tika-vin06t:356_5": "anāpatti, āvuso, supinantenā”ti evamādito pariyattisāsanato eva attanomatiṃ nīharitvā",
  "tika-vin06t:356_6": "pakāsesuṃ. Tāya hi attanomatiyā thero etadaggaṭṭhānaṃ labhi. Api ca vuttañhetaṃ bhagavatā",
  "tika-vin06t:356_7": "“anupasampannena paññattena vā apaññattena vā vuccamāno…pe… anādariyaṃ karoti, āpatti",
  "tika-vin06t:356_8": "dukkaṭassā”ti. Tattha hi paññattaṃ nāma suttaṃ. Sesattayaṃ apaññattaṃ nāma. Tenāyaṃ",
  "tika-vin06t:356_9": "“catubbidhañhi vinayaṃ, mahātherā”ti gāthā suvuttā. Yaṃ sandhāya vuttaṃ nāgasenattherena.",
  "tika-vin06t:356_10": "Āhaccapadenāti aṭṭha vaṇṇaṭṭhānāni āhacca vuttena padanikāyenāti attho, udāhaṭena",
  "tika-vin06t:356_11": "kaṇṭhokkantena padasamūhenāti adhippāyo. Rasenāti tassa āhaccabhāsitassa rasena,",
  "tika-vin06t:356_12": "tato uddhaṭena vinicchayenāti attho. Suttacchāyā viya hi suttānulomaṃ. Ācariyavādo",
  "tika-vin06t:356_13": "“ācariyavaṃso”ti vutto pāḷiyaṃ vuttānaṃ ācariyānaṃ paramparāya ābhatova pamāṇanti",
  "tika-vin06t:356_14": "dassanatthaṃ. Adhippāyoti kāraṇopapattisiddho uhāpohanayappavatto paccakkhādipamāṇapatirūpako.",
  "tika-vin06t:356_15": "Adhippāyoti ettha “attanomatī”ti keci atthaṃ vadanti.",
  "tika-vin06t:357_0": "Parivāraṭṭhakathāyaṃ, idha ca kiñcāpi “suttānulomaṃ nāma cattāro mahāpadesā”ti vuttaṃ,",
  "tika-vin06t:357_1": "atha kho mahāpadesanayasiddhaṃ paṭikkhittāpaṭikkhittaṃ anuññātānanuññātaṃ kappiyākappiyanti",
  "tika-vin06t:357_2": "atthato vuttaṃ hoti. Tattha yasmā ṭhānaṃ okāso padesoti kāraṇavevacanāni “aṭṭhānametaṃ,",
  "tika-vin06t:357_3": "ānanda, anavakāso”tiādi sāsanato, “niggahaṭṭhāna”nti ca “asandiṭṭhiṭṭhāna”nti ca",
  "tika-vin06t:357_4": "“asandiṭṭhi ca pana padeso”ti ca lokato, tasmā mahāpadesāti mahākāraṇānīti attho.",
  "tika-vin06t:357_5": "Kāraṇaṃ nāma ñāpako hetu idhādhippetaṃ. Mahantabhāvo pana tesaṃ mahāvisayattā mahābhūtānaṃ",
  "tika-vin06t:357_6": "viya. Te duvidhā vinayamahāpadesā suttantikamahāpadesā cāti. Tattha vinayamahāpadesā",
  "tika-vin06t:357_7": "vinaye payogaṃ gacchanti, itare ubhayatthāpi, teneva parivāre anuyogavatte “dhammaṃ",
  "tika-vin06t:357_8": "na jānāti, dhammānulomaṃ na jānātī”ti vuttaṃ. Tattha dhammanti ṭhapetvā vinayapiṭakaṃ",
  "tika-vin06t:357_9": "avasesapiṭakadvayaṃ. Dhammānulomanti suttantike cattāro mahāpadese. Tattha yo dhammaṃ",
  "tika-vin06t:357_10": "dhammānulomañceva jānāti, na vinayaṃ vinayānulomañca, so “dhammaṃ rakkhāmī”ti vinayaṃ",
  "tika-vin06t:357_11": "ubbinayaṃ karoti, itaro “vinayaṃ rakkhāmī”ti dhammaṃ uddhammaṃ karoti, ubhayaṃ jānanto",
  "tika-vin06t:357_12": "ubhayampi sampādeti.",
  "tika-vin06t:358_0": "Tatridaṃ mukhamattaṃ – tattha paṭhamo “so ce pavesanaṃ sādiyati, paviṭṭhaṃ, ṭhitaṃ,",
  "tika-vin06t:358_1": "uddharaṇaṃ sādiyati āpatti, na sādiyati anāpattī”ti ettha vippaṭipajjati. So hāyasmā",
  "tika-vin06t:358_2": "sukhavedanīyassa upādinnaphoṭṭhabbassa, kāyindriyassa ca samāyoge sati paṭivijānanto",
  "tika-vin06t:358_3": "kāyikasukhavedanuppattimattena sādiyati nāmāti paricchinditvā tassa āpatti pārājikassāti",
  "tika-vin06t:358_4": "asevanādhippāyassapi āpattippasaṅgaṃ karoti, tathā yassa santhatattā vā yonidosavasena",
  "tika-vin06t:358_5": "vā dukkhā asātā vedanā, vātopahaṭagattatāya vā neva kāyikavedanā, tassa jānato ajānatopi",
  "tika-vin06t:358_6": "“anāpatti asādiyantassā”ti suttantaṃ dassetvā sevanādhippāyassāpi anāpattippasaṅgaṃ",
  "tika-vin06t:358_7": "karoti, tathā yadi mocanarāgena upakkamato mutte saṅghādiseso, pageva methunarāgenāti",
  "tika-vin06t:358_8": "dukkaṭaṭṭhānaṃ gahetvā saṅghādisesaṭṭhānaṃ karoti, evaṃ vinayaṃ ubbinayaṃ karoti",
  "tika-vin06t:358_9": "nāma. Itaro “anāpatti ajānantassāti vuttattā jānato jānaneneva sukhavedanā hotu vā",
  "tika-vin06t:358_10": "mā vā sādiyanā hotī”ti vatvā asevanādhippāyassapi jānato anāpattiṭṭhāne āpattiṃ karoti,",
  "tika-vin06t:358_11": "anavajjaṃ sāvajjaṃ karotīti evaṃ dhammaṃ uddhammaṃ karoti. Ubhayaṃ pana jānanto “bhikkhussa",
  "tika-vin06t:358_12": "sevanacittaṃ upaṭṭhiteti vacanato sevanacittamevettha pamāṇaṃ, tassa bhāvena āpatti",
  "tika-vin06t:358_13": "pārājikassa, abhāvena anāpattī”ti vatvā ubhayampi rakkhati sampādeti. Iminā nayena",
  "tika-vin06t:358_14": "sabbasikkhāpadesu yathāsambhavaṃ sappayojanā kātabbā.",
  "tika-vin06t:359_0": "Saṅgītiṃ āropetvā ṭhapitapāḷito vinimuttaṃ katvā ṭhapitattā pāḷivinimuttā atthato,",
  "tika-vin06t:359_1": "nayato, anulomato ca pāḷiokkantavinicchayappavattā anupaviṭṭhavinicchayavasena pavattāti",
  "tika-vin06t:359_2": "attho. “Na samūhanissatī”ti jānantopi bhagavā kevalaṃ “tesaṃ mataṃ pacchimā janatā",
  "tika-vin06t:359_3": "mama vacanaṃ viya pamāṇaṃ karotū”ti dassanatthañca parinibbānakāle evamāha “ākaṅkhamāno,",
  "tika-vin06t:359_4": "ānanda, saṅgho mamaccayena khuddānukhuddakāni sikkhāpadāni samūhanatū”ti, tenetaṃ",
  "tika-vin06t:359_5": "siddhaṃ “paññattampi ce sikkhāpadaṃ samūhanituṃ yassa saṅghassa anuññātaṃ bhagavatā,",
  "tika-vin06t:359_6": "tassa paññattānulomaṃ atirekatthadīpanaṃ, pagevānuññātaṃ bhagavatā”ti. Kiñca bhiyyo",
  "tika-vin06t:359_7": "ūnātirittasikkhāpadesu ācariyakulesu vivādo aññamaññaṃ na kātabboti dassanatthañca.",
  "tika-vin06t:359_8": "Kasmā saṅgho na samūhanīti? Aññamaññaṃ vivādappasaṅgadassanato. Bhagavatā ca “sabbeheva",
  "tika-vin06t:359_9": "samaggehi sammodamānehi avivadamānehi sikkhitabba”nti vuttaṃ. Tattha ca ekacce therā",
  "tika-vin06t:359_10": "evamāhaṃsūti ca aññavādadassanato vivadamānehi sikkhitabbaṃ jātaṃ, tadabhāvattampi",
  "tika-vin06t:359_11": "ñattidutiyakammavācaṃ sāvetvā avivadamāneheva sikkhitabbaṃ akāsi.",
  "tika-vin06t:360_0": "Apicāti attano matiyā pākaṭakaraṇatthaṃ ārambho. Tattha “suttantābhidhammavinayaṭṭhakathāsū”ti",
  "tika-vin06t:360_1": "vacanato piṭakattayassapi sādhāraṇā esā kathāti veditabbā, “atha panāyaṃ kappiya”ntiādi",
  "tika-vin06t:360_2": "vinayasseva. Kārakasaṅghasadisanti saṅgītikārakasaṅghasadisaṃ. “Suttādicatukkaṃ appaccakkhāya",
  "tika-vin06t:360_3": "tena aviruddhassa kammassa kārakasaṅghasadisa”nti dhammasirittherassa gaṇṭhipade",
  "tika-vin06t:360_4": "vuttaṃ, taṃ ayuttaṃ, “suttameva balavataraṃ. Suttañhi appaṭivattiyaṃ kārakasaṅghasadisa”nti",
  "tika-vin06t:360_5": "etehi padehi ayuttattā. Pākatike pana gaṇṭhipade “tamatthaṃ vinicchinitvā tassa kārakasaṅghasadisa”nti",
  "tika-vin06t:360_6": "vuttaṃ. Paravādīti amhākaṃ samayavijānanako aññanikāyikoti vuttaṃ. Paravādī suttānulomanti",
  "tika-vin06t:360_7": "kathaṃ? “Aññatra udakadantaponā”ti suttaṃ sakavādissa, tadanulomato nāḷikeraphalassa",
  "tika-vin06t:360_8": "udakampi udakameva hotīti paravādī ca.",
  "tika-vin06t:361": "“Nāḷikerassa yaṃ toyaṃ, purāṇaṃ pittabandhanaṃ;",
  "tika-vin06t:362": "Tameva taruṇaṃ toyaṃ, pittaghaṃ balabandhana”nti. –",
  "tika-vin06t:363_0": "Evaṃ paravādinā vutte sakavādī dhaññaphalassa gatikattā, āhāratthassa ca pharaṇato",
  "tika-vin06t:363_1": "“yāvakālikameva ta”nti vadanto paṭikkhipati. Paro ācariyavādanti “suṅkaṃ pariharatīti",
  "tika-vin06t:363_2": "ettha upacāraṃ okkamitvā kiñcāpi pariharati, avahāro evā”ti aṭṭhakathāvacanato “tathā",
  "tika-vin06t:363_3": "karonto pārājikamāpajjatī”ti paravādinā vutte sakavādī “suṅkaṃ pariharati, āpatti",
  "tika-vin06t:363_4": "dukkaṭassā”ti suttaṃ tattheva āgatamahāaṭṭhakathāvacanena saddhiṃ dassetvā paṭisedheti,",
  "tika-vin06t:363_5": "tathā karontassa dukkaṭamevāti. Paro attanomatīti ettha “purebhattaṃ parasantakaṃ",
  "tika-vin06t:363_6": "avaharāti purebhattameva harissāmīti vāyamantassa pacchābhattaṃ hoti, purebhattapayogova",
  "tika-vin06t:363_7": "so, tasmā mūlaṭṭho na muccatīti tumhākaṃ theravādattā mūlaṭṭhassa pārājikamevā”ti",
  "tika-vin06t:363_8": "paravādinā vutte sakavādī “taṃ saṅketaṃ pure vā pacchā vā taṃ bhaṇḍaṃ avaharati,",
  "tika-vin06t:363_9": "mūlaṭṭhassa anāpattī”ti suttaṃ dassetvā paṭikkhipati.",
  "tika-vin06t:364_0": "Paro suttanti “aniyatahetudhammo sammattaniyatahetudhammassa ārammaṇapaccayena paccayo”ti",
  "tika-vin06t:364_1": "suttaṃ paṭṭhāne likhitaṃ dassetvā “ariyamaggassa na nibbānamevārammaṇa”nti paravādinā",
  "tika-vin06t:364_2": "vutte sakavādī “ārammaṇattikādisuttānulome na otaratī”ti paṭikkhipati. Suttānulome",
  "tika-vin06t:364_3": "otarantaṃyeva hi suttaṃ nāma, netaraṃ. Tena vuttaṃ pāḷiāgataṃ paññāyatīti ettakenapi",
  "tika-vin06t:364_4": "siddhe tisso saṅgītiyo āruḷhapāḷiāgataṃ paññāyatī”tiādi. Tādisañhi pamādalekhanti",
  "tika-vin06t:364_5": "ācariyo. “Appamādo amataṃ padaṃ, pamādo maccuno pada”nti vacanato dinnabhojane bhuñjitvā",
  "tika-vin06t:364_6": "parissayāni parivajjitvā satiṃ paccupaṭṭhapetvā viharanto nicco hotīti. Evarūpassa",
  "tika-vin06t:364_7": "atthassa vasena āruḷhampi suttaṃ na gahetabbaṃ, tena vuttaṃ no ce tathā paññāyatīti",
  "tika-vin06t:364_8": "siddhepi “no ce tathā paññāyati, na otarati na sametī”ti. “Bāhirakasuttaṃ vā”ti vuttattā",
  "tika-vin06t:364_9": "attano suttampi atthena asamentaṃ na gahetabbaṃ. Paro ācariyavādantiādīsu dvīsu nayesu",
  "tika-vin06t:364_10": "pamādalekhavasena tattha tattha āgataṭṭhakathāvacanaṃ theravādehi saddhiṃ yojetvā veditabbaṃ.",
  "tika-vin06t:365_0": "Atha panāyaṃ ācariyavādaṃ. Paro suttanti paravādinā “mūlabījaṃ nāma haliddi siṅgiveraṃ",
  "tika-vin06t:365_1": "vacā…pe… bīje bījasaññī chindati vā chedāpeti vā bhindati vā…pe… āpatti pācittiyassāti",
  "tika-vin06t:365_2": "tumhākaṃ pāṭhattā haliddigaṇṭhiṃ chindantassa pācittiya”nti vutte sakavādī “yāni",
  "tika-vin06t:365_3": "vā panaññāni atthi mūle sañjāyantī”tiādiṃ dassetvā tassa aṭṭhakathāsaṅkhātena ācariyavādena",
  "tika-vin06t:365_4": "paṭikkhipati. Na hi gaṇṭhimhi gaṇṭhi jāyatīti. Paro suttānulomanti paravādinā “anāpatti",
  "tika-vin06t:365_5": "evaṃ amhākaṃ ācariyānaṃ uggahoti vacanassānulomato ‘amhākaṃ porāṇabhikkhū ekapāsāde",
  "tika-vin06t:365_6": "gabbhaṃ thaketvā anupasampannena sayituṃ vaṭṭatīti tathā katvā āgatā, tasmā amhākaṃ",
  "tika-vin06t:365_7": "vaṭṭatī’ti tumhesu eva ekaccesu vadantesu tumhākaṃ na kiñci vattuṃ sakkā”ti vutte",
  "tika-vin06t:365_8": "sakavādī “suttaṃ suttānulomañca uggahitakānaṃyeva ācariyānaṃ uggaho pamāṇa”ntiādiaṭṭhakathāvacanaṃ",
  "tika-vin06t:365_9": "dassetvā paṭisedheti. Paro attanomatinti “dvāraṃ vivaritvā anāpucchā sayitesu ke",
  "tika-vin06t:365_10": "muccantī”ti ettha pana dvepi janā muccanti yo ca yakkhagahitako, yo ca bandhitvā",
  "tika-vin06t:365_11": "nipajjāpitoti tumhākaṃ theravādattā aññe sabbepi yathā tathā vā nipannādayopi muccantīti paṭisedheti.",
  "tika-vin06t:366_0": "Atha panāyaṃ attanomatiṃ. Paro suttanti “āpattiṃ āpajjantī”ti paravādinā gutte sakavādī",
  "tika-vin06t:366_1": "“divā kilantarūpo mañce nisinno pāde bhūmito amocetvāva niddāvasena nipajjati, tassa",
  "tika-vin06t:366_2": "anāpattī”tiādiaṭṭhakathāvacanaṃ dassetvā ekabhaṅgena nipannādayopi muccantīti paṭisedheti.",
  "tika-vin06t:366_3": "Athāyaṃ attanomatiṃ. Paro suttānulomanti “domanassaṃ pāhaṃ, devānaminda, duvidhena",
  "tika-vin06t:366_4": "vadāmi sevitabbampi asevitabbampītiādivacanehi saṃsandanato sadārapose doso tumhākaṃ",
  "tika-vin06t:366_5": "natthi, tena vuttaṃ ‘puttadārassa saṅgaho”’ti paravādinā vutte kiñcāpi sakavādī bahussuto",
  "tika-vin06t:366_6": "na hoti, atha kho rāgasahiteneva akusalena bhavitabbanti paṭikkhipati. Sesesupi iminā",
  "tika-vin06t:366_7": "nayena aññathāpi anurūpato yojetabbaṃ. Idaṃ sabbaṃ upatissattherādayo āhu. Dhammasiritthero",
  "tika-vin06t:366_8": "pana “ettha paroti vutto aññanikāyiko, so pana attano suttādīniyeva āharati. Tāni",
  "tika-vin06t:366_9": "sakavādī attano suttādimhi otāretvā sace sameti gaṇhāti, no ce paṭikkhipatī”ti vadati.",
  "tika-vin06t:367": "Catubbidhavinayakathāvaṇṇanā niṭṭhitā.",
  "tika-vin06t:368": "Padabhājanīyavaṇṇanā",
  "tika-vin06t:369_0": "Sikkhāpadavibhaṅge pana kiñcāpi yo panāti anavasesapariyādānapadaṃ, tathāpi bhikkhūti",
  "tika-vin06t:369_1": "iminā parapadena samānādhikaraṇattā tadanurūpānevassa vibhaṅgapadāni vuttāni. Bhikkhunibbacanapadāni",
  "tika-vin06t:369_2": "tīṇi kiñcāpi sabhikkhubhāvassa, abhikkhubhāvassa cāti yassa kassaci pabbajitassa",
  "tika-vin06t:369_3": "sādhāraṇāni, tathāpi “asuddho hoti puggalo aññataraṃ pārājikaṃ dhammaṃ ajjhāpanno,",
  "tika-vin06t:369_4": "tañce suddhadiṭṭhi samāno anokāsaṃ kārāpetvā cāvanādhippāyo vadeti, āpatti saṅghādisesena",
  "tika-vin06t:369_5": "dukkaṭassā”ti evamādisuttaṃ nibbacanatthayuttova puggalo “āpatti saṅghādisesena dukkaṭassā”ti",
  "tika-vin06t:369_6": "ettha vatthu, na itaro gihibhūtoti dassanatthaṃ vuttaṃ. Sabbassapi vinayapiṭakassa",
  "tika-vin06t:369_7": "sādhāraṇaṃ bhikkhulakkhaṇaṃ vatthuñhi bhagavā ārabhi. Yo pana suddho eva samāno kenaci",
  "tika-vin06t:369_8": "kāraṇena gihiliṅge ṭhito, so attano sabhikkhubhāvattā eva vatthu hoti, asuddhopi",
  "tika-vin06t:369_9": "bhikkhuliṅge ṭhitattāti ayamattho dassito hoti. Asuddhopi ñātakehi, paccatthikehi",
  "tika-vin06t:369_10": "vā rājabhayādikāraṇena vā kāsāvesu saussāhova apanītakāsāvo vatthu eva puna kāsāvaggahaṇena",
  "tika-vin06t:369_11": "theyyasaṃvāsakabhāvānupagamanato, bhikkhunibbacanatthe anikkhittadhurattāti vuttaṃ",
  "tika-vin06t:369_12": "hoti. Yo pana liṅgatthenako bhikkhunibbacanatthaṃ sayañca ajjhupagato, saṃvāsaṃ thenento,",
  "tika-vin06t:369_13": "tañce suddhadiṭṭhi samāno anokāsaṃ kārāpetvā cāvanādhippāyo vadeti, āpatti saṅghādisesena",
  "tika-vin06t:369_14": "dukkaṭassāti ayampi attho dassito hoti.",
  "tika-vin06t:370_0": "“Samaññāya bhikkhu paṭiññāya bhikkhū”ti vacanadvayaṃ yathāvuttañca atthaṃ upabrūheti,",
  "tika-vin06t:370_1": "antarā uppannāya niyatāya micchādiṭṭhiyā upacchinnakusalamūlo kevalāya samaññāya,",
  "tika-vin06t:370_2": "paṭiññāya ca “bhikkhū”ti vuccati, na paramatthatoti imaṃ atirekatthaṃ dīpeti. Kiṃ",
  "tika-vin06t:370_3": "vuttaṃ hoti? “Nāhaṃ, bhikkhave, aññaṃ ekadhammampi samanupassāmi, yaṃ evaṃ mahāsāvajjaṃ",
  "tika-vin06t:370_4": "yathayidaṃ, bhikkhave, micchādiṭṭhi. Micchādiṭṭhiparamāni, bhikkhave, mahāvajjānī”ti",
  "tika-vin06t:370_5": "āhaccabhāsitaṃ saṅgītittayāruḷhaṃ suttaṃ, aṭṭhakathāyampissa “micchādiṭṭhiparamā",
  "tika-vin06t:370_6": "etesanti micchādiṭṭhiparamānī”ti vuttaṃ. Pañca ānantariyakammāni mahāsāvajjāni, micchādiṭṭhi",
  "tika-vin06t:370_7": "pana mahāsāvajjatarāti adhippāyoti. Kasmā? Tesañhi paricchedo atthi, sabbabalavampi",
  "tika-vin06t:370_8": "kappaṭṭhitikameva hoti, niyatamicchādiṭṭhiyā pana paricchedo natthi, tāya samannāgatassa",
  "tika-vin06t:370_9": "bhavato vuṭṭhānaṃ natthi, tasmā “imassa bhikkhukaraṇā kusalā dhammā saṃvijjantī”ti",
  "tika-vin06t:370_10": "vā “suddhovāya”nti vā na sakkā vattuṃ. “Diṭṭhivipattipaccayā dve āpattiyo āpajjatī”ti",
  "tika-vin06t:370_11": "vuttattā na sakkā “asuddho”ti vā “aññataraṃ pārājikaṃ dhammaṃ ajjhāpanno”ti vā vattuṃ.",
  "tika-vin06t:370_12": "Esa hi ubhopi pakkhe na bhajati, tena vuttaṃ “samaññāya, paṭiññāya ca bhikkhu, na paramatthato”ti.",
  "tika-vin06t:371_0": "Kimatthaṃ panevaṃ mahāsāvajjāya niyatamicchādiṭṭhiyā pārājikaṃ bhagavā na paññapesīti?",
  "tika-vin06t:371_1": "Dubbijānattā. Pakatiyāpesā diṭṭhi nāma “sammā”ti vā “micchā”ti vā duviññeyyā, pageva",
  "tika-vin06t:371_2": "“niyatā”ti vā “aniyatā”ti vāti. Tattha pārājikāpattiyā paññattāya bhikkhū aññamaññaṃ",
  "tika-vin06t:371_3": "asamadiṭṭhikaṃ pārājikaṃ maññamānā uposathādīni akatvā acireneva sāsanaṃ vināseyyuṃ,",
  "tika-vin06t:371_4": "sayañca apuññaṃ pasaveyyuṃ suddhesupi bhikkhūsu vippaṭipattiyā paṭipajjanena. Tasmā",
  "tika-vin06t:371_5": "upāyakusalatāya pārājikaṃ apaññāpetvā tassa ukkhepanīyakammaṃ, sammāvattañca paññāpetvā",
  "tika-vin06t:371_6": "taṃ saṅghena asambhogaṃ, asaṃvāsañca akāsi. Bhagavā hi tassa ce esā diṭṭhi aniyatā,",
  "tika-vin06t:371_7": "sammāvattaṃ pūretvā osāraṇaṃ labhitvā pakatatto bhaveyya. Niyatā ce, aṭṭhānametaṃ",
  "tika-vin06t:371_8": "anavakāso, yaṃ so niyatamicchādiṭṭhiko sammāvattaṃ pūretvā osāraṇaṃ labhitvā pakatatto",
  "tika-vin06t:371_9": "bhaveyya. Kevalaṃ “samaññāyabhikkhu paṭiññāyabhikkhū”ti nāmamattadhārako hutvā paraṃ",
  "tika-vin06t:371_10": "maraṇā ariṭṭho viya saṃsārakhāṇukova bhavissatīti imaṃ nayaṃ addasa.",
  "tika-vin06t:372_0": "Aṭṭhasu upasampadāsu tissovettha vuttā, na itarā pāṭipuggalattā, bhikkhūnaṃ asantakattā",
  "tika-vin06t:372_1": "ca. Tattha hi ovādapaṭiggahaṇapañhabyākaraṇūpasampadā dvinnaṃ therānaṃ eva, sesā",
  "tika-vin06t:372_2": "tisso bhikkhunīnaṃ santakāti idha nādhippetā, tissannampi upasampadānaṃ majjhe “bhadro",
  "tika-vin06t:372_3": "bhikkhū”tiādīni cattāri padāni vuttāni tissannaṃ sādhāraṇattā. Ehibhikkhubhāvena",
  "tika-vin06t:372_4": "vā saraṇagamanañatticatutthena vā upasampanno hi bhadro ca sāro ca sekkho ca asekkho",
  "tika-vin06t:372_5": "ca hoti, upasampadavacanaṃ pana nesaṃ sāvakabhāvadīpanatthaṃ. Ime eva hi āpattiṃ",
  "tika-vin06t:372_6": "āpajjanti, na sammāsambuddhā, paccekabuddhā ca.",
  "tika-vin06t:373_0": "Ayaṃ imasmiṃ atthe adhippetoti ettha ca āpattiṃ āpajjituṃ bhabbā ñatticatuttheneva",
  "tika-vin06t:373_1": "kammena upasampannā. Na hi aññe ehibhikkhusaraṇagamanaovādapaṭiggahaṇapañhabyākaraṇāhi",
  "tika-vin06t:373_2": "upasampannā āpattiṃ āpajjituṃ bhabbā, tenete paṭikkhipitvā “ayaṃ imasmiṃ atthe adhippeto",
  "tika-vin06t:373_3": "bhikkhū”ti antimova vuttoti kira dhammasiritthero, taṃ ayuttaṃ. “Dve puggalā abhabbā",
  "tika-vin06t:373_4": "āpattiṃ āpajjituṃ buddhā ca paccekabuddhā cā”ti ettakameva vuttanti. Aññathā ehibhikkhuādayopi",
  "tika-vin06t:373_5": "vattabbā siyuṃ. Kiñca bhiyyo “dve puggalā bhabbā āpattiṃ āpajjituṃ bhikkhū ca bhikkhuniyo",
  "tika-vin06t:373_6": "cā”ti sāmaññena vuttattā ca, apica āpattibhayaṭṭhānadassanato ca. Kathaṃ? Āyasmā",
  "tika-vin06t:373_7": "sāriputto āvasathapiṇḍaṃ kukkuccāyanto na paṭiggahesi, cīvaravippavāsabhayā ca sabbaṃ",
  "tika-vin06t:373_8": "ticīvaraṃ gahetvā nadiṃ taranto manaṃ vuḷho ahosi mahākassapo. Kiñca saraṇagamanūpasampadāya",
  "tika-vin06t:373_9": "upasampanne ārabbha saddhivihārikavattādīni asammāvattantānaṃ nesaṃ dukkaṭāni ca",
  "tika-vin06t:373_10": "paññattāni dissanti, tasmā dubbicāritametaṃ. Ayaṃ imasmiṃ atthe adhippeto bhikkhūti",
  "tika-vin06t:373_11": "paṭikkhittāya saraṇagamanūpasampadāya anuññātappasaṅgabhayāti upatissatthero, āpattiyā",
  "tika-vin06t:373_12": "bhabbataṃ sandhāya tasmimpi vutte pubbe paṭikkhittāpi sā puna evaṃ vadantena anuññātāti",
  "tika-vin06t:373_13": "bhikkhūnaṃ micchāgāho vā vimati vā uppajjati, tasmā na vuttāti vuttaṃ hoti, taṃ “bhikkhunī",
  "tika-vin06t:373_14": "nāma ubhatosaṅghe upasampannā”ti iminā sameti. Idañhi sākiyādīnaṃ anuññātaupasampadāya",
  "tika-vin06t:373_15": "anuppabandhabhayā vuttaṃ.",
  "tika-vin06t:374_0": "Ayaṃ panettha amhākaṃ khanti – bhikkhu-padaniddesattā yattakāni tena padena saṅgahaṃ",
  "tika-vin06t:374_1": "gacchanti, ye ca vinayapiṭake tattha tattha sandissanti sayaṃ āpattāpajjanaṭṭhena",
  "tika-vin06t:374_2": "vā duṭṭhullārocanapaṭicchādanādīsu paresaṃ āpattikaraṇaṭṭhena vā, te sabbepi dassetvā",
  "tika-vin06t:374_3": "idāni yadidaṃ tassa bhikkhu-padassa visesanatthaṃ vuttaṃ parapadaṃ “sikkhāsājīvasamāpanno”ti,",
  "tika-vin06t:374_4": "tassa vasena idaṃ vuttaṃ “ayaṃ imasmiṃ atthe adhippeto bhikkhū”ti. So eva hi kammavācānantarameva",
  "tika-vin06t:374_5": "sikkhāsājīvasamāpanno hoti tato paṭṭhāya sauddesasikkhāpadānaṃ uppattidassanato,",
  "tika-vin06t:374_6": "tasseva ca sikkhāpaccakkhānaṃ dissati, netarassa. Tasseva ca sikkhāpaccakkhānaṃ sambhavati",
  "tika-vin06t:374_7": "“ullumpatu maṃ, bhante, saṅgho anukampaṃ upādāyā”ti vatvā samādinnattā, tasseva ca",
  "tika-vin06t:374_8": "upasampannasamanantarameva akaraṇīyanissayācikkhanadassanato, vinayaṃ pātimokkhaṃ",
  "tika-vin06t:374_9": "uddesaṃ paccakkhāmītiādisikkhāpaccakkhānalakkhaṇapāripūrito cāti sikkhāpaccakkhānaṃ",
  "tika-vin06t:374_10": "upādāya so eva idhādhippetoti vuttaṃ hoti.",
  "tika-vin06t:375_0": "Yasmā panassa sikkhāpaccakkhānaṃ sabbathā yujjati, tasmā “sikkhaṃ paccakkhāya taṃ",
  "tika-vin06t:375_1": "taṃ vatthuṃ vītikkamantassa tato tato āpattito anāpatti, itarassa āpattī”ti vattuṃ",
  "tika-vin06t:375_2": "yujjati, tasmā “yattha yattha sāvajjapaññatti, anavajjapaññatti vā, ayaṃ imasmiṃ",
  "tika-vin06t:375_3": "atthe adhippeto bhikkhūti vuccati, tattha tattha tadajjhācāratthenāyameva ñatticatutthena",
  "tika-vin06t:375_4": "upasampanno adhippeto nāmā”ti vattuṃ yujjatīti veditabbaṃ. Evaṃ sante yaṃ vuttaṃ",
  "tika-vin06t:375_5": "“yāya kāyaci upasampadāya ayaṃ imasmiṃ ‘methunaṃ dhammaṃ paṭisevitvā pārājiko hotī’ti",
  "tika-vin06t:375_6": "atthe bhikkhūti adhippeto”ti, tampi na vattabbameva. Kathaṃ hoti? Virodhadosopi parihato",
  "tika-vin06t:375_7": "hoti. Kathaṃ? Sace ñatticatutthena upasampanno eva idhādhippeto “bhikkhū”ti ca “upasampanno”ti",
  "tika-vin06t:375_8": "ca, tena na upasampanno anupasampanno nāmāti katvā ñatticatutthakammato aññathā upasampannā",
  "tika-vin06t:375_9": "nāma mahākassapattherādayo itaresaṃ anupasampannaṭṭhāne ṭhatvā sahaseyyapadasodhammāpattiṃ",
  "tika-vin06t:375_10": "janeyyuṃ, omasanādikāle ca dukkaṭameva janeyyunti evamādiko virodhadoso parihato",
  "tika-vin06t:375_11": "hotīti sabbaṃ ācariyo vadati. Maṅguracchavi nāma sāmo.",
  "tika-vin06t:376_0": "Yasmā te atimahanto jātimado cittaṃ pariyuṭṭhāti, tasmā tumhehi mama sāsane evaṃ",
  "tika-vin06t:376_1": "sikkhitabbaṃ. “Sātasahagatā paṭhamajjhānasukhasahagatā asubhe ca ānāpāne cā”ti gaṇṭhipade",
  "tika-vin06t:376_2": "vuttaṃ. Uddhumātakasaññāti uddhumātakanimitte paṭiladdhapaṭhamajjhānasaññā. Rūpasaññāti",
  "tika-vin06t:376_3": "pathavīkasiṇādirūpāvacarajjhānasaññā. So taṃ byākāsi “avibhūtā, bhante, uddhumātakasaññā",
  "tika-vin06t:376_4": "avaḍḍhitabbattā asubhānaṃ, vibhūtā, bhante, rūpasaññā vaḍḍhitabbattā kasiṇāna”nti.",
  "tika-vin06t:376_5": "Pañcaupasampadakkamo mahāvaggā gahito. Ñatticatutthenāti ettha kiñcāpi ñatti sabbapaṭhamaṃ",
  "tika-vin06t:376_6": "vuccati, tissannaṃ pana anussāvanānaṃ atthabyañjanabhedābhāvato atthabyañjanabhinnā",
  "tika-vin06t:376_7": "ñattitāsaṃ catutthāti katvā “ñatticatuttha”nti vuccati. Byañjanānurūpameva aṭṭhakathāya",
  "tika-vin06t:376_8": "“tīhi anussāvanāhi ekāya ca ñattiyā”ti vuttaṃ, atthapavattikkamena padena pana “ekāya",
  "tika-vin06t:376_9": "ñattiyā tīhi anussāvanāhī”ti vattabbaṃ. Yasmā panettha “cattārimāni, bhikkhave, kammāni,",
  "tika-vin06t:376_10": "cha imāni, bhikkhave, kammāni adhammakammaṃ vaggakamma”nti vacanato kuppakammampi",
  "tika-vin06t:376_11": "katthaci “kamma”nti vuccati tasmā “akuppenā”ti vuttaṃ.",
  "tika-vin06t:377_0": "Yasmā akuppampi ekaccaṃ na ṭhānārahaṃ, yena appatto osāraṇaṃ “sosārito”ti campeyyakkhandhake",
  "tika-vin06t:377_1": "vuccati, tasmā “ṭhānārahenā”ti vuttaṃ. Yadi evaṃ “ṭhānārahenā”ti idameva padaṃ vattabbaṃ,",
  "tika-vin06t:377_2": "na pubbapadaṃ iminā akuppasiddhitoti ce? Taṃ na, aṭṭhānārahena akuppena upasampanno",
  "tika-vin06t:377_3": "imasmiṃ atthe anadhippetoti aniṭṭhappasaṅgato. Dvīhi panetehi ekato vuttehi ayamattho",
  "tika-vin06t:377_4": "paññāyati “kevalaṃ tena akuppena upasampanno ayampi imasmiṃ atthe adhippeto ‘bhikkhū’ti,",
  "tika-vin06t:377_5": "ṭhānārahena ca upasampanno ayampi imasmiṃ atthe adhippeto ‘bhikkhū’ti, kuppena upasampanno",
  "tika-vin06t:377_6": "nādhippeto”ti. Tenāyampi attho sādhito hoti “yo pana, bhikkhu, jānaṃ ūnavīsativassaṃ",
  "tika-vin06t:377_7": "puggalaṃ upasampādeyya, so ca puggalo anupasampanno”ti vacanato yāva na ñāyati, tāva",
  "tika-vin06t:377_8": "samaññāyabhikkhupaṭiññāyabhikkhubhāvaṃ upagatopi na pubbe dassitasamaññāyabhikkhupaṭiññāyabhikkhu",
  "tika-vin06t:377_9": "viya aññesaṃ bhikkhūnaṃ upasampannaṭṭhāne ṭhatvā omasanapācittiyādivatthu hoti, kevalaṃ",
  "tika-vin06t:377_10": "anupasampannaṭṭhāne ṭhatvā “anupasampanne upasampannasaññī padaso dhammaṃ vāceti,",
  "tika-vin06t:377_11": "āpatti pācittiyassā”tiādi āpattivatthumeva hutvā tiṭṭhati. Akuppena upasampanno pana",
  "tika-vin06t:377_12": "pacchā pārājikopi jātito upasampannaṭṭhāne tiṭṭhatīti “paṇḍako, bhikkhave, anupasampanno",
  "tika-vin06t:377_13": "na upasampādetabbo, upasampanno nāsetabbo”tiādinā nayena vuttesu pana vajjanīyapuggalesu",
  "tika-vin06t:377_14": "koci puggalo “upasampanno”ti vuccati, nopi upasampannaṭṭhāne tiṭṭhati, koci tiṭṭhatīti veditabbaṃ.",
  "tika-vin06t:378_0": "Ettha pana atthi kammaṃ akuppaṃ ṭhānārahaṃ, atthi ṭhānārahaṃ nākuppaṃ, atthi akuppañceva",
  "tika-vin06t:378_1": "na ṭhānārahañca, atthi nākuppaṃ na ca ṭhānārahanti idaṃ catukkaṃ veditabbaṃ. Tattha",
  "tika-vin06t:378_2": "paṭhamaṃ tāva vuttaṃ, tatiyacatutthāni pākaṭāni. Dutiyaṃ pariyāyena bhikkhunisaṅghato",
  "tika-vin06t:378_3": "ekatoupasampannāya liṅgaparivatte sati labbhati. Tassa hi puggalassa pubbe sikkhamānakāle",
  "tika-vin06t:378_4": "laddhaṃ ñatticatutthaupasampadākammaṃ kiñcāpi akuppañceva ṭhānārahañca, purisaliṅge",
  "tika-vin06t:378_5": "pana pātubhūte “anujānāmi, bhikkhave, taṃyeva upajjhaṃ tameva upasampada”nti ettha",
  "tika-vin06t:378_6": "apariyāpannattā tassa puggalassa kevalaṃ sāmaṇerabhāvāpattito kammaṃ dāni kuppaṃ",
  "tika-vin06t:378_7": "jātanti vuccati. Liṅgaparivattena cīvarassa adhiṭṭhānavijahanaṃ viya tassa puggalassa",
  "tika-vin06t:378_8": "bhikkhunisaṅghena katāya upasampadāya vijahanaṃ hotīti veditabbaṃ, aññathā so puggalo",
  "tika-vin06t:378_9": "upasampanno bhikkhūti āpajjati. Atha vā liṅgaparivatte asatipitaṃ ekatoupasampadākammaṃ",
  "tika-vin06t:378_10": "kuppati, yathāṭhāne na tiṭṭhati. Tasmā na tāva sā “bhikkhunī”ti saṅkhyaṃ gacchati.",
  "tika-vin06t:378_11": "Yasmā aññataraṃ pārājikaṃ dhammaṃ āpajjitvāpi anāpajjitvāpi uppabbajitukāmatāya gihiliṅgaṃ",
  "tika-vin06t:378_12": "sādiyantiyā punapi upasampadā ubhatosaṅghe labbhati, tasmā tena pariyāyena “kuppatīti",
  "tika-vin06t:378_13": "kuppa”nti vuccati, yathāvuttakammadosābhāvato pana “ṭhānāraha”nti. Bhikkhunī pana",
  "tika-vin06t:378_14": "gihiliṅgaṃ sādiyantikāle na purisaliṅgapātubhāve sati bhikkhūsu upasampadaṃ labbhatīti",
  "tika-vin06t:378_15": "sādhakaṃ kāraṇaṃ na dissati, sikkhaṃ paccakkhāya uppabbajitā ce, labhatīti eke, taṃ",
  "tika-vin06t:378_16": "panāyuttaṃ bhikkhuniyā sikkhāpaccakkhanābhāvatoti amhākaṃ khantīti ācariyo. “Yathā",
  "tika-vin06t:378_17": "‘kattabba’nti vuttaṃ, tathā akate kuppatīti katvā karaṇaṃ satthusāsana”nti gaṇṭhipade",
  "tika-vin06t:378_18": "vuttaṃ. Yattha yattha “gaṇṭhipade”ti vuccati, tattha tattha “dhammasirittherassa",
  "tika-vin06t:378_19": "gaṇṭhipade”ti gahetabbaṃ.",
  "tika-vin06t:379": "Sājīvapadabhājanīyavaṇṇanā",
  "tika-vin06t:380_0": "“Mahābodhisattā niyatā”ti vuttaṃ anugaṇṭhipade. Yattha “anugaṇṭhipade”ti, tattha",
  "tika-vin06t:380_1": "“vajirabuddhittherassā”ti gahetabbaṃ. Sāvakabodhipaccekabodhisammāsambodhīti vā tīsu",
  "tika-vin06t:380_2": "bodhīsu sammāsambodhiyaṃ sattā bodhisattā mahābodhisattā nāma. Pātimokkhasīlabahukattā,",
  "tika-vin06t:380_3": "bhikkhusīlattā, kilesapidahanavasena vattanato, uttamena bhagavatā paññattattā ca",
  "tika-vin06t:380_4": "adhikaṃ, buddhuppādeyeva pavattanato uttamanti aññatarasmiṃ gaṇṭhipade. Kiñcāpi paccekabuddhāpi",
  "tika-vin06t:380_5": "dhammatāvasena pātimokkhasaṃvarasīlena samannāgatāva honti, tathāpi “buddhuppādeyeva",
  "tika-vin06t:380_6": "pavattatī”ti niyamitaṃ tena pariyāyenāti. Tenāha “na hi taṃ paññattiṃ uddharitvā”tiādi.",
  "tika-vin06t:380_7": "Pātimokkhasaṃvaratopi ca maggaphalasampayuttameva sīlaṃ adhisīlaṃ, taṃ pana idha",
  "tika-vin06t:380_8": "anadhippetaṃ. Na hi taṃ pātimokkhuddesena saṅgahitanti. Samantabhadrakaṃ kāraṇavacanaṃ",
  "tika-vin06t:380_9": "sabbasikkhāpadānaṃ sādhāraṇalakkhaṇattā imissā anupaññattiyā ariyapuggalā ca ekaccaṃ",
  "tika-vin06t:380_10": "āpattiṃ āpajjantīti sādhitametaṃ, tasmā “na hi taṃ samāpanno methunaṃ dhammaṃ paṭisevatī”ti",
  "tika-vin06t:380_11": "aṭṭhakathāvacanaṃ asamatthaṃ viya dissatīti? Nāsamatthaṃ, samatthameva yasmiṃ yasmiṃ",
  "tika-vin06t:380_12": "sikkhāpade sāsā vicāraṇā, tassa tasseva vasena aṭṭhakathāya pavattito. Tathā hi kaṅkhāvitaraṇiyaṃ",
  "tika-vin06t:380_13": "udakukkhepasīmādhikāre “timaṇḍalaṃ paṭicchādetvā antaravāsakaṃ anukkhipitvā uttarantiyā",
  "tika-vin06t:380_14": "bhikkhuniyā”ti vuttaṃ bhikkhunivibhaṅge āgatattā. Eseva nayo aññepi evarūpesu. Kimatthanti",
  "tika-vin06t:380_15": "ce taṃ? Pāḷikkamānuvattanena pāḷikkamadassanatthaṃ. Tatridaṃ samāsato adhippāyadīpanaṃ",
  "tika-vin06t:380_16": "– padasodhammasikkhāpadassa tikaparicchede upasampanne upasampannasaññī, anāpatti,",
  "tika-vin06t:380_17": "akaṭānudhammasikkhāpadavasena upasampanne ukkhittake siyā āpatti, tathā sahaseyyasikkhāpadeti",
  "tika-vin06t:380_18": "evamādi. Attho panettha parato āvi bhavissati.",
  "tika-vin06t:381_0": "Yaṃ vuttaṃ aṭṭhakathāyaṃ “tatopi ca maggaphalacittameva adhicittaṃ, taṃ pana idha",
  "tika-vin06t:381_1": "anadhippeta”nti ca, “tatopi ca maggaphalapaññāva adhipaññā, sā pana idha anadhippetā.",
  "tika-vin06t:381_2": "Na hi taṃsamāpanno bhikkhu methunaṃ dhammaṃ paṭisevatī”ti. “Tatra yāyaṃ adhisīlasikkhā,",
  "tika-vin06t:381_3": "ayaṃ imasmiṃ atthe adhippetā sikkhā”ti imāya pāḷiyā virujjhati. Ayañhi pāḷi adhisīlasikkhāva",
  "tika-vin06t:381_4": "idha adhippetā, na itarāti dīpeti. Aṭṭhakathāvacanaṃ tāsampi tiṇṇaṃ lokiyānaṃ adhippetataṃ",
  "tika-vin06t:381_5": "dīpeti. Ayaṃ panettha aṭṭhakathādhippāyo – tissopi lokiyā sikkhā imasmiṃ paṭhamapārājike",
  "tika-vin06t:381_6": "sambhavanti, kālenāpi adhicittapaññālābhī bhikkhu tathārūpaṃ asappāyaṃ paccayaṃ paṭicca",
  "tika-vin06t:381_7": "tato tato adhicittato, adhipaññāto ca āvattitvā sīlabhedaṃ pāpuṇeyyāti ṭhānametaṃ",
  "tika-vin06t:381_8": "vijjati, na lokuttaracittapaññālābhī, ayaṃ nayo itaresupi sabbesu adinnādānādīsu",
  "tika-vin06t:381_9": "sacittakesu labbhati, acittakesu pana itaropi. Tathāpi kevalaṃ vinayapiṭakassa, pātimokkhasīlassa",
  "tika-vin06t:381_10": "ca saṅgāhakattā “sikkhaṃ appaccakkhāyā”ti imasmiṃ uttarapade paccakkhānārahā adhisīlasikkhāva",
  "tika-vin06t:381_11": "lokiyāti dassanatthaṃ pāḷiyaṃ “tatra yāyaṃ adhisīlasikkhā, ayaṃ imasmiṃ atthe adhippetā",
  "tika-vin06t:381_12": "sikkhā”ti vuttanti veditabbaṃ.",
  "tika-vin06t:382_0": "Ettha sikkhāti kāyavacīduccaritato viratī ca cetanā ca, aññatra cetanāyeva veditabbā.",
  "tika-vin06t:382_1": "Sikkhāpadanti sauddesasikkhāpadaṃ, ekaccaṃ anuddesasikkhāpadañca labbhati. Cittassa",
  "tika-vin06t:382_2": "adhikaraṇaṃ katvāti tasmiṃ sikkhatīti adhikaraṇatthe bhummanti dassanatthaṃ vuttaṃ.",
  "tika-vin06t:382_3": "Yathāsikkhāpadanti paccavekkhaṇavasena vuttaṃ. Sīlapaccavekkhaṇāpi hi sīlameva, tasmā",
  "tika-vin06t:382_4": "suppaṭicchannādicārittesu virativippayuttacetanaṃ pavattentopi sikkhaṃ paripūrentotveva",
  "tika-vin06t:382_5": "saṅkhyaṃ gacchati. “Sampajānamusāvāde pācittiya”nti vuttamariyādaṃ avītikkamanto",
  "tika-vin06t:382_6": "“tasmiñca sikkhāpade sikkhatī”ti vuccati. Aññatarasmiṃ pana gaṇṭhipade vuttaṃ “sikkhāti",
  "tika-vin06t:382_7": "taṃ sikkhāpadaṃ sikkhanabhāvena pavattacittuppādo. Sājīvanti paññatti. Tadatthadassanatthaṃ",
  "tika-vin06t:382_8": "pubbe methunasaṃvarassetaṃ adhivacana”nti. Yasmā sikkhāya guṇasammatāya puññasammatāya",
  "tika-vin06t:382_9": "tantiyā abhāvato lokassa dubbalyāvikammaṃ tattha na sambhavati. Patthanīyā hi sā,",
  "tika-vin06t:382_10": "tasmā “yañca sājīvaṃ samāpanno, tattha dubbalyaṃ anāvikatvā”ti vuttaṃ. Āṇāya hi dubbalyaṃ",
  "tika-vin06t:382_11": "sambhavatīti āyasmā upatisso.",
  "tika-vin06t:383": "Sikkhāpaccakkhānakathāvaṇṇanā",
  "tika-vin06t:384_0": "Ettha yāmīti amukasmiṃ titthāyatane, gharādimhi vā. Bhāvavikappākārenāti “ahaṃ assa”nti",
  "tika-vin06t:384_1": "āgatattā yaṃ yaṃ bhavitukāmo, tassa tassa bhāvassa vikappākārena, bhikkhubhāvato",
  "tika-vin06t:384_2": "aññabhāvavikappākārenāti adhippāyo.",
  "tika-vin06t:385": "46. Handāti vacasāyeva. Gihibhāvaṃ patthayamānotiādipadehi cittaniyamaṃ dasseti. Ekeneva cittena sikkhāpaccakkhānaṃ hoti, na tadabhāvenāti.",
  "tika-vin06t:386_0": "51. Buddhaṃ dhammantiādipadehi khettaniyamaṃ dasseti. Tattha ādito cuddasahi padehi",
  "tika-vin06t:386_1": "sabhāvapariccāgo, pacchimehi aṭṭhahi bhāvantarādānañca dassitaṃ hoti. Paccakkhāmi",
  "tika-vin06t:386_2": "dhārehīti etehi kālaniyamaṃ dasseti. Vadatīti iminā padena payoganiyamaṃ dasseti.",
  "tika-vin06t:386_3": "Viññāpetīti iminā vijānananiyamaṃ dasseti. Ummattako sikkhaṃ paccakkhāti, ummattakassa",
  "tika-vin06t:386_4": "santike sikkhaṃ paccakkhātītiādīhi puggalaniyamaṃ dasseti. Ariyakena milakkhassa",
  "tika-vin06t:386_5": "santike sikkhaṃ paccakkhātītiādīhi pana puggalādiniyamepi sati vijānananiyamāsambhavaṃ",
  "tika-vin06t:386_6": "dasseti. Tattha “yāya milakkhabhāsāya kālaniyamo natthi, tāyapi bhāsāya kālaniyamatthadīpane",
  "tika-vin06t:386_7": "sati sikkhāpaccakkhānaṃ ruhatīti no matī”ti ācariyo. Davāyātiādīhi khettādiniyame",
  "tika-vin06t:386_8": "satipi cittaniyamābhāvena na ruhatīti dasseti. Sāvetukāmo na sāvetīti cittaniyamepi",
  "tika-vin06t:386_9": "sati payoganiyamābhāvena na ruhatīti dasseti. Aviññussasāveti, viññussa na sāvetīti",
  "tika-vin06t:386_10": "cittakhettakālapayogapuggalavijānananiyamepi sati yaṃ puggalaṃ uddissa sāveti, tasseva",
  "tika-vin06t:386_11": "savane na ruhati, na aññassāti dassanatthaṃ vuttaṃ, tena vuttaṃ aṭṭhakathāyaṃ “yadi",
  "tika-vin06t:386_12": "ayameva jānātūti ekaṃ niyametvā āroceti, tañce so eva jānāti, paccakkhātā hoti sikkhā.",
  "tika-vin06t:386_13": "Atha so na jānāti…pe… appaccakkhātā hoti sikkhā”ti. Sabbaso vā pana na sāveti, appaccakkhā",
  "tika-vin06t:386_14": "hoti sikkhāti cittādiniyameneva sikkhā paccakkhātā hoti, na aññathāti dassanatthaṃ",
  "tika-vin06t:386_15": "vuttaṃ. Ettāvatā “sikkhā…pe… dubbalyaṃ anāvikatvā”ti padassa padabhājanaṃ tīhi ākārehi",
  "tika-vin06t:386_16": "dassitaṃ hoti. Tattha dve amissā, pacchimo eko missoti veditabbo. Teneva vacībhedenāti",
  "tika-vin06t:386_17": "tadatthadīpanamattaṃ vacanaṃ sutvāva teneva vacībhedena jānāpetīti attho. Cittasampayuttanti",
  "tika-vin06t:386_18": "paccakkhātukāmatācittasampayuttaṃ. Samayaññū nāma tadadhippāyajānanamattena hoti.",
  "tika-vin06t:387": "53. Vaṇṇapaṭṭhānaṃ buddhaguṇadīpakaṃ suttaṃ. Upāligahapatinā vuttā kira upāligāthā. Paññāṇaṃ saññāṇanti atthato ekaṃ, tasmā bodhipaññāṇanti bodhisaññāṇaṃ, bodhibījanti vuttaṃ hoti.",
  "tika-vin06t:388_0": "Dvinnampi niyametvāti ettha “dvīsupi jānantesu eva paccakkhāmīti adhippāyena vutte",
  "tika-vin06t:388_1": "tesu eko ce jānāti, na paccakkhātā hotī”ti aññatarasmimpi gaṇṭhipade vuttaṃ, taṃ",
  "tika-vin06t:388_2": "aṭṭhakathāya na sameti. “Gihī homī”ti vā “gihimhī”ti vā vutte kiñcāpi vattamānavacanaṃ",
  "tika-vin06t:388_3": "hoti. “Dhārehī”ti atthābhāvā ca “dhārehī”ti vutte ca parassupari gacchati, tasmā",
  "tika-vin06t:388_4": "na hoti. Sandiṭṭhikaṃ dhammanti sabbattha dhammavacanaṃ vuttaṃ yaṃ sandhāya “sandiṭṭhika”nti",
  "tika-vin06t:388_5": "vadati, taṃ pakāsetuṃ. Aññathā “vijitavijayaṃ paccakkhāmī”ti vutte cakkavattiādīsupi",
  "tika-vin06t:388_6": "tappasaṅgato buddhasaddopi avasāne vattabbo bhaveyya. Ācariyavevacanesu pana yo maṃ",
  "tika-vin06t:388_7": "pabbājesītiādi upajjhaṃ aggahetvā, paraṃ vā uddissa pabbajitaṃ sandhāya vuttanti.",
  "tika-vin06t:388_8": "Okallakoti kapaṇādhivacanaṃ. Moḷibaddhoti sikhābaddho, omukkamakuṭo vā. Cellako athero.",
  "tika-vin06t:388_9": "Ceṭako majjhimo. Moḷigallo mahāsāmaṇero. Manussaviggahanāgādīnaṃ nāgarūpādīnaṃ vā",
  "tika-vin06t:388_10": "santike, bhāsājānanakinnarādīnaṃ vā. “Devatā nāma mahāpaññā”ti kira pāṭho. Davāyāti",
  "tika-vin06t:388_11": "sahasā. Ravābhaññenāti khalitabhaññena. Akkharasamayānañhi nābhiññātāya vā karaṇānaṃ",
  "tika-vin06t:388_12": "avisadatāya vā hoti ravābhaññaṃ. Avidheyyindriyatāya “potthakarūpasadisassā”ti vuttaṃ,",
  "tika-vin06t:388_13": "garumedhassa mandapaññassa. Kittāvatā pana garumedho hotīti ce? Samaye akovidatāya.",
  "tika-vin06t:389": "Sikkhāpaccakkhānakathāvaṇṇanā niṭṭhitā.",
  "tika-vin06t:390": "Mūlapaññattikathāvaṇṇanā",
  "tika-vin06t:391_0": "55. “Paṭisevatināmā”ti padaṃ mātikāyaṃ natthi, tasmā “paṭiseveyyāti etthā”tiādimāha.",
  "tika-vin06t:391_1": "“Eso methunadhammo nāmā”ti sabbapāḷipotthakesu, aṭṭhakathāyaṃ “eso vuccati methunadhammo",
  "tika-vin06t:391_2": "nāmā”ti uddhaṭā. Itthiyā nimittena attano nimittanti duviññeyyametaṃ dassitaṃ. Attano",
  "tika-vin06t:391_3": "nimittena itthiyā nimittaṃ suviññeyyattā na dassitaṃ. Cattāri ṭhānāni muñcitvāti",
  "tika-vin06t:391_4": "ettha abbhantaratalaṃ chupantaṃyeva sandhāya vuttaṃ, acchupantaṃ nīharantassa anāpatti.",
  "tika-vin06t:391_5": "Majjhanti aggappadesaṃ. Uparibhāgamajjhanti uparibhāgassa aggappadesaṃ. Naṭṭhakāyappasādanti",
  "tika-vin06t:391_6": "ettha upahatindriyassa āpattisambhavato idhāpi āpattīti ce? Neti dassanatthaṃ “matacammaṃ",
  "tika-vin06t:391_7": "vā”tiādi vuttaṃ. Matacammañhi anupādinnaṃ, upādinne eva pārājikāpatti. Apidhāya appaṭicchādetvā.",
  "tika-vin06t:391_8": "Yathā dantā na dissanti, tathā pidhāyeva nisīditabbanti adhippāyo.",
  "tika-vin06t:392_0": "Gonasoti goṇapiṭṭhiko maṇḍalasappo, yassa piṭṭhe lohitakāni maṇḍalāni dissanti. Kalalaparicayavāricāramacchaggahaṇena",
  "tika-vin06t:392_1": "kiñcāpi samudde mahāmukhā hatthisarīrampi ekappahārena gilituṃ samatthā tato mahantatarā",
  "tika-vin06t:392_2": "ca gahitā honti, tesaṃ mukhādīsu methunadhammo na sambhavatīti tattha ṭhānaparicchedo",
  "tika-vin06t:392_3": "natthīti eke, vicāretvā gahetabbaṃ. Etameva hīti anantaraṃ sandhāya. Saddhiṃ yojanāya",
  "tika-vin06t:392_4": "akkharayojanāya. “Paññattaṃ pana sikkhāpadaṃ sabbehipi lajjīpuggalehi samaṃ sikkhitabbabhāvato",
  "tika-vin06t:392_5": "samasikkhatā nāmāti vuttattā sabbasikkhāpadaṃ sabbabhikkhūhi sikkhitabbaṃ. Na hi",
  "tika-vin06t:392_6": "kassaci ūnamadhikaṃ vā atthī”ti tassa gaṇṭhipade vuttaṃ. Parivāre pana –",
  "tika-vin06t:393": "“Na ukkhittako na ca pana pārivāsiko,",
  "tika-vin06t:394": "Na saṅghabhinno na ca pana pakkhasaṅkanto;",
  "tika-vin06t:395": "Samānasaṃvāsakabhūmiyā ṭhito,",
  "tika-vin06t:396": "Kathaṃ nu sikkhāya asādhāraṇo siyā”ti. –",
  "tika-vin06t:397_0": "Vuttaṃ. Tadaṭṭhakathāya ca “ayaṃ pañhā nahāpitapubbakaṃ sandhāya vuttā. Ayañhi khurabhaṇḍaṃ",
  "tika-vin06t:397_1": "pariharituṃ na labhati, aññe labhanti. Tasmā sikkhāya asādhāraṇo”ti vuttaṃ. Taṃ sabbaṃ",
  "tika-vin06t:397_2": "yathā saṃsandati sameti, tathā veditabbaṃ. Bhikkhunīnaṃyeva sādhāraṇāni sikkhāpadānipi",
  "tika-vin06t:397_3": "bhikkhu sikkhati, evamaññopi anhāpitapubbako bhikkhu taṃ sikkhāpadaṃ sikkhati eva",
  "tika-vin06t:397_4": "tadatthakosallatthanti katvā sabbampi sikkhāpadaṃ samasikkhatā nāmāti. Yaṃ taṃ vuttanti",
  "tika-vin06t:397_5": "sambandho. “Tisso itthiyo”tiādivibhaṅgotaṃniyāmakotilakkhaṇattā vatthuniyamanatthaṃ",
  "tika-vin06t:397_6": "vuttaṃ. Tena amanussitthippasaṅgena kate suvaṇṇarajatādimaye paṭikkhipati. Ito paṭṭhāya",
  "tika-vin06t:397_7": "ye ca “tayo atthavase paṭicca vibhaṅgo pavattatī”ti pubbe vuttā, te yathāsambhavaṃ yojetvā veditabbā.",
  "tika-vin06t:398": "Paṭhamacatukkakathāvaṇṇanā",
  "tika-vin06t:399_0": "57. Āpatti pārājikā assa hotīti ettha yasmā sā akusalā āpatti tassa bhikkhuno sīlasambhavaṃ",
  "tika-vin06t:399_1": "abhibhavati, rāgābhibhave tasmiṃ pārājikāti laddhanāmā pubbabhāge āpannā dukkaṭathullaccayādayo",
  "tika-vin06t:399_2": "āpattiyo abhibhavitvā vināsetvā sayamevekā assa. Vatthunā sabhāgāhi vā asabhāgāhi",
  "tika-vin06t:399_3": "vā aññāhi pārājikattena samānajātikāhi āpattīhi sayaṃ nābhibhavīyatīti eke. Taṃ taṃ",
  "tika-vin06t:399_4": "pubbe vicāritameva. Yadā pana catassopi pārājikāpattiyo ekato honti, tadā tā tassa",
  "tika-vin06t:399_5": "bhikkhuno bhikkhubhāvaṃ abhibhavanti, abhikkhuṃ karonti, anupasampannaṃ karonti,",
  "tika-vin06t:399_6": "samaññāyapi bhikkhu na hoti. Omasavādapācittiyaṃ na janetīti eke. Dutiyena atthavikappena",
  "tika-vin06t:399_7": "pārājikassa dhammassa patti sampatti āpattīti attho saṅgahito hotīti katvā āpattisampattivādīnaṃ",
  "tika-vin06t:399_8": "saṅgahito hoti, yujjati cesā parasāpekkhā. Sāpattiko nāma so bhikkhu hoti, aññathā",
  "tika-vin06t:399_9": "tassa khaṇabhaṅgena anāpattiko bhaveyya, na ca hotīti. Kadā pana hotīti? Yadā kālaṃ",
  "tika-vin06t:399_10": "karoti, yadā ca sikkhaṃ paccakkhāya sāmaṇerādibhūmiyaṃ tiṭṭhati. Yadi evaṃ sikkhāya",
  "tika-vin06t:399_11": "paccakkhātāya pārājikāpatti paccakkhātā hoti sikkhā cāti ubhayaṃ tassa ekato atthi,",
  "tika-vin06t:399_12": "saṅghādisesādiāpatti sikkhāpaccakkhānena kiṃ na paccakkhātā, puna upasampannena desāpetabbā.",
  "tika-vin06t:399_13": "Sikkhāpaccakkhānaṃ āpattivuṭṭhānaṃ jātaṃ, abhikkhu āpattito vuṭṭhāti, gahaṭṭho vuṭṭhāti,",
  "tika-vin06t:399_14": "sāmaṇero vuṭṭhāti, tato vinayavirodhā na vuṭṭhāti. Hañci pana vuṭṭhāti gahaṭṭho,",
  "tika-vin06t:399_15": "sāmaṇero vā sīlasampannova jhānalābhī assa, sotāpattiphalassa vā arahattaphalassa",
  "tika-vin06t:399_16": "vā lābhī assa, pārājikāpattiyā sāpattiko arahā assa. Ukkhittako uppabbajito vā parivāsāraho",
  "tika-vin06t:399_17": "mānattāraho uppabbajito vā sīlasampanno jhānalābhī assa, sotāpattiphalassa, arahattaphalassa",
  "tika-vin06t:399_18": "vā lābhī assa, sāpattiko santarāyiko arahā assa, so puna upasampanno parivāsaṃ, mānattaṃ",
  "tika-vin06t:399_19": "vā datvā abbhetabbo ukkhittako osāretabboti samāno ayaṃ upalabbhoti.",
  "tika-vin06t:400_0": "Ayaṃ panettha vinicchayo – pārājikaṃ dhammaṃ āpanno yāva bhikkhubhāvaṃ paṭijānāti",
  "tika-vin06t:400_1": "sādiyati saṃvāsaṃ, santarāyikattā uposathadivasādīsu gahaṭṭhassa viya sayameva sīlaṃ",
  "tika-vin06t:400_2": "samādiyantassapi na sīlasamādānaṃ ruhati, pageva jhānādīni. So ce bhikkhubhāvaṃ na",
  "tika-vin06t:400_3": "sādiyati na paṭijānāti saṃvāsaṃ na sādiyati, kevalaṃ bhikkhūnaṃ āvikatvā rājavericorādibhayena",
  "tika-vin06t:400_4": "kāsāvaṃ na pariccajati, anupasampannova hoti sahaseyyādiṃ janeti, sīlassa ca jhānādīnañca",
  "tika-vin06t:400_5": "bhāgī hoti. Vuttañhetaṃ bhagavatā –",
  "tika-vin06t:401": "“Āpannena visuddhāpekkhena santī āpatti āvikātabbā, āvikatā hissa phāsu hoti, paṭhamassa jhānassa adhigamāyā”tiādi.",
  "tika-vin06t:402_0": "Tattha santī āpattīti sāvasesānavasesappabhedā sabbāpi āpatti āpannā adhippetā. Evaṃ",
  "tika-vin06t:402_1": "santepi pageva gahaṭṭhādibhūmiyaṃ ṭhito jhānādīnaṃ bhāgī assa suddhante ṭhitattā,",
  "tika-vin06t:402_2": "yo pana ukkhittako anosārito, garudhammaṃ vā āpajjitvā avuṭṭhito sikkhaṃ paccakkhāya",
  "tika-vin06t:402_3": "gahaṭṭhādibhūmiyaṃ ṭhito, na so jhānādīnaṃ bhāgīyeva bhavati na suddhante ṭhitattā,",
  "tika-vin06t:402_4": "sakaraṇīyattā ca, teneva bhagavatā “so puna upasampanno osāretabbo”ti vuttaṃ, tasmā",
  "tika-vin06t:402_5": "tassa puggalassa te bhikkhukāle āpannā antarāyikā dhammā vippaṭisāraṃ janayitvā avippaṭisāramūlakānaṃ",
  "tika-vin06t:402_6": "pāmojjādīnaṃ sambhavaṃ nivārenti, no sakāsāvesuyeva. No ce nivārenti, sambhavati.",
  "tika-vin06t:402_7": "Garukaṃ āpajjitvā bhikkhūnaṃ āvikatvā ce uppabbajito, pakatatto hutvā uppabbajitoti",
  "tika-vin06t:402_8": "katvā jhānādīnaṃ bhāgī assa “āvikatā hissa phāsu hotī”ti vuttattā. Pageva bhikkhukāle,",
  "tika-vin06t:402_9": "na tveva ukkhittako sakaraṇīyattāti eke. Tadanuvattanako pana taṃ laddhiṃ pahāya",
  "tika-vin06t:402_10": "bhāgī assa. Na, bhikkhave, sagahaṭṭhāya parisāya sikkhāpaccakkhātakassa antimavatthuṃ",
  "tika-vin06t:402_11": "ajjhāpannakassa nisinnaparisāyāti ettha gahaṭṭho nāma pakatiyā gihiliṅge ṭhito. Sikkhaṃ",
  "tika-vin06t:402_12": "paccakkhāya bhikkhuliṅge ṭhito sikkhāpaccakkhātako. So sakāsāvesu sāpekkhattā sāmaṇerabhāvaṃ",
  "tika-vin06t:402_13": "patthayamāno teneva liṅgena tīhi saraṇagamanehi sāmaṇero hoti. Antimavatthuṃ ajjhāpanno",
  "tika-vin06t:402_14": "saṃvāsaṃ sādiyantopi pacchā pubbe vuttakkamena asādiyitvā sāmaṇerabhāvaṃ patthayamāno",
  "tika-vin06t:402_15": "sikkhāpaccakkhātako viya tīhi saraṇagamanehi sāmaṇero hoti, na puna kāsāvaṃ paṭiggāhāpetabbo",
  "tika-vin06t:402_16": "bhikkhūhi paṭhamaṃ dinnaliṅgeyeva ṭhitattā. Yo pana pārājiko codiyamāno parājitvā",
  "tika-vin06t:402_17": "“handa, bhante, sāmaṇero bhavāmi, saraṇāni dethā”ti vadati, “sādhu gaṇhāhī”ti na",
  "tika-vin06t:402_18": "vattabbo, gihiliṅge ṭhapetvā puna kāsāyāni paṭiggāhāpetvā pabbājetabbo. “Idaṃ pana",
  "tika-vin06t:402_19": "sabbaṃ attano matiyā vuttattā vicāretvā gahetabba”nti ācariyo vadati. Pavesanaṃ nāma",
  "tika-vin06t:402_20": "aṅgajātaṃ pavesentassa aṅgajātena samphusanaṃ. Paviṭṭhaṃ nāma yāva mūlā pavesentassa",
  "tika-vin06t:402_21": "vippakatakāle vāyāmakālo. Sukkavissaṭṭhisamaye aṅgajātaṃ ṭhitaṃ nāma. Uddharaṇaṃ",
  "tika-vin06t:402_22": "nāma nīharaṇakālo. Gaṇṭhipade pana “vāyāmato oramitvā ṭhānaṃ ṭhitaṃ nāmā”ti vuttaṃ,",
  "tika-vin06t:402_23": "taṃ asaṅkarato dassanatthaṃ vuttaṃ. Pavesanapaviṭṭhauddharaṇakālesupi sukkavissaṭṭhi hotiyeva.",
  "tika-vin06t:403": "Paṭhamacatukkakathāvaṇṇanā niṭṭhitā.",
  "tika-vin06t:404": "Ekūnasattatidvisatacatukkakathāvaṇṇanā",
  "tika-vin06t:405_0": "59-60. “Mataṃ yebhuyyena akkhāyita”nti vacanato amataṃ yebhuyyena khāyitampi pārājikavatthumevāti",
  "tika-vin06t:405_1": "dasseti. Sabbaso khāyitaṃ, uppāṭitaṃ vā thullaccayavatthumevāti dasseti, tathā “yebhuyyena",
  "tika-vin06t:405_2": "khāyita”nti vacanato mataṃ sabbakhāyitaṃ, uppāṭitaṃ vā dukkaṭavatthūti dasseti. Na",
  "tika-vin06t:405_3": "ca sāvasesaṃ paññapenti. Kiṃ kāraṇā? Idañhi sikkhāpadaṃ lokavajjaṃ, na paṇṇattivajjaṃ.",
  "tika-vin06t:405_4": "Tattha sikkhāpadanti pārājikaṃ adhippetaṃ. Tattha thullaccayampi hi lokavajjaṃ, na",
  "tika-vin06t:405_5": "paṇṇattivajjaṃ. Atha vā ubhayampi anavasesaṃ paññattaṃ. Pārājikakhette hi heṭṭhimakoṭiṃ",
  "tika-vin06t:405_6": "pāpetvā ṭhapite tato paraṃ thullaccayanti paññattameva hoti. Tattha thullaccayakhettampi",
  "tika-vin06t:405_7": "pārājikakhettaṃ viya heṭṭhimaparicchedena vuttanti veditabbaṃ. Upaḍḍhakkhāyite thullaccayanti",
  "tika-vin06t:405_8": "yattha nimittaṃ khāyitaṃ, taṃ dukkaṭavatthūti veditabbaṃ. Etthāha – paṇṇattivajjaṃ",
  "tika-vin06t:405_9": "kiṃ sāvasesameva bhagavā paññāpetīti? Na. Ekaṃsato pana yathāsambhavaṃ tattha tattha",
  "tika-vin06t:405_10": "pakāsayissāma, kimatthaṃ pana bhagavā upaḍḍhakkhāyite pārājikaṃ na paññāpesīti ayaṃ",
  "tika-vin06t:405_11": "tāva apucchā buddhavisayattā vinayapaññattiyā. Idaṃ panettha kāraṇapatirūpakaṃ “upaḍḍhabhāvassa",
  "tika-vin06t:405_12": "dubbinicchayattā”ti. Yebhuyyena khāyitaṃ nāma vaccamaggapassāvamaggamukhānaṃ catūsu",
  "tika-vin06t:405_13": "koṭṭhāsesu dve koṭṭhāse atikkamma yāva tatiyakoṭṭhāsapariyosānā khāditaṃ, tatiyakoṭṭhāsaṃ",
  "tika-vin06t:405_14": "atikkamma yāva catutthakoṭṭhāsapariyosānā dukkaṭavatthu.",
  "tika-vin06t:406_0": "Yadipi nimittaṃ sabbaso khāyitanti “jīvamānakasarīraṃyeva sandhāya vutta”nti vadanti,",
  "tika-vin06t:406_1": "taṃ vīmaṃsitvā gahetabbaṃ. Allasarīreti abhinave, akuthite vā manussānaṃ jīvamānasarīre",
  "tika-vin06t:406_2": "akkhināsādīsu thullaccayameva. Tiracchānagatānaṃ hatthiassādīnaṃ nāsāya vatthikose",
  "tika-vin06t:406_3": "ca thullaccayanti “amaggena amaggaṃ paveseti, āpatti thullaccayassā”ti imāya pāḷiyā",
  "tika-vin06t:406_4": "atthavisesenettha vuttaṃ. Upakacchakādīsu dukkaṭaṃ, sabbesampi tiracchānagatānaṃ",
  "tika-vin06t:406_5": "akkhikaṇṇavaṇesu dukkaṭaṃ, avasesasarīrepi dukkaṭamevāti idaṃ vinītavatthusmiṃ “ehi,",
  "tika-vin06t:406_6": "bhante, methunaṃ dhammaṃ paṭisevā”ti. “Alaṃ bhagini netaṃ kappatī”ti iminā tāva methunarāgābhāvo",
  "tika-vin06t:406_7": "dassito hoti. “Ehi, bhante, ūruntarikāya ghaṭṭehi…pe… so bhikkhu tathā akāsī”ti iminā",
  "tika-vin06t:406_8": "tāva mocanassādo dassito hoti, tenevāha bhagavā “āpatti saṅghādisesassā”ti. “Yo pana",
  "tika-vin06t:406_9": "methunarāgena ūruntarikāya ghaṭṭeti, tassa dukkaṭa”nti siddhanti katvā vuttaṃ.",
  "tika-vin06t:407_0": "Manussānaṃ akkhikaṇṇavaṇādi thullaccayavatthu, tiracchānagatānaṃ dukkaṭavatthūti",
  "tika-vin06t:407_1": "ettha duviññeyyo pāḷileso, tasmā “na ca, bhikkhave, rattacittena aṅgajātaṃ chupitabbaṃ,",
  "tika-vin06t:407_2": "yo chupeyya, āpatti thullaccayassā”ti vacanato rattacittena akkhikaṇṇavaṇaṃ chupantassa",
  "tika-vin06t:407_3": "dukkaṭanti siddhanti ayaṃ cammakkhandhake pāḷilesoti veditabbo. “Jīvamānakapurisassāti",
  "tika-vin06t:407_4": "jīvamānakasaddo mate vattabbameva natthīti ñāpanatthaṃ vutto”ti vadanti. Mahāaṭṭhakathāyaṃ",
  "tika-vin06t:407_5": "panāti idaṃ kiñcāpi “katvā mahāaṭṭhakathaṃ sarīra”nti vuttaṃ, atha kho sesaaṭṭhakathāsu",
  "tika-vin06t:407_6": "“methunarāgena mukhenā”ti vacanābhāvato tattheva bhāvato taṃ vacanaṃ pāḷivacanena",
  "tika-vin06t:407_7": "saṃsanditvā dassanatthaṃ vuttaṃ. Anugaṇṭhipade pana “taṃ sabbampīti mahāaṭṭhakathāyameva",
  "tika-vin06t:407_8": "methunarāgena itthiyā nimittaṃ appavesento chupati, thullaccaya”nti ca vuttaṃ. “Methunarāgena",
  "tika-vin06t:407_9": "mukhenā”tipi katthaci, pāḷiyaṃ avisesena “na ca, bhikkhave, rattacittena aṅgajātaṃ",
  "tika-vin06t:407_10": "chupitabba”nti vuttaṃ, tasmā “taṃ sabba”nti vuttaṃ. Purimaṃ pasaṃsantīti tiracchānagati…pe…",
  "tika-vin06t:407_11": "vuttanayeneva thullaccayaṃ, kāyasaṃsaggarāgena dukkaṭantiādiaṭṭhakathāvacanehi saṃsandanato.",
  "tika-vin06t:407_12": "“Taṃ sabbampi…pe… purimaṃ pasaṃsantī”ti idaṃ saṅgītito pacchā sīhaḷadīpakehi ācariyehi",
  "tika-vin06t:407_13": "pāḷiyā, aṭṭhakathāyañca vuttavacanaṃ saṃsanditvā vuttavinicchayoti vuttaṃ. Ettha",
  "tika-vin06t:407_14": "itarathā hīti pakatimukhena. Kasmā dukkaṭanti ce? “Aṅgulibījādīni pavesentassa dukkaṭa”nti",
  "tika-vin06t:407_15": "vuttattā yuttaṃ. Tiracchānagatitthiyā passāvamagganti ettha mahāaṭṭhakathāyampi pubbe",
  "tika-vin06t:407_16": "“nimitta”nti vatvā ettha “passāvamagga”nti vuttattā avasesanimitte dukkaṭanti yuttaṃ",
  "tika-vin06t:407_17": "viya dissati. Vuttanayenevāti methunarāgena. Thullaccayanti ca khandhake passāvanimittavasenevāgatattā",
  "tika-vin06t:407_18": "upaparikkhitvā gahetabbaṃ.",
  "tika-vin06t:408": "Ekūnasattatidvisatacatukkakathāvaṇṇanā niṭṭhitā.",
  "tika-vin06t:409": "Santhatacatukkabhedakakathāvaṇṇanā",
  "tika-vin06t:410_0": "61-2. Itthinimittaṃ khāṇuṃ katvāti itthinimittassa anto khāṇuṃ pavesetvā samatalaṃ",
  "tika-vin06t:410_1": "vā katvā atirittaṃ vā khāṇuṃ ghaṭṭentassa dukkaṭaṃ pavesābhāvā. Īsakaṃ anto pavesetvā",
  "tika-vin06t:410_2": "ṭhitaṃ khāṇumeva ce aṅgajātena chupati, pārājikaṃ. “Uppalagandhā uppalabhāvā”tipi",
  "tika-vin06t:410_3": "dīpavāsino paṭhanti kira. Suttaṃ bhikkhumhīti sevanacittaṃ upaṭṭhiteti ettha viya.",
  "tika-vin06t:410_4": "“Suttabhikkhumhī”ti ca paṭhanti, taṃ ujukameva.",
  "tika-vin06t:411": "Santhatacatukkabhedakakathāvaṇṇanā niṭṭhitā.",
  "tika-vin06t:412": "Padabhājanīyavaṇṇanā niṭṭhitā.",
  "tika-vin06t:413": "Pakiṇṇakakathāvaṇṇanā",
  "tika-vin06t:414_0": "Pakiṇṇake yāni sikkhāpadāni “kiriyānī”ti vuccanti, tesaṃ vasena kāyo, vācā ca saha",
  "tika-vin06t:414_1": "viññattiyā veditabbā. Akiriyānaṃ vasena vinā viññattiyā veditabbā, cittaṃ panettha",
  "tika-vin06t:414_2": "appamāṇaṃ bhūtārocanasamuṭṭhānassa kiriyattā, acittakattā ca. Tattha kiriyā āpattiyā",
  "tika-vin06t:414_3": "anantaracittasamuṭṭhānā veditabbā. Aviññattijanakampi ekaccaṃ bāhullanayena “kiriya”nti",
  "tika-vin06t:414_4": "vuccati, yathayidaṃ paṭhamapārājikaṃ viññattiyā abhāvepi “so ce sādiyati, āpatti",
  "tika-vin06t:414_5": "pārājikassā”ti hi vuttaṃ “na sādiyati anāpattī”ti ca. Viññattisaṅkhātāpi kiriyā vinā",
  "tika-vin06t:414_6": "sevanacittena na hoti cittajattā, vikārarūpattā, cittānuparivattikattā ca. Tasmā",
  "tika-vin06t:414_7": "kiriyāsaṅkhātamidaṃ viññattirūpaṃ itaraṃ cittajarūpaṃ viya janakacittena vinā na",
  "tika-vin06t:414_8": "tiṭṭhati, itaraṃ saddāyatanaṃ tiṭṭhati, tasmā kiriyāya sati ekantato tajjanakaṃ sevanacittaṃ",
  "tika-vin06t:414_9": "atthiyevāti katvā na sādiyati anāpattīti na yujjati. Yasmā viññattijanakampi samānaṃ",
  "tika-vin06t:414_10": "sevanacittaṃ na sabbakālaṃ viññattiṃ janeti, tasmā vināpi viññattiyā sayaṃ uppajjatīti",
  "tika-vin06t:414_11": "katvā “sādiyati, āpatti pārājikassā”ti vuttaṃ. Nuppajjati ce, na sādiyati nāma, tassa",
  "tika-vin06t:414_12": "anāpatti, teneva bhagavā “kiṃcitto tvaṃ bhikkhū”ti citteneva āpattiṃ paricchindati,",
  "tika-vin06t:414_13": "na kiriyāyāti veditabbaṃ. Ettāvatā cha āpattisamuṭṭhānāni, tāni eva āpattikarā dhammā",
  "tika-vin06t:414_14": "nāmāti ca, catūhākārehi āpattiṃ āpajjati kāyena vācāya kāyavācāhi kammavācāya āpajjatīti",
  "tika-vin06t:414_15": "ca etāni suttapadāni avirodhitāni honti, aññathā virodhitāni. Kathaṃ? Yañhi āpattiṃ",
  "tika-vin06t:414_16": "kammavācāya āpajjati, na tattha kāyādayoti āpannaṃ, tato kammavācāya saddhiṃ āpattikarā",
  "tika-vin06t:414_17": "dhammā sattāti āpajjati, atha tatthāpi kāyādayo ekato vā nānāto vā labbhanti. “Catūhi",
  "tika-vin06t:414_18": "ākārehī”ti na yujjati, “tīhākārehi āpattiṃ āpajjatī”ti vattabbaṃ siyāti evaṃ virodhitāni",
  "tika-vin06t:414_19": "honti. Kathaṃ avirodhitānīti? Saviññattikāviññattikabhedabhinnattā kāyādīnaṃ. Yā",
  "tika-vin06t:414_20": "kiriyā āpatti, taṃ ekaccaṃ kāyena saviññattikena āpajjati, ekaccaṃ saviññattiyā vācāya,",
  "tika-vin06t:414_21": "ekaccaṃ saviññattikāhi kāyavācāhi āpajjati. Yā pana akiriyā āpatti, taṃ ekaccaṃ kammavācāya",
  "tika-vin06t:414_22": "āpajjati, tañca kho avasiṭṭhāhi aviññattikāhi kāyavācāhiyeva, na vinā “no ce kāyena",
  "tika-vin06t:414_23": "vācāya paṭinissajjati, kammavācāpariyosāne āpatti saṅghādisesassā”ti vacanato. Avisesena",
  "tika-vin06t:414_24": "vā ekaccaṃ āpattiṃ kāyena āpajjati, ekaccaṃ vācāya, ekaccaṃ kāyavācāhi. Yaṃ panettha",
  "tika-vin06t:414_25": "kāyavācāhi, taṃ ekaccaṃ kevalāhi kāyavācāhi āpajjati, ekaccaṃ kammavācāya āpajjatīti",
  "tika-vin06t:414_26": "ayamattho veditabboti evaṃ avirodhitāni honti.",
  "tika-vin06t:415_0": "Tatrāyaṃ samāsato atthavibhāvanā – kāyena āpajjatīti kāyena saviññattikena akattabbaṃ",
  "tika-vin06t:415_1": "katvā ekaccaṃ āpajjati, aviññattikena kattabbaṃ akatvā āpajjati, tadubhayampi kāyakammaṃ",
  "tika-vin06t:415_2": "nāma. Akatampi hi loke “kata”nti vuccati “idaṃ dukkaṭaṃ mayā, yaṃ mayā puññaṃ na",
  "tika-vin06t:415_3": "kata”nti evamādīsu, sāsane ca “idaṃ te, āvuso ānanda, dukkaṭaṃ, yaṃ tvaṃ bhagavantaṃ",
  "tika-vin06t:415_4": "na pucchī”tiādīsu, evamidha vinayapariyāye kāyena akaraṇīyampi “kāyakamma”nti vuccati,",
  "tika-vin06t:415_5": "ayameva nayo vācāya āpajjatītiādīsu. Tattha samuṭṭhānaggahaṇaṃ kattabbato vā akattabbato",
  "tika-vin06t:415_6": "vā kāyādibhedāpekkhameva āpattiṃ āpajjati, na aññathāti dassanatthaṃ. Kiriyāggahaṇaṃ",
  "tika-vin06t:415_7": "kāyādīnaṃ saviññattikāviññattikabhedadassanatthaṃ. Saññāggahaṇaṃ āpattiyā aṅgānaṅgacittavisesadassanatthaṃ,",
  "tika-vin06t:415_8": "tena yaṃ cittaṃ kiriyālakkhaṇe, akiriyālakkhaṇe vā sannihitaṃ, yato vā kiriyā vā",
  "tika-vin06t:415_9": "akiriyā vā hoti, na taṃ avisesena āpattiyā aṅgaṃ vā anaṅgaṃ vā hoti, kintu yāya saññāya",
  "tika-vin06t:415_10": "“saññāvimokkha”nti vuccati, tāya sampayuttaṃ cittaṃ aṅgaṃ, itaraṃ anaṅganti dassitaṃ",
  "tika-vin06t:415_11": "hoti. Idāni yena cittena sikkhāpadaṃ sacittakaṃ hoti, yadabhāvā acittakaṃ, tena tassa",
  "tika-vin06t:415_12": "avisesena sāvajjattā lokavajjabhāvova vuccati, kintu sāvajjaṃyeva samānaṃ ekaccaṃ",
  "tika-vin06t:415_13": "lokavajjaṃ ekaccaṃ paṇṇattivajjanti dassanatthaṃ lokavajjaggahaṇaṃ. Cittameva yasmā",
  "tika-vin06t:415_14": "“lokavajja”nti vuccati, tasmā manokammampi siyā āpattīti aniṭṭhappasaṅganivāraṇatthaṃ",
  "tika-vin06t:415_15": "kammaggahaṇaṃ. Yaṃ panettha akiriyālakkhaṇaṃ kammaṃ, taṃ kusalattikavinimuttaṃ siyāti",
  "tika-vin06t:415_16": "aniṭṭhappasaṅganivāraṇatthaṃ kusalattikaggahaṇaṃ. Yā panettha abyākatā āpatti, taṃ",
  "tika-vin06t:415_17": "ekaccaṃ avedanampi saññāvedayitanirodhasamāpanno āpajjatīti katvā vedanāttikaṃ ettha",
  "tika-vin06t:415_18": "na labbhatīti aniṭṭhappasaṅganivāraṇatthaṃ vedanāttikaggahaṇaṃ katanti veditabbaṃ.",
  "tika-vin06t:415_19": "Sikkhāpadañhi sacittakapuggalavasena “ticittaṃ tivedana”nti laddhavohāraṃ acittakenāpannampi",
  "tika-vin06t:415_20": "“ticittaṃ tivedana”micceva vuccati. Tatridaṃ suttaṃ “atthāpatti acittako āpajjati",
  "tika-vin06t:415_21": "acittako vuṭṭhāti. Atthāpatti kusalacitto āpajjati kusalacitto vuṭṭhātī”tiādi. Anugaṇṭhipade",
  "tika-vin06t:415_22": "pana “saññā sadā anāpattimeva karoti, cittaṃ āpattimeva, acittakaṃ nāma vatthuavijānanaṃ,",
  "tika-vin06t:415_23": "nosaññāvimokkhaṃ vītikkamajānanaṃ, idametesaṃ nānatta”nti vuttaṃ.",
  "tika-vin06t:416_0": "Sabbasaṅgāhakavasenāti sabbasikkhāpadānaṃ saṅgahavasena. Bhikkhuniyā cīvaradānādi",
  "tika-vin06t:416_1": "kiriyākiriyato. Jātarūparajatapaṭiggahaṇādi siyā kiriyato. Upanikkhittāpaṭikkhepe",
  "tika-vin06t:416_2": "siyā akiriyato. Desitavatthukapamāṇātikkantakuṭikaraṇe siyā kiriyato, adesitavatthukapamāṇātikkantakaraṇe",
  "tika-vin06t:416_3": "siyā kiriyākiriyato. Yaṃ cittaṅgaṃ labhatiyevāti kāyacittaṃ vācācittanti evaṃ. Vināpi",
  "tika-vin06t:416_4": "cittenāti ettha vināpi cittena sahāpi cittenāti adhippāyo. Yo so saviññattiko, aviññattiko",
  "tika-vin06t:416_5": "ca vutto kāyo, tassa kammaṃ kāyakammaṃ, tathā vacīkammaṃ. Tattha saviññattiko kāyo",
  "tika-vin06t:416_6": "uppattiyā kammaṃ sādheti, itaro anuppattiyā. Tathā vācāti veditabbaṃ, sikkhāpadanti",
  "tika-vin06t:416_7": "“yo tattha nāmakāyo padakāyo”ti vacanato vītikkame yujjatīti vuttaṃ. “Hasituppādavoṭṭhabbanānipi",
  "tika-vin06t:416_8": "āpattisamuṭṭhāpakacittāni. Idampi na mayā paricchinnanti hasamāno passati yadā, tadā",
  "tika-vin06t:416_9": "voṭṭhabbanaṃ javanagatika”nti anugaṇṭhipade vuttaṃ. Abhiññācittāni paññattiṃ ajānitvā",
  "tika-vin06t:416_10": "iddhivikubbanādikāle gahetabbāni.",
  "tika-vin06t:417_0": "Ettha pana yo pana bhikkhu bhikkhūnaṃ sikkhāsājīvasamāpanno…pe… methunaṃ dhammaṃ",
  "tika-vin06t:417_1": "paṭisevanto atthi koci pārājiko hoti asaṃvāso, atthi koci na pārājiko hoti asaṃvāso.",
  "tika-vin06t:417_2": "Dukkaṭathullaccayavatthūsu paṭisevanto atthi koci na pārājiko. Pakkhapaṇḍako apaṇḍakapakkhe",
  "tika-vin06t:417_3": "upasampanno paṇḍakapakkhe methunaṃ dhammaṃ paṭisevanto so pārājikaṃ āpattiṃ nāpajjatīti",
  "tika-vin06t:417_4": "na pārājiko nāma. Na hi abhikkhuno āpatti nāma atthi. So anāpattikattā apaṇḍakapakkhe",
  "tika-vin06t:417_5": "āgato kiṃ asaṃvāso hoti na hotīti? Hoti, “abhabbo tena sarīrabandhanenā”ti hi vuttaṃ.",
  "tika-vin06t:417_6": "“Yo pana, bhikkhu, bhikkhūnaṃ…pe… asaṃvāso”ti vuttattā yo pana bhikkhubhāvena methunaṃ",
  "tika-vin06t:417_7": "dhammaṃ paṭisevati, so eva abhabbo. Nāyaṃ apārājikattāti ce? Na, “byattena bhikkhunā",
  "tika-vin06t:417_8": "paṭibalena saṅgho ñāpetabbo”ti vuttaṭṭhāne yathā abhikkhunā kammavācāya sāvitāyapi",
  "tika-vin06t:417_9": "kammaṃ ruhati kammavipattiyā asambhavato, evaṃsampadamidaṃ daṭṭhabbaṃ. Tatridaṃ yutti",
  "tika-vin06t:417_10": "– upasampannapubbo eva ce kammavācaṃ sāveti, saṅgho ca tasmiṃ upasampannasaññī, evañce",
  "tika-vin06t:417_11": "kammaṃ ruhati, na aññathāti no khantīti ācariyo. Gahaṭṭho vā titthiyo vā paṇḍako",
  "tika-vin06t:417_12": "vā anupasampannasaññī kammavācaṃ sāveti, saṅghena kammavācā na vuttā hoti, “saṅgho",
  "tika-vin06t:417_13": "upasampādeyya, saṅgho upasampādeti, upasampanno saṅghenā”ti hi vacanato saṅghena",
  "tika-vin06t:417_14": "kammavācāya vattabbāya saṅghapariyāpannena, saṅghapariyāpannasaññitena vā ekena vuttā",
  "tika-vin06t:417_15": "saṅghena vuttāva hotīti veditabbo, ayameva sabbakammesu yutti. Tathā atthi methunaṃ",
  "tika-vin06t:417_16": "dhammaṃ paṭisevanto koci nāsetabbo “yo bhikkhunīdūsako, ayaṃ nāsetabbo”ti vuttattā",
  "tika-vin06t:417_17": "eva, so anupasampannova, sahaseyyāpattiādiṃ janeti, tassa omasane ca dukkaṭaṃ hoti.",
  "tika-vin06t:417_18": "Abhikkhuniyā methunaṃ dhammaṃ paṭisevanto na nāsetabbo “antimavatthuṃ ajjhāpanno,",
  "tika-vin06t:417_19": "bhikkhave, anupasampanno…pe… nāsetabbo”ti pāḷiyā abhāvato. Teneva so upasampannasaṅkhyaṃ",
  "tika-vin06t:417_20": "gacchati, na sahaseyyāpattādiṃ janeti, kevalaṃ asaṃvāsoti katvā gaṇapūrako na hoti,",
  "tika-vin06t:417_21": "ekakammaṃ ekuddesopi hi saṃvāsoti vutto. Samasikkhatāpi saṃvāsoti katvā so tena saddhiṃ",
  "tika-vin06t:417_22": "natthīti padasodhammāpattiṃ pana janetīti kāraṇacchāyā dissati. Yathā bhikkhuniyā",
  "tika-vin06t:417_23": "saddhiṃ bhikkhusaṅghassa ekakammādino saṃvāsassa abhāvā bhikkhunī asaṃvāsā bhikkhussa,",
  "tika-vin06t:417_24": "tathā bhikkhu ca bhikkhuniyā, padasodhammāpattiṃ pana janeti. Tathā “antimavatthuṃ",
  "tika-vin06t:417_25": "ajjhāpannopi ekacco yo nāsetabbo”ti avuttoti iminā nidassanena sā kāraṇacchāyā gahaṇaṃ na gacchati.",
  "tika-vin06t:418_0": "Api ca “bhikkhu suttabhikkhumhi vippaṭipajjati, paṭibuddho sādiyati, ubho nāsetabbā”ti",
  "tika-vin06t:418_1": "ca, “tena hi, bhikkhave, mettiyaṃ bhikkhuniṃ nāsethā”ti ca vacanato yo saṅghamajjhaṃ",
  "tika-vin06t:418_2": "pavisitvā anuvijjakena anuvijjiyamāno parājāpito, sopi anupasampannova, na omasavādapācittiyaṃ",
  "tika-vin06t:418_3": "janetīti veditabbaṃ. Kiñcāpi “upasampannaṃ upasampannasaññī khuṃsetukāmo”ti pāḷi",
  "tika-vin06t:418_4": "natthi, kiñcāpi kaṅkhāvitaraṇiyaṃ “yaṃ akkosati, tassa upasampannatā, anaññāpadesena",
  "tika-vin06t:418_5": "jātiādīhi akkosanaṃ, ‘maṃ akkosatī’ti jānanā, atthapurekkhāratādīnaṃ abhāvoti imānettha",
  "tika-vin06t:418_6": "cattāri aṅgānī”ti vuttaṃ, tathāpi duṭṭhadosasikkhāpade “asuddho hoti puggalo aññataraṃ",
  "tika-vin06t:418_7": "pārājikaṃ dhammaṃ ajjhāpanno, tañce suddhadiṭṭhi samāno okāsaṃ kārāpetvā akkosādhippāyo",
  "tika-vin06t:418_8": "vadeti, āpatti omasavādassā”ti vacanato asuddhe upasampannasaññāya eva omasantassa",
  "tika-vin06t:418_9": "pācittiyaṃ. Asuddhadiṭṭhissa dukkaṭaṃ. “Suddho hoti puggalo, aññataraṃ pārājikaṃ",
  "tika-vin06t:418_10": "dhammaṃ anajjhāpanno, tañce suddhadiṭṭhi samāno okāsaṃ kārāpetvā akkosādhippāyo vadeti,",
  "tika-vin06t:418_11": "āpatti omasavādassā”ti vacanato pana kaṅkhāvitaraṇiyaṃ “tassa upasampannatā upasampannasaññitā”ti",
  "tika-vin06t:418_12": "na vuttaṃ anekaṃsikattā tassa aṅgassāti veditabbaṃ.",
  "tika-vin06t:419_0": "Api cettha sikkhāpaccakkhātakacatukkaṃ veditabbaṃ, atthi puggalo sikkhāpaccakkhātako",
  "tika-vin06t:419_1": "na sikkhāsājīvasamāpanno, atthi sikkhāsājīvasamāpanno na sikkhāpaccakkhātako, atthi",
  "tika-vin06t:419_2": "sikkhāpaccakkhātako ceva sikkhāsājīvasamāpanno ca, atthi neva sikkhāpaccakkhātako",
  "tika-vin06t:419_3": "na sikkhāsājīvasamāpanno. Tattha tatiyo bhikkhunīsikkhāpaccakkhātako veditabbo. Sā",
  "tika-vin06t:419_4": "hi yāva na liṅgaṃ pariccajati, kāsāve saussāhāva samānā sāmaññā cavitukāmā sikkhaṃ",
  "tika-vin06t:419_5": "paccakkhantīpi bhikkhunī eva sikkhāsājīvasamāpannāva. Vuttañhi bhagavatā “na, bhikkhave,",
  "tika-vin06t:419_6": "bhikkhuniyā sikkhāpaccakkhāna”nti. Kadā ca pana sā abhikkhunī hotīti? Yadā sāmaññā",
  "tika-vin06t:419_7": "cavitukāmā gihinivāsanaṃ nivāseti, sā “vibbhantā”ti saṅkhyaṃ gacchati. Vuttañhi bhagavatā",
  "tika-vin06t:419_8": "“yadeva sā vibbhantā, tadeva abhikkhunī”ti. Kittāvatā pana vibbhantā hotīti? Sāmaññā",
  "tika-vin06t:419_9": "cavitukāmā kāsāvesu anālayā kāsāvaṃ vā apaneti, naggā vā gacchati, tiṇapaṇṇādinā",
  "tika-vin06t:419_10": "vā paṭicchādetvā gacchati, kāsāvaṃyeva vā gihinivāsanākārena nivāseti, odātaṃ vā",
  "tika-vin06t:419_11": "vatthaṃ nivāseti, saliṅgeneva vā saddhiṃ titthiyesu pavisitvā kesaluñcanādivataṃ",
  "tika-vin06t:419_12": "samādiyati, titthiyaliṅgaṃ vā samādiyati, tadā vibbhantā nāma hoti. Tattha yā bhikkhuniliṅge",
  "tika-vin06t:419_13": "ṭhitāva titthiyavataṃ samādiyati, sā titthiyapakkantako bhikkhu viya pacchā pabbajjampi",
  "tika-vin06t:419_14": "na labhati, sesā pabbajjamevekaṃ labhanti, na upasampadaṃ. Pāḷiyaṃ kiñcāpi “yā sā,",
  "tika-vin06t:419_15": "bhikkhave, bhikkhunī sakāsāvā titthāyatanaṃ saṅkantā, sā āgatā na upasampādetabbā”ti",
  "tika-vin06t:419_16": "vacanato yā paṭhamaṃ vibbhamitvā pacchā titthāyatanaṃ saṅkantā, sā āgatā upasampādetabbāti",
  "tika-vin06t:419_17": "anuññātaṃ viya dissati. Saṅgītiācariyehi pana “catuvīsati pārājikānī”ti vuttattā",
  "tika-vin06t:419_18": "na puna sā upasampādetabbā, tasmā eva sikkhāpaccakkhānaṃ nānuññātaṃ bhagavatā. Antimavatthuajjhāpannā",
  "tika-vin06t:419_19": "pana bhikkhunī eva. Pakkhapaṇḍakīpi bhikkhunī eva. Kinti pucchā.",
  "tika-vin06t:420": "Vinītavatthuvaṇṇanā",
  "tika-vin06t:421_0": "67. Vinītāni vinicchitāni vatthūni vinītavatthūni. Tesaṃ tesaṃ “tena kho pana samayena",
  "tika-vin06t:421_1": "aññataro bhikkhū”tiādīnaṃ vatthūnaṃ pāṭekkaṃ nāmagaṇanaṃ uddharitvā uddharitvā ūnādhikadosasodhanaṭṭhena",
  "tika-vin06t:421_2": "uddānā ca tā matrādisiddhigāthāhi chandovicitilakkhaṇena gāthā cāti “uddānagāthā",
  "tika-vin06t:421_3": "nāmā”ti vuttaṃ, de, sodhane iti dhātussa rūpaṃ uddānāti veditabbaṃ. Imā pana uddānagāthā",
  "tika-vin06t:421_4": "dhammasaṅgāhakattherehi saṅgītikāle ṭhapitā, katthāti ce? Padabhājanīyāvasāne. “Vatthugāthā",
  "tika-vin06t:421_5": "nāma ‘tena kho pana samayena aññataro bhikkhū’tiādīnaṃ imesaṃ vinītavatthūnaṃ nidānānī”ti",
  "tika-vin06t:421_6": "gaṇṭhipade vuttaṃ, tasmā tattha vuttanayena vinītavatthūni eva “vatthugāthā”ti vuttāti",
  "tika-vin06t:421_7": "veditabbaṃ. Idamettha samāsato adhippāyanidassanaṃ – “āpattiṃ tvaṃ, bhikkhu, āpanno",
  "tika-vin06t:421_8": "pārājika”nti mūlāpattidassanavasena vā, “anāpatti, bhikkhu, pārājikassa, āpatti saṅghādisesassa,",
  "tika-vin06t:421_9": "dukkaṭassā”ti āpattibhedadassanavasena vā, “anāpatti, bhikkhu, asādiyantassā”ti anāpattidassanavasena",
  "tika-vin06t:421_10": "vā yāni vatthūni vinītāni vinicchitāni, tāni vinītavatthūni nāma. Tesaṃ vinītavatthūnaṃ",
  "tika-vin06t:421_11": "nidānavatthudīpikā tanti vatthugāthā nāma. Uddānagāthāva “vatthugāthā”ti vuttāti",
  "tika-vin06t:421_12": "eke. Tesaṃ “iminā lakkhaṇena āyatiṃ vinayadharā vinayaṃ vinicchinissantī”ti vacanena",
  "tika-vin06t:421_13": "virujjhati. Na hi uddānagāthāyaṃ kiñcipi vinicchayalakkhaṇaṃ dissati, uddānagāthānaṃ",
  "tika-vin06t:421_14": "visuṃ payojanaṃ vuttaṃ “sukhaṃ vinayadharā uggaṇhissantī”ti, tasmā payojananānattatopetaṃ",
  "tika-vin06t:421_15": "nānattaṃ veditabbaṃ. Tatthāyaṃ viggaho – vatthūni eva gāthā vatthugāthā. Vinītavatthuto",
  "tika-vin06t:421_16": "visesanatthamettha gāthāggahaṇaṃ. Uddānagāthāto visesanatthaṃ vatthuggahaṇanti veditabbaṃ.",
  "tika-vin06t:421_17": "Keci pana “gāthānaṃ vatthūnīti vattabbe vatthugāthāti vutta”nti vadanti. Makkaṭivatthuṃ",
  "tika-vin06t:421_18": "aññe tattha bhikkhū ārocesuṃ, idha sayameva. Tattha kāraṇassa “bhagavatā sikkhāpadaṃ",
  "tika-vin06t:421_19": "paññatta”nti vuttattā vajjiputtakāpi aññe eva. “Tattha ānandatthero, idha te evā”ti",
  "tika-vin06t:421_20": "aññatarasmiṃ gaṇṭhipade vuttaṃ. Ācariyassa adhippāyo pubbe vutto, tasmā upaparikkhitabbaṃ.",
  "tika-vin06t:422_0": "67-8. Ñatvāti apucchitvā sayameva ñatvā. Pokkharanti sarīraṃ bheripokkharaṃ viya.",
  "tika-vin06t:422_1": "Lokiyā avikalaṃ “sundara”nti vadanti, tasmā vaṇṇapokkharatāyāti paṭhamenatthena visiṭṭhakāyacchavitāyāti",
  "tika-vin06t:422_2": "attho, dutiyena vaṇṇasundaratāyāti. “Uppalagabbhavaṇṇattā suvaṇṇavaṇṇā, tasmā uppalavaṇṇāti",
  "tika-vin06t:422_3": "nāmaṃ labhī”ti gaṇṭhipade vuttaṃ. Nīluppalavaṇṇā kāyacchavīti vacanaṃ pana sāmacchaviṃ",
  "tika-vin06t:422_4": "dīpeti. Loke pana “uppalasamā pasatthasāmā”ti vacanato “yā sāmā sāmavaṇṇā sāmatanumajjhā,",
  "tika-vin06t:422_5": "sā pāricariyā sagge mama vāso”ti vacanato sāmacchavikā itthīnaṃ pasatthā. “Yāvassā",
  "tika-vin06t:422_6": "naṃ andhakāra”ntipi pāṭho. Kilesakāmehi vatthukāmesu yo na limpati.",
  "tika-vin06t:423_0": "69. Itthiliṅgaṃ pātubhūtanti itthisaṇṭhānaṃ pātubhūtaṃ, tañca kho purisindriyassa",
  "tika-vin06t:423_1": "antaradhānena itthindriyassa pātubhāvena. Evaṃ purisindriyapātubhāvepi. Etena yathā",
  "tika-vin06t:423_2": "brahmānaṃ purisindriyaṃ nuppajjati, kevalaṃ purisasaṇṭhānameva uppajjati, yathā ca",
  "tika-vin06t:423_3": "kassaci paṇḍakassa vināpi purisindriyena purisasaṇṭhānaṃ uppajjati, na tathā tesanti",
  "tika-vin06t:423_4": "dassitaṃ hoti, taṃ pana itthindriyaṃ, purisindriyaṃ vā antaradhāyantaṃ marantānaṃ",
  "tika-vin06t:423_5": "viya paṭilomakkamena sattarasamacittakkhaṇato paṭṭhāya antaradhāyati. Paccuppanne",
  "tika-vin06t:423_6": "indriye niruddhe itaraṃ visabhāgindriyaṃ pātubhavati. Yasmā mahāniddaṃ okkantasseva",
  "tika-vin06t:423_7": "kirassa visabhāgindriyaṃ pātubhavati, tasmā “rattibhāge niddaṃ okkantassā”ti vuttaṃ.",
  "tika-vin06t:423_8": "“Anujānāmi, bhikkhave, taṃyeva upajjhaṃ tameva upasampada”nti vacanato pavattinīyeva",
  "tika-vin06t:423_9": "upajjhāyā, upasampadācariyā bhikkhunīyeva ācariyāti katvā tāsaṃ upajjhāyavattaṃ,",
  "tika-vin06t:423_10": "ācariyavattañca iminā bhikkhunāsadāsāyaṃ pātaṃ bhikkhunupassayaṃ gantvā kātabbaṃ,",
  "tika-vin06t:423_11": "tāhi ca imassa vihāraṃ āgamma saddhivihārikavattādi kātabbaṃ nu khoti ce? “Anujānāmi,",
  "tika-vin06t:423_12": "bhikkhave, bhikkhunīhi saṅgamitu”nti vacanena vinābhāvadīpanato kevalaṃ na puna upajjhā",
  "tika-vin06t:423_13": "gahetabbā, na ca upasampadā kātabbāti dassanatthameva “anujānāmi, bhikkhave, taṃyeva",
  "tika-vin06t:423_14": "upajjha”ntiādi vuttanti veditabbaṃ. Tattha bhikkhunīhi saṅgamitunti bhikkhūhi vinā",
  "tika-vin06t:423_15": "hutvā bhikkhunīhi eva saddhiṃ samaṅgī bhavituṃ anujānāmīti attho, tasmā iminā pāḷilesena",
  "tika-vin06t:423_16": "“tassā eva gāmantarādīhi anāpattī”ti aṭṭhakathāvacanaṃ siddhaṃ hoti, āgantvā saṅgamituṃ",
  "tika-vin06t:423_17": "sakkā, yañca bhagavatā gamanaṃ anuññātaṃ, taṃ nissāya kuto gāmantarādipaccayā āpatti.",
  "tika-vin06t:423_18": "Na hi bhagavā āpattiyaṃ niyojetīti yuttameva taṃ, aññathā “yā āpattiyo bhikkhūnaṃ",
  "tika-vin06t:423_19": "bhikkhunīhi asādhāraṇā, tāhi āpattīhi anāpattī”ti pāḷivacanato na gāmantarādīhi anāpattīti",
  "tika-vin06t:423_20": "āpajjati. Sādhāraṇatā āpattiyeva “yā āpattiyo bhikkhūnaṃ bhikkhunīhi asādhāraṇā,",
  "tika-vin06t:423_21": "yā ca bhikkhunīhi saṅgamantiyā gāmantaranadīpārarattivippavāsagaṇaohīyanāpattiyo,",
  "tika-vin06t:423_22": "tāhi āpattīhi anāpattī”ti na vuttattāti ce? Na vuttaṃ aniṭṭhappasaṅgato. Bhikkhunīhi",
  "tika-vin06t:423_23": "saddhiṃ saṅkantāyapi tassā tā pahāya aññāhi saṅgamantiyā gāmantarādīhi anāpatti eva",
  "tika-vin06t:423_24": "sabbakālanti imassa aniṭṭhappasaṅgato tathā na vuttanti attho. Tattha gāmantarāpattādivatthuṃ",
  "tika-vin06t:423_25": "sañcicca tasmiṃ kāle ajjhācarantīpi sā liṅgapātubhāvena kāraṇena anāpajjanato anāpatti.",
  "tika-vin06t:423_26": "Anāpajjanaṭṭheneva vuṭṭhāti nāmāti veditabbā. Tathā yogī anuppanne eva kilese nirodheti.",
  "tika-vin06t:423_27": "Abandhanopi patto “ūnapañcabandhano”ti vuccati, sabbaso vā pana na sāveti appaccakkhātā",
  "tika-vin06t:423_28": "hoti sikkhā, evamidha anāpannāpi āpatti vuṭṭhitā nāma hotīti veditabbā.",
  "tika-vin06t:424_0": "Yasmā pana sā purisena sahaseyyāpattiṃ anāpajjantīpi sakkoti bhikkhunīhi saṅgamituṃ,",
  "tika-vin06t:424_1": "tasmā anāpattīti katvā aṭṭhakathāyaṃ “ubhinnampi sahaseyyāpatti hotī”ti vuttaṃ. Vuttañhetaṃ",
  "tika-vin06t:424_2": "parivāre “aparehipi catūhākārehi āpattiṃ āpajjati saṅghamajjhe gaṇamajjhe puggalassa",
  "tika-vin06t:424_3": "santike liṅgapātubhāvenā”ti. Yaṃ pana vuttaṃ parivāre “atthāpatti āpajjanto vuṭṭhāti",
  "tika-vin06t:424_4": "vuṭṭhahanto āpajjatī”ti, tassa sahaseyyādiṃ āpajjati asādhāraṇāpattīhi vuṭṭhāti,",
  "tika-vin06t:424_5": "tadubhayampi sandhāya vuttanti veditabbaṃ. Dūre vihāro hoti pañcadhanusatikaṃ pacchimaṃ,",
  "tika-vin06t:424_6": "vihārato paṭṭhāya gāmaṃ pavisantiyā gāmantaraṃ hotīti attho. Saṃvidahanaṃ parimocetvāti",
  "tika-vin06t:424_7": "addhānagamanasaṃvidahanaṃ akatvāti attho. Tā kopetvāti pariccajitvāti attho. “Paripuṇṇavassasāmaṇerenāpī”ti",
  "tika-vin06t:424_8": "vacanato aparipuṇṇavassassa upajjhāyaggahaṇaṃ natthīti viya dissati. Vinayakammaṃ",
  "tika-vin06t:424_9": "katvā ṭhapitoti vikappetvā ṭhapito. Avikappitānaṃ dasāhātikkame nissaggiyatā veditabbā.",
  "tika-vin06t:424_10": "Puna paṭiggahetvā sattāhaṃ vaṭṭatīti pana “anujānāmi, bhikkhave, bhikkhūnaṃ sannidhiṃ",
  "tika-vin06t:424_11": "bhikkhunīhi paṭiggāhāpetvā paribhuñjitu”nti vacanato vuttaṃ. Anapekkhavissajjanenāti",
  "tika-vin06t:424_12": "vatthuṃ anapekkhavissajjanena vā paṭiggahaṇena vā puna paṭiggahetvā paribhuñjissāmīti.",
  "tika-vin06t:424_13": "Pakkhamānattakāle punadeva liṅgaṃ parivattati chārattaṃ mānattameva dātabbanti sace,",
  "tika-vin06t:424_14": "bhikkhukāle appaṭicchannāya āpattiyā, no paṭicchannāyāti no laddhīti ācariyo.",
  "tika-vin06t:425_0": "Parivāsadānaṃ pana natthīti bhikkhuniyā chādanāsambhavato vuttanti veditabbaṃ. Sace",
  "tika-vin06t:425_1": "bhikkhunī asādhāraṇaṃ pārājikāpattiṃ āpajjitvā purisaliṅgaṃ paṭilabhati, bhikkhūsu",
  "tika-vin06t:425_2": "upasampadaṃ na labhati, pabbajjaṃ labhati, anupabbajitvā bhikkhubhāve ṭhito sahaseyyāpattiṃ",
  "tika-vin06t:425_3": "na janeti. Vibbhantāya bhikkhuniyā purisaliṅge pātubhūte bhikkhūsu upasampadaṃ na",
  "tika-vin06t:425_4": "labhati, pārājikaṃ. Avibbhantamānassa gahaṭṭhasseva sato bhikkhunīdūsakassa sace",
  "tika-vin06t:425_5": "itthiliṅgaṃ pātubhavati, neva bhikkhunīsu upasampadaṃ labhati, na puna liṅgaparivatte",
  "tika-vin06t:425_6": "jāte bhikkhūsu vāti. Bhikkhuniyā liṅgaparivatte sati bhikkhu hoti, so ce sikkhaṃ",
  "tika-vin06t:425_7": "paccakkhāya vibbhamitvā itthiliṅgaṃ paṭilabheyya, bhikkhunīsu upasampadaṃ paṭilabhati",
  "tika-vin06t:425_8": "ubhayattha pubbe pārājikabhāvaṃ appattattā. Yā pana bhikkhunī paripuṇṇadvādasavassā",
  "tika-vin06t:425_9": "purisaliṅgaṃ paṭilabheyya, upasampanno bhikkhu eva. Puna sikkhaṃ paccakkhāya āgato",
  "tika-vin06t:425_10": "na upasampādetabbo aparipuṇṇavīsativassattā. Puna liṅgaparivatte sati bhikkhunīsu",
  "tika-vin06t:425_11": "upasampadaṃ labhati. Evaṃ ce katadvādasasaṅgahassa dārakassa liṅgaparivatte sati",
  "tika-vin06t:425_12": "gihigatā itthī hoti, paripuṇṇadvādasavassā upasampādetabbā kira. Bhikkhuniyā itthiliṅgantaradhānena,",
  "tika-vin06t:425_13": "bhikkhussa vā purisaliṅgantaradhānena pakkhapaṇḍakabhāvo bhaveyya, na sā bhikkhunī",
  "tika-vin06t:425_14": "bhikkhunīhi nāsetabbā bhikkhu vā bhikkhūhi puna pakatibhāvāpattisambhavā. Pakatipaṇḍakaṃ",
  "tika-vin06t:425_15": "pana sandhāya “paṇḍako nāsetabbo”ti vuttaṃ. Pakkhapaṇḍako hi saṃvāsanāsanāya nāsetabbo,",
  "tika-vin06t:425_16": "itaro ubhayanāsanāyāti attho. Yadi tesaṃ puna pakatibhāvo bhaveyya, “anujānāmi, bhikkhave,",
  "tika-vin06t:425_17": "taṃyeva upajjhaṃ tameva upasampadaṃ tāniyeva vassāni bhikkhunīhi saṅgamitu”nti ayaṃ",
  "tika-vin06t:425_18": "vidhi sambhavati. Sace nesaṃ liṅgantaraṃ pātubhaveyya, so ca vidhi, yā āpattiyo bhikkhūnaṃ",
  "tika-vin06t:425_19": "bhikkhunīhi sādhāraṇā, tā āpattiyo bhikkhunīnaṃ santike vuṭṭhātuṃ asādhāraṇāhi anāpattīti",
  "tika-vin06t:425_20": "ayampi vidhi sambhavati. Yaṃ vuttaṃ parivāre “saha paṭilābhena purimaṃ jahati, pacchime",
  "tika-vin06t:425_21": "patiṭṭhāti, viññattiyo paṭippassambhanti, paññattiyo nirujjhanti, saha paṭilābhena",
  "tika-vin06t:425_22": "pacchimaṃ jahati, purime patiṭṭhāti, viññattiyo”tiādi, taṃ yathāvuttavidhiṃ sandhāya",
  "tika-vin06t:425_23": "vuttanti amhākaṃ khantīti ācariyo. Itthiliṅgaṃ, purisaliṅgaṃ vā antaradhāyantaṃ kiṃ",
  "tika-vin06t:425_24": "sakalampi sarīraṃ gahetvā antaradhāyati, udāhu sayameva. Kiñcettha – yadi tāva sakalaṃ",
  "tika-vin06t:425_25": "sarīraṃ gahetvā antaradhāyati, ayaṃ puggalo cuto bhaveyya. Tasmā sāmaññā cuto bhaveyya,",
  "tika-vin06t:425_26": "puna upasampajjanto opapātiko bhaveyya. Atha sayameva antaradhāyati, sopi bhāvo tassa",
  "tika-vin06t:425_27": "virujjhati. Itthindriyādīni hi sakalampi sarīraṃ byāpetvā ṭhitānīti khaṇanirodho",
  "tika-vin06t:425_28": "viya tesaṃ antaradhānaṃ veditabbaṃ, tasmā yathāvuttadosappasaṅgābhāvo veditabbo.",
  "tika-vin06t:425_29": "Aññamaññaṃ saṃsaṭṭhappabhānaṃ dīpānaṃ ekappabhānirodhepi itarissā ṭhānaṃ viya sesasarīraṭṭhānaṃ",
  "tika-vin06t:425_30": "tattha hotīti veditabbaṃ.",
  "tika-vin06t:426_0": "71-2. Muccatu vā mā vā dukkaṭamevāti mocanarāgābhāvato. Avisayoti asādiyanaṃ nāma",
  "tika-vin06t:426_1": "evarūpe ṭhāne dukkaranti attho. Methunadhammo nāma ubhinnaṃ vāyāmena nipajjati “tassa",
  "tika-vin06t:426_2": "dvayaṃdvayasamāpattī”ti vuttattā, tasmā tvaṃ mā vāyāma, evaṃ te anāpatti bhavissati,",
  "tika-vin06t:426_3": "kiriyañhetaṃ sikkhāpadanti vuttaṃ hoti, “āpattiṃ tvaṃ bhikkhu āpanno pārājika”nti",
  "tika-vin06t:426_4": "vacanato akiriyampetaṃ sikkhāpadaṃ yebhuyyena “kiriya”nti vuccatīti siddhaṃ hoti.",
  "tika-vin06t:427_0": "73-4. “Pārājikabhayena ākāsagatameva katvā pavesanādīni karontassa sahasā tālukaṃ",
  "tika-vin06t:427_1": "vā passaṃ vā aṅgajātaṃ chupati ce, dukkaṭamevā”ti vadanti. Kasmā? Na methunarāgattāti,",
  "tika-vin06t:427_2": "vīmaṃsitabbaṃ. Dantānaṃ bāhirabhāvo oṭṭhānaṃ bāhirabhāvo viya thullaccayavatthu hotīti",
  "tika-vin06t:427_3": "vuttaṃ “bahi nikkhantadante jivhāya ca thullaccaya”nti. Taṃ puggalaṃ visaññiṃ katvāti",
  "tika-vin06t:427_4": "vacanena so puggalo khittacitto nāma hotīti dassitaṃ hoti. Yo pana puggalo na visaññīkato,",
  "tika-vin06t:427_5": "so ce attano aṅgajātassa dhātughaṭṭanacariṇijjhiṇikādisaññāya sādiyati, methunasaññāya",
  "tika-vin06t:427_6": "abhāvato visaññīpakkhameva bhajatīti tassa anāpatticchāyā dissati. “Methunametaṃ",
  "tika-vin06t:427_7": "maññe kassaci amanussassā”ti ñatvā sādiyantassa āpatti eva. Paṇḍakassa methunadhammanti",
  "tika-vin06t:427_8": "paṇḍakassa vaccamagge vā mukhe vā, bhummatthe vā sāmivacanaṃ. Avedayantassapi sevanacittavasena",
  "tika-vin06t:427_9": "āpatti santhateneva sevane viya.",
  "tika-vin06t:428_0": "Upahatindriyavatthusmiṃ “etamatthaṃ ārocesuṃ, so ārocesī”ti duvidho pāṭho atthi.",
  "tika-vin06t:428_1": "Tattha “ārocesu”nti vuttapāṭho “vediyi vā so bhikkhave”ti vuttattā sundaraṃ, aññathā",
  "tika-vin06t:428_2": "“āpattiṃ tvaṃ bhikkhū”ti vattabbaṃ siyā. “Vediyā vā”ti dīpavāsino paṭhanti kira,",
  "tika-vin06t:428_3": "methunadhammassa pubbapayogā hatthaggāhādayo, tasmā “dukkaṭamevassa hotī”ti iminā",
  "tika-vin06t:428_4": "purimapadena sambandho. Yasmā pana dukkaṭamevassa hoti, tasmā yāva sīsaṃ na pāpuṇāti",
  "tika-vin06t:428_5": "puggalo, tāva dukkaṭe tiṭṭhatīti sambandho veditabbo. Sīsaṃ nāma maggapaṭipādanaṃ.",
  "tika-vin06t:428_6": "“Sīsaṃ na pāpuṇātīti pārājikaṃ na hoti tāva pubbapayogadukkaṭe tiṭṭhatī”ti aññatarasmiṃ",
  "tika-vin06t:428_7": "gaṇṭhipade likhitaṃ. Uccāliṅgapāṇakadaṭṭhenāti ettha bhāvaniṭṭhāpaccayo veditabbo.",
  "tika-vin06t:428_8": "Daṭṭhena daṃsena khādanenāti hi atthato ekaṃ.",
  "tika-vin06t:429_0": "76-7. Saṅgāmasīse yuddhamukhe yodhapuriso viyāyaṃ bhikkhūti “saṅgāmasīsayodho bhikkhū”ti",
  "tika-vin06t:429_1": "vuccati. Rukkhasūcidvāraṃ upilavāya, ekena vā bahūhi vā kaṇṭakehi thakitabbaṃ kaṇṭakadvāraṃ.",
  "tika-vin06t:429_2": "Dussadvāraṃ sāṇidvārañca dussasāṇidvāraṃ. “Kilañjasāṇī”tiādinā vuttaṃ sabbampi dussasāṇiyameva",
  "tika-vin06t:429_3": "saṅgahetvā vuttaṃ. Ekasadisattā “eka”nti vuttaṃ. Ākāsataleti hammiyataleti attho.",
  "tika-vin06t:429_4": "Ayañhettha saṅkhepoti idāni vattabbaṃ sandhāya vuttaṃ. “Kiñci karontā nisinnā hontīti",
  "tika-vin06t:429_5": "vuttattā nipannānaṃ āpucchanaṃ na vaṭṭatī”ti vadanti. “Yathāparicchedameva ca na",
  "tika-vin06t:429_6": "uṭṭhāti, tassa āpattiyevā”ti kiñcāpi avisesena vuttaṃ, anādariyadukkaṭāpatti eva",
  "tika-vin06t:429_7": "tattha adhippetā. Kathaṃ paññāyatīti? “Rattiṃ dvāraṃ vivaritvā nipanno aruṇe uggate",
  "tika-vin06t:429_8": "uṭṭhahati, anāpattī”ti vuttattā, mahāpaccariyaṃ visesetvā “anādariyadukkaṭāpi na",
  "tika-vin06t:429_9": "muccatī”ti vuttattā ca, tena itarasmā dukkaṭā muccatīti adhippāyo. Yathāparicchedameva",
  "tika-vin06t:429_10": "ca na uṭṭhāti, tassa āpattiyevāti ettha na anādariyadukkaṭaṃ sandhāya vuttaṃ. Yathāparicchedamevāti",
  "tika-vin06t:429_11": "avadhāraṇattā paricchedato abbhantare na hotīti vuttaṃ hoti. Puna “supatī”ti vuttaṭṭhāne",
  "tika-vin06t:429_12": "viya sanniṭṭhānaṃ gahetvā vuttaṃ. Evaṃ nipajjantoti nipajjanakāle āpajjitabbadukkaṭameva",
  "tika-vin06t:429_13": "sandhāya vuttaṃ, tasmā yathāparicchedena uṭṭhahantassa dve dukkaṭānīti vuttaṃ hotīti.",
  "tika-vin06t:429_14": "Andhakaṭṭhakathāyampi “yadi rattiṃ dvāraṃ asaṃvaritvā nipanno ‘divā vuṭṭhahissāmī’ti,",
  "tika-vin06t:429_15": "anādariye āpatti dukkaṭassā”ti vuttaṃ, etthāpi “nipanno”ti vuttattā “aruṇe uṭṭhite",
  "tika-vin06t:429_16": "uṭṭhāhī”ti na vuttattā ca jānitabbaṃ. “Mahāpaccariyaṃ anādariyadukkaṭameva sandhāya",
  "tika-vin06t:429_17": "vuttaṃ, na aṭṭhakathāyaṃ vuttadukkaṭa”nti eke vadanti. Tassa anāpattīti atthato anipannattā",
  "tika-vin06t:429_18": "vuttaṃ. “Sace pana rattiṃ saṃvaritvā nipanno, aruṇuṭṭhānasamaye koci vivarati, dvārajagganādīni",
  "tika-vin06t:429_19": "akatvā nipannassa āpattiyeva. Kasmā? Āpattikhettattā”ti vadanti.",
  "tika-vin06t:430_0": "Yasmā yakkhagahitakopi visaññībhūto viya khittacitto nāma hoti, assa pārājikāpattito",
  "tika-vin06t:430_1": "anāpatti, pageva aññato, tasmā “yakkhagahitako viya visaññībhūtopi na muccatī”ti",
  "tika-vin06t:430_2": "yaṃ mahāpaccariyaṃ vuttaṃ, taṃ pubbe sañcicca divā nipanno pacchā yakkhagahitakopi",
  "tika-vin06t:430_3": "visaññībhūtopi na muccati nipajjanapayogakkhaṇe eva āpannattāti adhippāyena vuttaṃ.",
  "tika-vin06t:430_4": "Bandhitvā nipajjāpitova muccatīti na yakkhagahitakādīsveva, sopi yāva sayameva sayanādhippāyo",
  "tika-vin06t:430_5": "na hoti, tāva muccati. Yadā kilanto hutvā niddāyitukāmatāya sayanādhippāyo hoti,",
  "tika-vin06t:430_6": "tadā saṃvarāpetvā, jaggāpetvā vā ābhogaṃ vā katvā niddāyitabbaṃ, aññathā āpatti.",
  "tika-vin06t:430_7": "Sabhāgo ce natthi, na passati vā, na gantuṃ vā sakkoti. Cirampi adhivāsetvā pacchā",
  "tika-vin06t:430_8": "vedanāṭṭo hutvā anābhogeneva sayati, tassa “anāpatti vedanāṭṭassā”ti vacanena anāpatti,",
  "tika-vin06t:430_9": "tassāpi avisayattā āpatti na dissatīti visaññībhāveneva supantassa “anāpatti khittacittassā”ti",
  "tika-vin06t:430_10": "vacanena na dissati. Ācariyā pana evaṃ na kathayantīti avisesena “na dissatī”ti na",
  "tika-vin06t:430_11": "kathayanti, yadi saññaṃ appaṭilabhitvā sayati, avasavattattā āpatti na dissati, sace",
  "tika-vin06t:430_12": "saññaṃ paṭilabhitvāpi kilantakāyattā sayanaṃ sādiyanto supati, tassa yasmā avasavattattaṃ",
  "tika-vin06t:430_13": "na dissati, tasmā āpatti evāti kathayantīti adhippāyo.",
  "tika-vin06t:431_0": "Mahāpadumattheravāde yakkhagahitako khittacittako muccati. Bandhitvā nipajjāpito",
  "tika-vin06t:431_1": "asayanādhippāyattā, vedanāṭṭattā ca muccatīti adhippāyo. Evaṃ sante pāḷiaṭṭhakathā,",
  "tika-vin06t:431_2": "theravādo ca sameti, tasmā tesaṃ tesaṃ vinicchayānaṃ ayameva adhippāyoti no khantīti",
  "tika-vin06t:431_3": "ācariyo, anugaṇṭhipade pana yakkhagahitakopi visaññībhūtopi na muccati nāma, pārājikaṃ",
  "tika-vin06t:431_4": "āpajjituṃ bhabbo so antarantarā saññāpaṭilābhatoti adhippāyo. “Bandhitvā nipajjāpito",
  "tika-vin06t:431_5": "vā”ti kurundīvacanena ekabhaṅgena nipannopi na muccatīti ce? Muccatiyeva. Kasmā?",
  "tika-vin06t:431_6": "Atthato anipannattā. Kurundīvādena mahāaṭṭhakathāvādo sameti. Kasmā? Avasavattasāmaññato.",
  "tika-vin06t:431_7": "Kiñcāpi sameti, ācariyā pana evaṃ na kathayanti. Na kevalaṃ teyeva, mahāpadumattheropīti",
  "tika-vin06t:431_8": "dassanatthaṃ “mahāpadumattherenā”ti vuttaṃ. Mahāpadumattheravāde “pārājikaṃ āpajjituṃ",
  "tika-vin06t:431_9": "abhabbo yakkhagahitako nāmā”ti ca vuttaṃ, tattha ācariyā pana evaṃ vadanti “sace",
  "tika-vin06t:431_10": "okkantaniddo ajānantopi pāde mañcakaṃ āropeti, āpattiyevāti vuttattā yo pana patitvā",
  "tika-vin06t:431_11": "tattheva sayati na vuṭṭhāti, tassa āpatti antarantarā jānantassāpi ajānantassāpi",
  "tika-vin06t:431_12": "hotī”ti. Sabbaṭṭhakathāsu vuttavacanāni sampiṇḍetvā dassetuṃ “idha ko muccati ko",
  "tika-vin06t:431_13": "na muccatī”ti vuttaṃ. Yakkhagahitako vā visaññībhūto vā na kevalaṃ pārājikaṃ āpajjituṃ",
  "tika-vin06t:431_14": "bhabbo eva, sabbopi āpajjati. Evaṃ “bandhitvā nipajjāpitova muccatī”ti vacanena tassapi",
  "tika-vin06t:431_15": "avasavattattā “āpatti na dissatī”ti evaṃ na kathayanti. Yasmā ummattakakhittacittavedanāṭṭesu",
  "tika-vin06t:431_16": "aññataro na hoti, tasmā “āpattiyevā”ti kathayanti. Idaṃ kira sabbaṃ na saṅgītiṃ āruḷhaṃ.",
  "tika-vin06t:431_17": "“Pavesanaṃ sādiyatītiādinā vuttattā akiriyāpi hotīti vadanti, taṃ na gahetabbaṃ,",
  "tika-vin06t:431_18": "yadā pana sādiyati, tadā sukhumāpi viññatti hoti evāti idha kiriyā evā”ti anugaṇṭhipade vuttaṃ.",
  "tika-vin06t:432": "Paṭhamapārājikavaṇṇanā niṭṭhitā.",
  "tika-vin06t:433": "2. Dutiyapārājikaṃ",
  "tika-vin06t:434": "Dhaniyavatthuvaṇṇanā",
  "tika-vin06t:435_0": "84. Dutiye rājūhi eva pariggahitattā “rājagaha”nti laddhanāmake samīpatthena, adhikaraṇatthena",
  "tika-vin06t:435_1": "ca paṭiladdhabhummavibhattike gijjhakūṭe pabbate catūhi vihārehi viharantoti adhippāyo.",
  "tika-vin06t:435_2": "Tassa “vassaṃ upagacchiṃsū”ti iminā sambandho veditabbo. Tayo eva hi ñattiṃ ṭhapetvā",
  "tika-vin06t:435_3": "gaṇakammaṃ karonti, na tato ūnā adhikā vā akiriyattā. Tattha vinayapariyāyena saṅghagaṇapuggalakammakosallatthaṃ",
  "tika-vin06t:435_4": "idaṃ pakiṇṇakaṃ veditabbaṃ – atthi saṅghakammaṃ saṅgho eva karoti, na gaṇo na puggalo,",
  "tika-vin06t:435_5": "taṃ apalokanakammassa kammalakkhaṇekadesaṃ ṭhapetvā itaraṃ catubbidhampi kammaṃ veditabbaṃ.",
  "tika-vin06t:435_6": "Atthi saṅghakammaṃ saṅgho ca karoti, gaṇo ca karoti, puggalo ca karoti. Kiñcāti?",
  "tika-vin06t:435_7": "Yaṃ pubbe ṭhapitaṃ. Vuttañhetaṃ parivāraṭṭhakathāyaṃ “yasmiṃ vihāre dve tayo janā",
  "tika-vin06t:435_8": "vasanti, tehi nisīditvā katampi saṅghena katasadisameva. Yasmiṃ pana vihāre eko bhikkhu",
  "tika-vin06t:435_9": "hoti, tena bhikkhunā uposathadivase pubbakaraṇapubbakiccaṃ katvā nisinnena katampi",
  "tika-vin06t:435_10": "katikavattaṃ saṅghena katasadisameva hotī”ti. Punapi vuttaṃ “ekabhikkhuke pana vihāre",
  "tika-vin06t:435_11": "ekena sāvitepi purimakatikā paṭippassambhati evā”ti. Atthi gaṇakammaṃ saṅgho karoti,",
  "tika-vin06t:435_12": "gaṇo karoti, puggalo karoti, taṃ tayo pārisuddhiuposathā aññesaṃ santike karīyanti,",
  "tika-vin06t:435_13": "tassa vasena veditabbaṃ. Atthi gaṇakammaṃ gaṇova karoti, na saṅgho na puggalo, taṃ",
  "tika-vin06t:435_14": "pārisuddhiuposatho aññamaññaṃ ārocanavasena karīyati, tassa vasena veditabbaṃ. Atthi",
  "tika-vin06t:435_15": "puggalakammaṃ puggalova karoti, na saṅgho na gaṇo, taṃ adhiṭṭhānuposathavasena veditabbaṃ.",
  "tika-vin06t:435_16": "Atthi gaṇakammaṃ ekaccova gaṇo karoti, ekacco na karoti, tattha añattikaṃ dve eva",
  "tika-vin06t:435_17": "karonti, na tayo. Sañattikaṃ tayova karonti, na tato ūnā adhikā vā, tena vuttaṃ “tayo",
  "tika-vin06t:435_18": "eva hi ñattiṃ ṭhapetvā gaṇakammaṃ karonti, na tato ūnā adhikā vā akiriyattā”ti. Tasmā",
  "tika-vin06t:435_19": "tayova vinayapariyāyena sampahulā, na tato uddhanti veditabbaṃ. Anugaṇṭhipade pana",
  "tika-vin06t:435_20": "“kiñcāpi kammalakkhaṇaṃ tayova karonti, atha kho tehi kataṃ saṅghena katasadisanti",
  "tika-vin06t:435_21": "vuttattā ekena pariyāyena tayo janā vinayapariyāyenapi saṅgho”ti vuttaṃ, idaṃ sabbampi",
  "tika-vin06t:435_22": "vinayakammaṃ upādāya vuttaṃ, lābhaṃ pana upādāya antamaso ekopi anupasampannopi “saṅgho”ti",
  "tika-vin06t:435_23": "saṅkhyaṃ gacchati kira. Pavāraṇādivasassa aruṇuggamanasamanantarameva “vutthagassā”ti",
  "tika-vin06t:435_24": "vuccanti, ukkaṃsanayena “pāṭipadadivasato paṭṭhāyā”ti vuttaṃ, teneva “mahāpavāraṇāya",
  "tika-vin06t:435_25": "pavāritā”ti vuttaṃ. Aññathā antarāyena apavāritā “vutthavassā”ti na vuccantīti āpajjati.",
  "tika-vin06t:435_26": "Thambhādi kaṭṭhakammanti veditabbaṃ. Keci tanukaṃ dārutthambhaṃ antokatvā mattikāmayaṃ",
  "tika-vin06t:435_27": "thambhaṃ karonti, ayaṃ pana tathā na akāsi, tena vuttaṃ “sabbamattikāmayaṃ kuṭikaṃ",
  "tika-vin06t:435_28": "karitvā”ti. Telamissāya tambamattikāya.",
  "tika-vin06t:436_0": "85. “Mā pacchimā janatā pāṇesu pātabyataṃ āpajjī”ti iminā anuddesasikkhāpadena yattha",
  "tika-vin06t:436_1": "iṭṭhakapacana pattapacana kuṭikaraṇa vihārakārāpana navakammakaraṇa khaṇḍaphullapaṭisaṅkharaṇa",
  "tika-vin06t:436_2": "vihārasammajjana paṭaggidāna kūpapokkharaṇīkhaṇāpanādīsu pātabyataṃ jānantena bhikkhunā",
  "tika-vin06t:436_3": "kappiyavacanampi na vattabbanti dasseti, teneva pariyāyaṃ avatvā tesaṃ sikkhāpadānaṃ",
  "tika-vin06t:436_4": "anāpattivāresu “anāpatti asatiyā ajānantassā”ti vuttaṃ. “Antarāpattisikkhāpada”ntipi",
  "tika-vin06t:436_5": "etassa nāmameva. “Gacchathetaṃ, bhikkhave, kuṭikaṃ bhindathā”ti iminā kataṃ labhitvā",
  "tika-vin06t:436_6": "tattha vasantānampi dukkaṭamevāti ca siddhaṃ. Aññathā hi bhagavā na bhindāpeyya.",
  "tika-vin06t:436_7": "Esa nayo bhedanakaṃ chedanakaṃ uddālanakanti etthāpi, āpattibhedāva. Tato eva hi",
  "tika-vin06t:436_8": "bhedanakasikkhāpadādīsu viya “aññena kataṃ paṭilabhitvā paribhuñjati, āpatti dukkaṭassā”ti",
  "tika-vin06t:436_9": "na vuttaṃ, tathā aññassatthāya karoti, cetiyādīnaṃ atthāya karoti, dukkaṭamevāti",
  "tika-vin06t:436_10": "ca siddhaṃ, aññathā kuṭikārasikkhāpadādīsu viya “aññassatthāya vāsāgāraṃ ṭhapetvā",
  "tika-vin06t:436_11": "sabbattha, anāpattī”ti nayameva vadeyya, na bhindāpeyya. Sabbamattikāmayabhāvaṃ pana",
  "tika-vin06t:436_12": "mocetvā kaṭṭhapāsāṇādimissaṃ katvā paribhuñjati, anāpatti. Tathā hi chedanakasikkhāpadādīsu",
  "tika-vin06t:436_13": "bhagavatā nayo dinno “aññena kataṃ pamāṇātikkantaṃ paṭilabhitvā chinditvā paribhuñjatī”tiādīsu.",
  "tika-vin06t:436_14": "Keci pana “vayakammampīti etena mūlaṃ datvā kārāpitampi atthi, tena taṃ aññena katampi",
  "tika-vin06t:436_15": "na vaṭṭatīti siddha”nti vadanti, taṃ na sundaraṃ. Kasmā? Sambhāre kiṇitvā sayameva",
  "tika-vin06t:436_16": "karontassāpi vayakammasambhavato. Kiṃ vā pāḷilese sati aṭṭhakathālesanayo. Iṭṭhakāhi",
  "tika-vin06t:436_17": "giñjakāvasathasaṅkhepena katā vaṭṭatīti ettha pakatiiṭṭhakāhi cinitvā kattabbāvasatho",
  "tika-vin06t:436_18": "giñjakāvasatho nāma. Sā hi “mattikāmayā”ti na vuccati, “iṭṭhakakuṭikā”tveva vuccati,",
  "tika-vin06t:436_19": "tasmā thusagomayatiṇapalālamissā mattikāmayāpi apakkiṭṭhakamayāpi “sabbamattikāmayā”tveva",
  "tika-vin06t:436_20": "vuccatīti no khantīti ācariyo, bhasmādayo hi mattikāya daḷhibhāvatthameva ādīyanti,",
  "tika-vin06t:436_21": "apakkiṭṭhakamayāpi giñjakāvasathasaṅkhyaṃ na gacchati, na ca āyasmā dhaniyo ekappahāreneva",
  "tika-vin06t:436_22": "kumbhakāro viya kumbhaṃ taṃ kuṭikaṃ niṭṭhāpesi, anukkamena pana sukkhāpetvā sukkhāpetvā",
  "tika-vin06t:436_23": "mattikāpiṇḍehi cinitvā niṭṭhāpesi, apakkiṭṭhakamayā kuṭi viya sabbamattikāmayā kuṭi",
  "tika-vin06t:436_24": "ekābaddhā hoti, na tathā pakkiṭṭhakamayā, tasmā sā kappatīti eke. Sabbamattikāmayāya",
  "tika-vin06t:436_25": "kuṭiyā bahi ce tiṇakuṭikādiṃ katvā anto vasati, dukkaṭameva. Sace tattha tattha chiddaṃ",
  "tika-vin06t:436_26": "katvā bandhitvā ekābaddhaṃ karoti, vaṭṭati. Anto ce tiṇakuṭikādiṃ katvā anto vasati,",
  "tika-vin06t:436_27": "vaṭṭati. Kārako eva ce vasati, karaṇapaccayā dukkaṭaṃ āpajjati, na vasanapaccayā.",
  "tika-vin06t:436_28": "Sace anto vā bahi vā ubhayattha vā sudhāya limpati, vaṭṭati. Yasmā sabbamattikāmayā",
  "tika-vin06t:436_29": "kuṭi sukarā bhindituṃ, tasmā tattha ṭhapitaṃ pattacīvarādi aguttaṃ hoti, corādīhi",
  "tika-vin06t:436_30": "avaharituṃ sakkā, tena vuttaṃ “pattacīvaraguttatthāyā”ti.",
  "tika-vin06t:437": "Pāḷimuttakavinicchayavaṇṇanā",
  "tika-vin06t:438_0": "Tena kho pana samayena chabbaggiyā bhikkhū uccāvace patte dhārenti, uccāvacāni pattamaṇḍalāni",
  "tika-vin06t:438_1": "dhārentī”ti evamādīni vatthūni nissāya “na, bhikkhave, uccāvacā pattā dhāretabbā,",
  "tika-vin06t:438_2": "yo dhāreyya, āpatti dukkaṭassā”tiādinā nayena akappiyaparikkhāresu ca dukkaṭaṃ paññattaṃ.",
  "tika-vin06t:438_3": "Kasmā? Tadanulomattā. Yatthāpi na paññattaṃ, tattha “na, bhikkhave, uccāvacāni chattāni",
  "tika-vin06t:438_4": "dhāretabbāni, yo dhāreyya, āpatti dukkaṭassā”tiādinā nayena dukkaṭaṃ sambhavati,",
  "tika-vin06t:438_5": "tasmā “tatrāyaṃ pāḷimuttako”ti ārabhitvā sabbaparikkhāresu vaṇṇamaṭṭhaṃ, savikāraṃ",
  "tika-vin06t:438_6": "vā karontassa āpatti dukkaṭanti dīpentena “na vaṭṭatī”ti vuttanti veditabbaṃ. Etthāha",
  "tika-vin06t:438_7": "– “anujānāmi, bhikkhave, ṭhapetvā paharaṇiṃ sabbaṃ lohabhaṇḍaṃ, ṭhapetvā āsandiṃ",
  "tika-vin06t:438_8": "pallaṅkaṃ dārupattaṃ dārupādukaṃ sabbaṃ dārubhaṇḍaṃ, ṭhapetvā katakañca kumbhakārikañca",
  "tika-vin06t:438_9": "sabbaṃ mattikābhaṇḍa”nti vuttattā yathāṭhapitaṃ vajjetvā itaraṃ sabbaṃ vaṇṇamaṭṭhampi",
  "tika-vin06t:438_10": "savikārampi avisesena vaṭṭatīti? Vuccate – taṃ na yuttaṃ yathādassitapāḷivirodhato,",
  "tika-vin06t:438_11": "tasmā “ṭhapetvā paharaṇi”nti evaṃ jātivasena ayaṃ pāḷi pavattā, yathādassitā pāḷi",
  "tika-vin06t:438_12": "vaṇṇamaṭṭhādivikārapaṭisedhanavasena pavattāti evaṃ ubhayampi na virujjhati, tasmā",
  "tika-vin06t:438_13": "yathāvuttameva. Āraggena nikhādanaggena, “āraggeriva sāsapo”ti ettha vuttanayato āraggena.",
  "tika-vin06t:439_0": "Paṭṭamukhe vāti paṭṭakoṭiyaṃ. Pariyanteti cīvarapariyante. Veṇiuhumuniyupeññāma.",
  "tika-vin06t:439_1": "Agghiyanti cetiyaṃ. Gayamuggaranti tulādaṇḍasaṇṭhānaṃ, gayā sīse sūcikā hoti, mukhapattā",
  "tika-vin06t:439_2": "ladrā. Ukkiranti nīharanti karonti ṭhapenti. Koṇasuttapiḷakā nāma gaṇṭhikapaṭṭādikoṇesu",
  "tika-vin06t:439_3": "suttamayapiḷakā. Yaṃ ettha cīvaraṃ vā patto vā “na vaṭṭatī”ti vutto, tattha adhiṭṭhānaṃ",
  "tika-vin06t:439_4": "ruhati, vikappanāpi ruhatīti veditabbaṃ. Deḍḍubhoti udakasappo. Acchīti kuñjarakkhi.",
  "tika-vin06t:439_5": "Gomuttakanti gomuttasaṇṭhānā rājiyo. Kuñcikāya senāsanaparikkhārattā suvaṇṇarūpiyamayāpi",
  "tika-vin06t:439_6": "vaṭṭatīti chāyā dissati, “kuñcikāya vaṇṇamaṭṭhakammaṃ na vaṭṭatī”ti vacanato aññe",
  "tika-vin06t:439_7": "kappiyalohādimayāva kuñcikā kappanti pariharaṇīyaparikkhārattā. Ārakaṇṭako potthakādikaraṇasatthakajāti.",
  "tika-vin06t:439_8": "“Āmaṇḍakasārako āmalakaphalamayo”ti vadanti. Tālapaṇṇabījanīādīsu “vaṇṇamaṭṭhakammaṃ",
  "tika-vin06t:439_9": "vaṭṭatī”ti vuttaṃ. Kiñcāpi tāni kuñcikā viya pariharaṇīyāni, atha kho “uccāvacāni",
  "tika-vin06t:439_10": "na dhāretabbānī”ti paṭikkhepābhāvato vuttaṃ. Kevalañhi tāni “anujānāmi, bhikkhave,",
  "tika-vin06t:439_11": "vidhūpanañca tālavaṇṭañcā”tiādinā vuttāni. Gaṇṭhipade pana “telabhājanesu vaṇṇamaṭṭhakammaṃ",
  "tika-vin06t:439_12": "vaṭṭatīti senāsanaparikkhārattā”ti vuttaṃ. Rājavallabhāti rājakulūpakā. Sīmāti idhādhippetā",
  "tika-vin06t:439_13": "bhūmi, baddhasīmā ca. “Yesaṃ santakā tesaṃ sīmā, tattha parehi na kattabba”nti anugaṇṭhipade",
  "tika-vin06t:439_14": "vuttaṃ. “Bhūmi ca sīmā ca yesaṃ santakā, tehi eva vāretabbā. Yesaṃ pana aññesaṃ bhūmiyaṃ",
  "tika-vin06t:439_15": "sīmā katā, te vāretuṃ na issarā”ti vadanti. “Saṅghabhedādīnaṃ kāraṇattā ‘mā karothā’ti",
  "tika-vin06t:439_16": "paṭisedhetabbā evā”ti andhakaṭṭhakathāyaṃ vuttaṃ kira.",
  "tika-vin06t:440_0": "86-7. Dārukuṭikaṃ kātuṃ, kattunti ca atthi. Khaṇḍākhaṇḍikanti phalāphalaṃ viya daṭṭhabbaṃ.",
  "tika-vin06t:440_1": "Āṇāpehīti vacanaṃ aniṭṭhe eva vuccatīti katvā bandhaṃ āṇāpesi. Issariyamattāyāti",
  "tika-vin06t:440_2": "samiddhiyaṃ mattāsaddoti ñāpeti.",
  "tika-vin06t:441_0": "88. “Evarūpaṃ vācaṃ bhāsitvā”ti ca pāṭho. Lomena tvaṃ mutto, mā punapi evarūpamakāsīti",
  "tika-vin06t:441_1": "idaṃ kiṃ byāpādadīpakaṃ, dārūsupi lobhakkhandhadīpakaṃ vacanaṃ sotāpannassa sato",
  "tika-vin06t:441_2": "tassa rājassa patirūpaṃ. Nanu nāma “pubbe kataṃ sukataṃ bhante, vadeyyātha punapi",
  "tika-vin06t:441_3": "yenattho”ti pavāretvā atīva pītipāmojjaṃ uppādetabbaṃ tena siyāti? Saccametaṃ sotāpannattā",
  "tika-vin06t:441_4": "atīva buddhamāmako dhammamāmako saṅghamāmako ca, tasmā bhikkhūnaṃ akappiyaṃ asahanto,",
  "tika-vin06t:441_5": "sikkhāpadapaññattiyā ca okāsaṃ kattukāmo “supayuttāni me dārūnī”ti tuṭṭhacittopi",
  "tika-vin06t:441_6": "evamāhāti veditabbaṃ. Imehi nāma evarūpe ṭhāne. “Āgatapadānurūpenāti aññehi vā padehi,",
  "tika-vin06t:441_7": "ito thokatarehi vā āgatakāle tadanurūpā yojanā kātabbā”ti gaṇṭhipade vuttaṃ. “Na",
  "tika-vin06t:441_8": "kevalaṃ imasmiṃyeva sikkhāpade, aññesupi āgacchanti, tasmā tattha tattha āgatapadānurūpena",
  "tika-vin06t:441_9": "yojanā veditabbā”ti anugaṇṭhipade vuttaṃ. Ujjhāyanattho adinnassādinnattāva, te ujjhāyiṃsu.",
  "tika-vin06t:442_0": "Rudradāmako nāma rudradāmakādīhi uppādito. Bārāṇasinagarādīsu tehi tehi rājūhi porāṇasatthānurūpaṃ",
  "tika-vin06t:442_1": "lakkhaṇasampannā uppāditā nīlakahāpaṇā. Tesaṃ kira tibhāgaṃ agghati rudradāmako,",
  "tika-vin06t:442_2": "tasmā tassa pādo thullaccayavatthu hoti. Māsako pana idha appamāṇaṃ. Kahāpaṇo kiñcikāle",
  "tika-vin06t:442_3": "ūnavīsatimāsako hoti, kiñci kāle atirekavīsatimāsako. Tasmā tassa kahāpaṇassa catutthabhāgo",
  "tika-vin06t:442_4": "pañcamāsako viya atirekapañcamāsako vā ūnapañcamāsako vā pādoti veditabbaṃ. Imassatthassa",
  "tika-vin06t:442_5": "dīpanatthaṃ “tadā rājagahe vīsatimāsako kahāpaṇo hotī”tiādi vuttaṃ. Tattha rajatamayo",
  "tika-vin06t:442_6": "suvaṇṇamayo tambamayo ca kahāpaṇo hoti. Suvaṇṇabhūmiyaṃ viya pādopi yattha tambamayova",
  "tika-vin06t:442_7": "kato hoti, tattha sova pādoti ācariyo. Yasmā pādo ekanīlakahāpaṇagghanako, tasmā",
  "tika-vin06t:442_8": "tassa pādassa catutthabhāgova siyā pādoti eke. Idaṃ na yujjati. Yo ca tattha pādāraho",
  "tika-vin06t:442_9": "bhaṇḍo, tassa catutthabhāgasseva pārājikavatthubhāvappasaṅgato. Yadi pādārahaṃ bhaṇḍaṃ",
  "tika-vin06t:442_10": "pārājikavatthu, siddhaṃ “sova pādo pacchimaṃ pārājikavatthū”ti. Na hi sabbattha bhaṇḍaṃ",
  "tika-vin06t:442_11": "gahetvā nīlakahāpaṇagghena agghāpenti. Yasmā tassa tasseva kahāpaṇagghena agghāpenti,",
  "tika-vin06t:442_12": "tasmā tassa tassa janapadassa pādova pādoti tadagghanakameva pādagghanakanti siddhaṃ,",
  "tika-vin06t:442_13": "“so ca kho porāṇassa nīlakahāpaṇassa vasena, na itaresanti yattha pana nīlakahāpaṇā",
  "tika-vin06t:442_14": "vaḷañjaṃ gacchanti, tatthevā”ti keci vadanti, upaparikkhitvā gahetabbaṃ.",
  "tika-vin06t:443": "Padabhājanīyavaṇṇanā",
  "tika-vin06t:444_0": "92. Gāmā vā araññā vāti lakkhaṇānupaññattikattā paṭhamapaññattiyā ādimhi vuttā. Yato",
  "tika-vin06t:444_1": "vā apakkantā, so amanusso nāma. “Amanussagāmaṃ apārupitvā, gāmappavesanañca anāpucchā",
  "tika-vin06t:444_2": "pavisituṃ vaṭṭatī”ti anugaṇṭhipade vuttaṃ. “Yato gāmato āgantukāmā eva apakkantā,",
  "tika-vin06t:444_3": "taṃ gāmaṃ evaṃ pavisituṃ na vaṭṭatī”ti vadanti eke. Keci pana “yakkhapariggahabhūtopi",
  "tika-vin06t:444_4": "āpaṇādīsu dissamānesu eva ‘gāmo’ti saṅkhyaṃ gacchati, adissamānesu pavesane anāpattī”ti",
  "tika-vin06t:444_5": "vadanti. “Gāmo eva upacāro gāmūpacāroti evaṃ kammadhārayavasena gahite kurundaṭṭhakathādīsu",
  "tika-vin06t:444_6": "vuttampi suvuttameva hotī”ti vadanti. “Tassa gharūpacāro gāmoti āpajjatī”ti vacanaṃ",
  "tika-vin06t:444_7": "paṭikkhipati. “Gāmassupacāro ca gāmo ca gāmūpacāro cā”ti vadanti, taṃ virujjhati,",
  "tika-vin06t:444_8": "na. “Imesaṃ lābhādīsu lakkhaṇaṃ sandhāya mahāaṭṭhakathāyaṃ ‘gharaṃ gharūpacāro’tiādi",
  "tika-vin06t:444_9": "vuttaṃ, taṃ na mayaṃ paṭikkhipāmā”ti ca vadanti. “Kataparikkhepo cāti gharassa samantato",
  "tika-vin06t:444_10": "tattako upacāro nāmā”ti gaṇṭhipade likhitaṃ. Anugaṇṭhipade pana “yo yo aṭṭhakathāvādo",
  "tika-vin06t:444_11": "vā theravādo vā pacchā vuccatīti ito anāgataṃ sandhāya vuttaṃ, nātītaṃ. Yadi atītampi",
  "tika-vin06t:444_12": "sandhāya vuttaṃ, mahāpadumatheravādova pamāṇaṃ jātanti āpajjati, tasmā anāgatameva",
  "tika-vin06t:444_13": "sandhāya vuttanti ācariyā kathayantī”ti vuttaṃ. Sesampīti gāmūpacāralakkhaṇampi.",
  "tika-vin06t:445_0": "Tatrāyaṃ nayoti tassa gāmūpacārassa gahaṇe ayaṃ nayo. Vikālegāmappavesanādīsūti ettha",
  "tika-vin06t:445_1": "“gāmappavesanañhi bahi eva āpucchitabba”nti gaṇṭhipade vuttaṃ. “Taṃ aṭṭhakathāya",
  "tika-vin06t:445_2": "na sametī”ti vadanti. “Gāmasaṅkhātūpacāraṃ sandhāya vutta”nti gahite sametīti mama",
  "tika-vin06t:445_3": "takko. “Ādi-saddato ghare ṭhitānaṃ dinnalābhabhājanādīnī”ti gaṇṭhipade vuttaṃ. “Gāmūpacāre",
  "tika-vin06t:445_4": "ṭhitānaṃ pāpuṇitabbalābhaṃ sañcicca adentānaṃ pārājika”nti anugaṇṭhipade vuttaṃ.",
  "tika-vin06t:445_5": "Kiñcāpi kurundiādīsu pāḷiyaṃ vuttavacanānulomavasena vuttattā “pamādalekhā”ti na",
  "tika-vin06t:445_6": "vattabbaṃ, mahāaṭṭhakathāyaṃ vuttavinicchayo saṅgītito paṭṭhāya āgato. “Yañcetaṃ",
  "tika-vin06t:445_7": "mahāaṭṭhakathāya”ntiādi sīhaḷadīpe aṭṭhakathācariyehi vuttaṃ “vinicchayanayo”ti ca.",
  "tika-vin06t:445_8": "Leḍḍupāteneva paricchinditabboti parikkhepārahaṭṭhānaṃ, na upacāraṃ. So hi tato aparena",
  "tika-vin06t:445_9": "leḍḍupātena paracchinno. Imasmiṃ adinnādānasikkhāpadeti niyamena aññattha aññathāti",
  "tika-vin06t:445_10": "atthato vuttaṃ hoti. Tena vā niyamena yathārutavasenāpi attho idha yujjati. Abhidhamme",
  "tika-vin06t:445_11": "panātiādinā aññathāpi atthāpattisiddhaṃ dasseti.",
  "tika-vin06t:446_0": "“Pariccāgādimhi akate ‘idaṃ mama santaka’nti aviditampi parapariggahitameva puttakānaṃ",
  "tika-vin06t:446_1": "pitu accayena santakaṃ viya, taṃ atthato apariccatte saṅgahaṃ gacchatī”ti gaṇṭhipade",
  "tika-vin06t:446_2": "vuttaṃ. “Thenassa kammaṃ theyyaṃ, thenena gahetabbabhūtaṃ bhaṇḍaṃ. Theyyanti saṅkhātanti",
  "tika-vin06t:446_3": "theyyasaṅkhāta”nti porāṇagaṇṭhipade vuttaṃ. Taṃ theyyaṃ yassa thenassa kammaṃ, so",
  "tika-vin06t:446_4": "yasmā theyyacitto avaharaṇacitto hoti, tasmā “theyyasaṅkhāta”nti padaṃ uddharitvā",
  "tika-vin06t:446_5": "“theyyacitto avaharaṇacitto”ti padabhājanampi tesaṃ porāṇānaṃ yujjateva, tathāpi",
  "tika-vin06t:446_6": "aṭṭhakathāyaṃ vuttanayeneva gahetabbaṃ. “Yañca pubbabhāge ‘avaharissāmī’ti pavattaṃ",
  "tika-vin06t:446_7": "cittaṃ, yañca gamanādisādhakaṃ, parāmasanādisādhakaṃ vā majjhe pavattaṃ, yañca ṭhānācāvanapayogasādhakaṃ,",
  "tika-vin06t:446_8": "tesu ayameveko pacchimo cittakoṭṭhāso idha adhippeto ‘theno’ti apare”ti anugaṇṭhipade",
  "tika-vin06t:446_9": "vuttaṃ. Ūnamāsakamāsapādādīsu “avaharaṇacittesu ekacittakoṭṭhāsoti ācariyā vadantī”ti vuttaṃ.",
  "tika-vin06t:447": "Pañcavīsatiavahārakathāvaṇṇanā",
  "tika-vin06t:448_0": "Pañcavīsati avahārā nāma vacanabhedeneva bhinnā, atthato pana abhinnā. Ākulā duviññeyyavinicchayāti",
  "tika-vin06t:448_1": "ācariyānaṃ mukhe santike sabbākārena aggahitavinicchayānaṃ duviññeyyā. Dukatikapaṭṭhānapāḷi",
  "tika-vin06t:448_2": "viya ākulā duviññeyyavinicchayā, kevalaṃ taṃ ācariyā pubbāparavirodhamakatvā saṅgītito",
  "tika-vin06t:448_3": "paṭṭhāya āgatanayamavināsetvā vaṇṇayantīti “paṭṭhānapāḷimivāti apare vadantī”ti ca",
  "tika-vin06t:448_4": "vuttā. Porāṇāti saṅgītiācariyā. Ayamettha sāmīci eva, sace na deti, āpatti natthi,",
  "tika-vin06t:448_5": "pārājikabhayā pana yathā sikkhākāmo deti, evaṃ dātabbameva. Yāni panettha vatthūni,",
  "tika-vin06t:448_6": "tāni sīhaḷadīpe ācariyehi saṅghādīnamanumatiyā aṭṭhakathāsu pakkhittāni, “anāgate",
  "tika-vin06t:448_7": "brahmacārīnaṃ hitatthāya potthakāruḷhakālato pacchāpī”ti vuttaṃ. Āṇattikaṃ āṇattikkhaṇepi",
  "tika-vin06t:448_8": "gaṇhāti, kālantarenāpi atthasādhako, kālantaraṃ sandhāyāti idametesaṃ nānattaṃ. Bhaṭṭheti",
  "tika-vin06t:448_9": "apagate. Antarasamudde aturumuhude. Pharati sādheti. Navadhototi navakato. Pāsāṇasakkharanti",
  "tika-vin06t:448_10": "pāsāṇañca sakkharañca.",
  "tika-vin06t:449": "Bhūmaṭṭhakathādivaṇṇanā",
  "tika-vin06t:450_0": "94. Mahāaṭṭhakathāyaṃ pana saccepi alikepi dukkaṭameva vuttaṃ, taṃ pamādalikhitanti",
  "tika-vin06t:450_1": "veditabbanti yathetarahi yuttiyā gahetabbā. Tattha “catuvaggena ṭhapetvā upasampadapavāraṇaabbhānādisabbaṃ",
  "tika-vin06t:450_2": "saṅghakammaṃ kātuṃ vaṭṭati”cceva vattabbe “upasampadapavāraṇakathinabbhānādīnī”ti",
  "tika-vin06t:450_3": "likhantīti veditabbaṃ. Taṃ ācariyā “pamādalekhā”tveva vaṇṇayanti, tena vuttaṃ “pamādalikhita”nti.",
  "tika-vin06t:450_4": "Yaṃ yaṃ vacanaṃ musā, tattha tattha pācittiyanti vuttaṃ. Dukkaṭassa vacane payojanābhāvā",
  "tika-vin06t:450_5": "“adinnādānassa pubbapayoge”ti vuttaṃ. Aññesampi pubbapayoge pācittiyaṭṭhāne pācittiyameva.",
  "tika-vin06t:450_6": "Pamādalikhitanti ettha idha adhippetameva gahetvā aṭṭhakathāyaṃ vuttanti gahite sameti",
  "tika-vin06t:450_7": "viya. Ācariyā pana “pācittiyaṭṭhāne pācittiya”nti vatvā dukkaṭe visuṃ vattabbe “saccālike”ti",
  "tika-vin06t:450_8": "sāmaññato vuttattā “pamādalekhā”ti vadantīti veditabbāti. “Kusalacittena gamane anāpattī”ti",
  "tika-vin06t:450_9": "vuttattā “dānañca dassāmī”ti vacanena anāpatti viya.",
  "tika-vin06t:451_0": "Pācittiyaṭṭhāne dukkaṭā na muccatīti pācittiyena saddhiṃ dukkaṭamāpajjati. Bahukāpi",
  "tika-vin06t:451_1": "āpattiyo hontūti khaṇanabyūhanuddharaṇesu dasa dasa katvā āpattiyo āpanno, tesu uddharaṇe",
  "tika-vin06t:451_2": "dasa pācittiyo desetvā muccati, jātivasena “ekameva desetvā muccatī”ti kurundiyaṃ",
  "tika-vin06t:451_3": "vuttaṃ, tasmā purimena sameti. “Samodhānetvā dassitapayoge “dukkaṭa”nti vuttattā",
  "tika-vin06t:451_4": "samānapayogā bahudukkaṭattaṃ ñāpeti. Khaṇane bahukānīti samānapayogattā na paṭippassambhati.",
  "tika-vin06t:451_5": "Aṭṭhakathācariyappamāṇenāti yathā panettha, evaṃ aññesupi evarūpāni aṭṭhakathāya",
  "tika-vin06t:451_6": "āgatavacanāni saṅgītito paṭṭhāya āgatattā gahetabbānīti attho. “Idha dutiyapārājike",
  "tika-vin06t:451_7": "gahetabbā, na aññesū”ti dhammasiritthero kirāha. Gaṇṭhipade pana “purimakhaṇanaṃ",
  "tika-vin06t:451_8": "pacchimaṃ patvā paṭippassambhati, teneva ekameva desetvā muccatī”ti vuttaṃ, “visabhāgakiriyaṃ",
  "tika-vin06t:451_9": "vā patvā purimaṃ paṭippassambhatī”ti ca vuttaṃ.",
  "tika-vin06t:452_0": "Evaṃ ekaṭṭhāne ṭhitāya kumbhiyā ṭhānācāvanañcettha chahākārehi veditabbanti sambandho.",
  "tika-vin06t:452_1": "Kumbhiyāti bhummavacanaṃ. Uddhaṃ ukkhipanto kesaggamattampi bhūmito moceti, pārājikanti",
  "tika-vin06t:452_2": "ettha mukhavaṭṭiyā phuṭṭhokāsaṃ bundena mocite “ṭhānācāvanañcettha chahākārehi veditabba”nti",
  "tika-vin06t:452_3": "iminā sameti, tathā avatvā “bhūmito mutte kesaggamattampi atikkante bhūmito mocitaṃ",
  "tika-vin06t:452_4": "nāma hotī”ti daḷhaṃ katvā vadanti, upaparikkhitvā gahetabbaṃ. Ettha ekacce evaṃ atthaṃ",
  "tika-vin06t:452_5": "vadanti “pubbe khaṇantena avasesaṭṭhānāni viyojitāni, tasmiṃ vimutte pārājika”nti.",
  "tika-vin06t:452_6": "Saṅkhepamahāpaccariyādīsu vuttavacanassa pamādalekhabhāvo “attano bhājanagataṃ vā",
  "tika-vin06t:452_7": "karoti, muṭṭhiṃ vā chindatī”ti vacanena dīpito.",
  "tika-vin06t:453_0": "Yaṃ pana “pītamatte pārājika”nti vuttaṃ, taṃ yathetarahi “pañcaviññāṇā uppannavatthukā",
  "tika-vin06t:453_1": "uppannārammaṇā”ti padassa “uppannavatthukāhi anāgatapaṭikkhepo”ti aṭṭhakathāvacanaṃ",
  "tika-vin06t:453_2": "“asambhinnavatthukā asambhinnārammaṇā purejātavatthukā purejātārammaṇā”ti vacanamapekkhitvā",
  "tika-vin06t:453_3": "atītānāgatapaṭikkhepoti parivatteti, tathā tādisehi parivatta’nti veditabbaṃ. Na",
  "tika-vin06t:453_4": "hi aṭṭhakathācariyā pubbāparaviruddhaṃ vadanti. Yaṃ pana ācariyā “idaṃ pamādalikhita”nti",
  "tika-vin06t:453_5": "apanetvā paṭikkhipitvā vacanakāle vācenti, uddisanti, tameva ca imināpi ācariyena",
  "tika-vin06t:453_6": "“pamādalikhita”nti paṭikkhittaṃ. Yañca suttaṃ dassetvā te paṭikkhipanti, tameva ca",
  "tika-vin06t:453_7": "dassentena iminā paṭikkhittaṃ, tena vuttaṃ “taṃ pana tatthevā”tiādi.",
  "tika-vin06t:454_0": "Anāpattimattameva vuttanti neva avahāro na gīvā anāpattīti byañjanatova bhedo, na",
  "tika-vin06t:454_1": "atthatoti dassanatthaṃ. Taṃ pamādalikhitaṃ katarehīti ce? Pubbe vuttappakārehi, lekhakehi",
  "tika-vin06t:454_2": "vā, esa nayo sabbattha. “Na hi tadeva bahūsu ṭhānesu yuttato pārājikamahutvā katthaci",
  "tika-vin06t:454_3": "hotī”ti sabbaṃ anugaṇṭhipade vuttaṃ. Duṭṭhapitaṃ vā ṭhapetīti ettha tato paggharissatīti",
  "tika-vin06t:454_4": "ṭhānācāvanaṃ sandhāya katattā pārājikaṃ taṃ pana gaṇhatu vā mā vā tattheva “bhindatī”tiādivacanato",
  "tika-vin06t:454_5": "veditabbaṃ. “Tatthevāti ṭhānācāvanaṃ akarontova ṭhānā acāvetukāmova kevalaṃ ‘bhindatī’ti",
  "tika-vin06t:454_6": "aṭṭhakathāvacanato ca ñāpetabba”nti aññatarasmiṃ gaṇṭhipade vuttaṃ. Tathā “paggharitehi",
  "tika-vin06t:454_7": "tintapaṃsuṃ gahetvā udake pakkhipitvā pacitvā gahetuṃ sakkā, tasmā gahaṇameva sandhāya",
  "tika-vin06t:454_8": "vutta”nti apare. “Rittakumbhiyā upari karoti, bhaṇḍadeyya”nti vuttaṃ, taṃ āṇattiyā",
  "tika-vin06t:454_9": "virujjhati, “yadā sakkosi, tadā taṃ bhaṇḍaṃ avaharā”ti atthasādhako āṇattikāle eva",
  "tika-vin06t:454_10": "pārājikaṃ. Apica āvāṭakādīni thāvarapayogāni ca ettha sādhakāni. Natthi kālakatapayogāni",
  "tika-vin06t:454_11": "pārājikavatthūnīti tasmā upaparikkhitabbanti eke. Yattha yattha “apare”ti vā “eke”ti",
  "tika-vin06t:454_12": "vā vuccati, tattha tattha suṭṭhu upaparikkhitvā yuttaṃ gahetabbaṃ, itaraṃ chaḍḍetabbaṃ.",
  "tika-vin06t:454_13": "Vadantīti ācariyā vadanti. Na, aññathā gahetabbatthatoti pāḷipariharaṇatthaṃ vuttaṃ.",
  "tika-vin06t:454_14": "Evameke vadantīti taṃ na gahetabbaṃ. Kasmā? “Passāvaṃ vā chaḍḍetī”ti ca “aparibhogaṃ",
  "tika-vin06t:454_15": "vā karotī”ti ca atthato ekattā, aṭṭhakathāya “muggarena pothetvā bhindatī”ti vuttattāpi.",
  "tika-vin06t:455_0": "Ayaṃ panettha sārotiādikathāya “amhākaṃ ācariyassa vacana”nti dhammasiritthero āha.",
  "tika-vin06t:455_1": "Saṅgahācariyānaṃ vādoti eke. Pubbe vuttāpi te eva, tasmā vohāravasenāti achaḍḍetukāmampi",
  "tika-vin06t:455_2": "tathā karontaṃ “chaḍḍetī”ti voharanti. Evametesaṃ padānaṃ attho gahetabboti evaṃ",
  "tika-vin06t:455_3": "sante “ṭhānācāvanassa natthitāya dukkaṭa”nti aṭṭhakathāvacanena ativiya sameti, tattha",
  "tika-vin06t:455_4": "ṭhānācāvanacittassa natthitāya ṭhānā cutampi na “ṭhānā cuta”nti vuccatīti attho gahetabbo.",
  "tika-vin06t:455_5": "Itarathāpīti theyyacittābhāvā ṭhānā cāvetukāmassapi dukkaṭaṃ yujjati.",
  "tika-vin06t:456_0": "96. Sayameva patitamorasseva ito cito ca karoto thullaccayaṃ. Ākāsaṭṭhavinicchaye",
  "tika-vin06t:456_1": "tappasaṅgena tasmiṃ vehāsādigatepi asammohatthaṃ evaṃ gahetabbanti vuttaṃ. “Evamaññatrāpi",
  "tika-vin06t:456_2": "sāmise”ti gaṇṭhipade vuttaṃ. “Ṭhānācāvanaṃ akaronto cāletī”ti vacanato ṭhānācāvane",
  "tika-vin06t:456_3": "thullaccayaṃ natthīti vuttaṃ hoti. Keci aphandāpetvā ṭhānācāvanācāvanehipi dukkaṭathullaccaye",
  "tika-vin06t:456_4": "vadanti. “Te ṭhānācāvanaṃ akarontoti imaṃ aṭṭhakathāvacanaṃ dassetvā paṭisedhetabbā”ti",
  "tika-vin06t:456_5": "keci vadanti, vīmaṃsitabbaṃ.",
  "tika-vin06t:457_0": "97. Chedanamocanādi uparibhāgaṃ sandhāya vuttaṃ. Avassaṃ ṭhānato ākāsagataṃ karoti.",
  "tika-vin06t:457_1": "Ettha “ekakoṭiṃ nīharitvā ṭhapite vaṃse ṭhitassa ākāsakaraṇaṃ sandhāyā”ti keci vadanti.",
  "tika-vin06t:457_2": "Te pana atha “mūlaṃ acchetvā valayaṃ ito cito ca sāreti, rakkhati. Sace pana mūlato",
  "tika-vin06t:457_3": "anīharitvāpi hatthena gahetvā ākāsagataṃ karoti, pārājika”nti aṭṭhakathāvacanaṃ dassetvā",
  "tika-vin06t:457_4": "paṭisedhetabbā. Bhittinissitanti bhittiyā upatthambhitaṃ sandhāya vuttanti eke. Bhittiṃ",
  "tika-vin06t:457_5": "nissāya ṭhapitanti nāgadantādīsu ṭhitaṃ sandhāya vuttaṃ. Chinnamatteti upari uggantvā",
  "tika-vin06t:457_6": "ṭhitaṃ sandhāya vuttaṃ.",
  "tika-vin06t:458_0": "98. Upari ṭhitassa piṭṭhiyāti ettha adho osāraṇaṃ sandhāya vuttaṃ. Heṭṭhā osārentassa",
  "tika-vin06t:458_1": "uparimassa piṭṭhiyā heṭṭhimena ṭhitokāsaṃ atikkantamatte pārājikaṃ, uddhaṃ ukkhipantassa",
  "tika-vin06t:458_2": "udakato muttamatte. “Evaṃ gahite bhūmaṭṭhe vuttena sametī”ti vadanti. Matamacchānaṃ",
  "tika-vin06t:458_3": "ṭhitaṭṭhānameva ṭhānaṃ kira. Theyyacittena māretvā gaṇhato ūnapādagghanake dukkaṭaṃ,",
  "tika-vin06t:458_4": "sahapayogattā pācittiyaṃ natthīti eke. Madanaphalavasādīnīti ettha sīhaḷabhāsā kira",
  "tika-vin06t:458_5": "vasa iti visanti attho, garuḷākārena katuppeyitaṃ vā.",
  "tika-vin06t:459_0": "99. Pubbe pāse baddhasūkaraupamāya vuttā eva. “Thale ṭhapitāya nāvāya na phuṭṭhokāsamattamevā”ti",
  "tika-vin06t:459_1": "pāṭho. “Vāto āgammāti vacanato vātassa natthikāle payogassa katattā avahāro natthi,",
  "tika-vin06t:459_2": "atthikāle ce kato, avahārovā”ti vadanti. “Bhaṇḍadeyyaṃ pana kesanti ce? Yesaṃ hatthe",
  "tika-vin06t:459_3": "kahāpaṇāni gahitāni, tesaṃ vā, nāvāsāminā nāvāya aggahitāya nāvāsāmikassa vā”ti anugaṇṭhipade vuttaṃ.",
  "tika-vin06t:460": "104. Nirambitvā upari. Akataṃ vā pana patiṭṭhapetīti apubbaṃ vā paṭṭhapetīti attho.",
  "tika-vin06t:461": "106. Gāmaṭṭhe vā “gāmo nāmā”ti na vuttaṃ paṭhamaṃ gāmalakkhaṇassa sabbaso vuttattā.",
  "tika-vin06t:462_0": "107. Araññaṭṭhe araññaṃ nāmāti puna na kevalaṃ pubbe vuttalakkhaṇaññeva araññanti",
  "tika-vin06t:462_1": "idhādhippetaṃ, kintu parapariggahitameva cetaṃ hoti, taṃ idhādhippetanti dassanatthaṃ",
  "tika-vin06t:462_2": "vuttaṃ. Teneva atthepi araññaggahaṇaṃ kataṃ. Aggepi mūlepi chinnāti ettha “na veṭhetvā",
  "tika-vin06t:462_3": "ṭhitā, chinnamatte patanakaṃ sandhāya vutta”nti vadanti. Tacchetvā ṭhapitoti araññasāmikehi",
  "tika-vin06t:462_4": "parehi laddhehi tacchetvā ṭhapito. Addhagatopīti cirakālikopi. “Na gahetabboti araññasāmikehi",
  "tika-vin06t:462_5": "anuññātenapī”ti gaṇṭhipade vuttaṃ. Challiyā pariyonaddhaṃ hotīti iminā sāmikānaṃ",
  "tika-vin06t:462_6": "nirapekkhataṃ dīpeti. Tena vuttaṃ “gahetuṃ vaṭṭatī”ti. Yadi sāmikānaṃ sāpekkhatā atthi, na vaṭṭati.",
  "tika-vin06t:463_0": "108. Tattha “bhājanesu pokkharaṇītaḷākesu ca gāvo pakkosatīti ito paṭṭhāya tayo dasa",
  "tika-vin06t:463_1": "vārā ādimeva dassetvā saṃkhittā”ti anugaṇṭhipade vuttaṃ. Nibbahanaudakaṃ nāma taḷākarakkhaṇatthāya",
  "tika-vin06t:463_2": "adhikodakanikkhamanadvārena nikkhamanaudakaṃ. “Gahetuṃ na labhatīti sāmīcikammaṃ",
  "tika-vin06t:463_3": "na hotī”ti anugaṇṭhipade vuttaṃ. Ito paṭṭhāya “vutta”nti vutte anugaṇṭhipadeti gahetabbaṃ.",
  "tika-vin06t:463_4": "Anikkhante udaketi pāṭhaseso, sukkhamātikāpayogattā bhaṇḍadeyyampi na hotīti adhippāyo.",
  "tika-vin06t:463_5": "Taḷākaṃ nissāya khettassa katattāti “sabbasādhāraṇaṃ taḷākaṃ hotī”ti paṭhamaṃ vuttattā",
  "tika-vin06t:463_6": "taṃ sandhāya vuttaṃ. “Yasmā taḷākagataṃ udakaṃ sabbasādhāraṇampi mātikāya sati taṃ",
  "tika-vin06t:463_7": "atikkamitvā gahetuṃ na vaṭṭati, tasmā taṃ sandhāya kurundiyādīsu avahāroti vutta”nti",
  "tika-vin06t:463_8": "apare āhūti. Iminā lakkhaṇena na sametīti yasmā sabbasādhāraṇadeso nāma tañca taḷākaṃ",
  "tika-vin06t:463_9": "sabbasādhāraṇaṃ, katikābhāvā ca mahāaṭṭhakathāyaṃ vuttameva yuttanti āhācariyo.",
  "tika-vin06t:464_0": "109. “Tato paṭṭhāya avahāro natthīti theyyāyapi gaṇhato, tasmā yathāmuṇḍamahājetabbattā,",
  "tika-vin06t:464_1": "arakkhitabbattā, sabbasādhāraṇattā ca aññampi saṅghasantakaṃ idaṃ na hotī”ti gaṇṭhipade vuttaṃ.",
  "tika-vin06t:465_0": "110. Ujukameva tiṭṭhatīti ettha “samīpe rukkhasākhādīhi sandhāritattā īsakaṃ khalitvā",
  "tika-vin06t:465_1": "ujukameva tiṭṭhati ce, avahāro. Chinnaveṇu viya tiṭṭhati ce, anāpattī”ti vuttaṃ,",
  "tika-vin06t:465_2": "taṃ suvuttaṃ, tassa vinicchaye “sace tāni rakkhantī”ti vuttattā. No aññathāti sampatte",
  "tika-vin06t:465_3": "ce vāte vātamukhasodhanaṃ karoti, pārājikanti attho.",
  "tika-vin06t:466_0": "111. Aññesu pana vicāraṇā eva natthīti tesu appaṭikkhipitattā ayameva vinicchayoti",
  "tika-vin06t:466_1": "vuttaṃ hoti. “Etena dhuranikkhepaṃ katvāpi corehi āhaṭaṃ codetvā gaṇhato anāpattīti",
  "tika-vin06t:466_2": "dīpitaṃ hotī”ti vuttaṃ.",
  "tika-vin06t:467_0": "112. Eseva nayoti uddhāreyeva pārājikaṃ, kasmā? Aññehi pattehi sādhāraṇassa saññāṇassa",
  "tika-vin06t:467_1": "vuttattā. Padavārenāti corena nīharitvā dinnaṃ gahetvā gacchato. Gāmadvāranti vohāramattameva,",
  "tika-vin06t:467_2": "gāmanti attho āṇattiyā daṭṭhabbattā, dvinnampi uddhāre eva pārājikaṃ. Asukaṃ nāma",
  "tika-vin06t:467_3": "gāmaṃ gantvāti vacanena yāva tassa gāmassa parato upacāro, sabbametaṃ āṇattameva",
  "tika-vin06t:467_4": "hoti. “Ṭhatvā vā nisīditvā vā vissamitvā purimatheyyacittaṃ vūpasamitvā gamanatthañce",
  "tika-vin06t:467_5": "bhaṇḍaṃ na nikkhittaṃ, yathāgahitameva, padavārena kāretabboti, nikkhittañce, uddhārenā”ti",
  "tika-vin06t:467_6": "ca likhitaṃ. Kevalaṃ “likhita”nti vutte gaṇṭhipade gahetabbaṃ. Theyyacittena paribhuñjantoti",
  "tika-vin06t:467_7": "ṭhānācāvanaṃ akatvā nivatthapārutanīhārena “pubbevedaṃ mayā gahita”nti theyyacittena",
  "tika-vin06t:467_8": "paribhuñjanto. “Naṭṭhe bhaṇḍadeyyaṃ kirā”ti likhitaṃ. “Añño vā”ti vacanena yena ṭhapitaṃ,",
  "tika-vin06t:467_9": "tena dinne anāpattīti dīpitaṃ hoti gopakassa dāne viya, “kevalaṃ idha bhaṇḍadeyyanti",
  "tika-vin06t:467_10": "apare”ti vuttaṃ. “Añño vā”ti vacanato yena ṭhapitaṃ. So vātipi labbhatīti vicāretvā",
  "tika-vin06t:467_11": "gahetabbo. Vā-saddena yassa hatthe ṭhapitaṃ, so vā deti rājagahe gaṇako viya dhaniyassa,",
  "tika-vin06t:467_12": "tasmā pārājikaṃ yuttaṃ viya.",
  "tika-vin06t:468_0": "Tava thūlasāṭako laddhoti vuttakkhaṇe musāvāde dukkaṭaṃ. Tassa nāmaṃ likhitvāti ettha",
  "tika-vin06t:468_1": "“tena ‘gahetvā ṭhapeyyāsī’ti āṇattattā nāmalekhanakāle anāpatti kusasaṅkamanasadisaṃ",
  "tika-vin06t:468_2": "na hotī”ti vuttaṃ. Na jānantīti na suṇantīti attho. Sace jānitvāpi cittena na sampaṭicchanti",
  "tika-vin06t:468_3": "eseva nayo. Jānantena pana rakkhituṃ anicchante paṭikkhipitabbameva etanti vattaṃ",
  "tika-vin06t:468_4": "jānitabbaṃ. Ummaggenāti purāpāṇaṃ khaṇitvā katamaggenāti attho.",
  "tika-vin06t:469_0": "Nissitavārikassa pana sabhāgā bhattaṃ denti, tasmā yathā vihāre panti, tatheva kātabbanti",
  "tika-vin06t:469_1": "sampattavāraṃ aggahetuṃ na labhanti, “tassa vā sabhāgā adātuṃ na labhantī”ti vuttaṃ.",
  "tika-vin06t:469_2": "Attadutiyassāti na hi ekenānītaṃ dvinnaṃ pahoti, sace pahoti pāpetabboti dassetuṃ",
  "tika-vin06t:469_3": "“yassa vā”tiādi vuttaṃ. “Paripucchaṃ detīti pucchitapañhassa vissajjanaṃ karotī”ti",
  "tika-vin06t:469_4": "likhitaṃ. Saṅghassa bhāraṃ nāma “saddhammavācanā evā”ti vuttaṃ, “navakammikopi vuccatī”ti",
  "tika-vin06t:469_5": "ca, “ito bhaṇḍato vaṭṭantaṃ puna anto pavisatīti mahāaṭṭhakathāpadassa kurundīsaṅkhepaṭṭhakathāhi",
  "tika-vin06t:469_6": "adhippāyo vivarito”ti likhitaṃ.",
  "tika-vin06t:470_0": "113. Gacchante yāne vāti ettha “suṅkaṭṭhānassa bahi ṭhitaṃ sandhāya vutta”nti upatissatthero",
  "tika-vin06t:470_1": "vadati kira. “Gacchante yāne vātiādi suṅkaṭṭhānabbhantare gahetabba”nti vuttaṃ. Bahi",
  "tika-vin06t:470_2": "ṭhitassa vattabbameva natthi, “anto ṭhatvā”ti adhikāre vuttattā ceti yuttaṃ – yānādīsu",
  "tika-vin06t:470_3": "ṭhapite tassa payogaṃ vināyeva gatesu pārājiko na hoti. Kasmā na bhaṇḍadeyyanti ce?",
  "tika-vin06t:470_4": "Suṅkaṭṭhānassa bahi ṭhitattā. Araññaṭṭhe “assatiyā atikkamantassapi bhaṇḍadeyyamevā”ti",
  "tika-vin06t:470_5": "vuttaṃ tesaṃ sapariggahitattā. Idha pana “atra paviṭṭhassā”ti vacanato na bahi ṭhitassa,",
  "tika-vin06t:470_6": "taṃ kira suṅkasaṅketaṃ. Aññaṃ harāpetīti tattha “sahatthā”ti vacanato anāpatti. Nissaggiyāni",
  "tika-vin06t:470_7": "hontīti aṭṭhakathāto pācittiyaṃ, upacāraṃ okkamitvā pariharaṇe sādīnavattā dukkaṭaṃ.",
  "tika-vin06t:471_0": "Suṅkaṭṭhāne suṅkaṃ datvāva gantuṃ vaṭṭatīti idaṃ dāni vattabbānaṃ mātikāti dhammasiritthero.",
  "tika-vin06t:471_1": "“Anurādhapurassa catūsu dvāresu suṅkaṃ gaṇhanti, tesu dakkhiṇadvārassa purato maggo",
  "tika-vin06t:471_2": "thūpārāmato ānandacetiyaṃ padakkhiṇaṃ katvā jetavanavihārassantarapākārassāsanne",
  "tika-vin06t:471_3": "niviṭṭho, yo na gāmaṃ pavisanto upacāraṃ okkanto hoti. Thūpārāmato ca mahācetiyaṃ",
  "tika-vin06t:471_4": "padakkhiṇaṃ katvā rājavihāraṃ gacchanto na okkamatī”ti kira mahāaṭṭhakathāyaṃ āgataṃ.",
  "tika-vin06t:471_5": "Ettha cāti suṅkaghāte “dvīhi leḍḍupātehīti ācariyaparamparābhatā”ti likhitaṃ. Dvīhi",
  "tika-vin06t:471_6": "leḍḍupātehīti suṅkaghātassa paricchede aṭṭhapite yujjati, ṭhapite pana atirekayojanampi",
  "tika-vin06t:471_7": "suṅkaghātaṃ hotīti tato paraṃ dve leḍḍupātā upacāroti gahetabbo. So panetthāpi duvidho",
  "tika-vin06t:471_8": "bāhirabbhantarabhedato. Tattha dutiyaleḍḍupātasaṅkhātaṃ bāhiropacāraṃ sandhāya pāḷiyaṃ,",
  "tika-vin06t:471_9": "mahāaṭṭhakathāyañca dukkaṭaṃ vuttaṃ. Abbhantaraṃ sandhāya kurundiyanti no khanti.",
  "tika-vin06t:471_10": "“Atra paviṭṭhassa suṅkaṃ gaṇhantūti hi niyamitaṭṭhānaṃ ekantato pārājikakhettaṃ hoti,",
  "tika-vin06t:471_11": "tañca parikkhittaṃ, eko leḍḍupāto dukkaṭakhettaṃ, aparikkhittañce, dutiyo leḍḍupātoti",
  "tika-vin06t:471_12": "no adhippāyo”ti ācariyo vadati.",
  "tika-vin06t:472_0": "114. Dhanaṃ pana gataṭṭhāne vaḍḍhatīti ettha “vaḍḍhiyā saha avahārakassa bhaṇḍadeyya”nti",
  "tika-vin06t:472_1": "likhitaṃ. “Taṃ vaḍḍhiṃ dassāmī”ti aggahesi, tattha kammaṃ akarontassa vaḍḍhatīti",
  "tika-vin06t:472_2": "katvā vuttaṃ. Kevalaṃ āṭhapitakhettassa na vaḍḍhati. “Yaṃ dhanaṃ vaḍḍhi, taṃ dentassa",
  "tika-vin06t:472_3": "avahārakassa vaḍḍhiyā adāne pārājikaṃ hotī”ti vadanti.",
  "tika-vin06t:473": "Nāmenāti sappanāmena vā sāmikena katena vā.",
  "tika-vin06t:474_0": "116. Rājagharassa antovatthumhi, parikkhittarājaṅgaṇaṃ vā antovatthu. Aparikkhitte",
  "tika-vin06t:474_1": "rājaṅgaṇe ṭhitassa sakalanagaraṃ ṭhānaṃ. Goṇassa “aparikkhitte ṭhitassa akkantaṭṭhānameva",
  "tika-vin06t:474_2": "ṭhāna”nti vuttattā khaṇḍadvāranti attanā khaṇḍitacchiddaṃ. Tattheva ghātetīti “jīvitindriyārammaṇattā",
  "tika-vin06t:474_3": "vadhakacittassa pācittiyaṃ hotīti? Na hoti. Kasmā? Adinnādānapayogattā. Tampi theyyacittaṃ",
  "tika-vin06t:474_4": "saṅkhārārammaṇaṃva hoti. Idha tadubhayaṃ labhati saddhiṃ pubbabhāgāparabhāgehī”ti vuttaṃ.",
  "tika-vin06t:475_0": "118. Tassuddhāre sabbesaṃ pārājikanti yadi yo āṇatto avassaṃ taṃ bhaṇḍaṃ harati,",
  "tika-vin06t:475_1": "āṇattikkhaṇe eva pārājikaṃ. “Idha tiṇṇaṃ kasmā pārājikaṃ, nanu ‘tumhe, bhante, tayo",
  "tika-vin06t:475_2": "harathā’ti vuttattā thullaccayaṃ, itaresañca paṭipāṭiyā ekekassāṇattattā ekekena",
  "tika-vin06t:475_3": "ca dukkaṭena bhavitabbaṃ. Kathaṃ, eko kira māsagghanakaṃ parissāvanaṃ thenetvā desetvā",
  "tika-vin06t:475_4": "nirussāho eva vā hutvā puna māsagghanakaṃ sūciṃ tatheva katvā puna māsagghanakanti",
  "tika-vin06t:475_5": "evaṃ siyāti? Na evaṃ, taṃ yathā uppalathenako yena vatthu pūrati tāva saussāhattā",
  "tika-vin06t:475_6": "pārājiko āsi, evamime saussāhāva na desayiṃsu vā”ti likhitaṃ, pāḷiyaṃ, aṭṭhakathāyañca",
  "tika-vin06t:475_7": "saṃvidahitvā gatesu ekassuddhāre sabbesaṃ pārājikaṃ vinā viya āṇattiyā kiñcāpi vuttaṃ,",
  "tika-vin06t:475_8": "atha kho “tassāyaṃ attho”ti vatvā pacchā vuttavinicchayesu ca ekabhaṇḍaekaṭṭhānādīsu",
  "tika-vin06t:475_9": "ca sambahulā ekaṃ āṇāpentīti āṇattimeva niyametvā vuttaṃ, tasmā āṇatti icchitabbā",
  "tika-vin06t:475_10": "viya, vīmaṃsitabbaṃ. “‘Ekabhaṇḍaṃ ekaṭṭhāna’nti ca pāṭho ‘ekakulassa bhaṇḍa’nti vacanato”ti vadanti.",
  "tika-vin06t:476_0": "119-120. Ocarake vuttanayenevāti avassaṃhāriye bhaṇḍe. Taṃ saṅketanti tassa saṅketassa.",
  "tika-vin06t:476_1": "Atha vā taṃ saṅketaṃ atikkamitvā pacchā vā. Apatvā pure vā. Esa nayo taṃ nimittanti",
  "tika-vin06t:476_2": "etthāpi. Akkhinikhaṇanādikammaṃ lahukaṃ ittarakālaṃ, taṅkhaṇe eva bhaṇḍaṃ avaharituṃ",
  "tika-vin06t:476_3": "na sakkā, kiñci bhaṇḍaṃ dūraṃ hoti, kiñci bhāriyaṃ, taṃ gahetuṃ yāva gacchati yāva",
  "tika-vin06t:476_4": "ukkhipati, tāva nimittassa pacchā hoti. Sace taṃ bhaṇḍaṃ adhigataṃ viya āsannaṃ,",
  "tika-vin06t:476_5": "lahukañca, sakkā nimittakkhaṇe avaharituṃ, tameva sandhāya vuttaṃ kinti? Na, pubbe",
  "tika-vin06t:476_6": "vuttampi “tato paṭṭhāya teneva nimittena avaharatī”ti vuccati āraddhattā. Yadi evaṃ",
  "tika-vin06t:476_7": "“purebhattapayogo eso”ti vāro pamāṇaṃ hoti, na ca taṃ pamāṇaṃ mahāpadumattheravādassa",
  "tika-vin06t:476_8": "pacchā vuttattā, na saṅketakammaṃ viya nimittakammaṃ daṭṭhabbaṃ. Tattha hi kālaparicchedo",
  "tika-vin06t:476_9": "atthi, idha natthi, idameva tesaṃ nānattaṃ.",
  "tika-vin06t:477_0": "121. Tañca asammohatthanti eko “purebhattādīsu vā, akkhinikhaṇanādīni vā disvā gaṇhā”ti,",
  "tika-vin06t:477_1": "eko gahetabbaṃ bhaṇḍanissitaṃ katvā “purebhattaṃ evaṃ vaṇṇasaṇṭhānaṃ bhaṇḍaṃ gaṇhā”ti",
  "tika-vin06t:477_2": "vadati, evaṃvidhesu asammohatthaṃ evaṃvidhaṃ saṅketaṃ nimittañca dassetunti ca, yathādhippāyanti",
  "tika-vin06t:477_3": "dutiyo tatiyassa tatiyo catutthassāti evaṃ paṭipāṭiyā ce vadantīti attho. Sace dutiyo",
  "tika-vin06t:477_4": "catutthassa vadeti, na yathādhippāyoti ca. “Paṭiggahitamatteti avassaṃ ce paṭiggaṇhāti,",
  "tika-vin06t:477_5": "pubbeva thullaccaya”nti ca likhitaṃ. Paṭiggaṇhakānaṃ dukkaṭaṃ sabbatthokāsābhāvato",
  "tika-vin06t:477_6": "na vuttaṃ. Pārājikāpajjanenetaṃ dukkaṭaṃ āpajjitvā āpajjanti kira. Atthasādhakāṇatticetanākhaṇe",
  "tika-vin06t:477_7": "eva pārājiko hotīti adhippāyo. Tattha maggaṭṭhāniyaṃ kataraṃ, kataraṃ phalaṭṭhāniyanti",
  "tika-vin06t:477_8": "“atthasādhakacetanā nāma maggānantaraphalasadisā”ti vuttattā phalaṭṭhāniyā cetanāti",
  "tika-vin06t:477_9": "siddhaṃ. Āṇatti ce maggaṭṭhāniyā siyā, cetanāsahajattā na sambhavati, tathā bhaṇḍassa",
  "tika-vin06t:477_10": "avassaṃhāritā ca na sambhavati. Āṇattikkhaṇe eva hi taṃ avassaṃhāritaṃ jātanti avahārakassa",
  "tika-vin06t:477_11": "paṭiggaṇhañce, tampi na sambhavati anāgatattā. Cetanā ce maggaṭṭhāniyā hoti, āṇattiādīsu",
  "tika-vin06t:477_12": "aññataraṃ, bhaṇḍassa avassaṃhāritā eva vā phalaṭṭhāniyā ce, attho na sambhavati.",
  "tika-vin06t:477_13": "Pārājikāpatti eva hi phalaṭṭhāniyā bhavitumarahati, na aññanti evaṃ tāva idha opammasaṃsandanaṃ",
  "tika-vin06t:477_14": "sambhavati cetanā maggaṭṭhāniyā, tassā pārājikāpattibhāvo phalaṭṭhāniyo. Yathā kiṃ?",
  "tika-vin06t:477_15": "Yathā paṭisambhidāmagge “saddhāya ñāṇaṃ dhammapaṭisambhidā. Saddhāya saddatthe ñāṇaṃ",
  "tika-vin06t:477_16": "atthapaṭisambhidā”ti ettha añño saddho, añño saddhāya saddatthoti siddhaṃ, yathā",
  "tika-vin06t:477_17": "ca “eko amohasaṅkhāto dhammo sampayuttakānaṃ dhammānaṃ hetupaccayena paccayo adhipatisahajātaaññamaññanissayaindriyamaggasampayuttaatthiavigatapaccayena",
  "tika-vin06t:477_18": "paccayo”ti ettha amoho dhammo añño, aññe tassa hetupaccayatādayoti siddhaṃ. Yathā",
  "tika-vin06t:477_19": "ca vinayapiṭake yāni cha āpattisamuṭṭhānāni, evaṃ yathāsambhavaṃ “satta āpattikkhandhā”ti",
  "tika-vin06t:477_20": "vuccanti, tesaṃ aññā āpattisamuṭṭhānatā, añño āpattikkhandhabhāvoti siddhaṃ. Iminā",
  "tika-vin06t:477_21": "āpattikkhandhanayena āpattādhikaraṇassa kati ṭhānānīti? Satta āpattikkhandhā ṭhānānīti.",
  "tika-vin06t:477_22": "Kati vatthūnīti? Satta āpattikkhandhā vatthūnīti. Kati bhūmiyoti? Satta āpattikkhandhā",
  "tika-vin06t:477_23": "bhūmiyoti evamādayopi dassetabbā. Tathā hi tassā evaṃ maggaṭṭhāniyāya atthasādhikāya",
  "tika-vin06t:477_24": "cetanāya yasmā aññā pārājikāpattitā anatthantarabhūtā ākāravisesasaṅkhātā phalaṭṭhāniyā",
  "tika-vin06t:477_25": "atthi, tasmā “atthasādhakacetanā nāma maggānantaraphalasadisā”ti vuttāti veditabbaṃ.",
  "tika-vin06t:477_26": "Atha vā kevalaṃ dhammaniyāmattaṃyeva upamattena ācariyena evaṃ vuttantipi sambhavatīti",
  "tika-vin06t:477_27": "na tattha opammasaṃsandanaṃ pariyesitabbaṃ, “idaṃ sabbaṃ kevalaṃ takkavasena vuttattā",
  "tika-vin06t:477_28": "vicāretvā gahetabba”nti ācariyo.",
  "tika-vin06t:478": "Bhūmaṭṭhakathādivaṇṇanā niṭṭhitā.",
  "tika-vin06t:479": "Āpattibhedavaṇṇanā",
  "tika-vin06t:480_0": "122. “Vibhaṅganayadassanato”ti vuttattā taṃ sampādetuṃ “idāni tattha tatthā”tiādi",
  "tika-vin06t:480_1": "āraddhaṃ. Tattha aṅgavatthubhedena cāti avahāraṅgajānanabhedena vatthussa haritabbabhaṇḍassa",
  "tika-vin06t:480_2": "garukalahukabhāvabhedenāti attho. Atha vā aṅgañca vatthubhedena āpattibhedañca dassentoti",
  "tika-vin06t:480_3": "attho. Atirekamāsako ūnapañcamāsakoti ettha vā-saddo na vutto, tīhipi eko eva paricchedo",
  "tika-vin06t:480_4": "vuttoti. Anajjhāvuṭṭhakaṃ nāma araññapālakādinā na kenaci mamāyitaṃ. Chaḍḍitaṃ nāma",
  "tika-vin06t:480_5": "anatthikabhāvena atirekamattādinā sāmikena chaḍḍitaṃ. Naṭṭhaṃ pariyesitvā chinnālayattā",
  "tika-vin06t:480_6": "chinnamūlakaṃ. Assāmikavatthūti acchinnamūlakampi yassa sāmiko koci no hoti, nirapekkhā",
  "tika-vin06t:480_7": "vā pariccajanti, yaṃ vā pariccattaṃ devatādīnaṃ, idaṃ sabbaṃ assāmikavatthu nāma.",
  "tika-vin06t:480_8": "Devatādīnaṃ vā buddhadhammānaṃ vā pariccattaṃ parehi ce ārakkhakehi pariggahitaṃ,",
  "tika-vin06t:480_9": "parapariggahitameva. Tathārūpe hi adinnādāne rājāno coraṃ gahetvā hananādikaṃ kareyyuṃ,",
  "tika-vin06t:480_10": "anārakkhake pana āvāse, abhikkhuke anārāmikādike ca yaṃ buddhadhammassa santakaṃ,",
  "tika-vin06t:480_11": "taṃ “āgatāgatehi bhikkhūhi rakkhitabbaṃ gopetabbaṃ mamāyitabba”nti vacanato abhikkhukāvāsasaṅghasantakaṃ",
  "tika-vin06t:480_12": "viya parapariggahitasaṅkhyameva gacchatīti chāyā dissati. Issaro hi yo koci bhikkhu",
  "tika-vin06t:480_13": "tādise parikkhāre corehipi gayhamāne vāretuṃ paṭibalo ce, balakkārena acchinditvā",
  "tika-vin06t:480_14": "yathāṭhāne ṭhapetunti. Apariggahite parasantakasaññissa chasu ākāresu vijjamānesupi",
  "tika-vin06t:480_15": "anāpatti viya dissati, “yaṃ parapariggahitañca hotī”ti aṅgabhāvo kiñcāpi dissati,",
  "tika-vin06t:480_16": "parasantake tathā paṭipannake sandhāya vuttanti gahetabbaṃ. Attano santakaṃ corehi",
  "tika-vin06t:480_17": "haṭaṃ, corapariggahitattā parapariggahitaṃ hoti, tasmā paro cetaṃ theyyacitto gaṇhati,",
  "tika-vin06t:480_18": "pārājikaṃ. Sāmiko eva ce gaṇhati, na pārājikaṃ, yasmā codetvā, acchinditvā ca so",
  "tika-vin06t:480_19": "“mama santakaṃ gaṇhāmī”ti gahetuṃ labhati. Paṭhamaṃ dhuraṃ nikkhipitvā ce pacchā",
  "tika-vin06t:480_20": "theyyacitto gaṇhati, esa nayo. Sāmikena dhuraṃ nikkhittakāle so ce coro kālaṃ karoti,",
  "tika-vin06t:480_21": "añño theyyacittena gaṇhati, na pārājiko. Anikkhittakāle eva ce kālaṃ karoti, taṃ",
  "tika-vin06t:480_22": "theyyacittena gaṇhantassa bhikkhuno pārājikaṃ mūlabhikkhussa santakabhāve ṭhitattā.",
  "tika-vin06t:480_23": "Corabhikkhumhi mate “matakaparikkhāra”nti saṅgho vibhajitvā ce taṃ gaṇhati, mūlasāmiko",
  "tika-vin06t:480_24": "“mama santakamida”nti gahetuṃ labhati.",
  "tika-vin06t:481_0": "Etthāha – bhūmaṭṭhādinimittakammapariyosānā eva avahārabhedā, udāhu aññepi santīti.",
  "tika-vin06t:481_1": "Kiñcettha yadi aññepi santi, tepi vattabbā. Na hi bhagavā sāvasesaṃ pārājikaṃ paññapeti.",
  "tika-vin06t:481_2": "No ce santi, ye ime tulākūṭakaṃsakūṭamānakūṭaukkoṭanavañcananikatisāciyogaviparāmosaālopasāhasākārā",
  "tika-vin06t:481_3": "ca suttaṅgesu sandissamānā, te idha āgatesu ettha samodhānaṃ gacchantīti ca lakkhaṇato",
  "tika-vin06t:481_4": "vā tesaṃ samodhānagatabhāvo vattabboti? Vuccate – lakkhaṇato siddhova. Kathaṃ? “Pañcahi",
  "tika-vin06t:481_5": "ākārehī”tiādinā nayena aṅgavatthubhedena. Āpattibhedo hi pāḷiyaṃ vutto eva, aṭṭhakathāyañca",
  "tika-vin06t:481_6": "“kūṭamānakūṭakahāpaṇādīhi vā vañcetvā gaṇhati, tassevaṃ gaṇhato avahāro theyyāvahāro”ti",
  "tika-vin06t:481_7": "āgatattā tulākūṭagahaṇādayo theyyāvahāre samodhānaṃ gatāti siddhaṃ. Viparāmosaālopasāhasākārā",
  "tika-vin06t:481_8": "ca aṭṭhakathāyāgate pasayhāvahāre samodhānaṃ gacchanti. Imaṃyeva vā pasayhāvahāraṃ",
  "tika-vin06t:481_9": "dassetuṃ “gāmaṭṭhaṃ araññaṭṭha”nti mātikaṃ nikkhipitvā “gāmaṭṭhaṃ nāma bhaṇḍaṃ catūhi",
  "tika-vin06t:481_10": "ṭhānehi nikkhittaṃ hotī”tiādinā nayena vibhāgo vutto. Tenedaṃ vuttaṃ hoti – gahaṇākārabhedasandassanatthaṃ",
  "tika-vin06t:481_11": "visuṃ kataṃ. Na hi bhūmitalādīhi gāmāraññaṭṭhaṃ yaṃ kiñcīti. Tattha yaṃ tulākūṭaṃ,",
  "tika-vin06t:481_12": "taṃ rūpakūṭaṅgagahaṇapaṭicchannakūṭavasena catubbidhampi vehāsaṭṭhe samodhānaṃ gacchati.",
  "tika-vin06t:481_13": "Hadayabhedasikhābhedarajjubhedavasena tividhe mānakūṭe “svāyaṃ hadayabhedo mariyādaṃ",
  "tika-vin06t:481_14": "chindatī”ti ettha samodhānaṃ gacchati. Hadayabhedo hi sappitelādiminanakāle labbhati.",
  "tika-vin06t:481_15": "“Phandāpeti attano bhājanagataṃ karotī”ti ettha sikhābhedopi labbhati. So “tilataṇḍulādiminanakāle",
  "tika-vin06t:481_16": "labbhatī”ti vuttaṃ. Khettaminanakāle rajjubhedo samodhānaṃ gacchati. “Dhammaṃ caranto",
  "tika-vin06t:481_17": "sāmikaṃ parājetī”ti ettha ukkoṭanaṃ samodhānaṃ gacchatīti te ca tathā vañcananikatiyopi.",
  "tika-vin06t:482": "Āpattibhedavaṇṇanā niṭṭhitā.",
  "tika-vin06t:483": "Anāpattibhedavaṇṇanā",
  "tika-vin06t:484_0": "131. Na ca gahite attamano hoti, tassa santakaṃ vissāsagāhena gahitampi puna dātabbanti",
  "tika-vin06t:484_1": "idaṃ “tena kho pana samayena dve bhikkhū sahāyakā honti. Eko gāmaṃ piṇḍāya pāvisi…pe…",
  "tika-vin06t:484_2": "anāpatti, bhikkhu, vissāsaggāhe”ti iminā asamentaṃ viya dissati. Ettha hi “so jānitvā",
  "tika-vin06t:484_3": "taṃ codesi assamaṇosi tva”nti vacanena anattamanatā dīpitā. Puna “anāpatti, bhikkhu,",
  "tika-vin06t:484_4": "vissāsaggāhe”ti vacanena attamanatāyapi sati vissāsaggāho ruhatīti dīpitanti ce?",
  "tika-vin06t:484_5": "Taṃ na, aññathā gahetabbatthato. Ayañhettha attho – pārājikāpattiyā anāpatti vissāsasaññāya",
  "tika-vin06t:484_6": "gāhe sati, sopi bhikkhu sahāyakattā na kuddho codesi, piyo eva samāno “kacci assamaṇosi",
  "tika-vin06t:484_7": "tvaṃ, gaccha, vinicchayaṃ katvā suddhante tiṭṭhāhī”ti codesi. Sacepi so kuddho eva",
  "tika-vin06t:484_8": "codeyya, “anāpattī”ti idaṃ kevalaṃ pārājikābhāvaṃ dīpeti, na vissāsaggāhasiddhaṃ.",
  "tika-vin06t:484_9": "Yo pana parisamajjhe lajjāya adhivāseti, na kiñci vadatīti attho. “Punavattukāmatādhippāye",
  "tika-vin06t:484_10": "pana sopi paccāharāpetuṃ labhatī”ti vuttaṃ. Sace coro pasayha gahetukāmopi “adhivāsetha,",
  "tika-vin06t:484_11": "bhante, idha me cīvarānī”ti vatvā cīvarāni therena dinnāni, adinnāni vā sayaṃ gahetvā",
  "tika-vin06t:484_12": "gacchati, thero puna pakkhaṃ labhitvā codetuṃ labhati, pubbe adhivāsanā adhivāsanasaṅkhyaṃ",
  "tika-vin06t:484_13": "na gacchati bhayena tuṇhībhūtattā, “yaṃ cīvaraṃ idha sāmiko paccāharāpetuṃ labhatī”ti",
  "tika-vin06t:484_14": "vuttaṃ. Sāmikassa pākatikaṃ kātabbaṃ, “idaṃ kira vatta”nti vuttaṃ. Sace saṅghassa",
  "tika-vin06t:484_15": "santakaṃ kenaci bhikkhunā gahitaṃ, tassa tena saṅghassa vā dhammassa vā upakāritā",
  "tika-vin06t:484_16": "atthi, gahitappamāṇaṃ apaloketvā dātabbaṃ. “So tena yathāgahitaṃ pākatikaṃ katvā",
  "tika-vin06t:484_17": "anaṇo hoti, gilānādīnampi eseva nayo”ti vuttaṃ.",
  "tika-vin06t:485": "Padabhājanīyavaṇṇanā niṭṭhitā.",
  "tika-vin06t:486": "Pakiṇṇakakathāvaṇṇanā",
  "tika-vin06t:487_0": "Sāhatthikāṇattikanti ekabhaṇḍaṃ eva. “Bhāriyañhidaṃ tvampi ekapassaṃ gaṇha, ahampi",
  "tika-vin06t:487_1": "ekapassaṃ gaṇhāmīti saṃvidahitvā ubhayesaṃ payogena ṭhānācāvane kate kāyavācācittehi",
  "tika-vin06t:487_2": "hoti. Aññathā ‘sāhatthikaṃ vā āṇattikassa aṅgaṃ na hoti, āṇattikaṃ vā sāhatthikassā’ti",
  "tika-vin06t:487_3": "iminā virujjhatī”ti likhitaṃ. Dhammasiritthero pana “na kevalaṃ bhāriye eva vatthumhi",
  "tika-vin06t:487_4": "ayaṃ nayo labbhati, pañcamāsakamattampi dve ce janā saṃvidahitvā gaṇhanti, dvinnampi",
  "tika-vin06t:487_5": "pāṭekkaṃ, sāhatthikaṃ nāma taṃ kammaṃ, sāhatthikapayogattā ekasmiṃyeva bhaṇḍe, tasmā",
  "tika-vin06t:487_6": "‘sāhatthikaṃ āṇattikassa aṅgaṃ na hotī’ti vacanamimaṃ nayaṃ na paṭibāhati. ‘Sāhatthikavatthuaṅganti",
  "tika-vin06t:487_7": "sāhatthikassa vatthussa aṅgaṃ na hotī’ti tattha vuttaṃ. Idha pana payogaṃ sandhāya",
  "tika-vin06t:487_8": "vuttattā yujjatī”ti āha kira, taṃ ayuttaṃ kāyavacīkammanti vacanābhāvā, tasmā sāhatthikāṇattikesu",
  "tika-vin06t:487_9": "payogesu aññatarena vāyamāpatti samuṭṭhāti, tathāpi turitaturitā hutvā vilopanādīsu",
  "tika-vin06t:487_10": "gahaṇagāhāpanavasenetaṃ vuttaṃ. Yathā kālena attano kālena parassa dhammaṃ ārabbha",
  "tika-vin06t:487_11": "sīghaṃ sīghaṃ uppattiṃ sandhāya “ajjhattabahiddhārammaṇā dhammā”ti vuttā, evaṃsampadamidanti daṭṭhabbaṃ.",
  "tika-vin06t:488_0": "Tatthapi ye anuttarādayo ekantabahiddhārammaṇā viññāṇañcāyatanādayo ekantaajjhattārammaṇā,",
  "tika-vin06t:488_1": "itare aniyatārammaṇattā “ajjhattabahiddhārammaṇā”ti vuccanti, na ekakkhaṇe ubhayārammaṇattā.",
  "tika-vin06t:488_2": "Ayaṃ pana āpatti yathāvuttanayena sāhatthikā āṇattikāpi hotiyeva, tasmā anidassanametanti",
  "tika-vin06t:488_3": "ayuttaṃ. “Yathā aniyatārammaṇattā ‘ajjhattabahiddhārammaṇā’ti vuttā, tathā aniyatapayogattā",
  "tika-vin06t:488_4": "ayampi āpatti ‘sāhatthikāṇattikā’ti vuttāti nidassanameveta”nti ekacce ācariyā āhu.",
  "tika-vin06t:488_5": "“Ime panācariyā ubhinnaṃ ekato ārammaṇakaraṇaṃ natthi. Atthi ce, ‘ajjhattabahiddhārammaṇaṃ",
  "tika-vin06t:488_6": "dhammaṃ paṭicca ajjhattabahiddhārammaṇo dhammo uppajjati hetupaccayā’tiādinā paṭṭhānapāṭhena",
  "tika-vin06t:488_7": "bhavitabbanti saññāya āhaṃsu, tesaṃ matena ‘siyā ajjhattabahiddhārammaṇā’ti vacanaṃ",
  "tika-vin06t:488_8": "niratthakaṃ siyā, na ca niratthakaṃ, tasmā attheva ekato ajjhattabahiddhārammaṇo",
  "tika-vin06t:488_9": "dhammo. Puna ‘ayaṃ so’ti niyamena ajjhattabahiddhārammaṇā dhammā viya niddisitabbābhāvato",
  "tika-vin06t:488_10": "na uddhaṭo siyā. Tattha anuddhaṭattā eva dhammasaṅgahaṭṭhakathāyaṃ ubhinnampi ajjhattabahiddhādhammānaṃ",
  "tika-vin06t:488_11": "ekato ārammaṇakaraṇadhammavasena ‘ajjhattabahiddhārammaṇā’ti avatvā ‘kālena ajjhattabahiddhā",
  "tika-vin06t:488_12": "pavattiyaṃ ajjhattabahiddhārammaṇa’nti vuttaṃ, tasmā gaṇṭhipade vuttanayova sāroti",
  "tika-vin06t:488_13": "no takko”ti ācariyo. Tattha “kāyavacīkamma”nti avacanaṃ panassa sāhatthikapayogattā",
  "tika-vin06t:488_14": "ekapayogassa anekakammattāva, yadi bhaveyya, manokammampi vattabbaṃ bhaveyya, yathā",
  "tika-vin06t:488_15": "tattha manokammaṃ vijjamānampi abbohārikaṃ jātaṃ, evaṃ tasmiṃ sāhatthikāṇattike vacīkammaṃ",
  "tika-vin06t:488_16": "abbohārikanti veditabbaṃ, taṃ pana kevalaṃ kāyakammassa upanissayaṃ jātaṃ, cittaṃ",
  "tika-vin06t:488_17": "viya tattha aṅgameva jātaṃ, tasmā vuttaṃ “sāhatthikapayogattā”ti, “aṅgabhāvamattameva",
  "tika-vin06t:488_18": "hi sandhāya ‘sāhatthikāṇattika’nti vuttanti no takko”ti ca, vicāretvā gahetabbaṃ.",
  "tika-vin06t:489": "Kāyavācā samuṭṭhānā, yassā āpattiyā siyuṃ;",
  "tika-vin06t:490": "Tattha kammaṃ na taṃ cittaṃ, kammaṃ nassati khīyati.",
  "tika-vin06t:491": "Kiriyākiriyādikaṃ yañca, kammākammādikaṃ bhave;",
  "tika-vin06t:492": "Na yuttaṃ taṃ viruddhattā, kammamekaṃva yujjati.",
  "tika-vin06t:493": "Vinītavatthuvaṇṇanā",
  "tika-vin06t:494_0": "132. Anāpatti, bhikkhu, cittuppādeti ettha kevalaṃ cittaṃ, tasseva uppādetabbāpattīhi",
  "tika-vin06t:494_1": "anāpattīti attho. Etthāha – upanikkhittasādiyanādīsu, sabbesu ca akiriyasikkhāpadesu",
  "tika-vin06t:494_2": "na kāyaṅgacopanaṃ vā vācaṅgacopanaṃ vā, apicāpatti, kasmā imasmiṃyeva sikkhāpade",
  "tika-vin06t:494_3": "anāpatti, na sabbāpattīhīti? Na, kasmā.",
  "tika-vin06t:495": "Kattabbā sādhikaṃ sikkhā, viññattiṃ kāyavācikaṃ;",
  "tika-vin06t:496": "Akatvā kāyavācāhi, aviññattīhi taṃ phuse.",
  "tika-vin06t:497_0": "Na lesabhāvattā. Sappāye ārammaṇe aṭṭhatvā paṭiladdhāsevanaṃ hutvā tato paraṃ suṭṭhu",
  "tika-vin06t:497_1": "dhāvatīti sandhāvati. Tato abhijjhāya sahagataṃ, byāpādasahagataṃ vā hutvā visesato",
  "tika-vin06t:497_2": "dhāvatīti vidhāvati.",
  "tika-vin06t:498_0": "137. Vaṇaṃ katvā gahetunti ettha kiñcāpi iminā sikkhāpadena anāpatti, itthirūpassa",
  "tika-vin06t:498_1": "nāma yattha āmasantassa dukkaṭanti keci. “Kāyapaṭibaddhaggahaṇaṃ yuttaṃ, taṃ sandhāya",
  "tika-vin06t:498_2": "vaṭṭatīti vutta”nti vadanti. Ubhayaṃ vicāretvā gahetabbaṃ.",
  "tika-vin06t:499": "Kusasaṅkāmanavatthukathāvaṇṇanā",
  "tika-vin06t:500_0": "138. Mahāpaccariyādīsu yaṃ vuttaṃ “paduddhāreneva kāretabbo”ti, taṃ suvuttaṃ. Kintu",
  "tika-vin06t:500_1": "tassa parikappāvahārakamattaṃ na dissatīti dassanatthaṃ idaṃ vuttaṃ. Uddhāre vāyaṃ",
  "tika-vin06t:500_2": "āpanno, tasmā disvā gacchanto “paduddhāreneva kāretabbo”ti idaṃ tattha duvuttanti",
  "tika-vin06t:500_3": "vuttaṃ hoti. Kathaṃ? “Sāṭakatthiko sāṭakapasibbakameva gahetvā bahi nikkhamitvā sāṭakabhāvaṃ",
  "tika-vin06t:500_4": "ñatvā ‘pacchā gaṇhissāmī’ti evaṃ parikappetvā gaṇhati, na uddhāre evāpajjati. Yadā",
  "tika-vin06t:500_5": "bahi ṭhatvā ‘sāṭako aya’nti disvā gacchati, tadā paduddhāreneva kāretabbo”ti na vuttametaṃ,",
  "tika-vin06t:500_6": "kintu kiñcāpi parikappo dissati, pubbabhāge avahārakkhaṇe na dissatīti na so parikappāvahāro,",
  "tika-vin06t:500_7": "ayamattho mahāaṭṭhakathāyaṃ vuttova, tasmā “ñāyamevā”ti vadanti. Kammantasālā nāma",
  "tika-vin06t:500_8": "kassakānaṃ vanacchedakānaṃ gehāni. Ayaṃ tāvāti sace upacārasīmantiādi yāva theravādo",
  "tika-vin06t:500_9": "mahāaṭṭhakathānayo, tattha keci panātiādi na gahetabbaṃ theravādattā yuttiabhāvato,",
  "tika-vin06t:500_10": "na hi sāhatthike evaṃvidhā atthasādhakacetanā hoti. Āṇattike eva atthasādhakacetanā.",
  "tika-vin06t:500_11": "“Sesaṃ mahāpaccariyaṃ vuttenatthena sametī”ti vuttaṃ.",
  "tika-vin06t:501_0": "Kusasaṅkāmanakaraṇe sace paro “nāyaṃ mama santako”ti jānāti, itarassa hatthato muttamatte",
  "tika-vin06t:501_1": "pārājikāpatti khīlasaṅkāmane viya. “Attano santakaṃ sace jānāti, na hotī”ti vadanti.",
  "tika-vin06t:501_2": "Evaṃ sante pañcakāni saṅkarāni hontīti upaparikkhitabbaṃ.",
  "tika-vin06t:502_0": "140. Parānuddayatāyāti ettha parānuddayatāya koṭippattena bhagavatā kasmā “anāpatti",
  "tika-vin06t:502_1": "petapariggahe tiracchānagatapariggahe”ti vuttanti ce? Parānuddayatāya eva. Yassa",
  "tika-vin06t:502_2": "hi parikkhārassa ādāne rājāno coraṃ gahetvā na hananādīni kareyyuṃ, tasmimpi nāma",
  "tika-vin06t:502_3": "samaṇo gotamo pārājikaṃ paññapetvā bhikkhuṃ abhikkhuṃ karotīti mahājano bhagavati",
  "tika-vin06t:502_4": "pasādaññathattaṃ āpajjitvā apāyupago hoti. Apetapariggahitā rukkhādī ca dullabhā,",
  "tika-vin06t:502_5": "na ca sakkā ñātunti rukkhādīhi pāpabhīruko upāsakajano paṭimāgharacetiyabodhigharavihārādīni",
  "tika-vin06t:502_6": "akatvā mahato puññakkhandhato parihāyeyya. “Rukkhamūlasenāsanaṃ paṃsukūlacīvaraṃ",
  "tika-vin06t:502_7": "nissāya pabbajjā”ti vuttanissayā ca anissayā honti. Parapariggahitasaññino hi bhikkhū",
  "tika-vin06t:502_8": "rukkhamūlapaṃsukūlāni na sādiyissantīti, pabbajjā ca na sambhaveyyuṃ, sappadaṭṭhakāle",
  "tika-vin06t:502_9": "chārikatthāya rukkhaṃ aggahetvā maraṇaṃ vā nigaccheyyuṃ, acchinnacīvarādikāle sākhābhaṅgādiṃ",
  "tika-vin06t:502_10": "aggahetvā naggā hutvā titthiyaladdhimeva suladdhi viya dīpentā vicareyyuṃ, tato titthiyesveva",
  "tika-vin06t:502_11": "loko pasīditvā diṭṭhiggahaṇaṃ patvā saṃsārakhāṇuko bhaveyya, tasmā bhagavā parānuddayatāya",
  "tika-vin06t:502_12": "eva “anāpatti petapariggahe”tiādimāhāti veditabbaṃ.",
  "tika-vin06t:503_0": "141. Aparampi bhāgaṃ dehīti “gahitaṃ viññattisadisattā neva bhaṇḍadeyyaṃ na pārājika”nti",
  "tika-vin06t:503_1": "likhitaṃ, idaṃ pakatijane yujjati. “Sace pana sāmiko vā tena āṇatto vā ‘aparassa",
  "tika-vin06t:503_2": "sahāyabhikkhussa bhāgaṃ esa gaṇhāti yācati vā’ti yaṃ aparabhāgaṃ deti, taṃ bhaṇḍadeyya”nti vadanti.",
  "tika-vin06t:504_0": "148-9. Khādantassa bhaṇḍadeyyanti corassa vā sāmikassa vā sampattassa dinnaṃ sudinnameva",
  "tika-vin06t:504_1": "kira. Avisesenāti “ussāhagatānaṃ vā”ti avatvā vuttaṃ, na hi katipayānaṃ anussāhatāya",
  "tika-vin06t:504_2": "saṅghikamasaṅghikaṃ hoti. Mahāaṭṭhakathāyampi “yadi saussāhāva gacchanti, theyyacittena",
  "tika-vin06t:504_3": "paribhuñjato avahāro hotī”ti vuttattā tadubhayamekaṃ. Chaḍḍitavihāre upacārasīmāya",
  "tika-vin06t:504_4": "pamāṇaṃ jānituṃ na sakkā, ayaṃ pana bhikkhu upacārasīmāya bahi ṭhatvā ghaṇṭipaharaṇādiṃ",
  "tika-vin06t:504_5": "katvā paribhuñjati khādati, tena evaṃ khāditaṃ sukhāditanti attho. “Itaravihāre tattha",
  "tika-vin06t:504_6": "dittavidhināva paṭipajjitabba”nti vuttaṃ. “Sukhāditaṃ antovihārattā”ti likhitaṃ,",
  "tika-vin06t:504_7": "āgatānāgatānaṃ santakattāti “cātuddisassa saṅghassa demī”ti dinnattā vuttaṃ. Evaṃ",
  "tika-vin06t:504_8": "avatvā “saṅghassa demī”ti dinnampi tādisameva. Tathā hi bahi ṭhito lābhaṃ na labhati",
  "tika-vin06t:504_9": "bhagavato vacanenāti veditabbaṃ.",
  "tika-vin06t:505_0": "153. “Matasūkaro”ti vacanato tameva jīvantaṃ bhaṇḍadeyyanti katvā dātuṃ na labhati.",
  "tika-vin06t:505_1": "Vajjhaṃ vaṭṭatīti dīpitaṃ hoti. Maddanto gacchati, bhaṇḍadeyyanti ettha kittakaṃ",
  "tika-vin06t:505_2": "bhaṇḍadeyyaṃ, na hi sakkā “ettakā sūkarā madditvā gatā gamissantī”ti jānitunti? Yattake",
  "tika-vin06t:505_3": "sāmikānaṃ dinne te “dinnaṃ mama bhaṇḍa”nti tussanti, tattakaṃ dātabbaṃ. No ce tussanti,",
  "tika-vin06t:505_4": "atikkantasūkaramūlaṃ datvā kiṃ opāto khaṇitvā dātabboti? Na dātabbo. Atha kiṃ codiyamānassa",
  "tika-vin06t:505_5": "ubhinnaṃ dhuranikkhepena pārājikaṃ hotīti? Na hoti, kevalaṃ kappiyaparikkhāraṃ datvā",
  "tika-vin06t:505_6": "tosetabbova sāmiko, eseva nayo aññesupi evarūpesūti no takkoti ācariyo. “Tadaheva",
  "tika-vin06t:505_7": "vā dutiyadivase vā maddanto gacchatī”ti vuttaṃ. Gumbe khipati, bhaṇḍadeyyamevāti",
  "tika-vin06t:505_8": "avassaṃ pavisanake sandhāya vuttaṃ. Ettha ekasmiṃ vihāre paracakkādibhayaṃ āgataṃ.",
  "tika-vin06t:505_9": "Mūlavatthucchedanti “sabbasenāsanaṃ ete issarā”ti vacanato itare anissarāti dīpitaṃ hoti.",
  "tika-vin06t:506_0": "156. Ārāmarakkhakāti vissaṭṭhavasena gahetabbaṃ. Adhippāyaṃ ñatvāti ettha yassa dānaṃ",
  "tika-vin06t:506_1": "paṭiggaṇhantaṃ bhikkhuṃ, bhāgaṃ vā sāmikā na rakkhanti na daṇḍenti, tassa dānaṃ appaṭicchādetvā",
  "tika-vin06t:506_2": "gahetuṃ vaṭṭatīti idha sanniṭṭhānaṃ. Tampi “na vaṭṭati saṅghike”ti vuttaṃ. Ayameva",
  "tika-vin06t:506_3": "bhikkhu issaroti yattha so icchati, tattha attañātahetuṃ labhati kira attho. Apica",
  "tika-vin06t:506_4": "“daharo”ti vadanti. Savatthukanti saha bhūmiyāti vuttaṃ hoti. “Garubhaṇḍaṃ hotī”ti",
  "tika-vin06t:506_5": "vatvā “tiṇamattaṃ pana na dātabba”nti vuttaṃ, taṃ kintu garubhaṇḍanti ce, arakkhiyaagopiyaṭṭhāne,",
  "tika-vin06t:506_6": "vinassanakabhāve ca ṭhitaṃ sandhāya vuttaṃ. Kappiyepi cāti vatvā, avatvā vā gahaṇayutte",
  "tika-vin06t:506_7": "mātādisantakepi theyyacittuppādena. Idaṃ pana sikkhāpadaṃ “rājāpimesaṃ abhippasanno”ti",
  "tika-vin06t:506_8": "vacanato lābhaggamahattaṃ, vepullamahattañca pattakāle paññattanti siddhaṃ.",
  "tika-vin06t:507": "Dutiyapārājikavaṇṇanā niṭṭhitā.",
  "tika-vin06t:508": "3. Tatiyapārājikaṃ",
  "tika-vin06t:509": "Paṭhamapaññattinidānavaṇṇanā",
  "tika-vin06t:510_0": "162. Tīhi suddhenāti ettha tīhīti nissakkavacanaṃ vā hoti, karaṇavacanaṃ vā. Nissakkapakkhe",
  "tika-vin06t:510_1": "kāyavacīmanodvārehi suddhena. Tathā duccaritamalehi visamehi papañcehītiādinā nayena",
  "tika-vin06t:510_2": "sabbakilesattikehi bodhimaṇḍe eva suddhenāti yojetabbaṃ. Karaṇapakkhe tīhīti kāyavacīmanodvārehi",
  "tika-vin06t:510_3": "suddhena. Tathā tīhi sucaritehi, tīhi vimokkhehi, tīhi bhāvanāhi, tīhi sīlasamādhipaññāhi",
  "tika-vin06t:510_4": "suddhenāti sabbaguṇattikehi yojetabbaṃ. Vibhāvitanti desanāya vitthāritaṃ, vibhūtaṃ",
  "tika-vin06t:510_5": "vā kataṃ vihitaṃ, paññattaṃ vā hoti. Saṃvaṇṇanāti vattamānasamīpe vattamānavacanaṃ.",
  "tika-vin06t:511_0": "Na kevalaṃ rājagahameva, idampi nagaraṃ. Saparicchedanti sapariyantanti attho. Saparikkhepanti",
  "tika-vin06t:511_1": "eke. “Haṃsavaṭṭakacchadanenāti haṃsaparikkhepasaṇṭhānenā”ti likhitaṃ. Kāyavicchindaniyakathanti",
  "tika-vin06t:511_2": "attano attabhāve, parassa vā attabhāve chandarāgappahānakaraṃ vicchindanakaraṃ dhammakathaṃ",
  "tika-vin06t:511_3": "katheti. Asubhā ceva subhākāravirahitattā. Asucino ca dosanissandanapabhavattā. Paṭikūlā",
  "tika-vin06t:511_4": "ca jigucchanīyattā pittasemhādīsu āsayato. Asubhāya vaṇṇanti asubhākārassa, asubhakammaṭṭhānassa",
  "tika-vin06t:511_5": "vā vitthāraṃ bhāsati. Sāmiatthe hetaṃ sampadānavacanaṃ. Asubhanti asubhanimittassa",
  "tika-vin06t:511_6": "āvibhāvāya paccupaṭṭhānāya vitthārakathāsaṅkhātaṃ vaṇṇaṃ bhāsabhīti attho. Tesaṃyeva",
  "tika-vin06t:511_7": "ādimajjhapariyosānānaṃ dasahi lakkhaṇehi sampannaṃ kilesacorehi anabhibhavanīyattā",
  "tika-vin06t:511_8": "jhānacittaṃ mañjūsaṃ nāma.",
  "tika-vin06t:512_0": "Tatrimānīti etthāyaṃ piṇḍattho – yasmiṃ vāre paṭhamaṃ jhānaṃ ekacittakkhaṇikaṃ uppajjati,",
  "tika-vin06t:512_1": "taṃ sakalampi javanavāraṃ anulomaparikammaupacāragotrabhuappanāppabhedaṃ ekattanayena",
  "tika-vin06t:512_2": "“paṭhamaṃ jhāna”nti gahetvā tassa paṭhamajjhānassa appanāpaṭipādikāya khippādibhedāya",
  "tika-vin06t:512_3": "abhiññāya adhigatāya kiccanipphattiṃ upādāya āgamanavasena paṭipadāvisuddhi ādīti",
  "tika-vin06t:512_4": "veditabbā. Tatramajjhattupekkhāya kiccanipphattivasena upekkhānubrūhanā majjheti",
  "tika-vin06t:512_5": "veditabbā. Pariyodāpakañāṇassa kiccanipphattivasena sampahaṃsanā pariyosānanti veditabbaṃ.",
  "tika-vin06t:512_6": "Tattha ādicittato paṭṭhāya yāva paṭhamajjhānassa uppādakkhaṇaṃ, etasmiṃ antare paṭipadāvisuddhīti",
  "tika-vin06t:512_7": "veditabbā. Uppādaṭhitikkhaṇesu upekkhānubrūhanā, ṭhitibhaṅgakkhaṇesu sampahaṃsanāti",
  "tika-vin06t:512_8": "veditabbā. Lakkhīyati etenāti lakkhaṇanti katvā “visuddhipaṭipattipakkhandane”tiādinā",
  "tika-vin06t:512_9": "pubbabhāgo lakkhīyati, tividhena ajjhupekkhanena majjhaṃ lakkhīyati, catubbidhāya",
  "tika-vin06t:512_10": "sampahaṃsanāya pariyosānaṃ lakkhīyatīti. Tena vuttaṃ “dasa lakkhaṇānī”ti.",
  "tika-vin06t:513_0": "Pāribandhakatoti nīvaraṇasaṅkhātapāribandhakato visuddhattā gotrabhupariyosānaṃ pubbabhāgajavanacittaṃ",
  "tika-vin06t:513_1": "“cittavisuddhī”ti vuccati. Tathā visuddhattā taṃ cittaṃ majjhimaṃ samādhinimittasaṅkhātaṃ",
  "tika-vin06t:513_2": "appanāsamādhiṃ tadatthāya upagacchamānaṃ ekasantativasena pariṇāmentaṃ paṭipajjati",
  "tika-vin06t:513_3": "nāma. Evaṃ paṭipannassa tassa tattha samathanimitte pakkhandanaṃ tabbhāvūpagamanaṃ",
  "tika-vin06t:513_4": "hotīti katvā “tattha cittapakkhandana”nti vuccati. Evaṃ tāva paṭhamajjhānuppādakkhaṇe",
  "tika-vin06t:513_5": "eva āgamanavasena paṭipadāvisuddhi veditabbā. Evaṃ visuddhassa appanāppattassa puna",
  "tika-vin06t:513_6": "visodhane byāpārābhāvā ajjhupekkhanaṃ hoti. Samathappaṭipannattā puna samādhāne byāpārābhāvā",
  "tika-vin06t:513_7": "ca samathappaṭipannassa ajjhupekkhanaṃ hoti. Kilesasaṃsaggaṃ pahāya ekantena upaṭṭhitattā",
  "tika-vin06t:513_8": "puna ekattupaṭṭhāne byāpārāsambhavato ekattupaṭṭhānassa ajjhupekkhanaṃ hoti. Tattha",
  "tika-vin06t:513_9": "jātānanti tasmiṃ citte jātānaṃ samādhipaññānaṃ yuganaddhabhāvena anativattanaṭṭhena",
  "tika-vin06t:513_10": "nānākilesehi vimuttattā. Saddhādīnaṃ indriyānaṃ vimuttirasenekarasaṭṭhena anativattanekasabhāvānaṃ",
  "tika-vin06t:513_11": "tesaṃ dvinnaṃ upagataṃ tajjaṃ tassāruppaṃ tadanurūpaṃ vīriyaṃ tathā cittaṃ yogī vāheti",
  "tika-vin06t:513_12": "pavattetīti katvā tadupagavīriyavāhanaṭṭhena ca visesabhāgiyabhāvattā āsevanaṭṭhena",
  "tika-vin06t:513_13": "ca sampahaṃsanā hotīti attho veditabbo. Apicettha “anantarātītaṃ gotrabhucittaṃ ekasantativasena",
  "tika-vin06t:513_14": "pariṇāmentaṃ paṭipajjati nāmā”ti likhitaṃ. Tattha hi pariṇāmentaṃ paṭipajjatīti etāni",
  "tika-vin06t:513_15": "vacanāni atītassa na sambhavanti, yañca tadanantaraṃ likhitaṃ “appanāsamādhicittaṃ",
  "tika-vin06t:513_16": "upagacchamānaṃ gotrabhucittaṃ tattha pakkhandati nāmā”ti. Imināpi taṃ na yujjati,",
  "tika-vin06t:513_17": "“paṭipattikkhaṇe eva atīta”nti vuttattā “gotrabhucittaṃ tattha pakkhandatī”ti vacanameva",
  "tika-vin06t:513_18": "virujjhatīti ācariyo. “Ekacittakkhaṇikampi lokuttaracittaṃ āsevati bhāveti bahulīkarotī”ti",
  "tika-vin06t:513_19": "vuttattā “ekacittakkhaṇikassāpi jhānassa etāni dasa lakkhaṇānī”ti vuttaṃ. “Tato paṭṭhāya",
  "tika-vin06t:513_20": "āsevanā bhāvanā evā”tipi vuttaṃ. “Adhiṭṭhānasampannanti adhiṭṭhānena sahagata”nti",
  "tika-vin06t:513_21": "likhitaṃ. Tassattho – yañca “ādimajjhapariyosānasaṅkhāta”nti vuttaṃ, taṃ tesaṃ tiṇṇampi",
  "tika-vin06t:513_22": "kalyāṇakatāya samannāgatattā tividhakalyāṇakatañca. Evaṃ tividhacittaṃ tadadhigamamūlakānaṃ",
  "tika-vin06t:513_23": "guṇānaṃ, uparijhānādhigamassa vā padaṭṭhānaṭṭhena adhiṭṭhānaṃ hoti, tasmā cittassa",
  "tika-vin06t:513_24": "adhiṭṭhānabhāvena sampannattā adhiṭṭhānasampannaṃ nāmāti.",
  "tika-vin06t:514_0": "Addhamāsaṃ paṭisallīyitunti ettha ācariyā evamāhu “bhikkhūnaṃ aññamaññavadhadassanasavanasambhave",
  "tika-vin06t:514_1": "satthuno sati tassa upaddavassa abhāve upāyājānanato ‘ayaṃ asabbaññū’ti hetupatirūpakamahetuṃ",
  "tika-vin06t:514_2": "vatvā dhammissarassāpi tathāgatassa kammesvanissariyaṃ asambujjhamānā asabbadassitamadhiccamohā",
  "tika-vin06t:514_3": "bahujanā avīciparāyanā bhaveyyuṃ, tasmā so bhagavā pageva tesaṃ bhikkhūnaṃ aññamaññaṃ",
  "tika-vin06t:514_4": "vadhamānabhāvaṃ ñatvā tadabhāvopāyābhāvaṃ pana suvinicchinitvā tattha puthujjanānaṃ",
  "tika-vin06t:514_5": "sugatilābhahetumevekaṃ katvā asubhadesanāya vā rūpasaddadassanasavanehi nippayojanehi",
  "tika-vin06t:514_6": "viramitvā pageva tato viramaṇato, sugatilābhahetukaraṇato, avassaṃ paññāpitabbāya",
  "tika-vin06t:514_7": "tatiyapārājikapaññattiyā vatthāgamadassanato ca attano sabbadassitaṃ parikkhakānaṃ",
  "tika-vin06t:514_8": "pakāsento viya tamaddhamāsaṃ veneyyahitanipphattiyā phalasamāpattiyā avakāsaṃ katvā",
  "tika-vin06t:514_9": "viharitukāmo ‘icchāmahaṃ, bhikkhave, addhamāsaṃ paṭisallīyitu’ntiādimāhā”ti. Ācariyā",
  "tika-vin06t:514_10": "nāma buddhamittattheradhammasirittheraupatissattherādayo gaṇapāmokkhā, aṭṭhakathācariyassa",
  "tika-vin06t:514_11": "ca santike sutapubbā. Tato aññe eketi veditabbā. “Sakena kāyena aṭṭīyanti…pe… bhavissantī”ti",
  "tika-vin06t:514_12": "idaṃ parato “ye te bhikkhū avītarāgā, tesaṃ tasmiṃ samaye hoti eva bhayaṃ, hoti lomahaṃso,",
  "tika-vin06t:514_13": "hoti chambhitatta”nti iminā na yujjati, idañca bhagavato asubhakathārammaṇappayojanena",
  "tika-vin06t:514_14": "na sametīti ce? Na, tadatthājānanato. Sakena kāyena aṭṭīyantānampi tesaṃ ariyamaggena",
  "tika-vin06t:514_15": "appahīnasinehattā khīṇāsavānaṃ viya maraṇaṃ paṭicca abhayaṃ na hoti, bhayañca pana",
  "tika-vin06t:514_16": "asubhabhāvanānuyogānubhāvena mandībhūtaṃ anaṭṭīyantānaṃ viya na mahantaṃ hutvā cittaṃ",
  "tika-vin06t:514_17": "mohesi. Apāyupage te satte nākāsīti evamattho veditabbo. Atha vā idaṃ purimassa kāraṇavacanaṃ,",
  "tika-vin06t:514_18": "yasmā tesaṃ tasmiṃ samaye hoti eva bhayaṃ, chambhitattaṃ, lomahaṃso ca, tasmā “tena",
  "tika-vin06t:514_19": "kho pana samayena bhagavā asubhakathaṃ kathetī”tiādi vuttanti.",
  "tika-vin06t:515_0": "Atha vā sakena kāyena aṭṭīyantānampi tesaṃ hoti eva bhayaṃ, mahānubhāvā vītarāgāti",
  "tika-vin06t:515_1": "khīṇāsavānaṃ mahantaṃ visesaṃ dasseti, atiduppasaheyyamidaṃ maraṇabhayaṃ, yato evaṃvidhānampi",
  "tika-vin06t:515_2": "avītarāgattā bhayaṃ hotītipi dasseti. Tadaññe tesaṃ bhikkhūnaṃ pañcasatānaṃ aññatarā.",
  "tika-vin06t:515_3": "Tenedaṃ dīpeti “taṃ tathā āgataṃ asihatthaṃ vadhakaṃ passitvā tadaññesampi hoti eva",
  "tika-vin06t:515_4": "bhayaṃ, pageva tesanti katvā bhagavā paṭhamameva tesaṃ asubhakathaṃ kathesi, parato",
  "tika-vin06t:515_5": "tesaṃ nāhosi. Evaṃ mahānisaṃsā nesaṃ asubhakathā āsī”ti. Yo panettha pacchimo nayo,",
  "tika-vin06t:515_6": "so “tesu kira bhikkhūsu kenacipi kāyavikāro vā vacīvikāro vā na kato, sabbe satā",
  "tika-vin06t:515_7": "sampajānā dakkhiṇena passena nipajjiṃsū”ti iminā aṭṭhakathāvacanena sameti.",
  "tika-vin06t:516_0": "Apare panāhūti kuladdhipaṭisedhanatthaṃ vuttaṃ. “Ayaṃ kira laddhī”ti vacanaṃ “māradheyyaṃnātikkamissatī”ti",
  "tika-vin06t:516_1": "vacanena virujjhatīti ce? Na virujjhati. Kathaṃ? Ayaṃ bhikkhū aghātento māravisayaṃ",
  "tika-vin06t:516_2": "atikkamissati akusalakaraṇato ca. Ghātento pana māradheyyaṃ nātikkamissati balavattā",
  "tika-vin06t:516_3": "kammassāti sayaṃ mārapakkhikattā evaṃ cintetvā pana “ye na matā, te saṃsārato na",
  "tika-vin06t:516_4": "muttā”ti attano ca laddhi, tasmā taṃ tattha ubhayesaṃ magge niyojentī evamāha, teneva",
  "tika-vin06t:516_5": "“mārapakkhikā mārena samānaladdhikā”ti avatvā “mārassā nuvattikā”ti vuttā. “Iminā",
  "tika-vin06t:516_6": "kiṃ vuttaṃ hoti? Yasmā mārassa anuvatti, tasmā evaṃ cintetvāpi attano laddhivasena",
  "tika-vin06t:516_7": "evamāhā”ti keci likhanti. Mama santike ekato upaṭṭhānamāgacchanti, attano attano",
  "tika-vin06t:516_8": "ācariyupajjhāyānaṃ santike uddesādiṃ gaṇhāti.",
  "tika-vin06t:517": "Ānāpānassatisamādhikathāvaṇṇanā",
  "tika-vin06t:518_0": "165. Ayampi kho, bhikkhaveti iminā kiṃ dasseti? Yesaṃ evamassa “bhagavatā ācikkhitakammaṭṭhānānuyogapaccayā",
  "tika-vin06t:518_1": "tesaṃ bhikkhūnaṃ jīvitakkhayo āsī”ti, tesaṃ taṃ micchāgāhaṃ nisedheti. Kevalaṃ tesaṃ",
  "tika-vin06t:518_2": "bhikkhūnaṃ pubbe katakammapaccayāva jīvitakkhayo āsi, idaṃ pana kammaṭṭhānaṃ tesaṃ",
  "tika-vin06t:518_3": "kesañci arahattappattiyā, kesañci anāgāmisakadāgāmisotāpattiphalappattiyā, kesañci",
  "tika-vin06t:518_4": "paṭhamajjhānādhigamāya, kesañci vikkhambhanatadaṅgappahānena attasinehapaayādānāya",
  "tika-vin06t:518_5": "upanissayo hutvā, kesañci sugatiyaṃ uppattiyā upanissayo ahosīti sātthikāva me asubhakathā,",
  "tika-vin06t:518_6": "kintu “sādhu, bhante bhagavā, aññaṃ pariyāyaṃ ācikkhatū”ti ānandena yācitattā aññaṃ",
  "tika-vin06t:518_7": "pariyāyaṃ ācikkhāmi, yathā vo pubbe ācikkhitaasubhakammaṭṭhānānuyogā, evaṃ ayampi",
  "tika-vin06t:518_8": "kho bhikkhaveti yojanā veditabbā. “Assāsavasena upaṭṭhānaṃ satī”ti vuttaṃ. Sā hi",
  "tika-vin06t:518_9": "taṃ assāsaṃ, passāsaṃ vā ārammaṇaṃ katvā pubbabhāge, aparabhāge pana assāsapassāsapabhavanimittaṃ",
  "tika-vin06t:518_10": "ārammaṇaṃ katvā upaṭṭhātīti ca tathā vuttā.",
  "tika-vin06t:519_0": "Asubhe pavattaṃ asubhanti vā pavattaṃ bhāvanākammaṃ asubhakammaṃ, tadeva aññassa",
  "tika-vin06t:519_1": "punappunaṃ uppajjanakassa kāraṇaṭṭhena ṭhānattā asubhakammaṭṭhānaṃ, ārammaṇaṃ vā",
  "tika-vin06t:519_2": "asubhakammassa padaṭṭhānaṭṭhena ṭhānanti asubhakammaṭṭhānanti idha asubhajjhānaṃ,",
  "tika-vin06t:519_3": "teneva “oḷārikārammaṇattā”ti vuttaṃ. Paṭivedhavasenāti vitakkādiaṅgapaṭilābhavasena.",
  "tika-vin06t:519_4": "Ārammaṇasantatāyāti anukkamena santakālaṃ upādāya vuttakāyadarathappaṭipassaddhivasena",
  "tika-vin06t:519_5": "nibbuto. Parikammaṃ vāti kasiṇaparikammaṃ kira nimittuppādapariyosānaṃ. Tadā hi nirassādattā",
  "tika-vin06t:519_6": "asantaṃ, appaṇihitañca. Yathā upacāre nīvaraṇavigamena, aṅgapātubhāvena ca santatā",
  "tika-vin06t:519_7": "hoti, na tathā idha, idaṃ pana “ādisamannāhārato”ti vuttaṃ. Dutiyavikappe asecanakoti",
  "tika-vin06t:519_8": "atittikaro, tena vuttaṃ “ojavanto”ti. Cetasikasukhaṃ jhānakkhaṇepi atthi, evaṃ santepi",
  "tika-vin06t:519_9": "“ubhopi jhānā vuṭṭhitasseva gahetabbā”ti vuttaṃ. Samathena sakasantāne avikkhambhite.",
  "tika-vin06t:519_10": "Itarathā pāpakānaṃ jhānena sahuppatti siyā. Khandhādīnaṃ lokuttarapādakattā nibbedhabhāgiyaṃ,",
  "tika-vin06t:519_11": "visesena yassa nibbedhabhāgiyaṃ hoti, taṃ sandhāya vā. “Aniccānupassītiādicatukkavasena",
  "tika-vin06t:519_12": "anupubbena ariyamaggavuḍḍhippatto samucchindati, sesānametaṃ natthī”ti likhitaṃ.",
  "tika-vin06t:520_0": "Tathābhāvapaṭisedhano cāti soḷasavatthukassa titthiyānaṃ natthitāya vuttaṃ. Sabbapaṭhamānaṃ",
  "tika-vin06t:520_1": "pana catunnaṃ padānaṃ vasena lokiyajjhānameva tesaṃ atthi, tasmiṃ lokuttarapadaṭṭhānaṃ",
  "tika-vin06t:520_2": "natthi eva. “Phalamuttamanti phale uttama”nti vuttaṃ. Ututtayānukūlanti gimhe araññe,",
  "tika-vin06t:520_3": "hemante rukkhamūle, vasantakāle suññāgāre gato. Semhadhātukassa araññaṃ, pittadhātukassa",
  "tika-vin06t:520_4": "rukkhamūlaṃ, vātadhātukassa suññāgāraṃ anukūlaṃ. Mohacaritassa araññaṃ anukūlaṃ mahāaraññe",
  "tika-vin06t:520_5": "cittaṃ na saṅkuṭati, dosacaritassa rukkhamūlaṃ, rāgacaritassa suññāgāraṃ. Ṭhānacaṅkamāni",
  "tika-vin06t:520_6": "uddhaccapakkhikāni, sayanaṃ līnapakkhikaṃ, pallaṅkābhujanena nisajjāya daḷhabhāvaṃ,",
  "tika-vin06t:520_7": "ujukāyaṃ paṇidhānena assāsapassāsānaṃ pavattanasukhaṃ “parimukhaṃ sati”nti iminā",
  "tika-vin06t:520_8": "ārammaṇapariggahūpāyaṃ dasseti. Kārīti karaṇasīlo. Etassa vibhaṅge “assasati passasatī”ti",
  "tika-vin06t:520_9": "avatvā “sato kārī”ti vuttaṃ. Tasmā “assasati passasatī”ti vutte “paṭhamacatukkaṃ",
  "tika-vin06t:520_10": "eva labbhati, na sesānī”ti ca “dīghaṃassāsavasenāti alopasamāsaṃ katvā”iti ca “ekatthatāya",
  "tika-vin06t:520_11": "avikkhepa”nti ca “asambhogavasena pajānato”ti ca “tena ñāṇenā”ti ca “pajānatoti vuttañāṇenā”ti",
  "tika-vin06t:520_12": "ca “satokārīti satisampajaññāhikārī”ti ca “paṭinissaggānupassino assāsāva paṭinissaggānupassiassāsā”ti",
  "tika-vin06t:520_13": "ca likhitaṃ. Uppaṭipāṭiyā āgatampi yujjateva, tena ṭhānena paṭisiddhaṃ. Tāluṃ āhacca",
  "tika-vin06t:520_14": "nibbāyanato kira potako sampatijātova khipitasaddaṃ karoti, chandapāmojjavasena cha",
  "tika-vin06t:520_15": "purimā tayoti nava. Ekenākārenāti assāsavasena vā passāsavasena vā evaṃ ānāpānassatiṃ",
  "tika-vin06t:520_16": "bhāvayato kāye kāyānupassanāsatikammaṭṭhānabhāvanā sampajjati.",
  "tika-vin06t:521_0": "Kāyoti assāsapassāsā. Upaṭṭhānaṃ sati. Dīghanti sīghaṃ gataṃ assāsapassāsaṃ. Addhānasaṅkhāteti",
  "tika-vin06t:521_1": "kālasaṅkhāte viya kālakoṭṭhāseti attho, dīghakāle vāti attho. Eko hi assāsamevūpalakkheti,",
  "tika-vin06t:521_2": "eko passāsaṃ, eko ubhayaṃ, tasmā “vibhāgaṃ akatvā”ti vā vuttaṃ, chandoti evaṃ assāsato,",
  "tika-vin06t:521_3": "passāsato ca assādo uppajjati, tassa vasena kattukamyatāchando uppajjati. Tato pāmojjanti.",
  "tika-vin06t:521_4": "Assāsapassāsānaṃ duviññeyyavisayattā cittaṃ vivattati, gaṇanaṃ pahāya phuṭṭhaṭṭhānameva",
  "tika-vin06t:521_5": "manasi karontassa kevalaṃ upekkhāva saṇṭhāti. Cattāro vaṇṇāti “pattassa tayo vaṇṇā”tiādīsu",
  "tika-vin06t:521_6": "viya cattāro saṇṭhānāti attho.",
  "tika-vin06t:522_0": "Tathābhūtassāti ānāpānassatiṃ bhāvayato. Saṃvaroti satisaṃvaro. Atha vā paṭhamena",
  "tika-vin06t:522_1": "jhānena nīvaraṇānaṃ, dutiyena vitakkavicārānaṃ, tatiyena pītiyā, catutthena sukhadukkhānaṃ,",
  "tika-vin06t:522_2": "ākāsānañcāyatanasamāpattiyā rūpasaññāya, paṭighasaññāya, nānattasaññāya vā pahānaṃ.",
  "tika-vin06t:522_3": "“Sīlanti veramaṇi sīlaṃ, cetanā sīlaṃ, saṃvaro sīlaṃ, avītikkamo sīla”nti vuttavidhināpettha",
  "tika-vin06t:522_4": "attho daṭṭhabbo. “Atthato tathā tathā pavattadhammā upadhāraṇasamādhānasaṅkhātena",
  "tika-vin06t:522_5": "sīlanaṭṭhena sīlanti vuccantī”ti vuttaṃ. Tathā “ayaṃ imasmiṃ atthe adhippetā sikkhā”ti",
  "tika-vin06t:522_6": "etthāpi cetanāsīlameva, katthaci viratisīlampīti attho daṭṭhabbo. Aññathā paṇṇattivajjesupi",
  "tika-vin06t:522_7": "sikkhāpadesu viratippasaṅgo ahosi, pātimokkhasaṃvarasaṃvuto viharatīti katvā tassāpi",
  "tika-vin06t:522_8": "viratippasaṅgo. Tasmiṃ ārammaṇeti ānāpānārammaṇe. Tāya satiyāti tattha uppannasatiyā.",
  "tika-vin06t:522_9": "“Tena manasikārenāti āvajjanenā”ti likhitaṃ. Etena nānāvajjanappavattidīpanato nānājavanavārehipi",
  "tika-vin06t:522_10": "sikkhati nāmāti dīpitaṃ hoti, yena pana manasikārena vā. Ñāṇuppādanādīsūti ettha",
  "tika-vin06t:522_11": "ādisaddena yāva pariyosānaṃ veditabbaṃ. “Tatrāti tasmiṃ ānāpānārammaṇe. Evanti idāni",
  "tika-vin06t:522_12": "vattabbanayenā”ti likhitaṃ. Tatrāti tesaṃ assāsapassāsānaṃ vā. Tañhi “pubbe apariggahitakāle”ti",
  "tika-vin06t:522_13": "iminā suṭṭhu sameti. “Paṭhamavādo dīghabhāṇakānaṃ. Te hi ‘paṭhamajjhānaṃ labhitvā",
  "tika-vin06t:522_14": "nānāsane nisīditvā dutiyatthāya vāyāmato upacāre vitakkavicāravasena oḷārikacittappavattikāle",
  "tika-vin06t:522_15": "pavattaassāsapassāsavasena oḷārikā’ti vadanti. ‘Majjhimabhāṇakā jhānalābhissa samāpajjanakāle,",
  "tika-vin06t:522_16": "ekāsanapaṭilābhe ca uparūpari cittappavattiyā santabhāvato paṭhamato dutiyassupacāre",
  "tika-vin06t:522_17": "sukhumataṃ vadantī”’ti likhitaṃ.",
  "tika-vin06t:523_0": "Vipassanāyaṃ panāti catudhātuvavatthānamukhena abhiniviṭṭhassa ayaṃ kamo, aññassa",
  "tika-vin06t:523_1": "cāti veditabbaṃ. Ettakaṃ rūpaṃ, na ito aññanti dassanaṃ sandhāya “sakalarūpapariggahe”ti",
  "tika-vin06t:523_2": "vuttaṃ. Rūpārūpapariggaheti ettha aniccatādilakkhaṇārammaṇikabhaṅgānupassanato pabhuti",
  "tika-vin06t:523_3": "balavatī vipassanā. Pubbe vuttanayenāti sabbesaṃyeva pana matena apariggahitakāletiādinā.",
  "tika-vin06t:523_4": "Sodhanā nāma vissajjanaṃ. Assāti “passambhayaṃ kāyasaṅkhāra”nti padassa.",
  "tika-vin06t:524_0": "Purato namanā ānamanā. Tiriyaṃ namanā vinamanā. Suṭṭhu namanā sannamanā. Pacchā namanā",
  "tika-vin06t:524_1": "paṇamanā. Jāṇuke gahetvā ṭhānaṃ viya iñjanāti ānamanādīnaṃ āvibhāvatthamuttanti veditabbaṃ.",
  "tika-vin06t:524_2": "Yathārūpehi ānamanādi vā kampanādi vā hoti, tathārūpe passambhayanti sambandho. Iti",
  "tika-vin06t:524_3": "kirāti iti ce. Evaṃ santeti santasukhumampi ce passambhati. Pabhāvanāti uppādanaṃ.",
  "tika-vin06t:524_4": "Assāsapassāsānaṃ vūpasantattā ānāpānassatisamādhissa bhāvanā na hoti. Yasmā taṃ natthi,",
  "tika-vin06t:524_5": "tasmā na samāpajjati, samāpattiyā abhāvena na vuṭṭhahanti. Iti kirāti evametaṃ tāva",
  "tika-vin06t:524_6": "vacananti tadetaṃ. Saddova saddanimittaṃ, “sato assasati sato passasatī”ti padāni",
  "tika-vin06t:524_7": "patiṭṭhapetvā dvattiṃsapadāni cattāri catukkāni veditabbāni.",
  "tika-vin06t:525_0": "Appaṭipīḷananti tesaṃ kilesānaṃ anuppādanaṃ kiñcāpi cetiyaṅgaṇavattādīnipi atthato",
  "tika-vin06t:525_1": "pātimokkhasaṃvarasīle saṅgahaṃ gacchanti “yassa siyā āpattī”ti vacanato. Tathāpi",
  "tika-vin06t:525_2": "“na tāva, sāriputta, satthā sāvakānaṃ sikkhāpadaṃ paññapeti uddisati pātimokkhaṃ,",
  "tika-vin06t:525_3": "yāva na idhekacce āsavaṭṭhānīyā dhammā saṅghe pātubhavantī”ti ettha anadhippetattā",
  "tika-vin06t:525_4": "“ābhisamācārika”nti vuttaṃ. “Yaṃ panettha āpattiṭṭhāniyaṃ na hoti, taṃ amissamevā”ti vuttaṃ.",
  "tika-vin06t:526_0": "Yathāvuttenāti yogānuyogakammassa padaṭṭhānattā. Sallahukavutti aṭṭhaparikkhāriko.",
  "tika-vin06t:526_1": "Pañcasandhikaṃ kammaṭṭhānanti ettha jhānampi nimittampi tadatthajotikāpi pariyatti",
  "tika-vin06t:526_2": "idha kammaṭṭhānaṃ nāma. Gamanāgamanasampannatādi senāsanaṃ. Saṃkiliṭṭhacīvaradhovanādayo",
  "tika-vin06t:526_3": "khuddakapalibodhā. “Antarā patitaṃ nu kho”ti vikampati.",
  "tika-vin06t:527_0": "Ajjhattaṃ vikkhepagatenāti niyakajjhatte vikkhepagatena. Sāraddhā asamāhitattā. Upanibandhanathambhamūlaṃ",
  "tika-vin06t:527_1": "nāma nāsikaggaṃ, mukhanimittaṃ vā. Tatthevāti nāsikaggādinimitte. “Dolāphalakassa",
  "tika-vin06t:527_2": "ekapasse eva ubho koṭiyo majjhañca passatī”ti vadanti.",
  "tika-vin06t:528_0": "Idha panāti kakacūpame. Desatoti phusanakaṭṭhānato. “Nimittaṃ paṭṭhapetabbanti nimitte",
  "tika-vin06t:528_1": "sati paṭṭhapetabbā”ti vuttaṃ. Garūhi bhāvetabbattā garukabhāvanaṃ. Ekacce āhūti ekacce jhāyino āhu.",
  "tika-vin06t:529_0": "“Saññānānatāyā”ti vacanato ekaccehi vuttampi pamāṇameva, saṅgītito paṭṭhāya aṭṭhakathāya",
  "tika-vin06t:529_1": "anāgatattā tathā vuttaṃ. “Mayhaṃ tārakarūpaṃ nu kho upaṭṭhātī”tiādiparikappe asatipi",
  "tika-vin06t:529_2": "dhātunānattena etāsaṃ dhātūnaṃ uppatti viya kevalaṃ bhāvayato tathā tathā upaṭṭhāti.",
  "tika-vin06t:529_3": "“Na nimitta’nti vattuṃ na vaṭṭati sampajānamusāvādattā”ti vuttaṃ. Kammaṭṭhānanti",
  "tika-vin06t:529_4": "idha vuttapaṭibhāganimittameva.",
  "tika-vin06t:530_0": "Nimitte paṭibhāge. Nānākāranti “cattāro vaṇṇā vattantī”ti vuttanānāvidhataṃ. Vibhāvayanti",
  "tika-vin06t:530_1": "jānaṃ pakāsayaṃ. Assāsapassāseti tato sambhūte nimitte, assāsapassāse vā nānākāraṃ.",
  "tika-vin06t:530_2": "Nimitte hi cittaṃ ṭhapentova nānākāratañca vibhāveti, assāsapassāse vā sakaṃ cittaṃ",
  "tika-vin06t:530_3": "nibandhatīti vuccati. Tārakarūpādivaṇṇato. Kakkhaḷattādilakkhaṇato.",
  "tika-vin06t:531_0": "Aṭṭhakathāsu paṭikkhittanti āsannabhavaṅgattāti kāraṇaṃ vatvā sīhaḷaṭṭhakathāsu paṭikkhittaṃ.",
  "tika-vin06t:531_1": "Kasmā? Yasmā chaṭṭhe, sattame vā appanāya sati maggavīthiyaṃ phalassa okāso na hoti,",
  "tika-vin06t:531_2": "tasmā. Idha hotūti ce? Na, lokiyappanāpi hi appanāvīthimhi lokuttarena samānagatikāvāti",
  "tika-vin06t:531_3": "paṭiladdhajjhānopi bhikkhu diṭṭhadhammasukhavihāratthāya jhānaṃ samāpajjitvā sattāhaṃ",
  "tika-vin06t:531_4": "nisīditukāmo catutthe, pañcame vā appetvā nisīdati, na chaṭṭhe, sattame vā. Tattha",
  "tika-vin06t:531_5": "hi appanā. Tato paraṃ appanāya ādhārabhāvaṃ na gacchati. Āsannabhavaṅgattā catutthaṃ,",
  "tika-vin06t:531_6": "pañcamaṃ vā gacchati thale ṭhitaghaṭo viya javanānamantare ṭhitattāti kira ācariyo.",
  "tika-vin06t:532_0": "Puthuttārammaṇāni anāvajjitvā jhānaṅgāneva āvajjanaṃ āvajjanavasī nāma. Tato paraṃ",
  "tika-vin06t:532_1": "catunnaṃ, pañcannaṃ vā paccavekkhaṇacittānaṃ uppajjanaṃ, taṃ paccavekkhaṇavasī nāma.",
  "tika-vin06t:532_2": "Teneva “paccavekkhaṇavasī pana āvajjanavasiyā eva vuttā”ti vuttaṃ. Samāpajjanavasī",
  "tika-vin06t:532_3": "nāma yattakaṃ kālaṃ icchati tattakaṃ samāpajjanaṃ, taṃ pana icchitakālaparicchedaṃ",
  "tika-vin06t:532_4": "patiṭṭhāpetuṃ samatthatāti. “Adhiṭṭhānavasiyā vuṭṭhānavasino ayaṃ nānattaṃ adhiṭṭhānānubhāvena",
  "tika-vin06t:532_5": "javanaṃ javati, vuṭṭhānānubhāvena pana adhippetato adhikaṃ javatī”tipi vadanti. Apica",
  "tika-vin06t:532_6": "pathavīkasiṇādiārammaṇaṃ āvajjitvā javanañca javitvā puna āvajjitvā tato pañcamaṃ",
  "tika-vin06t:532_7": "jhānaṃ cittaṃ hoti, ayaṃ kira ukkaṭṭhaparicchedo. Bhagavato pana āvajjanasamanantarameva",
  "tika-vin06t:532_8": "jhānaṃ hotīti sabbaṃ anugaṇṭhipade vuttaṃ.",
  "tika-vin06t:533_0": "“Vatthunti hadayavatthuṃ. Dvāranti cakkhādi. Ārammaṇanti rūpādī”ti likhitaṃ. Yathāpariggahitarūpārammaṇaṃ",
  "tika-vin06t:533_1": "vā viññāṇaṃ passati, aññathāpi passati. Kathaṃ? “Yathāpariggahitarūpavatthudvārārammaṇaṃ",
  "tika-vin06t:533_2": "vā”ti vuttaṃ. Yathāpariggahitarūpesu vatthudvārārammaṇāni yassa viññāṇassa, taṃ viññāṇaṃ",
  "tika-vin06t:533_3": "yathāpariggahitarūpavatthudvārārammaṇaṃ tampi passati, ekassa vā ārammaṇasaddassa",
  "tika-vin06t:533_4": "lopo daṭṭhabboti ca mama takko vicāretvāva gahetabbo.",
  "tika-vin06t:534_0": "Tato paraṃ tīsu catukkesu dve dve padāni ekamekaṃ katvā gaṇetabbaṃ. Samathena ārammaṇato",
  "tika-vin06t:534_1": "vipassanāvasena asammohato pītipaṭisaṃvedanamettha veditabbaṃ. “Dukkhametaṃ ñāṇa”ntiādīsu",
  "tika-vin06t:534_2": "pana “ārammaṇato asammohato”ti yaṃ vuttaṃ, idha tato vuttanayato uppaṭipāṭiyā vuttaṃ.",
  "tika-vin06t:534_3": "Tattha hi yena mohena taṃ dukkhaṃ paṭicchannaṃ, na upaṭṭhāti, tassa vihatattā vā",
  "tika-vin06t:534_4": "evaṃ pavatte ñāṇe yathāruci paccavekkhituṃ icchiticchitakāle samatthabhāvato vā dukkhādīsu",
  "tika-vin06t:534_5": "tīsu asammohato ñāṇaṃ vuttaṃ. Nirodhe ārammaṇato taṃsampayuttā pītipaṭisaṃvedanā",
  "tika-vin06t:534_6": "asammohato na sambhavati mohappahānābhāvā, paṭisambhidāpāḷivirodhato ca. Tattha “dīghaṃ",
  "tika-vin06t:534_7": "assāsavasenā”tiādi ārammaṇato dassetuṃ vuttaṃ. Tāya satiyā tena ñāṇena sā pīti paṭisaṃviditā",
  "tika-vin06t:534_8": "hoti tadārammaṇassa paṭisaṃviditattāti ettha adhippāyo. “Āvajjato”tiādi asammohato",
  "tika-vin06t:534_9": "pītipaṭisaṃvedanaṃ dassetuṃ vuttaṃ. Aniccādivasena jānato, passato, paccavekkhato",
  "tika-vin06t:534_10": "ca. Tadadhimuttatāvasena adhiṭṭhahato, adhimuccato, tathā vīriyādiṃ samādahato khaṇikasamādhinā.",
  "tika-vin06t:535_0": "Abhiññeyyanti ñātapariññāya. Pariññeyyanti tīraṇapariññāya. Sabbañhi dukkhasaccaṃ",
  "tika-vin06t:535_1": "abhiññeyyaṃ, pariññeyyañca. Tatra cāyaṃ pītīti likhitaṃ. Abhiññeyyantiādi maggakkhaṇaṃ",
  "tika-vin06t:535_2": "sandhāyāhāti vuttaṃ. Maggena asammohasaṅkhātavipassanākiccanipphattito maggopi abhiññeyyādiārammaṇaṃ",
  "tika-vin06t:535_3": "karonto viya vutto. Vipassanābhūmidassanatthanti samathe kāyikasukhābhāvā vuttaṃ.",
  "tika-vin06t:535_4": "Dvīsu cittasaṅkhārapadesūti cittasaṅkhārapaṭisaṃvedī…pe… sikkhati passambhayaṃ cittasaṅkhārapaṭisaṃvedī…pe…",
  "tika-vin06t:535_5": "sikkhatīti etesu. Modanādi sabbaṃ pītivevacanaṃ. Aniccānupassanādi kilese, tammūlake",
  "tika-vin06t:535_6": "khandhābhisaṅkhāre. Evaṃ bhāvitoti na catukkapañcakajjhānanibbattanena bhāvito. Evaṃ",
  "tika-vin06t:535_7": "sabbākāraparipuṇṇaṃ katvā bhāvito. Vipassanāmaggapaccavekkhaṇakālesupi pavattaassāsamukheneva",
  "tika-vin06t:535_8": "sabbaṃ dassitaṃ upāyakusalena bhagavatā.",
  "tika-vin06t:536": "168. Kasmā idaṃ vuccati amhehīti adhippāyo.",
  "tika-vin06t:537": "Padabhājanīyavaṇṇanā",
  "tika-vin06t:538_0": "172. Ussukkavacananti pākaṭasaddasaññā kira, samānakapadanti vuttaṃ hoti. “Sutvā",
  "tika-vin06t:538_1": "bhuñjantī”ti ettha viya sañcicca voropetukāmassa sañciccapadaṃ voropanapadassa ussukkaṃ,",
  "tika-vin06t:538_2": "sañcetanā ca jīvitā voropanañca ekassevāti vuttaṃ hoti. Na kevalaṃ cetasikamatteneva",
  "tika-vin06t:538_3": "hoti, payogopi icchitabbo evāti dassetuṃ vuttānīti kira upatissatthero. “Jānitvā",
  "tika-vin06t:538_4": "sañjānitvā cecca abhivitaritvā”ti vattabbe “jānanto…pe… vītikkamo”ti voropanampi",
  "tika-vin06t:538_5": "dassitaṃ, tasmā byañjane ādaraṃ akatvā attho dassito. Vītikkamasaṅkhātatthasiddhiyā",
  "tika-vin06t:538_6": "hi purimacetanā atthasādhikā hoti. Sabbasukhumaattabhāvanti rūpaṃ sandhāya vuttaṃ,",
  "tika-vin06t:538_7": "na arūpaṃ. Attasaṅkhātānañhi arūpānaṃ khandhavibhaṅge viya idha oḷārikasukhumatā",
  "tika-vin06t:538_8": "anadhippetā. Mātukucchisminti yebhuyyavacanaṃ, opapātikamanussepi pārājikameva, arūpakāye",
  "tika-vin06t:538_9": "upakkamābhāvā taggahaṇaṃ kasmāti ce? Arūpakkhandhena saddhiṃ tasseva rūpakāyassa",
  "tika-vin06t:538_10": "jīvitindriyasambhavato. Tena sajīvakova manussaviggahopi nāma hotīti siddhaṃ. Ettha",
  "tika-vin06t:538_11": "mātukucchisminti manussamātuyā vā tiracchānamātuyā vā. Vuttañhi parivāre –",
  "tika-vin06t:539": "“Itthiṃ hane ca mātaraṃ, purisañca pitaraṃ hane;",
  "tika-vin06t:540": "Mātaraṃ pitaraṃ hantvā, na tenānantaraṃ phuse;",
  "tika-vin06t:541": "Pañhā mesā kusalehi cintitā”ti.",
  "tika-vin06t:542_0": "Paṭhamanti paṭisandhicittameva. Ekabhavapariyāpannāya hi cittasantatiyā paṭisandhicittaṃ",
  "tika-vin06t:542_1": "paṭhamacittaṃ nāma. Cuticittaṃ pacchimaṃ nāma. Aññathā anamatagge saṃsāre paṭhamacittaṃ",
  "tika-vin06t:542_2": "nāma natthi vinā anantarasamanantaranatthivigatapaccayehi cittuppattiyā abhāvato.",
  "tika-vin06t:542_3": "Bhāve vā navasattapātubhāvadosappasaṅgo. Ayaṃ sabbapaṭhamo manussaviggahoti kiñcāpi",
  "tika-vin06t:542_4": "imaṃ jīvitā voropetuṃ na sakkā, taṃ ādiṃ katvā santatiyā yāva maraṇā uppajjanakamanussaviggahesu",
  "tika-vin06t:542_5": "aparimāṇesu “sabbapaṭhamo”ti dissati. Yadā pana yo manussaviggaho pubbāpariyavasena",
  "tika-vin06t:542_6": "santatippatto hoti, tadā taṃ jīvitā voropetuṃ sakkā. Santatiṃ vikopento hi jīvitā",
  "tika-vin06t:542_7": "voropeti nāma. Ettha ca nānattanaye adhippete sati “sabbapaṭhamo”ti vacanaṃ yujjati,",
  "tika-vin06t:542_8": "na pana ekattanaye santatiyā ekattā. Ekattanayo ca idhādhippeto “santatiṃ vikopetī”ti",
  "tika-vin06t:542_9": "vacanato, tasmā “sabbapaṭhamo”ti vacanaṃ na yujjatīti ce? Na, santatipaccuppannabahuttā.",
  "tika-vin06t:542_10": "Yasmā pana santati nāma anekesaṃ pubbāpariyuppatti vuccati, tasmā “ayaṃ sabbapaṭhamo”ti",
  "tika-vin06t:542_11": "vutto, evamettha dvepi nayā saṅgahaṃ gacchanti, aññathā “santatiṃ vikopetī”ti idaṃ",
  "tika-vin06t:542_12": "vacanaṃ na sijjhati. Kiñcāpi ettha “santatiṃ vikopetī”ti vacanato santatipaccuppannameva",
  "tika-vin06t:542_13": "adhippetaṃ, na addhāpaccuppannaṃ viya dissati, tathāpi yasmā santatipaccuppanne vikopite",
  "tika-vin06t:542_14": "addhāpaccuppannaṃ vikopitameva hoti, addhāpaccuppanne pana vikopite santatipaccuppannaṃ",
  "tika-vin06t:542_15": "vikopitaṃ hotīti ettha vattabbaṃ natthi. Tasmā aṭṭhakathāyaṃ “tadubhayampi voropetuṃ",
  "tika-vin06t:542_16": "sakkā, tasmā tadeva sandhāya ‘santatiṃ vikopetī’ti idaṃ vuttanti veditabba”nti āha.",
  "tika-vin06t:542_17": "“Santatiṃ vikopetī”ti vacanato pakatiyā āyupariyantaṃ patvā maraṇakasatte vītikkame",
  "tika-vin06t:542_18": "sati anāpatti vītikkamapaccayā santatiyā akopitattā. Vītikkamapaccayā ce āyupariyantaṃ",
  "tika-vin06t:542_19": "appatvā antarāva maraṇakasatte vītikkamapaccayā āpatti, kammabaddho cāti no takkoti",
  "tika-vin06t:542_20": "ācariyo. “Maraṇavaṇṇaṃ vā saṃvaṇṇeyya, maraṇāya vā samādapeyya, ayampi pārājiko hoti",
  "tika-vin06t:542_21": "asaṃvāso”ti vacanato vā cetanākkhaṇe eva pārājikāpatti ekantākusalattā, dukkhavedanattā,",
  "tika-vin06t:542_22": "kāyakammattā, vacīkammattā, kiriyattā cāti veditabbaṃ.",
  "tika-vin06t:543_0": "Sattaṭṭhajavanavāramattanti sabhāgārammaṇavasena vuttaṃ, teneva “sabhāgasantativasenā”tiādi",
  "tika-vin06t:543_1": "vuttaṃ. Attano paṭipakkhena samannāgatattā samanantarassa paccayaṃ hontaṃ yathā pure",
  "tika-vin06t:543_2": "viya ahutvā dubbalassa. Tanti jīvitindriyavikopanaṃ.",
  "tika-vin06t:544_0": "Ītinti sattavidhavicchikādīni yuddhe ḍaṃsitvā māraṇatthaṃ vissajjenti. Pajjarakanti",
  "tika-vin06t:544_1": "sarīraḍāhaṃ. Sūcikanti sūlaṃ. Visūcikanti sukkhamātisāraṃvasayaṃ. Pakkhandiyanti",
  "tika-vin06t:544_2": "rattātisāraṃ. Dvattibyāmasatappamāṇe mahākāye nimminitvā ṭhitanāguddharaṇaṃ, kujjhitvā",
  "tika-vin06t:544_3": "olokite paresaṃ kāye visamaraṇaṃ vā ḍāhuppādanaṃ vā payogo nāma.",
  "tika-vin06t:545_0": "Kecīti mahāsaṅghikā. Ayaṃ itthī. Kulumbassāti gabbhassa. Kathaṃ sā itarassāti ce?",
  "tika-vin06t:545_1": "Tassa duṭṭhena manasānupakkhite so ca gabbho sā ca iddhīti ubhayampi saheva nassati,",
  "tika-vin06t:545_2": "ghaṭaggīnaṃ bhedanibbāyanaṃ viya ekakkhaṇe hoti. “Tesaṃ suttantikesu ocariyamānaṃ",
  "tika-vin06t:545_3": "na sametī”ti likhitaṃ, “tesaṃ mataṃ gahetvā ‘thāvarīnampi ayaṃ yujjatī’ti vutte tikavasena",
  "tika-vin06t:545_4": "paṭisedhitabbanti apare”ti vuttaṃ. Sāhatthikanissaggiyapayogesu sanniṭṭhāpakacetanāya",
  "tika-vin06t:545_5": "sattamāya sahuppannakāyaviññattiyā sāhatthikatā veditabbā. Āṇattike pana sattahipi",
  "tika-vin06t:545_6": "cetanāhi saha vacīviññattisambhavato sattasatta saddā ekato hutvā ekekakkharabhāvaṃ",
  "tika-vin06t:545_7": "gantvā yattakehi akkharehi attano adhippāyaṃ viññāpeti, tadavasānakkharasamuṭṭhāpikāya",
  "tika-vin06t:545_8": "sattamacetanāya sahajātavacīviññattiyā āṇattikatā veditabbā. Tathā vijjāmayapayoge.",
  "tika-vin06t:545_9": "Kāyenāṇattiyaṃ pana sāhatthike vuttanayova. Thāvarapayoge yāvatā parassa maraṇaṃ",
  "tika-vin06t:545_10": "hoti, tāvatā kammabaddho, āpatti ca. Tato paraṃ atisañcaraṇe kammabaddhātibahuttaṃ",
  "tika-vin06t:545_11": "veditabbaṃ sati paraṃ maraṇe. Pārājikāpatti panettha ekā. Atthasādhakacetanā yasmā",
  "tika-vin06t:545_12": "ettha ca dutiyapārājike ca labbhati, na aññattha, tasmā dvinnampi sādhāraṇā imā gāthāyo –",
  "tika-vin06t:546": "“Bhūtadhammaniyāmā ye, te dhammā niyatā matā;",
  "tika-vin06t:547": "Bhāvidhammaniyāmā ye, teva aniyatā idha.",
  "tika-vin06t:548": "“Bhūtadhammaniyāmānaṃ, ṭhitāva sā paccayaṭṭhiti;",
  "tika-vin06t:549": "Bhāvidhammaniyāmānaṃ, sāpekkhā paccayaṭṭhiti.",
  "tika-vin06t:550": "“Tenaññā hetuyā atthi, sāpi dhammaniyāmatā;",
  "tika-vin06t:551": "Tassā phalaṃ aniyataṃ, phalāpekkhā niyāmatā.",
  "tika-vin06t:552": "“Evañhi sabbadhammānaṃ, ṭhitā dhammaniyāmatā;",
  "tika-vin06t:553": "Laddhadhammaniyāmā yā, sātthasādhakacetanā.",
  "tika-vin06t:554": "“Cetanāsiddhito pubbe, pacchā tassātthasiddhito;",
  "tika-vin06t:555": "Avisesena sabbāpi, chabbidhā atthasādhikā.",
  "tika-vin06t:556": "“Āṇattiyaṃ yato sakkā, vibhāvetuṃ vibhāgato;",
  "tika-vin06t:557": "Tasmā āṇattiyaṃyeva, vuttā sā atthasādhikā.",
  "tika-vin06t:558": "“Micchatte vāpi sammatte, niyatāniyatā matā;",
  "tika-vin06t:559": "Abhidhamme na sabbatthi, tattha sā niyatā siyā.",
  "tika-vin06t:560": "“Yā theyyacetanā sabbā, sahatthāṇattikāpi vā;",
  "tika-vin06t:561": "Abhidhammanayenāyaṃ, ekantaniyatā siyā.",
  "tika-vin06t:562": "“Pāṇātipātaṃ nissāya, sahatthāṇattikādikā;",
  "tika-vin06t:563": "Abhidhammavasenesā, paccekaṃ taṃ dukaṃ bhaje.",
  "tika-vin06t:564": "“Jīvitindriyupacchedo, cetanā ceti taṃ dvayaṃ;",
  "tika-vin06t:565": "Na sāhatthikakammena, pagevāṇattikāsamaṃ.",
  "tika-vin06t:566": "“Jīvitindriyupacchedo, cetanā ceti taṃ dvayaṃ;",
  "tika-vin06t:567": "Na sāhatthikakammena, pagevāṇattikāsamaṃ.",
  "tika-vin06t:568": "“Jīvitindriyupacchedakkhaṇe vadhakacetanā;",
  "tika-vin06t:569": "Cirāṭhitāti ko dhammo, niyāmeti āpattikaṃ.",
  "tika-vin06t:570": "“Jīvitindriyupacchedakkhaṇe ce vadhako siyā;",
  "tika-vin06t:571": "Mato sutto pabuddho vā, kusalo vadhako siyā.",
  "tika-vin06t:572": "“Kusalattikabhedo ca, vedanāttikabhedopi;",
  "tika-vin06t:573": "Siyā tathā gato siddho, sahatthā vadhakacetanā”ti.",
  "tika-vin06t:574_0": "Yāni pana bījautukammadhammacittaniyāmāni pañca aṭṭhakathāya ānetvā nidassitāni,",
  "tika-vin06t:574_1": "tesu ayamatthasādhakacetanā yogaṃ gacchatīti maññe “ayaṃ atthasādhakacetanāniyamo",
  "tika-vin06t:574_2": "natthī”ti cetanānaṃ micchattasammattaniyatānampi natthibhāvappasaṅgato. Bhajāpiyamānā",
  "tika-vin06t:574_3": "yena, tena sabbepi yathāsambhavaṃ kammacittaniyāme bhajanti gacchantīti veditabbaṃ.",
  "tika-vin06t:574_4": "Jīvite ādīnavo maraṇavaṇṇadassane na vibhattova, idha pana saṅkappapade atthato “maraṇasaññī",
  "tika-vin06t:574_5": "maraṇacetano maraṇādhippāyo”ti evaṃ avibhūtattā vibhatto, apākaṭattā, anoḷārikattā",
  "tika-vin06t:574_6": "vā avibhāgā kāritā vā. Nayidaṃ vitakkassa nāmanti na vitakkasseva nāmaṃ, kintu saññācetanānampi",
  "tika-vin06t:574_7": "nāmanti gahetabbaṃ. Kaṅkhāvitaraṇiyampi evameva vuttaṃ.",
  "tika-vin06t:575_0": "174. Kāyatoti vuttattā “sattiñasū”ti vattabbe vacanasiliṭṭhatthaṃ “ususattiādinā”ti",
  "tika-vin06t:575_1": "vuttaṃ. Anuddesike kammassārammaṇaṃ so vā hoti, añño vā. Ubhayehīti kiñcāpi paṭhamappahāro",
  "tika-vin06t:575_2": "na sayameva sakkoti, dutiyaṃ labhitvā pana sakkonto jīvitavināsanahetu ahosi, tadatthameva",
  "tika-vin06t:575_3": "hi vadhakena so dinno, dutiyo pana aññena cittena dinno, tena suṭṭhu vuttaṃ “paṭhamappahārenevā”ti,",
  "tika-vin06t:575_4": "“cetanā nāma dāruṇāti garuṃ vatthuṃ ārabbha pavattapubbabhāgacetanā pakatisabhāvavadhakacetanā,",
  "tika-vin06t:575_5": "no dāruṇā hotī”ti ācariyena likhitaṃ. “Pubbabhāgacetanā parivārā, vadhakacetanāva",
  "tika-vin06t:575_6": "dāruṇā hotī”ti vuttaṃ. Yathādhippāyanti ubhopi paṭivijjhati, sāhatthikopi saṅketattā na muccati kira.",
  "tika-vin06t:576_0": "Kiriyāviseso aṭṭhakathāsu anāgato. “Evaṃ vijjha, evaṃ pahara, evaṃ ghāhehī’ti pāḷiyā",
  "tika-vin06t:576_1": "sametīti ācariyena gahito”ti vadanti. Purato paharitvātiādi vatthuvisaṅketameva kira.",
  "tika-vin06t:576_2": "Etaṃ gāme ṭhitanti puggalova niyamito. Yo pana liṅgavasena “dīghaṃ…pe… mārehī”ti",
  "tika-vin06t:576_3": "āṇāpeti aniyametvā. Yadi niyametvā vadati, “etaṃ dīgha”nti vadeyyāti apare. Ācariyā",
  "tika-vin06t:576_4": "pana “dīghanti vutte niyamitaṃ hoti, evaṃ aniyametvā vadati, na pana āṇāpako dīghādīsu",
  "tika-vin06t:576_5": "aññataraṃ mārehīti adhippāyo”ti vadanti kira. “Attho pana cittena ekaṃ sandhāyapi",
  "tika-vin06t:576_6": "aniyametvā āṇāpetī”ti likhitaṃ. “Itaro aññaṃ tādisaṃ māreti, āṇāpako muccatī”ti vuttaṃ",
  "tika-vin06t:576_7": "yathādhippāyaṃ na gatattā. “Evaṃ dīghādivasenāpi cittena aniyamitassevāti yuttaṃ",
  "tika-vin06t:576_8": "viya dissatī”ti aññatarasmiṃ gaṇṭhipade likhitaṃ, suṭṭhu vīmaṃsitvā sabbaṃ gahetabbaṃ,",
  "tika-vin06t:576_9": "okāsassa niyamitattāti ettha okāsaniyamaṃ katvā niddisanto tasmiṃ okāse nisinnaṃ",
  "tika-vin06t:576_10": "māretukāmova hoti, sayaṃ pana tadā tattha natthi. Tasmā okāsena saha attano jīvitindriyaṃ",
  "tika-vin06t:576_11": "ārammaṇaṃ na hoti, tena attanā mārāpito paro eva mārāpito. Kathaṃ? Sayaṃ rasso ca",
  "tika-vin06t:576_12": "tanuko ca hutvā pubbabhāge attānaṃ sandhāya āṇattikkhaṇe “dīghaṃ rassaṃ thūlaṃ balavantaṃ",
  "tika-vin06t:576_13": "mārehī”ti āṇāpentassa cittaṃ attani tassākārassa natthitāya aññassa tādisassa jīvitindriyaṃ",
  "tika-vin06t:576_14": "ārammaṇaṃ katvā pavattati, tena mūlaṭṭhassa kammabaddho. Evaṃsampadamidanti daṭṭhabbaṃ.",
  "tika-vin06t:577_0": "Dūtaparamparāniddese āṇāpeti, āpatti dukkaṭassa. Itarassa āroceti, āpatti dukkaṭassāti",
  "tika-vin06t:577_1": "ācariyantevāsīnaṃ yathāsambhavaṃ ārocane, paṭiggaṇhane dukkaṭaṃ sandhāya vuttaṃ.",
  "tika-vin06t:577_2": "Na vadhako paṭiggaṇhāti, tassa dukkaṭanti siddhaṃ hoti. Taṃ pana okāsābhāvato na",
  "tika-vin06t:577_3": "vuttaṃ. Mūlaṭṭhena āpajjitabbāpattiyā hi tassa okāso aparicchinno, tenassa tasmiṃ",
  "tika-vin06t:577_4": "okāse thullaccayaṃ vuttaṃ. Vadhako ce paṭiggaṇhāti, mūlaṭṭho ācariyo pubbe āpannadukkaṭena",
  "tika-vin06t:577_5": "saha thullaccayampi āpajjati. Kasmā? Mahājano hi tena pāpe niyojitoti. Idaṃ pana",
  "tika-vin06t:577_6": "dukkaṭathullaccayaṃ vadhako ce tamatthaṃ na sāveti āpajjati. Yadi sāveti, pārājikamevāpajjati.",
  "tika-vin06t:577_7": "Kasmā? Atthasādhakacetanāya abhāvā. Anugaṇṭhipade pana “paṭiggaṇhati, taṃ dukkaṭaṃ",
  "tika-vin06t:577_8": "hoti. Yadi evaṃ kasmā pāṭhe na vuttanti ce? Vadhako pana ‘sādhu karomī’ti paṭiggaṇhitvā",
  "tika-vin06t:577_9": "taṃ na karoti. Evañhi niyame ‘mūlaṭṭhassa kiṃ nāma hoti, kimassa dukkaṭāpattī’ti",
  "tika-vin06t:577_10": "sañjātakaṅkhānaṃ tadatthadīpanatthaṃ ‘mūlaṭṭhassa āpatti thullaccayassā”’ti vuttaṃ.",
  "tika-vin06t:577_11": "“Vadhako paṭiggaṇhāti āpatti dukkaṭassa, mūlaṭṭhassa ca āpatti thullaccayassā”ti",
  "tika-vin06t:577_12": "vuttaṃ na silissati, mūlaṭṭhena āpajjitabbāpattidassanādhikārattā vadhako paṭiggaṇhāti,",
  "tika-vin06t:577_13": "āpatti dukkaṭassāti vuttaṃ.",
  "tika-vin06t:578_0": "Visakkiyadūtapadaniddese “vattukāmatāya ca kicchenettha vatvā payojanaṃ natthīti",
  "tika-vin06t:578_1": "bhagavatā na vutta”nti vuttaṃ. Yaṃ pana “mūlaṭṭhasseva dukkaṭa”nti aṭṭhakathāyaṃ",
  "tika-vin06t:578_2": "vuttaṃ. Tatrāyaṃ vicāraṇā – ācariyena āṇattena buddharakkhitena tadatthe saṅgharakkhitasseva",
  "tika-vin06t:578_3": "ārocite kiñcāpi yo “sādhū”ti paṭiggaṇhāti, atha kho ācariyassevetaṃ dukkaṭaṃ visaṅketattā,",
  "tika-vin06t:578_4": "na buddharakkhitassa, kasmā? Atthasādhakacetanāya āpannattā. Teneva “āṇāpakassa ca",
  "tika-vin06t:578_5": "vadhakassa ca āpatti pārājikassā”ti pāḷiyaṃ vuttaṃ, taṃ pana mūlaṭṭhena āpajjitabbadukkaṭaṃ",
  "tika-vin06t:578_6": "“mūlaṭṭhassa anāpattī”ti iminā aparicchinnokāsattā na vuttaṃ.",
  "tika-vin06t:579_0": "Avisaṅkete “mūlaṭṭhassa āpatti thullaccayassā”ti vuttattā visaṅkete āpatti dukkaṭassāti",
  "tika-vin06t:579_1": "siddhanti veditabbaṃ. “Vadhako paṭiggaṇhāti, āpatti dukkaṭassā”ti idaṃ pana dukkaṭaṃ",
  "tika-vin06t:579_2": "vadhakasseva. So hi paṭhamaṃ āṇāpakaṃ buddharakkhitaṃ pārājikāpattiṃ pāpetvā sayaṃ",
  "tika-vin06t:579_3": "jīvitā voropetvā āpajjissatīti kiñcāpi pāḷiyaṃ “so taṃ jīvitā voropeti, āṇāpakassa",
  "tika-vin06t:579_4": "ca vadhakassa ca āpatti pārājikassā”ti na vuttaṃ, tathāpi taṃ atthato vuttameva,",
  "tika-vin06t:579_5": "“yato pārājikaṃ paññatta”nti pubbe vuttanayattā ca taṃ na vuttaṃ. “So taṃ jīvitā",
  "tika-vin06t:579_6": "voropeti, āpatti sabbesaṃ pārājikassā”ti hi pubbe vuttaṃ. Ettha pubbe ācariyantevāsikānaṃ",
  "tika-vin06t:579_7": "vuttadukkaṭathullaccayāpattiyo paṭhamameva anāpannā pārājikāpattiyā āpannattā. Tathāpi",
  "tika-vin06t:579_8": "vadhakassa pārājikāpattiyā tesaṃ pārājikabhāvo pākaṭo jātoti katvā “āpatti sabbesaṃ",
  "tika-vin06t:579_9": "pārājikassā”ti ekato vuttaṃ, na tathā “āṇāpakassa, vadhakassa ca āpatti pārājikassā”ti",
  "tika-vin06t:579_10": "ettha. Kasmā? Vadhakassa dukkaṭāpattiyā āpannattā. So hi paṭhamaṃ dukkaṭāpattiṃ āpajjitvā",
  "tika-vin06t:579_11": "pacchā pārājikaṃ āpajjati. Yadi pana antevāsikā kevalaṃ ācariyassa garukatāya sāsanaṃ",
  "tika-vin06t:579_12": "ārocenti sayaṃ amaraṇādhippāyā samānā pārājikena anāpatti. Akappiyasāsanaharaṇapaccayā",
  "tika-vin06t:579_13": "dukkaṭāpatti hoti eva, imassatthassa sādhanatthaṃ dhammapadavatthūhi migaluddakassa",
  "tika-vin06t:579_14": "bhariyāya sotāpannāya dhanuususūlādidānaṃ nidassanaṃ vadanti eke. Taṃ tittirajātakena",
  "tika-vin06t:579_15": "sameti, tasmā suttañca aṭṭhakathañca anulometīti no takkoti ācariyo. Idha pana dūtaparamparāya",
  "tika-vin06t:579_16": "ca “itthannāmassa pāvada, itthannāmo itthannāmaṃ pāvadatū”ti ettha avisesetvā vuttattā",
  "tika-vin06t:579_17": "vācāya vā ārocetu, hatthamuddāya vā, paṇṇena vā, dūtena vā ārocetu, visaṅketo natthi.",
  "tika-vin06t:579_18": "Sace visesetvā mūlaṭṭho, antarādūto vā vadati, tadatikkame visaṅketoti veditabbaṃ.",
  "tika-vin06t:580_0": "Idāni imasmiṃyeva adhikāradvaye anugaṇṭhipade vuttanayo vuccati – “vadhako paṭiggaṇhāti,",
  "tika-vin06t:580_1": "āpatti dukkaṭassā”ti vadhakasseva āpatti, na āṇāpakassa buddharakkhitassa. Yadi pana",
  "tika-vin06t:580_2": "so vajjhamaraṇāmaraṇesu avassamaññataraṃ karoti, buddharakkhitassāṇattikkhaṇe eva",
  "tika-vin06t:580_3": "pārājikadukkaṭesu aññataraṃ siyā. “Iti cittamano”ti adhikārato “cittasaṅkappo”ti",
  "tika-vin06t:580_4": "etthāpi iti-saddo viya “vadhako paṭiggaṇhāti, mūlaṭṭhassa āpatti thullaccayassā”ti",
  "tika-vin06t:580_5": "adhikārato “mūlaṭṭhassa āpatti dukkaṭassā”ti vuttameva hoti. Kasmā sarūpena na vuttanti",
  "tika-vin06t:580_6": "ce? Tato cuttari nayadānatthaṃ. “Mūlaṭṭhassa āpatti dukkaṭassā”ti hi vutte mūlaṭṭhasseva",
  "tika-vin06t:580_7": "vasena niyamitattā “paṭiggaṇhantassa dukkaṭaṃ hotī”ti na ñāyati. “Vadhako paṭiggaṇhāti,",
  "tika-vin06t:580_8": "āpatti dukkaṭassā”ti hi aniyametvā vutte sakkā ubhayesaṃ vasena dukkaṭe yojetuṃ.",
  "tika-vin06t:580_9": "Tasmā eva hi aṭṭhakathācariyehi adhikāraṃ gahetvā “saṅgharakkhitena sampaṭicchite",
  "tika-vin06t:580_10": "mūlaṭṭhasseva dukkaṭanti veditabba”nti vuttaṃ. Paṭiggaṇhantassa neva anuññātaṃ, na",
  "tika-vin06t:580_11": "paṭikkhittaṃ, kevalantu buddharakkhitassa aniyamitattā paṭikkhittaṃ, tassa pana pārājikadukkaṭesu",
  "tika-vin06t:580_12": "aññataraṃ bhaveyyāti ayamattho dīpito, tasmā tampi suvuttaṃ. Yasmā ubhayesaṃ vasena",
  "tika-vin06t:580_13": "yojetuṃ sakkā, tasmā ācariyehi “paṭiggaṇhantassevetaṃ dukkaṭa”nti vuttaṃ. Tattha",
  "tika-vin06t:580_14": "mūlaṭṭho neva anuññāto “mūlaṭṭhassā”ti vacanābhāvato, na ca paṭikkhitto “paṭiggaṇhantassa",
  "tika-vin06t:580_15": "āpatti dukkaṭassā”ti pāḷiyā abhāvato, paṭiggaṇhanapaccayā vadhakassa dukkaṭaṃ siyāti",
  "tika-vin06t:580_16": "nayaṃ dātuṃ “mūlaṭṭhassā”ti pāḷiyaṃ avuttattā “taṃ paṭiggaṇhantassevetaṃ dukkaṭa”nti",
  "tika-vin06t:580_17": "yaṃ vuttaṃ, tampi suvuttaṃ. Tatra hi buddharakkhitassa paṭikkhittaṃ, vuttanayena",
  "tika-vin06t:580_18": "pana tassa āpatti aniyatāti. Kasmā pana aṭṭhakathāyaṃ anuttānaṃ paṭiggaṇhanapaccayā",
  "tika-vin06t:580_19": "vadhakassa dukkaṭaṃ avatvā mūlaṭṭhasseva vasena dukkaṭaṃ vuttanti ce? Aniṭṭhanivāraṇatthaṃ.",
  "tika-vin06t:580_20": "“Saṅgharakkhitena sampaṭicchite paṭiggaṇhanapaccayā tassa dukkaṭa”nti hi vutte anantaranayena",
  "tika-vin06t:580_21": "sarūpena vuttattā idhāpi mūlaṭṭhassa thullaccayaṃ aṭṭhakathāyaṃ vuttameva hotīti",
  "tika-vin06t:580_22": "āpajjati. Iti taṃ evaṃ āpannaṃ thullaccayaṃ uttānanti taṃ avatvā paṭiggaṇhantassa",
  "tika-vin06t:580_23": "dukkaṭaṃ vuttaṃ. Anuttānattā aṭṭhakathāyanti imaṃ aniṭṭhaggahaṇaṃ nivāretuṃ “mūlaṭṭhassevetaṃ",
  "tika-vin06t:580_24": "dukkaṭa”nti vuttaṃ. Ācariyena hi vuttanayena paṭiggaṇhantassa dukkaṭampi uttānameva.",
  "tika-vin06t:580_25": "Uttānañca kasmā amhākaṃ khantīti vuttanti ce? Paṭipattidīpanatthaṃ. “Piṭakattayādīsu",
  "tika-vin06t:580_26": "appaṭihatabuddhiyopi ācariyā sarūpena pāḷiyaṃ aṭṭhakathāyañca avuttattā evarūpesu",
  "tika-vin06t:580_27": "nāma ṭhānesu evaṃ paṭipajjanti, kimaṅgaṃ pana mādisoti suhadayā kulaputtā anāgate",
  "tika-vin06t:580_28": "vuttanayamanatikkamitvā saṅkaradosaṃ vivajjetvā vaṇṇanāvelañca anatikkamma paṭipajjantī”ti",
  "tika-vin06t:580_29": "ca aparehi vuttaṃ. Ayaṃ pana aṭṭhakathāya vā avuttattā evarūpesu nāma pāṭho ācariyena",
  "tika-vin06t:580_30": "pacchā nikkhittattā kesuci potthakesu na dissatīti katvā sabbaṃ likhissāma. Evaṃ",
  "tika-vin06t:580_31": "sante paṭiggahaṇe āpattiyeva na siyā, sañcarittapaṭiggahaṇamaraṇābhinandanesupi ca",
  "tika-vin06t:580_32": "āpatti hoti, māraṇapaṭiggahaṇe kathaṃ na siyā, tasmā paṭiggaṇhantassevetaṃ dukkaṭaṃ,",
  "tika-vin06t:580_33": "tenevettha “mūlaṭṭhassā”ti na vuttaṃ. Purimanayepi cetaṃ paṭiggaṇhantassa veditabbameva,",
  "tika-vin06t:580_34": "okāsābhāvena pana na vuttaṃ. Tasmā yo yo paṭiggaṇhāti, tassa tassa tappaccayā āpattiyevāti",
  "tika-vin06t:580_35": "ayamettha amhākaṃ khanti. Yathā cettha, evaṃ adinnādānepīti.",
  "tika-vin06t:581_0": "175. Araho rahosaññīniddesādīsu kiñcāpi pāḷiyaṃ, aṭṭhakathāyañca dukkaṭameva vuttaṃ,",
  "tika-vin06t:581_1": "tathāpi tattha paramparāya sutvā maratūti adhippāyena ullapantassa uddese sati uddiṭṭhassa",
  "tika-vin06t:581_2": "maraṇena āpatti pārājikassa, asati yassa kassaci maraṇena āpatti pārājikassa. “Itthannāmo",
  "tika-vin06t:581_3": "sutvā me vajjhassa ārocetū”ti uddisitvā ullapantassa visaṅketatā dūtaparamparāya",
  "tika-vin06t:581_4": "vuttattā veditabbā. Sace “yo koci sutvā vadatū”ti ullapati, vajjho sayameva sutvā",
  "tika-vin06t:581_5": "marati, visaṅketattā na pārājikaṃ. Yo koci sutvā vadati, so ce marati, pārājikaṃ.",
  "tika-vin06t:581_6": "“Yo koci mama vacanaṃ sutvā taṃ māretū”ti ullapati, yo koci sutvā māreti, pārājikaṃ,",
  "tika-vin06t:581_7": "sayameva sutvā māreti, visaṅketattā na pārājikanti evaṃ yathāsambhavo veditabbo.",
  "tika-vin06t:582_0": "176. Mūlaṃ datvā muccatīti ettha bhinditvā, bhañjitvā, cavitvā, cuṇṇetvā, aggimhi",
  "tika-vin06t:582_1": "pakkhipitvā vā pageva muccatīti atthato vuttameva hoti. Yesaṃ hatthato mūlaṃ gahitanti",
  "tika-vin06t:582_2": "yesaṃ ñātakaparivāritānaṃ hatthato mūlaṃ tena bhikkhunā gahitaṃ, potthakasāmikahatthato",
  "tika-vin06t:582_3": "pubbe dinnamūlaṃ puna gahetvā tesaññeva ñātakādīnaṃ datvā muccati, evaṃ potthakasāmikasseva",
  "tika-vin06t:582_4": "santakaṃ jātaṃ hoti. Anugaṇṭhipade pana “sacepi so vippaṭisārī hutvā sīghaṃ tesaṃ",
  "tika-vin06t:582_5": "mūlaṃ datvā muccatī”ti vuttaṃ, taṃ yena dhanena potthako kīto, tañca dhanaṃ sandhāya",
  "tika-vin06t:582_6": "vuttaṃ. Kasmā? Potthakasāmikahatthato dhane gahite potthake adinnepi muccanato. Sace",
  "tika-vin06t:582_7": "aññaṃ dhanaṃ sandhāya vuttaṃ, na yuttaṃ potthakassa attaniyabhāvato amocitattā. Sace",
  "tika-vin06t:582_8": "potthakaṃ sāmikānaṃ datvā mūlaṃ na gaṇhāti, na muccati attaniyabhāvato amocitattā.",
  "tika-vin06t:582_9": "Sace potthakaṃ mūlaṭṭhena diyyamānaṃ “taveva hotū”ti appeti, muccati attaniyabhāvato",
  "tika-vin06t:582_10": "mocitattā. Etthāyaṃ vicāraṇā – yathā cetiyaṃ vā paṭimaṃ pokkharaṇiṃ setuṃ vā kiṇitvā",
  "tika-vin06t:582_11": "gahitampi kārakassevetaṃ puññaṃ, na kiṇitvā gahitassa, tathā pāpampi yena potthako",
  "tika-vin06t:582_12": "likhito, tasseva yujjati, na itarassāti ce? Na, “satthahārakaṃ vāssa pariyeseyyā”ti",
  "tika-vin06t:582_13": "vacanato. Parena hi katasatthaṃ labhitvā upanikkhipantassa pārājikanti siddhaṃ. Evaṃ",
  "tika-vin06t:582_14": "parena likhitampi potthakaṃ labhitvā yathā vajjho taṃ passitvā marati, tathā upanikkhipeyya",
  "tika-vin06t:582_15": "pārājikanti siddhaṃ hotīti. Cetiyādīti etamanidassanaṃ karaṇapaccayaṃ hi taṃ kammaṃ",
  "tika-vin06t:582_16": "idaṃmaraṇapaccayanti evaṃ ācariyena vicāritaṃ. Mama pana cetiyādinidassaneneva sopi",
  "tika-vin06t:582_17": "attho sādhetabbo viya paṭibhāti.",
  "tika-vin06t:583_0": "Tattakā pāṇātipātāti “ekāpi cetanā kiccavasena ‘tattakā’ti vuttā satipaṭṭhānasammappadhānānaṃ",
  "tika-vin06t:583_1": "catukkatā viyā”ti likhitaṃ. Pamāṇe ṭhapetvāti attanā adhippetappamāṇe. “Kataṃ mayā",
  "tika-vin06t:583_2": "evarūpe āvāṭe khaṇite tasmiṃ patitvā maratū”ti adhippāyena vadhako āvāṭappamāṇaṃ",
  "tika-vin06t:583_3": "niyametvā sace khaṇi, taṃ sandhāya vuttaṃ “imasmiṃ āvāṭe”ti. Idāni khaṇitabbaṃ sandhāya",
  "tika-vin06t:583_4": "ettakappamāṇassa aniyamitattā “ekasmimpi kudālappahāre”tiādi vuttaṃ, suttantikattherehi",
  "tika-vin06t:583_5": "kiñcāpi upaṭhataṃ, tathāpi sanniṭṭhāpakacetanā ubhayattha atthevāti ācariyā. Bahūnaṃ",
  "tika-vin06t:583_6": "maraṇe ārammaṇaniyame kathanti ce? Vajjhesu ekassa jīvitindriye ālambite sabbesamālambitameva",
  "tika-vin06t:583_7": "hoti. Ekassa maraṇepi na tassa sakalaṃ jīvitaṃ sakkā ālambituṃ na uppajjamānaṃ, uppannaṃ,",
  "tika-vin06t:583_8": "nirujjhamānaṃ, atthitāyapāṇātipātacetanāva paccuppannārammaṇā, purejātārammaṇā ca",
  "tika-vin06t:583_9": "hoti, tasmā tampi yujjati. Pacchimakoṭiyā ekacittakkhaṇe purejātaṃ hutvā ṭhitaṃ taṃ",
  "tika-vin06t:583_10": "jīvitamālambaṇaṃ katvā sattamajavanapariyāpannacetanāya opakkame kate atthato tassa",
  "tika-vin06t:583_11": "sattassa sabbaṃ jīvitindriyamālambitaṃ, voropitañca hoti, ito panaññathā na sakkā;",
  "tika-vin06t:583_12": "evameva pubbabhāge “bahūpisatte māremī”ti cintetvā sanniṭṭhānakāle visapakkhipanādīsu",
  "tika-vin06t:583_13": "ekaṃ payogaṃ sādhayamānā vuttappakāracetanā tesu ekassa vuttappakāraṃ jīvitindriyaṃ",
  "tika-vin06t:583_14": "ālambaṇaṃ katvā uppajjati, evaṃ uppannāya panekāya sabbepi te māritā honti tāya eva",
  "tika-vin06t:583_15": "sabbesaṃ maraṇasiddhito, aññathā na sakkā voropetuṃ, ālambituṃ vā. Tattha ekāya cetanāya",
  "tika-vin06t:583_16": "bahūnaṃ maraṇe akusalarāsi kathanti ce? Visuṃ visuṃ maraṇe pavattacetanānaṃ kiccakaraṇato.",
  "tika-vin06t:583_17": "Kathaṃ? Tā pana sabbā upapajjavedanīyāva honti, tasmā tāsu yāya kāyaci dinnāya paṭisandhiyā",
  "tika-vin06t:583_18": "itarā sabbāpi “tato balavatarakusalapaṭibāhitā ahosikamma”ntiādikoṭṭhāsaṃ bhajanti,",
  "tika-vin06t:583_19": "punapi vipākaṃ janituṃ na sakkonti. Aparāpariyavedanīyāpi viya taṃ paṭibāhitvā kusalacetanā",
  "tika-vin06t:583_20": "paṭisandhiṃ deti, tathā ayampi cetanā anantarabhave eva paṭisandhidānādivasena tāsaṃ",
  "tika-vin06t:583_21": "kiccalesakaraṇato ekāpi samānā “rāsī”ti vuttā. Tāya pana dinnāya paṭisandhiyā atitikkho",
  "tika-vin06t:583_22": "vipāko hoti. Ayamettha visesotiādi anugaṇṭhipade papañcitaṃ.",
  "tika-vin06t:584_0": "Amaritukāmā vāti adhippāyattā opapātikamaraṇepi āpatti. “‘Nibbattitvā’ti vuttattā",
  "tika-vin06t:584_1": "patanaṃ na dissatīti ce? Opapātikattaṃ, patanañca ekamevā”ti likhitaṃ. Atha vā “sabbathāpi",
  "tika-vin06t:584_2": "anuddissevā”ti vacanato ettha maratūti adhippāyasambhavato “uttarituṃ asakkonto marati",
  "tika-vin06t:584_3": "pārājikamevā”ti suvuttaṃ. Sace “patitvā maratū”ti niyametvā khaṇito hoti, opapātikamanusso",
  "tika-vin06t:584_4": "ca nibbattitvā ṭhitaniyameneva “uttarituṃ na sakkā”ti cintetvā maratīti pārājikacchāyā",
  "tika-vin06t:584_5": "na dissati, tena vuttaṃ “uttarituṃ asakkonto”ti. So hi uttarituṃ asakkonto punappunaṃ",
  "tika-vin06t:584_6": "patitvā marati, tena pātopi tassa siddho hotīti adhippāyo. Tattha siyā – yo pana",
  "tika-vin06t:584_7": "“uttarituṃ asakkonto maratī”ti vutto, so opātakhaṇanakkhaṇe arūpaloke jīvati. Vadhakacetanā",
  "tika-vin06t:584_8": "ca “aniyato dhammo micchattaniyatassa dhammassa ārammaṇapaccayena paccayo, rūpajīvitindriyaṃ",
  "tika-vin06t:584_9": "mātughātikammassa pitughātikammassa arahantaghātikammassa ruhiruppādakammassa ārammaṇapaccayena",
  "tika-vin06t:584_10": "paccayo”ti vacanato rūpajīvitindriyārammaṇaṃ hoti, na ca taṃ arūpāvacarasattassatthi,",
  "tika-vin06t:584_11": "na ca sā cetanā “aniyato dhammo micchattaniyatassa dhammassa purejātapaccayena paccayo,",
  "tika-vin06t:584_12": "ārammaṇapurejātaṃ vatthupurejātaṃ ārammaṇapurejātaṃ. Rūpajīvitindriyaṃ mātughātikammassa",
  "tika-vin06t:584_13": "purejātapaccayena paccayo”ti vacanato anāgatārammaṇā hoti. Añño idha patitvā maraṇakasatto",
  "tika-vin06t:584_14": "natthi, evaṃ sante vadhakacetanāya kiṃ ārammaṇanti ce? Yassa kassaci idha jīvanakasattassa",
  "tika-vin06t:584_15": "paccuppannaṃ jīvitindriyaṃ ārammaṇaṃ. Kiñcāpi so na marati, atha kho pāṇātipāto hoti",
  "tika-vin06t:584_16": "eva. Yathā kiṃ “yathākkamena ṭhite satta jane ekena kaṇḍena vijjhitvā māremī”ti pubbabhāge",
  "tika-vin06t:584_17": "cintetvā sanniṭṭhānakāle tesu ekassa jīvitamārammaṇaṃ katvā kaṇḍaṃ vissajjeti, kaṇḍo",
  "tika-vin06t:584_18": "taṃ virajjhitvā itare cha jane māreti, evaṃ santepi ayaṃ pāṇātipātī eva hoti, evamidhāpi",
  "tika-vin06t:584_19": "“yo kocī”ti vikappentassa vadhakacetanā yassa kassaci jīvitārammaṇaṃ katvā pavattati,",
  "tika-vin06t:584_20": "tasmiṃ amatepi itarassa vasena pāṇātipātī. Sace arahā hutvā parinibbāyati, arahantaghātakova",
  "tika-vin06t:584_21": "hoti. Esa nayo sabbattha evarūpesu. Ayameva hettha ācariyaparamparāgatā yutti vinicchayakathāti vuttaṃ.",
  "tika-vin06t:585_0": "Patanarūpaṃ pamāṇanti ettha yathā mātuyā patitvā parivattaliṅgāya matāya so mātughātako",
  "tika-vin06t:585_1": "hoti, na kevalaṃ purisaghātako, tasmā patanasseva vasena āpatti. Kasmā? Patanarūpamaraṇarūpānaṃ",
  "tika-vin06t:585_2": "ekasantānattā, tadeva hissa jīvitindriyaṃ, tassa hi parivattanaṃ natthi, itthipurisindriyāneva",
  "tika-vin06t:585_3": "pavattiyaṃ nirujjhanuppajjanakāni, itthipurisoti ca tattha vohāramattameva, tasmā",
  "tika-vin06t:585_4": "mātughātakova, na purisaghātakoti, yathā tassa patanarūpavasenāpatti, tathā idhāpi",
  "tika-vin06t:585_5": "patanarūpavasena thullaccayaṃ ekasantānattāti ayaṃ paṭhamatheravāde yutti. Dutiye",
  "tika-vin06t:585_6": "kiñcāpi peto patito, yakkho ca, atha kho ahetukapaṭisandhikattā akusalavipākassa",
  "tika-vin06t:585_7": "“vāmena sūkaro hotī”ti ettha vuttayakkhānaṃ paṭisandhi viya sabbarūpānaṃ sādhāraṇattā,",
  "tika-vin06t:585_8": "amanussajātikattā ca tiracchānarūpena mate maraṇarūpavasena pācittiyaṃ, vatthuvasena",
  "tika-vin06t:585_9": "lahukāpattiyā parivattanā hoti eva tatthajātakarukkhādichedanapācittiyaparivattanaṃ",
  "tika-vin06t:585_10": "viya. Ayameva yuttataro, tasmā pacchā vutto. Pārājikassa pana manussajātiko yathā",
  "tika-vin06t:585_11": "tathā vā patitvā yathā tathā vā maratu, pārājikameva garukattā. Garukāpattiyā hi",
  "tika-vin06t:585_12": "viparivattanā natthīti vuttaṃ.",
  "tika-vin06t:586": "Thullaccayaṃ tiracchāne, mate bhedassa kāraṇaṃ;",
  "tika-vin06t:587": "Sarūpamaraṇaṃ tisso, phusso maññeti aññathā.",
  "tika-vin06t:588_0": "Gaṇṭhipade pana “dutiyavāde puthujjanassa patitvā arahattaṃ patvā marantassa vasena",
  "tika-vin06t:588_1": "vutto”ti likhitaṃ. “Tiracchāne”ti ettha keci vadanti “devā adhippetā”ti. “Sakasakarūpeneva",
  "tika-vin06t:588_2": "maraṇaṃ bhavati nāññathā”ti ca vadanti. Yakkhapetarūpena matepi eseva nayoti thullaccayanti",
  "tika-vin06t:588_3": "attho. “Tiracchānagatamanussaviggahamaraṇe viyā”ti likhitaṃ. Pahāraṃ laddhāti sattānaṃ",
  "tika-vin06t:588_4": "māraṇatthāya katattā vuttaṃ.",
  "tika-vin06t:589": "177. Sādhu suṭṭhu maratūti vacībhedaṃ karoti. Visabhāgarogoti sarīraṭṭho gaṇḍapīḷakādi.",
  "tika-vin06t:590_0": "178. Kāḷānusārīti ekissā latāya mūlaṃ kira. Mahākacchapena katapupphaṃ vā. Haṃsapupphanti",
  "tika-vin06t:590_1": "haṃsānaṃ pakkhapattaṃ. Heṭṭhā vuttanayena sāhatthikāṇattikanayañhettha yojetvā kāyavācācittato",
  "tika-vin06t:590_2": "samuṭṭhānavidhi dassetabbo.",
  "tika-vin06t:591": "Padabhājanīyavaṇṇanā niṭṭhitā.",
  "tika-vin06t:592": "Vinītavatthuvaṇṇanā",
  "tika-vin06t:593_0": "180. Maraṇatthikāva hutvāti imassa kāyassa bhedena saggapāpanādhippāyattā atthato",
  "tika-vin06t:593_1": "maraṇatthikāva hutvā evaṃadhippāyino maraṇatthikā nāma hontīti attano maraṇatthikabhāvaṃ",
  "tika-vin06t:593_2": "ajānantā āpannā pārājikaṃ. Na hi te “attano cittappavattiṃ na jānantī”ti vuccanti.",
  "tika-vin06t:593_3": "Vohāravasenāti pubbabhāgavohāravasena. Sanniṭṭhāne panetaṃ natthi. Pāse baddhasūkaramocane",
  "tika-vin06t:593_4": "viya na hoti. Yathānusandhināti antarā amaritvāti attho. Appaṭivekkhitvāti avicāretvā.",
  "tika-vin06t:593_5": "Heṭṭhimabhāge hi kismiñci vijjamāne vali paññāyati. Dassiteti uddharitvā ṭhapite.",
  "tika-vin06t:593_6": "Paṭibandhanti tayā paṭibandhaṃ, paribhogantarāyaṃ saṅghassa mā akāsīti attho.",
  "tika-vin06t:594_0": "181-2. Yasmā kiriyaṃ dātuṃ na sakkā, tasmā “paṭhamaṃ laddha”nti vuttaṃ. Pubbepi attanā",
  "tika-vin06t:594_1": "laddhapiṇḍapātato paṇītapaṇītaṃ dento tatthapi attakāriyaṃ adāsi. Asañciccāti ettha",
  "tika-vin06t:594_2": "aññaṃ ākaḍḍhantassa aññassa patane sabbena sabbaṃ abhisandhi natthi. Na maraṇādhippāyassāti",
  "tika-vin06t:594_3": "paṭigho ca payogo ca atthi, vadhakacetanā natthi. Ajānantassāti ettha “vatthuajānanavasena",
  "tika-vin06t:594_4": "ajānantassa doso natthi, idaṃ kira tesaṃ nānattaṃ. ‘Asañcicco aha’nti pāḷiyaṃ na",
  "tika-vin06t:594_5": "dissati. Aṭṭhakathāyaṃ vuttattā tathārūpāya pāḷiyā bhavitabba”nti vadanti. No ce,",
  "tika-vin06t:594_6": "thullaccayanti ettha “dukkhavedanā ce nuppajjati, dukkaṭamevā”ti vadanti, vīmaṃsitabbaṃ.",
  "tika-vin06t:594_7": "“Muggarā nāma khādanadaṇḍakā. Vemā nāma tesaṃ khādanadaṇḍakānaṃ heṭṭhā ca upari ca",
  "tika-vin06t:594_8": "tiriyaṃ bandhitabbadaṇḍā”ti likhitaṃ. Heṭṭhāva duvidhāpi paṭhanti. Hatthappatto viya",
  "tika-vin06t:594_9": "dissati “tassa vikkhepo mā hotū”ti upacchindati. Visesādhigamaṃ byākaritvā tappabhavaṃ",
  "tika-vin06t:594_10": "sakkāraṃ lajjīyanto āhāraṃ upacchindati sabhāgānaṃ byākatattā. Te hi kappiyakhettaṃ ārocenti.",
  "tika-vin06t:595_0": "186. Akataviññattiyāti na viññattiyā. Sā hi anuññātattā katāpi akatā viyāti akataviññatti.",
  "tika-vin06t:595_1": "“‘Vadeyyātha, bhante yenattho’ti evaṃ akataṭṭhāne viññatti akataviññattī”ti likhitaṃ.",
  "tika-vin06t:595_2": "Titthiyabhūtānaṃ mātāpitūnaṃ sahatthā dātuṃ na vaṭṭatīti. Pitucchā nāma pitubhaginī.",
  "tika-vin06t:595_3": "Sacepi na yācanti “yācituṃ dukkha”nti, sayaṃ vā evaṃ vattumasakkontā. “Yadā tesaṃ",
  "tika-vin06t:595_4": "attho bhavissatī”ti ābhogaṃ katvā vā. “‘Vejjakammaṃ vā na hotī’ti vacanato yāva sattamo",
  "tika-vin06t:595_5": "kulaparivaṭṭo, tāva bhesajjaṃ kātuṃ vaṭṭatī”ti vadanti. Sabbapadesūti mahāmātuyācūḷamātuyātiādīnaṃ.",
  "tika-vin06t:596_0": "Vuttanayena pariyesitvāti “sāmaṇerehi vā”tiādinā. “Na akataviññattiyā”ti vadanti.",
  "tika-vin06t:596_1": "“Paccāsīsati sace, dukkaṭa”nti vadanti. Kappiyavasenāti pupphaṃ ānethātiādinā. “Pūjaṃ",
  "tika-vin06t:596_2": "akāsī’ti vuttattā sayaṃ gahetuṃ na vaṭṭatī”ti vadanti.",
  "tika-vin06t:597": "“Bhaṇathā”ti vutte pana kātabbaṃ. Dhammañhi vattuṃ vaṭṭati. No ce jānanti, na pādā apanetabbā. Avamaṅgalanti hi gaṇhanti.",
  "tika-vin06t:598_0": "Coranāgassa hi āmaṭṭhaṃ dinne kujjhissati, anāmaṭṭhaṃ na vaṭṭatīti aṅgulantare thokaṃ",
  "tika-vin06t:598_1": "bhattaṃ gahetvā patte bhattaṃ sabbaṃ adāsi, so tena tussi. Varapotthakacittattharaṇanti",
  "tika-vin06t:598_2": "sibbitvā kātabbattharaṇavikati. Piturājā damiḷassa parājito rohaṇe soḷasavassāni",
  "tika-vin06t:598_3": "vasitvā mittāmaccaparivuto “rajjaṃ gaṇhāmī”ti āgantvā antarāmagge appamattakassa",
  "tika-vin06t:598_4": "kāraṇā ekaṃ amaccaṃ ghātāpesi. Sesā bhayena palāyantā araññe antarāmagge corehi viluttā",
  "tika-vin06t:598_5": "hambugallakavihāraṃ gantvā tattha cātunikāyikatissatthero tesaṃ saṅgahaṃ katvā puna",
  "tika-vin06t:598_6": "ānetvā rañño dassesi, tehi saddhiṃ rajjaṃ gahetvā rājā hambugallakatissattherassa",
  "tika-vin06t:598_7": "abhayagirivihāraṃ akāsi. Sesāpi ekekavihāraṃ kārāpesuṃ kira.",
  "tika-vin06t:599_0": "187. Corasamīpaṃ pesento “vāḷayakkhavihāraṃ pesetī”ti iminā sadiso. Kasmā? Maraṇādhippāyattā.",
  "tika-vin06t:599_1": "Taḷākādīsu macchādiggahaṇatthaṃ kevaṭṭaṃ aññāpadesena “taḷākatīraṃ gacchā”ti pahiṇantassa",
  "tika-vin06t:599_2": "pāṇātipātena bhavitabbaṃ, “vāḷayakkhavihāraṃ pāhesī”ti imassa sadiso. Kasmā? “Maraṇādhippāyattā”ti",
  "tika-vin06t:599_3": "vacanassānulomato, aṭṭhakathāyampi “evaṃ vāḷayakkhampī”ti vuttattā.",
  "tika-vin06t:600_0": "189. Taṃ tatraṭṭhitaṃ chindantanti taṃ-saddo ekaccesu natthi. Itaresu pārājikathullaccayaṃ",
  "tika-vin06t:600_1": "āpannāti attho. “Imaṃ chinditvā sīghaṃ gantvā saṅghassa pattacīvaraṃ dassāmī”ti kusalacittenapi",
  "tika-vin06t:600_2": "chindituṃ na vaṭṭati ananuññātattā. Aññassa pana bhikkhuno vaṭṭati anuññātattā.",
  "tika-vin06t:601_0": "190. Kathaṃ? Kuṭirakkhaṇatthañhi bhagavatā paṭaggidānādi anuññātaṃ, kuṭi nāmesā bhikkhūnaṃ",
  "tika-vin06t:601_1": "atthāya. Tasmā “bhikkhurakkhaṇatthaṃ aññassa bhikkhussa vaṭṭatī’ti vattabbamettha",
  "tika-vin06t:601_2": "natthī”ti vuttaṃ. Yadi evaṃ acchinnacīvarassa naggabhāvappaṭicchādanatthaṃ bhūtagāmapātabyatā",
  "tika-vin06t:601_3": "bhagavatā anuññātā, jīvitarakkhaṇatthañca sappadaṭṭhakāle anuññātaṃ, tasmā “api jīvitaṃ",
  "tika-vin06t:601_4": "pariccajitabbaṃ, na ca rukkho vā chinditabbo”tiādi na vattabbaṃ siyā, tasmā taṃ nidassanaṃ",
  "tika-vin06t:601_5": "appamāṇaṃ, aṭṭhakathācariyo evettha pamāṇaṃ. Ettha panāyaṃ ācariyassa takko – ariyapuggalesupi",
  "tika-vin06t:601_6": "sattā naggiyaṃ passitvā appasādaṃ katvā nirayūpagā bhavissanti, tathā sappā ca ḍaṃsitvā,",
  "tika-vin06t:601_7": "tesaṃ pāpavimocanatthaṃ bhūtagāmapātabyatā anuññātā. Dānapatīnaṃ cittarakkhaṇatthaṃ",
  "tika-vin06t:601_8": "paṭaggidānādi. Aññathā lokassa puññantarāyo, saṅghassa ca lābhantarāyo hoti. Vadhakassa",
  "tika-vin06t:601_9": "pana cittahitakaraṇaṃ natthi, taṃ pana avītikkamaṃ, jīvitapariccajanaṃ passitvā vā",
  "tika-vin06t:601_10": "“aho dukkaraṃ kata”nti pasādameva labheyyunti attano na vaṭṭati, aññassa vaṭṭati.",
  "tika-vin06t:601_11": "Aññathā titthiyānaṃ asaddhammasiddhiyāti. Gaṇṭhipade pana “jīvitatthāya rukkhaṃ chindantassa",
  "tika-vin06t:601_12": "attasinehavasena chindanato akusalattā na vaṭṭati, aññassa vaṭṭatī”ti likhitaṃ. Anekesu",
  "tika-vin06t:601_13": "rukkhena otthatesu, opāte vā patitesu aññena aññassatthāya rukkhachedanādi kātuṃ",
  "tika-vin06t:601_14": "vaṭṭati, kasmā? Paraparittāṇādhippāyatoti. Parittanti rakkhaṇaṃ, taṃ dassetuṃ “samantā",
  "tika-vin06t:601_15": "bhūmitacchana”ntiādi vuttaṃ.",
  "tika-vin06t:602_0": "191. Tīhi mārite pana visaṅketanti ettha tīsu ekena māritepi “khettameva otiṇṇattā",
  "tika-vin06t:602_1": "pārājika”nti vuttattā tayopi ekato hutvā mārenti ce, āpajjati, teneva vuttaṃ “paricchedabbhantare",
  "tika-vin06t:602_2": "vā avisaṅketa”nti. “Paricchedātikkame pana sabbattha visaṅketaṃ hotī”ti vuttattā",
  "tika-vin06t:602_3": "dvinnaṃ balaṃ gahetvā tatiyo ce māreti āpajjati viya dissati, vīmaṃsitabbaṃ. “Dve",
  "tika-vin06t:602_4": "mārentū”ti vutte ekena vā dvīhi vā mārite pārājikanti “dvinnaṃ pahārānaṃ maraṇe sati",
  "tika-vin06t:602_5": "dve māritā nāma honti, asati ekova hoti, tasmā vijānitabba”nti vadanti.",
  "tika-vin06t:603": "Tatiyapārājikavaṇṇanā niṭṭhitā.",
  "tika-vin06t:604": "4. Catutthapārājikaṃ",
  "tika-vin06t:605": "Vaggumudātīriyabhikkhuvatthuvaṇṇanā",
  "tika-vin06t:606_0": "193. Catutthe vaggu ca sā modayati ca satteti vaggumudā. “Vaggumadā”tipi pāṭho, tassa",
  "tika-vin06t:606_1": "vaggu ca sā pasannasuddhataraṅgasamiddhattā sukhumā cāti attho jīvitavaggutthanitā",
  "tika-vin06t:606_2": "jīvitatthanti nīluppalantiādīsu viya. Madassāti ca bahukhajjabhojjapānādisamiddhā",
  "tika-vin06t:606_3": "nadī chaṇadivasesūti nirutti veditabbā. Vaggu parisuddhāti lokena sammatāti kira",
  "tika-vin06t:606_4": "attho. Bhāsito bhavissatīti pāṭhaseso.",
  "tika-vin06t:607_0": "194-5. Vaṇṇavā vaṇṇavanto vaṇṇavantānītipi sijjhati kira bahuvacanena. Yasmā indriyānaṃ",
  "tika-vin06t:607_1": "ūnattaṃ, pūrattaṃ vā natthi, tasmā “abhiniviṭṭhokāsassa paripuṇṇattā”ti vuttaṃ. Chaṭṭhassa",
  "tika-vin06t:607_2": "abhiniviṭṭhokāso hadayavatthu. Catuiriyāpathacakke pākatindriye. Attano dahatīti",
  "tika-vin06t:607_3": "attanā dahati, attanā paṭividdhaṃ katvā pavedetīti adhippāyo. Santanti vattamānaṃ.",
  "tika-vin06t:607_4": "Gotrabhunoti gottamattaṃ anubhavattā nāmamattakamevāti attho.",
  "tika-vin06t:608": "Savibhaṅgasikkhāpadavaṇṇanā",
  "tika-vin06t:609_0": "197. Padabhājane “tisso vijjā”ti vuttattā arūpāvacarajjhānāni paṭikkhittānīti ce?",
  "tika-vin06t:609_1": "Na, tattheva “yaṃ ñāṇaṃ, taṃ dassanaṃ, yaṃ dassanaṃ, taṃ ñāṇa”nti dassanapadena visesetvā",
  "tika-vin06t:609_2": "vuttattā, tasmā eva aṭṭhakathāyaṃ “vijjāsīsena padabhājanaṃ vutta”nti vuttaṃ. Dhuraṃ",
  "tika-vin06t:609_3": "katvāti purimaṃ katvā.",
  "tika-vin06t:610": "Padabhājanīyavaṇṇanā",
  "tika-vin06t:611_0": "199. Anāgate uppajjanakarāgādīnaṃ kāraṇattā rāgādayova nimittaṃ nāma. Tissannañca",
  "tika-vin06t:611_1": "vijjānaṃ aññataraṃ sandhāya “vijjānaṃ lābhīmhī”ti bhaṇati, pārājikaṃ, na vatthuvijjādīnaṃ",
  "tika-vin06t:611_2": "kilesanahānameva vuttaṃ, taṃkhaṇattā uttarimanussadhammappavatti na hotīti ce? Na,",
  "tika-vin06t:611_3": "maggakiccadīpanato. Teneva “maggena vinā natthī”tiādi vuttaṃ. Cittanti cittassa vigatanīvaraṇatāti",
  "tika-vin06t:611_4": "attho. “Yāvañca vijjā anāgatā, tāva vipassanāñāṇassa lābhīmhī’ti vadanto yadi lokuttaraṃ",
  "tika-vin06t:611_5": "sandhāya vadati, sopi ca tathā jānāti, pārājikameva lokuttarassapi taṃnāmattā”ti",
  "tika-vin06t:611_6": "vadanti. “Avisesenāpi vadato pārājikaṃ vuttanti lokuttaraṃ sandhāya vadato ‘pārājika’nti",
  "tika-vin06t:611_7": "vattuṃ yujjati. Yathā kiṃ ‘vijjānaṃ lābhīmhī’ti bhaṇantopi pārājikamevā’ti vuttaṭṭhāne",
  "tika-vin06t:611_8": "vatthuvijjādīnaṃ sambhavepi tāsaṃ anadhippetattā pārājikaṃ hoti, evamidhāpi. Na sakkā",
  "tika-vin06t:611_9": "aññaṃ pamāṇaṃ kātunti attano guṇamārocetukāmo lokiyena sammissaṃ atthapaṭisambhidaṃ",
  "tika-vin06t:611_10": "vadato pārājikanti pamāṇaṃ kātuṃ na sakkā, itarathā hotī”ti aparehi vuttaṃ, “taṃ",
  "tika-vin06t:611_11": "pubbāparaviruddhaṃ, tasmā vijjānidassanaṃ idha anidassanaṃ sāsane vatthuvijjādīnaṃ",
  "tika-vin06t:611_12": "vijjāvidhānābhāvā. Bhagavatā vibhattakhettapade vā tesaṃ pariyāyavacanānaṃ anāmaṭṭhattā",
  "tika-vin06t:611_13": "na sakkā aññaṃ pamāṇaṃ kātu”nti likhitaṃ. “Paṭisambhidānaṃ lābhīmhī’ti vutte pariyāyena",
  "tika-vin06t:611_14": "vuttattā thullaccayaṃ yutta”nti vadanti, vicāretabbaṃ. Vīmaṃsitvā gahetabbanti “yo",
  "tika-vin06t:611_15": "te vihāre vasatī”tiādīhi saṃsandanato pariyāyavacanattā thullaccayaṃ vuttaṃ. “Nirodhasamāpattiṃ",
  "tika-vin06t:611_16": "samāpajjāmī’ti vā ‘lābhīmhāhaṃ tassā’ti vā vadatopī”ti vuttavacanampi “sace panassevaṃ",
  "tika-vin06t:611_17": "hotī”tiādivacanampi atthato ekameva, sopi hi attano visesaṃ ārocetumeva vadati. “Yo",
  "tika-vin06t:611_18": "te vihāre vasatī’tiādīsu ahaṃ-vacanābhāvā pariyāyo yujjati, idha pana ‘lābhīmhāhaṃ",
  "tika-vin06t:611_19": "tassā’ti attānaṃ niddisati, tasmā pārājikaṃ āpajjituṃ yuttaṃ viyā”ti vadanti. “Mahāpaccariyādivacanaṃ",
  "tika-vin06t:611_20": "uttarimanussadhammesu ekopi na hoti, tasmā pariyāyena vuttattā na hotī”ti vadanti,",
  "tika-vin06t:611_21": "suṭṭhu upaparikkhitabbaṃ. Phalasacchikiriyā-padato paṭṭhāya eva pāṭho gahetabbo,",
  "tika-vin06t:611_22": "phalasacchikiriyāyapi ekekampi ekekaphalavasena pārājikaṃ veditabbaṃ.",
  "tika-vin06t:612_0": "Rāgassa pahānantiādittike kilesappahānameva vuttaṃ, taṃ pana yasmā maggena vinā natthi.",
  "tika-vin06t:612_1": "Tatiyamaggena hi rāgadosānaṃ pahānaṃ, catutthena mohassa, tasmā “rāgo me pahīno”tiādīni",
  "tika-vin06t:612_2": "vadatopi pārājikaṃ. Rāgā cittaṃ vinīvaraṇatātiādittike lokuttarameva vuttaṃ, tasmā",
  "tika-vin06t:612_3": "“rāgā me cittaṃ vinīvaraṇa”ntiādīni vadato pārājikamevāti. Akuppadhammattāti keci",
  "tika-vin06t:612_4": "uttaravihāravāsino. Kasmā na hotīti ce? “Iti jānāmi, iti passāmī”ti vattamānavacaneneva",
  "tika-vin06t:612_5": "mātikāyaṃ vuttattā. Yadi evaṃ padabhājane “samāpajjiṃ, samāpanno”tiādinā vuttattā",
  "tika-vin06t:612_6": "“atītattabhāve sotāpannomhī”ti vadatopi hotūti ce? Na, aññathā atthasambhavato. Kathaṃ?",
  "tika-vin06t:612_7": "Addhāpaccuppannavasena vattamānatā gahetabbāti ñāpanatthaṃ vuttaṃ, na atītattabhāvaṃ.",
  "tika-vin06t:612_8": "Atītattabhāvo hi pariyāyena vuttattā “thullaccaya”nti vuttanti ācariyā.",
  "tika-vin06t:613_0": "200. “Sacepi na hoti, pārājikamevā”ti aṭṭhānaparikappavasena vuttaṃ kira. “Iti vācā",
  "tika-vin06t:613_1": "tivaṅgikā”ti vakkhati. Natthetanti purime sati pacchimassābhāvā samāpajjiṃ, samāpannoti",
  "tika-vin06t:613_2": "imesaṃ kiñcāpi atthato kālaviseso natthi, vacanaviseso pana atthi eva.",
  "tika-vin06t:614": "207. Ukkheṭitoti uttāsito. Khiṭa utrāsane.",
  "tika-vin06t:615": "Suddhikavārakathāvaṇṇanā niṭṭhitā.",
  "tika-vin06t:616": "Vattukāmavārakathāvaṇṇanā",
  "tika-vin06t:617_0": "Viññattipatheti vijānanaṭṭhāne, tena “viññattipathamatikkamitvā ṭhito bhikkhu dibbāya",
  "tika-vin06t:617_1": "sotadhātuyā sutvā jānāti, na pārājikanti dīpetī”ti vuttaṃ. Jhānaṃ kira samāpajjinti",
  "tika-vin06t:617_2": "ettha so ce “esa bhikkhu attano guṇadīpanādhippāyena evaṃ vadatī”ti jānāti, pārājikameva.",
  "tika-vin06t:617_3": "Aññathā jānātīti ce? Pārājikacchāyā na dissatīti ācariyo.",
  "tika-vin06t:618": "Vattukāmavārakathāvaṇṇanā niṭṭhitā.",
  "tika-vin06t:619": "Anāpattibhedakathāvaṇṇanā",
  "tika-vin06t:620": "Anullapanādhippāyoti yadi ullapanādhippāyo bhaveyya, dukkaṭamevāti apare. “Taṃ parato ‘nāvuso, sakkā puthujjanena adhivāsetu’nti vatthunā saṃsanditvā gahetabba”nti vuttaṃ.",
  "tika-vin06t:621": "Padabhājanīyavaṇṇanā niṭṭhitā.",
  "tika-vin06t:622": "Vinītavatthuvaṇṇanā",
  "tika-vin06t:623_0": "225-6. Dukkara āgāra āvaṭakāma abhirativatthūsu “yadi ullapanādhippāyo bhaveyya,",
  "tika-vin06t:623_1": "pārājika”nti vadanti, kāraṇaṃ pana duddasaṃ, thullaccayaṃ vuttaṃ viya, vīmaṃsitabbaṃ.",
  "tika-vin06t:623_2": "Yānena vā iddhiyā vā gacchantopi pārājikaṃ nāpajjatīti padasā gamanavaseneva katikāya",
  "tika-vin06t:623_3": "katāya yujjati. “Apubbaṃacarimaṃ gacchantoti hatthapāsaṃ avijahitvā aññamaññassa",
  "tika-vin06t:623_4": "hatthaṃ gaṇhanto viya gacchanto”ti vuttaṃ. Uṭṭhetha etha gacchāmāti evaṃ sahagamane",
  "tika-vin06t:623_5": "pubbāparā gacchantopi nāpajjatīti ācariyassa takko. Vasantassāti tathā vasanto ce",
  "tika-vin06t:623_6": "upāsakena dissati, pārājiko hoti. “Rattiṃ vasitvā gacchanto na pārājiko”ti vuttaṃ.",
  "tika-vin06t:623_7": "Nānāverajjakāti nānājanapadavāsino. Saṅghalābhoti yathāvuḍḍhaṃ attano pāpuṇanakoṭṭhāso.",
  "tika-vin06t:624": "228. Idhāti “ko nu kho”tiādinā vutte pañhākamme. Dhammadhātu sabbaññutaññāṇaṃ.",
  "tika-vin06t:625": "232. Na uppaṭipāṭiyāti na sīhokkantavasena anussari. Tasmā antarābhavabhūtā ekā eva jātīti paṭivijjhatīti attho.",
  "tika-vin06t:626": "Nigamanavaṇṇanā",
  "tika-vin06t:627_0": "233. Catuvīsatīti ettha mātughātakapitughātakaarahantaghātakā tatiyapārājikaṃ āpannā.",
  "tika-vin06t:627_1": "Bhikkhunidūsako, lambiādayo ca cattāro paṭhamapārājikaṃ āpannā evāti katvā kuto catuvīsatīti",
  "tika-vin06t:627_2": "ce? Na, adhippāyājānanato. Mātughātakādayo hi cattāro idhānupasampannā eva adhippetā,",
  "tika-vin06t:627_3": "lambiādayo cattāro kiñcāpi paṭhamapārājikena saṅgahitā, yasmā ekena pariyāyena methunadhammapaṭisevino",
  "tika-vin06t:627_4": "na honti, tasmā visuṃ vuttā. “Ekakammaṃ ekuddeso samasikkhatā”ti evaṃ vuttasaṃvāsassa",
  "tika-vin06t:627_5": "abhabbatāmattaṃ sandhāya vuttaṃ “yathā pure tathā pacchā”ti. Aññathā nesaṃ samaññāyapaṭiññāyabhikkhubhāvopi natthīti āpajjati.",
  "tika-vin06t:628": "Catutthapārājikavaṇṇanā niṭṭhitā.",
  "tika-vin06t:629": "Pārājikakaṇḍavaṇṇanā niṭṭhitā.",
  "tika-vin06t:630": "2. Saṅghādisesakaṇḍo",
  "tika-vin06t:631": "1. Sukkavissaṭṭhisikkhāpadavaṇṇanā",
  "tika-vin06t:632_0": "235. “Okkamantāna”nti pāṭho. Etthāha – “yo pana bhikkhū”ti kārako idha kasmā na niddiṭṭhoti?",
  "tika-vin06t:632_1": "Abhi-niddesena imassa sāpekkhābhāvadassanatthaṃ. Kathaṃ? Kaṇḍuvanādiadhippāyacetanāvasena",
  "tika-vin06t:632_2": "cetentassa kaṇḍuvanādiupakkamena upakkamantassa, methunarāgavasena ūruādīsu dukkaṭavatthūsu,",
  "tika-vin06t:632_3": "vaṇādīsu thullaccayavatthūsu ca upakkamantassa sukkavissaṭṭhiyā satipi na saṅghādiseso.",
  "tika-vin06t:632_4": "Mocanassādasaṅkhātādhippāyāpekkhāva sukkavissaṭṭhi sati upakkame, na aññathā “anāpatti",
  "tika-vin06t:632_5": "na mocanādhippāyassā”ti vacanato. Tasmā tadatthadassanatthaṃ idha kārako na niddiṭṭho,",
  "tika-vin06t:632_6": "aññathā “yo pana bhikkhu sañcetanikaṃ sukkavissaṭṭhiṃ āpajjeyyā”ti kārake niddiṭṭhe",
  "tika-vin06t:632_7": "“ceteti na upakkamati muccati, anāpattī”ti vuttavacanavirodho. “Sañcetanikāya sukkavissaṭṭhiyā",
  "tika-vin06t:632_8": "aññatra supinantā”ti bhumme niddiṭṭhepi sova virodho āpajjati, tasmā tadubhayavacanakkamaṃ",
  "tika-vin06t:632_9": "avatvā “sañcetanikā sukkavissaṭṭhi aññatra supinantā”ti vuttaṃ. Tattha nimittatthe",
  "tika-vin06t:632_10": "bhummavacanābhāvato hetutthaniyamo na kato hoti. Tasmiṃ akate sañcetanikā sukkavissaṭṭhi",
  "tika-vin06t:632_11": "aññatra supinantā saṅghādisesāpatti, upakkame asati anāpattīti ayamattho dīpitoti veditabbaṃ.",
  "tika-vin06t:633_0": "236-7. Sañcetanikāti ettha paṭhamaviggahena upasaggassa sātthakatā dassitā, dutiyena",
  "tika-vin06t:633_1": "ikapaccayassa. Vātapittasemharuhirādiāsayabhedatoti attho. Dhātūti ettha “pathavīdhātuādayo",
  "tika-vin06t:633_2": "catasso, cakkhudhātuādayo vā aṭṭhārasā”ti gaṇṭhipade likhitaṃ. Vatthisīsanti vatthipuṭassa",
  "tika-vin06t:633_3": "sīsaṃ. “Aṅgajātassa mūlaṃ adhippetaṃ, na aggasīsa”nti vadanti. Tathevāti “nimitte",
  "tika-vin06t:633_4": "upakkamato”tiādiṃ gaṇhāti. Tato muccitvāti “na sakalakāyato, tasmā pana ṭhānā cutamatte",
  "tika-vin06t:633_5": "hotū”ti gaṇṭhipade likhitaṃ. “Dakasotaṃ otiṇṇamatte”ti iminā na sametīti ce? Tato",
  "tika-vin06t:633_6": "dakasotorohaṇañcetthātiādi vuccati. Tassattho – nimitte upakkamaṃ katvā sukkaṃ ṭhānā",
  "tika-vin06t:633_7": "cāvetvā puna vippaṭisāravasena dakasotorohaṇaṃ nivāretuṃ adhivāsemīti. Tato bahi",
  "tika-vin06t:633_8": "nikkhamante adhivāsetuṃ na sakkā, tathāpi adhivāsanādhippāyena adhivāsetvā antarā",
  "tika-vin06t:633_9": "dakasotato uddhaṃ nivāretuṃ asakkuṇeyyatāya “anikkhante vā”ti vuttaṃ. Kasmā? Ṭhānā",
  "tika-vin06t:633_10": "cutañhi avassaṃ dakasotaṃ otaratīti aṭṭhakathādhippāyo gaṇṭhipadādhippāyena sameti.",
  "tika-vin06t:633_11": "Tato muccitvāti sakaṭṭhānato. Sakasarīrato hi bahi nikkhantameva hoti, tato “bahi",
  "tika-vin06t:633_12": "nikkhante vā anikkhante vā”ti vacanaṃ virujjheyya. Yasmā pana tamhā tamhā sarīrapadesā",
  "tika-vin06t:633_13": "cutaṃ avassaṃ dakasotaṃ otarati, tasmā vuttaṃ “dakasotaṃ otiṇṇamatte”ti, iminā ca",
  "tika-vin06t:633_14": "āpattiyā pākaṭakālaṃ dasseti, kiṃ vuttaṃ hoti? Mocanassādena nimitte upakkamato sukkaṃ",
  "tika-vin06t:633_15": "bahutarampi sarīrapadesā cutaṃ tattha tattha laggāvasesaṃ yattakaṃ ekā khuddakamakkhikā",
  "tika-vin06t:633_16": "piveyya, tattake dakasotaṃ otiṇṇamatte saṅghādisesāpatti. Vuttañhi kaṅkhāvitaraṇiyaṃ",
  "tika-vin06t:633_17": "“dakasotaṃ anotiṇṇepi saṅghādiseso”tiādi. Tattakassa bahi nikkhamanaṃ asallakkhento",
  "tika-vin06t:633_18": "“ceteti upakkamati na muccati, āpatti thullaccayassā”ti vacanato thullaccayanti saññāya",
  "tika-vin06t:633_19": "desentopi na muccati, passāvampi vaṇṇataṃ passitvā vatthikosagatassa picchilatāya",
  "tika-vin06t:633_20": "vā ñatvā saṅghādisesato vuṭṭhātabbaṃ. Ayamettha tatiyattheravāde yutti. Sabbācariyā",
  "tika-vin06t:633_21": "ime eva tayo therā, tesampi dakasotorohaṇaṃ nimitte upakkamananti ayaṃ dutiyo vinicchayo",
  "tika-vin06t:633_22": "sādhāraṇato ettha, evaṃ upatissatthero vadati kira.",
  "tika-vin06t:634_0": "Ṭhānā cutañhi avassaṃ dakasotaṃ otaratīti katvā “ṭhānā cāvanamattenevettha āpatti",
  "tika-vin06t:634_1": "veditabbā”ti vuttaṃ. Dakasotaṃ otiṇṇe eva āpatti. Sukkassa hi sakalaṃ sarīraṃ ṭhānaṃ,",
  "tika-vin06t:634_2": "anotiṇṇe ṭhānā cutaṃ nāma na hotīti vīmaṃsitabbaṃ. Ābhidhammikattā therassa “sukkavissaṭṭhi",
  "tika-vin06t:634_3": "nāma rāgasamuṭṭhānā hotī”ti kathāvatthuṭṭhakathāyaṃ vuttattā sambhavo cittasamuṭṭhāno,",
  "tika-vin06t:634_4": "“taṃ asuciṃ ekadesaṃ mukhena aggahesi, ekadesaṃ aṅgajāte pakkhipī”ti vacanato utusamuṭṭhāno",
  "tika-vin06t:634_5": "ca dissati, so ca kho avītarāgasseva “aṭṭhānametaṃ, bhikkhave, anavakāso yaṃ arahato",
  "tika-vin06t:634_6": "asuci mucceyyā”ti vacanato. Parūpāhāraṭṭhakathāyaṃ “atthi tassa āsayoti tassa sukkassa",
  "tika-vin06t:634_7": "uccārapassāvānaṃ viya patiṭṭhānokāso atthī”ti canato tassa āsayoti siddhaṃ. Pākatikacittasamuṭṭhānarūpaṃ",
  "tika-vin06t:634_8": "viya asaṃsaṭṭhattā, nikkhamanato ca “vatthisīsaṃ, kaṭi, kāyo”ti tidhā sukkassa ṭhānaṃ",
  "tika-vin06t:634_9": "pakappenti ācariyā. Sappavisaṃ viya taṃ daṭṭhabbaṃ, na ca visassa ṭhānaniyamo, kodhavasena",
  "tika-vin06t:634_10": "phusantassa hoti, evamassa na ca ṭhānaniyamo, rāgavasena upakkamantassa hotīti takko.",
  "tika-vin06t:635_0": "Khobhakaraṇapaccayo nāma bhesajjasenāsanāhārādipaccayo. Saṃsaggabhedatopīti etesu",
  "tika-vin06t:635_1": "dvīhipi tīhipi. Pahīnavipallāsattāti ettha yaṃ kiñci supinantena sekkhaputhujjanā",
  "tika-vin06t:635_2": "passanti, taṃ sabbaṃ vipallatthaṃ abhūtamevāti āpajjati. Tato “yaṃ pana pubbanimittato",
  "tika-vin06t:635_3": "passati. Taṃ ekantasaccameva hotī”ti idaṃ virujjhati, tasmā na visayaṃ sandhāya vuttaṃ.",
  "tika-vin06t:635_4": "So hi sacco vā hoti, aliko vāti katvā tañce sandhāya vuttaṃ siyā, “asekkhā pahīnavipallāsattā",
  "tika-vin06t:635_5": "saccameva passanti, nāsacca”nti vattabbaṃ siyā. Kintu dassanaṃ sandhāya vuttaṃ. Tañhi",
  "tika-vin06t:635_6": "abhūtaṃ, apassantopi hi passanto viya asuṇantopi suṇanto viya amunantopi munanto",
  "tika-vin06t:635_7": "viya hoti. Saccampi vipassatīti no takkoti ācariyo. Taṃ rūpanimittādiārammaṇaṃ na",
  "tika-vin06t:635_8": "hoti, āgantukapaccuppannaṃ rūpanimittādiārammaṇaṃ sandhāya vuttaṃ. Kammanimittagatinimittabhūtāni",
  "tika-vin06t:635_9": "hi rūpanimittādīni bhavaṅgassa ārammaṇāni honti eva. Tattha kammanimittamatītameva,",
  "tika-vin06t:635_10": "gatinimittaṃ thokaṃ kālaṃ paccuppannaṃ siyā.",
  "tika-vin06t:636_0": "Īdisānīti paccakkhato anubhūtapubbaparikappitāgantukapaccuppannarūpanimittādiārammaṇāni,",
  "tika-vin06t:636_1": "rāgādisampayuttāni cāti attho. Makkaṭassa niddā lahuparivattā hoti. So hi rukkhasākhato",
  "tika-vin06t:636_2": "patanabhayā abhikkhaṇaṃ ummīlati ca supati ca. Manussā kiñcāpi punappunaṃ ummīlanti",
  "tika-vin06t:636_3": "subyattataraṃ paṭibuddhā viya passanti, atha kho paṭibuddhānaṃ punappunaṃ bhavaṅgotaraṇaṃ",
  "tika-vin06t:636_4": "viya supinakālepi tesaṃ bhavaṅgotaraṇaṃ hoti, yena “supatī”ti vuccati. “Bhavaṅgacittena",
  "tika-vin06t:636_5": "hi supatī”ti vacanato bhavaṅgotaraṇaṃ karajakāyassa nirussāhasantabhāvūpanissayattā",
  "tika-vin06t:636_6": "“niddā”ti vuccati. Sā karajakāyassa dubbalabhāvena supinadassanakāle bhavaṅgato uttaraṇe",
  "tika-vin06t:636_7": "satipi nirussāhasantabhāvappattiyā “pavattatī”ti ca vuccati, yato sattā “paṭibuddhā”ti",
  "tika-vin06t:636_8": "na vuccanti, karajakāyassa nirussāhasantasabhāvappattito ca tannissitaṃ hadayavatthu",
  "tika-vin06t:636_9": "na suppasannaṃ hoti, tato tannissitāpi cittappavatti asuppasannavaṭṭinissitadīpappabhā",
  "tika-vin06t:636_10": "viya. Teneva aṭṭhakathāyaṃ “svāyaṃ dubbalavatthukattā cetanāya paṭisandhiṃ ākaḍḍhituṃ",
  "tika-vin06t:636_11": "asamattho”tiādi vuttaṃ.",
  "tika-vin06t:637_0": "Gaṇṭhipade pana “dubbalavatthukattāti supine upaṭṭhitaṃ nimittampi dubbala”nti likhitaṃ.",
  "tika-vin06t:637_1": "Taṃ anekatthaṃ sabbampi nimittaṃ hoti, na ca dubbalārammaṇavatthukattā cetanā, tāya",
  "tika-vin06t:637_2": "cittappavatti dubbalā atītānāgatārammaṇāya, paññattārammaṇāya vā adubbalattā, avatthukāya",
  "tika-vin06t:637_3": "dubbalabhāvo na yujjati cetanāya avatthukāya bhāvanāpabhāvāyātirekabalasabbhāvato.",
  "tika-vin06t:637_4": "Bhāvanābalasamappitañhi cittaṃ arūpampi samānaṃ atibhāriyampi karajakāyaṃ gahetvā",
  "tika-vin06t:637_5": "ekacittakkhaṇeneva brahmalokaṃ pāpetvā ṭhapeti. Tappaṭibhāgaṃ anappitampi kāmāvacaracittaṃ",
  "tika-vin06t:637_6": "karajakāyaṃ ākāse laṅghanasamatthaṃ karoti, pagevetaraṃ. Kiṃ panettha taṃ anumānakāraṇaṃ,",
  "tika-vin06t:637_7": "yena cittasseva ānubhāvoti paññāyeyya cittānubhāvena vā laddhāsevanādikiriyāvisesanibbattidassanato,",
  "tika-vin06t:637_8": "tasmā dubbalavatthukattāti dubbalahadayavatthukattāti ācariyassa takko. Attano mandatikkhākārena",
  "tika-vin06t:637_9": "tannissitassa cittassa mandatikkhabhāvanipphādanasamatthañce, hadayavatthu cakkhusotādivatthu",
  "tika-vin06t:637_10": "viya indriyaṃ bhaveyya, na cetaṃ indriyaṃ. Yato dhammasaṅgahe upādāyarūpapāḷiyaṃ",
  "tika-vin06t:637_11": "uddesārahaṃ na jātaṃ. Anindriyattā hi taṃ kāyindriyassa anantaraṃ na uddiṭṭhaṃ, vatthurūpattā",
  "tika-vin06t:637_12": "ca avatthurūpassa jīvitindriyassa anantarampi na uddiṭṭhaṃ, tasmā yaṃ vuttaṃ “tassa",
  "tika-vin06t:637_13": "asuppasannattā tannissitā ca cittappavatti asuppasannā hotī”ti, taṃ na siddhanti",
  "tika-vin06t:637_14": "ce? Siddhameva anindriyānampi sappāyāsappāyautuāhārādīnaṃ paccayānaṃ samāyogato,",
  "tika-vin06t:637_15": "cittappavattiyā vikāradassanato, paccakkhattā ca. Yasmā appaṭibuddhopi paṭibuddhaṃ",
  "tika-vin06t:637_16": "viya attānaṃ maññatīti. Ettāvatā karajakāyassa nirussāhasantabhāvākāraviseso niddā",
  "tika-vin06t:637_17": "nāma. Sā cittassa bhavaṅgotaraṇākāravisesena hoti, tāya samannāgato satto bhavaṅgato",
  "tika-vin06t:637_18": "uttiṇṇo supinaṃ passati, so “kapimiddhapareto”ti vuccati, so sutto appaṭibuddho hotīti",
  "tika-vin06t:637_19": "ayamattho sādhito hoti.",
  "tika-vin06t:638_0": "Yasmā bhavaṅgavāranirantaratāya accantasutto nāma hoti, tasmā “yadi tāva sutto passati,",
  "tika-vin06t:638_1": "abhidhammavirodho āpajjatī”tiādi vuttaṃ. Yasmā pana niddākkhaṇe na paṭibuddho nāma",
  "tika-vin06t:638_2": "hoti, tasmā “atha paṭibuddho passati, vinayavirodho”tiādi vuttaṃ, yasmā ca akhīṇaniddo,",
  "tika-vin06t:638_3": "anotiṇṇabhavaṅgo ca atthi, tasmā “kapimiddhapareto passatī”ti vuttaṃ. Aññathā ayaṃ",
  "tika-vin06t:638_4": "neva sutto na paṭibuddho, attanā taṃ niddaṃ anokkanto āpajjeyya. Ettāvatā ca abhidhammo,",
  "tika-vin06t:638_5": "vinayo, nāgasenattheravacanaṃ yutti cāti sabbaṃ aññamaññasaṃsanditaṃ hoti. Tattha",
  "tika-vin06t:638_6": "kapimiddhaparetoti bhavaṅgato uttiṇṇaniddāpareto. Sā hi idha kapimiddhaṃ nāma. “Tattha",
  "tika-vin06t:638_7": "katamaṃ middhaṃ? Yā kāyassa akalyatā akammaññatā…pe… supanaṃ, idaṃ vuccati middha”nti",
  "tika-vin06t:638_8": "evamāgataṃ. Idañhi arūpaṃ, imassa phalabhūto karajakāyassa akalyatā’pacalāyikāsupi",
  "tika-vin06t:638_9": "niddāviseso kāraṇopacārena “kapimiddha”nti pavuccati. Yañceva “kapimiddhapareto kho,",
  "tika-vin06t:638_10": "mahārāja, supinaṃ passatī”ti vuttanti.",
  "tika-vin06t:639_0": "Yaṃ taṃ āpattivuṭṭhānanti ettha yena vinayakammena tato vuṭṭhānaṃ hoti, taṃ idha",
  "tika-vin06t:639_1": "āpattivuṭṭhānaṃ nāma. Avayave samūhavohārena vāti ettha sākhacchedako rukkhacchedakoti",
  "tika-vin06t:639_2": "vuccatītiādi nidassanaṃ, vedanākkhandhādi ruḷhīsaddassa nidassanaṃ. Na ca mayāti",
  "tika-vin06t:639_3": "vīmaṃsanapadassa tassa kiriyaṃ sandhāya, mocane ca sanniṭṭhānaṃ sandhāya muccanapakatiyā cāti vuttaṃ.",
  "tika-vin06t:640_0": "240. Gehanti pañcakāmaguṇā. Vanabhaṅgiyanti pābhatikaṃ. Sampayuttasukhavedanāmukhena",
  "tika-vin06t:640_1": "rāgova “assādo”ti vutto. Supantassa cāti idaṃ kapimiddhapareto viya bhavaṅgasantatiṃ",
  "tika-vin06t:640_2": "avicchinditvā supantaṃ sandhāya vuttanti, vīmaṃsitabbaṃ. Jagganatthāyāti sodhanatthāya.",
  "tika-vin06t:641_0": "266. “Dārudhītalikalepacittānaṃ aṅgajātapaṭinijjhānepi dukkaṭa”nti vadanti. “Uppanne",
  "tika-vin06t:641_1": "pariḷāhe mocanarāgajo”ti likhanti. Vālikāya vā “hatthikāmaṃ nassatī”ti ettha viya",
  "tika-vin06t:641_2": "“āpatti tva”nti sabbattha pāṭho. “Ehi me tvaṃ, āvuso sāmaṇera, aṅgajātaṃ gaṇhāhī”ti",
  "tika-vin06t:641_3": "āgatattā “vacīkamma”ntipi vattuṃ yuttaṃ viya dissati. Evaṃ sante aññaṃ “evaṃ karohī”ti",
  "tika-vin06t:641_4": "āṇattiyāpi āpatti siyāti saṅkaraṃ hoti. Tasmā na vuttanti gahetabbanti keci.",
  "tika-vin06t:642": "267. “Pupphāvaliyaṃ sāsavaḷiya”nti duvidho kira.",
  "tika-vin06t:643": "Sukkavissaṭṭhisikkhāpadavaṇṇanā niṭṭhitā.",
  "tika-vin06t:644": "2. Kāyasaṃsaggasikkhāpadavaṇṇanā",
  "tika-vin06t:645_0": "270. “Otiṇṇo”ti imināssa sevanādhippāyatā dassitā. “Vipariṇatena cittena mātugāmena",
  "tika-vin06t:645_1": "saddhi”nti imināssa vāyāmo dassito. “Saddhi”nti hi padaṃ saṃyogaṃ dīpeti, so ca payogo",
  "tika-vin06t:645_2": "samāgamo allīyanaṃ. Kena cittena? Vipariṇatena cittena, na pattapaṭiggahaṇādhippāyādināti",
  "tika-vin06t:645_3": "adhippāyo. “Kāyasaṃsaggaṃ samāpajjeyyā”ti imināssa vāyamato phassapaṭivijānanā dassitā",
  "tika-vin06t:645_4": "hoti. Vāyamitvā phassaṃ paṭivijānanto hi samāpajjati nāma. Evamassa tivaṅgasampatti",
  "tika-vin06t:645_5": "dassitā hoti. Atha vā otiṇṇo. Kena? Vipariṇatena cittena yakkhādinā satto viya. Upayogatthe",
  "tika-vin06t:645_6": "vā etaṃ karaṇavacanaṃ. Otiṇṇo vipariṇataṃ cittaṃ kūpādiṃ viya satto. Atha vā “rāgato",
  "tika-vin06t:645_7": "uttiṇṇo bhavissāmī”ti bhikkhubhāvaṃ upagato, tato uttiṇṇādhippāyato vipariṇatena",
  "tika-vin06t:645_8": "cittena hetubhūtena tameva rāgaṃ otiṇṇo. Mātugāmena attano samīpaṃ āgatena, attanā",
  "tika-vin06t:645_9": "upagatena vā. Etena mātugāmassa sārattatā vā hotu virattatā vā, sā idha appamāṇā,",
  "tika-vin06t:645_10": "na bhikkhunīnaṃ kāyasaṃsagge viya ubhinnaṃ sārattatāya payojanaṃ atthi.",
  "tika-vin06t:646_0": "Kāyasaṃsagganti ubhinnaṃ kāyānaṃ sampayogaṃ. Padabhājane pana “samāpajjeyyāti ajjhācāro",
  "tika-vin06t:646_1": "vuccatī”ti vuttaṃ, taṃ samāpajjanaṃ sandhāya, na kāyasaṃsaggaṃ. Kāyasaṃsaggassa samāpajjanā",
  "tika-vin06t:646_2": "hi “ajjhācāro”ti vuccati. Aṭṭhakathāyaṃ pana “yo so kāyasaṃsaggo nāma, so atthato",
  "tika-vin06t:646_3": "ajjhācāro hotī”ti vuttaṃ, taṃ parato pāḷiyaṃ “sevanādhippāyo, na ca kāyena vāyamati,",
  "tika-vin06t:646_4": "phassaṃ paṭivijānāti, anāpattī”ti vuttalakkhaṇena virujjhatīti. Phassapaṭivijānanāya",
  "tika-vin06t:646_5": "hi saṃsaggo dīpito. So ce ajjhācāro hoti, kathaṃ anāpatti hotīti. Suvuttametaṃ, kintu",
  "tika-vin06t:646_6": "“kāyasaṃsaggaṃ samāpajjeyyā”ti padaṃ uddharitvā “ajjhācāro vuccatī”ti ubhinnampi",
  "tika-vin06t:646_7": "padānaṃ sāmaññabhājanīyattā, samāpajjitabbābhāve samāpajjanābhāvena “so atthato ajjhācāro",
  "tika-vin06t:646_8": "hotī”ti vuttaṃ siyā.",
  "tika-vin06t:647_0": "“Hatthaggāhaṃ vā”ti ettha hatthena sabbopi upādinnako kāyo saṅgahito, na bhinnasantāno",
  "tika-vin06t:647_1": "tappaṭibaddho hatthālaṅkārādi. Veṇiggahaṇena anupādinnako abhinnasantāno kesalomanakhadantādiko",
  "tika-vin06t:647_2": "kammapaccayautusamuṭṭhāno gahitoti veditabbaṃ. Tenevāha aṭṭhakathāyaṃ “anupādinnakenapi",
  "tika-vin06t:647_3": "kenaci kesādinā upādinnakaṃ vā anupādinnakaṃ vā phusantopi saṅghādisesaṃ āpajjatiyevā”ti.",
  "tika-vin06t:647_4": "Tena anupādinnakānampi kesalomādīnaṃ aṅgabhāvo veditabbo. Evaṃ santepi “phassaṃ paṭijānātīti",
  "tika-vin06t:647_5": "tivaṅgasampattiyā saṅghādiseso. Phassassa appaṭivijānanato duvaṅgasampattiyā dukkaṭa”nti",
  "tika-vin06t:647_6": "iminā pāḷiaṭṭhakathānayena virujjhatīti ce? Na, tadatthajānanato. Phuṭṭhabhāvañhi",
  "tika-vin06t:647_7": "paṭivijānantopi phassaṃ paṭivijānāti nāma, ayameko attho, tasmā mātugāmassa, attano",
  "tika-vin06t:647_8": "ca kāyapariyāpannānaṃ kesādīnaṃ aññamaññaṃ phuṭṭhabhāvaṃ phusitvā taṃ sādiyanaṃ phassaṃ",
  "tika-vin06t:647_9": "paṭivijānāti nāma, na kāyaviññāṇuppattiyā eva. Anekantikañhettha kāyaviññāṇaṃ. Mātugāmassa",
  "tika-vin06t:647_10": "upādinnakena kāyena, anupādinnakena vā kāyena bhikkhuno upādinnakakāye phuṭṭhe pasannakāyindriyo",
  "tika-vin06t:647_11": "ce hoti, tassa kāyaviññāṇaṃ uppajjati, teneva phassaṃ paṭivijānāti nāma so hoti.",
  "tika-vin06t:647_12": "Anupādinnakakāyo, loluppo appasannakāyindriyo vā hoti, timiravātena upahatakāyo vā",
  "tika-vin06t:647_13": "tassa kāyaviññāṇaṃ nuppajjati. Na ca tena phassaṃ paṭivijānāti nāma, kevalaṃ sevanādhippāyena",
  "tika-vin06t:647_14": "vāyamitvā kāyasaṃsaggaṃ samāpajjanto phassaṃ paṭivijānāti nāma manoviññāṇena, tena",
  "tika-vin06t:647_15": "vuttaṃ “kāyasaṃsaggaṃ samāpajjeyyāti imināssa vāyamato phassapaṭivijānanā dassitā”ti.",
  "tika-vin06t:647_16": "Aparopi bhikkhu mātugāmassa kāyapaṭibaddhena vā nissaggiyena vā phuṭṭho kāyaviññāṇaṃ",
  "tika-vin06t:647_17": "uppādentena phassaṃ paṭivijānāti nāma, tasmā vuttaṃ “anekantikañhettha kāyaviññāṇa”nti.",
  "tika-vin06t:647_18": "Aparo vatthaṃ pārupitvā niddāyantaṃ mātugāmaṃ kāyasaṃsaggarāgena vatthassa uparibhāge",
  "tika-vin06t:647_19": "saṇikaṃ phusanto vatthantarena nikkhantalomasamphassaṃ appaṭivijānantopi sevanādhippāyo",
  "tika-vin06t:647_20": "kāyena vāyamitvā phassaṃ paṭivijānāti nāma, saṅghādisesaṃ āpajjati. “Nīlaṃ ghaṭṭessāmīti",
  "tika-vin06t:647_21": "kāyaṃ ghaṭṭeti, saṅghādiseso”ti hi vuttaṃ. Ayaṃ dutiyo attho. Evaṃ anekatthattā,",
  "tika-vin06t:647_22": "evaṃ duviññeyyādhippāyato ca mātikāṭṭhakathāyaṃ phassapaṭivijānanaṃ aṅgantveva na",
  "tika-vin06t:647_23": "vuttaṃ. Tasmiñhi vutte ṭhānametaṃ vijjati, yaṃ bhikkhu saṅghādisesaṃ āpajjitvāpi",
  "tika-vin06t:647_24": "nakhena lomena saṃsaggo diṭṭho, na ca me lomaghaṭṭanena kāyaviññāṇaṃ uppannaṃ, timiravātathaddhagatto",
  "tika-vin06t:647_25": "cāhaṃ na phassaṃ paṭivijānāmīti anāpannasaññī siyāti na vuttaṃ, apica “phassaṃ paṭivijānāti,",
  "tika-vin06t:647_26": "na ca phassaṃ paṭivijānātī”ti ca etesaṃ padānaṃ aṭṭhakathāyaṃ vuttanayaṃ dassetvā",
  "tika-vin06t:647_27": "so paññāpetabbo. Ettāvatā na tadatthajānanatoti kāraṇaṃ vitthāritaṃ hoti.",
  "tika-vin06t:648": "Padabhājanīyavaṇṇanā",
  "tika-vin06t:649_0": "271. “Rattaṃ cittaṃ imasmiṃ atthe adhippetaṃ vipariṇata”nti kiñcāpi sāmaññena vuttaṃ,",
  "tika-vin06t:649_1": "vinītavatthūsu “mātuyā mātupemena āmasati…pe… āpatti dukkaṭassā”ti vuttattā kāyasaṃsaggarāgeneva",
  "tika-vin06t:649_2": "rattanti veditabbaṃ. Tathā “mātugāmo nāma manussitthī”ti kiñcāpi avisesena vuttaṃ,",
  "tika-vin06t:649_3": "atha kho avinaṭṭhindriyāva manussitthī idhādhippetā “matitthiyā kāyasaṃsaggaṃ samāpajji…pe…",
  "tika-vin06t:649_4": "āpatti thullaccayassā”ti vuttattā. “Manussitthī”ti ettāvatā siddhe “na yakkhī na",
  "tika-vin06t:649_5": "petī na tiracchānagatā”ti vacanaṃ avinaṭṭhindriyāpi na sabbā manussaviggahā itthī",
  "tika-vin06t:649_6": "idha manussitthī nāma. Yakkhiādayo hi attano jātisiddhena iddhivisesena ijjhantiyo",
  "tika-vin06t:649_7": "manussaviggahāpi hontīti dassanatthaṃ vuttaṃ. Tāsu yakkhī thullaccayavatthu hoti",
  "tika-vin06t:649_8": "vinītavatthūsu yakkhiyā kāyasaṃsaggena thullaccayassa vuttattā. Tadanulomattā petitthī,",
  "tika-vin06t:649_9": "devitthī ca thullaccayavatthu. Tiracchānagatitthī dukkaṭavatthu. Tiracchānagatamanussaviggahitthī",
  "tika-vin06t:649_10": "ca thullaccayavatthumevāti eke. Vibhaṅge pana “manussitthī ca hoti manussitthisaññī”ti",
  "tika-vin06t:649_11": "pāḷiyā abhāvena “itthī ca hoti yakkhisaññī”tiādivacane sati yakkhiādīnaṃ anitthitāpasaṅgato,",
  "tika-vin06t:649_12": "“itthī ca hoti itthisaññī”tiādimhi yakkhiādīnaṃ antokaraṇe sati tāsaṃ saṅghādisesavatthubhāvappasaṅgato",
  "tika-vin06t:649_13": "ca yakkhiādayo na vuttāti veditabbā. Eke pana “vinītavatthumhi ‘aññataro bhikkhu",
  "tika-vin06t:649_14": "tiracchānagatitthiyā kāya…pe… dukkaṭassā’ti ettha amanussaviggahā pākatikatiracchānagatitthī",
  "tika-vin06t:649_15": "adhippetā, tasmā dukkaṭaṃ vuttaṃ. ‘Itthī ca hoti tiracchānagatasaññīti tiracchānagatā",
  "tika-vin06t:649_16": "ca hoti itthisaññī’tiādivāresupi pākatikatiracchānagatova adhippeto, so ca tiracchānagatapurisova.",
  "tika-vin06t:649_17": "Teneva duṭṭhullavācāattakaāmapāricariyasikkhāpadesu manussapurisapaṭisaṃyuttavārā",
  "tika-vin06t:649_18": "viya tiracchānapaṭisaṃyuttavārāpi nāgatā”ti vadanti. Tathā paṇḍakoti idha manussapaṇḍakova,",
  "tika-vin06t:649_19": "purisoti ca idha manussapurisova āgato, tasmā amanussitthī amanussapaṇḍako amanussapuriso",
  "tika-vin06t:649_20": "tiracchānagatitthī tiracchānagatapaṇḍako manussāmanussatiracchānagataubhatobyañjanakā",
  "tika-vin06t:649_21": "cāti aṭṭha janā idha nāgatā, tesaṃ vasena vatthusaññāvimatibhedavasena āpattibhedābhedavinicchayo,",
  "tika-vin06t:649_22": "anāgatavāragaṇanā ca asammuyhantena veditabbā, tathā tesaṃ dukamissakādivārā, āpattianāpattibhedavinicchayo",
  "tika-vin06t:649_23": "ca. “Tattha amanussapaṇḍakaamanussapurisatiracchānagatitthitiracchānagatapaṇḍakāti",
  "tika-vin06t:649_24": "cattāro dukkaṭavatthukā, amanussitthimanussaubhatobyañjanakā thullaccayavatthukā,",
  "tika-vin06t:649_25": "amanussaubhatobyañjanakā tiracchānagataubhatobyañjanakā dukkaṭavatthukā, pāḷiyaṃ",
  "tika-vin06t:649_26": "pana amanussitthiyā anāgatattā amanussapaṇḍakā, ubhatobyañjanakā purisā ca nāgatā.",
  "tika-vin06t:649_27": "Tiracchānagatitthipaṇḍakaubhatobyañjanakā tiracchānagatapurisena samānagatikattā",
  "tika-vin06t:649_28": "nāgatā, manussaubhatobyañjanako manussapaṇḍakena samānagatikattā anāgato”ti vadanti.",
  "tika-vin06t:649_29": "Aṭṭhakathāyaṃ pana “nāgamāṇavikāyapi supaṇṇamāṇavikāyapi kinnariyāpi gāviyāpi dukkaṭamevā”ti",
  "tika-vin06t:649_30": "vuttattā tadeva pamāṇato gahetabbaṃ.",
  "tika-vin06t:650_0": "Tatrāyaṃ vicāraṇā – “na, bhikkhave, tiracchānagatassa nisinnaparisāya pātimokkhaṃ",
  "tika-vin06t:650_1": "uddisitabba”nti ettha “tiracchānagatoti yassa upasampadā paṭikkhittā”ti aṭṭhakathāyaṃ",
  "tika-vin06t:650_2": "vuttattā tiracchānagatamanussaviggaho pākatikatiracchānagatato visiṭṭho, tathā yakkhapetatiracchānagatamanussaviggahānaṃ",
  "tika-vin06t:650_3": "“tiracchānagatassa ca dukkhuppattiyaṃ apica dukkaṭamevā”ti ettha visesetvā vuttattā",
  "tika-vin06t:650_4": "ca “patanarūpaṃ pamāṇaṃ, na maraṇarūpa”nti ettha āpattivisesavacanato ca “ubhato",
  "tika-vin06t:650_5": "avassute yakkhassa vā petassa vā paṇḍakassa vā tiracchānagatamanussaviggahassa vā",
  "tika-vin06t:650_6": "adhakkhakaṃ ubbhajāṇumaṇḍalaṃ kāyena kāyaṃ āmasati, āpatti thullaccayassā”ti sāmaññena",
  "tika-vin06t:650_7": "vacanato ca so visiṭṭhoti siddhaṃ. Visiṭṭhattā ca tiracchānagatamanussaviggahitthiyā",
  "tika-vin06t:650_8": "kāyasaṃsaggaṃ samāpajjantassāti viseso hoti, tasmā tattha āpattivisesena bhavitabbaṃ.",
  "tika-vin06t:650_9": "Yadi kāyasaṃsaggasikkhāpade tiracchānagatamanussaviggahitthīpi adhippetā, rūpasāmaññena",
  "tika-vin06t:650_10": "saññāvirāgattāsambhavato duṭṭhullavācāattakāmapāricariyasikkhāpadesupi sā vattabbā",
  "tika-vin06t:650_11": "bhaveyya, sā cānāgatā. Sarūpena saṃkhittavārattā nāgatāti ce? Itthī ca hoti tiracchānagato",
  "tika-vin06t:650_12": "ca ubhinnaṃ itthisaññīti idha āgatattā purisaliṅganiddeso na yujjati, tasmā tiracchānagatapuriso",
  "tika-vin06t:650_13": "ca idha āgato, tiracchānagatamanussaviggahitthiyā pāḷiyaṃ anāgatāyapi dukkaṭameva",
  "tika-vin06t:650_14": "aṭṭhakathāyaṃ vuttattāti imassa vacanassa kāraṇacchāyā pariyesitabbāti adhippāyo.",
  "tika-vin06t:650_15": "Idaṃ na yujjati. Kasmā? Itthīnaṃ, purisānañca ekato vacane purisaliṅgasabbhāvato.",
  "tika-vin06t:650_16": "Idha tiracchānagatapurisapaṇḍakitthiyo tissopi ekato sampiṇḍetvā “tiracchānagato”ti vuttaṃ.",
  "tika-vin06t:651_0": "Tattha ca manussaviggahāmanussaviggahesu itthipaṇḍakapurisasaññitā yathāsambhavaṃ",
  "tika-vin06t:651_1": "veditabbā. Duṭṭhullavācādisikkhāpadadvaye vārānaṃ saṃkhittattā purisatiracchānagatādayo",
  "tika-vin06t:651_2": "nāgatā. Yathāvuttesu āpatti, tathā tatthāpi. Aññathā purisaṃ obhāsantassa ca anāpattīti",
  "tika-vin06t:651_3": "paṇḍakaṃ obhāsantassa ca thullaccayanti mātikāṭṭhakathāyaṃ vuttaṃ. Tasmā te vārā",
  "tika-vin06t:651_4": "saṃkhittāti paññāyantīti. Viseso ca paṇḍake, purise, tiracchānagate ca itthisaññissa",
  "tika-vin06t:651_5": "atthi, tathāpi tattha dukkaṭaṃ vuttaṃ, tasmā aṭṭhakathāyaṃ vuttameva pamāṇanti dvinnametesaṃ",
  "tika-vin06t:651_6": "vādānaṃ yattha yutti vā kāraṇaṃ vā atirekaṃ dissati, taṃ vicāretvā gahetabbanti āricayo.",
  "tika-vin06t:651_7": "Evarūpesu ṭhānesu suṭṭhu vicāretvā kathetabbaṃ.",
  "tika-vin06t:652_0": "Tattha pāḷiyaṃ āgatavāragaṇanā tāva evaṃ saṅkhepato veditabbā – itthimūlakā pañca",
  "tika-vin06t:652_1": "vārā paṇḍakapurisatiracchānagatamūlakā ca pañca pañcāti vīsati vārā ekamūlakā, tathā",
  "tika-vin06t:652_2": "dumūlakā vīsati, missakamūlakā vīsatīti saṭṭhi vārā, tāni tīṇi vīsatikāni honti.",
  "tika-vin06t:652_3": "Ekekasmiṃ vīsatike ekekamūlavāraṃ gahetvā kāyena kāyapaṭibaddhavārā tayo vuttā. Sesā",
  "tika-vin06t:652_4": "sattapaññāsa vārā saṃkhittā, tathā kāyapaṭibaddhena kāyavārā tayo vuttā, sesā saṃkhittā,",
  "tika-vin06t:652_5": "evaṃ kāyapaṭibaddhena kāyapaṭibaddhavārepi nissaggiyena kāyavārepi nissaggiyena kāyapaṭibaddhavārepi",
  "tika-vin06t:652_6": "nissaggiyena nissaggiyavārepi tayo tayo vārā vuttā, sesā saṃkhittā. Evaṃ channaṃ",
  "tika-vin06t:652_7": "tikānaṃ vasena aṭṭhārasa vārā āgatāti sarūpato vuttā, sesā dvecattālīsādhikāni tīṇi",
  "tika-vin06t:652_8": "vārasatāni saṃkhittāni. Tato paraṃ mātugāmassa sārattapakkhe kāyena kāyanti ekamekaṃ",
  "tika-vin06t:652_9": "vaḍḍhetvā pubbe vuttā aṭṭhārasa vārā āgatāti ekavīsati vārā sarūpena āgatā, navanavutādhikāni",
  "tika-vin06t:652_10": "tīṇi vārasatāni saṃkhittāni. Tato paraṃ āpattānāpattidīpakā cattāro sevanādhippāyamūlakā",
  "tika-vin06t:652_11": "cattāro mokkhādhippāyamūlakāti dve catukkā āgatā.",
  "tika-vin06t:653_0": "Tatthāyaṃ viseso – yadidaṃ mātikāya parāmasanapadaṃ, tena yasmā āmasanādīni chupanapariyosānāni",
  "tika-vin06t:653_1": "dvādasapi padāni gahitāni, tasmā paduddhāraṃ akatvā “āmasanā parāmasanaṃ chupana”nti",
  "tika-vin06t:653_2": "āha. Parāmasanaṃ nāma āmasanā. “Chupana”nti hi vutte parāmasanampi visuṃ ekattaṃ",
  "tika-vin06t:653_3": "bhaveyyāti veditabbaṃ. Itthī ca hoti itthisaññī cāti imasmiṃ paṭhamavāre eva dvādasapi",
  "tika-vin06t:653_4": "āmasanādīni yojetvā dassitāni. Tato paraṃ ādimhi dve padānīti cattāri padāni āgatāni,",
  "tika-vin06t:653_5": "itarāni saṃkhittānīti veditabbāni. Nissaggiyena kāyavārādīsu pana sabbākārena alābhato",
  "tika-vin06t:653_6": "āmasanamevekaṃ āgataṃ, netarāni. “Sañcopeti haratī”ti pāṭho, sañcopeti ca. Gaṇṭhipadesu",
  "tika-vin06t:653_7": "pana “purimanayenevāti rajjuvatthādīhi parikkhipane”ti ca pacchā “purimanayenevāti",
  "tika-vin06t:653_8": "sammasanā hotī”ti ca “veṇiggāhe āpattiyā paññattattā lomaphusanepi saṅghādiseso”ti",
  "tika-vin06t:653_9": "ca “taṃ pakāsetuṃ upādinnakena hītiādi vutta”nti ca likhitaṃ.",
  "tika-vin06t:654_0": "Yathāniddiṭṭhaniddeseti imasmiṃyeva yathāniddiṭṭhe niddese. “Sadisaṃ aggahesī”ti",
  "tika-vin06t:654_1": "vutte tādisaṃ aggahesīti garukaṃ tattha kārayeti attho, kāyasaṃsaggavibhaṅge vāti",
  "tika-vin06t:654_2": "attho. Itaropi kāyapaṭibaddhachupanako. Gahaṇe cāti gahaṇaṃ vā. Virāgiteti viraddhe.",
  "tika-vin06t:654_3": "Sārattanti kāyasaṃsaggarāgena rattaṃ, attanā adhippetanti attho. “Mātubhaginiādivirattaṃ",
  "tika-vin06t:654_4": "gaṇhissāmī”ti virattaṃ ñātipemavasena gaṇhi, ettha dukkaṭaṃ yuttaṃ. “Kāyasaṃsaggarāgaṃ",
  "tika-vin06t:654_5": "vā sārattaṃ gaṇhissāmī”ti virattaṃ mātaraṃ gaṇhi, anadhippetaṃ gaṇhi. Ettha mahāsumattheravādena",
  "tika-vin06t:654_6": "thullaccayaṃ “kāyaṃ gaṇhissāmī”ti kāyappaṭibaddhaṃ gaṇhāti, thullaccayanti laddhikattā.",
  "tika-vin06t:654_7": "“Itthī ca hoti itthisaññī sāratto ca, bhikkhu ca naṃ itthiyā kāyena kāyaṃ āmasati,",
  "tika-vin06t:654_8": "āpatti saṅghādisesassā”ti vacanato saṅghādisesopi khāyati. “Virattaṃ gaṇhissāmī”ti",
  "tika-vin06t:654_9": "sārattaṃ gaṇhāti, etthapi saṅghādisesova khāyati “nīlaṃ ghaṭṭessāmī’ti kāyaṃ ghaṭṭeti,",
  "tika-vin06t:654_10": "saṅghādiseso”ti vacanato. Ettha pana “na pubbabhāge kāyasaṃsaggarāgattā”ti anugaṇṭhipade",
  "tika-vin06t:654_11": "kāraṇaṃ vuttaṃ. Keci pana “garukāpattibhayena ‘nīlameva ghaṭṭessāmī’ti vāyāmanto",
  "tika-vin06t:654_12": "kāyaṃ ghaṭṭeti, pubbabhāge tassa ‘kāyapaṭibaddhaṃ ghaṭṭessāmī’ti pavattattā dukkaṭena",
  "tika-vin06t:654_13": "bhavitabba”nti vadanti. Dhammasiritthero “evarūpe saṅghādiseso”ti vadati kira. “Itthiubhatobyañjanakaitthiyā",
  "tika-vin06t:654_14": "purisaubhatobyañjanakapurise vuttanayena āpattibhedo, itthiliṅgassa paṭicchannakālepi",
  "tika-vin06t:654_15": "itthivaseneva āpattī”ti vadanti.",
  "tika-vin06t:655": "Vinītavatthuvaṇṇanā",
  "tika-vin06t:656_0": "281. Tiṇaṇḍupakanti hiriverādimūlāni gahetvā kattabbaṃ. Tālapaṇṇamuddikanti tālapaṇṇamayaṃ",
  "tika-vin06t:656_1": "aṅgulimuddikaṃ, tena tālapaṇṇamayaṃ kaṭaṃ, kaṭisuttakaṃ, kaṇṇapiḷandhanādi sabbaṃ",
  "tika-vin06t:656_2": "na vaṭṭatīti siddhaṃ. Tambapaṇṇivāsino itthirūpaṃ likhitaṃ, kaṭikapaṭañca na chupanti",
  "tika-vin06t:656_3": "kira. Ākarato muttamatto. Ratanamissoti alaṅkāratthaṃ kato kañcanalatādivinaddho.",
  "tika-vin06t:656_4": "Suvaṇṇena saddhiṃ yojetvā pacitvāti suvaṇṇarasaṃ pakkhipitvā pacitvā. Bījato dhātupāsāṇato",
  "tika-vin06t:656_5": "paṭṭhāya. Thero na kappatīti “tumhākaṃ pesita”nti vuttattā. “Cetiyassa pūjaṃ karothā”ti",
  "tika-vin06t:656_6": "vutte vaṭṭati kira. Bubbuḷakaṃ tārakaṃ. Ārakūṭalohampi jātarūpagatikameva.",
  "tika-vin06t:657": "Vuttañhetaṃ andhakaṭṭhakathāyaṃ –",
  "tika-vin06t:658": "“Ārakūṭalohaṃ suvaṇṇasadisameva, suvaṇṇaṃ anulometi, anāmāsa”nti.",
  "tika-vin06t:659": "“Bhesajjatthāya pana vaṭṭatī”ti vacanato mahāaṭṭhakathāyaṃ vuttanayekadesopi anuññāto hotīti tattha tattha adhippāyaṃ ñatvā vibhāvetabbaṃ.",
  "tika-vin06t:660": "Kāyasaṃsaggasikkhāpadavaṇṇanā niṭṭhitā.",
  "tika-vin06t:661": "3. Duṭṭhullavācāsikkhāpadavaṇṇanā",
  "tika-vin06t:662_0": "283. Tatiye tayo saṅghādisesavārā tayo thullaccayavārā tayo dukkaṭavārā tayo kāyapaṭibaddhavārāti",
  "tika-vin06t:662_1": "dvādasa vārā sarūpena āgatā. Tattha tayo saṅghādisesavārā dutiyasikkhāpade vuttāti",
  "tika-vin06t:662_2": "tiṇṇaṃ vīsatikānaṃ ekekamūlā vārāti veditabbā, tasmā idha visesāti paṇṇāsa vārā saṃkhittā",
  "tika-vin06t:662_3": "honti, aññathā itthī ca hoti vematiko sāratto ca, bhikkhu ca naṃ itthiyā vaccamaggaṃ",
  "tika-vin06t:662_4": "passāvamaggaṃ ādissa vaṇṇampi bhaṇati…pe… āpatti thullaccayassa. Itthī ca hoti paṇḍakapurisasaññī",
  "tika-vin06t:662_5": "tiracchānagatasaññī sāratto ca, bhikkhu ca naṃ itthiyā vaccamaggaṃ passāvamaggaṃ",
  "tika-vin06t:662_6": "ādissa vaṇṇampi bhaṇati akkosatipi, āpatti thullaccayassa. Paṇḍako ca hoti paṇḍakasaññī",
  "tika-vin06t:662_7": "sāratto ca, bhikkhu ca naṃ paṇḍakassa vaccamaggaṃ ādissa vaṇṇampi bhaṇati, āpatti",
  "tika-vin06t:662_8": "thullaccayassāti evamādīnaṃ āpattiṭṭhānānaṃ anāpattiṭṭhānatā āpajjeyya, na cāpajjati,",
  "tika-vin06t:662_9": "paṇḍake itthisaññissa dukkaṭanti dīpetuṃ “itthī ca paṇḍako ca ubhinnaṃ itthisaññī",
  "tika-vin06t:662_10": "āpatti saṅghādisesena dukkaṭassā”ti vuttattā “paṇḍake paṇḍakasaññissa thullaccaya”nti",
  "tika-vin06t:662_11": "vuttameva hoti, tasmā sabbattha saṃkhittavāresu thullaccayaṭṭhāne thullaccayaṃ, dukkaṭaṭṭhāne",
  "tika-vin06t:662_12": "dukkaṭampi vuttameva hotīti veditabbaṃ. Tathā “itthī ca hoti vematiko sāratto ca,",
  "tika-vin06t:662_13": "bhikkhu ca naṃ itthiyā vaccamaggaṃ passāvamaggaṃ ṭhapetvā adhakkhakaṃ ubbhajāṇumaṇḍalaṃ",
  "tika-vin06t:662_14": "ādissa vaṇṇampi bhaṇati…pe… thullaccayassā”tiādinā nayena thullaccayakhettepi yathāsambhavaṃ",
  "tika-vin06t:662_15": "uddharitabbā. Tathā “itthī ca hoti vematiko sāratto ca, bhikkhu ca naṃ itthiyā kāyapaṭibaddhaṃ",
  "tika-vin06t:662_16": "ādissa vaṇṇampi bhaṇati…pe… dukkaṭassā”tiādinā nayena kāyapaṭibaddhavārāpi yathāsambhavaṃ",
  "tika-vin06t:662_17": "uddharitabbā. Kāyappaṭibaddhavārattikaṃ viya nissaggiyavārattikaṃ labbhamānampi āpattivisesābhāvato",
  "tika-vin06t:662_18": "na uddhaṭaṃ. Kāyappaṭibaddhavārattike pana dinnanayattā tampi tadanulomā vārā ca",
  "tika-vin06t:662_19": "uddharitabbā. Sabbattha na-viññū taruṇadārikā, mahallikā ummattikādikā ca anadhippetā,",
  "tika-vin06t:662_20": "pageva pākatikā tiracchānagatitthīnaṃ, tathā paṇḍakādayopīti veditabbā. Sesaṃ dutiye",
  "tika-vin06t:662_21": "vuttanayeneva veditabbaṃ.",
  "tika-vin06t:663": "Padabhājanīyavaṇṇanā",
  "tika-vin06t:664_0": "285. Vuttanayamevāti “kāyasaṃsagge itthilakkhaṇenā”ti likhitaṃ. “Itthilakkhaṇenā”ti",
  "tika-vin06t:664_1": "kira mahāaṭṭhakathāpāṭho. Sīsaṃ na etīti akkosanaṃ na hoti, ghaṭite pana hoti. Tatrāyaṃ",
  "tika-vin06t:664_2": "viseso – imehi tīhi ghaṭite eva saṅghādiseso vaccamaggapassāvamaggānaṃ niyatavacanattā,",
  "tika-vin06t:664_3": "accoḷārikattā vā, na aññehi animittāsītiādīhi aṭṭhahi. Tattha alohitāsi, dhuvalohitāsi,",
  "tika-vin06t:664_4": "dhuvacoḷāsi, paggharaṇīsi, itthipaṇḍakāsi, vepurisikāsīti etāni cha maggānaṃ aniyatavacanāni,",
  "tika-vin06t:664_5": "animittāsi, nimittamattāsīti dve padāni anaccoḷārikāni ca, yato aṭṭhapadāni “saṅghādisesaṃ",
  "tika-vin06t:664_6": "na janentī”ti vuttāni, tasmā tāni thullaccayavatthūni. Paribbājakavatthumhi viya",
  "tika-vin06t:664_7": "akkosamattattā dukkaṭavatthūnīti eke. Itthipaṇḍakāsi, vepurisikāsīti etāneva padāni",
  "tika-vin06t:664_8": "sakalasarīrasaṇṭhānabhedadīpakāni suddhāni saṅghādisesaṃ na janenti sakalasarīrasāmaññattā,",
  "tika-vin06t:664_9": "itarāni janenti asāmaññattā. Tāni hi passāvamaggameva dīpenti sikharaṇī-padaṃ viya.",
  "tika-vin06t:664_10": "Ubhatobyañjanāsīti vacanaṃ pana purisanimittena asaṅghādisesavatthunā missavacanaṃ.",
  "tika-vin06t:664_11": "Purisaubhatobyañjanakassa ca itthinimittaṃ paṭicchannaṃ, purisanimittaṃ pākaṭaṃ hoti.",
  "tika-vin06t:664_12": "Yadi tampi janeti, kathaṃ animittāsītiādipadāni na saṅghādisesaṃ janentīti eke, taṃ",
  "tika-vin06t:664_13": "na yuttaṃ. Purisassapi nimittādhivacanato, “methunupasaṃhitāhi saṅghādiseso”ti mātikāya",
  "tika-vin06t:664_14": "lakkhaṇassa vuttattā ca methunupasaṃhitāhipi obhāsane paṭivijānantiyā saṅghādiseso,",
  "tika-vin06t:664_15": "appaṭivijānantiyā thullaccayaṃ, itarehi obhāsane paṭivijānantiyā thullaccayaṃ, appaṭivijānantiyā",
  "tika-vin06t:664_16": "dukkaṭanti eke, sabbaṃ suṭṭhu vicāretvā gahetabbaṃ.",
  "tika-vin06t:665": "287. Hasantoti yaṃ uddissa bhaṇati, sā ce paṭivijānāti, saṅghādiseso.",
  "tika-vin06t:666": "Vinītavatthuvaṇṇanā",
  "tika-vin06t:667": "289. “Paṭivuttaṃ nāmā”ti pāṭho. No-saddo adhiko. “Akkharalikhanenapi hotī”ti vadanti, taṃ āvajjanasamanantaravidhinā sameti ce, gahetabbaṃ.",
  "tika-vin06t:668": "Duṭṭhullavācāsikkhāpadavaṇṇanā niṭṭhitā.",
  "tika-vin06t:669": "4. Attakāmapāricariyasikkhāpadavaṇṇanā",
  "tika-vin06t:670_0": "290. Catutthe tayo saṅghādisesavārā āgatā, sesā sattapaññāsa vārā thullaccayadukkaṭāpattikāya",
  "tika-vin06t:670_1": "saṃkhittāti veditabbā, tato aññataro asambhavato idha na uddhaṭo. Sesayojanakkamo",
  "tika-vin06t:670_2": "vuttanayena veditabbo. Nagaraparikkhārehīti pākāraparikhādīhi nagaraparivārehi. Setaparikkhāroti",
  "tika-vin06t:670_3": "setālaṅkāro, sīlālaṅkāroti attho. Cakkavīriyoti vīriyacakko. Vasalaṃ duggandhanti",
  "tika-vin06t:670_4": "nimittaṃ sandhāyāha, tadeva sandhāya “kiṃ me pāpakaṃ, kiṃ me duggandha”nti vuttaṃ.",
  "tika-vin06t:671_0": "291. Santiketi yattha ṭhito viññāpeti. “Paṭhamaviggahe sace pāḷivasena yojetīti kāmahetupāricariyāattho.",
  "tika-vin06t:671_1": "Sesanti ‘adhippāyo’ti padaṃ byañjanaṃ atthābhāvato. Dutiye pāḷivasena kāmahetu-padāni",
  "tika-vin06t:671_2": "byañjanāni tesaṃ tattha atthābhāvato. Evaṃ cattāri padāni dvinnaṃ viggahānaṃ vasena",
  "tika-vin06t:671_3": "yojitānīti apare vadantī”ti vuttaṃ.",
  "tika-vin06t:672_0": "295. Etesu sikkhāpadesu methunarāgena vītikkame sati saṅghādisesena anāpatti. Tasmā",
  "tika-vin06t:672_1": "“kiṃ bhante aggadānanti. Methunadhamma”nti idaṃ kevalaṃ methunadhammassa vaṇṇabhaṇanatthaṃ",
  "tika-vin06t:672_2": "vuttaṃ, na methunadhammādhippāyena tadatthiyā vuttanti veditabbaṃ, parassa bhikkhuno",
  "tika-vin06t:672_3": "kāmapāricariyāya vaṇṇabhaṇane dukkaṭaṃ. “Yo te vihāre vasati, tassa aggadānaṃ dehī”ti",
  "tika-vin06t:672_4": "pariyāyavacanenapi dukkaṭaṃ. “Attakāmapāricariyāya vaṇṇaṃ bhāseyya. Yā mādisaṃ sīlavanta”nti",
  "tika-vin06t:672_5": "ca vuttattāti eke. Pañcasu aṅgesu sabbhāvā saṅghādisesovāti eke. Vicāretvā gahetabbaṃ.",
  "tika-vin06t:672_6": "Gaṇṭhipade pana “imasmiṃ sikkhāpadadvaye kāyasaṃsagge viya yakkhipetīsu duṭṭhullattakāmavacane",
  "tika-vin06t:672_7": "thullaccaya’nti vadanti. Aṭṭhakathāsu pana nāgata”nti likhitaṃ. “Ubhatobyañjanako",
  "tika-vin06t:672_8": "pana paṇḍakagatikovā”ti vadanti.",
  "tika-vin06t:673": "Attakāmapāricariyasikkhāpadavaṇṇanā niṭṭhitā.",
  "tika-vin06t:674": "5. Sañcarittasikkhāpadavaṇṇanā",
  "tika-vin06t:675": "297. Ahamhi duggatāti ahaṃ amhi duggatā. Ahaṃ khvayyoti ettha ayyoti bahuvacanaṃ hoti.",
  "tika-vin06t:676": "298. Oyācantīti nīcaṃ katvā deve yācanti. Āyācantīti uccaṃ katvā ādarena yācanti. Alaṅkārādīhi maṇḍito kesasaṃvidhānādīhi pasādhito. “Maṇḍitakaraṇe dukkaṭa”nti vadanti.",
  "tika-vin06t:677": "Padabhājanīyavaṇṇanā",
  "tika-vin06t:678": "303. Saha paridaṇḍena vattamānāti attho. Chandavāsinī nāma “piyā piyaṃ vasetī”ti pāḷi, purisaṃ vāsetīti adhippāyo. “Piyo piyaṃ vāsetī”ti aṭṭhakathā.",
  "tika-vin06t:679_0": "Taṃ kiriyaṃ sampādessatīti avassaṃ ārocentiyā ce ārocetīti attho. Dvinnaṃ mātāpitūnaṃ",
  "tika-vin06t:679_1": "ce āroceti, saṅghādisesoti vinayavinicchaye “vatthu oloketabba”nti vuttaṃ. Vatthumhi",
  "tika-vin06t:679_2": "ca “udāyitthero gaṇikāya ārocesī”ti vuttaṃ. Taṃ “mātādīnampi vadato visaṅketo natthī”ti",
  "tika-vin06t:679_3": "aṭṭhakathāvacanato nippayojanaṃ. Taṃ panetanti ācariyassa vacanaṃ. Māturakkhitaṃ",
  "tika-vin06t:679_4": "brūhīti pesitassa gantvā mātāpiturakkhitaṃ vadato tassa tassā māturakkhitabhāvepi",
  "tika-vin06t:679_5": "sati visaṅketameva, kasmā? “Piturakkhitādīsu aññataraṃ vadantassa visaṅketa”nti vuttattā",
  "tika-vin06t:679_6": "itarathā ādi-saddo niratthako siyā. Ekaṃ dasakaṃ itarena dasakena yojetvā pubbe sukkavissaṭṭhiyaṃ",
  "tika-vin06t:679_7": "vuttanayattā māturakkhitāya mātā attano dhītusantikaṃ pahiṇatīti gahetabbaṃ.",
  "tika-vin06t:680_0": "338. Anabhinanditvāti vacanamattameva, yadipi abhinandati, yāva sāsanaṃ nāroceti,",
  "tika-vin06t:680_1": "tāva “vīmaṃsito”ti na vuccati. Sāsanārocanakāleti āṇāpakassa sāsanavacanakkhaṇe.",
  "tika-vin06t:680_2": "Tatiyapade vuttanayenāti ekaṅgasampattiyā dukkaṭanti attho. Vatthugaṇanāya saṅghādisesoti",
  "tika-vin06t:680_3": "ubhayavatthugaṇanāya kira.",
  "tika-vin06t:681_0": "339. Catutthe anāpattīti ettha pana “paṭiggaṇhāti na vīmaṃsati na paccāharati, anāpattīti",
  "tika-vin06t:681_1": "ettha viya ‘gacchanto na sampādeti, āgacchanto visaṃvādetī’ti anāpattipāḷiyāpi bhavitabbanti",
  "tika-vin06t:681_2": "dassanatthaṃ vutta”nti vadanti, ekaccesu potthakesu “atthī”tipi.",
  "tika-vin06t:682": "Vinītavatthuvaṇṇanā",
  "tika-vin06t:683_0": "341. Alaṃvacanīyāti na vacanīyā, nivāraṇe alaṃ-saddo. Therapitā vadatīti jiṇṇapitā",
  "tika-vin06t:683_1": "vadatīti attho. Kiñcāpi ettha “itthī nāma manussitthī na yakkhī na petī na tiracchānagatā,",
  "tika-vin06t:683_2": "puriso nāma manussapuriso na yakkho”tiādi natthi, tathāpi kāyasaṃsaggādīsu “manussitthī”ti",
  "tika-vin06t:683_3": "itthīvavatthānassa katattā idhāpi manussitthī evāti paññāyati. Methunapubbabhāgattā",
  "tika-vin06t:683_4": "manussaubhatobyañjanako ca thullaccayavatthukova hoti, sesā manussapaṇḍakaubhatobyañjanakatiracchānagatapurisādayo",
  "tika-vin06t:683_5": "dukkaṭavatthukāva micchācārasāsanaṅgasambhavatoti veditabbaṃ. Yathāsambhavaṃ pana",
  "tika-vin06t:683_6": "vārā uddharitabbā. Paññattiajānane viya alaṃvacanīyabhāvājānanepi acittakatā veditabbā.",
  "tika-vin06t:683_7": "Duṭṭhullādīsupīti “imasmimpī”ti vuttameva hoti. “Lekhaṃ netvā paṭilekhaṃ ārocitassāpi",
  "tika-vin06t:683_8": "sañcarittaṃ natthi sañcarittabhāvamajānantassā”ti vadanti, vīmaṃsitvā gahetabbaṃ.",
  "tika-vin06t:684": "Sañcarittasikkhāpadavaṇṇanā niṭṭhitā.",
  "tika-vin06t:685": "6. Kuṭikārasikkhāpadavaṇṇanā",
  "tika-vin06t:686_0": "342. Yācanāti “detha dethā”ti codanā. Viññattīti iminā no atthoti viññāpanā. “Hatthakammaṃ",
  "tika-vin06t:686_1": "yācito upakaraṇaṃ, mūlaṃ vā dassatī”ti yācati, na vaṭṭatīti. Vaṭṭati senāsane obhāsaparikathādīnaṃ",
  "tika-vin06t:686_2": "laddhattāti eke. Anajjhāvutthakanti assāmikaṃ. Na āhaṭaṃ paribhuñjitabbanti “sūpodanaviññattidukkaṭaṃ",
  "tika-vin06t:686_3": "hotī”ti vuttaṃ. “Kiñcāpi garubhaṇḍappahonakesūti vuttaṃ, tathāpi yaṃ vatthuvasena",
  "tika-vin06t:686_4": "appaṃ hutvā agghavasena mahā haritālahiṅgulikādi, taṃ yācituṃ na vaṭṭatī”ti vadanti.",
  "tika-vin06t:687": "344. So kirāti isi. Tadā ajjhagamā tadajjhagamā.",
  "tika-vin06t:688_0": "348-9. Na hi sakkā yācanāya kātuṃ, tasmā sayaṃ yācitakehi upakaraṇehīti adhippāyo.",
  "tika-vin06t:688_1": "Byañjanaṃ sameti, na attho. Kasmā? Idha ubhayesaṃ adhippetattā, taṃ dassento “yasmā",
  "tika-vin06t:688_2": "panā”tiādimāha. Idha vuttanayenāti imasmiṃ sikkhāpadavibhaṅge vuttanayena. “Saññācikāyā”ti",
  "tika-vin06t:688_3": "vacanato karontenāpi, “parehi pariyosāpetī”ti vacanato kārāpentenāpi paṭipajjitabbaṃ.",
  "tika-vin06t:688_4": "Ubhopete kārakakārāpakā. Byañjanaṃ vilomitaṃ bhaveyya, “kārayamānenā”ti hi byañjanaṃ",
  "tika-vin06t:688_5": "“karontenā”ti vutte vilomitaṃ hoti atadatthattā. Na hi kārāpento nāma hoti. “Idha",
  "tika-vin06t:688_6": "vuttanayenāti desitavatthukapamāṇikanayena. Evaṃ sante ‘karontena vā kārāpentena",
  "tika-vin06t:688_7": "vā’ti vacanato karontenāpi parehi vippakataṃ vattabbanti ce, tadatthavissajjanatthaṃ",
  "tika-vin06t:688_8": "‘yadi panātiādimāhā”’ti anugaṇṭhipade vuttaṃ. “Saññācikāya kuṭiṃ karonto”ti vacanavasena",
  "tika-vin06t:688_9": "vuttaṃ. “Āyāmato ca vitthārato cā”ti avatvā vikappatthassa vā-saddassa gahitattā",
  "tika-vin06t:688_10": "ekatobhāgepi vaḍḍhite āpatti eva. Pamāṇayuttamañco kira navavidatthi. “‘Catuhatthavitthārā’ti",
  "tika-vin06t:688_11": "vacanena ‘tiriyaṃ tihatthā vā’ti vacanampi sameti ‘yattha pamāṇayutto’tiādisanniṭṭhānavacanāsambhavato”ti",
  "tika-vin06t:688_12": "vuttaṃ. Pamāṇato ūnatarampīti vitthārato catupañcahatthampi dīghato anatikkamitvā",
  "tika-vin06t:688_13": "vuttapamāṇameva desitavatthu. Adesitavatthuñhi karoto āpatti. Pamāṇātikkantā kuṭi",
  "tika-vin06t:688_14": "eva pamāṇātikkantaṃ kuṭiṃ kareyyāti vuttattā. “Thambhatulā”ti pāṭho. Anussāvanānayenāti",
  "tika-vin06t:688_15": "ettha “damiḷabhāsāyapi vaṭṭatī”ti vadanti.",
  "tika-vin06t:689_0": "353. Cārabhūmi gocarabhūmi. Na gahitāti na vāritā. Aṭṭhakathāyaṃ “kāraṇāya guttibandhanāgāraṃ,",
  "tika-vin06t:689_1": "akaraṇaṭṭhānaṃ vā dhammagandhikā hatthapādacchindanakā gandhikā”ti likhitaṃ. Dvīhi",
  "tika-vin06t:689_2": "balibaddehīti heṭṭhimakoṭiyā kira vuttato āvijjituṃ na sakkā chinnāvaṭattā, nigamanassāpi",
  "tika-vin06t:689_3": "atthappakāsanatthaṃ vuttanti veditabbaṃ. Pācinanti vatthu adhiṭṭhānaṃ. Tadatthāyāti",
  "tika-vin06t:689_4": "tacchanatthāya. Paṇṇasālampīti ullittāvalittakuṭimeva paṇṇacchadanaṃ. Teneva “sabhitticchadana”nti",
  "tika-vin06t:689_5": "vuttaṃ, alittaṃ kira sabbaṃ vaṭṭati. Pubbe thokaṃ ṭhapitaṃ puna vaḍḍhetvā. Tasminti",
  "tika-vin06t:689_6": "dvārabandhane vā vātapāne vā ṭhapite. Paṭhamamevāti ettha pattakāle evāti kira dhammasiritthero.",
  "tika-vin06t:689_7": "Upatissatthero ṭhapitakālevāti kira. Purimena lepassa aghaṭitattā dutiyena vattasīsena",
  "tika-vin06t:689_8": "katattā ubhinnampi anāpatti. Sace āṇattena kataṃ, “karoti vā kārāpeti vā”ti vacanato",
  "tika-vin06t:689_9": "āpatti ubhinnaṃ sati attuddesikatāya, asati mūlaṭṭhasseva. Heṭṭhimappamāṇasambhave",
  "tika-vin06t:689_10": "sati sabbamattikāmayaṃ kuṭiṃ karoto āpatti dukkaṭena saṅghādisesoti ācariyassa takko.",
  "tika-vin06t:690_0": "354. Chattiṃsa catukkāni nāma adesitavatthukacatukkaṃ desitavatthukacatukkaṃ pamāṇātikkantacatukkaṃ",
  "tika-vin06t:690_1": "pamāṇikacatukkaṃ adesitavatthukapamāṇātikkantacatukkaṃ desitavatthukapamāṇikacatukkanti",
  "tika-vin06t:690_2": "cha catukkāni, evaṃ samādisativārādīsupi pañcasūti chattiṃsa. Āpattibhedadassanatthanti",
  "tika-vin06t:690_3": "ettha yasmā “sārambhe ce, bhikkhu, vatthusmiṃ aparikkamane…pe… saṅghādiseso”ti mātikāyaṃ",
  "tika-vin06t:690_4": "avisesena vuttattā sārambhaaparikkamanepi saṅghādisesovāti micchāgāhavivajjanatthaṃ",
  "tika-vin06t:690_5": "āpattibhedo dassito, tasmā vuttānīti adhippāyo. Vibhaṅge evaṃ avatvā kimatthaṃ mātikāyaṃ",
  "tika-vin06t:690_6": "dukkaṭavatthu vuttanti ce? Bhikkhū abhinetabbā vatthudesanāya, tehi bhikkhūhi vatthu",
  "tika-vin06t:690_7": "desetabbaṃ. Kīdisaṃ? Anārambhaṃ saparikkamanaṃ, netaraṃ, itarasmiṃ “sārambhe ce bhikkhu",
  "tika-vin06t:690_8": "vatthusmiṃ aparikkamane”ti evaṃ ānisaṃsavasena āgatattā vuttaṃ. Yasmā vatthu nāma",
  "tika-vin06t:690_9": "atthi sārambhaṃ, atthi anārambhaṃ, atthi saparikkamanaṃ, atthi aparikkamanaṃ, atthi",
  "tika-vin06t:690_10": "sārambhaṃ saparikkamanaṃ, atthi sārambhaṃ aparikkamanaṃ, atthi anārambhaṃ saparikkamanaṃ,",
  "tika-vin06t:690_11": "atthi anārambhaṃ aparikkamananti bahuvidhattā vatthu desetabbaṃ anārambhaṃ saparikkamanaṃ,",
  "tika-vin06t:690_12": "netaranti vuttaṃ hoti. Kimatthikā panesā desanāti ce? Garukāpattipaññāpanahetuparivajjanupāyatthā.",
  "tika-vin06t:690_13": "Vatthudesanāya hi garukāpattipaññāpanahetuttā akataviññatti gihīnaṃ pīḷājananena",
  "tika-vin06t:690_14": "attadukkhaparadukkhahetubhūto ca sārambhabhāvoti ete vatthudesanāpadesena upāyena",
  "tika-vin06t:690_15": "parivajjitā honti. Na hi bhikkhu akappiyakuṭikaraṇatthaṃ gihīnaṃ vā pīḷānimittaṃ",
  "tika-vin06t:690_16": "sārambhavatthu. Kuṭikaraṇatthaṃ vā vatthuṃ desentīti paṭhamameva sādhitametaṃ. Vomissakāpattiyoti",
  "tika-vin06t:690_17": "dukkaṭasaṅghādisesamissakāpattiyo.",
  "tika-vin06t:691": "355. Tattha “dvīhi saṅghādisesehī”ti vattabbe “dvinnaṃ saṅghādisesenā”ti vibhattibyattayena, vacanabyattayena ca vuttaṃ. “Āpatti dvinnaṃ saṅghādisesāna”ntipi pāṭho.",
  "tika-vin06t:692_0": "364. Na ghaṭayati chadanalepābhāvato, anāpatti, taṃ parato sādhiyati. Chadanameva",
  "tika-vin06t:692_1": "sandhāya ullittāvalittatā vuttāti. “Kukkuṭacchikagehaṃ vaṭṭatīti vatvā puna chadanaṃ",
  "tika-vin06t:692_2": "daṇḍakehītiādinā nayena taṃ dassentehi tiṇapaṇṇacchadanākuṭikāva vuttā. Tattha chadanaṃ",
  "tika-vin06t:692_3": "daṇḍakehi dīghato tiriyañca jālaṃ viya bandhitvā tiṇehi vā paṇṇehi vā chādetuṃ ullittādibhāvo",
  "tika-vin06t:692_4": "chadanameva sandhāya vuttoti yuttamidaṃ. Tasmā mattikāmayaṃ bhittiṃ vaḍḍhāpetvā upari",
  "tika-vin06t:692_5": "ullittaṃ vā avalittaṃ vā ubhayaṃ vā bhittiyā ghaṭitaṃ karontassa āpatti eva vināpi",
  "tika-vin06t:692_6": "bhittilepenā”ti likhitaṃ. “‘So ca chadanameva sandhāyā’ti padhānavasena vuttaṃ, na",
  "tika-vin06t:692_7": "heṭṭhābhāgaṃ paṭikkhitta”nti vadanti, vīmaṃsitabbaṃ. Etthāti tiṇakuṭikāya. Yathāsamādiṭṭhāyāti",
  "tika-vin06t:692_8": "yathāvuttappakāranti adhippāyo. “Āpatti kārukānaṃ tiṇṇaṃ dukkaṭāna”ntiādimhi so suṇātichakkampi",
  "tika-vin06t:692_9": "labbhati. Ubhayattha samādiṭṭhattā āṇāpakassa anāpatti. Āṇattassa yathā samādiṭṭhaṃ",
  "tika-vin06t:692_10": "āṇāpakena, tathā akaraṇapaccayā dukkaṭaṃ. Sace “ahampettha vasāmī”ti attuddesampi",
  "tika-vin06t:692_11": "karoti, saṅghādisesova. “Kuṭiṃ karothā”ti avisesena vuttaṭṭhāne pana āṇāpakassāpi",
  "tika-vin06t:692_12": "saṅghādiseso acittakattā sikkhāpadassa.",
  "tika-vin06t:693_0": "Ahañca vasissāmīti ettha parassa yassa kassaci uddiṭṭhassa abhāvā āpatti eva “karontassa",
  "tika-vin06t:693_1": "vā”ti niyamitattā, anāpatti avibhattattā. “Idha paññattijānanamattameva citta”nti",
  "tika-vin06t:693_2": "ca likhitaṃ. Anugaṇṭhipade pana ahañca vasissāmīti ettha yo “mayhaṃ vāsāgārañca bhavissatī”ti",
  "tika-vin06t:693_3": "icchati, tassāpatti. Yo pana uposathāgāraṃ icchati, tassa anāpatti, tasmā “ubhayaṃ",
  "tika-vin06t:693_4": "sametī”ti vatvā ca “vinayavinicchaye āgate garuke ṭhātabba”nti vacanato mahāpaccarivādato",
  "tika-vin06t:693_5": "itaro pacchā vattabboti ce? Na, balavattā. “Vāsāgāraṃ ṭhapetvā sabbattha, anāpattī”ti",
  "tika-vin06t:693_6": "vacanato, bhojanasālādīnampi atthāya iminā katattā saṅkarā jātā. Yathā – dve tayo",
  "tika-vin06t:693_7": "“ekato vasissāmā”ti karonti, rakkhati tāvāti ettha viya. “Idaṃ ṭhānaṃ vāsāgāraṃ bhavissati,",
  "tika-vin06t:693_8": "idaṃ uposathāgāra”nti vibhajitvā katepi āpatti eva. Dvīsu mahāpaccarivādo balavā,",
  "tika-vin06t:693_9": "tasmā “pacchā vutto”tiādinā atīva papañcitaṃ. Kiṃ tena. “Attanā vippakataṃ attanā",
  "tika-vin06t:693_10": "ca parehi ca pariyosāpetī”tiādinā nayena aparānipi catukkāni yathāsambhavaṃ yojetvā",
  "tika-vin06t:693_11": "dassetabbāni, leṇādīsu kiñcāpi saṅghādisesena anāpatti, akataviññattiyā sati tappaccayā āpatti eva.",
  "tika-vin06t:694": "Kuṭikārasikkhāpadavaṇṇanā niṭṭhitā.",
  "tika-vin06t:695": "7. Vihārakārasikkhāpadavaṇṇanā",
  "tika-vin06t:696": "366. Sattame vā-saddo avadhāraṇatthoti veditabbo.",
  "tika-vin06t:697": "Vihārakārasikkhāpadavaṇṇanā niṭṭhitā.",
  "tika-vin06t:698": "8. Paṭhamaduṭṭhadosasikkhāpadavaṇṇanā",
  "tika-vin06t:699_0": "380. Sāvakena pattabbanti pakatisāvakaṃ sandhāya vuttaṃ, na aggasāvakaṃ. Yathūpanissayayathāpuggalavasena",
  "tika-vin06t:699_1": "“tisso vijjā”tiādi vuttaṃ. Kenaci sāvakena tisso vijjā, kenaci catasso paṭisambhidā,",
  "tika-vin06t:699_2": "kenaci cha abhiññā, kenaci kevalo navalokuttaradhammoti evaṃ visuṃ visuṃ yathāsambhavaṃ",
  "tika-vin06t:699_3": "vuttanti veditabbaṃ.",
  "tika-vin06t:700_0": "382. “Ye te bhikkhū suttantikā”tiādivacanato dharamānepi bhagavati piṭakattayaparicchedo",
  "tika-vin06t:700_1": "atthīti siddhaṃ. Dhammakathikāti ābhidhammikā ratiyā acchissantītiādi āyasmato dabbassa",
  "tika-vin06t:700_2": "nesaṃ tiracchānakathāya ratiniyojanaṃ viya dissati, na tathā daṭṭhabbaṃ. Suttantikādisaṃsaggato",
  "tika-vin06t:700_3": "tesaṃ suttantikādīnaṃ phāsuvihārantarāyaṃ, tesampi tiracchānakathāratiyā abhāvena",
  "tika-vin06t:700_4": "anabhirativāsaṃ, tato nesaṃ sāmaññā cāvanañca parivajjanto evaṃ cintesīti daṭṭhabbaṃ.",
  "tika-vin06t:700_5": "“Nimmitānaṃ dhammatāti sāvakehi nimmitānaṃyeva, na buddhehī”ti vadanti. “Sādhakatamaṃ",
  "tika-vin06t:700_6": "karaṇa”nti evaṃ vutte karaṇattheyeva tatiyāvibhattīti attho.",
  "tika-vin06t:701_0": "383-4. Yanti yena. “Kattāti kattā, na kattā”ti likhitaṃ. “Bhariyaṃ viya maṃ ajjhācaratī”ti",
  "tika-vin06t:701_1": "vadantiyā balavatī codanā. Tena hīti ettha yathā chupanamatte vippaṭisārīvatthusmiṃ",
  "tika-vin06t:701_2": "kāyasaṃsaggarāgasambhavā apucchitvā eva saṅghādisesaṃ paññāpesi, tatheva pubbevassā",
  "tika-vin06t:701_3": "dussīlabhāvaṃ ñatvā vuttanti veditabbaṃ. Yadi tāva bhūtāya paṭiññāya nāsitā, thero",
  "tika-vin06t:701_4": "kārako hoti. Atha abhūtāya, bhagavatā “nāsethā”ti na vattabbaṃ, vuttañca, tasmā vuttaṃ",
  "tika-vin06t:701_5": "“yadi tāva paṭiññāya nāsitā, thero kārako hotī”ti.",
  "tika-vin06t:702_0": "Atha appaṭiññāyāti “ayyenamhi dūsitā”ti imaṃ paṭiññaṃ vinā eva tassā pakatidussīlabhāvaṃ",
  "tika-vin06t:702_1": "sandhāya nāsitā, thero akārako hoti. Abhayagirivāsinopi attano suttaṃ vatvā “tumhākaṃ",
  "tika-vin06t:702_2": "vāde thero kārako”ti vadanti, kasmā? Dukkaṭaṃ musāvādapaccayā liṅganāsanāya anāsetabbattā.",
  "tika-vin06t:702_3": "Pārājikasseva hi liṅganāsanāya nāsetabbā. “Nāsethā”ti ca vuttattā pārājikāva jātā,",
  "tika-vin06t:702_4": "sā kiṃ sandhāya, tato thero kārako āpajjati. “Sakāya paṭiññāya nāsethā”ti vutte pana",
  "tika-vin06t:702_5": "apārājikāpi attano vacanena nāsetabbā jātāti adhippāyo. Mahāvihāravāsinopi attano",
  "tika-vin06t:702_6": "suttaṃ vatvā “tumhākaṃ vāde thero kārako”ti ca vadanti. Kasmā? “Sakāya paṭiññāya",
  "tika-vin06t:702_7": "nāsethā”ti hi vutte paṭiññāya bhūtatā āpajjati “nāsethā”ti vacanato. Bhūtāyeva hi",
  "tika-vin06t:702_8": "paṭiññāya nāsetabbā hoti, nābhūtāyāti adhippāyo. Purimanayeti dukkaṭavāde. Purimo",
  "tika-vin06t:702_9": "yuttivasena pavatto, pacchimo pāḷivacanavasena pavattoti veditabbo.",
  "tika-vin06t:703_0": "385-6. Pītisukhehīti ettha “sukhenā”ti vattabbe pītiggahaṇaṃ tatiyajjhānasukhaṃ,",
  "tika-vin06t:703_1": "kāyikañca apanetuṃ sampayuttapītiyā vuttaṃ. Sace cuditakavasena kataṃ amūlakaṃ nāma,",
  "tika-vin06t:703_2": "“anajjhāpannaṃ akata”nti vadeyya, ime karissanti, tasmā “tādisaṃ diṭṭhasaññī hutvā",
  "tika-vin06t:703_3": "codetī”ti pāṭho. “Etena nayena sutamutaparisaṅkitānipi vitthārato veditabbānī”ti",
  "tika-vin06t:703_4": "pāṭho. “Catunnaṃ aññatarenā”ti pātimokkhuddese eva āgate gahetvā vuttaṃ, itaresaṃ",
  "tika-vin06t:703_5": "aññatarenāpi anuddhaṃsentassa saṅghādisesovāti no takkoti ācariyo. Bhikkhubhāvā hi",
  "tika-vin06t:703_6": "cāvanasamatthato. “Samīpe ṭhatvā”ti vacanato parammukhā codentassa, codāpentassa",
  "tika-vin06t:703_7": "vā sīsaṃ na eti. Diṭṭhañce sutena parisaṅkitena codeti codāpeti, sutaparisaṅkitaṃ",
  "tika-vin06t:703_8": "vā diṭṭhādīhi codite vā codāpite vā sīsaṃ eti eva amūlakena coditattā. Vuttañhetaṃ",
  "tika-vin06t:703_9": "“diṭṭhassa hoti pārājikaṃ dhammaṃ ajjhāpajjanto, tañce codeti ‘suto mayā…pe… saṅghādisesassā”ti.",
  "tika-vin06t:703_10": "“Asuddho hoti puggalo aññataraṃ pārājikaṃ dhammaṃ ajjhāpanno, tañce asuddhadiṭṭhi",
  "tika-vin06t:703_11": "samāno anokāsaṃ kārāpetvā cāvanādhippāyo vadeti, āpatti dukkaṭassa. Okāsaṃ kārāpetvā",
  "tika-vin06t:703_12": "cāvanādhippāyo vadeti, anāpattī”ti iminā na-samentaṃ viya khāyati, kathaṃ? Diṭṭhassa",
  "tika-vin06t:703_13": "hoti pārājikaṃ dhammaṃ ajjhāpajjanto nāma asuddho puggalo hoti, “aññatarasmiṃ asuddhadiṭṭhi",
  "tika-vin06t:703_14": "samāno tañce codeti ‘suto mayā pārājikaṃ dhammaṃ ajjhāpannosī’ti, āpatti vācāya vācāya",
  "tika-vin06t:703_15": "saṅghādisesassā”ti vacanato purimanayenāpatti. “Cāvanādhippāyo vadeti, āpatti dukkaṭassā”ti",
  "tika-vin06t:703_16": "vacanato pacchimanayena saṅghādisesena āpattīti dve pāḷinayā aññamaññaṃ viruddhā",
  "tika-vin06t:703_17": "viya dissanti, na ca viruddhaṃ buddhā kathayanti, tasmā ettha yutti pariyesitabbā.",
  "tika-vin06t:703_18": "Aṭṭhakathācariyā tāvāhu “samūlakena vā saññāsamūlakena vā codentassa anāpatti, amūlakena",
  "tika-vin06t:703_19": "vā pana saññāamūlakena vā codentassa āpattī”ti. Tassattho – dassanasavanaparisaṅkanamūlena",
  "tika-vin06t:703_20": "samūlakena vā tadabhāvena amūlakenāpi saññāsamūlakena vā codentassa anāpatti, dassanādimūlābhāvena",
  "tika-vin06t:703_21": "amūlakena vā tabbhāvena samūlakenāpi saññāamūlakena vā codentassa āpatti, tasmā diṭṭhassa hoti.",
  "tika-vin06t:704_0": "Pārājikaṃ dhammaṃ ajjhāpajjantotiādimhi dassanamūlena samūlakenāpi “suto mayā”ti",
  "tika-vin06t:704_1": "vacanato saññāamūlakena vā codeti, āpatti saṅghādisesassa. Tadatthassa āvibhāvatthaṃ",
  "tika-vin06t:704_2": "“diṭṭhe vematiko”tiādi vārā vuttāti veditabbā.",
  "tika-vin06t:705_0": "Asuddho hoti puggalobhiādimhi pana samūlakena, saññāsamūlakena vā coditattā anāpattīti.",
  "tika-vin06t:705_1": "Evamevaṃ pana tadatthadīpanatthaṃ te vārā vuttā. Tattha hi “adiṭṭhassa hotī”tiādivārā",
  "tika-vin06t:705_2": "amūlakena codentassa āpatti hotīti dassanatthaṃ vuttā. “Diṭṭhe vematiko”tiādinā saññāamūlakena",
  "tika-vin06t:705_3": "codentassa āpatti hotīti dassanatthaṃ vuttā. Aññathā “diṭṭhassa hoti, diṭṭhe vematiko”tiādivārā",
  "tika-vin06t:705_4": "nibbisesā bhaveyyuṃ. Idaṃ panettha sanniṭṭhānaṃ-yathā asuddhaṃ puggalaṃ anokāsaṃ",
  "tika-vin06t:705_5": "kārāpetvā codentassa dukkaṭaṃ, akkosādhippāyassa ca omasavādena dukkaṭassa, tathā",
  "tika-vin06t:705_6": "asuddhadiṭṭhikopi asuddhaṃ asuddhadiṭṭhi amūlakena codeti, āpatti. Samūlakena vā",
  "tika-vin06t:705_7": "codeti, anāpattīti taṃ sanniṭṭhānaṃ yathā “anāpatti suddhe asuddhadiṭṭhissa asuddhe",
  "tika-vin06t:705_8": "asuddhadiṭṭhissā”ti iminā saṃsandati, tathā gahetabbaṃ. Aññathā yutti pariyesitabbā.",
  "tika-vin06t:706_0": "Sīlasampannoti ettha “dussīlassa vacanaṃ appamāṇaṃ. Bhikkhunī hi bhikkhumhi anissarā,",
  "tika-vin06t:706_1": "tasmā ukkaṭṭhanaye vidhiṃ sandhāya therena vuttaṃ. Dutiyattherena bhikkhunī ajānitvāpi",
  "tika-vin06t:706_2": "codeti, sikkhamānādayo vā codenti, tesaṃ sutvā bhikkhū eva vicāretvā tassa paṭiññāya",
  "tika-vin06t:706_3": "kārenti. Ko ettha dosoti idaṃ sandhāya vuttaṃ. Tatiyena titthiyānaṃ vacanaṃ sutvāpi",
  "tika-vin06t:706_4": "bhikkhū eva vicārenti, tasmā na koci na labhatīti evaṃ sabbaṃ sametīti apare”ti vuttaṃ.",
  "tika-vin06t:706_5": "Tiṃsāni tiṃsavantāni. Anuyogoti paṭivacanaṃ. Ehitīti āgamissati. Diṭṭhasantānenāti",
  "tika-vin06t:706_6": "diṭṭhanayena, diṭṭhavidhānenāti adhippāyo. Patiṭṭhāyāti patiṭṭhaṃ labhitvā. Ṭhāneti lajjiṭṭhāne.",
  "tika-vin06t:707_0": "Gāhanti “ahaṃ codessāmī”ti attādānaggahaṇaṃ. Cetanāti attādānaggahaṇacetanā. Vohāroti",
  "tika-vin06t:707_1": "ito, etto ca ñatvā pakāsanaṃ. Paṇṇattīti nāmapaññatti. Yā vacīghosārammaṇassa sotadvārappavattaviññāṇasantānassa",
  "tika-vin06t:707_2": "anantaraṃ uppannena upaladdhapubbasaṅketena manodvāraviññāṇena viññāyati, yassā viññātattā",
  "tika-vin06t:707_3": "tadattho paramattho vā aparamattho vā tatiyavāraṃ uppannena manoviññāṇena viññāyatīti",
  "tika-vin06t:707_4": "nāmādīhi chahi byañjanehi pāḷiyā pakāsitā, sā “vijjamānapaññatti avijjamānapaññattī”tiādinā",
  "tika-vin06t:707_5": "chadhā ācariyehi dassitā. Tabbhāgiyabhāvo atabbhāgiyabhāvo ca nipphannadhammasseva",
  "tika-vin06t:707_6": "yujjati, na paññattiyā adhikaraṇīyavatthuttā, adhikaraṇe pavattattā ca adhikaraṇo",
  "tika-vin06t:707_7": "mañcaṭṭhe mañcopacāro viyāti ca. “Pariyāyenāti amūlakā nāmapaññatti natthi. Pariyāyamattaṃ,",
  "tika-vin06t:707_8": "sabhāvato natthi. Abhidhānamattameva, abhidheyyaṃ natthī”ti ca likhitaṃ. Idhevāti",
  "tika-vin06t:707_9": "imasmiṃ eva sikkhāpade. Na sabbatthāti vivādādhikaraṇādīsu. Kasmā? Na hītiādi. Vivādādhikaraṇādīnamatthitā",
  "tika-vin06t:707_10": "viya amūlakaṃ adhikaraṇaṃ natthīti. Pubbe vuttasamathehīti “yaṃ adhikicca samathā",
  "tika-vin06t:707_11": "vattantī”ti vuttasamathehīti adhippāyo. Apica sabhāvato natthīti appaṭiladdhasabhāvattā",
  "tika-vin06t:707_12": "vuttaṃ. Anuppannaṃ viya viññāṇādi. Na hi vivādādīnaṃ paṇṇatti adhikaraṇaṭṭhoti paṇṇattiṃ",
  "tika-vin06t:707_13": "adhikicca samathā na pavattanti, tasmā na tassā adhikaraṇīyatāti na vivādādīnaṃ paṇṇatti",
  "tika-vin06t:707_14": "adhikaraṇaṭṭhoti adhippāyo. Hoti cettha –",
  "tika-vin06t:708": "“Pārājikāpatti amūlikā ce,",
  "tika-vin06t:709": "Paṇṇattimattā phalamaggadhammā;",
  "tika-vin06t:710": "Catutthapārājikavatthubhūtā,",
  "tika-vin06t:711": "Paṇṇattimattāva siyuṃ tatheva.",
  "tika-vin06t:712": "“Tato dvidhā maggaphalādidhammā,",
  "tika-vin06t:713": "Siyuṃ tathātītamanāgatañca;",
  "tika-vin06t:714": "Paṇṇattichakkaṃ na siyā tato vā,",
  "tika-vin06t:715": "Pariyāyato sammutivādamāhā”ti.",
  "tika-vin06t:716": "Anuvadantīti akkosanti. Kiccayatāti karaṇīyatā. Taṃ katamanti ce? Apalokanakammantiādi. Kiccanti viññattisamuṭṭhāpakacittaṃ kira adhippetaṃ.",
  "tika-vin06t:717_0": "387. Sutādīnaṃ abhāvena amūlakattanti ettha yo disvāpi “diṭṭhosi mayā”ti vattuṃ asakkonto",
  "tika-vin06t:717_1": "attano diṭṭhaniyāmeneva “sutosi mayā”ti vadati. Tassa tasmiṃ asuddhadiṭṭhittā āpatti,",
  "tika-vin06t:717_2": "idha pana yo pubbe sutvā anāpatti, pacchā taṃ vissaritvā suddhadiṭṭhi eva samāno",
  "tika-vin06t:717_3": "vadati, taṃ sandhāya vuttaṃ. “Esa nayo sabbatthāti apare”ti vuttaṃ. Jeṭṭhabbatiko",
  "tika-vin06t:717_4": "kākekappaṭivattā. Yadaggenāti yāvatā, yadā vā. No kappetītiādi vematikābhāvadīpanatthameva",
  "tika-vin06t:717_5": "vuttanti dasseti. Tena vematikova nassarati sammuṭṭho nāmāti āpajjati, taṃ na yuttaṃ",
  "tika-vin06t:717_6": "tadanantarabhāvato, tasmā dutiyattheravādo pacchā vutto.",
  "tika-vin06t:718_0": "389. Sabbatthāti sabbaaṭṭhakathāsu. Okāsakammanti okāsakaraṇaṃ. “Okāsena kammaṃ okāsakamma”nti",
  "tika-vin06t:718_1": "likhitaṃ. Asūriyaṃ passati kaññāti ettha yathā kaññā sūriyaṃ na passatīti bhavati,",
  "tika-vin06t:718_2": "evaṃ “anokāsaṃ kāretvā”ti vutte okāsaṃ na kāretvāti hoti.",
  "tika-vin06t:719": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin06t:720": "9. Dutiyaduṭṭhadosasikkhāpadavaṇṇanā",
  "tika-vin06t:721_0": "391. Veḷuvaneyevāti idaṃ tehi vuttavelaṃ sandhāya vuttaṃ. “Pubbe mayaṃ āvuso sutena",
  "tika-vin06t:721_1": "avocumhā”ti “amhehi sā ussāhitā kupitehi anattamanehī”tiādivacanaṃ sandhāya vuttaṃ,",
  "tika-vin06t:721_2": "aññabhāgassa idanti manussabhikkhubhāvato aññabhāgassa tiracchānachagalakabhāgassa",
  "tika-vin06t:721_3": "idaṃ chagalakajātaṃ adhikaraṇaṃ. Aññabhāgo vā assa atthīti so tiracchānachagalakabhāvasaṅkhāto",
  "tika-vin06t:721_4": "aññabhāgo assa chagalakassa atthīti svāyaṃ chagalako aññabhāgiyaṃ adhikaraṇaṃ nāma.",
  "tika-vin06t:722_0": "Tattha paṭimāya sarīraṃ, silāputtakassa sarīranti nidassanaṃ, paṭhamaṃ panettha nibbacanaṃ",
  "tika-vin06t:722_1": "jātipadatthotivādīnaṃ matena vuttaṃ. Sā hi sāmibhāvena, niccabhāvena ca padhānattā",
  "tika-vin06t:722_2": "sattisabhāve ṭhitā. Tabbiparītakattā byattākati jātiyo tu padattho iti imassa suttassa",
  "tika-vin06t:722_3": "vasena dutiyaṃ nibbacanaṃ vuttanti veditabbaṃ. Nāmakaraṇasaññāya ādhāroti ettha nāmameva",
  "tika-vin06t:722_4": "nāmakaraṇaṃ. Nāmaṃ karontānaṃ saññā nāmakaraṇasaññā, tassā. Manussajātiko chagalakajātiādhāro",
  "tika-vin06t:722_5": "nāma. Na hi taṃ nāmaṃ kacchapalomaṃ viya anādhāranti adhippāyo. Taṃ pana chagalakassa",
  "tika-vin06t:722_6": "dabboti dinnanāmaṃ “deso”ti vuccati. Tasmā theraṃ amūlakenātiādinā aññampi vatthuṃ",
  "tika-vin06t:722_7": "therassa lissati silissati vohāramatteneva, na atthato, īsakaṃ allīyatīti lesoti",
  "tika-vin06t:722_8": "adhippāyo. Yasmā desalesā atthato ninnānākaraṇā, tasmā “kañcidesaṃ lesamattaṃ upādāyā”ti",
  "tika-vin06t:722_9": "uddharitvā “dasa lesā jātileso”tiādi vuttanti veditabbaṃ. Yathā nidāne, evaṃ sikkhāpadapaññattiyampi",
  "tika-vin06t:722_10": "mātikāyampi ayamevattho. Yasmā aññabhāgiyassa adhikaraṇassāti chagalakassa. Kañcidesaṃ",
  "tika-vin06t:722_11": "lesamattaṃ upādāyāti dabboti nāmaṃ upādāyāti ayamattho aṭṭhuppattivaseneva āvibhūto,",
  "tika-vin06t:722_12": "tasmā na vibhatto. Kiñca bhiyyo aniyamattā. Na hi mettiyabhūmajakānaṃ viya sabbesampi",
  "tika-vin06t:722_13": "chagalakameva aññabhāgiyaṃ adhikaraṇaṃ hoti. Aññaṃ gomahiṃ sādikampi hoti, na ca",
  "tika-vin06t:722_14": "mettiyabhūmajakā viya sabbepi nāmalesamattameva upādiyanti. Aññampi jātilesādiṃ upādiyanti,",
  "tika-vin06t:722_15": "tasmā aniyamattā ca yathāvuttanayena na vibhattaṃ. Kiñca bhiyyo tathā vutte chagalakasseva",
  "tika-vin06t:722_16": "aññabhāgiyatā sambhavati, na aññassa, yena sova dassito. Leso ca nāma lesova, na",
  "tika-vin06t:722_17": "jātiādi, yena sova dassitoti evaṃ micchāgāhappasaṅgato ca tathā na vibhatto.",
  "tika-vin06t:723_0": "393. Aññabhāgiyassāti cuditakato aññassa. Adhikaraṇassāti manussassa vā amanussassa",
  "tika-vin06t:723_1": "vā tiracchānagatassa vāti evaṃ vattabbaṃ. Evañhi vutte manussādīnaṃyeva jātilesādayo",
  "tika-vin06t:723_2": "vuttā honti, aññathā catunnaṃ adhikaraṇānaṃ te āpajjanti “adhikaraṇassa kañci desaṃ",
  "tika-vin06t:723_3": "lesamatta”nti sāmivacanaṃ pubbaṅgamaṃ uddiṭṭhattāti ce? Na, nāmassa viya jātiādīnaṃ",
  "tika-vin06t:723_4": "manussādīnaṃ ādhārabhāvaniyamasambhavato, adhikaraṇabhāvāniyamatoti vuttaṃ hoti.",
  "tika-vin06t:723_5": "Niyame ca sati jātiyā ādhāro jāti, liṅgassa ca liṅgaṃ, āpattiyā ca āpanno ādhāro,",
  "tika-vin06t:723_6": "viruddhānampi asamādinnānampi pattacīvarānaṃ sāmiko ādhāro, yena adhikaraṇasaṅkhyaṃ",
  "tika-vin06t:723_7": "gaccheyyāti āpajjatīti adhikaraṇassāti padaṃ abhājetabbameva bhaveyyāti na uddharitabbaṃ",
  "tika-vin06t:723_8": "siyā, uddharitabbaṃ. Tasmā “adhikaraṇanti vacanasāmaññato”tiādi sabbaṃ vattabbaṃ.",
  "tika-vin06t:723_9": "Apākaṭā ito aññatra dassitaṭṭhānābhāvato. Jānitabbā ca vinayadharehi yasmā aññathā",
  "tika-vin06t:723_10": "parivāre “vivādādhikaraṇaṃ catunnaṃ adhikaraṇānaṃ vivādādhikaraṇaṃ bhajatī”tiādinā",
  "tika-vin06t:723_11": "nayena anāgataṭṭhāne “kasmā”ti vutte kāraṇaṃ na paññāyeyya, tasmā tesaṃ tabbhāgiyatā",
  "tika-vin06t:723_12": "ca aññabhāgiyatā ca jānitabbā vinayadharehi. Tāsu hi viññātāsu vivādādhikaraṇaṃ vivādādhikaraṇaṃ",
  "tika-vin06t:723_13": "bhajati. Kasmā? Tabbhāgiyattā. Itaraṃ na bhajati aññabhāgiyattāti sukhakāraṇato paññāyanti,",
  "tika-vin06t:723_14": "tasmā vacanasāmaññato laddhaṃ adhikaraṇaṃ nissāyātiādi. Tattha yasmā āpattaññabhāgiyaṃ",
  "tika-vin06t:723_15": "mahāvisayaṃ, itarehi asadisaniddesañca, tasmā taṃ adhikaraṇapariyāpannampi samānaṃ",
  "tika-vin06t:723_16": "visuṃ vuttaṃ “āpattaññabhāgiyaṃ vā hotī”ti. Adhikaraṇapariyāpannattā ca “adhikaraṇaññabhāgiyaṃ",
  "tika-vin06t:723_17": "vā”ti ettha vuttanti veditabbaṃ. Tatthāpi mahāvisayattā, mātikāyaṃ āgatattā ca paṭhamaṃ",
  "tika-vin06t:723_18": "aññabhāgiyatā vuttā, pacchā tabbhāgiyatāti veditabbā. Tattha yasmā adhikaraṇaññabhāgiyavacanena",
  "tika-vin06t:723_19": "atthāpattinayena siddhaṃ. Adhikaraṇaṃ tabbhāgiyaṃ, tasmā “adhikaraṇaṃ tabbhāgiyaṃ",
  "tika-vin06t:723_20": "hotī”ti evaṃ uddesaṃ akatvā “kathaṃ adhikaraṇaṃ adhikaraṇassa tabbhāgiyaṃ hotī”ti",
  "tika-vin06t:723_21": "pucchāpubbaṅgamaniddeso kato. Tatthāpi āpattādhikaraṇassa aññabhāgiyatā kiñcāpi pārājikena",
  "tika-vin06t:723_22": "anuddhaṃsibhādhikārattā pārājikānaṃyeva vasena vuttā, atha kho sesāpattikkhandhavasenāpi",
  "tika-vin06t:723_23": "veditabbā. Yā ca sā codanā “asuko nāma bhikkhu saṅghādisesaṃ ajjhāpajjanto diṭṭho",
  "tika-vin06t:723_24": "hotī”tiādikā, tattha “saṅghādisese thullaccayadiṭṭhi hoti, dubbhāsite saṅghādisesadiṭṭhi",
  "tika-vin06t:723_25": "hotī”ti evamādikā vinaye apakataññutāya, taṃtaṃvatthusarikkhatāya vā vuttāti veditabbā.",
  "tika-vin06t:723_26": "Sabbatthāpi “pārājikadiṭṭhi hotī”ti na vuttaṃ. Tathāsaññino anāpattito. “Tabbhāgiyavicāraṇāya”nti",
  "tika-vin06t:723_27": "tabbhāgiyapadaniddese aññabhāgiyatāyapi niddiṭṭhattā vuttaṃ.",
  "tika-vin06t:724_0": "Vatthusabhāgatāyāti anuvādavatthusabhāgatāyāti attho. Aññathā “catasso vipattiyo”ti",
  "tika-vin06t:724_1": "vacanaṃ virujjheyya. Sabhāvasarikkhāsarikkhato cāti sabhāvena sadisāsadisato. Tattha",
  "tika-vin06t:724_2": "jhānādivatthuvisabhāgatāyapi sabhāvasarikkhatāya uttarimanussadhammapārājikāpatti",
  "tika-vin06t:724_3": "tasseva tabbhāgiyāva hoti. Tathā vatthuvasena anuvādādhikaraṇaṃ, kiccādhikaraṇañca",
  "tika-vin06t:724_4": "pāṭekkaṃ catubbidhampi vuttaññabhāgiyaṃ na jātaṃ, tasmā tadaññabhāgiyatāya viditāya",
  "tika-vin06t:724_5": "tabbhāgiyatā pāriyesayuttiyā avuttāpi sijjhatīti katvā “aññabhāgiyameva paṭhamaṃ",
  "tika-vin06t:724_6": "niddiṭṭha”ntipi vattuṃ yujjati. Ekaṃsena tabbhāgiyaṃ na hotīti sarikkhavasena arahattaṃ",
  "tika-vin06t:724_7": "āpatti anāpattīti vivādasabbhāvato abyākatabhāvena vivādādhikaraṇassapi aññabhāgiyaṃ",
  "tika-vin06t:724_8": "siyā, pāḷiyaṃ āpattādhikaraṇassa vuttattā evaṃ vuttaṃ, ādito paṭṭhāyāti “aññabhāgiyassa",
  "tika-vin06t:724_9": "adhikaraṇassā”ti ito paṭṭhāya. “Methunarāgena manussaviggaho dosenātiādinā sarikkhato",
  "tika-vin06t:724_10": "cā”ti likhitaṃ. Taṃ vatthuvisabhāgatāya eva siddhaṃ. Ayaṃ pana vatthusabhāgatāyapi",
  "tika-vin06t:724_11": "sati āpattisabhāgatā sarikkhatoti no takkoti ca, ekasmimpi hi vatthusmiṃ āpattibhedo",
  "tika-vin06t:724_12": "hotīti ācariyo. Parato vuttanayena veditabbanti sambandho.",
  "tika-vin06t:725_0": "“Kiccameva kiccādhikaraṇa”nti vuttattā saṅghakammānametaṃ adhivacanaṃ. Kammalakkhaṇanti",
  "tika-vin06t:725_1": "kammānaṃ sabhāvaṃ. Taṃ nissāyāti pubbeva hi saṃvidhāya saṅgho kammaṃ karoti. Atha",
  "tika-vin06t:725_2": "vā purimaṃ purimanti parivāsaukkhepaniyādīni saṅghakammāni nissāya abbhānaosāraṇādi",
  "tika-vin06t:725_3": "uppannanti katvā vuttaṃ. Tasmā kiñcāpi saṅghakammameva kiccādhikaraṇaṃ, tathāpi sesaviseso labbhatīti dasseti.",
  "tika-vin06t:726": "394. Atthato ekaṃ, tasmā desassa atthamavatvā “leso”tiādi vuttaṃ kira.",
  "tika-vin06t:727_0": "395. Savatthukaṃ katvāti puggalassa upari āropetvā khattiyādibhāvena ekajātikopi",
  "tika-vin06t:727_1": "dīgharassakāḷakodātādīnaṃ diṭṭhasutaparisaṅkitānaṃ vasena aññabhāgiyatā, dīghaṃ khattiyaṃ",
  "tika-vin06t:727_2": "ajjhācarantaṃ disvā rassādikhattiyapaññattiyā ādhārabhāvato jātilesena codeti, ekaṃ",
  "tika-vin06t:727_3": "vā khattiyaṃ ajjhācarantaṃ disvā tato visiṭṭhaññabhāgabhūtaṃ khattiyaṃ jātilesaṃ",
  "tika-vin06t:727_4": "gahetvā “khattiyo diṭṭho tvaṃ khattiyosī”ti codeti diṭṭhādiaññabhāgena. Ettha ca",
  "tika-vin06t:727_5": "“dīghādayo, diṭṭhādayo ca jātināmādīnaṃ vatthubhūtattā adhikaraṇa”nti likhitaṃ. Taṃ",
  "tika-vin06t:727_6": "“adhikaraṇabhāvāniyamato”ti vuttadosaṃ nātikkamati, aṭṭhakathāyaṃ “khattiyajātipaññattiyā",
  "tika-vin06t:727_7": "ādhāravasena adhikaraṇatā ca veditabbā”ti vuttaṃ. Tampi nāmagottato aññissā nāmagottapaññattiyā",
  "tika-vin06t:727_8": "nāma kassaci abhāvato na sabbasādhāraṇaṃ, tasmā “adhikaraṇassā”ti paduddhāraṇaṃ adhikaraṇacatukkadassanatthaṃ,",
  "tika-vin06t:727_9": "taṃ samānavacanadassanatthanti no takkoti. Tattha dīghādino vā diṭṭhādino vāti ettha",
  "tika-vin06t:727_10": "dīghāditā, diṭṭhāditā ca aññabhāgo, yo cuditako itarassa viseso yato aññoti vuccati.",
  "tika-vin06t:728_0": "399. Lahukaṃ āpattinti pārājikato lahukāpatti saṅghādisesādi. Teneva ante taṃ dassentena",
  "tika-vin06t:728_1": "“bhikkhu saṅghādisesaṃ ajjhāpajjanto diṭṭho hotī”tiādi vuttaṃ. Āpattilesopi kimatthaṃ",
  "tika-vin06t:728_2": "jātilesādayo viya na vitthāritoti ce? Tathā asambhavatoti veditabbaṃ.",
  "tika-vin06t:729_0": "400. Sāṭakapatto sarīraṭṭhapatto. Āpattiyāti pārājikāpattiyā aññabhāgiyaṃ saṅghādisesādi,",
  "tika-vin06t:729_1": "adhikaraṇañca āpattipaññattiyā. “Leso nāma āpattibhāgo”ti vuttattā āpattibhāvaleso",
  "tika-vin06t:729_2": "vuttoti veditabbo, tasmā pārājikāpattito aññabhāgiyassa āpattipaññattiyā ādhāraṇaṭṭhena",
  "tika-vin06t:729_3": "“adhikaraṇa”nti saṅkhyaṃ gatassa saṅghādisesādino āpattinikāyassa āpattibhāvalesaṃ",
  "tika-vin06t:729_4": "gahetvā codanā āpattilesacodanāti veditabbā.",
  "tika-vin06t:730_0": "408. Anāpatti tathāsaññī codeti vā codāpeti vāti āpattaññabhāgiyacodanāyameva, na",
  "tika-vin06t:730_1": "aññattha. Ettāvatā paṭhamaduṭṭhadose vuttavicaraṇāya saṃsanditaṃ hoti, taṃ idha kathaṃ",
  "tika-vin06t:730_2": "paññāyatīti ce? Kaṅkhāvitaraṇiyā vacanato. Vuttañhi “tattha idha ca āpattaññabhāgiyacodanāya",
  "tika-vin06t:730_3": "tathāsaññinopi anāpattī”ti.",
  "tika-vin06t:731": "Aññābhāgiyasikkhaṃ yo, neva sikkhati yuttito. Gacche vinayaviññūhi, aññabhāgiyatañca",
  "tika-vin06t:732": "Soti.",
  "tika-vin06t:733": "Dutiyaduṭṭhadosasikkhāpadavaṇṇanā niṭṭhitā.",
  "tika-vin06t:734": "10. Paṭhamasaṅghabhedasikkhāpadavaṇṇanā",
  "tika-vin06t:735": "409. “Vajjaṃ na phuseyyā”ti ca pāṭho.",
  "tika-vin06t:736_0": "410. Tesaṃ anurūpājānanato asabbaññū assa. “Na, bhikkhave, asenāsanikena vassaṃ upagantabba”nti",
  "tika-vin06t:736_1": "vuttattā paṭikkhittameva. Tikoṭiparisuddhanti parassa pāpapasaṅganivāraṇatthaṃ vuttaṃ,",
  "tika-vin06t:736_2": "na paṭiccakammanivāraṇatthaṃ koṭīhīti ākārehi. Parisuddhanti vimuttaṃ. Dasahi lesehi",
  "tika-vin06t:736_3": "uddissa kataṃ samaṇā paribhuñjanti, assamaṇā imeti sāsanassa garahabhāvo āgaccheyya,",
  "tika-vin06t:736_4": "garahapaccayā loko vā apuññaṃ ariyūpavādaṃ pasaveyya, tehi vimuttanti attho. Vāguranti",
  "tika-vin06t:736_5": "migajālaṃ. Attano atthāya vātiādinā paresaṃ atthāya kate kappiyabhāvaṃ dassetvā bhikkhūnañca",
  "tika-vin06t:736_6": "aññesañca atthāya kate taṃ dassetuṃ “matānaṃ petakiccatthāyā”tiādimāha.",
  "tika-vin06t:737_0": "Yaṃ yaṃ hītiādi tassa kāraṇassa dassanatthaṃ vuttaṃ. Puna pañcannaṃ sahadhammikānaṃ",
  "tika-vin06t:737_1": "atthāya kataṃ na kappatīti vuttanti kira dhammasiritthero. Gaṇṭhipade “bhikkhūnameva",
  "tika-vin06t:737_2": "suddhānaṃ atthāya kataṃ na vaṭṭatī”ti likhitaṃ. Aparehi pana “matānaṃ petakiccatthāyātiādinā",
  "tika-vin06t:737_3": "vuttepi kappati, bhikkhūnaṃyeva atthāyāti iminā ‘bhikkhūnampi datvā mayaṃ bhuñjissāmā’ti",
  "tika-vin06t:737_4": "katampi vuttaṃ. Puna ‘pañcasu ekaṃ uddissakataṃ itaresaṃ na kappatī’ti dassanatthaṃ",
  "tika-vin06t:737_5": "‘pañcasu hi sahadhammikesūtiādi vutta’nti vadantī”ti vuttaṃ. Aññatarasmiṃ pana gaṇṭhipade",
  "tika-vin06t:737_6": "“amhākanti ca rājayuttādīnanti ca vutte vaṭṭatīti vatvā ‘tumhāka’nti avatvā ‘petakiccatthāyāti",
  "tika-vin06t:737_7": "vuttepi vaṭṭatī’ti ca dassetvā sabbattha vuttānaṃ, ādisaddena saṅgahitānañca lakkhaṇaṃ",
  "tika-vin06t:737_8": "ṭhapentena ‘bhikkhūnaṃyevā’tiādi vuttaṃ. Tattha ‘bhikkhūnaṃ uddiṭṭhe evāti adhippāyenā’ti",
  "tika-vin06t:737_9": "vuttaṃ. Na ‘tumhākaṃ, amhākañcāti vutte anāpattī’ti dassanatthaṃ. Kasmā? Missakavārassa",
  "tika-vin06t:737_10": "abhāvā. Lakkhaṇaṃ nāma vuttānaṃ, vuttasadisānañca hoti. ‘Sace petakiccatthāyāti vuttaṭṭhāne",
  "tika-vin06t:737_11": "bhikkhūnaṃ bhojanaṃ sandhāya karontī’ti vadanti mahāaṭṭhakathāyañca ‘tasmiṃ vāre",
  "tika-vin06t:737_12": "ca na tumhākanti vutte vaṭṭatī’ti vuttattā. Teneva idhāpi ‘petakiccatthāya, maṅgalādīnaṃ",
  "tika-vin06t:737_13": "vā atthāya katepi eseva nayo’ti pubbe vuttatthavasena vuttaṃ. ‘Avadhāraṇatthena missake",
  "tika-vin06t:737_14": "vaṭṭatī’ti ce? ‘Kappiyamaṃsassa hi paṭiggahaṇe āpatti natthī’ti vacanena akappiyapaṭiggahaṇe",
  "tika-vin06t:737_15": "āpattīti āpannaṃ, ‘tañca gahetabbaṃ siyā’ti paṭikkhipitabbā”ti vuttaṃ, taṃ sundaraṃ",
  "tika-vin06t:737_16": "viya dissati, vicāretvā gahetabbaṃ. Yattha cāti bhikkhūnaṃ atthāya katepi. Tamatthaṃ",
  "tika-vin06t:737_17": "āvi kātuṃ “sace panā”tiādi vuttaṃ. Ettha pana “bhikkhunīnaṃ dukkaṭaṃ, itaresaṃ daṇḍakammavatthū”ti",
  "tika-vin06t:737_18": "vadanti. Kappaṃ nirayamhīti asaṅkhyeyyakappaṃ. Vivaṭṭaṭṭhāyikāleyeva saṅghabhedo",
  "tika-vin06t:737_19": "hotīti. Kappanti āyukappaṃ.",
  "tika-vin06t:738_0": "411. Kusalanti khemaṃ. Āpattibhayā katā lajjīhīti ettha āpattibhayena avassaṃ ārocentīti",
  "tika-vin06t:738_1": "dassanatthaṃ “lajjī rakkhissatī”ti porāṇavacanassānurūpato “aññehi lajjīhī”ti vuttaṃ.",
  "tika-vin06t:738_2": "Alajjissapi anārocentassa āpattiyeva “ye passanti ye suṇantī”ti vacanato.",
  "tika-vin06t:739_0": "416. Asamanubhāsantassāti kammakārake kattuniddeso, samanubhāsanakammaṃ akariyamānassāti",
  "tika-vin06t:739_1": "attho. Odissa anuññāto nāma ummattakakhittacittavedanaṭṭādiko “anāpatti ādikammikassā”ti",
  "tika-vin06t:739_2": "ariṭṭhasikkhāpade āgatattā atthīti ce? Yampītiādi. Sā panesā anāpatti. So vuccatīti",
  "tika-vin06t:739_3": "tattha āgatopi sakammabyāvaṭopi evaṃ vuccati. Etenupāyenāti asamanubhāsantassa ca",
  "tika-vin06t:739_4": "ādikammikassa ca vuttatthavasena. Ṭhapetvā ariṭṭhasikkhāpadanti tattha ādikammikapadābhāvā.",
  "tika-vin06t:740_0": "Tivaṅgikanti ettha vācāya eva paṭinissajjantassa oṭṭhacalanādikāyaviññatti hoti,",
  "tika-vin06t:740_1": "tasmā duvidhampi viññattiṃ kathentassa hoti. Vacībhedaṃ kātuṃ asakkontassa kāyavikāraṃ",
  "tika-vin06t:740_2": "karontassa anāpattiyā bhavitabbaṃ. Kasmā? Tivaṅgesu ekassa parihīnattā, tasmā tivaṅgabhāvo",
  "tika-vin06t:740_3": "āpattiyā, aṅgahānibhāvo anāpattiyāti gahetabbaṃ. Ettha siyā – yadi aṅgahānibhāvena",
  "tika-vin06t:740_4": "anāpatti, evaṃ santepi vikāraṃ akatvā citteneva vissajjentassa anāpattiyā bhavitabbanti?",
  "tika-vin06t:740_5": "Taṃ na, kasmā? Aṭṭhakathāyaṃ “kāyavikāraṃ vā vacībhedaṃ vā akarontasseva pana āpajjanato",
  "tika-vin06t:740_6": "akiriya”nti hi vuttaṃ, “cittaṃ vā anuppādentassa vā”ti na vuttaṃ, tasmā cittañca",
  "tika-vin06t:740_7": "nāma viññattipaṭibaddhaṃ evāti visuṃ aṅgabhāveneva vuttattā jānitabbanti ce? Taṃ",
  "tika-vin06t:740_8": "na, dvinnaṃyeva akiriyāti, tasmā cittena vissajjentassāpi āpatti viya dissati, upaparikkhitvā",
  "tika-vin06t:740_9": "gahetabbaṃ. Tattha “akusalacitta”nti vuttanti ce? “Cittabāhullato vutta”nti vadanti.",
  "tika-vin06t:740_10": "Tepi kira bāhullato vadanti.",
  "tika-vin06t:741": "Paṭhamasaṅghabhedasikkhāpadavaṇṇanā niṭṭhitā.",
  "tika-vin06t:742": "11. Dutiyasaṅghabhedasikkhāpadavaṇṇanā",
  "tika-vin06t:743": "422. Saññīti saññino.",
  "tika-vin06t:744": "Dutiyasaṅghabhedasikkhāpadavaṇṇanā niṭṭhitā.",
  "tika-vin06t:745": "12. Dubbacasikkhāpadavaṇṇanā",
  "tika-vin06t:746_0": "424. Pataṃ patitaṃ vivari vivaṭṭayi. Ekato ussāreti ca giḷitato ṭhapeti ca. Ekapaṃsuthupakanadīsaṅkhaṃ",
  "tika-vin06t:746_1": "dīghamūlakapaṇṇasevālaṃ sevālaṃ daṇḍisipippariṃ paṇakaṃ pesiṭṭhiṃ nissāreti. Tilabījakanti",
  "tika-vin06t:746_2": "sukhumamūlapaṇṇakaṃ hutvā udakapiṭṭhe pattharikaṃ udakapappaṭakaṃ nissāreti.",
  "tika-vin06t:747_0": "425-6. “Dubbaccajātiko”tipi paṭhanti. Apadānenāti purāṇakammena. “Kiṃ pubbepi mayaṃ",
  "tika-vin06t:747_1": "evarūpaṃ karomātiādinā ekūnavīsatī”ti mahāpaccariyaṃ kira vuttaṃ. Mahāaṭṭhakathāyañca",
  "tika-vin06t:747_2": "anumānasuttaṭṭhakathāyañca “soḷasavatthukā”ti vuttaṃ, taṃ sameti.",
  "tika-vin06t:748": "Dubbacasikkhāpadavaṇṇanā niṭṭhitā.",
  "tika-vin06t:749": "13. Kuladūsakasikkhāpadavaṇṇanā",
  "tika-vin06t:750_0": "431. Na kevalaṃ vihāro eva kīṭāgiri, sopi gāmo “kīṭāgiri”cceva vuccati. Gāmañhi sandhāya",
  "tika-vin06t:750_1": "parato “na assajipunabbasukehi bhikkhūhi kīṭāgirismiṃ vatthabba”nti vuttaṃ. Ekasaṃvacchare",
  "tika-vin06t:750_2": "dvikkhattuṃ vassati kira, taṃ sandhāya “dvīhi meghehī”ti vuttaṃ. Samadhikanti cha",
  "tika-vin06t:750_3": "jane sandhāya. Akatavatthunti navaṃ aṭṭhuppattiṃ. “Jābhisumanādigacchaṃ allānaṃ haritānaṃ",
  "tika-vin06t:750_4": "evā”ti likhitaṃ. Bhūtagāmabījagāmabhedato panesa bhedo. Vatatthāyāti vatiatthāya.",
  "tika-vin06t:750_5": "Yaṃkiñcīti sodakaṃ vā nirudakaṃ vā. Ārāmādiatthāyāti vanarājikādiatthāya. Mālāvaccharopanaṃ",
  "tika-vin06t:750_6": "kuladūsakaṃyeva sandhāya, ganthanādisabbaṃ na sandhāya vuttanti. Kathaṃ paññāyatīti",
  "tika-vin06t:750_7": "ce? Taṃ dassetuṃ “buddhena dhammo”tiādi. “Āveḷaṃ ābiḷa”ntipi pāṭho.",
  "tika-vin06t:751_0": "Gopphananti ganthanaṃ. Veṭhimanti taggatikameva. Vedhimaṃ aññena kenaci pupphaṃ vedhetvā",
  "tika-vin06t:751_1": "kataṃ. Kaṇṭakampi bandhitunti ettha “sayaṃ vijjhanatthaṃ na vaṭṭati. Aññassatthāya",
  "tika-vin06t:751_2": "vaṭṭatī”ti vadanti. Jālamayaṃ vitānaṃ jālavitānaṃ. Pupphapaṭicchakaṃ gavakkhaṃ viya",
  "tika-vin06t:751_3": "sachiddaṃ karonti. Tālapaṇṇaguḷakanti tālapaṇṇamayaṃ puna katampi paṭichijjakameva.",
  "tika-vin06t:751_4": "Dhammarajju cetiyaṃ vā bodhiṃ vā pupphappavesanatthaṃ āvijjhitvā baddharajju. “Kāsāvena",
  "tika-vin06t:751_5": "baddhampi suttavākādīhi baddhaṃ bhaṇḍitasadisa”nti likhitaṃ. Aṃsabhaṇḍikaṃ pasibbake",
  "tika-vin06t:751_6": "pakkhittasadisattā vedhimaṃ na jātaṃ, tasmā “sithilabaddhassa antarantarā pakkhipituṃ",
  "tika-vin06t:751_7": "na vaṭṭatī”ti vadanti. “Aññamaññaṃ aphusāpetvā anekakkhattumpi parikkhipituṃ vaṭṭatī”ti",
  "tika-vin06t:751_8": "vadanti. Pūritanti dīghato pasāretvā pūritaṃ. Ghaṭikadāmaolambakoti “yamakadāmaolambako”ti",
  "tika-vin06t:751_9": "likhitaṃ. “Geṇḍukharapattadāmānaṃ paṭikkhittattā celādīhi katadāmampi na vaṭṭati",
  "tika-vin06t:751_10": "akappiyānulomattā”ti vadanti.",
  "tika-vin06t:752_0": "“Recakaṃ nāma tathālāsiyanāṭanaṭānaṃ nacca”nti likhitaṃ. Taṃ “parivattantī”ti vuttaṃ.",
  "tika-vin06t:752_1": "“Sāriyo nāma rutasunakhā siṅgālakammakuruṅgakeḷipane ṭhitā”ti kira pāṭho. “Nibujjhantī”ti pāḷi.",
  "tika-vin06t:753_0": "432. Abalabalādi-padānaṃ uppaṭipāṭiyā. Yathā pāmokkhānaṃ vasena sabbepi “assajipunabbasukā”ti",
  "tika-vin06t:753_1": "vuttā, tathā pāmokkhappattasāvakassa vasena tadāyattavuttine sabbepi “sāriputtā”ti.",
  "tika-vin06t:753_2": "Tena vuttaṃ “gacchatha tumhe sāriputtā”ti.",
  "tika-vin06t:754_0": "433. “Gāme vā na vasitabba”nti imināva tasmiṃ gāme aññattha na vasitabbanti siddhaṃ.",
  "tika-vin06t:754_1": "“Tasmiṃ vihāre vā”ti kasmā vuttanti ce? Atthasabbhāvato. Yasmiñhi gāme kuladūsakakammaṃ",
  "tika-vin06t:754_2": "kataṃ, tasmiṃ gāme, yasmiṃ vihāre vasantena kuladūsanaṃ kataṃ, taṃ vihāraṃ ṭhapetvā",
  "tika-vin06t:754_3": "aññasmiṃ vasituṃ na vaṭṭatīti dassanatthaṃ. Taṃ kathanti ce? “Gāme vā na vasitabba”nti",
  "tika-vin06t:754_4": "vacanena yasmiṃ gāme kuladūsanakammaṃ kataṃ, tasmiṃ vihārepi vasituṃ na labbhatīti",
  "tika-vin06t:754_5": "āpannaṃ, taṃ disvā “tasmiṃ vihāre”ti vuttaṃ, tena tasmiṃ gāme aññasmiṃ vasituṃ labbhatīti",
  "tika-vin06t:754_6": "siddhaṃ. “Tasmiṃ vihāre vasantenā”ti iminā tasmiṃ gāme aññattha vasantena sāmantagāme",
  "tika-vin06t:754_7": "piṇḍāya carituṃ vaṭṭatīti dīpitaṃ hoti. Sāmantavihārepīti sāmantavihāro nāma tasmiṃyeva",
  "tika-vin06t:754_8": "gāme tassa vihārassa sāmantavihāro ca tassa gāmassa sāmantavihāro cāti ubhayaṃ vuccati,",
  "tika-vin06t:754_9": "etena tasmiṃ gāme aññattha vasantena tasmiṃ gāme piṇḍāya na caritabbaṃ. Sāmantagāmepi",
  "tika-vin06t:754_10": "piṇḍāya carituṃ vaṭṭati, puna yasmiṃ gāme kuladūsanakammaṃ kataṃ, tassa sāmantagāme",
  "tika-vin06t:754_11": "kuladūsakavihārassa sāmantavatthuvihāre vasantena tasmiṃ gāmepi carituṃ vaṭṭati.",
  "tika-vin06t:754_12": "Yasmiṃ sāmantagāme kuladūsakaṃ na kataṃ, tasmimpi carituṃ vaṭṭati, neva vihāreti",
  "tika-vin06t:754_13": "adhippāyo. “Na nagare caritu”nti vuttattā aññasmiṃ vihāre tasmiṃ gāme vasituṃ vaṭṭatīti",
  "tika-vin06t:754_14": "dīpitaṃ hotīti eke. Gaṇṭhipadesu pana vicāraṇā eva natthi, tasmā suṭṭhu vicāretvā kathetabbaṃ.",
  "tika-vin06t:755_0": "436-7. Dāpetuṃ na labhanti, pupphadānañhi siyā. Tasseva na kappatīti ettha yāguādīni",
  "tika-vin06t:755_1": "ānetvā “dadantū”ti icchāvasena vadati ce, sabbesaṃ na kappati, kevalaṃ pana suddhacittena",
  "tika-vin06t:755_2": "attānaṃ vā paresaṃ vā anuddisitvā “ime manussā dānaṃ datvā puññaṃ pasavantū”ti vadantassa",
  "tika-vin06t:755_3": "tasseva na kappati yāguādīnaṃ paccayapaṭisaṃyuttakathāya uppannattā. Mahāaṭṭhakathāyampi",
  "tika-vin06t:755_4": "“pañcannampi sahadhammikāna”nti visesetvā avuttattā atthato sayamevāti apare. Ācariyā",
  "tika-vin06t:755_5": "pana “yathā mahāpaccariyaṃ, kurundiyañca ‘tassevā’ti visesetvā vuttaṃ, evaṃ mahāaṭṭhakathāyaṃ",
  "tika-vin06t:755_6": "visesetvā na vuttaṃ, tasmā sabbesaṃ na kappatī”ti vadanti.",
  "tika-vin06t:756": "Kuladūsakasikkhāpadavaṇṇanā niṭṭhitā.",
  "tika-vin06t:757": "Terasakakaṇḍavaṇṇanā niṭṭhitā.",
  "tika-vin06t:758": "3. Aniyatakaṇḍo",
  "tika-vin06t:759": "1. Paṭhamaaniyatasikkhāpadavaṇṇanā",
  "tika-vin06t:760_0": "444-5. Uddesanti uddisanaṃ, āsāḷhinakkhattaṃ nāma vassūpagamapūjā. Sotassa rahoti",
  "tika-vin06t:760_1": "ettha raho-vacanasāmaññato vuttaṃ duṭṭhullasāmaññato duṭṭhullārocanappaṭicchādanasikkhāpadesu",
  "tika-vin06t:760_2": "pārājikavacanaṃ viya. Tasmā “cakkhussa raheneva pana paricchedo kātabbo”ti vuttaṃ.",
  "tika-vin06t:760_3": "Kathaṃ paññāyatīti ce? “Mātugāmo nāma tadahujātāpi dārikā”ti vacanato, “alaṃkammaniyeti",
  "tika-vin06t:760_4": "sakkā hoti methunaṃ dhammaṃ paṭisevitu”nti vacanato ca rahonisajjassādo cettha methunasannissitakileso,",
  "tika-vin06t:760_5": "na dutiye viya duṭṭhullavācassādakileso, tasmā ca paññāyati “sotassa raho nādhippeto”ti.",
  "tika-vin06t:760_6": "Keci pana “tañca labbhatīti vacanassa dassanatthaṃ vuttaṃ, tena dutiye vuttā viññū",
  "tika-vin06t:760_7": "paṭibalā gahitā hotī”ti vadanti. Yena vā sāti ettha vā-saddo “tena so bhikkhu kāretabbo",
  "tika-vin06t:760_8": "vā”ti yojetabbo, so ca vikappattho, tasmā kāretabbo vā paṭijānamāno, na vā kāretabbo",
  "tika-vin06t:760_9": "appaṭijānamānoti attho. Tena vuttaṃ aṭṭhakathāyaṃ “paṭijānamānova tena so bhikkhu",
  "tika-vin06t:760_10": "kāretabbo…pe… na kāretabbo”ti. Tasmā eva pāḷiyaṃ tadatthadvayadassanatthaṃ “sā ce",
  "tika-vin06t:760_11": "evaṃ vadeyyā”tiādi vuttaṃ. “Saddheyyavacasā”ti iminā sotāpannā atthabhañjanakaṃ na",
  "tika-vin06t:760_12": "bhaṇanti, sesaṃ bhaṇantīti vādīnaṃ vādo paṭisedhito hoti. “Diṭṭha”nti vuttattā “olokesī”ti",
  "tika-vin06t:760_13": "sundaraṃ. Rakkheyyāsīti mama visesaṃ kassaci nāroceyyāsīti adhippāyo.",
  "tika-vin06t:761_0": "446. “Sā ce evaṃ vadeyya ‘ayyassa mayā sutaṃ nisinnassa mātugāmaṃ duṭṭhullāhi vācāhi",
  "tika-vin06t:761_1": "obhāsentassā”’ti, idaṃ kimatthamettha vuttaṃ, na adhippetañhetaṃ idha sotassa raho",
  "tika-vin06t:761_2": "nādhippetoti katvāti ce? Alaṃkammaniyaṭṭhāne duṭṭhullavācāpi labbhati, na pana nālaṃkammaniyaṭṭhāne",
  "tika-vin06t:761_3": "methunanti dassanatthaṃ vuttanti veditabbanti. Yathā etaṃ, tathā “sā ce evaṃ vadeyya",
  "tika-vin06t:761_4": "‘ayyassa mayā sutaṃ mātugāmassa santike attakāmapāricariyāya vaṇṇaṃ bhāsantassā”’ti",
  "tika-vin06t:761_5": "etampi idha labbhati, na dutiye nālaṃkammaniyaṭṭhānattāti eke. Kaṅkhāvitaraṇiyaṃ",
  "tika-vin06t:761_6": "idhāpi dutiyāniyatādhikāre pārājikāpattiñca parihāpetvā duṭṭhullavācāpattiyā vuttattā",
  "tika-vin06t:761_7": "paṭhamāniyate duṭṭhullavācāpatti na vuttāti ce? “Sā ce”ti tassā pāḷiyā potthakā sodhetabbā.",
  "tika-vin06t:761_8": "Gaṇṭhipade ca “idha sikkhāpade methunakāyasaṃsaggarahonisajjānamevāgatattā cakkhussarahova",
  "tika-vin06t:761_9": "pamāṇa”nti likhitaṃ, dutiyāniyatādhikāre ca “anandho kāyasaṃsaggaṃ passati, abadhiro",
  "tika-vin06t:761_10": "duṭṭhullaṃ suṇāti, kāyacittato kāyasaṃsaggo, vācācittato duṭṭhullaṃ, ubhayehi ubhaya”nti",
  "tika-vin06t:761_11": "ca likhitaṃ. Aṭṭhakathāyaṃ “samuṭṭhānādīni paṭhamapārājikasadisānevā”ti vuttattāpi",
  "tika-vin06t:761_12": "duṭṭhullavādo na sundaro “tadahujātā”ti vuttattāti.",
  "tika-vin06t:762": "Paṭhamaaniyatasikkhāpadavaṇṇanā niṭṭhitā.",
  "tika-vin06t:763": "2. Dutiyaaniyatasikkhāpadavaṇṇanā",
  "tika-vin06t:764_0": "453. Dutiye kesuci potthakesu “na heva kho pana paṭicchannaṃ āsanaṃ hoti āsana”nti",
  "tika-vin06t:764_1": "likhitaṃ. “Āsananti adhikaṃ, uddharitānurūpa”nti likhitaṃ. Dvepi rahā idha adhippetā",
  "tika-vin06t:764_2": "kāyasaṃsaggaduṭṭhullavācārahonisajjaggahaṇato. Yadi evaṃ “mātugāmo nāma viññū paṭibalā”ti",
  "tika-vin06t:764_3": "kimatthaṃ vuttanti? Ayameva hi mātugāmo dvinnampi kāyasaṃsaggaduṭṭhullavācānaṃ ekato",
  "tika-vin06t:764_4": "vatthubhūto, tasmā vuttaṃ. Kāyasaṃsaggassa vatthubhūto dassito, na itarassāti katvā",
  "tika-vin06t:764_5": "duṭṭhullavācameva sandhāya tassā vatthuṃ dassento evamāha.",
  "tika-vin06t:765_0": "Etthāha – yathā paṭhame anadhippetāpi duṭṭhullavācā sambhavavisesadassanatthaṃ vuttā,",
  "tika-vin06t:765_1": "idhāpi kāyasaṃsaggo, kasmā na tassa vasena cakkhussa raho gahetabboti? Āma na gahetabbo,",
  "tika-vin06t:765_2": "na ca gahito, gahito eva pana nisajjavasena, na hi aṅgassa nisajjā visesoti. Appaṭicchanne",
  "tika-vin06t:765_3": "sati kathaṃ cakkhussa rahoti ce? Dūrattā. Paṭhame kasmā itthisatampi anāpattiṃ na",
  "tika-vin06t:765_4": "karoti, idha kasmā ekāpi karotīti ce? No vuccati siddhattā. Siddhaṃ hoti, yadidaṃ",
  "tika-vin06t:765_5": "aññataro bhikkhu vesāliyaṃ mahāvane…pe… dvāraṃ vivaritvā nipanno hoti…pe… sambahulā",
  "tika-vin06t:765_6": "itthiyo yāvadatthaṃ katvā pakkamiṃsūti. Tasmā na methunassa mātugāmo dutiyo hoti.",
  "tika-vin06t:765_7": "Itthiyo hi aññamaññissā vajjaṃ paṭicchādenti, teneva bhikkhunīnaṃ vajjapaṭicchādane",
  "tika-vin06t:765_8": "pārājikaṃ paññattaṃ. Tathā “āyasmā udāyī tā itthiyo vihāraṃ pekkhāpetvā tāsaṃ itthīnaṃ",
  "tika-vin06t:765_9": "vaccamagga”nti ettha “yā pana tā itthiyo hirimanā, tā nikkhamitvā bhikkhū ujjhāpentī”ti",
  "tika-vin06t:765_10": "vacanato duṭṭhullassa mātugāmo dutiyo hotīti siddhanti adhippāyo. Ubhayatthāpi ummattakādikammikānaṃ",
  "tika-vin06t:765_11": "anāpattīti tesaṃ pāṭekkaṃ nidāne āgataṃ, ādikammikānaṃ anāpattīti attho. Anugaṇṭhipade",
  "tika-vin06t:765_12": "pana “acelakavagge rahopaṭicchannāsanasikkhāpade ‘viññū puriso dutiyo hotī’ti imassa",
  "tika-vin06t:765_13": "anurūpato ‘itthīnaṃ satampi anāpattiṃ na karotī’ti vutta”nti ca, “dutiyāniyate ‘itthīpi",
  "tika-vin06t:765_14": "purisopī’ti idaṃ bhikkhunīvagge osānasikkhāpadassa, acelakavagge appaṭicchannāsanasikkhāpadassa",
  "tika-vin06t:765_15": "ca anāpattivāre ‘yo koci viññū puriso dutiyo’ti vuttaṃ. Imesaṃ anurūpato vuttanti",
  "tika-vin06t:765_16": "veditabba”nti ca vuttaṃ.",
  "tika-vin06t:766": "Dutiyaaniyatasikkhāpadavaṇṇanā niṭṭhitā.",
  "tika-vin06t:767": "Pakiṇṇakavaṇṇanā",
  "tika-vin06t:768_0": "Apicettha idaṃ pakiṇṇakaṃ, seyyathidaṃ – idaṃ aniyatakaṇḍaṃ nippayojanaṃ apubbābhāvatoti",
  "tika-vin06t:768_1": "ce? Na, garukalahukabhedabhinnāpattiropanāropanakkamalakkhaṇadīpanappayojanato. Ettha",
  "tika-vin06t:768_2": "hi “sā ce evaṃ vadeyya ‘ayyo mayā diṭṭho nisinno mātugāmassa methunaṃ dhammaṃ paṭisevanto’ti,",
  "tika-vin06t:768_3": "so ca taṃ paṭijānāti, āpattiyā kāretabbo…pe… nisajjāya kāretabbo”tiādinā āpattiyā",
  "tika-vin06t:768_4": "garukāya lahukāya ca ropanakkamalakkhaṇaṃ, kāretabboti iminā anāropanakkamalakkhaṇañca",
  "tika-vin06t:768_5": "dassitaṃ. Lakkhaṇadīpanato ādimhi, ante vā uddisitabbanti ce? Na, asambhavato. Kathaṃ?",
  "tika-vin06t:768_6": "Na tāva ādimhi sambhavati, yesamidaṃ lakkhaṇaṃ, tesaṃ sikkhāpadānaṃ adassitattā.",
  "tika-vin06t:768_7": "Na ante, garukamissakattā, tasmā garukalahukānaṃ majjhe eva uddisitabbanti arahati",
  "tika-vin06t:768_8": "ubhayāmissakattā. Yā tattha lahukāpatti dassitā, sāpi garukādikā. Tenevāha “methunadhammasannissitakilesasaṅkhātena",
  "tika-vin06t:768_9": "rahassādenā”tiādi, tasmā garukānaṃ eva anantaraṃ uddiṭṭhātipi eke. Evaṃ sante paṭhamamevālaṃ",
  "tika-vin06t:768_10": "tāvatā lakkhaṇadīpanasiddhito, kiṃ dutiyenāti ce? Na, okāsaniyamapaccayamicchāgāhanivāraṇappayojanato.",
  "tika-vin06t:768_11": "“Paṭicchanne āsane alaṃkammaniye”ti okāsaniyamato hi tabbiparīte okāse idaṃ lakkhaṇaṃ",
  "tika-vin06t:768_12": "na vikappitanti micchāgāho hoti, tannivāraṇato dutiyampi sātthakamevāti adhippāyo.",
  "tika-vin06t:768_13": "Kasmā? Okāsabhedato, rahobhedadīpanato, rahonisajjassādabhedadīpanato. Okāsaniyamabhāve",
  "tika-vin06t:768_14": "ca rahonisajjassādabhedo jāto. Dvinnaṃ rahonisajjasikkhāpadānaṃ nānatājānanañca siyā,",
  "tika-vin06t:768_15": "tathā kāyasaṃsaggabhedadīpanato. Nālaṃkammaniyepi hi okāse appaṭicchanne, paṭicchannepi",
  "tika-vin06t:768_16": "vā nisinnāya vātapānakavāṭachiddādīhi nikkhantakesādiggahaṇena kāyasaṃsaggo labbhatīti",
  "tika-vin06t:768_17": "evamādayopi nayā vitthārato veditabbā. “Bhikkhupātimokkhe āgatanayattā bhikkhunīpātimokkhe",
  "tika-vin06t:768_18": "idaṃ kaṇḍaṃ parihīnanti veditabba”nti vadanti. Atthuppattiyā tattha anupannattāti",
  "tika-vin06t:768_19": "eke. Taṃ anekatthabhāvadīpanato ayuttaṃ. Sabbabuddhakāle hi bhikkhūnaṃ pañcannaṃ,",
  "tika-vin06t:768_20": "bhikkhunīnaṃ cattāro ca uddesā santi. Pātimokkhuddesapaññattiyā asādhāraṇattā tattha",
  "tika-vin06t:768_21": "niddiṭṭhasaṅghādisesapācittiyānanti eke. Tāsaṃ bhikkhunīnaṃ ubbhajāṇumaṇḍalikaaṭṭhavatthukavasena",
  "tika-vin06t:768_22": "kāyasaṃsaggaviseso pārājikavatthu, “hatthaggahaṇaṃ vā sādiyeyya, kāyaṃ vā tadatthāya",
  "tika-vin06t:768_23": "upasaṃhareyyā”ti vacanato sādiyanampi, “santiṭṭheyya vā”ti vacanato ṭhānampi, “saṅketaṃ",
  "tika-vin06t:768_24": "vā gaccheyyā”ti vacanato gamanampi, “channaṃ vā anupaviseyyā”ti vacanato paṭicchannaṭṭhānapavesopi,",
  "tika-vin06t:768_25": "tathā “rattandhakāre appadīpe paṭicchanne okāse ekenekā santiṭṭheyya vā sallapeyya",
  "tika-vin06t:768_26": "vā”ti vacanato duṭṭhullavācāpi pācittiyavatthukanti katvā tāsaṃ aññathā aniyatakaṇḍassa",
  "tika-vin06t:768_27": "avattabbatāpattitopi na vuttanti tesaṃ adhippāyo.",
  "tika-vin06t:769": "Pakiṇṇakavaṇṇanā niṭṭhitā.",
  "tika-vin06t:770": "Aniyatakaṇḍaṃ niṭṭhitaṃ.",
  "tika-vin06t:771": "4. Nissaggiyakaṇḍo",
  "tika-vin06t:772": "1. Cīvaravaggo",
  "tika-vin06t:773": "1. Paṭhamakathinasikkhāpadavaṇṇanā",
  "tika-vin06t:774_0": "459. Samitāvināti samitā’nena kilesāti samitāvī, tena samitāvinā. “Tīṇi cīvarānī”ti",
  "tika-vin06t:774_1": "vattabbe “ticīvara”nti vuttaṃ. Saṅkhyāpubbo digunekavacananti ettha lakkhaṇaṃ veditabbaṃ.",
  "tika-vin06t:774_2": "Taṃ pana adhiṭṭhitassapi anadhiṭṭhitassapi nāmaṃ “ekarattampi ce bhikkhu ticīvarena",
  "tika-vin06t:774_3": "vippavaseyyā”tiādīsu ticīvarādhiṭṭhānena adhiṭṭhitassa nāmaṃ. “Anujānāmi, bhikkhave,",
  "tika-vin06t:774_4": "ticīvaraṃ adhiṭṭhātu”nti ettha anadhiṭṭhitassa nāmaṃ, idha tadubhayampi sambhavati.",
  "tika-vin06t:774_5": "“Bhagavatā bhikkhūnaṃ ticīvaraṃ anuññātaṃ hotī”ti ettha adhiṭṭhitameva. “Aññeneva",
  "tika-vin06t:774_6": "ticīvarena gāmaṃ pavisantī”ti ettha anadhiṭṭhitameva. Ekasmiṃyeva hi cīvare ticīvarādhiṭṭhānaṃ",
  "tika-vin06t:774_7": "ruhati, na itarasmiṃ pattādhiṭṭhānaṃ viya, tasmā itaraṃ atirekaṭṭhāne tiṭṭhati. Tena",
  "tika-vin06t:774_8": "vuttaṃ “kathañhi nāma chabbaggiyā bhikkhū atirekacīvaraṃ dhāressantī”tiādi.",
  "tika-vin06t:775_0": "460-1. Paṭhamapaññattiyā panettha ekarattampi atirekacīvaraṃ dhāreyya, nissaggiyaṃ",
  "tika-vin06t:775_1": "vuttaṃ hoti, tato paraṃ “anujānāmi, bhikkhave, dasāhaparamaṃ atirekacīvaraṃ dhāretuṃ.",
  "tika-vin06t:775_2": "Evañca pana, bhikkhave, imaṃ sikkhāpadaṃ uddiseyyātha ‘dasāhaparamaṃ atirekacīvaraṃ",
  "tika-vin06t:775_3": "dhāretabbaṃ, taṃ atikkāmayato nissaggiyaṃ pācittiya”’nti evaṃ bhagavā paripuṇṇaṃ",
  "tika-vin06t:775_4": "sikkhāpadaṃ paññāpesi. Atha pacchimabodhiyaṃ ajātasattukāle kathinaṃ anuññātaṃ, tato",
  "tika-vin06t:775_5": "paṭṭhāya bhikkhū idaṃ sikkhāpadaṃ “niṭṭhitacīvarasmiṃ bhikkhunā ubbhatasmiṃ kathine",
  "tika-vin06t:775_6": "dasāha…pe… pācittiya”nti uddisanti, esa nayo dutiyatatiyakathinesupi. Tathāpi kaṅkhāvitaraṇiyaṃ",
  "tika-vin06t:775_7": "“dasāhaparamanti ayamettha anupaññattī”ti ettakaṃyeva vuttaṃ, tasmā “niṭṭhitacīvarasmiṃ",
  "tika-vin06t:775_8": "bhikkhunā ubbhatasmiṃ kathine”ti vacanaṃ na paññatti, na ca anupaññattīti siddhaṃ.",
  "tika-vin06t:775_9": "Na hi paññattivatthusmiṃ, anupaññattivatthumhi vā kathinādhikāro dissatīti yathāvuttanayova",
  "tika-vin06t:775_10": "sāroti niṭṭhamettha gantabbaṃ. Athāpi siyā “kathinassuppattikālato paṭṭhāya bhagavato",
  "tika-vin06t:775_11": "vacanaṃ anupaññattibhāvena vutta”nti. Yadi evaṃ dve anupaññattiyo siyuṃ, tato parivāre",
  "tika-vin06t:775_12": "“ekā anupaññattī”tivacanavirodho. Apica yathāvuttanayadīpanatthaṃ idha taṃ vacanaṃ",
  "tika-vin06t:775_13": "paṭhamapaññattikāle avatvā pacchā vuttaṃ. Ettha sādhitattā dutiyatatiyesu pacchā",
  "tika-vin06t:775_14": "vuttapaṭhamapaññattīsu evaṃ vuttaṃ. Aññathā tatthapi taṃ vacanaṃ pacchā vattabbaṃ",
  "tika-vin06t:775_15": "siyā. Anugaṇṭhipade pana “pacchā vuttabhāvaṃ sandhāya niṭṭhitacīvarasmintiādīsu anupaññattī”ti",
  "tika-vin06t:775_16": "vuttaṃ. Sekkhaputhujjanānaṃ pemaṃ, arahantānaṃ gāravo. Dasamaṃ vā navamaṃ vāti ettha",
  "tika-vin06t:775_17": "bhummatthe upayogavacanaṃ.",
  "tika-vin06t:776_0": "462-3. Niṭṭhitacīvarasminti idaṃ kevalaṃ cīvarapalibodhābhāvamattadīpanatthaṃ vuttaṃ,",
  "tika-vin06t:776_1": "tasmā “naṭṭhaṃ vā vinaṭṭhaṃ vā daḍḍhaṃ vā cīvarāsā vā upacchinnā”ti vuttaṃ. Yadi",
  "tika-vin06t:776_2": "dasāhaparamaṃ dhāretabbacīvaradassanatthaṃ vuttaṃ siyā, naṭṭhādikaṃ so dhāreyya.",
  "tika-vin06t:776_3": "Dhāraṇañcettha ṭhapanaṃ, paribhogo vā. Taṃ dvayaṃ katepi yujjati, akatepi yujjati,",
  "tika-vin06t:776_4": "tasmā “kataṃ vā hotī”tipi na vattabbaṃ. Na hi katameva atikkāmayato nissaggiyanti,",
  "tika-vin06t:776_5": "tasmā yaṃ cīvaraṃ upādāya “niṭṭhitacīvarasmi”nti vuttaṃ. Tampi ubbhatasmiṃ kathine",
  "tika-vin06t:776_6": "dasāhaparamaṃ kālaṃ dhāretabbanti attho na gahetabbo. Tañhi cīvaraṃ santañce, ubbhatasmiṃ",
  "tika-vin06t:776_7": "kathine ekadivasampi parihāraṃ na labbhati. Apica “cīvaraṃ nāma vikappanupagaṃ pacchima”nti",
  "tika-vin06t:776_8": "vuttaṃ. Tattha ca kataṃ nāma hoti, tasmāpi na taṃ sandhāya dhāretabbanti vuttanti",
  "tika-vin06t:776_9": "veditabbaṃ asambhavato.",
  "tika-vin06t:777_0": "Anugaṇṭhipade panetaṃ vuttaṃ “tattha siyā – tassa bhikkhuno cīvaraṃ naṭṭhādīsu aññataraṃ",
  "tika-vin06t:777_1": "yadi bhaveyya, katamaṃ cīvaraṃ dasāhaparamaṃ dhāreyya. Yasmā dhāretabbacīvaraṃ natthi,",
  "tika-vin06t:777_2": "tasmā atthuddhāravasena karaṇapalibodhadassanatthaṃ ‘naṭṭhaṃ vā’tiādipadāni vuttāni.",
  "tika-vin06t:777_3": "Ayaṃ panattho ‘naṭṭhaṃ vā’tiādinā nayena vuttacīvarānaṃ aññatarasmiṃ cīvare asati",
  "tika-vin06t:777_4": "gahetabbo, sati taṃ dasāhaparamaṃ atikkāmayato nissaggiyaṃ. Esa nayo sabbattha. ‘Kataṃ",
  "tika-vin06t:777_5": "vā hotī’ti vuttacīvaramevādhippetaṃ. Kasmā pana katacīvaraṃ imasmiṃ atthe adhippetanti",
  "tika-vin06t:777_6": "na vuttanti ce? Pākaṭattā. Kathaṃ? Naṭṭhavinaṭṭhacīvarādīnaṃ dhāraṇassa abhāvato",
  "tika-vin06t:777_7": "katacīvarameva idhādhippetanti pākaṭaṃ. Yathā kiṃ? Yathā paṭhamāniyate methunakāyasaṃsaggarahonisajjānamevāgatattā",
  "tika-vin06t:777_8": "sotassa raho atthuddhāravasena vuttoti pākaṭo, tasmā ‘cakkhussa raho itarasmiṃ atthe",
  "tika-vin06t:777_9": "adhippeto’ti na vutto. Evaṃsampadamidanti veditabbaṃ. ‘Kataṃ vā hotī’ti idaṃ na vattabbaṃ,",
  "tika-vin06t:777_10": "kasmā? Akataṃ atikkāmayatopi nissaggiyattā, kiñcāpi nissaggiyaṃ hoti, idha pana ticīvarādhiṭṭhānamadhippetaṃ.",
  "tika-vin06t:777_11": "Tasmiṃ ticīvarādhiṭṭhāne akataṃ, arajitaṃ, akappiyakatañca ‘imaṃ saṅghāṭiṃ adhiṭṭhāmī’tiādinā",
  "tika-vin06t:777_12": "nayena adhiṭṭhātuṃ na vaṭṭati, tadatthadīpanatthaṃ ‘kataṃ vā hotī’ti vuttaṃ. Itarathā",
  "tika-vin06t:777_13": "‘niṭṭhitacīvarasmiṃ paṭiladdhe’ti vadeyya, evaṃ sante ticīvaraṃ dasāhaṃ atikkāmayato",
  "tika-vin06t:777_14": "nissaggiyanti kathaṃ paññāyatīti ce? Vacanappamāṇato. ‘Anujānāmi, bhikkhave, ticīvaraṃ",
  "tika-vin06t:777_15": "adhiṭṭhātuṃ na vikappetu’nti vuttattā idhāpi ‘atirekacīvaraṃ nāma anadhiṭṭhita’nti",
  "tika-vin06t:777_16": "ettakameva vattabbaṃ siyā. Yasmā ‘kataṃ vā hotī’ti vacanena idhādhippetacīvarena",
  "tika-vin06t:777_17": "saddhiṃ sesampi dasāhaparamato uttari dhāretuṃ na labbhatīti anujānanto ‘atirekacīvaraṃ",
  "tika-vin06t:777_18": "nāma anadhiṭṭhitaṃ avikappita’nti āha. Tattha siyā – yathā ‘avikappita’nti atthuddhāravasena",
  "tika-vin06t:777_19": "vuttaṃ, tathā ‘vikappanupagaṃ pacchima’ntipi. Kasmā? Yasmā ticīvarameva dasāhaparamaṃ",
  "tika-vin06t:777_20": "dhāretabbaṃ ‘niṭṭhitacīvarasmi’ntiādianupaññattivasena. Itarathā ekāhātikkamepi nissaggiyaṃ",
  "tika-vin06t:777_21": "hoti ‘yo pana, bhikkhu, atirekacīvaraṃ dhāreyya, nissaggiyaṃ pācittiya’nti vacanato.",
  "tika-vin06t:777_22": "Na ticīvarato aññampi cīvaraṃ dasāhaparamaṃ dhāretabbaṃ, tato paraṃ nissaggiyaṃ ‘antodasāha’nti",
  "tika-vin06t:777_23": "vuttattā. Yathāha ‘anāpatti antodasāhaṃ adhiṭṭheti, vikappetī’ti, itarathā ‘antodasāhaṃ",
  "tika-vin06t:777_24": "adhiṭṭhetī’ti vacanamattameva bhaveyya, tasmā aṭṭhakathāyaṃ vuttanayeneva attho gahetabbo.",
  "tika-vin06t:777_25": "Idaṃ sabbaṃ apare vadantī”ti. Ettha antokathine uppannacīvaraṃ katameva santañce,",
  "tika-vin06t:777_26": "dasāhaparamaṃ dhāretabbanti idañcimassa sādhanatthaṃ vuttavacanañca parato idheva",
  "tika-vin06t:777_27": "vuttavicāraṇāya yathāvuttayuttiyā ca virujjhatīti na gahetabbaṃ.",
  "tika-vin06t:778_0": "Idheva vuttavicāraṇā nāma – “sve kathinuddhāro bhavissatī”ti ajja uppannacīvaraṃ",
  "tika-vin06t:778_1": "tadaheva anadhiṭṭhahantassa aruṇuggamane nissaggiyaṃ. Kasmā? “Niṭṭhitacīvarasmi”ntiādinā",
  "tika-vin06t:778_2": "sikkhāpadassa vuttattā. Antokathine atirekadasāhampi parihāraṃ labhati, kathinato",
  "tika-vin06t:778_3": "uddhaṃ ekadivasampi na labhati. Yathā kiṃ? Yathā atthatakathino saṅgho atthatadivasato",
  "tika-vin06t:778_4": "paṭṭhāya yāva ubbhārā ekadivasāvasesepi kathinubbhāre ānisaṃsaṃ labhati, punadivase",
  "tika-vin06t:778_5": "na labhati. Sace satisammosā bhājanīyacīvaraṃ na bhājitaṃ, punadivase anatthatakathinānampi",
  "tika-vin06t:778_6": "sādhāraṇaṃ hoti. Divasā ce sāvasesā, atthatakathinasseva saṅghassa pāpuṇāti, evameva",
  "tika-vin06t:778_7": "atthatadivasato paṭṭhāya yāva ubbhārā anadhiṭṭhitaṃ avikappitaṃ vaṭṭati anuññātadivasabbhantarattā.",
  "tika-vin06t:778_8": "Kathinadivaso gaṇanupago hoti, ubbhatadivasato paṭṭhāya dasāhaparamaṃ kālaṃ uppannacīvaraṃ",
  "tika-vin06t:778_9": "parihāraṃ labhati, tato paraṃ na labhati. Kasmā? “Anujānāmi, bhikkhave, dasāhaparamaṃ",
  "tika-vin06t:778_10": "atirekacīvaraṃ dhāretu”nti vacanato. Antokathinepi ekādase aruṇuggamane nissaggiyappasaṅgaṃ",
  "tika-vin06t:778_11": "“niṭṭhitacīvarasmiṃ ubbhatasmiṃ kathine”ti ayaṃ anupaññatti vāretvā ṭhitā, na ca",
  "tika-vin06t:778_12": "te divase adivase akāsīti. Tathā tatiyakathine ca vicāritaṃ “niṭṭhitacīvarasmiṃ bhikkhunā",
  "tika-vin06t:778_13": "ubbhatasmiṃ kathine bhikkhuno paneva akālacīvaraṃ uppajjeyyā’ti vadantena bhagavatā",
  "tika-vin06t:778_14": "yaṃ mayā heṭṭhā paṭhamasikkhāpade ‘dasāhaparamaṃ atirekacīvaraṃ dhāretabba’nti anuññātaṃ,",
  "tika-vin06t:778_15": "tampi kathinamāsato bahi uppannameva, na antoti dīpitaṃ hotī”ti ca, “‘kālepi ādissa",
  "tika-vin06t:778_16": "dinnaṃ etaṃ akālacīvara’nti vacanato kathinubbhārato uddhaṃ dasāhaparihāraṃ na labhatīti",
  "tika-vin06t:778_17": "dīpitaṃ hoti, tehi saddhiṃ puna kathinubbhārato uddhaṃ pañca divasāni labhatīti pasaṅgopi",
  "tika-vin06t:778_18": "‘niṭṭhitacīvara…pe… khippameva kāretabba’nti akālacīvarassa uppattikālaṃ niyametvā",
  "tika-vin06t:778_19": "vuttattā vārito hoti. Tadubhayena kathinabbhantare uppannacīvaraṃ kathinubbhārato",
  "tika-vin06t:778_20": "uddhaṃ ekadivasampi parihāraṃ na labhatīti siddhaṃ hotī”ti ca. Tasmā duvidhampetaṃ",
  "tika-vin06t:778_21": "vicāraṇaṃ sandhāya amhehi “idheva vuttavicāraṇāya yathāvuttayuttiyā ca virujjhatīti",
  "tika-vin06t:778_22": "na gahetabba”nti vuttanti veditabbaṃ.",
  "tika-vin06t:779_0": "Etthāha – “niṭṭhitacīvarasmiṃ ubbhatasmiṃ kathine”ti idaṃ bhummaṃ kiṃ cīvarassa uppatti",
  "tika-vin06t:779_1": "niyameti, udāhu dhāraṇaṃ, udāhu ubhayanti, kiñcettha, yadi uppattiṃ niyameti, pacchimakattikamāse",
  "tika-vin06t:779_2": "eva ubbhatasmiṃ kathine uppannacīvaraṃ tato paṭṭhāya dasāhaṃ dhāretabbaṃ aniṭṭhitepi",
  "tika-vin06t:779_3": "tasmiṃ māseti āpajjati. Atha dhāraṇaṃ niyameti, antokathine uppannacīvaraṃ ubbhatepi",
  "tika-vin06t:779_4": "dasāhaparamaṃ dhāretabbanti āpajjati. Atha ubhayaṃ niyameti, tatiyakathine viya visesetvā",
  "tika-vin06t:779_5": "vattabbanti? Vuccate – kāmaṃ ubhayaṃ niyameti, na pana visesane payojanaṃ atthi.",
  "tika-vin06t:779_6": "Yaṃ antokathine uppannacīvaraṃ sandhāya “niṭṭhitacīvarasmi”nti vuttaṃ, na taṃ sandhāya",
  "tika-vin06t:779_7": "“dhāretabba”nti vuttaṃ, sādhitañhetaṃ. “Kataṃ vā hotī”tiādivacanato tadatthasiddhi,",
  "tika-vin06t:779_8": "tena puna visesane payojanaṃ natthi, na hi katameva nissaggiyaṃ karoti, na ca naṭṭhādikaṃ",
  "tika-vin06t:779_9": "dhāretuṃ sakkāti. Yena vā adhippāyena bhagavatā idaṃ sikkhāpadaṃ paññattaṃ, so adhippāyo",
  "tika-vin06t:779_10": "tatiyakathine pakāsitoti veditabbo. Kasmā tattha pakāsitoti ce? Visesavidhānadassanādhippāyato.",
  "tika-vin06t:779_11": "Visesavidhānañhi “no cassa pāripūrī”tiādi. Tatthāpi “cīvaraṃ uppajjeyyā”ti avatvā",
  "tika-vin06t:779_12": "“akālacīvaraṃ uppajjeyyā”ti visesanena ubbhatepi kathine kālacīvaraṃ atthīti dīpeti.",
  "tika-vin06t:779_13": "Kiñcetaṃ? Pacchimakattikamāse uppannacīvaraṃ, teneva tattha “anatthate kathine ekādasamāse",
  "tika-vin06t:779_14": "uppanna”nti vuttaṃ, tasmā uppattiniyame vuttadosābhāvasiddhi. Yañca tattha “kālepi",
  "tika-vin06t:779_15": "ādissa dinnaṃ etaṃ akālacīvaraṃ nāmā”ti vuttaṃ, tassa dve atthavikappā. Ādesavasena",
  "tika-vin06t:779_16": "“akālacīvara”nti laddhasaṅkhyampi kāle uppannattā kālaparihāraṃ labhati, pagevānādesanti",
  "tika-vin06t:779_17": "ayaṃ paṭhamo vikappo uppattiniyame vuttadosābhāvameva upatthambheti. Tathā ādesavasena",
  "tika-vin06t:779_18": "akālacīvarasaṅkhyaṃ gataṃ cīvarakāle uppannattā cīvarakālato paraṃ dasāhaparihāraṃ",
  "tika-vin06t:779_19": "na labhati, pagevānādesanti ayaṃ dutiyo dhāraṇaniyame vuttadosābhāvameva upatthambheti.",
  "tika-vin06t:779_20": "Yadi evaṃ ādesavasena akālacīvarassa akālacīvaratā kimatthikāti ce? Saṅghuddesikassa",
  "tika-vin06t:779_21": "tassa atthatakathinassapi bhikkhusaṅghassa sādhāraṇabhāvatthikāti veditabbā.",
  "tika-vin06t:780_0": "Apica puggalassa kathinadivasāpi divasāva. Evaṃ gaṇanupagattā akālacīvarasaṅkhayāpaṭilābhānubhāvena",
  "tika-vin06t:780_1": "“ubbhatasmiṃ kathine”ti vacanāpekkhassa anissaggiyattā tadanulomattā “kālacīvarassapī”ti",
  "tika-vin06t:780_2": "evaṃ sabbathā catubbidhaṃ ettha vacananti veditabbaṃ. Apica atthi ekaccena kathinuddhārena",
  "tika-vin06t:780_3": "ubbhate kathine uppannaṃ ekaccassa bhikkhuno kālacīvaraṃ hoti, ekaccassa akālacīvaraṃ,",
  "tika-vin06t:780_4": "taṃ sīmātikkantassa, no ubbhāragataṃ. Taṃ dvinnaṃ vasena ubbhate uppannaṃ ṭhapetvā",
  "tika-vin06t:780_5": "itaresaṃ aññatarena ubbhate uppannanti veditabbaṃ. Tañhi yassa ubbhataṃ, tassa akālacīvaraṃ,",
  "tika-vin06t:780_6": "itarassa kālacīvaraṃ. Tathā atthi ekaccena kathinuddhārena ubbhate kathine uppannaṃ",
  "tika-vin06t:780_7": "sabbassapi akālacīvarameva hoti. Taṃ yathāṭhapitaṃ veditabbaṃ. Tathā atthi ubbhatasmiṃ",
  "tika-vin06t:780_8": "kathine uppannaṃ ṭhapetvā vassānassa pacchime māse uppannaṃ. Tathā atthi ubbhatasmiṃ",
  "tika-vin06t:780_9": "kathine uppannaṃ akālacīvaraṃ, taṃ hemante, gimhe vā uppannanti veditabbaṃ. Evaṃ",
  "tika-vin06t:780_10": "puggalakālabhedato bahuvidhattā uppannassa “ubbhatasmiṃ kathine uppanna”nti na vuttanti",
  "tika-vin06t:780_11": "veditabbaṃ. Anekaṃsikattā imampi atthavikappaṃ dassetuṃ “ubbhatasmiṃ kathineti bhikkhuno",
  "tika-vin06t:780_12": "kathinaṃ ubbhataṃ hotī”ti. Ettāvatā siddhepi “aṭṭhannaṃ mātikānaṃ aññatarāyā”tiādi",
  "tika-vin06t:780_13": "vuttaṃ. “Dhārayāmī”ti bhikkhunīvibhaṅge āgatoti vattabbo. “Eva”nti vacanena vacanabhedo",
  "tika-vin06t:780_14": "tattha natthīti vuttaṃ hoti.",
  "tika-vin06t:781_0": "“Vikappanupagaṃ pacchima”nti idaṃ sabbasaṅgāhikattā vuttaṃ. “Adhiṭṭhānupagaṃ pacchima”nti",
  "tika-vin06t:781_1": "asabbasaṅgāhikaṃ. Na hi yattakaṃ saṅghāṭi adhiṭṭhānupagaṃ pacchimaṃ, tattakaṃ antaravāsakādi",
  "tika-vin06t:781_2": "adhiṭṭhānupagaṃ pacchimaṃ hoti adhiṭṭhānassa bahuvidhattā. Na evaṃ vikappanāya bhedo",
  "tika-vin06t:781_3": "tassā ekavidhattāti veditabbaṃ. “Ekādase aruṇuggamane nissaggiya”nti antimaṃ ṭhapetvā",
  "tika-vin06t:781_4": "tato purimatarasminti attho veditabbo. Antimaṃ nāma aparakattikāya paṭhamāruṇuggamanaṃ.",
  "tika-vin06t:781_5": "Tañhi kālattā nissaggiyaṃ na karoti, tenevāha accekacīvarasikkhāpadaṭṭhakathāyaṃ",
  "tika-vin06t:781_6": "“chaṭṭhito paṭṭhāya pana uppannaṃ anaccekacīvarampi paccuddharitvā ṭhapitacīvarampi",
  "tika-vin06t:781_7": "etaṃ parihāraṃ labhatiyevā”ti. Imaṃyeva nayaṃ sandhāya “accekacīvarassa anatthate",
  "tika-vin06t:781_8": "kathine ekādasadivasādhiko māso, atthate kathine ekādasadivasādhikā pañca māsā, tato",
  "tika-vin06t:781_9": "paraṃ ekadivasampi parihāro natthī”ti tatthevāha. Imasmiṃ naye siddhe anaccekacīvaraṃ",
  "tika-vin06t:781_10": "dvādasāhe na labhatīti siddhameva hoti. Tato “anaccekacīvare anaccekacīvarasaññī,",
  "tika-vin06t:781_11": "anāpattī”ti ettha accekacīvarasadise aññasmiṃ anadhiṭṭhiteti siddhaṃ hoti. Tattha",
  "tika-vin06t:781_12": "pana “pañca māsā”ti ukkaṭṭhaparicchedavacanaṃ. Vassikasāṭikañca avassikasāṭikabhāvaṃ",
  "tika-vin06t:781_13": "patvā ekādasamāse parihāraṃ labhatīti veditabbaṃ.",
  "tika-vin06t:782_0": "Dasāhātikkantaṃ nissaggiyanti ettha āpattivuṭṭhāne “dasāhappaṭicchannaṃ pakkhaatirekapakkhamāsaatirekamāsapaṭicchanna”ntiādivacanabhedo",
  "tika-vin06t:782_1": "viya, na idha vacanabhedo, tasmā saṃvaccharātikkantampi dasāhātikkantameva nāma,",
  "tika-vin06t:782_2": "tathā dutiyakathinepi saṃvaccharavippavutthampi rattivippavutthameva. Tatiye saṃvaccharātikkantampi",
  "tika-vin06t:782_3": "māsātikkantameva nāmāti veditabbaṃ. “Anadhiṭṭhite adhiṭṭhitasaññī nissaggiyaṃ pācittiya”nti",
  "tika-vin06t:782_4": "idamekassa tikapācittiyassa ādipadadīpanaṃ. Esa nayo avikappitetiādīsupi, tasmā ettha",
  "tika-vin06t:782_5": "aṭṭhasu tikacchedesu ekaṃ vitthāretvā itaresaṃ ekekamādipadaṃ vitthārehvā dve dve",
  "tika-vin06t:782_6": "bhagavatāva saṅkhittattāti bahūsupi tikacchedesu sambhavantesu eko eva vuccati, “ayaṃ",
  "tika-vin06t:782_7": "vinayassa dhammatā”ti vadanti. Dukkaṭavāresu pana ekaṃ dukkaṭaṃ vitthāretvā sesāni",
  "tika-vin06t:782_8": "satta tatheva saṅkhittāni. Tathā antimantimo ekeko anāpattikoṭṭhāsoti veditabbaṃ.",
  "tika-vin06t:783_0": "Anāpatti antodasāhanti ayaṃ saṅkhepattho – taṃ dasāhaparamaṃ dhāretabbaṃ. Taṃ atirekacīvaraṃ",
  "tika-vin06t:783_1": "yathāsakaṃ adhiṭṭhānaṃ antodasāhaṃ adhiṭṭheti vā vikappeti vā vissajjeti vā attano",
  "tika-vin06t:783_2": "dhammatāya nassati vā vinassati vā ḍayhati vā añño vā taṃ acchinditvā gaṇhāti vissāsanto",
  "tika-vin06t:783_3": "vā gaṇhāti pācittiyato anāpatti. Dukkaṭato pana siyā āpatti siyā anāpatti saññābhedena.",
  "tika-vin06t:783_4": "Antimānaṃ panettha dvinnaṃ padānaṃ vasena anacchinne acchinnasaññī nissaggiyaṃ pācittiyaṃ.",
  "tika-vin06t:783_5": "Avissāsaggāhe vissāsaggāhasaññī nissaggiyaṃ pācittiyantiādikā dve tikapācittiyā,",
  "tika-vin06t:783_6": "dve ca dukkaṭā saṅkhittāti veditabbā. Ettha hi yadi antodasāhaṃ adhiṭṭheti, dasāhaparamaṃ",
  "tika-vin06t:783_7": "aruṇaṃ atikkamitvā tassa divasabhāge adhiṭṭhahatīti veditabbaṃ. Ayaṃ tāva pāḷivinicchayo.",
  "tika-vin06t:784_0": "Aṭṭhakathāyaṃ pana ito garukatarānītiādimhi ayaṃ codanāpubbaṅgamo vinicchayo – gaṇṭhipade",
  "tika-vin06t:784_1": "panassa ito nissaṭṭhacīvaradānato garukampi ñattidutiyakammaṃ yathā apalokanena karonti,",
  "tika-vin06t:784_2": "evamidaṃ ñattiyā kattabbampi pakativacanena vaṭṭatīti. Yadi evaṃ parivāre kammavaggassa",
  "tika-vin06t:784_3": "aṭṭhakathāyaṃ “ñattikammampi ekaṃ ñattiṃ ṭhapetvāva kātabbaṃ, apalokanakammādivasena",
  "tika-vin06t:784_4": "na kātabba”nti yaṃ vuttaṃ, tena virujjheyya. Tenetaṃ vuccati “tesaṃ etaṃ anuloma”nti,",
  "tika-vin06t:784_5": "tasmā anulomanayeneva taṃ vuttaṃ. Niyamaṃ pana yathā dvinnaṃ pārisuddhiuposatho vinā",
  "tika-vin06t:784_6": "ñattiyā hoti, evaṃ dvinnaṃ nissaṭṭhacīvaradānampīti vadāma, tasmā “āyasmato demā”ti",
  "tika-vin06t:784_7": "vattuṃ vaṭṭati. Kathaṃ panetaṃ ñātabbanti? Tadanulomattāti. Ekadevedaṃ ñattikammaṃ",
  "tika-vin06t:784_8": "apalokanenāpi kātuṃ vaṭṭatīti sādhananti veditabbanti ācariyo. Anugaṇṭhipade panettha",
  "tika-vin06t:784_9": "codanaṃ katvā “etaṃ sādhitaṃ. Ñattikammaṃ ekaṃ ñattiṃ ṭhapetvāva kātabba”nti pāḷiyā",
  "tika-vin06t:784_10": "āgataṃ sandhāya vuttaṃ, idaṃ pana pāḷiyaṃ nāgataṃ, lesato āharitvā vuttanti katvā",
  "tika-vin06t:784_11": "etaṃ apalokanenāpi vaṭṭatīti.",
  "tika-vin06t:785_0": "468. Esa nayoti aññesaṃ cīvaresu upacikādīhi khāyitesu mamapi khāyitānītiādi. “Aññena",
  "tika-vin06t:785_1": "kataṃ…pe… sādhaka”nti vacanato samānajātikaṃ, ekatthajātikañca tatiyakathinaṃ paṭhamasamānamevāti siddhaṃ hoti.",
  "tika-vin06t:786_0": "469. Ticīvaraṃ adhiṭṭhātunti ettha ticīvaraṃ ticīvarādhiṭṭhānena adhiṭṭhātabbayuttakaṃ,",
  "tika-vin06t:786_1": "yaṃ vā ticīvarādhiṭṭhānena adhiṭṭhātuṃ avikappetuṃ anujānāmi, tassa adhiṭṭhānakālaparicchedābhāvato",
  "tika-vin06t:786_2": "sabbakālaṃ icchantassa adhiṭṭhātuṃyeva anujānāmi, taṃ kālaparicchedaṃ katvā vikappetuṃ",
  "tika-vin06t:786_3": "nānujānāmi. Sati pana paccaye yadā tadā vā paccuddharitvā vikappetuṃ vaṭṭatīti “anāpatti",
  "tika-vin06t:786_4": "antodasāhaṃ adhiṭṭheti, vikappetī”ti vacanato siddhaṃ hotīti vuttametaṃ. Vassikasāṭikaṃ",
  "tika-vin06t:786_5": "tato paraṃ vikappetuṃyeva nādhiṭṭhātuṃ. Vatthañhi katapariyositaṃ antocatumāse vassānadivasaṃ",
  "tika-vin06t:786_6": "ādiṃ katvā antodasāhe adhiṭṭhātuṃ anujānāmi, catumāsato uddhaṃ attano santakaṃ katvā",
  "tika-vin06t:786_7": "ṭhapitukāmena vikappetuṃ anujānāmīti attho. Sugatacīvarato ūnakanti tiṇṇampi cīvarānaṃ",
  "tika-vin06t:786_8": "ukkaṭṭhaparicchedo. “Ticīvaraṃ pana parikkhāracoḷaṃ adhiṭṭhātuṃ vaṭṭatī”ti vāde pana",
  "tika-vin06t:786_9": "sati tathārūpapaccaye vaṭṭati. Yathā sati paccaye vikappetuṃ vaṭṭatīti sādhitametaṃ,",
  "tika-vin06t:786_10": "pageva aññena adhiṭṭhānena adhiṭṭhātuṃ. “Antodasāhaṃ adhiṭṭheti, vikappetī”ti aniyamato",
  "tika-vin06t:786_11": "vuttanti saṅghāṭi, uttarāsaṅgo, antaravāsakanti adhiṭṭhitānadhiṭṭhitānaṃ samānameva",
  "tika-vin06t:786_12": "nāmaṃ. “Ayaṃ saṅghāṭī”tiādīsu hi anadhiṭṭhitā vuttā. “Ticīvarena vippavaseyyā”ti",
  "tika-vin06t:786_13": "ettha adhiṭṭhitā vuttā. Sāmantavihāre vāti gocaragāmato vihāreti dhammasiritthero.",
  "tika-vin06t:786_14": "Dūratarepi labbhatevāti ācariyo. Anugaṇṭhipadepi “sāmantavihāre vāti desanāsīsamattaṃ,",
  "tika-vin06t:786_15": "tasmā ṭhapitaṭṭhānaṃ sallakkhetvā dūre ṭhitampi adhiṭṭhātabba”nti vuttaṃ. Sāmantavihāro",
  "tika-vin06t:786_16": "nāma yattha tadaheva gantvā nivattituṃ sakkā. Rattivippavāsaṃ rakkhantena tato dūre",
  "tika-vin06t:786_17": "ṭhitaṃ adhiṭṭhātuṃ na vaṭṭati, evaṃ kira mahāaṭṭhakathāyaṃ vuttanti. Keci “cīvaravaṃse",
  "tika-vin06t:786_18": "ṭhapitaṃ añño parivattitvā nāgadante ṭhapeti, taṃ ajānitvā adhiṭṭhahantassapi ruhati",
  "tika-vin06t:786_19": "cīvarassa sallakkhitattā”ti vadanti. Adhiṭṭhahitvāti parikkhāracoḷādivasena. Mahantataramevātiādi",
  "tika-vin06t:786_20": "sabbādhiṭṭhānasādhāraṇalakkhaṇaṃ. Tattha puna adhiṭṭhātabbamevāti adhiṭṭhitacīvarassa",
  "tika-vin06t:786_21": "ekadesabhūtattā. Anadhiṭṭhitañce, adhiṭṭhitassa appabhāvena ekadesabhūtaṃ adhiṭṭhitasaṅkhyameva",
  "tika-vin06t:786_22": "gacchati. Tathā adhiṭṭhitañce, anadhiṭṭhitassa ekadesabhūtaṃ anadhiṭṭhitasaṅkhyaṃ",
  "tika-vin06t:786_23": "gacchatīti hi lakkhaṇaṃ, na kevalañcettha dutiyapaṭṭameva, tatiyapaṭṭādikampi. Yathāha",
  "tika-vin06t:786_24": "“anujānāmi…pe… utuddhaṭānaṃ dussānaṃ catugguṇaṃ saṅghāṭiṃ…pe… paṃsukūle yāvadattha”nti.",
  "tika-vin06t:787_0": "Avasesā bhikkhūti vakkhamānakāle nisinnā bhikkhū. Tasmā vaṭṭatīti yathā “anujānāmi,",
  "tika-vin06t:787_1": "bhikkhave, ticīvaraṃ adhiṭṭhātuṃ na vikappetu”nti vuttaṃ, evaṃ parikkhāracoḷampi",
  "tika-vin06t:787_2": "vuttaṃ, na tassa ukkaṭṭhaparicchedo vutto, na ca saṅkhyāparicchedo, tasmā tīṇipi",
  "tika-vin06t:787_3": "cīvarāni paccuddharitvā “imāni cīvarāni parikkhāracoḷāni adhiṭṭhāmī”ti adhiṭṭhahitvā",
  "tika-vin06t:787_4": "paribhuñjituṃ vaṭṭatīti attho. “Nidhānamukhameta”nti kathaṃ paññāyatīti ce? “Tena",
  "tika-vin06t:787_5": "kho pana samayena bhikkhūnaṃ paripuṇṇaṃ hoti ticīvaraṃ, attho ca hoti parissāvanehipi",
  "tika-vin06t:787_6": "thavikāhipī”ti etasmiṃ vatthusmiṃ “anujānāmi, bhikkhave, parikkhāracoḷa”nti anuññātattā.",
  "tika-vin06t:787_7": "Bhikkhūnañca ekameva parissāvanaṃ, thavikā vā vaṭṭati, na dve vā tīṇi vāti paṭikkhepābhāvato",
  "tika-vin06t:787_8": "vikappanupagapacchimappamāṇāni, atirekappamāṇāni vā parissāvanādīni parikkhārāni",
  "tika-vin06t:787_9": "kappantīti siddhaṃ. Yadi evaṃ “yaṃnūnāhaṃ bhikkhūnaṃ cīvare sīmaṃ bandheyyaṃ mariyādaṃ",
  "tika-vin06t:787_10": "ṭhapeyya”nti vacanavirodhoti ce? Na, anusandhiyā ajānanato, virodhato ca. Kiṃ vuttaṃ",
  "tika-vin06t:787_11": "hoti? Cīvarakkhandhake paṭhamaṃ gahapaticīvaraṃ anuññātaṃ, tato pāvārakosiyakojavakambalādi.",
  "tika-vin06t:787_12": "Tato “tena kho pana samayena saṅghassa uccāvacāni cīvarāni uppannāni honti. Atha",
  "tika-vin06t:787_13": "kho bhikkhūnaṃ etadahosi ‘kiṃ nu kho bhagavatā cīvaraṃ anuññātaṃ, kiṃ ananuññāta”’nti",
  "tika-vin06t:787_14": "etasmiṃ vatthusmiṃ “anujānāmi, bhikkhave, cha cīvarāni khoma”ntiādinā kappiyacīvarajāti",
  "tika-vin06t:787_15": "anuññātā, na pana saṅkhyāpamāṇaṃ. Tato “addasa bhagavā…pe… sambahule bhikkhū cīvarehi",
  "tika-vin06t:787_16": "ubbhaṇḍite sīsepi cīvarabhisiṃ karitvā khandhepi cīvarabhisiṃ karitvā kaṭiyāpi cīvarabhisiṃ",
  "tika-vin06t:787_17": "karitvā āgacchante, disvāna bhagavato etadahosi…pe… yepi kho te kulaputtā imasmiṃ",
  "tika-vin06t:787_18": "dhammavinaye sītālukā sītabhīrukā, tepi sakkonti ticīvarena yāpetuṃ, yaṃnūnāhaṃ bhikkhūnaṃ",
  "tika-vin06t:787_19": "cīvare sīmaṃ bandheyyaṃ mariyādaṃ ṭhapeyyaṃ ticīvaraṃ anujāneyya”nti cīvaraṃ anuññātaṃ,",
  "tika-vin06t:787_20": "tañca kho ekameva. Chabbaggiyā pana micchā gahetvā bahūni parihariṃsu. Tāni nesaṃ",
  "tika-vin06t:787_21": "atirekaṭṭhāne ṭhitāni honti. Tato “anujānāmi, bhikkhave, dasāhaparamaṃ atirekacīvaraṃ",
  "tika-vin06t:787_22": "dhāretu”nti anuññātaṃ, tenetaṃ paññāyati. Atirekāni bahūni cīvarāni te parihariṃsu,",
  "tika-vin06t:787_23": "“tāni dasāhaparamameva dhāretuṃ anujānāmi, na tameveka”nti vadantena yā pubbe ticīvarādhiṭṭhānasaṅkhātā",
  "tika-vin06t:787_24": "cīvare sīmābaddhā, mariyādā ca ṭhapitā, tāya satipi ticīvarabāhullapariharaṇakkamo",
  "tika-vin06t:787_25": "dassito divasaparicchedavasena. Tato paraṃ “anujānāmi, bhikkhave, atirekacīvaraṃ",
  "tika-vin06t:787_26": "vikappetu”nti anujānantena vināpi divasaparicchedena atirekacīvarapariharaṇakkamo",
  "tika-vin06t:787_27": "dassitoti dvepi tāni nidhānamukhānīti siddhaṃ. Tathā parikkhāracoḷādhiṭṭhānampi siyā,",
  "tika-vin06t:787_28": "aññathā itaracīvarādhiṭṭhānānujānanavirodho siyā sīmāmariyādaṭṭhapanavirodhato. Ticīvarādhiṭṭhānapaññattiyeva",
  "tika-vin06t:787_29": "ticīvaramariyādā hoti. Tena vuttaṃ “pāṭekkaṃ nidhānamukhameta”nti. “Paṭhamaṃ ticīvaraṃ",
  "tika-vin06t:787_30": "ticīvarādhiṭṭhānena adhiṭṭhātabbaṃ, puna pariharituṃ asakkontena paccuddharitvā parikkhāracoḷaṃ",
  "tika-vin06t:787_31": "adhiṭṭhātabbaṃ, na tveva āditova idaṃ vutta”nti vuttaṃ. “Yathā ticīvaraṃ pariharituṃ",
  "tika-vin06t:787_32": "asakkontassa gilānassa vippavāsasammuti anuññātā, agilānassapi sāsaṅkasikkhāpade",
  "tika-vin06t:787_33": "tassa antaraghare nikkhepo ca, tatopi sati paccaye chārattavippavāso, tatopi asakkontassa",
  "tika-vin06t:787_34": "paccuddhāro, paccuddhaṭampi antodasāhe adhiṭṭhātuṃ, asakkontassa vikappanā ca anuññātā.",
  "tika-vin06t:787_35": "Tatheva dvinnampi sammukhāparammukhāvikappanānaṃ parasantakattā vikappanapaccaye",
  "tika-vin06t:787_36": "asati ‘parikkhāracoḷa’nti adhiṭṭhahitvā paribhuñjituṃ bhagavatā anuññātaṃ siyā, yato",
  "tika-vin06t:787_37": "tadadhippāyaññū evaṃ vadantī”ti mahāpaccariyampi vuttaṃ. Pubbetiādi “pāṭekkaṃ nidhānamukha”nti",
  "tika-vin06t:787_38": "vuttassa payogadassanatthaṃ vuttaṃ. Abaddhasīmāyaṃ dupparihāranti vikappanādiatthāya",
  "tika-vin06t:787_39": "upacāraṃ atikkamitvāpi gamanasambhavato.",
  "tika-vin06t:788_0": "Vassikasāṭikā anatirittappamāṇāti tassā ukkaṭṭhaparicchedassa vuttattā vuttaṃ. Paccattharaṇampi",
  "tika-vin06t:788_1": "adhiṭṭhātabbamevāti “idaṃ, bhante, amhākaṃ senāsanassa upari attharitabba”ntiādinā",
  "tika-vin06t:788_2": "dinnaṃ nādhiṭṭhātabbaṃ, “idaṃ tumhāka”nti dinnaṃ sayaṃ adhippetaṃva adhiṭṭhātabbanti",
  "tika-vin06t:788_3": "adhippāyo. “Sakiṃ adhiṭṭhitaṃ adhiṭṭhitameva hoti, na puna paccuddharīyati kālaparicchedābhāvato”ti",
  "tika-vin06t:788_4": "likhitaṃ. “Ekavacanenapi vaṭṭatīti apare”ti vuttaṃ. Bhesajjanavakammamātāpituādīnaṃ",
  "tika-vin06t:788_5": "atthāyāti ettha “iminā bhesajjaṃ cetāpessāmi, idaṃ mātuyā dassāmī”ti ṭhapentena adhiṭṭhātabbaṃ.",
  "tika-vin06t:788_6": "“‘Idaṃ bhesajjassa, imaṃ mātuyā’ti vibhajantena adhiṭṭhānakiccaṃ natthīti apare”ti",
  "tika-vin06t:788_7": "vuttaṃ. “Sakabhāvaṃ mocetvā ṭhapanaṃ sandhāyāhā”ti likhitaṃ.",
  "tika-vin06t:789_0": "“Puna adhiṭṭhātabbanti ayaṃ saṅgītito paṭṭhāya āgataaṭṭhakathāvādo. Tato paraṃ ācariyānaṃ",
  "tika-vin06t:789_1": "tattha tattha yuttivicāraṇā”ti vuttaṃ. Pamāṇacīvarassāti pacchimappamāṇassa. Dve",
  "tika-vin06t:789_2": "cīvarānīti saha uttarāsaṅgena. Esa nayoti pamāṇayuttesu yattha katthacītiādinayova.",
  "tika-vin06t:789_3": "“Taṃ atikkāmayato chedanaka”nti vacanato uttari paṭisiddhaṃ, tato heṭṭhā appaṭisiddhattā",
  "tika-vin06t:789_4": "vaṭṭati. Tattha siyā – ticīvarassa pacchimappamāṇaṃ visuṃ sutte natthīti, na vattabbaṃ,",
  "tika-vin06t:789_5": "sikkhākaraṇīyehi siddhattā. Kiṃ vuttaṃ hoti? “‘Parimaṇḍalaṃ nivāsessāmi, pārupissāmi,",
  "tika-vin06t:789_6": "suppaṭicchanno antaraghare gamissāmī’ti vacanato yattakena pamāṇena parimaṇḍalatā,",
  "tika-vin06t:789_7": "suppaṭicchannatā ca aṭṭhakathāyaṃ vuttakkamena sampajjatī”ti vattabbaṃ. Tesaṃ vasena",
  "tika-vin06t:789_8": "pacchimappamāṇanti siddhaṃ, tañca kho muṭṭhipañcakādi yathāvuttameva vuccate. Tenevāha",
  "tika-vin06t:789_9": "lesaṃ ṭhapetvā “visuṃ sutte natthī”ti.",
  "tika-vin06t:790_0": "Apicettha adhippetaṃ, tathāpi na sametiyevāti attho, tasmā “yadī”tiādisambandho addhā",
  "tika-vin06t:790_1": "vutto. Yasmā paricchinno sameti ca. Itaresu pana ekaccasmiṃ ācariyavāde neva paricchedo",
  "tika-vin06t:790_2": "atthi. Ekaccasmiṃ na pubbāparaṃ sametīti sambandho. Adhiṭṭhānaṃ adhiṭṭhānameva, paribhogakāle",
  "tika-vin06t:790_3": "pana arajitaṃ na vaṭṭati. Idaṃ sabbaṃ ticīvare eva. Imassa pana sikkhāpadassa ayaṃ",
  "tika-vin06t:790_4": "saṅkhepavinicchayo – anatthate kathine hemantānaṃ paṭhamadivasato paṭṭhāya atthate",
  "tika-vin06t:790_5": "kathine gimhānaṃ paṭhamadivasato paṭṭhāya uppannacīvaraṃ sandhāya “niṭṭhitacīvarasmi”ntiādi vuttanti.",
  "tika-vin06t:791_0": "Etthāha – “rajakehi dhovāpetvā setaṃ kārāpentassāpi adhiṭṭhānaṃ adhiṭṭhānamevā”ti",
  "tika-vin06t:791_1": "vacanato arajitepi adhiṭṭhānaṃ ruhati, tena sūcikammaṃ katvā rajitvā kappabinduṃ",
  "tika-vin06t:791_2": "datvā adhiṭṭhātabbanti niyamo na kātabboti? Vuccate, kātabbova patto viya adhiṭṭhito.",
  "tika-vin06t:791_3": "Yathā puna setabhāvaṃ, tambabhāvaṃ vā patto adhiṭṭhānaṃ na vijahati, na ca pana tādiso",
  "tika-vin06t:791_4": "adhiṭṭhānaṃ upagacchati, evametaṃ daṭṭhabbanti. “Yato paṭṭhāya paribhogādayo vaṭṭanti,",
  "tika-vin06t:791_5": "tato paṭṭhāya antodasāhe adhiṭṭhātabba”nti vadanti.",
  "tika-vin06t:792_0": "Avisesena vuttavacananti adhiṭṭhātabbaṃ adhiṭṭheti, vikappetabbaṃ vikappetīti evaṃ",
  "tika-vin06t:792_1": "savisesaṃ katvā avacanaṃ “na vikappetu”nti iminā viruddhaṃ viya dissati. Idāni idaṃ",
  "tika-vin06t:792_2": "adhiṭṭhānavikappananayapaṭibaddhaṃ khandhakaṃ, parivārañca missetvā pakiṇṇakaṃ vuccati",
  "tika-vin06t:792_3": "– khandhake tāva “anujānāmi, bhikkhave, ticīvaraṃ adhiṭṭhātuṃ na vikappetuṃ, vassikasāṭikaṃ",
  "tika-vin06t:792_4": "vassānaṃ cātumāsaṃ adhiṭṭhātuṃ, tato paraṃ vikappetu”ntiādi vuttaṃ. Parivāre “na",
  "tika-vin06t:792_5": "nava cīvarāni adhiṭṭhātabbāni, na nava cīvarāni vikappetabbānī”ti, “dasake dasa,",
  "tika-vin06t:792_6": "ekādasake ekādasa cīvarāni adhiṭṭhātabbāni, na vikappetabbānī”ti ca anekakkhattuṃ",
  "tika-vin06t:792_7": "vacanena suṭṭhu daḷhaṃ katvā “sabbāni cīvarāni adhiṭṭhātabbāni, na vikappetabbānī”ti",
  "tika-vin06t:792_8": "vuttaṃ, tasmā ubhopi te viruddhā viya dissanti, khandhake eva ca “vassikasāṭikaṃ",
  "tika-vin06t:792_9": "vassānaṃ cātumāsaṃ adhiṭṭhātuṃ tato paraṃ vikappetu”nti vuttaṃ. Tadaṭṭhakathāyaṃ",
  "tika-vin06t:792_10": "“vassikasāṭikā anatirittappamāṇā nāmaṃ gahetvā vuttanayeneva cattāro vassike māse",
  "tika-vin06t:792_11": "adhiṭṭhātabbā, tato paraṃ paccuddharitvā vikappetabbā”ti vuttaṃ. Idañca viruddhaṃ",
  "tika-vin06t:792_12": "viya dissati aññamaññaṃ hemante paccuddhārasambhavato, vassāne vikappanāsambhavato",
  "tika-vin06t:792_13": "ca. Tathā idha “anāpatti antodasāhaṃ adhiṭṭheti vikappetī”ti vacanappamāṇato sabbattha",
  "tika-vin06t:792_14": "vikappanāya appaṭisiddhabhāvo veditabboti aṭṭhakathāvacanaṃ parivāravacanena viruddhaṃ",
  "tika-vin06t:792_15": "viya dissati, na hi viruddhaṃ tathāgatā bhāsanti, tasmā aṭṭhakathānayovettha paṭisaraṇaṃ,",
  "tika-vin06t:792_16": "yena sabbampi taṃ ekarasaṃ hoti. Parivāraṭṭhakathāyañca vuttaṃ “na vikappetabbānīti",
  "tika-vin06t:792_17": "adhiṭṭhitakālato paṭṭhāya na vikappetabbānī”ti. Ticīvarāni adhiṭṭhitakālato paṭṭhāya,",
  "tika-vin06t:792_18": "vassikasāṭikādīni ca attano attano adhiṭṭhānakhette na akāmā vikappetabbānīti attho,",
  "tika-vin06t:792_19": "avasesapāḷi, attho ca idha aṭṭhakathāyaṃ vutto, tasmā sabbampetaṃ ekarasanti.",
  "tika-vin06t:793_0": "Etthāha – yadi evaṃ “nava cīvarāni nādhiṭṭhātabbānī”ti ca vattabbaṃ. Vikappitakālato",
  "tika-vin06t:793_1": "paṭṭhāya hi nādhiṭṭhātabbānīti? Ettha vuccate – “ticīvaraṃ adhiṭṭhātuṃ na vikappetuṃ…pe…",
  "tika-vin06t:793_2": "parikkhāracoḷaṃ adhiṭṭhātuṃ na vikappetu”nti ettha sabbattha adhiṭṭhāne paṭisedhādassanato,",
  "tika-vin06t:793_3": "vikappanāya adassanato ca “tato para”nti dvīsveva paricchedadassanato ca “nava cīvarāni",
  "tika-vin06t:793_4": "adhiṭṭhātabbāni, na vikappetabbāni ceva vuttanti veditabbaṃ. Aparo nayo – anujānāmi,",
  "tika-vin06t:793_5": "bhikkhave, ticīvaraṃ adhiṭṭhātuṃ akāmā. Kasmā? Kāle uppannaṃ anadhiṭṭhahantassa kālātikkame",
  "tika-vin06t:793_6": "āpattisambhavato, akāle uppannaṃ anadhiṭṭhahantassa dasāhātikkame āpattisambhavato",
  "tika-vin06t:793_7": "ca. Tattha yaṃ kāle uppannaṃ appahontepi dasāhe kālātikkame āpattikaraṃ, taṃ nissajjanakāle",
  "tika-vin06t:793_8": "“idaṃ me, bhante, atirekacīvaraṃ dhāritaṃ nissaggiyaṃ, imāhaṃ saṅghassā”tiādinā nissajjitabbaṃ,",
  "tika-vin06t:793_9": "itaraṃ yathāpāḷimeva. Tattha paṭhamanayo “yo pana, bhikkhu, atirekacīvaraṃ dhāreyya",
  "tika-vin06t:793_10": "nissaggiya”nti imāya paṭhamapaññattiyā vasena vutto, dutiyo anupaññattiyā vasena vutto.",
  "tika-vin06t:794_0": "Yathā ca nissajjitabbavatthumhi asati yathāpāḷiṃ avatvā kevalaṃ āpatti eva desetabbā,",
  "tika-vin06t:794_1": "yathā ca vassikasāṭikanissajjane kevalaṃ pariyiṭṭhamatte yathāpāḷiṃ avatvā yathāsambhavaṃ",
  "tika-vin06t:794_2": "nissajjitabbaṃ, tathā idampīti veditabbaṃ. Yathā saṃvaccharātikkantaṃ atirekacīvaraṃ",
  "tika-vin06t:794_3": "“dasāhātikkanta”micceva vuccati. Saṃvaccharavippavutthaticīvaraṃ, māsātikkantañca",
  "tika-vin06t:794_4": "“rattivippavuttha”nti ca “chārattavippavuttha”nti ca vuccati, tathā idampi “dasāhātikkanta”micceva",
  "tika-vin06t:794_5": "vuccatīti eke, tasmā siddhamidaṃ “anujānāmi, bhikkhave, ticīvaraṃ adhiṭṭhātuṃ akāmā”ti,",
  "tika-vin06t:794_6": "tathā akāmā na vikappetunti attho. Icchāya hi sati “paccuddharitvā vippavāsasukhatthaṃ",
  "tika-vin06t:794_7": "vikappanāya okāso dinno hoti, dasāhātikkame ca anāpattī”ti vacanato vikappetuṃ anujānāmīti",
  "tika-vin06t:794_8": "vuttaṃ hoti. Tathā vassikasāṭikā akāmā adhiṭṭhātuṃ dasāhātikkame āpattisambhavato.",
  "tika-vin06t:794_9": "Kittakaṃ kālanti ce? Vassānaṃ cātumāsaṃ, icchāya pana sati uddhaṃyeva vikappetabbaṃ.",
  "tika-vin06t:794_10": "“Sabbattha vikappanāya appaṭisiddhabhāvo veditabbo”ti hi vuttaṃ. “Atthāpatti hemante",
  "tika-vin06t:794_11": "āpajjati, no gimhe, no vasse”ti ca vuttaṃ, tena vuttaṃ aṭṭhakathāyaṃ “tato paraṃ",
  "tika-vin06t:794_12": "paccuddharitvā vikappetabbā”ti.",
  "tika-vin06t:795_0": "Tatrāyaṃ vicāraṇā – kadā paccuddharitabbā, kadā vikappetabbā, kiñcettha yasmā “tato",
  "tika-vin06t:795_1": "para”nti vuttaṃ. Hemantañca pattamatte sā adhiṭṭhānaṃ vijahati, tasmā “paccuddharitvā”ti",
  "tika-vin06t:795_2": "na vattabbaṃ adhiṭṭhānassa natthitāya, atha “antocātumāse vikappetabbā”ti na vattabbaṃ.",
  "tika-vin06t:795_3": "“Tato paraṃ vikappetu”nti hi vuttanti? Ettha ekacce vadanti “vattabbameta”nti. Yathā",
  "tika-vin06t:795_4": "parivutthaparivāso, ciṇṇamānatto ca santo niṭṭhitesupi parivāsamānattadivasesu, tathā",
  "tika-vin06t:795_5": "niṭṭhitesupi adhiṭṭhānadivasesu sādhiṭṭhānametanti eke. Aṭṭhakathācariyānaṃ idaṃ",
  "tika-vin06t:795_6": "sanniṭṭhānaṃ “kattikapuṇṇamadivase paccuddharitvā pāṭipadadivase vikappetabbā”ti.",
  "tika-vin06t:795_7": "Vuttañhetaṃ parivāraṭṭhakathāyaṃ “kattikapuṇṇamāsiyā pacchime pāṭipadadivase vikappetvā",
  "tika-vin06t:795_8": "ṭhapitaṃ vassikasāṭikaṃ nivāsento hemante āpajjati. Kurundiyaṃ pana ‘kattikapuṇṇamadivase",
  "tika-vin06t:795_9": "apaccuddharitvā hemante āpajjatī’ti vuttaṃ, tampi suvuttaṃ. ‘Cātumāsaṃ adhiṭṭhātuṃ,",
  "tika-vin06t:795_10": "tato paraṃ vikappetu’nti hi vutta”nti. Tattha kurundinayo pacchā vuttattā sārato",
  "tika-vin06t:795_11": "daṭṭhabbo, na purimo. Nivāsento hi gimhepi orenaddhamāsaṃ āpajjati eva. Idha ca “atthāpatti",
  "tika-vin06t:795_12": "hemante āpajjati, no gimheti vutta”nti kurundivacanassāyamattho dissati.",
  "tika-vin06t:796_0": "“Kattikapuṇṇamadivase apaccuddharitvā tasmiṃyeva divase avikappento pacchimapāṭipadadivase",
  "tika-vin06t:796_1": "apaccuddhārapaccayā dukkaṭaṃ āpajjati, na, avikappanapaccayā dasāhaparihārasambhavato”ti",
  "tika-vin06t:796_2": "kāraṇameke vadanti. Evaṃ sati hemante pattamatte adhiṭṭhānaṃ vijahatīti āpajjati,",
  "tika-vin06t:796_3": "tañca ayuttaṃ. Adhiṭṭhānañhi “aññassa dānena…pe… chiddabhāvenāti imehi navahi kāraṇehi",
  "tika-vin06t:796_4": "vijahatī”ti vuttaṃ, na “adhiṭṭhānakhettātikkamena vā”ti. Asādhāraṇattā na vuttanti",
  "tika-vin06t:796_5": "ce? Na, “chiddabhāvenā”ti na vattabbappasaṅgato, chiddabhāvena pana ticīvarasseva",
  "tika-vin06t:796_6": "sabbaṭṭhakathāsu adhiṭṭhānavijahanassa vuttattā. Tasmā hemantassa paṭhamadivase apaccuddhārapaccayā",
  "tika-vin06t:796_7": "dukkaṭaṃ āpajjati, na paccuddharitvā avikappanapaccayā. “Vikappetu”nti vacanato tato",
  "tika-vin06t:796_8": "adhiṭṭhānaṃ na vijahatīti paññāyati. Na hi kattikapuṇṇamāsiyā pacchime pāṭipadadivase",
  "tika-vin06t:796_9": "avikappetvā hemante āpajjatīti vuttanti adhippāyo, yasmā taṃ apaccuddhārapaccayā",
  "tika-vin06t:796_10": "dukkaṭaṃ hemantassa paṭhamaaruṇakkhaṇe eva āpajjati, tasmā “kattikapuṇṇamadivase",
  "tika-vin06t:796_11": "apaccuddharitvā”ti vuttaṃ. Paccuddhaṭaṃ pana hemante dasāhaparihāraṃ labhati. “Dasāhe",
  "tika-vin06t:796_12": "appahonte cīvarakālaṃ nātikkāmetabbā”ti hi vuttaṃ, tañca kho samaye uppannaṃ ce,",
  "tika-vin06t:796_13": "nāsamaye. Tathā ca sādhitaṃ apaccuddhaṭaṃ na nissaggiyaṃ hoti, no ca taṃ paridahitaṃ,",
  "tika-vin06t:796_14": "tasmā kattikapuṇṇamadivase eva paccuddharaṇañca vikappanañca kattabbanti siddhaṃ,",
  "tika-vin06t:796_15": "ettha ca yathā atirekacīvaraṃ dasame divase vikappentena dasāhaparamaṃ dhāritaṃ hoti,",
  "tika-vin06t:796_16": "antodasāhe ca vikappitaṃ hoti, tathā kattikapuṇṇamāya vikappentena vassānaṃ cātumāsaṃ",
  "tika-vin06t:796_17": "adhiṭṭhitañca hoti, tato paraṃ anāpattikhette eva vikappanā ca hotīti veditabbaṃ.",
  "tika-vin06t:796_18": "Ettāvatā atthi vikappanākhette adhiṭṭhānaṃ, adhiṭṭhānakhette ca vikappanāti dīpitaṃ",
  "tika-vin06t:796_19": "hoti. Aññathā “atthāpatti adhiṭṭhānena āpajjati, anadhiṭṭhānena āpajjati. Atthāpatti",
  "tika-vin06t:796_20": "vikappanāya āpajjati, avikappanāya āpajjatī”ti dukesu dve dukāni vattabbāni siyuṃ.",
  "tika-vin06t:796_21": "Tattha paṭhamaduke paṭhamapadaṃ sambhavati. Vikappanakhette hi vassikasāṭikādīnaṃ",
  "tika-vin06t:796_22": "adhiṭṭhānena vinayātisāradukkaṭaṃ āpajjati. Eteneva dutiyadukkaṭassa dutiyapadaṃ",
  "tika-vin06t:796_23": "vuttaṃ hoti. Anadhiṭṭhānena āpajjatīti natthi. Antodasāhe anāpajjanato, vikappanādisambhavato",
  "tika-vin06t:796_24": "ca vikappanāya āpajjatīti natthi sabbattha vikappanāya appaṭisiddhattā, tasmā tāni",
  "tika-vin06t:796_25": "dukāni “na labbhantī”ti na vuttāni. Etthāha – yā sā “atthāpatti hemante āpajjatī”ti",
  "tika-vin06t:796_26": "vacanappamāṇato dukkaṭāpatti sādhitā, sā sañcicca apaccuddharantassa yujjati, asatiyā",
  "tika-vin06t:796_27": "ce, kañci, anāpatti. Kattikapuṇṇamāya paccuddhaṭaṃ sañcicca avikappayato dukkaṭena",
  "tika-vin06t:796_28": "saha punadivase nissaggiyaṃ, asatiyā avikappayato nissaggiyameva idha paṭhamapaññattiyā.",
  "tika-vin06t:796_29": "Yaṃ pana vuttaṃ mātikāṭṭhakathāyaṃ “vassikasāṭikā vassānamāsātikkamenāpi, kaṇḍupaṭicchādi",
  "tika-vin06t:796_30": "ābādhavūpasamenāpi adhiṭṭhānaṃ vijahati, tasmā sā tato paraṃ vikappetabbā”ti, tenetaṃ",
  "tika-vin06t:796_31": "virujjhati, na kevalaṃ idameva, “tato paraṃ paccuddharitvā vikappetabbā”ti aṭṭhakathāvacanañca",
  "tika-vin06t:796_32": "virujjhati. Tato paraṃ nāma hi hemantaṃ, tattha ce paccuddhāro, “vassikasāṭikā vassānamāsātikkamenāpī”tiādi",
  "tika-vin06t:796_33": "na yuttaṃ adhiṭṭhānābhāvena paccuddhārābhāvato. Avirodho ca icchitabbo, tasmā “paccuddharaṇaṃ",
  "tika-vin06t:796_34": "vattamatta”ntivādo etthāpi sambhavatīti ce? Na, kurundi vacanavirodhato. Tattha hi",
  "tika-vin06t:796_35": "kattikapuṇṇamāya paccuddhāro vutto, tasmā vassānadivasattā sādhiṭṭhānāvasā paccuddharīyatīti",
  "tika-vin06t:796_36": "na paccuddhāro vattamattaṃ, tasmā “tato para”nti yāva puṇṇamā adhippetā siyā. Yathā",
  "tika-vin06t:796_37": "cāyaṃ vikappo, tathā “vassānamāsātikkamenāpi ābādhavūpasamenāpī”ti idampi avassaṃ",
  "tika-vin06t:796_38": "paccuddharitabbatāya vuttaṃ siyā. Evañca sati idha samantapāsādikāya tadavacanena",
  "tika-vin06t:796_39": "sameti. Aññathā idhapi taṃ vattabbaṃ siyāti yathāvuttova vidhi ettha sambhavati,",
  "tika-vin06t:796_40": "kiñcāpi sambhavati, duviññāpayassa pana lokassa suviññāpanatthaṃ vuttā. Yasmā pana",
  "tika-vin06t:796_41": "sā vassānātikkamena adhiṭṭhānaṃ vijahati, hemantapaṭhamāruṇe ca apaccuddhārapaccayā",
  "tika-vin06t:796_42": "dukkaṭā sādhitā, tasmā kattikapuṇṇamāyameva paccuddharitvā vikappetabbā, avikappitāya",
  "tika-vin06t:796_43": "“nissaggiyāpajjanamevā”ti vattabbaṃ. Ettāvatāpi santosaṃ akatvā vinicchayo pariyesitabbo. Hoti cettha –",
  "tika-vin06t:797": "“Evaṃ abhāvaṃ vinayassa pāḷi,",
  "tika-vin06t:798": "Bhinnaṃ abhinnañca tadatthayuttiṃ;",
  "tika-vin06t:799": "Viññātukāmena tadatthaviññū,",
  "tika-vin06t:800": "Pariyesitabbā vinaye viññāyā”ti.",
  "tika-vin06t:801_0": "“Tuyhaṃ gaṇhāhī”ti vutte vināpi “mayhaṃ gaṇhāmī”ti vacanena sudinnaṃ hoti. Itaro",
  "tika-vin06t:801_1": "ce adhivāseti, tenāpi suggahitaṃ hoti, no ce adhivāseti, dentena sudinnaṃ. Taṃ pana",
  "tika-vin06t:801_2": "vatthu na kassaci hoti. Tathā “mayhaṃ gaṇhāmī”ti vadati, sāmiko ce adhivāseti, vināpi",
  "tika-vin06t:801_3": "“gaṇhāhī”ti vacanena suggahitaṃ. No ce adhivāseti, sāmikasseva taṃ, na hi tassetaṃ",
  "tika-vin06t:801_4": "vinayakammanti ettha vinayakammassatthāya ce gaṇhāti, na vaṭṭati. Na kevalaṃ attano",
  "tika-vin06t:801_5": "atthāya gahitaṃ, puna tassapi deti, vaṭṭatīti ca. Tathā anapekkho hutvā parassa vissajjetvā",
  "tika-vin06t:801_6": "puna tena dinnaṃ vā tassa vissāsanto vā paribhuñjati, vaṭṭati. Tatthāpi vinayakammavasena",
  "tika-vin06t:801_7": "na vaṭṭatīti eke. Te eva “mahantaṃ vā khuddakaṃ karotī”ti ettha “ticīvare dīghato",
  "tika-vin06t:801_8": "vidatthi anatikkamitvā chinditvā karoti, evaṃ sesesupī”ti vadanti. Evarūpesu ṭhānesu",
  "tika-vin06t:801_9": "porāṇācariyānaṃ kathāmaggaṃ suṭṭhu ācariyakulasevanāya sañjānitvā tena saṃsanditvā",
  "tika-vin06t:801_10": "sato sampajāno hutvā sotūnañca cittaṃ avimohetvā kathetabbaṃ. Esā amhākaṃ āyācanā.",
  "tika-vin06t:802": "Paṭhamakathinasikkhāpadavaṇṇanā niṭṭhitā.",
  "tika-vin06t:803": "2. Udositasikkhāpadavaṇṇanā",
  "tika-vin06t:804_0": "471. Santaruttarena janapadacārikaṃ pakkamanti. Kasmā? Kiñcāpi “na, bhikkhave, santaruttarena",
  "tika-vin06t:804_1": "gāmo pavisitabbo, yo paviseyya, āpatti dukkaṭassā”ti paṭhamaṃ vuttaṃ. Pacchā pana",
  "tika-vin06t:804_2": "“pañcime, bhikkhave, paccayā saṅghāṭiyā nikkhepāya, uttarāsaṅgassa, antaravāsakassa",
  "tika-vin06t:804_3": "nikkhepāya gilāno vā hoti, vassikasaṅketaṃ vā, nadīpāraṃ gantuṃ vā, aggaḷaguttivihāro",
  "tika-vin06t:804_4": "vā, atthatakathinaṃ vā hotī”ti vuttattā, aṭṭhakathāyampissa “pañcasu petesu aggaḷagutti",
  "tika-vin06t:804_5": "eva pamāṇaṃ. Gutte eva hi vihāre nikkhipitvā bahi gantuṃ vaṭṭati, nāgutte”ti vuttattā",
  "tika-vin06t:804_6": "apaññattepi kathine “te bhikkhū aggaḷaguttivihāre ṭhapethā”ti vatvā sabhāgānaṃ hatthe",
  "tika-vin06t:804_7": "cīvaraṃ nikkhipitvā santaruttarena gāmappavese laddhakappiyā janapadacārikaṃ pakkāmiṃsūti veditabbaṃ.",
  "tika-vin06t:805_0": "473. Avippavāsasammutinti avippavāsatthaṃ, vippavāsapaccayā yā āpatti, tadabhāvatthaṃ",
  "tika-vin06t:805_1": "vā sammutiṃ dātunti attho. Tato paṭṭhāya vaṭṭati. Kittakaṃ kālaṃ vaṭṭatīti? Māsaṃ",
  "tika-vin06t:805_2": "vā atirekaṃ vā yāva gamane saussāho, tāva vaṭṭati. Tena vuttaṃ “dhuranikkhepaṃ karontena",
  "tika-vin06t:805_3": "paccuddharitabba”nti. Puna sammutidānakiccaṃ natthīti sace dvādasannaṃ vassānaṃ accayena",
  "tika-vin06t:805_4": "añño rogo hoti, vaṭṭati, upasampadakammaṃ viya yāvajīvaṃ ekāsammuti vaṭṭatīti ca.",
  "tika-vin06t:806_0": "“Kataṃ vā hotī”tiādi imasmiṃ sikkhāpade na vattabbaṃ, kasmā? Karaṇapalibodhe upacchinnepi",
  "tika-vin06t:806_1": "anadhiṭṭhitacīvarato vippavāsapaccayā āpattiyā asambhavato, tasmā “niṭṭhitacīvarasminti",
  "tika-vin06t:806_2": "bhikkhuno cīvaraṃ adhiṭṭhitaṃ hotī”ti ettakameva vattabbanti ce? Na, tadāyattattā.",
  "tika-vin06t:806_3": "Adhiṭṭhānañhi karaṇapalibodhassa niṭṭhāpanāyattaṃ, tasmā “kataṃ vātiādi vutta”nti",
  "tika-vin06t:806_4": "ca vuttaṃ. Tattha katanti pubbe vuttameva.",
  "tika-vin06t:807_0": "477-8. Avippavāsalakkhaṇavavatthāpanatthanti ettha “antogāme cīvaraṃ nikkhipitvā",
  "tika-vin06t:807_1": "antogāme vatthabba”ntiādivacanato avippavāsalakkhaṇaṃ vavatthāpitaṃ, tabbiparītanayena",
  "tika-vin06t:807_2": "vippavāsalakkhaṇaṃ veditabbaṃ. Gāmo ekūpacārotiādimhi pana ṭhapetvā satthaṃ, rukkhamūlaṃ,",
  "tika-vin06t:807_3": "ajjhokāsañca sesesu parikkhepāparikkhepavasena ekūpacāranānūpacāratā veditabbā. Yasmā",
  "tika-vin06t:807_4": "pana satthaṃ duvidhaṃ niviṭṭhaṃ, aniviṭṭhañca, tesu aniviṭṭhaṃ ekakulassa vā nānākulassa",
  "tika-vin06t:807_5": "vā aparikkhittameva hoti, niviṭṭhaṃ siyā parikkhittaṃ, siyā aparikkhittaṃ, tasmā",
  "tika-vin06t:807_6": "tattha parikkhepādivasena adassetvā abbhantaravasena vutto. Tathā abbhokāse. Rukkhamūle",
  "tika-vin06t:807_7": "chāyāvasena. Aññathā “sattho ekūpacāro nānūpacāro”tiādi uddesavirodho siyā vibhaṅge",
  "tika-vin06t:807_8": "adassitattā, tasmā satthassa purato ca pacchato ca sattabbhantarā, passato ca ekabbhantaranti",
  "tika-vin06t:807_9": "ayamekūpacāro, tato paraṃ nānūpacāro. Tathā rukkhamūlassa yattha majjhanhike kāle",
  "tika-vin06t:807_10": "chāyā pharati, ayaṃ ekūpacāro. Itaro nānūpacāro. Kasmā? Tattha hi parikkhepo appamāṇaṃ.",
  "tika-vin06t:807_11": "Chāyāva pamāṇaṃ. Ajjhokāsassa pāḷiyaṃ vuttova. “Satthādīnaṃ ekakulasantakavasena",
  "tika-vin06t:807_12": "ekūpacāratā”ti likhitaṃ, tasmā nivesane, udosite ca vuttaparicchedova aṭṭādīsūti",
  "tika-vin06t:807_13": "katvā saṃkhittaṃ. Tato paraṃ khettadhaññakaraṇaārāmavihāresu pana parikkhittāparikkhitta-padaṃ",
  "tika-vin06t:807_14": "puna uddhaṭaṃ satthavibhaṅgena adhikārassa pacchinnattā. “Nānāgabbhā”tiādivacanaṃ",
  "tika-vin06t:807_15": "pana asambhavato khettadhaññakaraṇaārāmesu na uddhaṭaṃ. Vihāre sambhavantampi tattha",
  "tika-vin06t:807_16": "pacchinnattā na uddhaṭaṃ. Kulaṃ vuccati sāmiko, tasmā “ekakulassa nānākulassā”ti",
  "tika-vin06t:807_17": "iminā gāmādīnaṃ cuddasannaṃ cīvaranikkhepaṭṭhānānaṃ sādhāraṇāsādhāraṇabhāvaṃ dīpeti.",
  "tika-vin06t:807_18": "Ajjhokāsassa pana asambhavato na vuttaṃ. Yasmā panettha ekakulassa, nānākulassa ca",
  "tika-vin06t:807_19": "aparikkhittesu gāmādīsu parihāraviseso kiñcāpi natthi, parikkhittesu pana atthi,",
  "tika-vin06t:807_20": "tasmā ekanānākulaggahaṇaṃ, ekanānūpacāraggahaṇañca sātthakanti veditabbaṃ. Tatthapi",
  "tika-vin06t:807_21": "ayaṃ viseso – satthe, rukkhamūle ca kulabhedatova bhedo, nopacārabhedato. Ajjhokāse",
  "tika-vin06t:807_22": "upacārabhedato ca, so pana pāḷiyaṃ na dassitoti. “Taṃ pamāṇaṃ atikkamitvāti vacanato",
  "tika-vin06t:807_23": "ākāsepi aḍḍhateyyaratanappamāṇe doso natthī”ti vadanti.",
  "tika-vin06t:808_0": "479. “Sabhā”ti itthiliṅgaṃ. “Sabhāya”nti napuṃsakaliṅgaṃ, tena vuttaṃ “liṅgabyattanayenā”ti.",
  "tika-vin06t:808_1": "Napuṃsakaliṅgadassanatthaṃ kira “sabhāya”nti paccattavasena niddiṭṭhaṃ, tassa anupayogattā",
  "tika-vin06t:808_2": "“dvāramūla”ntipi. Attano nikkhittaṭṭhāne anikkhittattā vīthihatthapāso na rakkhati,",
  "tika-vin06t:808_3": "yasmiṃ ghare cīvaraṃ nikkhittaṃ hoti, tasmiṃ ghare vatthabbaṃ. “Sabhāye vā vatthabbaṃ",
  "tika-vin06t:808_4": "dvāramūle vā, hatthapāsā vā na vijahitabba”nti hi vuttaṃ. “Hatthapāseyeva aruṇaṃ",
  "tika-vin06t:808_5": "uṭṭhapetabba”nti niyamitattā jānituṃ na sakkāti ce? Antoghare na sakkā, tathā tathā",
  "tika-vin06t:808_6": "vuttattā, tasmā “yutti pamāṇa”nti vuttaṃ. Ayamattho aṭṭhakathāyampi pakāsito, punapi",
  "tika-vin06t:808_7": "khuddakagāme sabbasādhāraṇagāmadvāravasena. Sace tassa dvāradvayaṃ hoti, majjhe ca",
  "tika-vin06t:808_8": "gharasabhāyaṃ, yatthicchati, tattha vasitabba”nti.",
  "tika-vin06t:809_0": "480-1. Yāni nivesanādīni gāmasaṅkhyaṃ na gacchanti, tāni nivesanādīnīti adhippetāni.",
  "tika-vin06t:809_1": "Ajjhokāse aparisaṅkitampi cīvaraṃ atirekasattabbhantare nikkhittaṃ nissaggiyaṃ hoti,",
  "tika-vin06t:809_2": "ettha antosīmatā na rakkhati, satthe pana rakkhati. “Nadīparihāro ca labbhatī”ti",
  "tika-vin06t:809_3": "vacanato udakukkhepasīmāyaṃ parihāro labbhatīti siddhaṃ. Sāmantavihāro ce ekasīmo,",
  "tika-vin06t:809_4": "cīvaraṃ na nissaggiyaṃ.",
  "tika-vin06t:810": "Idāni –",
  "tika-vin06t:811": "“Chinnaṃ dhutaṅgaṃ sāsaṅka-sammato santaruttaraṃ;",
  "tika-vin06t:812": "Acīvarassānāpatti, paccuddhārādisiddhito”ti. –",
  "tika-vin06t:813_0": "Idaṃ pakiṇṇakaṃ, tatthāyaṃ codanāpubbaṅgamo vinicchayo – keci “diguṇaṃ saṅghāṭi”nti",
  "tika-vin06t:813_1": "vacanato “ekaccikā saṅghāṭipi nādhiṭṭhātabbā. Sace adhiṭṭhāti na ruhatī”ti vatvā",
  "tika-vin06t:813_2": "upasampadāpekkhānampi diguṇameva saṅghāṭiṃ datvā upasampādenti, te iminā suttalesena",
  "tika-vin06t:813_3": "saññāpetabbā. Bhagavatā hi “chinnakaṃ saṅghāṭiṃ chinnakaṃ uttarāsaṅgaṃ chinnakaṃ",
  "tika-vin06t:813_4": "antaravāsaka”nti paṭhamaṃ anuññātaṃ. Tato “aññatarassa bhikkhuno ticīvare kariyamāne",
  "tika-vin06t:813_5": "sabbaṃ chinnakaṃ nappahoti. Dve chinnakāni ekaṃ acchinnakaṃ nappahoti. Dve acchinnakāni",
  "tika-vin06t:813_6": "ekaṃ chinnakaṃ nappahotī”ti imasmiṃ vatthusmiṃ “anujānāmi, bhikkhave, anvādhikampi",
  "tika-vin06t:813_7": "āropetu”nti anuññātaṃ, tasmā ekaccikāpi saṅghāṭi vaṭṭatīti siddhaṃ. Yā chijjamānā",
  "tika-vin06t:813_8": "nappahoti, tassā kuto diguṇatāti. Aṭṭhakathāyampissa vuttaṃ “anvādhikampi āropetunti",
  "tika-vin06t:813_9": "āgantukapattampi dātuṃ. Idaṃ pana appahonake āropetabbaṃ. Sace pahoti, āgantukapattaṃ",
  "tika-vin06t:813_10": "na vaṭṭati, chinditabbamevā”ti. Kathinaṃ pana chinnakameva vaṭṭati āveṇikalakkhaṇattā,",
  "tika-vin06t:813_11": "“chinnakaṃ diguṇaṃ nappahotī”ti vacanābhāvato cāti sanniṭṭhānamettha gantabbaṃ.",
  "tika-vin06t:814_0": "Dhutaṅganti anupasampannānaṃ tecīvarikadhutaṅgābhāvato ticīvareneva tecīvarikoti.",
  "tika-vin06t:814_1": "Tesaṃ adhiṭṭhānābhāvato “adhiṭṭhitenevā”ti vattabbaṃ hotūti ce? Na, dhutaṅgabhedena",
  "tika-vin06t:814_2": "virodhappasaṅgato. Catutthacīvarasādiyanena hi dhutaṅgabhedo, na ticīvaravippavāsena,",
  "tika-vin06t:814_3": "nāpi atirekacīvarasādiyanena, nāpi atirekacīvaradhāraṇena. Yasmā pana bhikkhūnaṃyeva",
  "tika-vin06t:814_4": "bhagavatā adhiṭṭhānavasena nava cīvarāni anuññātāni, jātivasena ca vuttāni, na evaṃ",
  "tika-vin06t:814_5": "anupasampannānaṃ. Tasmā tesaṃ cīvaraniyamābhāvā na taṃ dhutaṅgaṃ anuññātaṃ gahaṭṭhānaṃ",
  "tika-vin06t:814_6": "viya, tasmā tassa samādānavidhāne avacanato ca sanniṭṭhānamettha gantabbaṃ.",
  "tika-vin06t:815_0": "Sāsaṅkasammatoti kaṅkhāvitaraṇiyaṃ sāsaṅkasikkhāpade visuṃ aṅgāni na vuttāni, “sesamettha",
  "tika-vin06t:815_1": "cīvaravaggassa dutiyasikkhāpade vuttanayena veditabba”nti vuttaṃ, na ca panetaṃ vuttaṃ.",
  "tika-vin06t:815_2": "Tattha rattivippavāso catutthaṃ aṅgaṃ, idha chārattavippavāso, ayamettha visesoti,",
  "tika-vin06t:815_3": "tasmā aṅgasāmaññato, sammutisāmaññato ca sāsaṅkasikkhāpadameva vadanti. Idaṃ nippadesaṃ,",
  "tika-vin06t:815_4": "taṃ sappadesaṃ māsaparamattā. Tattha bahigāmepi gāmasīmaṃ okkamitvā vasitvā pakkamantassa",
  "tika-vin06t:815_5": "anāpatti, idha na tathā, idha anantare anantare aruṇuggamane nissaggiyaṃ, tattha",
  "tika-vin06t:815_6": "sattameti ayaṃ imesaṃ dvinnaṃ viseso. Aṅgāni pana cīvaranikkhepaṅgasampattito vipariyāyena,",
  "tika-vin06t:815_7": "idha vuttanayena ca siddhattā na vuttāni. Tāni kāmaṃ na vuttāni, tathāpi catutthamaṅgaṃ",
  "tika-vin06t:815_8": "visesitabbaṃ, na pana visesitaṃ. Kiṃkāraṇā? Idha vuttanissajjanakkamena nissajjetvā",
  "tika-vin06t:815_9": "āpattidesanato, tatthāpannāpattivimokkhadīpanatthaṃ. Saṃvaccharavippavutthampi rattivippavutthameva,",
  "tika-vin06t:815_10": "pageva chārattaṃ vippavutthaṃ. Evaṃ santepi tattha yathāvuttaaṅgasampattiyā sati",
  "tika-vin06t:815_11": "tattha vuttanayeneva nissajjitabbaṃ. Hemante vā gimhe vā nissajjati ce? Idha vuttanayenāpi",
  "tika-vin06t:815_12": "nissajjituṃ vaṭṭatīti ñāpanatthaṃ catutthaṃ aṅgaṃ na visesitanti no takkoti ācariyo.",
  "tika-vin06t:815_13": "Māsātikkantampi cīvaraṃ “dasāhātikkanta”nti vatvā nissaṭṭhameva. Dvayena ūnamāsaṃ",
  "tika-vin06t:815_14": "hutvā “dasāhātikkanta”nti vatvā māsātikkantanti eke. Tathāpi sace paccāsācīvaraṃ",
  "tika-vin06t:815_15": "hoti, nissaggiyaṃ “dasāhātikkanta”nti vatvā, mūlacīvaraṃ pana “māsātikkanta”nti vatvā nissajjitabbaṃ.",
  "tika-vin06t:816_0": "“Santaruttara”nti vā “saṅghāṭi”nti vā “cīvara”nti vā kiṃ ticīvaraṃ, udāhu aññampīti.",
  "tika-vin06t:816_1": "Kiñcettha – yadi ticīvarameva paṭisiddhaṃ, pariyāpannavasena acchinnacīvaracchindanadhovāpanaviññattiādivirodho.",
  "tika-vin06t:816_2": "Atha aññampi, “niṭṭhitacīvarasmi”nti evamādinā virodhoti? Vuccate – na niyamato veditabbaṃ",
  "tika-vin06t:816_3": "yathāsambhavaṃ gahetabbato. Tathā hi “cīvaraṃ nikkhipitvā santaruttarena janapadacārikaṃ",
  "tika-vin06t:816_4": "pakkamantī”ti evamādīsu ticīvarameva. “Na, bhikkhave, santaruttarena gāmo pavisitabbo,",
  "tika-vin06t:816_5": "santaruttaraparamaṃ tato cīvaraṃ sādhitabba”nti evamādīsu yaṃkiñci, tathā saguṇaṃ",
  "tika-vin06t:816_6": "katvā saṅghāṭiyo dātabbā, nivāsanaṃ dātabbaṃ, saṅghāṭi dātabbā, handa te, āvuso,",
  "tika-vin06t:816_7": "saṅghāṭi, dehi me paṭantiādīsu. Vuttañhetaṃ “sabbañhi cīvaraṃ saṅghaṭitaṭṭhena ‘saṅghāṭī’ti",
  "tika-vin06t:816_8": "vuccatī”ti. Tathā “niṭṭhitacīvarasmi”nti etthāpīti eke. Antosamaye hi yāvadatthaṃ",
  "tika-vin06t:816_9": "cīvaraṃ anuññātaṃ, taṃ sabbaṃ kariyamānaṃ kadā niṭṭhānaṃ gacchissati, tasmā ticīvaramevāti",
  "tika-vin06t:816_10": "eke. Acīvarassānāpatti paccuddhārādisiddhitoti kiṃ vuttaṃ hoti? Udositasikkhāpadassa",
  "tika-vin06t:816_11": "nippayojanabhāvappasaṅgato ticīvaravippavāse tecīvarassa āpattīti eke. Tatthetaṃ",
  "tika-vin06t:816_12": "vuccati na hoti āpatti paccuddhārādisiddhito. “Anāpatti antoaruṇe paccuddharati,",
  "tika-vin06t:816_13": "vissajjetī”ti hi vuttaṃ. Aññathā paccuddharantassa, antoaruṇe vissajjentassa ca yāva",
  "tika-vin06t:816_14": "añño nādhiṭṭhāti, tāva āpattiṃ āpajjati yathāvuttanayena. Aññathā sattabbhantarena",
  "tika-vin06t:816_15": "vippavāsassāti vippavāsato yathārutaṃyeva sati vippavāse vippavāsato avippavāse sati avippavāsatoti.",
  "tika-vin06t:817": "Udositasikkhāpadavaṇṇanā niṭṭhitā.",
  "tika-vin06t:818": "3. Tatiyakathinasikkhāpadavaṇṇanā",
  "tika-vin06t:819_0": "497. Nappahotīti lāmakaparicchedaṃ na pāpuṇāti, teneva ticīvarassa muṭṭhipañcakādilāmakaparicchedova",
  "tika-vin06t:819_1": "tāva vutto. Cīvare paccāsā cīvarapaccāsā. Tenetaṃ dīpeti – taṃ cīvaraṃ pacchā labbhatu",
  "tika-vin06t:819_2": "vā mā vā, yāva sā paccāsā chijjati, tāva idaṃ mūlacīvaraṃ ṭhapetuṃ anujānāmīti. “Cīvarapaccāsā”ti",
  "tika-vin06t:819_3": "mariyādatthe nissakkavacanaṃ, bhummatthe vā paccattavacanaṃ kataṃ.",
  "tika-vin06t:820_0": "499-500. Niṭṭhitacīvarasmiṃ …pe… cīvarāsā vā upacchinnātiādimhi tīsu cīvaresu aññataraṃ",
  "tika-vin06t:820_1": "kataṃ hoti, sesā atthi, rakkhati. Cīvarapalibodhassa upacchede, ubbhatasmiñca kathine",
  "tika-vin06t:820_2": "samaye vā hemantassa samaye vā akālacīvaraṃ uppajjeyya, khippameva kāretabbaṃ. Sati",
  "tika-vin06t:820_3": "pāripūriyā paccāsā na rakkhati, asati natthi ce paccāsā, na rakkhati. “Anatthate",
  "tika-vin06t:820_4": "kathine ekādasamāse uppanna”nti vacanato aparakattikā atthate vā anatthate vā samayova.",
  "tika-vin06t:820_5": "Hemanto siyā samayo atthate, siyā asamayo anatthate. Tato paraṃ ekaṃsato asamayo",
  "tika-vin06t:820_6": "vāti. “Ādissa dinna”nti idaṃ idha alabbhamānampi atthuddhāravasena vuttaṃ bhikkhunīnaṃ",
  "tika-vin06t:820_7": "dutiyanissaggiye sesaṃ akālacīvaraṃ viya. Tattha hi bhikkhunisaṅghassa “sampattā",
  "tika-vin06t:820_8": "bhājentū”ti evaṃ ādissa dinnameva “akālacīvaraṃ kālacīvara”nti adhiṭṭhahitvā bhājentiyā",
  "tika-vin06t:820_9": "nissaggiyaṃ. Tathā hi tattha yathā “akālacīvaraṃ nāma anatthate kathine ekādasamāse",
  "tika-vin06t:820_10": "uppannaṃ, atthate kathine sattamāse uppanna”nti idaṃ atthuddhāravasena vuttaṃ, evaṃsampadamidaṃ.",
  "tika-vin06t:820_11": "Yadi evaṃ “ekapuggalassa idaṃ tuyhaṃ damhīti dinna”nti idaṃ kimatthaṃ vuttaṃ, na",
  "tika-vin06t:820_12": "hi taṃ bhājanīyanti ce? Abhājanīyasāmaññato vuttaṃ hoti. Yathā saṅghassa ādissa dinnaṃ",
  "tika-vin06t:820_13": "atthatakathinehi eva bhikkhūhi abhājanīyattā akālacīvaraṃ nāma jātaṃ, evaṃ puggalikampi",
  "tika-vin06t:820_14": "itarehīti attho. Evaṃ santepi kassaci siyā “ādissa dinnampi dasāhameva parihāraṃ",
  "tika-vin06t:820_15": "labhatī”ti. Tassetaṃ pāṭikaṅkhaṃ. Paṭhamakathine “niṭṭhitacīvarasmiṃ bhikkhunā ubbhatasmiṃ",
  "tika-vin06t:820_16": "kathine”ti idañhi niratthakanti. Anubbhatasmimpi hi kathine dasāhaparamameva dhāretabbanti",
  "tika-vin06t:820_17": "viññātattā anādissa dinnameva sandhāyetaṃ vuttaṃ siyāti ce? Evaṃ santepi anādissa",
  "tika-vin06t:820_18": "dinnampi anatthatakathinānaṃ aparakattikāya dasāhameva parihāraṃ labhati “niṭṭhitacīvarasmiṃ",
  "tika-vin06t:820_19": "bhikkhunā ubbhatasmiṃ kathine”ti vuttattā. Āmantāti ce? “Anatthate kathine ekādasamāse",
  "tika-vin06t:820_20": "uppanna”nti vacanena virujjhati, tasmā yathāvuttanayenevettha sanniṭṭhānaṃ gantabbaṃ.",
  "tika-vin06t:821_0": "Anugaṇṭhipade vuttaṃ “paṭhamasikkhāpade sabbacīvarānaṃ yāvadatthacīvaravasena kathinamāsabbhantare",
  "tika-vin06t:821_1": "dasāhātikkamepi anāpatti parihārassa dinnattā. Yathā kathinamāsabbhantare ādissa",
  "tika-vin06t:821_2": "dinnamakālacīvaraṃ kālacīvaraparihārameva labhati, tathā itaramāsepi labhatīti veditabbaṃ.",
  "tika-vin06t:821_3": "Tasmā evaṃ ‘niṭṭhitacīvarasmiṃ bhikkhunā ubbhatasmiṃ kathine bhikkhuno paneva cīvaraṃ",
  "tika-vin06t:821_4": "uppajjeyyā’tiādinā sikkhāpade siddhepi anatthatakathinānaṃ pacchimakattikamāsaṃ anujānantena",
  "tika-vin06t:821_5": "‘akālacīvaraṃ uppajjeyyā’ti vuttaṃ. Evañhi avutte akālacīvaraṃ nāma ‘anatthate kathine",
  "tika-vin06t:821_6": "ekādasamāse uppanna’nti na sakkā vattuṃ. Evañhi vacanato anatthatakathinānaṃ atthatakathinānaṃ",
  "tika-vin06t:821_7": "viya sabbacīvarānaṃ pacchimakattikamāse dasāhātikkame nissaggiyaṃ na hotī”tiādi.",
  "tika-vin06t:822_0": "Bhiyyopi evaṃ vuttaṃ – yaṃ pana mayā “paṭhamakathine dasāhaparamaṃ atirekacīvaraṃ",
  "tika-vin06t:822_1": "dhāretabba”nti anuññātaṃ, tampi kathinamāsato bahi uppannameva, na antoti ayamattho",
  "tika-vin06t:822_2": "dīpito hoti. Kathaṃ? Atirekacīvarassa dasāhaparihārato uddhaṃ āpajjitabbāpattiṃ “niṭṭhitacīvarasmiṃ",
  "tika-vin06t:822_3": "bhikkhunā ubbhatasmiṃ kathine”ti anupaññattiyā kathinabbhantare vāretvā tato uddhaṃ",
  "tika-vin06t:822_4": "uppannesu dasāhātikkame āpajjitabbāpattiṃ iminā sikkhāpadena vāretuṃ “akālacīvaraṃ",
  "tika-vin06t:822_5": "uppajjeyyā”tiādi vuttaṃ. Tena “kālepi ādissa dinnaṃ, etaṃ akālacīvaraṃ nāmā”ti vacanato",
  "tika-vin06t:822_6": "kathinubbhārato uddhaṃ dasāhaparihāraṃ na labhatīti dīpitaṃ hoti, tehi saddhiṃ puna",
  "tika-vin06t:822_7": "kathinubbhārato uddhaṃ pañca divasāni labhatīti pasaṅgopi “niṭṭhitacīvarasmiṃ bhikkhunā",
  "tika-vin06t:822_8": "ubbhatasmiṃ kathine bhikkhuno paneva akālacīvaraṃ uppajjeyya…pe… khippameva kāretabba”nti",
  "tika-vin06t:822_9": "akālacīvarassa uppattikālaṃ niyametvā vuttattā nivārito hoti, tadubhayena kathinabbhantare",
  "tika-vin06t:822_10": "uppannacīvaraṃ kathinubbhārato uddhaṃ ekadivasampi parihāraṃ na labhatīti siddhaṃ",
  "tika-vin06t:822_11": "hoti. Evaṃ apare vadantīti.",
  "tika-vin06t:823_0": "Punapi vuttaṃ – ācariyā pana evaṃ vadeyyuṃ “niṭṭhitacīvarasmiṃ bhikkhunā ubbhatasmiṃ",
  "tika-vin06t:823_1": "kathine bhikkhuno paneva akālacīvaraṃ uppajjeyyā”ti ettha “niṭṭhitacīvarasmiṃ bhikkhunā",
  "tika-vin06t:823_2": "ubbhatasmiṃ kathine”ti vadanto evaṃ viññāpeti “etthantare tiṇṇannampi akālacīvarānaṃ",
  "tika-vin06t:823_3": "uppatti abhāva”nti. Kasmā pana padabhājane vitthāritānīti? Vuccate – idaṃ sikkhāpadaṃ",
  "tika-vin06t:823_4": "adhiṭṭhānaṃ sandhāya vuttaṃ, kintu paṭhame dasāhaṃ anujānitvā tasmiṃ appahonte sace",
  "tika-vin06t:823_5": "paccāsā atthi, tameva vaḍḍhetvā māsaṃ anujānanto imampi atthavisesaṃ dīpeti akālacīvaraṃ",
  "tika-vin06t:823_6": "nāma sammukhībhūtena bhājetabbantipi dīpeti. Taṃ pana “ākaṅkhamānena bhikkhunā paṭiggahetabba”nti",
  "tika-vin06t:823_7": "iminā sikkhāpadena vaḍḍhetvā vuttanti, tasmā tīṇipi padabhājane vitthāritānīti.",
  "tika-vin06t:824_0": "“Khippameva kāretabbanti dasāhā kāretabba”nti idaṃ pana pahonakabhāve purimasikkhāpadalakkhaṇenāti",
  "tika-vin06t:824_1": "dīpetuṃ vuttaṃ, tasmā “evaṃ sīghanti vā lahunti vā”tiādinā avatvā “dasāhā”ti vuttaṃ.",
  "tika-vin06t:824_2": "Atthatakathinassa evaṃ hotu, anatthate pana kathine kathanti vutte anatthatassa paṭikkhepataṃ",
  "tika-vin06t:824_3": "dassetīti vutto apassanto vighātaṃ āpajjatīti. Ekatiṃse aruṇuggamane nissaggiyanti",
  "tika-vin06t:824_4": "mahantenapi paccāsācīvarena saha ghaṭitampi tabbhāvaṃ anupatitvā nissaggiyaṃ hoti",
  "tika-vin06t:824_5": "sati pacchimappamāṇasambhave, asati na hoti, puna ghaṭite hoti, aññena ghaṭite na",
  "tika-vin06t:824_6": "hoti. Chinnaṃ aññavatthu hoti. Pubbaparicchedaṃ atikkantaṃ ghaṭitaṃ puna aññaparicchedaṃ",
  "tika-vin06t:824_7": "labhatīti eke, upaparikkhitvā gahetabbaṃ. Aññatarasmiṃ gaṇṭhipade pana “saṅghassa",
  "tika-vin06t:824_8": "vā idaṃ akālacīvaranti uddissa dinna’nti ettha saṅghassa dinne āpatti nāma natthi,",
  "tika-vin06t:824_9": "‘sotassa raho’tiādīsu viya paduddhārena vuttaṃ, tassa lābhaṃ sandhāyāti ce? Saṅghato",
  "tika-vin06t:824_10": "vā uppajjeyyāti anena siddhattā adhikamevā”ti ca “saṅgho cīvarāni labhissati gaṇo",
  "tika-vin06t:824_11": "vā’tiādināpi pāṭho atthī”ti ca vuttaṃ. Gaṇṭhipade kosallatthaṃ pana mayā sabbaṃ likhitaṃ,",
  "tika-vin06t:824_12": "suṭṭhu vicāretvā kathetabbaṃ.",
  "tika-vin06t:825": "Tatiyakathinasikkhāpadavaṇṇanā niṭṭhitā.",
  "tika-vin06t:826": "4. Purāṇacīvarasikkhāpadavaṇṇanā",
  "tika-vin06t:827_0": "503-505. Bhattavissagganti bhattakiccādhiṭṭhānaṃ. Bhattakiccādhiṭṭhānavibhāganti",
  "tika-vin06t:827_1": "porāṇā. Tattha nāma tvanti tattha tayā katakamme evaṃ akattabbe sati dhovāpissasi",
  "tika-vin06t:827_2": "nāma. Atha vā so nāma tvanti attho. Ubhatosaṅghe upasampannāti bhikkhūnaṃ santike",
  "tika-vin06t:827_3": "upasampadāya paṭikkhittattā tadanupasaṅgabhayā evaṃ vuttanti veditabbaṃ. “Purāṇacīvara”nti",
  "tika-vin06t:827_4": "ettha purāṇabhāvadīpanatthameva “sakiṃ nivatthampi sakiṃ pārutampī”ti vuttaṃ, tasmā",
  "tika-vin06t:827_5": "“cīvaraṃ nāma channaṃ cīvarānaṃ aññataraṃ cīvaraṃ vikappanupagaṃ pacchima”nti vacanassa",
  "tika-vin06t:827_6": "okāso na jātoti eke. Yasmā vikappanupagapacchimaṃ idha nādhippetaṃ, nivāsanapārupanupagamevādhippetaṃ,",
  "tika-vin06t:827_7": "teneva nisīdanapaccattharaṇe dukkaṭaṃ vuttaṃ, tasmā na vuttanti eke. Jātippamāṇāvacanato",
  "tika-vin06t:827_8": "yaṃ kiñci purāṇavatthaṃ dhovāpentassa nissaggiyameva, teneva “anāpatti cīvaraṃ ṭhapetvā",
  "tika-vin06t:827_9": "aññaṃ parikkhāraṃ dhovāpetī”ti vuttaṃ. Thavikampi hi asucimakkhitaṃ paribhuttaṃ dhovāpeti,",
  "tika-vin06t:827_10": "nissaggiyameva oḷārikattā, appatirūpattā ca. Teneva kaṅkhāvitaraṇiyaṃ imasmiṃ ṭhāne",
  "tika-vin06t:827_11": "cīvaraparicchedo na vuttoti eke, vicāretvā yuttataraṃ gahetabbaṃ. “Rajitvā kappaṃ",
  "tika-vin06t:827_12": "katvāti kappiyaṃ katameva nivāsetuṃ, pārupituṃ vā vaṭṭati, netara”nti vuttaṃ. Iminā",
  "tika-vin06t:827_13": "ca majjhimattheravādo upatthambhito hoti, nopatthambhito. Rajitvātiādi pana vinayavidhidassanatthaṃ",
  "tika-vin06t:827_14": "vuttanti mama takko. Yathā aññātikāya aññātikasaññīvāre tīṇi catukkāni, evaṃ vematikañātikavāresu",
  "tika-vin06t:827_15": "cāti nava catukkāni honti. Etthāha – ekavāraṃ dhovitvā dhovanesu dhuraṃ nikkhipitvā",
  "tika-vin06t:827_16": "puna “duddhota”nti maññamānā dhovati, anāpattiyā bhavitabbaṃ, dutiyavāraṃ avuttā",
  "tika-vin06t:827_17": "dhovati nāma hotīti? Vuccate – sace bhikkhu “alaṃ ettāvatā dhotenā”ti paṭikkhipati,",
  "tika-vin06t:827_18": "puna dhovantī avuttā dhovati nāmāti yujjati. No ce, vuttāva hotīti veditabbaṃ. Bhikkhussa",
  "tika-vin06t:827_19": "liṅgaparivattane ekatoupasampannāya vasena āpatti sākiyānīnaṃ viya.",
  "tika-vin06t:828": "506. Ekena vatthunāti yena kenaci paṭhamena. “Tiṇṇaṃ catukkānaṃ vasenā”ti pāṭho. Bhikkhūnaṃ santike aṭṭhavācikāya upasampannāya pākaṭattā taṃ avatvā sākiyāniyova vuttā apākaṭattā.",
  "tika-vin06t:829": "Purāṇacīvarasikkhāpadavaṇṇanā niṭṭhitā.",
  "tika-vin06t:830": "5. Cīvarapaṭiggahaṇasikkhāpadavaṇṇanā",
  "tika-vin06t:831": "508-510. Apaññatte sikkhāpadeti ettha “gaṇamhā ohīyanasikkhāpade”ti likhitaṃ. Araññavāsīnisedhanasikkhāpade apaññatteti eke, “taṃ na sundara”nti vadanti. Vihatthatāyāti āyāsena.",
  "tika-vin06t:832_0": "512. Upacāroti dvādasahattho. Mahāpaccariyaṃ, kurundiyañca vuttanti ettha rattibhāge",
  "tika-vin06t:832_1": "dhammakathikassa bhikkhuno bahūsu cīvaresu mahājanena pasādadānavasena paṭikkhittesu",
  "tika-vin06t:832_2": "punadivase “upāsakānaṃ pasādadānāni etānī”ti suddhacittena gaṇhantassa doso natthi,",
  "tika-vin06t:832_3": "“bhikkhunīhipi dinnāni idha santī”ti ñatvā gaṇhato doso. Taṃ acittakabhāvenāti bhikkhunīhi",
  "tika-vin06t:832_4": "dinnabhāvaṃ ñatvā bahūsu tassā cīvarassa ajānanenāti attho. Paṃsukūlaṃ adhiṭṭhahitvāti",
  "tika-vin06t:832_5": "“bhikkhunīhi nu kho dinnaṃ siyā”ti avikappetvā “paṃsukūlaṃ gaṇhāmī”ti gaṇhantassa",
  "tika-vin06t:832_6": "vaṭṭati. Kurundiādīsu vuttopi attho ayameva, ekaṃ, “acittakabhāvenā”ti vacanena “yathā",
  "tika-vin06t:832_7": "tathā gaṇhituṃ vaṭṭatī”ti uppathova paṭisedhitoti apare. Evaṃ dhammasiritthero na",
  "tika-vin06t:832_8": "vadati, ujukameva vadatīti papañcitaṃ. Tasseva visayo, tassāyaṃ adhippāyo – yathā",
  "tika-vin06t:832_9": "“paṃsukūlaṃ gaṇhissatīti ṭhapitaṃ kāmaṃ bhikkhunisantakampi avikappetvā paṃsukūlaṃ",
  "tika-vin06t:832_10": "adhiṭṭhahitvā gahetuṃ vaṭṭatī”ti vuttaṃ, tathā dhammakathikassa bhikkhuniyā dinnampi",
  "tika-vin06t:832_11": "apaññāyamānaṃ vaṭṭatīti, tasmā taṃ vuttaṃ mahāpaccariyaṃ, kurundiyañca acittakabhāvena",
  "tika-vin06t:832_12": "na sametīti. Paṭikkhepo pana vikappaggahaṇe eva ruhati. Aññathā pubbāparaṃ virujjhatīti.",
  "tika-vin06t:832_13": "Taṃ na yuttaṃ paṃsukūlena asamānattā. Paṃsukūlabhāvena saṅkārakūṭādīsu ṭhapitaṃ bhikkhunīhi,",
  "tika-vin06t:832_14": "na taṃ tassā santakaṃ hutvā ṭhitaṃ hoti. Assāmikañhi paṃsukūlaṃ sabbasādhāraṇañca,",
  "tika-vin06t:832_15": "aññopi gahetuṃ labhati. Idaṃ pubbeva “bhikkhunīnaṃ cīvara”nti jānitvāpi paṃsukūliko",
  "tika-vin06t:832_16": "gahetuṃ labhati tadā tassā asantakattā. “Paṃsukūlaṃ adhiṭṭhahitvā”ti sallekhakkamanidassanatthaṃ",
  "tika-vin06t:832_17": "vuttaṃ. Maṃsaṃ dadantena tathāgatena sallekhato kappiyampi bhuttaṃ nissaggiyaṃ cīvaramāha",
  "tika-vin06t:832_18": "yo maṃsaṃ kathanti sayamādiseyyāti.",
  "tika-vin06t:833_0": "Acittakattā kathaṃ paṃsukūlaṃ vaṭṭatīti ce? Tāya tassa adinnattā, bhikkhunāpi tato",
  "tika-vin06t:833_1": "bhikkhunito aggahitattā ca. Assāmikampi hi paṃsukūlaṃ aññissā hatthato gaṇhāti, na",
  "tika-vin06t:833_2": "vaṭṭati “aññātikāya bhikkhuniyā cīvaraṃ paṭiggaṇheyyā”ti vuttalakkhaṇasambhavato.",
  "tika-vin06t:833_3": "Aññātikāya santakaṃ ñātikāya hatthato gaṇhāti, vaṭṭatīti eke. Yathā sikkhamānasāmaṇerādīnaṃ",
  "tika-vin06t:833_4": "hatthato paṭiggaṇhantassa anāpatti, tathā kaṅkhāvitaraṇiyañca “aññātikāya hatthato",
  "tika-vin06t:833_5": "gahaṇa”nti aṅgaṃ vuttaṃ. Tathā ñātikāya santakaṃ sikkhamānāya, sāmaṇeriyā, upāsakassa,",
  "tika-vin06t:833_6": "upāsikāya, bhikkhussa, sāmaṇerassa santakaṃ aññātikāya bhikkhuniyā hatthato gaṇhantassa",
  "tika-vin06t:833_7": "ca anāpatti evaṃ yathāvuttalakkhaṇāsambhavatoti eke, teneva “ekatoupasampannāya cīvaraṃ",
  "tika-vin06t:833_8": "paṭiggaṇhātī’ti avatvā ‘hatthato paṭiggaṇhāti aññatra pārivattakā, āpatti dukkaṭassā’ti",
  "tika-vin06t:833_9": "vuttaṃ, tasmā aññātikāya santakampi ekatoupasampannāya hatthato paṭiggaṇhantassa",
  "tika-vin06t:833_10": "dukkaṭa”nti vadanti, ubhopete na sārato daṭṭhabbā, kāraṇaṃ pariyesitabbaṃ.",
  "tika-vin06t:834_0": "514. Ko pana vādo pattatthavikādīsūti anadhiṭṭhātabbesu bahūsu paṭalesu. Tenevāha",
  "tika-vin06t:834_1": "mātikāṭṭhakathāyaṃ “pattatthavikādimhi anadhiṭṭhātabbaparikkhāre”ti. Adhiṭṭhānupagesu",
  "tika-vin06t:834_2": "vā tesaṃ parikkhārattā bhisichaviyā viya anāpatti. Kiṃ paṭaparissāvanaṃ parikkhāraṃ",
  "tika-vin06t:834_3": "na hotīti? Hoti, kintu taṃ kira nivāsanādicīvarasaṇṭhānattā na vaṭṭati. Tasmā idha",
  "tika-vin06t:834_4": "nivāsanādicīvarasādhanaṃ vikappanupagapacchimaṃ cīvaraṃ nāma. Anantarātīte nivāsanapārupanupagamevāti",
  "tika-vin06t:834_5": "sanniṭṭhānaṃ. Evaṃ sante kaṅkhāvitaraṇiyaṃ kappanupagapacchimatā, pārivattakābhāvo,",
  "tika-vin06t:834_6": "aññātikāya hatthato gahaṇanti tīṇeva aṅgāni avatvā aparikkhāratāti catutthamaṅgaṃ",
  "tika-vin06t:834_7": "vattabbanti ce? Na vattabbaṃ, imasmiṃ sikkhāpade pattatthavikādiparikkhārassa acīvarasaṅkhyattā.",
  "tika-vin06t:834_8": "Paṭhamakathinādīsu vikappanupagatā pamāṇaṃ, idha kāyaparibhogupagatāti. “Aññaṃ parikkhāra”nti",
  "tika-vin06t:834_9": "uddharitvā “pattatthavikādiṃ yaṃkiñcī”ti vuttattā vikappanupagampi pattatthavikādiṃ",
  "tika-vin06t:834_10": "gaṇhituṃ vaṭṭati, “paṭaparissāvanampī”ti vuttaṭṭhāne ca “cīvaraṃ nāma vikappanupagapacchima”nti",
  "tika-vin06t:834_11": "vacanato paṭaparissāvanaṃ cīvarameva, na parikkhāraṃ. “Ko pana vādoti nigamanavacanampi",
  "tika-vin06t:834_12": "sādhaka”nti keci vadanti, paṇṇattiṃ ajānanato acittakaṃ, na vatthuṃ, “aññātikāya",
  "tika-vin06t:834_13": "bhikkhuniyā santakabhāvājānanato, cīvarabhāvājānanato ca acittaka”nti anugaṇṭhipade vuttaṃ.",
  "tika-vin06t:835": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin06t:836": "6. Aññātakaviññattisikkhāpadavaṇṇanā",
  "tika-vin06t:837_0": "515. Parikkhārānanti upayogatthe sāmivacanaṃ. Ekasāṭakanti bhāvanapuṃsakaṃ, “aññātako",
  "tika-vin06t:837_1": "moghapurisā”ti vacanena pavāritopi adātukāmo aññātako appavāritaṭṭhāne tiṭṭhatīti",
  "tika-vin06t:837_2": "dīpitaṃ hoti. Aññathā “anāpatti pavāritāna”nti iminā virujjhati.",
  "tika-vin06t:838_0": "517. Neva tāva viññāpetabbaṃ, na bhañjitabbanti anacchinnānaṃ cīvarānaṃ attano santakānaṃ",
  "tika-vin06t:838_1": "atthitāya, tattha paccāsāsabbhāvato ca. Paccāsā kittakaṃ kālaṃ rakkhatīti? Yāva gāmantarā,",
  "tika-vin06t:838_2": "yāva addhayojanāti eke. Yāva dassanasavanūpacārāti eke. Yāva aññe na passantīti eke.",
  "tika-vin06t:838_3": "Yāva paccāsā chijjatīti eke. Yāva sākhāpalāsapariyesanabhañjanasajjanakālaparicchedāti",
  "tika-vin06t:838_4": "eke. Idaṃ sabbaṃ yathāsambhavaṃ yujjati. Kathaṃ paññāyatīti ce? “Sace pana etesaṃ",
  "tika-vin06t:838_5": "vuttappakārānaṃ gihivatthādīnaṃ bhisichavipariyantānaṃ kiñci na labbhati, tena tiṇena",
  "tika-vin06t:838_6": "vā paṇṇena vā paṭicchādetvā āgantabba”nti aṭṭhakathāvacanato.",
  "tika-vin06t:839_0": "Na tāva therānaṃ dātabbānīti na tāva attano ruciyā dātabbāni, yadā therā “dethāvuso”ti",
  "tika-vin06t:839_1": "vadanti, tadā dātabbāni. “Evaṃ sati daharāpi acchinnacīvaraṭṭhāne tiṭṭhanti, sākhāpalāsaṃ",
  "tika-vin06t:839_2": "bhañjituṃ vaṭṭati, na aññathā. ‘Yehi kehici vā acchinnaṃ hotī’ti hi vutta”nti vuttaṃ.",
  "tika-vin06t:839_3": "Ācariyo pana evaṃ vadati “attano ruciyāpi dātuṃ labhantī”ti. Tathā hi aṭṭhakathāyaṃ",
  "tika-vin06t:839_4": "“paribhogajiṇṇaṃ vā’ti ettha ca ‘acchinnacīvarānaṃ ācariyupajjhāyādīnaṃ attanā tiṇapaṇṇehi",
  "tika-vin06t:839_5": "paṭicchādetvā dinnacīvarampi saṅgahaṃ gacchatī’ti vattuṃ yujjatī”ti vuttaṃ. Athāpi",
  "tika-vin06t:839_6": "siyā ācariyādīhi “āharāvuso”ti vutteyeva, nāvutteti, na, “kehici vā acchinna”nti",
  "tika-vin06t:839_7": "ettha vuttalesato dutiyalesassa avisesabhāvappasaṅgatoti. Atha kimatthaṃ “na tāva",
  "tika-vin06t:839_8": "therānaṃ dātabbānī”ti vuttanti ce? Yāva therānaṃ atthāya sākhāpalāsāni bhañjati,",
  "tika-vin06t:839_9": "tāva na dātabbāni, tato tāni theruddissakāni sākhāpalāsāni sayaṃ paridahitvā vināpi",
  "tika-vin06t:839_10": "therāṇattiyā attano ruciyā dātabbāni, bhūtagāmapātabyatāya pācittiyaṃ na hoti satthunāpi",
  "tika-vin06t:839_11": "anuññātattā. “Tiṇena vā paṇṇena vā”ti hi vuttaṃ, taṃ kappiyameva sandhāya vuttanti",
  "tika-vin06t:839_12": "ce? Na, “tadalābhe na tveva…pe… dukkaṭassā”ti vacanavirodhato. Etthāha – dukkaṭabhayā",
  "tika-vin06t:839_13": "pācittiyavatthu ce atikkamitabbaṃ, tadalābhe thullaccayavatthu saṅghikaṃ, tadalābhe",
  "tika-vin06t:839_14": "pārājikavatthupi atikkamitabbaṃ siyāti? Na, pārājikassa lokavajjattā. Apica na sabbaṃ",
  "tika-vin06t:839_15": "bhūtagāmaṃ pācittiyavatthumeva, tato dukkaṭādivatthupi atthi, anāpattivatthupi kālodisakaṃ,",
  "tika-vin06t:839_16": "tasmā idaṃ tadā anāpattivatthukanti veditabbaṃ. Kittāvatā bhikkhu acchinnacīvaro",
  "tika-vin06t:839_17": "naṭṭhacīvaro hotīti? Ettāvatā naggo hotīti eke. Vikappanupagapacchimabhāvena, vikappanupagapacchimamādiṃ",
  "tika-vin06t:839_18": "katvā viññāpentassa āpattīti eke. Nivāsanapārupanupagābhāvenāti eke. Ticīvarābhāvenāti",
  "tika-vin06t:839_19": "eke. Santaruttaraparamābhāvenāti eke. Ayaṃ ekevādo yutto “santaruttaraparamaṃ tato",
  "tika-vin06t:839_20": "cīvaraṃ sāditabba”nti hi vacanato, tasmā santaruttare sati vikappanupagapacchimaṃ",
  "tika-vin06t:839_21": "viññāpentassa paṭilābhena nissaggiyaṃ. Yadi evaṃ “viññāpetvā paṭilabheyya nissaggiya”nti",
  "tika-vin06t:839_22": "sikkhāpadena bhavitabbanti ce? Tanna, tadatthasiddhito nānatthattā dhātūnaṃ. Kiṃ",
  "tika-vin06t:839_23": "vuttaṃ hoti? Yathā hi “tikkhattuṃ methunaṃ dhammaṃ abhiviññāpesī”ti vutte pavattesīti",
  "tika-vin06t:839_24": "attho, tathā idhāpi “cīvaraṃ viññāpeyyā”ti viññattiyā pavatteyya uppādeyyāti attho.",
  "tika-vin06t:840_0": "Tena nivatthoti taṃnivattho. Aññassa alābhena tameva paribhuñjato jirati, na lesena.",
  "tika-vin06t:840_1": "Attanāti sayameva vattuṃ yujjati, tasmā ayuttaparibhogena aparibhuñjitvā yuttaparibhogavasena",
  "tika-vin06t:840_2": "paribhuñjato jiṇṇaṃ paribhogajiṇṇaṃ nāma. Tassa sabhāgānaṃ acchinnakāle dānampi yuttaparibhoge",
  "tika-vin06t:840_3": "eva saṅgahaṃ gacchatīti adhippāyo. “Ime kira dve lesā aṭṭhakathāyo, vācentānaṃ ācariyānaṃ",
  "tika-vin06t:840_4": "matanti dhammasiritthero āhā”ti vuttaṃ.",
  "tika-vin06t:841_0": "521. Nisīdituṃ vā nipajjituṃ vā na labhatīti yathāsukhaṃ na labhatīti adhippāyo.",
  "tika-vin06t:841_1": "“Aññassatthāyā”ti etthāpi “ñātakānaṃ pavāritāna”nti anuvattati eva. Atthāya kassa?",
  "tika-vin06t:841_2": "Tasseva aññassa. Yathā aññātake tikapācittiyaṃ, tathā appavāritepīti dassanatthaṃ",
  "tika-vin06t:841_3": "“ñātakānaṃ pavāritāna”nti vuttaṃ. Aññathā “ñātake ñātakasaññī”ti iminā siddhattā",
  "tika-vin06t:841_4": "na niccaṃ sesaṃ āpajjati. Apicettha aññātakaggahaṇena appavāritaggahaṇaṃ hoti, appavāritaggahaṇena",
  "tika-vin06t:841_5": "aññātakaggahaṇaṃ, aññātakā hi appavāritā honti. Tathā ñātakaggahaṇena pavāritaggahaṇaṃ",
  "tika-vin06t:841_6": "hoti, katthaci na hoti. Na pavāritaggahaṇena ñātakaggahaṇaṃ hotīti imassa atthavisesassa",
  "tika-vin06t:841_7": "dassanatthaṃ “ñātakānaṃ pavāritāna”nti vuttaṃ. Tathā hi aññātikāya bhikkhuniyā appavāritāya",
  "tika-vin06t:841_8": "ca cīvaraṃ aññatra pārivattakā paṭiggaṇhantassa āpatti. Ñātikāya pana pavāritāya",
  "tika-vin06t:841_9": "ca vissāsaṃ gaṇhāti, anāpatti. Tathā purāṇacīvaraṃ ñātikāya anāpatti, pavāritāya",
  "tika-vin06t:841_10": "pana tikapācittiyameva. Ñātakānañca ekaccānaṃ purāṇacīvaraṃ nāma dātuṃ vaṭṭati, na",
  "tika-vin06t:841_11": "pavāritānaṃ. Tikacchedo ca mātikāpadeneva hoti, na aññena. Tatthāpi ekeneva, na dutiyādīhīti",
  "tika-vin06t:841_12": "ayaṃ vinaye dhammatā veditabbā.",
  "tika-vin06t:842": "Aññātakaviññattisikkhāpadavaṇṇanā niṭṭhitā.",
  "tika-vin06t:843": "7. Tatuttarisikkhāpadavaṇṇanā",
  "tika-vin06t:844_0": "522-4. Paggāhikasālaṃ vāti dussapasāraṃ vā. Hatthena paggahetvā ṭhatvā sālāyaṃ pasāretabbadussaṃ",
  "tika-vin06t:844_1": "pasārentīti codanā. Ticīvarikenevāti vinayaticīvarikena. So hi adhiṭṭhahitvā ṭhapitaparikkhāracoḷādīsu",
  "tika-vin06t:844_2": "santesupi ticīvare acchinne santaruttaraparamaṃ viññāpetvā gahetuṃ labhati. Aññathāpīti",
  "tika-vin06t:844_3": "“pamāṇikaṃ ticīvaraṃ parikkhāracoḷavasena adhiṭṭhahitvā paribhuñjato tasmiṃ naṭṭhe",
  "tika-vin06t:844_4": "bahūnipi gahetuṃ labhati, na santaruttaraparama”nti ca, tasmā taṃ vibhāganti “ticīvarikassa",
  "tika-vin06t:844_5": "taṃ vibhāganti attho, na parikkhāracoḷikassā”ti ca keci vadanti. Ācariyo pana “aññenāti",
  "tika-vin06t:844_6": "aticīvarikena, aññathāti ito vuttaggahaṇaparicchedato aññenā”ti ettakameva vadati.",
  "tika-vin06t:844_7": "Aññathāti pana sace tīṇipi naṭṭhāni, santaruttaraparamaṃ gaṇhitabbaṃ, sace dve vā",
  "tika-vin06t:844_8": "ekaṃ vā naṭṭhaṃ, tena “aññathāpī”ti dassanatthaṃ vuttanti eke. Gaṇṭhipadesu vicāraṇā",
  "tika-vin06t:844_9": "eva natthi, tasmā upaparikkhitvā gahetabbaṃ. Pakatiyā santaruttarena carati, sāsaṅkasikkhāpadavasena",
  "tika-vin06t:844_10": "vā taṃsammutivasena vā tatiyassa alābhena vā.",
  "tika-vin06t:845_0": "526. “Pamāṇameva vaṭṭatī”ti sallekhadassanatthaṃ vuttaṃ. Taṃ micchā gahetvā ñātakādiṭṭhāne",
  "tika-vin06t:845_1": "taduttari gaṇhantassa āpattīti ce? Taṃ pāḷiyā na sameti, “anāpatti ñātakānaṃ pavāritāna”nti",
  "tika-vin06t:845_2": "hi pāḷi. Ettha ca pavāritā nāma acchinnakālato pubbe eva pavāritā, na acchinnakāle.",
  "tika-vin06t:845_3": "“Abhihaṭṭhuṃ pavāreyyā”ti hi vuttaṃ, tasmā yo acchinnakālassatthāya pavāreti, ubhopi",
  "tika-vin06t:845_4": "appavāritā evāti veditabbā. Te hi acchinnakāraṇā naṭṭhakāraṇāva denti nāma. Apica",
  "tika-vin06t:845_5": "yathā piṭṭhisamaye satuppādaṃ katvā ñātakapavāritaṭṭhānato vassikasāṭikaṃ nipphādentassa",
  "tika-vin06t:845_6": "tena sikkhāpadena nissaggiyaṃ, tathā idhāpi ñātakapavāritaṭṭhānepi acchinnanaṭṭhakāraṇā",
  "tika-vin06t:845_7": "na vaṭṭati, tasmā “aṭṭhakathāsu pamāṇameva vaṭṭatī’ti vuttavacanameva pamāṇa”nti",
  "tika-vin06t:845_8": "dhammasiritthero āha, taṃ ayuttaṃ, kasmā? Yasmā idaṃ sikkhāpadaṃ taduttari viññāpentassa",
  "tika-vin06t:845_9": "paññattaṃ, tasmiñca “aññātako gahapati vā gahapatānī vā”ti mātikāya pāḷi, vibhaṅge",
  "tika-vin06t:845_10": "ca “aññātako nāma mātito vā…pe… asambaddho”ti pāḷi, anāpattivāre ca “ñātakānaṃ pavāritāna”nti",
  "tika-vin06t:845_11": "pāḷi, tasmā tividhāyapi pāḷiyā na sametīti ayuttameva, tasmā kevalaṃ sallekhameva",
  "tika-vin06t:845_12": "sandhāya vuttanti apare. Upari kāṇamātāsikkhāpade aṭṭhakathāsu pana “tesampi pātheyyapaheṇakatthāya",
  "tika-vin06t:845_13": "paṭiyattato pamāṇameva vaṭṭatī”ti vuttaṃ, na pana “pāḷiyā na sametī”ti vuttaṃ, na",
  "tika-vin06t:845_14": "tattha ca idha ca nānākaraṇaṃ paññāyati, tasmā therassa laddhi sundarā viya mama",
  "tika-vin06t:845_15": "khāyati, vīmaṃsitabbaṃ. Yasmā panidaṃ sikkhāpadaṃ aññassatthāya viññāpanavatthusmiṃyeva",
  "tika-vin06t:845_16": "paññattaṃ, tasmā idha “aññassatthāyā”ti na vuttaṃ. “Sesaṃ uttānatthamevā”ti pāṭho.",
  "tika-vin06t:845_17": "“Aññassatthāyā”ti nidānavirodhato na vuttaṃ. Tathāpi anantare vuttanayena labbhatīti",
  "tika-vin06t:845_18": "ācariyo. Evarūpesu gahapatipaṭisaṃyuttasikkhāpadesu kiñcāpi “gahapati nāma yo koci",
  "tika-vin06t:845_19": "agāraṃ ajjhāvasatī”ti vuttaṃ, tathāpi pañca sahadhammike ṭhapetvā avasesā ca sikkhāpaccakkhātako",
  "tika-vin06t:845_20": "ca titthiyo ca veditabbo.",
  "tika-vin06t:846": "Tatuttarisikkhāpadavaṇṇanā niṭṭhitā.",
  "tika-vin06t:847": "8. Paṭhamaupakkhaṭasikkhāpadavaṇṇanā",
  "tika-vin06t:848_0": "527-8. Api hoti cittanti attho. Meyyāti pāṭhassa mayhanti attho. Na ime sukarā, “na",
  "tika-vin06t:848_1": "imesaṃ sukarā”ti vā pāṭho. “Tassa na imesaṃ sukarā acchādetunti attho”ti likhitaṃ.",
  "tika-vin06t:848_2": "“Pubbe appavārito”ti vacanato tasmiṃ khaṇe pavāritopi appavāritova hotīti.",
  "tika-vin06t:849": "Paṭhamaupakkhaṭasikkhāpadavaṇṇanā niṭṭhitā.",
  "tika-vin06t:850": "9. Dutiyaupakkhaṭasikkhāpadavaṇṇanā",
  "tika-vin06t:851_0": "532. Dutiyaupakkhaṭena kiṃpayojananti? Natthi, kevalaṃ aṭṭhuppattivasena paññattaṃ",
  "tika-vin06t:851_1": "bhikkhuniyā rahonisajjasikkhāpadaṃ viya. Evaṃ sante tanti anāropetabbaṃ bhaveyya",
  "tika-vin06t:851_2": "vināpi tena tadatthasiddhito, anissarattā, anāropetuṃ anuññātattā ca. Vuttañhetaṃ",
  "tika-vin06t:851_3": "“ākaṅkhamāno, ānanda, saṅgho…pe… samūhaneyyā”ti. Idaṃ sabbamakāraṇaṃ. Na hi buddhā",
  "tika-vin06t:851_4": "appayojanaṃ vācaṃ nicchārenti, pageva sikkhāpadaṃ, tenevāha aṭṭhakathāyaṃ “tañhi",
  "tika-vin06t:851_5": "imassa anupaññattisadisa”ntiādi. Anupaññatti ca nippayojanā natthi, taṃsadisañcetaṃ,",
  "tika-vin06t:851_6": "na nippayojananti dassitaṃ hoti, evaṃ sante ko panettha visesoti? Tato āha “paṭhamasikkhāpade",
  "tika-vin06t:851_7": "ekassa pīḷā katā, dutiye dvinnaṃ, ayamettha viseso”ti. Iminā atthavisesena ko panañño",
  "tika-vin06t:851_8": "atirekattho dassitoti? Porāṇagaṇṭhipade tāva vuttaṃ “ekasmimpi vatthusmiṃ ubhinnaṃ",
  "tika-vin06t:851_9": "pīḷā kātuṃ vaṭṭatīti ayamatirekattho dassito”ti. Tenetaṃ dīpeti “na kevalaṃ paṭiladdhacīvaragaṇanāyeva",
  "tika-vin06t:851_10": "āpattigaṇanā, pīḷitapuggalasaṅkhātavatthugaṇanāyapī”ti.",
  "tika-vin06t:852": "Honti cettha –",
  "tika-vin06t:853": "“Vatthuto gaṇanāyāpi, siyā āpatti nekatā;",
  "tika-vin06t:854": "Iti sandassanatthañca, dutiyūpakkhaṭaṃ idha.",
  "tika-vin06t:855": "“Kāyasaṃsaggasikkhāya, vibhaṅge viya kintetaṃ;",
  "tika-vin06t:856": "Ekitthiyāpi nekatā, āpattīnaṃ payogato”ti.",
  "tika-vin06t:857": "Apicetaṃ sikkhāpadaṃ taṃjātikesu sikkhāpadesu sabbesupi gahetabbavinicchayassa nayadassanappayojananti veditabbaṃ. Āha ca –",
  "tika-vin06t:858": "“Aññātikāya bahutāya vimissatāya,",
  "tika-vin06t:859": "Āpattiyāpi bahutā ca vimissatā ca;",
  "tika-vin06t:860": "Iccevamādividhisambhavadassanatthaṃ,",
  "tika-vin06t:861": "Satthā upakkhaṭamidaṃ dutiyaṃ avocā”ti.",
  "tika-vin06t:862_0": "Tassāyaṃ saṅkhepato adhippāyapubbaṅgamā vicāraṇā – purāṇacīvaraṃ ekameva bhikkhu",
  "tika-vin06t:862_1": "bhikkhunīhi dvīhi, bahūhi vā dhovāpeti, bhikkhunigaṇanāya pācittiyagaṇanā, tathā",
  "tika-vin06t:862_2": "dvinnaṃ, bahūnaṃ vā sādhāraṇaṃ ekameva cīvaraṃ aññatra pārivattakā paṭiggaṇhāti,",
  "tika-vin06t:862_3": "idhāpi tathā dvinnaṃ, bahūnaṃ vā sādhāraṇamekaṃ viññāpeti, viññattapuggalagaṇanāya",
  "tika-vin06t:862_4": "āpattigaṇanā. Tathā aññesupi evarūpesu sikkhāpadesu nayo netabbo. Ayaṃ tāva bahutāya",
  "tika-vin06t:862_5": "nayo. Missatāya pana ñātikāya, aññātikāya ca ekaṃ dhovāpeti, ekato niṭṭhāpane ekaṃ",
  "tika-vin06t:862_6": "pācittiyaṃ. Atha ñātikā paṭhamaṃ thokaṃ dhovitvā ṭhitā, puna aññātikā sudhotaṃ karoti,",
  "tika-vin06t:862_7": "nissaggiyaṃ. Atha aññātikā paṭhamaṃ dhovati, pacchā ñātikā sudhotaṃ karoti, aññātikāya",
  "tika-vin06t:862_8": "payogavasena bhikkhuno dukkaṭameva. Aññātikāya ca ñātikāya ca aññātikasaññī, vematiko,",
  "tika-vin06t:862_9": "ñātikasaññī vā dhovāpeti, yathāvuttanayena nissaggiyadukkaṭādiāpattibhedagaṇanā veditabbā.",
  "tika-vin06t:862_10": "Tathā aññātikāya ca ñātikāya ca santakaṃ cīvaraṃ ubhohi ekato diyyamānaṃ paṭiggaṇhantassa,",
  "tika-vin06t:862_11": "aññātikāya eva hatthato paṭiggaṇhantassa ca nissaggiyameva. Atha ñātikāya anāpatti.",
  "tika-vin06t:862_12": "Atha ubhosu aññātikādisaññī vuttanayeneva nissaggiyadukkaṭādiāpattibhedagaṇanā veditabbā.",
  "tika-vin06t:862_13": "Tathā aññātakaviññattisikkhāpadesupi yathāsambhavaṃ nayo netabbo. Ayaṃ missatāya",
  "tika-vin06t:862_14": "nayo. Ādi-saddena pana aneke aññātikā viññattāviññattapuggalagaṇanāya dukkaṭaṃ. Eko",
  "tika-vin06t:862_15": "deti, eko na deti, nissaggiyaṃ. Atha aviññatto deti, na nissaggiyaṃ. Atha viññattāviññattānaṃ",
  "tika-vin06t:862_16": "sādhāraṇaṃ viññatto deti, nissaggiyameva. Ubho denti, nissaggiyameva. Aviññatto deti,",
  "tika-vin06t:862_17": "nissaggiyena anāpatti. Viññattassa vacanena aviññatto deti, anāpatti eva. Tathā upakkhaṭādīsupi",
  "tika-vin06t:862_18": "yathāsambhavaṃ nayo netabbo.",
  "tika-vin06t:863": "Dutiyaupakkhaṭasikkhāpadavaṇṇanā niṭṭhitā.",
  "tika-vin06t:864": "10. Rājasikkhāpadavaṇṇanā",
  "tika-vin06t:865_0": "537. “Na kho mayaṃ, āvuso, cīvaracetāpannaṃ paṭiggaṇhāma…pe… kālena kappiya”nti ito",
  "tika-vin06t:865_1": "pubbe eva rūpiyapaṭiggahaṇasikkhāpadassa paññattattā vuttaṃ. Aññathā āyasmā upanando",
  "tika-vin06t:865_2": "maṃsassa cetāpannaṃ ekampi kahāpaṇaṃ hatthena paṭiggaṇhanto tato mahantataraṃ cīvaracetāpannaṃ",
  "tika-vin06t:865_3": "kathaṃ na paṭiggaṇhissati, evaṃ santepi cīvarapaṭisaṃyuttattā cīvaravagge saṅgāyiṃsūti.",
  "tika-vin06t:866_0": "538-9. “Āgatakāraṇaṃ bhañjatī”ti vuttattā nanu puna codetuṃ na labhatīti eke. Āgamanassa",
  "tika-vin06t:866_1": "sātthakaṃ na hoti, cīvaraṃ na labhissati paṭisanthārassa katattāti eke. Codanālakkhaṇaṃ",
  "tika-vin06t:866_2": "na hotīti katvā vuttanti eke. “Ṭhatvā codemī”ti āgato taṃ ṭhānaṃ bhañjati, karoti",
  "tika-vin06t:866_3": "cekaṃ, tīṇipi ce karoti, ekameva, ekavacanattāti eke. Tīṇi ṭhānāni bhañjatīti eke.",
  "tika-vin06t:866_4": "Upatissatthero “na codanādiṃ bhañjati, codetukāmo akattabbaṃ akāsi, tena vattabhede",
  "tika-vin06t:866_5": "dukkaṭa”nti vadati. Dhammasiritthero pana “āsane ce nisīdati, ekāya nisajjāya dve",
  "tika-vin06t:866_6": "ṭhānāni bhañjati. Āmisaṃ ce paṭiggaṇhāti, ekena paṭiggahena dve ṭhānāni bhañjati.",
  "tika-vin06t:866_7": "Dhammaṃ ce bhāsati, dhammadesanasikkhāpade vuttaparicchedāya ekāya vācāya dve ṭhānāni",
  "tika-vin06t:866_8": "bhañjati, taṃ sandhāya vutta”nti vadati. “Yatthā”ti vutte attano eva santikaṃ gantabbanti",
  "tika-vin06t:866_9": "vuttaṃ viya hoti. Tena vuttaṃ “byañjanaṃ pana na sametī”ti. Upāsakehi āṇattā taṃ.",
  "tika-vin06t:866_10": "Mūlaṃ asādiyantenāti mūlassa akappiyabhāve sati asādiyantena. Tañca kho cittena,",
  "tika-vin06t:866_11": "na mukhena. Sace evaṃ vutte akappiyaṃ dassetīti katvā cittena akappiyaṃ icchantova",
  "tika-vin06t:866_12": "mukhena kappiyaṃ niddisati “cīvaraṃ me dethā”ti, na vaṭṭati. Paṭilābhe rūpiyapaṭiggahaṇasikkhāpadena āpatti.",
  "tika-vin06t:867_0": "Tatrāyaṃ vicāraṇā – cittena sādiyantopi mukhena kappiyavohārena ce voharati “kahāpaṇārahena,",
  "tika-vin06t:867_1": "pādārahena vā kappiyabhaṇḍena idañcidañca āharā”ti. Kiñcāpi rūpiyaṃ sandhāya vadati,",
  "tika-vin06t:867_2": "vaṭṭati eva. Kasmā? Kañci sassuṭṭhānakaṃ bhūmipadesaṃ sandhāya “sīmaṃ demāti vadanti,",
  "tika-vin06t:867_3": "vaṭṭatī”ti vacanato, “vihārassa demā”ti vutte “paṭikkhipituṃ na vaṭṭatī”ti vacanato",
  "tika-vin06t:867_4": "ca. Anugaṇṭhipade pana vuttaṃ “saṅghaṃ sandhāya ‘vihārassa demā’ti dinnaṃ garubhaṇḍaṃ",
  "tika-vin06t:867_5": "na hoti, dakkhiṇodakaṃ sampaṭicchituṃ, ‘sādhū’ti ca vattuṃ, anumodetuñca vaṭṭati.",
  "tika-vin06t:867_6": "Kasmā? Saṅghassa ‘vihāro’ti nāmābhāvato, khettasseva ‘sīmā’ti nāmabhāvato ca, cittena",
  "tika-vin06t:867_7": "ārammaṇaṃ kataṃ appamāṇaṃ, kappiyavohārova pamāṇaṃ. Kappiyamevācikkhitattā ‘na tvevāhaṃ,",
  "tika-vin06t:867_8": "bhikkhave, kenaci pariyāyena jātarūparajataṃ sāditabbaṃ pariyesitabbanti vadāmī’ti",
  "tika-vin06t:867_9": "vacanenapi na virujjhati. Kappiyavacanapaccayā dāyako sayameva kattabbayuttakaṃ jānissatīti",
  "tika-vin06t:867_10": "adhippāyato dāyakena etassa adhippāyaṃ ñatvā kappiyakārakassa hatthe ṭhapitaṃ bhikkhussa",
  "tika-vin06t:867_11": "santakameva hotī”ti. Idaṃ sabbamayuttaṃ, kasmā? Sīmāvihāravacanassa dāyakavacanattā.",
  "tika-vin06t:867_12": "Idha ca bhikkhuno vacanaṃ pamāṇaṃ. Tenevāha “athāpi ‘mama taḷākaṃ vā pokkharaṇiṃ",
  "tika-vin06t:867_13": "vā saṅghassa dammī’ti vutte ‘sādhu, upāsaka, saṅgho pānīyaṃ pivissatī’tiādīni vatvā",
  "tika-vin06t:867_14": "paribhuñjituṃ vaṭṭati evā”ti. Aññathā khettaṃ sandhāya bhikkhuno khettapaṭibaddhavacanāni",
  "tika-vin06t:867_15": "sīmāvacanena kappantīti āpajjati. Avihārassa ca bhikkhussa rūpiyaṃ dassetvā “idaṃ",
  "tika-vin06t:867_16": "vihārassa dammī”ti vutte attano atthāya diyyamānaṃ jānantenāpi taṃ appaṭikkhipitabbaṃ.",
  "tika-vin06t:867_17": "Tathā kahāpaṇārahādino akappiyabhaṇḍabhāvaṃ, kahāpaṇādibhāvameva vā jānantameva sandhāya",
  "tika-vin06t:867_18": "tathāvoharantassa ca anāpattīti āpajjati. “Na tvevāhaṃ, bhikkhave, kenaci pariyāyenā”ti",
  "tika-vin06t:867_19": "nippadesato vuttattā na sakkā lesaṃ oḍḍetunti no takko, vicāretvā pana gahetabbaṃ.",
  "tika-vin06t:867_20": "“No ce icchati, na kathetabba”nti vacanato yathāvuttasāmiciyā akaraṇe anāpatti dukkaṭassāti dasseti.",
  "tika-vin06t:868_0": "“Aññātakaappavāritesu viya paṭipajjitabba”nti vacanato yathāvuttasāmicimpi na katvā",
  "tika-vin06t:868_1": "ce nipphādeti, aññātakaviññattisikkhāpadena kāretabboti dasseti. Kappiyakārakā sayameva",
  "tika-vin06t:868_2": "codetvā denti, vaṭṭati. “Sayaṃ karaṇameva paṭikkhitta”nti ca vadanti. Piṇḍapātādīnaṃ",
  "tika-vin06t:868_3": "…pe… eseva nayoti ettha “dukkaṭa”nti vadanti, taṃ na sundaraṃ, dadantesupīti api-saddena",
  "tika-vin06t:868_4": "saṅgahitattā nissaggiyapācittiyameva. Jātarūparajataṃ “saṅghe sādite dukkaṭa”nti",
  "tika-vin06t:868_5": "ca vikappenti. Taṃ visesetvā navuttattā pācittiyamevāti dasseti. “Nissaggiyamevāti",
  "tika-vin06t:868_6": "yevāpanakasikkhāpadesu siyā”ti vadanti, upaparikkhitabbaṃ. “Yassa kassaci hi aññassa…pe…",
  "tika-vin06t:868_7": "mahāpaccariyaṃ vutta”nti vacanato apabbajitānaṃ antamaso mātāpitūnampi atthāya sampaṭicchantassa",
  "tika-vin06t:868_8": "dukkaṭamevāti dasseti.",
  "tika-vin06t:869_0": "Sabbattha sampaṭicchanaṃ nāma “uggaṇheyya vā uggaṇhāpeyyavā upanikkhittaṃ vā sādiyeyyā”ti",
  "tika-vin06t:869_1": "evaṃ vuttalakkhaṇameva. Evaṃ santepi katthaci paṭikkhipitabbaṃ, katthaci na paṭikkhipitabbaṃ,",
  "tika-vin06t:869_2": "katthaci paṭikkhittaṃ sādituṃ vaṭṭati, evaṃ appaṭikkhittaṃ kiñci vaṭṭati, idaṃ sabbampi",
  "tika-vin06t:869_3": "dassetuṃ “sace panā”ti vitthāro āraddho. Tattha “cetiyassa…pe… na vaṭṭatī”ti vacanato",
  "tika-vin06t:869_4": "appaṭikkhittaṃ vihārassa dinnaṃ sādituṃ vaṭṭatīti siddhaṃ. Tathā therassa “mātuyā",
  "tika-vin06t:869_5": "demā”tiādinā vuttepi paṭiggahaṇe āpatti pācittiyameva. Sāpattiko hotīti ettha kāya",
  "tika-vin06t:869_6": "āpattiyā sāpattiko hotīti? Dukkaṭāpattiyāti eke. Na yāya kāyaci, kevalaṃ aṭṭhāne",
  "tika-vin06t:869_7": "codetīti katvā “sāpattiko”ti vuttaṃ. Yathā kathanti? “Pañcahi, bhikkhave, aṅgehi",
  "tika-vin06t:869_8": "samannāgato saddhivihāriko paṇāmetabbo…pe… paṇāmento anatisāro”ti ettha na sammāvattantaṃyeva",
  "tika-vin06t:869_9": "apaṇāmentassa dukkaṭaṃ vuttaṃ. Yathāha – “na ca, bhikkhave, asammāvattanto na paṇāmetabbo,",
  "tika-vin06t:869_10": "yo na paṇāmeyya, āpattidukkaṭassā”ti, tasmā adhimattapemādiabhāvepi apaṇāmentassa",
  "tika-vin06t:869_11": "anāpatti dissati. Apica “sātisāro hotī”ti vuttaṃ. Evaṃsampadamidaṃ daṭṭhabbaṃ. Aṭṭhakathāya",
  "tika-vin06t:869_12": "“sātisāro hotīti sadoso hoti, āpattiṃ āpajjatī”ti vuttattā na yuttanti ce? Na, tadanantarameva",
  "tika-vin06t:869_13": "taṃmicchāgāhanivattanatthaṃ, tasmā “na sammāvattanto paṇāmetabbo”ti vuttattā anāpattikā",
  "tika-vin06t:869_14": "katāti. Dukkaṭāpatti hotīti ācariyo, vīmaṃsitabbaṃ. “Kappiyabhaṇḍampi akappiyamevāti",
  "tika-vin06t:869_15": "taḷākato nipphannadhaññena parivattetvā laddhaṃ gorasampi na vaṭṭatī”ti vuttaṃ.",
  "tika-vin06t:870_0": "Kappiyavohārepi vidhānaṃ vakkhāma, seyyathidaṃ – “udakavasenā”tiādi. Dubbinibbhogaṃ",
  "tika-vin06t:870_1": "hotīti idaṃ parato “tasseva akappiyaṃ. Kasmā? Dhaññassa vicāritattā”ti iminā asadisaṃ,",
  "tika-vin06t:870_2": "tasmā suvuttaṃ. Idañhi bhikkhussa payogavasena ādito paṭṭhāya uppannena missanti.",
  "tika-vin06t:870_3": "Akatapubbaṃ navasassaṃ nāma. Khale vā ṭhatvā rakkhatīti “idaṃ vā ettakaṃ vā mā gaṇha,",
  "tika-vin06t:870_4": "idaṃ gahetuṃ labbhatī”ti vā “ito apanehi, idha puñjaṃ karohī”ti evamādinā vā payogena",
  "tika-vin06t:870_5": "ce rakkhati, taṃ akappiyaṃ. “Sace ‘mayiṭhite rakkhitaṃ hotī’ti rakkhati, gaṇhante",
  "tika-vin06t:870_6": "vā passitvā ‘kiṃ karothā’ti, bhaṇati vaṭṭatī”ti vuttaṃ, taṃ yuttaṃ. Rūpiyapaṭiggahaṇasikkhāpade",
  "tika-vin06t:870_7": "“dvāraṃ pidahitvā rakkhantena vasitabba”nti hi vuttaṃ. Tasseva taṃ akappiyaṃ. Kasmā?",
  "tika-vin06t:870_8": "Apubbassa anuppāditattā. Heṭṭhā “sassaṃ katvā āharathā”ti vattuṃ pana na vaṭṭatīti.",
  "tika-vin06t:870_9": "Paṇṇepi eseva nayo. “Pakatiyā sayameva karontānaṃ ussāhajananato”ti vuttaṃ. Kasmā?",
  "tika-vin06t:870_10": "“Kahāpaṇānaṃ vicāritattā”ti vacanato, pageva uṭṭhāpitattāti siddhaṃ hoti. Sace dāyakā",
  "tika-vin06t:870_11": "vā saṅghassa gāmakhettārāmādiṃ keṇiyā gahitamanussā vā tattha kuṭumbino “ime saṅghassa",
  "tika-vin06t:870_12": "kahāpaṇā āhaṭā”ti vadanti, “na kappatī”ti ettakameva vattabbaṃ. Kappiyakārakāva ce",
  "tika-vin06t:870_13": "vadanti, “saṅghassa kahāpaṇā na kappanti, sappiādīni vaṭṭantī”ti vattabbaṃ, tasmā",
  "tika-vin06t:870_14": "“saṅghassa kappiyakārake vā guttaṭṭhānaṃ vā ācikkhathā”ti vatvā tehi sampāditaṃ kenaci",
  "tika-vin06t:870_15": "akattabbatāya “iminā sappiṃ āharāhī”ti vicāreti niṭṭhāpetvā itaresaṃ kappiyaṃ parato",
  "tika-vin06t:870_16": "pattacatukke catutthapatto viya. Vuttañhi tattha “ime kahāpaṇe gahetvā imaṃ dehī’ti",
  "tika-vin06t:870_17": "kahāpaṇe dāpetvā gahito, ayaṃ patto etasseva bhikkhuno na vaṭṭati, dubbicāritattā,",
  "tika-vin06t:870_18": "aññesaṃ pana vaṭṭati, mūlassa asampaṭicchitattā”tiādi. Yadi evaṃ sabbesaṃ akappiyaṃ.",
  "tika-vin06t:870_19": "Kasmā? Kahāpaṇānaṃ vicāritattāti. Idaṃ duvuttanti ce? Na, mūlassa sampaṭicchitaṭṭhānaṃ",
  "tika-vin06t:870_20": "sandhāya imassa vuttattā pattacatukke dutiyatatiyapattā viya, teneva vuttaṃ sayaṃkārivāre",
  "tika-vin06t:870_21": "“na kappatī”ti ettakameva vattabba’nti. Tato paraṃ mūlaṃ sampaṭicchati nāma.",
  "tika-vin06t:871": "Mahāvisayasikkhattā, rājasikkhāpadaṃ idaṃ;",
  "tika-vin06t:872": "Rañño viya duviññeyyaṃ, cittādhippāyatopi vā.",
  "tika-vin06t:873": "Rājasikkhāpadavaṇṇanā niṭṭhitā.",
  "tika-vin06t:874": "Niṭṭhito cīvaravaggo paṭhamo.",
  "tika-vin06t:875": "2. Kosiyavaggo",
  "tika-vin06t:876": "1. Kosiyasikkhāpadavaṇṇanā",
  "tika-vin06t:877_0": "542. Kosiyakārakoti ettha kosaṃ karontīti “kosakārā”ti laddhavohārānaṃ pāṇakānaṃ",
  "tika-vin06t:877_1": "kosato nibbattaṃ kosiyaṃ nāma. Attanā kataṃ ce? Nissajjanakāle “sayaṃ kataṃ nissaggiya”nti",
  "tika-vin06t:877_2": "vattabbaṃ. Ubhohi ce kataṃ, yathāpāṭhameva vattabbaṃ. Attanā ca parehi ca vippakataṃ",
  "tika-vin06t:877_3": "attanā pariyosāpetītiādicatukkampi sambhavantaṃ na dassitaṃ. Vinayadhammatā hesā,",
  "tika-vin06t:877_4": "yadidaṃ ekasmiṃ tike vā catukke vā dassite itaraṃ sambhavantampi na vuccatīti.",
  "tika-vin06t:878": "Kosiyasikkhāpadavaṇṇanā niṭṭhitā.",
  "tika-vin06t:879": "2. Suddhakāḷakasikkhāpadavaṇṇanā",
  "tika-vin06t:880_0": "547. Suddhakāḷakānanti ettha yathā paṭhame “ekenapi kosiyaṃsunā”ti vuttaṃ, tathā",
  "tika-vin06t:880_1": "idha “ekenapi aññena amissetvā”ti vacanābhāvato aññehi missabhāve satipi apaññāyamānarūpakaṃ",
  "tika-vin06t:880_2": "“suddhakāḷaka”micceva vuccatīti veditabbaṃ.",
  "tika-vin06t:881": "Suddhakāḷakasikkhāpadavaṇṇanā niṭṭhitā.",
  "tika-vin06t:882": "3. Dvebhāgasikkhāpadavaṇṇanā",
  "tika-vin06t:883_0": "552. “Dhārayitvā dve tulā ādātabbā”ti vacanato yathā tulādhāraṇāya kāḷakā adhikā",
  "tika-vin06t:883_1": "na honti, tathā kāḷakānaṃ dve bhāvā gahetabbā ukkaṭṭhaparicchedena. Kathaṃ paññāyatīti?",
  "tika-vin06t:883_2": "Suddhakāḷakapaṭisedhananidānena. Tatiyaṃ odātānaṃ catutthaṃ gocariyānanti heṭṭhimaparicchedo.",
  "tika-vin06t:883_3": "Mātikāṭṭhakathāyaṃ pana “ekassapi kāḷakalomassa atirekabhāve nissaggiya”nti vuttaṃ,",
  "tika-vin06t:883_4": "taṃ tulādhāraṇāya kiñcāpi na sameti, acittakattā pana sikkhāpadassa pubbe tulāya",
  "tika-vin06t:883_5": "dhārayitvā ṭhapitesu ekampi lomaṃ tattha pateyya nissaggiyanti adhippāyoti no takko.",
  "tika-vin06t:883_6": "Aññathā dve tulā nādātabbā, ūnakatarā ādātabbā siyuṃ. Na hi lomaṃ gaṇetvā tulādhāraṇā",
  "tika-vin06t:883_7": "karīyati. Atha gaṇetvāva kātabbaṃ. Kiṃ tulādhāraṇāya payojananti keci. “Gocariyaodātesu",
  "tika-vin06t:883_8": "ekameva diguṇaṃ katvā gahetuṃ vaṭṭatī”ti vadanti, aṭṭhakathāyaṃ avicāritattā vīmaṃsitabbaṃ.",
  "tika-vin06t:884": "Dvebhāgasikkhāpadavaṇṇanā niṭṭhitā.",
  "tika-vin06t:885": "4. Chabbassasikkhāpadavaṇṇanā",
  "tika-vin06t:886_0": "562. Navaṃ nāma karaṇaṃ upādāyāti idaṃ ādikaraṇato paṭṭhāya vassagaṇanaṃ dīpeti.",
  "tika-vin06t:886_1": "Karitvā vāti vacanaṃ niṭṭhānadivasato paṭṭhāyāti dīpeti. Dhāretabbanti vacanaṃ pana",
  "tika-vin06t:886_2": "paribhogato paṭṭhāyāti dīpeti, yasmā laddhasammutikassa gatagataṭṭhāne channaṃ channaṃ",
  "tika-vin06t:886_3": "vassānaṃ oratova katāni bahūnipi honti, tasmā aññaṃ navanti kiṃ katato aññaṃ, udāhu",
  "tika-vin06t:886_4": "dhāritato aññanti? Kiñcettha yadi katato aññaṃ, tesu aññataraṃ dukkataṃ vā paribhogajiṇṇaṃ",
  "tika-vin06t:886_5": "vā puna kātuṃ vaṭṭati, tañca kho vināpi purāṇasanthatassa sugatavidatthiṃ appaṭisiddhapariyāpannattā.",
  "tika-vin06t:886_6": "Katato hi aññaṃ paṭisiddhaṃ, idañca pubbakatanti tato anantarasikkhāpadavirodho hoti.",
  "tika-vin06t:886_7": "Atha dhāritato aññaṃ nāma, sammuti niratthikā āpajjati, paṭhamakataṃ ce aparibhuttaṃ,",
  "tika-vin06t:886_8": "satiyāpi sammutiyā aññaṃ navaṃ na vaṭṭatīti adhippāyo? Tatridaṃ sanniṭṭhānanidassanaṃ",
  "tika-vin06t:886_9": "– niṭṭhānadivasato paṭṭhāya channaṃ channaṃ vassānaṃ paricchedo veditabbo. Tattha",
  "tika-vin06t:886_10": "ca sattame vasse sampatte chabbassāni paripuṇṇāni honti. Tañca kho māsaparicchedavasena,",
  "tika-vin06t:886_11": "na vassaparicchedavasena. Sattame paripuṇṇañca ūnakañca vassaṃ nāma, tasmā vippakatasseva",
  "tika-vin06t:886_12": "sace chabbassāni pūrenti, puna niṭṭhānadivasato paṭṭhāya chabbassāni labhanti. Tañca",
  "tika-vin06t:886_13": "kho paribhuttaṃ vā hotu aparibhuttaṃ vā, dhāritameva nāma. Yasmā “navaṃ nāma karaṇaṃ",
  "tika-vin06t:886_14": "upādāya vuccatī”ti vuttaṃ, tasmā channaṃ vassānaṃ parato tameva pubbakataṃ dukkatabhāvena,",
  "tika-vin06t:886_15": "paribhogajiṇṇatāya vā vijaṭetvā puna karoti, niṭṭhānadivasato paṭṭhāya chabbassaparamatā",
  "tika-vin06t:886_16": "dhāretabbaṃ, atirekaṃ vā. Anto ce karoti, tadeva aññaṃ navaṃ nāma hoti karaṇaṃ upādāya,",
  "tika-vin06t:886_17": "tasmā nissaggiyaṃ. Aññathā “navaṃ nāma karaṇaṃ upādāyā”ti iminā na koci viseso atthi.",
  "tika-vin06t:886_18": "Evaṃ sante kiṃ hoti? Aṭṭhuppattīti. “Yācanabahulā viññattibahulā viharantī”ti hi",
  "tika-vin06t:886_19": "tattha vuttaṃ, tañca aññassa karaṇaṃ dīpeti. Yadi evaṃ taṃ nibbisesameva āpajjatīti?",
  "tika-vin06t:886_20": "Nāpajjati. Ayaṃ panassa viseso, yasmā “aññena kataṃ paṭilabhitvā paribhuñjati, anāpattī”ti",
  "tika-vin06t:886_21": "vuttattho visesoti. Kiṃ vuttaṃ hoti? “Navaṃ nāma karaṇaṃ upādāya vuccatī”ti vutte",
  "tika-vin06t:886_22": "atirekacīvarassa uppatti viya paṭilābhenassa uppatti navatā āpajjati. Tato paṭiladdhadivasato",
  "tika-vin06t:886_23": "paṭṭhāya chabbassaparamatā dhāretabbaṃ. Orena ce channaṃ vassānaṃ…pe… kārāpeyya,",
  "tika-vin06t:886_24": "nissaggiyanti āpajjati, tasmā navaṃ nāma karaṇameva upādāya vuccati, na paṭilābhaṃ.",
  "tika-vin06t:886_25": "Orena channaṃ vassānaṃ attano anuppannattā “nava”nti saṅkhyaṃ gataṃ, appaṭiladdhaṃ",
  "tika-vin06t:886_26": "ce kārāpeyya, yathā lābho, tathā kareyya vā kārāpeyya vāti ca na hoti. Kasmā? Yasmā",
  "tika-vin06t:886_27": "aññena kataṃ paṭilabhitvā paribhuñjati, anāpattīti visesoti.",
  "tika-vin06t:887": "Chabbassasikkhāpadavaṇṇanā niṭṭhitā.",
  "tika-vin06t:888": "5. Nisīdanasanthatasikkhāpadavaṇṇanā",
  "tika-vin06t:889_0": "565. Nāssudha kocīti ettha assudha-iti avadhāraṇatthe nipāto. Tattha kiñcāpi “evaṃ",
  "tika-vin06t:889_1": "bhanteti kho te bhikkhū”ti bahuvacanaṃ vuttaṃ, tathāpi te bhikkhū bhagavato paṭissuṇitvā",
  "tika-vin06t:889_2": "idha tesu bhikkhūsu koci bhagavantaṃ nāssudha upasaṅkamati aññatra ekenāti attho",
  "tika-vin06t:889_3": "gahetabbo. Taṃ suggāhaṃ ekāhaṃ bhante bhagavantaṃ varantiādīsu viya, anujānāmi…pe…",
  "tika-vin06t:889_4": "yathāsukhaṃ maṃ dassanāya upasaṅkamantūti dassanatthāya upasaṅkamantu.",
  "tika-vin06t:890_0": "566-7. “Mayaṃ āyasmantaṃ upasena”nti tassa gaṇapāmokkhattā vuttaṃ. Āraññikapiṇḍapātikapaṃsukūlikavasena",
  "tika-vin06t:890_1": "sabbāni vuttāni. Tenevāha aṭṭhakathāyaṃ “santhate catutthacīvarasaññitāyā”ti. Kiṃ",
  "tika-vin06t:890_2": "sabbepi te cīvaraṃ na bujjhantīti ce? Yathā hotu. Katamaṃ cīvaraṃ nāmāti? Channaṃ",
  "tika-vin06t:890_3": "aññataraṃ vikappanupagaṃ pacchimanti. Kiñca vāyimaṃ avāyimanti? Vāyimamevāti. Katarasuttenāti?",
  "tika-vin06t:890_4": "Addhā so suttameva na passati, siveyyakaṃ dussayugaṃ, iddhimayikañca devadattiyañca",
  "tika-vin06t:890_5": "acīvaraṃ karoti. Yadi evaṃ avāyimampīti vadāmīti. Evaṃ sante siddhā santhate cīvarasaññitā",
  "tika-vin06t:890_6": "kambalasīsena uṇṇāmayasāmaññato. Kiṃ pana te santhataṃ adhiṭṭhahiṃsūti? Duṭṭhu adhiṭṭhahiṃsu",
  "tika-vin06t:890_7": "acīvarattā, na adhiṭṭhānupagattā ca santhatassa. Atha nādhiṭṭhahiṃsu, pubbeva tattha",
  "tika-vin06t:890_8": "acīvarasaññino eteti katvā tattha cīvarasaññitāya tadubhayaṃ na yujjatīti. Kiṃ panetaṃ",
  "tika-vin06t:890_9": "adhiṭṭhānupagaṃ natthīti? Tatthevāgataṃ, apicetaṃ avikappanupagaṃ ce, cīvaraṃ na",
  "tika-vin06t:890_10": "hoti, aññathā “cīvaraṃ nāma channaṃ cīvarānaṃ aññatara”nti ettāvatā siddhaṃ “vikappanupagaṃ",
  "tika-vin06t:890_11": "pacchima”nti na vattabbaṃ. Atha na vikappanupagampi cīvarameva siddhaṃ, anadhiṭṭhānupagaṃ,",
  "tika-vin06t:890_12": "avikappanupagañca ekajjhaṃ “cīvara”nti saṅkhyaṃ gacchati. Tenevāha “tecīvarikassa",
  "tika-vin06t:890_13": "catutthacīvaraṃ vattamānaṃ aṃsakāsāvameva vaṭṭatī”ti.",
  "tika-vin06t:891_0": "Apica santhate cīvarasaññitā na kevalaṃ tesaṃyeva, aññesampi anubandhati eva “purāṇasanthataṃ",
  "tika-vin06t:891_1": "nāma sakiṃ nivatthampi sakiṃ pārutampī”ti vacanato. Aṭṭhakathācariyo panassa acīvarataṃ",
  "tika-vin06t:891_2": "sandhāyabhāsitatthadīpanena dīpeti. Nivatthapārutanti etesaṃ nisinnañceva nipannañcāti",
  "tika-vin06t:891_3": "attho. Apica evaṃ santepi santhate cīvarasaññitā anubandhati eva. Khandhake hi “nisīdanaṃ",
  "tika-vin06t:891_4": "adhiṭṭhātuṃ na vikappetu”nti ca, parivāre “nava cīvarāni adhiṭṭhātabbānī”ti ca nisīdanasikkhāpade",
  "tika-vin06t:891_5": "“dasā vidatthī”ti ca idha “nisīdanaṃ nāma sadasaṃ vuccatī”ti ca vuttaṃ, aṭṭhakathāyañcassa",
  "tika-vin06t:891_6": "“santhatasadisaṃ santharitvā ekasmiṃ ante sugatavidatthiyā vidatthimattapadese dvīsu",
  "tika-vin06t:891_7": "ṭhānesu phāletvā tisso dasā karīyanti, tāhi dasāhi sadasaṃ nāma vuccatī”ti ca “nisīdanaṃ",
  "tika-vin06t:891_8": "vuttanayena adhiṭṭhātabbameva, tañca kho pamāṇayuttaṃ ekameva, dve na vaṭṭantī”ti",
  "tika-vin06t:891_9": "ca vuttaṃ, tasmā nisīdanaṃ nāma navannaṃ cīvarānaṃ aññataraṃ cīvaraṃ adhiṭṭhātabbaṃ,",
  "tika-vin06t:891_10": "tañca santhatasadisaṃ eḷakalomamayasanthatavisesanti siddhaṃ, tathā nisīdanameva",
  "tika-vin06t:891_11": "nisīdanasanthatañca siddhaṃ. Porāṇagaṇṭhipade ca “ekamevā”ti vuttaṃ. Tasmiṃ siddhe",
  "tika-vin06t:891_12": "siddhā santhate cīvarasaññitāti attho. Kasmā? Santhatasāmaññato.",
  "tika-vin06t:892_0": "Etthāha – kathaṃ adasameva santhataṃ cīvarasaṅkhyaṃ na gacchati. Anekampi anadhiṭṭhitampi",
  "tika-vin06t:892_1": "mahantampi vaṭṭati, yato sadasameva santhataṃ cīvarasaṅkhyaṃ gacchati, tato adhiṭṭhānañca",
  "tika-vin06t:892_2": "upagacchatīti. Asanthatapariyāpannattā orena ca channaṃ vassānaṃ vināpi sammutiṃ,",
  "tika-vin06t:892_3": "tañca porāṇaṃ vissajjetvā eva, na avissajjetvā “tañca kho pamāṇayuttaṃ ekameva, dve",
  "tika-vin06t:892_4": "na vaṭṭantī”ti vacanatoti. Athāpi siyā santhataṃ sayanatthameva karīyati, nisīdanaṃ",
  "tika-vin06t:892_5": "asanthatamevāti. Tañca na niyamato “purāṇasanthataṃ nāma sakiṃ nivatthaṃ sakiṃ pārutampī”ti",
  "tika-vin06t:892_6": "vuttattāti. Ettha vuccati, na ettha kāraṇaṃ pariyesitabbaṃ vinayapaññattiyā anaññavisayattā.",
  "tika-vin06t:893_0": "Santhatassa pana acīvarabhāve ayaṃ yutti – ādito “tīṇi santhatāni pana vinayakammaṃ",
  "tika-vin06t:893_1": "katvā paṭilabhitvā paribhuñjituṃ na vaṭṭantī”ti aṭṭhakathāvacanato tāni akappiyānīti",
  "tika-vin06t:893_2": "siddhaṃ, bhagavatā ca khomādīni cha anuññātānīti koseyyaṃ kappiyanti siddhaṃ. Evaṃ",
  "tika-vin06t:893_3": "sante suddhakoseyyampi cīvaraṃ kappiyaṃ jātaṃ, pageva kosiyamissakasanthatacīvaranti",
  "tika-vin06t:893_4": "āpajjati. Tathā kambalañca anuññātaṃ, tañca suddhikampi hoti jātikāḷakabhāvena, pageva",
  "tika-vin06t:893_5": "odātagocariyamissakasanthatacīvaranti āpajjati. Tato ca aññamaññavirodho, tasmā na",
  "tika-vin06t:893_6": "santhataṃ cīvaraṃ nāma hoti, nisīdanaṃ pana hoti tassa pamāṇasaṇṭhānaparicchedasambhavato.",
  "tika-vin06t:893_7": "Etthāhu keci ācariyā “duvidhaṃ nisīdanaṃ santhataṃ, asanthatañca. Tattha santhataṃ",
  "tika-vin06t:893_8": "santhatameva. Asanthataṃ khomādichabbidhaṃ, tadanulomaṃ vā hoti, ayametesaṃ viseso”ti.",
  "tika-vin06t:894_0": "Etthāha – kasmā panettha “santhataṃ pana bhikkhunā”ti sikkhāpadaṃ apaññāpetvā “nisīdanasanthata”nti",
  "tika-vin06t:894_1": "paññattanti? Cīvarasaññitāya santhatānaṃ ujjhitattā tesaṃ acīvarabhāvadassanatthaṃ",
  "tika-vin06t:894_2": "tathā paññattanti vuttaṃ hoti, tasmā te bhikkhū dhutaṅgabhedabhayā tāni ujjhitvā",
  "tika-vin06t:894_3": "terasāpi dhutaṅgāni samādiyiṃsu, sīsadassanavasena tīṇeva vuttāni, bhagavā ca tesaṃ",
  "tika-vin06t:894_4": "santhataṃ anujāni, tato nesaṃ evaṃ hoti “nisīdanacīvarasaṇṭhānampetaṃ nisīdanasanthataṃ",
  "tika-vin06t:894_5": "no anuññātaṃ, catutthacīvarabhāvena pageva katasanthataṃ vā”ti. Tato santhate nesaṃ",
  "tika-vin06t:894_6": "cīvarasaññitā na bhavissatīti tadatthaṃ bhagavatā nisīdanasanthatanti paññattanti",
  "tika-vin06t:894_7": "adhippāyo. “Pacchimāni dve vaṭṭantī”ti kathaṃ paññāyatīti ce? “Anāpatti aññena kataṃ",
  "tika-vin06t:894_8": "paṭilabhitvā paribhuñjatī”ti vacanatoti.",
  "tika-vin06t:895": "Nisīdanasanthatasikkhāpadavaṇṇanā niṭṭhitā.",
  "tika-vin06t:896": "6. Eḷakalomasikkhāpadavaṇṇanā",
  "tika-vin06t:897_0": "572-3. Addhānamaggappaṭipannassāti iminā pakatiyā dīghamaggappaṭipannassa uppannānipi",
  "tika-vin06t:897_1": "tiyojanaparamameva haritabbāni, pageva appaṭipannassāti dasseti. Addhānamaggappaṭipannassa",
  "tika-vin06t:897_2": "nissaggiyanti vā sambandho. Teneva vāsādhippāyassa paṭippassaddhagamanussāhattā “appaṭipanno”ti",
  "tika-vin06t:897_3": "saṅkhyaṃ gatassa anāpattīti siddhā. Imasmiṃ atthavikappe hi bhikkhuno paneva eḷakalomāni",
  "tika-vin06t:897_4": "uppajjeyyuṃ…pe… asantepi hārake addhānaṃ maggappaṭipannassa nissaggiyaṃ pācittiyanti",
  "tika-vin06t:897_5": "yojanā veditabbā. Ākaṅkhamānena bhikkhunā paṭiggahetabbānīti attano santakānaṃyeva",
  "tika-vin06t:897_6": "tiyojanātikkame āpattiṃ dasseti. Tena anākaṅkhamānena parasantakāni paṭiggahitāni",
  "tika-vin06t:897_7": "atirekatiyojanaṃ harantassa anāpatti siddhā. Ayamattho “bhikkhuno uppajjeyyu”nti",
  "tika-vin06t:897_8": "iminā, “acchinnaṃ paṭilabhitvā”ti iminā ca dīpitova hotīti. Porāṇagaṇṭhipade ca “aññaṃ",
  "tika-vin06t:897_9": "bhikkhuṃ harāpento gacchati ce, dvinnaṃ anāpattīti vuttaṃ, tasmā dve bhikkhū tiyojanaparamaṃ",
  "tika-vin06t:897_10": "patvā aññamaññassa bhaṇḍaṃ parivattetvā ce haranti, anāpattīti siddhaṃ, teneva anāpattivāre",
  "tika-vin06t:897_11": "“aññaṃ harāpetī”ti vuttaṃ. Kiṃ harāpeti? Jānantaṃ ajānantaṃ. Kiñcettha yadi jānantaṃ,",
  "tika-vin06t:897_12": "“añño harissatīti ṭhapeti, tena haritepi āpattiyevā”ti ekaṃsato na vattabbaṃ. Jānantopi",
  "tika-vin06t:897_13": "hi ekacco haratīti. Tato aṭṭhakathāya virujjhati. Atha ajānantaṃ, “aññassa yāne vā",
  "tika-vin06t:897_14": "bhaṇḍe vā ajānantassa pakkhipitvā tiyojanaṃ atikkāmeti, nissaggiyānī”ti pāḷiyā virujjhati,",
  "tika-vin06t:897_15": "atha ubhopi ekato ekaṃ bhaṇḍaṃ harāpenti, tampi nissaggiyaṃ siyā. Anissaggiyanti",
  "tika-vin06t:897_16": "yuttiyā virujjhati “tiyojanaparamaṃ sahatthā haritabbāni asante hārake”ti avisesena",
  "tika-vin06t:897_17": "ca pāḷi vuttā. Hārakopi sacetano acetanoti duvidho. Sacetanopi eḷakalomabhāvaṃ vā",
  "tika-vin06t:897_18": "“ahamidaṃ harāmī”ti vā “maṃ esa idaṃ harāpetī”ti vā jānanājānanavasena duvidho hoti.",
  "tika-vin06t:897_19": "Tattha acetano nāma hārako nadīsoto vā nāvā vā assāmikayānaṃ vā hoti. Sacetano pākaṭova.",
  "tika-vin06t:897_20": "Tattha “maṃ esa idaṃ harāpetī”ti ettakaṃ jānantaṃ manussaṃ vā tiracchānagataṃ vā",
  "tika-vin06t:897_21": "aññaṃ harāpeti, anāpattīti anugaṇṭhipadanayo. Ayaṃ pāḷiyā, aṭṭhakathāya ca ekaraso",
  "tika-vin06t:897_22": "vinicchayo, “asante hārake”ti kiñcāpi idaṃ avisesato vuttaṃ, “aññassa yāne vā bhaṇḍe",
  "tika-vin06t:897_23": "vā ajānantassā”ti vacanato pana sacetanova hārako tattha adhippetoti paññāyati, so",
  "tika-vin06t:897_24": "ca eḷakalomabhāvañca “idaṃ harāmī”ti ca jānanto nādhippeto. Tena vuttaṃ “añño harissatīti",
  "tika-vin06t:897_25": "ṭhapeti, tena haritepi āpattiyevā”tiādi. Tattha hetukattuno abhāvatova. Pāḷiyañhi",
  "tika-vin06t:897_26": "“aññaṃ harāpetī”ti hetukattuvasena vuttā. Itare dve jānantā idha sambhavanti. “Ajānantassa",
  "tika-vin06t:897_27": "pakkhipitvā”ti pāḷiyaṃ “esa harāpetī”ti vā “idaṃ ṭhānaṃ atikkamāpetī”ti vā jānantassa",
  "tika-vin06t:897_28": "yāne vā bhaṇḍe vā pakkhipitvā tiyojanaṃ atikkamāpeti, na nissaggiyā hontīti dīpeti.",
  "tika-vin06t:898_0": "“Harāpetī”ti idaṃ hetukattuvacanataṃ sādheti, tasmā aṭṭhakathāyaṃ “sāmikassa ajānantassevā”ti",
  "tika-vin06t:898_1": "idaṃ “maṃ esa harāpetī”ti evaṃ ajānantaṃ sandhāya vuttaṃ. “Sāreti codeti anubandhāpetī”ti",
  "tika-vin06t:898_2": "idaṃ “maṃ esa idaṃ ṭhānaṃ atikkamāpetī”ti evaṃ jānantaṃ sandhāya vuttaṃ. Ajānantopi",
  "tika-vin06t:898_3": "sāraṇādīhi ṭhitaṭṭhānaṃ nātikkamati, na vā anubandhati. Atha sāraṇādīhi anatikkamitvā",
  "tika-vin06t:898_4": "attano ruciyā atikkamati āpatti eva bhikkhuno hetukattubhāvāsambhavato.",
  "tika-vin06t:899_0": "Idāni yathāṭhitaṭṭhānato paṭṭhāya vakkhāma, “asantepi hārake”ti hārakālābhapaccayāpi",
  "tika-vin06t:899_1": "sayaṃ haraṇato nissaggiyameva, pageva sati hāraketi ayameko attho. Avadhāraṇatthaṃ",
  "tika-vin06t:899_2": "api-saddaṃ gahetvā asante eva hārake nissaggiyaṃ, sati pana hārake na tena harāpentassa",
  "tika-vin06t:899_3": "nissaggiyanti ayaṃ dutiyo attho. “Saṅghato vā…pe… attano vā dhanenā”ti iminā kiñcāpi",
  "tika-vin06t:899_4": "acittakamidaṃ sikkhāpadaṃ, saṅghādito pana attanā ākaṅkhamānena paṭiggahitasseva",
  "tika-vin06t:899_5": "eḷakalomassa tiyojanātikkame āpatti, na ajānato appaṭiggahitassa cīvarādīsu kutoci",
  "tika-vin06t:899_6": "laggassa atikkamaneti dīpeti. Anugaṇṭhipade pana “kambalassa upari nipajjitvā gacchantassa",
  "tika-vin06t:899_7": "sace ekampi lomaṃ cīvare laggaṃ hoti, āpatti eva kambalato vijaṭitattā”ti vuttaṃ,",
  "tika-vin06t:899_8": "taṃ kambalassa paṭiggahitattā attano icchāya paṭiggahitameva hotīti yuttaṃ. Yasmā",
  "tika-vin06t:899_9": "“anāpatti katabhaṇḍe”ti vuttaṃ, tasmā taṃ anekampi katabhaṇḍaṭṭhāniyameva hoti. Tañhi",
  "tika-vin06t:899_10": "anena paṭiggahitaṃ, na lomaṃ. Atha lomampi aggahitameva hoti, katabhaṇḍaṃ dupparihāriyalomavinibbhogakatabhaṇḍo",
  "tika-vin06t:899_11": "niyamo. Evaṃ sante akatabhaṇḍe tikapācittiyaṃ, katabhaṇḍe tikadukkaṭañca nayato dassetabbaṃ",
  "tika-vin06t:899_12": "bhaveyya, aññathā tikassa dassitattā. Saussāhattāti appaṭippassaddhagamanattā. Acittakattā",
  "tika-vin06t:899_13": "cāti bhikkhuno ussāhānurūpaṃ lomānaṃ tiyojanātikkamanato vināpi payogacittena haraṇacittena",
  "tika-vin06t:899_14": "āpajjati evāti adhippāyo. Sā anāpatti pāḷiyā na sametīti anto pana payogena tiyojanaparamaṃ",
  "tika-vin06t:899_15": "atikkamitattā anāpatti. “Tiyojanaṃ haratī”ti iminā tiyojanaṃ padasā netukāmopi antotiyojane",
  "tika-vin06t:899_16": "pade pade dukkaṭaṃ nāpajjatīti dasseti, taṃ yuttaṃ “tiyojanaṃ vāsādhippāyo gantvā",
  "tika-vin06t:899_17": "tato paraṃ haratī’ti vacanassatthitāyā”ti vuttaṃ. Punapi vuttaṃ “aññaṃ harāpetīti",
  "tika-vin06t:899_18": "‘idaṃ harissāmī’ti saussāhameva aññaṃ harāpetīti attho. Itarathā gacchantassa sīse",
  "tika-vin06t:899_19": "ṭhapesi, tasmiṃ ajānantepi anāpatti siyā”ti. Sace pana “agacchante yāne vā”tiādinā",
  "tika-vin06t:899_20": "nayena vuttattā haraṇādīhi janitaussāhānaṃ hatthiādīnaṃ ‘idaṃ karissāmā’ti vā ‘harissāmā’ti",
  "tika-vin06t:899_21": "vā ābhoge janite eva anāpatti, na ajaniteti upatissatthero āhā”ti ca vuttaṃ. Parivattetvā",
  "tika-vin06t:899_22": "ṭhapiteti dvinnampi bahi nikkhipitattāti upatissatthero. Bahisīmāya ṭhapitaṃ bhaṇḍikaṃ",
  "tika-vin06t:899_23": "anto antosīmāyaṃ ṭhapitaṃ bahi karoto anāpattīti keci, na sundaraṃ viya.",
  "tika-vin06t:900": "575. Paṭilabhitvā haratīti paṭhamatiyojanato paraṃ harati, na dutiyāditoti attho. Katabhaṇḍe uppannokāsābhāvā anāpatti.",
  "tika-vin06t:901": "Eḷakalomasikkhāpadavaṇṇanā niṭṭhitā.",
  "tika-vin06t:902": "7. Eḷakalomadhovāpanasikkhāpadavaṇṇanā",
  "tika-vin06t:903_0": "581. Kiñcāpi purāṇacīvaradhovanasikkhāpade cīvaraṃ ṭhapetvā “aññaṃ parikkhāraṃ dhovāpetī”ti",
  "tika-vin06t:903_1": "anāpattivāre vuttaṃ. Imassa pana sikkhāpadassa uppannakālato paṭṭhāya eḷakalomadhovāpanādinā",
  "tika-vin06t:903_2": "āpattīti eke. Sā vā anāpatti mūlāpattito eva, na imamhāti eke. Eḷakalomānaṃ aparikkhārattā",
  "tika-vin06t:903_3": "bhaṭṭhaṃ aggahaṇamevāti eke. Imassa antimanayassa atthappakāsanatthaṃ idaṃ pañhākammaṃ",
  "tika-vin06t:903_4": "– “dhovāpetī”ti idaṃ rajāpanavijaṭāpanaggahaṇena nippadesavācipadaṃ, udāhu aggahaṇena",
  "tika-vin06t:903_5": "sappadesavācipadaṃ. Kiñcettha yadi nippadesavācipadaṃ, sabbattha idameva vattabbaṃ,",
  "tika-vin06t:903_6": "na itarāni. Atha sappadesavācipadaṃ, “avuttā dhovati, aparibhuttaṃ dhovāpetī”ti ettha",
  "tika-vin06t:903_7": "virodho. “Avuttā rajati vijaṭeti, nissaggiya”nti aniṭṭhappasaṅgatoti? Desanāvilāsamattaṃ",
  "tika-vin06t:903_8": "bhagavato vacanaṃ, katthaci tikapadavacanaṃ, katthaci ekapadavacanaṃ, nippadesapadameva",
  "tika-vin06t:903_9": "te vadantīti. Sace “katabhaṇḍaṃ dhovāpetī”ti ettha paṭivirodho, “katabhaṇḍaṃ vijaṭāpeti,",
  "tika-vin06t:903_10": "anāpattī”ti aniṭṭhappasaṅgato anāpatti evāti ce? Na, akatabhaṇḍassa suddhalomassa",
  "tika-vin06t:903_11": "vijaṭāpanaṃ ito vā dātabbaṃ. Udakādidhovanavasena piṇḍetvā ṭhitānaṃ vijaṭāpanaṃ labbhatīti",
  "tika-vin06t:903_12": "ce? Purāṇasanthatassa vijaṭāpane anāpattiyā bhavitabbaṃ, na ca taṃ yuttaṃ “aparibhuttaṃ",
  "tika-vin06t:903_13": "dhovāpetī”ti vacanato. Tena paribhuttaṃ dhovāpeti rajāpeti vijaṭāpeti, nissaggiyamevāti",
  "tika-vin06t:903_14": "siddhaṃ hoti, tañca paribhuttaṃ nāma katabhaṇḍameva hoti. Na hi sakkā eḷakalomāni",
  "tika-vin06t:903_15": "paribhuñjituṃ, aññathā “paribhuttaṃ dhovāpetī”ti vacanaṃ niratthakaṃ hoti. Na hi",
  "tika-vin06t:903_16": "ettha “purāṇāni eḷakalomāni dhovāpeyya vā”ti vacanaṃ atthi purāṇacīvarasikkhāpade",
  "tika-vin06t:903_17": "viya. Tattha ādinnakappavasena, idha taṃ likhitaṃ. Lekhadosoti ce? Na, visesahetuno",
  "tika-vin06t:903_18": "abhāvā, purāṇacīvarasikkhāpade aparibhuttaṃ katabhaṇḍaṃ nāma, “kambalakojavasanthatādi”nti",
  "tika-vin06t:903_19": "vacanato ca. Kiñcāpi iminā saddena ayamattho siddho, “dhovāpetī”ti idaṃ pana siyā",
  "tika-vin06t:903_20": "nippadesaṃ. Siyā sappadesaṃ. Tañhi “avuttā dhovatī”tiādīsu nippadesaṃ. “Katabhaṇḍaṃ",
  "tika-vin06t:903_21": "dhovāpetī”ti ettha sappadesaṃ. “Akatabhaṇḍaṃ dhovāpeti rajāpeti, anāpattī”ti “vijaṭāpeti,",
  "tika-vin06t:903_22": "anāpattī”ti vacanappamāṇato anāpatti evāti ce? Na, vacanappamāṇato eva āpattīti āpajjanato.",
  "tika-vin06t:903_23": "“Aparibhuttaṃ dhovāpetī”ti vacanameva hi taṃ aparibhuttaṃ santhataṃ vijaṭāpentassa",
  "tika-vin06t:903_24": "anāpattīti dīpeti ce? Siddhaṃ paribhuttaṃ vijaṭāpentassa āpatti evāti.",
  "tika-vin06t:904": "Eḷakalomadhovāpanasikkhāpadavaṇṇanā niṭṭhitā.",
  "tika-vin06t:905": "8. Rūpiyasikkhāpadavaṇṇanā",
  "tika-vin06t:906_0": "583-4. Sabbampīti tividhampi. “Muttā maṇi veḷuriyo saṅkho’tiādi pana kiñcāpi rājasikkhāpade",
  "tika-vin06t:906_1": "‘na vaṭṭatī’ti pasaṅgato vuttaṃ, sarūpato pana āpattidassanavasena sakaṭṭhānepi vattumāraddha”nti",
  "tika-vin06t:906_2": "vuttaṃ. Kathametaṃ? Muttādīnaṃ sakaṭṭhānaṃ jātaṃ, na hi tāni idha pāḷiyaṃ dissantīti",
  "tika-vin06t:906_3": "imassa aṭṭhakathāyaṃ vuttāni, rājasikkhāpadassapi aṭṭhakathāyaṃ vuttānīti. Na kevalaṃ",
  "tika-vin06t:906_4": "hiraññasuvaṇṇameva, aññampi khettavatthādikaṃ “akappiyaṃ na sampaṭicchitabba”nti",
  "tika-vin06t:906_5": "sāmaññena, na sarūpato. Pāḷiyaṃ pana sarūpato “cīvaracetāpannaṃ nāma hiraññaṃ vā",
  "tika-vin06t:906_6": "suvaṇṇaṃ vā muttā vā maṇi vā”ti ettakameva vuttaṃ, tasmā rājasikkhāpadamevassa sakaṭṭhānaṃ.",
  "tika-vin06t:906_7": "Muttāmaṇiggahaṇena cettha tajjātiyaggahaṇaṃ siddhamevāti nāgato imassa paṭhamameva",
  "tika-vin06t:906_8": "paññattattā. Yadi evaṃ idha anāgatattā kataraṃ nesaṃ sakaṭṭhānanti? Idameva atthato, no sarūpato.",
  "tika-vin06t:907_0": "Kathaṃ? Etāni hi ratanasikkhāpade nissaggiyavatthūni, dukkaṭavatthūni ca ekato “ratana”nti",
  "tika-vin06t:907_1": "āgatāni, “ratanasammata”nti kappiyavatthu āgataṃ. Tesu ca dasasu ratanesu rajatajātarūpadvayaṃ",
  "tika-vin06t:907_2": "idha nissaggiyavatthu, avasesaṃ dukkaṭavatthūti siddhaṃ. Idha ca siddhattā eva ratanasikkhāpadassa",
  "tika-vin06t:907_3": "anāpattivāre “ratanasammataṃ vissāsaṃ gaṇhāti, tāvakālikaṃ gaṇhāti, paṃsukūlasaññissā”ti",
  "tika-vin06t:907_4": "vuttaṃ, na ratanaṃ vuttaṃ. Sattavidhadhaññadāsidāsakhettādi pana brahmajālādisuttavasena",
  "tika-vin06t:907_5": "akappiyanti siddhaṃ, tasmā idha dukkaṭavatthūti siddhaṃ, teneva anuyogavatte “dhammaṃ",
  "tika-vin06t:907_6": "jānāti, dhammānulomaṃ, vinayaṃ, vinayānulomaṃ jānātī”ti vuttaṃ. Tathā āmakamaṃsampi",
  "tika-vin06t:907_7": "dukkaṭavatthuṃ āpajjatīti? Na, idha vinaye anuññātattā “anujānāmi, bhikkhave, amanussikābādhe",
  "tika-vin06t:907_8": "āmakamaṃsa”ntiādinā, tasmā na āmakamaṃsaṃ sutte āgatampi dukkaṭavatthu hoti, tathāpi",
  "tika-vin06t:907_9": "attano paribhogatthāya paṭiggahaṇe dukkaṭamevāti no takkoti ācariyo. “Idha nikkhipāhī’ti",
  "tika-vin06t:907_10": "vutte upanikkhittasādiyanameva hotī”ti vadanti. “Akappiyavicāraṇā eva na vaṭṭatīti",
  "tika-vin06t:907_11": "ce? Kappiyañca akappiyañca nissāya ṭhitanti ettha taṃ sayaṃ aparibhogārahaṃ hutvā",
  "tika-vin06t:907_12": "tadagghanakaṃ kappiyabhaṇḍaṃ paribhogārahaṃ hutvā ṭhitanti attho”ti likhitaṃ, “paṃsukūlabhāvena",
  "tika-vin06t:907_13": "ṭhitattā, guttaṭṭhānācikkhanassa kappiyattā ca kappiyaṃ nissāya ṭhitaṃ. ‘Idaṃ gaṇhā’tiādinā",
  "tika-vin06t:907_14": "vadantassa akappiyattā akappiyaṃ nissāya ṭhita”nti ca. Evampi kappiyañca akappiyañcāti",
  "tika-vin06t:907_15": "“imasmiṃ okāse ṭhapitaṃ, kiṃ na passasīti chekatare imeva kahāpaṇe”tiādivacanassa",
  "tika-vin06t:907_16": "kappiyattā kappiyaṃ nissāya ṭhitaṃ. “Idaṃ gaṇhā”ti vutte dubbicāritattā attano akappiyattā",
  "tika-vin06t:907_17": "tato āgataṃ akappiyaṃ nissāya ṭhitameva hoti. “Idaṃ gaṇhā’ti vutte tena gahite ‘uggaṇhāpeyya",
  "tika-vin06t:907_18": "vā’ti vuttavidhiṃ na pāpuṇāti, kevalaṃ dubbicāritattā tasseva taṃ akappiyaṃ hoti,",
  "tika-vin06t:907_19": "mūlapaṭiggahaṇassa suddhattā parato pattacatukke tatiyapatto viyāti ca evaṃ upatissatthero",
  "tika-vin06t:907_20": "vadatī”ti anugaṇṭhipade vuttaṃ. Kiṃ bahunā, visuddhāgamattā kappiyaṃ. Dubbicāraṇāya",
  "tika-vin06t:907_21": "sati akappiyaṃ nissāya ṭhitaṃ hotīti no takkoti ācariyo. “Evaṃ saṅghagaṇādīnampi",
  "tika-vin06t:907_22": "atthāya pariccattepi tena samānagatikattā ṭhapetvā āpattivisesa”nti vuttaṃ.",
  "tika-vin06t:908_0": "Na kiñci kappiyabhaṇḍaṃ cetāpitanti cetāpitañce, upāyābhāvaṃ dasseti. “Upanikkhepaṃ",
  "tika-vin06t:908_1": "ṭhapetvāti sace so upāsako ‘atibahuṃ etaṃ hiraññaṃ, idaṃ bhante ajjeva na vināsetabba’nti",
  "tika-vin06t:908_2": "vatvā sayaṃ upanikkhepadese ṭhapeti, aññena vā ṭhapāpeti, etaṃ upanikkhepaṃ ṭhapetvā",
  "tika-vin06t:908_3": "tato laddhaṃ udayaṃ paribhuñjanto saṅgho paccaye paribhuñjati nāmā”ti vuttaṃ.",
  "tika-vin06t:909_0": "585. Ayaṃ kira itthaṃlakkhaṇasampanno ukkaṃsato. Evaṃ aṅgasampannopi aparabhāge lobhavasena",
  "tika-vin06t:909_1": "vā aññena vā kāraṇena sace nimittaṃ katvā pāteti, āpatti dukkaṭassa. Senāsanampi",
  "tika-vin06t:909_2": "paribhoge paribhogeti pavese pavese. So hi kāraṇantarena rukkhamūlikassa, abbhokāsikassapi",
  "tika-vin06t:909_3": "vaṭṭati eva, ṭhānanisajjādivasena nivāsādhippāye sati paribhoge paribhoge paccavekkhitabbaṃ.",
  "tika-vin06t:909_4": "Bhesajjassa satipaccayatā sabbakālampīti eke. Asannihitassa pacchābhattameva, sannihitassa",
  "tika-vin06t:909_5": "purebhattampīti no takkoti ācariyo. “Yāmakālikaṃ sattāhakālikaṃ yāvajīvikaṃ āhāratthāya…pe…",
  "tika-vin06t:909_6": "paṭiggaṇhāti, āpatti dukkaṭassa. Ajjhohāre ajjhohāre āpatti dukkaṭassā”ti hi vuttaṃ.",
  "tika-vin06t:909_7": "Dukkaṭañhi vikālabhojanasikkhāpade āgataṃ vikāle āpajjati, no kāle āhārakālattā,",
  "tika-vin06t:909_8": "sannidhisikkhāpade āgataṃ pana kālepi sannidhijātattā, teneva tattha sattāhakālikayāvajīvikadvayameva",
  "tika-vin06t:909_9": "vuttanti. “Sati paccaye”ti vacanato nāyaṃ viseso labbhatīti ce? Na, aniṭṭhappasaṅgato,",
  "tika-vin06t:909_10": "vacanāniyamato ca. Sannidhisikkhāpade hi “anāpatti yāvakālikaṃ yāvakālaṃ nidahitvā",
  "tika-vin06t:909_11": "bhuñjati. Yāmakālikaṃ yāme nidahitvā bhuñjatī”ti ettha vacanappamāṇato yāmakālikaṃ",
  "tika-vin06t:909_12": "na purebhatte, na pacchābhatte, na divase, na rattiyaṃ yāmameva nidahitvā bhuñjantassa",
  "tika-vin06t:909_13": "anāpattīti aniṭṭhappasaṅgo. Tathā tattheva “yāmakālikaṃ yāmaṃ nidahitvā bhuñjati,",
  "tika-vin06t:909_14": "sattāhakālikaṃ sattāhaṃ nidahitvā bhuñjatī”ti ettakameva vuttaṃ, na vuttaṃ “sati",
  "tika-vin06t:909_15": "paccaye”ti, tasmā satipaccaya-vacanaṃ katthaci hoti, katthaci na hotīti vacanāniyamato",
  "tika-vin06t:909_16": "āpattiyāpi aniyamo siyā. Evaṃ santepi yathāvuttadukkaṭaṃ āpajjati eva. Na anāhārappayojanattā",
  "tika-vin06t:909_17": "yāmakālikādīnanti ce? Na, sappiādimissabhojanassa paṇītabhojanabhāvappattito. Apica",
  "tika-vin06t:909_18": "sabbakālikesu yāvakālikaṃ oḷārikaṃ, taṃ āhāratthāya paṭiggaṇhantassa kāle anāpatti,",
  "tika-vin06t:909_19": "pageva anoḷārikaṃ yāmakālikādiṃ, āhāratthāya eva anuññātattā. Yāvakālike eva anāpattīti",
  "tika-vin06t:909_20": "ce? Na, anāhāratthāya gaṇhantassa āpattisambhavato itaraṃ āhāratthāya gaṇhantassa",
  "tika-vin06t:909_21": "viya, tasmā yathāvuttamevettha sanniṭṭhānaṃ pāḷiṃ, yuttiñca anulometīti.",
  "tika-vin06t:910_0": "Desanāsuddhīti ettha desanā nāma vinayakammaṃ, tena vuṭṭhānampi desanā eva nāma hotīti.",
  "tika-vin06t:910_1": "“Paṭiggaṇhātī”ti avatvā “paṭisevatī”ti vuttattā paṭiggahaṇe pana satiṃ akatvā paribhoge",
  "tika-vin06t:910_2": "karontassa anāpatti. Khīṇāsavā katakiccattā vibhattadāyādā viya honti, tena tesaṃ",
  "tika-vin06t:910_3": "sāmiparibhogā honti. Aññathā yāvakālikabhāvaṃ anatikkantattā virujjhati. Iṇaparibhogo",
  "tika-vin06t:910_4": "na vaṭṭati, bhesajje āpattito, itarasmiṃ ayuttaparibhogato, iṇaṃ viya ananuññātabhuttattā",
  "tika-vin06t:910_5": "ca. “Ādito paṭṭhāya hi alajjī nāma natthi, tasmā na koci saṅkitabbo”ti likhitaṃ.",
  "tika-vin06t:910_6": "Bhārabhūtā saddhivihārikādayo. Yathādānameva gahitattāti ettha “attano hatthena ce",
  "tika-vin06t:910_7": "deti, na vaṭṭatī”ti vuttaṃ, “atirekabhāgaṃ gahetvā punadivase attano atthāya uddhaṭabhāgaṃ",
  "tika-vin06t:910_8": "tattheva dāpeti, vaṭṭatī”ti ca. Parivattakaṃ deti, dhammiyañce, vaṭṭati. No adhammiyaṃ.",
  "tika-vin06t:910_9": "“Taṃ dhammānuggahena uggaṇhituṃ vaṭṭatī”ti vuttaṃ. Kena lesenāti ce? “Alabbhamānāya",
  "tika-vin06t:910_10": "sāmaggiyā anāpatti sambhoge saṃvāse”ti iminā upasampadakkhandhakavacanalesena.",
  "tika-vin06t:911_0": "586. Assatiyā dinnanti ettha “assatiyā dinnaṃ nāma apariccattaṃ hoti, tasmā dussante",
  "tika-vin06t:911_1": "baddhakahāpaṇādīni satiṃ paṭilabhitvā dāyakā ce puna gaṇhanti, nissaggiyameva desetabbaṃ.",
  "tika-vin06t:911_2": "Tena akappiyabhaṇḍena te ce dāyakā sappiādīni kiṇitvā saṅghassa denti, tassapi bhikkhuno",
  "tika-vin06t:911_3": "kappati dāyakānaṃyeva santakattā. Bhikkhunā hi ‘vatthaṃ gaṇhāmī’ti vatthasaññāya",
  "tika-vin06t:911_4": "eva gahitaṃ, na rūpiyasaññāya. Idañca sikkhāpadaṃ attano atthāya uggahaṇaṃ sandhāya",
  "tika-vin06t:911_5": "vuttaṃ, na ca tena taṃ attano atthāya paresaṃ vā atthāya gahitaṃ. Atha te dāyakā",
  "tika-vin06t:911_6": "no ce āgantvā gaṇhanti, dāyake pucchitvā attano atthāya ce pariccattaṃ, saṅghe nissajjitvā",
  "tika-vin06t:911_7": "āpatti desetabbā. No ce, āpatti eva desetabbā”ti vuttaṃ, taṃ pubbāparaviruddhaṃ.",
  "tika-vin06t:911_8": "Āpattidesanāya hi sati rūpiyaṃ paṭiggahitanti siddhaṃ, tasmiṃ siddhe “tato uppannaṃ",
  "tika-vin06t:911_9": "tassapi kappatī”ti idaṃ na yujjatīti. Kappati evāti ce? Na, vatthuṃ anissajjitvā",
  "tika-vin06t:911_10": "āpatti desetabbāti na yujjati. Acittakattā sikkhāpadassa yujjatīti ce? Na, sabbattha",
  "tika-vin06t:911_11": "“rūpiyaṃ paṭiggaṇhātī”ti vacanato. “Rūpiyaṃ paṭiggaṇhātī”ti hi vuttaṃ, aññathā sabbattha",
  "tika-vin06t:911_12": "“rūpiya”nti padaṃ niratthakaṃ hoti vināpi tena tadatthasiddhito. Anena ca vatthaṃ",
  "tika-vin06t:911_13": "paṭiggahitaṃ, dāyakena ca vatthameva dinnaṃ, vatthagatampi rūpiyaṃ theyyacittena",
  "tika-vin06t:911_14": "gaṇhanto padavārena kāretabbo. Aṭṭhakathāyañca “rūpiye arūpiyasaññīti suvaṇṇādīsu",
  "tika-vin06t:911_15": "kharapattādisaññī”ti vuttaṃ “rūpiyaṃ paṭiggaṇhātī”ti vacanavasena.",
  "tika-vin06t:912_0": "“Apica puññakāmā”tiādi pana vidhānantaradassanatthaṃ vuttaṃ, teneva hi “imasmiṃ gehe",
  "tika-vin06t:912_1": "idaṃ laddhanti sallakkhetabba”nti vuttaṃ. Aññathā sallakkhaṇe vimativasena, vimatiyā",
  "tika-vin06t:912_2": "ca sati nissaggiyameva “rūpiye vematiko”tiādi vacanatoti. Idaṃ vidhānaṃ niratthakameva",
  "tika-vin06t:912_3": "āpajjati, na ca niratthakaṃ. Kasmā? Dussante baddhakahāpaṇādi assatiyā dinnaṃ vatthasaññāya",
  "tika-vin06t:912_4": "paṭiggahitañca, tato na rūpiyaṃ dinnañca hoti paṭiggahitañcāti. Ettha āpattidesanākiccaṃ",
  "tika-vin06t:912_5": "natthi, taṃ pana dāyakānameva paṭidātabbaṃ. Tato uppannaṃ kappiyabhaṇḍañca sabbesaṃ",
  "tika-vin06t:912_6": "kappatīti imassa vidhānantaradassanatthaṃ “apica puññakāmā”tiādīti no takkoti ācariyo.",
  "tika-vin06t:913": "Rūpiyasikkhāpadavaṇṇanā niṭṭhitā.",
  "tika-vin06t:914": "9. Rūpiyasaṃvohārasikkhāpadavaṇṇanā",
  "tika-vin06t:915_0": "587. “Jātarūparajataparivattana”nti ukkaṭṭhaparicchedena vuttaṃ, tathā “rūpiyaṃ nāma",
  "tika-vin06t:915_1": "satthuvaṇṇo kahāpaṇo”tiādi pāḷivacanañca. “Arūpiye rūpiyasaññī rūpiyaṃ cetāpetī”tiādi",
  "tika-vin06t:915_2": "tikavacanato, “dukkaṭavatthunā pana nissaggiyavatthuṃ cetāpentassa…pe… nissaggiyaṃ",
  "tika-vin06t:915_3": "pācittiyaṃ garukassa cetāpitattā”ti aṭṭhakathāvacanato ca pana anukkaṭṭhaparicchedopettha",
  "tika-vin06t:915_4": "labbhatīti siddhaṃ. Satthuvaṇṇo ca kahāpaṇo ca tato ye caññe vohāraṃ gacchantīti",
  "tika-vin06t:915_5": "evamettha samuccayo veditabbo. Imasmiṃ pana sikkhāpade “nānappakārakaṃ nāma katampi",
  "tika-vin06t:915_6": "akatampi katākatampī”ti ettha vibhattānaṃ tiṇṇaṃ rūpiyārūpiyānañca dvinnaṃ vasena",
  "tika-vin06t:915_7": "pañca tikā vuttā, aṭṭhakathācariyehi tadanulomato eko tiko dassitoti sabbe cha honti.",
  "tika-vin06t:916_0": "Etthāha – aññasmiṃ sikkhāpade ekasmiṃ tikacchede dassite satipi sambhave itare na",
  "tika-vin06t:916_1": "dassīyanti, idheva kasmā dassitoti? “Nānappakāraka”nti mātikāyaṃ vuttattā idheva",
  "tika-vin06t:916_2": "nānappakārabhāvadassanatthanti. Na kayavikkayasikkhāpadepi vattabbappasaṅgatoti ce?",
  "tika-vin06t:916_3": "Na, idha dassitanayattā. Atha ca rūpiyassa vibhaṅge “ye vohāraṃ gacchantī”ti ante",
  "tika-vin06t:916_4": "vuttattā satthuvaṇṇādayo vaḷañjanupagā evāti siddhaṃ. Tato avaḷañjanupagehi jātarūparajatehi",
  "tika-vin06t:916_5": "vohārena na nissaggiyanti āpajjati, tasmā taṃ āpajjanatthanti dassentena “katena",
  "tika-vin06t:916_6": "kataṃ cetāpetī”tiādayo tikā vuttāti, evaṃ sante rūpiyavibhaṅge “ye ca vohāraṃ gacchantī”ti",
  "tika-vin06t:916_7": "na vattabbaṃ, tasmiṃ pade avutte avaḷañjanupagāpi saṅgahaṃ gatāva hontīti katādīhi",
  "tika-vin06t:916_8": "tikattayassa vattabbapayojanaṃ na bhavissatīti ce? Na, kappiyabhaṇḍena kappiyabhaṇḍapaavattanassāpi",
  "tika-vin06t:916_9": "rūpiyasaṃvohārabhāvappasaṅgato. “Ye vohāraṃ gacchantī”ti vacanenapi kamuka kathala",
  "tika-vin06t:916_10": "kaṃsabhājana sāṭakādiparivattanassapi rūpiyasaṃvohārabhāvappasaṅgo evāti ce? Na,",
  "tika-vin06t:916_11": "katādivacanena jātarūpādiakappiyavatthūnaññeva adhippetabhāvadīpanato, tasmā ubhayenapi",
  "tika-vin06t:916_12": "yadetaṃ katākatādibhedaṃ pākatikarūpiyaṃ yañca kahāpaṇamāsakasaṅkhepaṃ, yañca kahāpaṇādivohārūpagaṃ,",
  "tika-vin06t:916_13": "ubhayampetaṃ idha ca anantarātītasikkhāpade ca rūpiyaṃ nāmāti adhippetatthasiddhi",
  "tika-vin06t:916_14": "hoti, na taṇḍulādīni, tattha katādivohārāsambhavato. Ettāvatā katāditikattayappayojanaṃ vuttaṃ.",
  "tika-vin06t:917_0": "Idāni sesattikāni vuccati – ettha hi yathāvuttappabhedaṃ nissaggiyavatthu rūpiyaṃ",
  "tika-vin06t:917_1": "nāma, sesaṃ dukkaṭavatthupi kappiyavatthupi na rūpiyanti arūpiyaṃ nāma hotīti katvā",
  "tika-vin06t:917_2": "“arūpiye arūpiyasaññī pañcannaṃ sahadhammikānaṃ anāpattī”ti idaṃ na ekaṃsikaṃ āpajjati",
  "tika-vin06t:917_3": "dukkaṭavatthumhi dukkaṭāpajjanato. Idha vacanappamāṇato nissaggiyavatthuto aññaṃ",
  "tika-vin06t:917_4": "antamaso muttādipi arūpiyameva nāma. Tattha pañcannaṃ sahadhammikānaṃ anāpattīti",
  "tika-vin06t:917_5": "ce? Na, rājasikkhāpadavirodhato. Tattha hi “muttā vā maṇi vā”ti vuttaṃ, tasmā muttādi",
  "tika-vin06t:917_6": "akappiyaṃ dukkaṭavatthūti ca siddhaṃ nissaggiyavatthūsu abhāvā. Evaṃ sante “arūpiye",
  "tika-vin06t:917_7": "arūpiyasaññī pañcannaṃ sahadhammikānaṃ anāpattī”ti suddhakappiyabhaṇḍaṃ sandhāya",
  "tika-vin06t:917_8": "vuttaṃ, na sabbaṃ arūpiyaṃ. Tato aññattha pana “arūpiye rūpiyasaññī”tiāditikadukkaṭe",
  "tika-vin06t:917_9": "ca aṭṭhakathāyaṃ dassitatike ca sabbaṃ arūpiyaṃ nāmāti veditabbaṃ, tasmā arūpiyabhāvadīpanatthaṃ",
  "tika-vin06t:917_10": "dutiyo tiko vutto. Tadatthameva aṭṭhakathāyaṃ dassito eko tiko. Kasmā na pāḷiyaṃ",
  "tika-vin06t:917_11": "so vuttoti ce? Tattha cetāpitaarūpiye rūpiyachaḍḍanakasammutikiccābhāvato. Tasmiñhi",
  "tika-vin06t:917_12": "tike vutte kappiyavatthunopi arūpiyachaḍḍanakasammuti dātabbāti āpajjati, tassa vasena",
  "tika-vin06t:917_13": "rūpiyachaḍḍanakasammuti eva na vattabbāti? Na, rūpiyassapi sammutikiccābhāvappasaṅgato,",
  "tika-vin06t:917_14": "tasmā rūpiye rūpiyasaññī kappiyavatthuṃ cetāpeti pattacatukke tatiyapattaṃ viya,",
  "tika-vin06t:917_15": "taṃ saṅghādīnaṃ nissajjitabbaṃ, nissaṭṭhaṃ pana aññesaṃ kappati tatiyapatto viya.",
  "tika-vin06t:917_16": "Atha sampaṭicchitarūpiyena cetāpitaṃ hoti dutiyapatto viya, taṃ vināpi sammutiyā",
  "tika-vin06t:917_17": "yo koci bhikkhu chaḍḍeti, vaṭṭati. Tato paraṃ “sace tattha āgacchati ārāmiko vā”tiādinā",
  "tika-vin06t:917_18": "vuttanayeneva paṭipajjitabbaṃ. Tattha “rūpiye”ti vā “arūpiye”ti vā sabbattha bhummappatte",
  "tika-vin06t:917_19": "attano santakaṃ, upayogappatte parasantakanti veditabbaṃ. Etthāha – upatissatthero",
  "tika-vin06t:917_20": "purimasikkhāpadena rūpiyapaṭiggahaṇaṃ vāritaṃ, iminā suddhāgamena kappiyakārakassa",
  "tika-vin06t:917_21": "hatthe kappiyaṃ nissāya ṭhitena saṃvohāro vāritoti.",
  "tika-vin06t:918_0": "589. Nissaggiyavatthunā nissaggiyavatthuṃ…pe… aparāparaparivattane imināti ettha",
  "tika-vin06t:918_1": "ekasmiṃ eva vatthusmiṃ dvinnaṃ sikkhāpadānaṃ vasena ekato āpatti vuttā, taṃ pana",
  "tika-vin06t:918_2": "pacchimassa vasena nissajjitabbaṃ. Etena nissaggiyaṃ āpannampi āpajjatīti eke. Parassa",
  "tika-vin06t:918_3": "rūpiyaggahaṇaṃ parivattananti rūpiye aggahite tassa abhāvato imināva āpatti, na purimena",
  "tika-vin06t:918_4": "omasavādo viya. Musāvādena musā vadantassāpi hi omasavādeneva āpatti. Nissaggiyavatthunā",
  "tika-vin06t:918_5": "dukkaṭa…pe… eseva nayoti etassa yuttiṃ dassento “yo hi aya”nti āha.",
  "tika-vin06t:919_0": "Vaḍḍhiṃ payojentassāti ettha idaṃ gahetvā sati māse, sati saṃvacchare “ettakaṃ dehī”ti",
  "tika-vin06t:919_1": "ce vadati. Rūpiyasaṃvohāro hoti. Vinā kappiyakārakena “ettakā vuḍḍhi hotu, ettakaṃ",
  "tika-vin06t:919_2": "gaṇhā”ti vadato dukkaṭaṃ kayavikkayalakkhaṇābhāvato. “Mūle mūlasāmikāna”ntiādi kappiyakaraṇūpāyadassanatthaṃ",
  "tika-vin06t:919_3": "vuttaṃ, na kevalaṃ nissaṭṭhaṃ aparibhogaṃ hoti, puna evaṃ kate paribhuñjituṃ vaṭṭati.",
  "tika-vin06t:919_4": "Tassapi paribhoge mūlassa kappiyakaraṇūpāyo ce na hoti, kappiyaṃ ācikkhitabbanti",
  "tika-vin06t:919_5": "yathā pāḷiyā cettha kappiyakaraṇūpāyo, so ca tatiyapattepi, “yathā ca attano atthāya",
  "tika-vin06t:919_6": "gahite evarūpupāyo, tathā saṅghādiatthāya gahitepi eso vā”ti vuttaṃ. Ime kira paṭhamadutiyapatte",
  "tika-vin06t:919_7": "yāva gahaṭṭhena parivatteti, tāva na kappiyakaraṇūpāyo, anekapurisayugampi “akappiyā",
  "tika-vin06t:919_8": "evā”ti aṭṭhakathāyaṃ vuttaṃ. Anugaṇṭhipade pana “saṅghasantakaṃ kappiyabhaṇḍaṃ vikkiṇitvā",
  "tika-vin06t:919_9": "āgatakahāpaṇānipi paṭiggahaṇaṃ mocetvāva sampaṭicchitabbāni, tasmā kappiyakārako",
  "tika-vin06t:919_10": "ce imāni tāni kahāpaṇānīti vadati, na vaṭṭatiyeva, paṭikkhipitabbaṃ, na vicāretabbaṃ,",
  "tika-vin06t:919_11": "vicāreti ce? Sabbesaṃ na kappati. Paṭiggahaṇaṃ mocetvā sampaṭicchitāni ce vicāreti,",
  "tika-vin06t:919_12": "tasseva na vaṭṭatī”ti abhikkhaṇaṃ vuttaṃ.",
  "tika-vin06t:920": "Rūpiyasaṃvohārasikkhāpadavaṇṇanā niṭṭhitā.",
  "tika-vin06t:921": "10. Kayavikkayasikkhāpadavaṇṇanā",
  "tika-vin06t:922_0": "593. Paṭapilotikānanti paṭapilotikehi. “Ajjhācarati, āpatti dukkaṭassā”ti idaṃ purimasikkhāpadepi",
  "tika-vin06t:922_1": "veditabbaṃ. “Kayitañca hoti vikkayitañcā”ti etesaṃ padānaṃ viparītato “attano bhaṇḍa”ntiādi",
  "tika-vin06t:922_2": "vuttaṃ. Kasmā? “Iminā ima”nti vacanānurūpato. Saddhādeyyavinipātanaṃ panettha aṭṭhānapadānaṃ vasena veditabbaṃ.",
  "tika-vin06t:923": "Kayavikkayasikkhāpadavaṇṇanā niṭṭhitā.",
  "tika-vin06t:924": "Niṭṭhito kosiyavaggo dutiyo.",
  "tika-vin06t:925": "3. Pattavaggo",
  "tika-vin06t:926": "1. Pattasikkhāpadavaṇṇanā",
  "tika-vin06t:927": "598. Bahū patte sannicayanti ettha sannicayanti bhāvanapuṃsakaṃ, bahū patte vā gahetvā sannicayaṃ karissantīti attho. “Aḍḍhaterasapalamāsānaṃ gāhikā”ti likhitaṃ. Ettha –",
  "tika-vin06t:928": "“Kuḍuvo catupaleyyo, kuḍuvānaṃ catugguṇaṃ;",
  "tika-vin06t:929": "Patthaṃ catugguṇo māsā-ti kamāhu catugguṇa”nti. –",
  "tika-vin06t:930": "Ādiṃ lokavohāraṃ dassetvāva keci papañcenti.",
  "tika-vin06t:931_0": "602. Khādananti khādanīyaṃ sūpādi. “Byañjanassa mattā nāma odanato catuttho bhāgo”ti",
  "tika-vin06t:931_1": "brahmāyusuttaṭṭhakathāyaṃ vuttattā ālopassa catutthabhāgaṃ byañjanaṃ anurūpanti gahetabbaṃ.",
  "tika-vin06t:931_2": "“Bhikkhuniyā pattasannicayassa vāritattā tadanulomato bhikkhūnampi dutiyo vārito”ti",
  "tika-vin06t:931_3": "vuttaṃ, taṃ na yuttaṃ, pāḷiyañhi “sannicayaṃ kareyyāti anadhiṭṭhito avikappito”ti",
  "tika-vin06t:931_4": "vuttaṃ. So hi kathinakkhandhake nicayasannidhi viya ekopi punadivase “sannicayo”ti",
  "tika-vin06t:931_5": "vuccati. Anantarasikkhāpade pana “dutiyo vāritoti adhiṭṭhānaṃ niyataṃ, tasmā dve",
  "tika-vin06t:931_6": "patte adhiṭṭhātuṃ na labhati. Sace ekato adhiṭṭhāti, dvepi na adhiṭṭhitā honti. Visuṃ",
  "tika-vin06t:931_7": "visuṃ adhiṭṭhāti, dutiyo anadhiṭṭhito”ti vadanti. Vikappetuṃ pana bahūpi labhati.",
  "tika-vin06t:931_8": "Idāni vattabbaṃ sandhāya “nāmamatte viseso”ti vuttaṃ. Tattha nāmanti majjhimo majjhimomako",
  "tika-vin06t:931_9": "majjhimukkaṭṭhotiādi.",
  "tika-vin06t:932_0": "608. “Pākassa hi ūnattā pattasaṅkhyaṃ na gacchatī”ti vacanato adhiṭṭhitapattopi kharapākena",
  "tika-vin06t:932_1": "setattā adhiṭṭhānaṃ vijahatīti ce? Na, adhiṭṭhānavijahanesu navasu anāgatattā, tasmā",
  "tika-vin06t:932_2": "paṭhamapākānaṃ eva ūnattā pattasaṅkhyaṃ na gacchati, tasmiṃ sati aññaṃ viññāpetuṃ",
  "tika-vin06t:932_3": "na vaṭṭati. “Ūnapañcabandhanenā”ti hi vuttaṃ. Chidde, rājiyā vā hi sati tehi adhiṭṭhānaṃ",
  "tika-vin06t:932_4": "vijahatīti vijahite nāyaṃ paṭisedho, tasmā paccuddharitvā, vikappetvāpi aññaṃ viññāpetuṃ na labhati.",
  "tika-vin06t:933_0": "Evaṃ pattakārako mūlaṃ labhitvāti ettha pacitvā ṭhapitadivasato paṭṭhāya. Dātukāmo",
  "tika-vin06t:933_1": "hutvāti ettha dinnadivasato, sutadivasato vā paṭṭhāya dasāhaṃ veditabbaṃ. Liṅgaparivattena",
  "tika-vin06t:933_2": "pana dasāhātikkame pattasāmikassa bhikkhussa, bhikkhuniyā pana rattātikkame nissaggiyaṃ.",
  "tika-vin06t:934": "Pattasikkhāpadavaṇṇanā niṭṭhitā.",
  "tika-vin06t:935": "2. Ūnapañcabandhanasikkhāpadavaṇṇanā",
  "tika-vin06t:936_0": "612-3. Bahū patte viññāpentīti ekamekaṃ viññāpentā bahū bhikkhū bahū patte viññāpenti,",
  "tika-vin06t:936_1": "bahū vā bhikkhū patte viññāpentīti attho. “Na, bhikkhave, patto viññāpetabbo, yo",
  "tika-vin06t:936_2": "viññāpeyya, āpatti dukkaṭassā”ti idaṃ sikkhāpadaṃ ūnapañcabandhanena samūhataṃ hoti",
  "tika-vin06t:936_3": "na hotīti? Na hoti tameva gahetvā “viññāpeti, payoge dukkaṭa”nti vuttattāti eke.",
  "tika-vin06t:936_4": "Paṭilābhampi pariyādiyitvā taṃ dukkaṭaṃ vuttaṃ, tasmā taṃ “paṭilābhena nissaggiyo",
  "tika-vin06t:936_5": "hotī”ti iminā samūhataṃ hoti. Aññathā sadukkaṭaṃ nissaggiyaṃ āpajjati anāpattivāravirodho",
  "tika-vin06t:936_6": "ca. Yā kāci pana akataviññatti ananuññātakāle dukkaṭameva. Bhinnenāti itthambhūtalakkhaṇe,",
  "tika-vin06t:936_7": "bhedenāti vā attho, hetvatthe karaṇavacanaṃ.",
  "tika-vin06t:937": "Ūnapañcabandhanasikkhāpadavaṇṇanā niṭṭhitā.",
  "tika-vin06t:938": "3. Bhesajjasikkhāpadavaṇṇanā",
  "tika-vin06t:939_0": "620. “Sā ahosi suvaṇṇamālā”ti vacanato ṭhapetvā sahadhammike aññesaṃ yathāsukhaṃ",
  "tika-vin06t:939_1": "rūpiyaṃ dātuṃ vaṭṭati uggaṇhāpetuṃ, sabyohārāpebhuñcāti ācariyo, vīmaṃsitabbaṃ iddhimassa iddhivisayattā.",
  "tika-vin06t:940_0": "622. “Yesaṃ maṃsaṃ kappatī”ti vacanena yesaṃ maṃsaṃ na kappati, tesaṃ sappiādi kiñcāpi",
  "tika-vin06t:940_1": "na kappati, na pana nissaggiyavatthūti veditabbaṃ. Tathā na paṇītabhojanavatthūti.",
  "tika-vin06t:940_2": "Uggahitakaṃ katvā nikkhittanti ajjhoharaṇatthaṃ nikkhittaṃ. Itarañhi paṭiggahetvā",
  "tika-vin06t:940_3": "ajjhoharituṃ vaṭṭati. Ubhayesampīti pacchābhattaṃ paṭiggahitehi, purebhattaṃ paṭiggahitehi",
  "tika-vin06t:940_4": "ca katānaṃ. “Maṃsassa akappiyattā”ti kāraṇapatirūpakaṃ vatvā. Khādiṃsūti “vikāle",
  "tika-vin06t:940_5": "kevalaṃ navanītameva khāditukāmena dadhitakkagatāni apanetabbāni, pacitukāmassa sāmaṃpākaṃ",
  "tika-vin06t:940_6": "na hotīti therassa adhippāyo”ti vuttaṃ. “Khayaṃ gamissatī”ti vacanato khīraṃ pakkhipitvā",
  "tika-vin06t:940_7": "pakkasappi vikāle kappatīti siddhaṃ. Bhesajjehīti yāvajīvikabhesajjehi. Katatelaṃ",
  "tika-vin06t:940_8": "purebhattanti apacitvā kataṃ eva. Uṇhodakenāti tāpanabhāvaṃ dīpetīti keci, taṃ na",
  "tika-vin06t:940_9": "sundaraṃ. Nibbaṭṭitattāti piññākādito. “Telatthāya paṭiggahita…pe… dukkaṭamevā”ti",
  "tika-vin06t:940_10": "vacanato atelatthāya paṭiggahitehi, sattāhātikkantehipi katatelaṃ katadivasato paṭṭhāya",
  "tika-vin06t:940_11": "sattāhaṃ vaṭṭatīti chāyā dissati, karamandaṃ rukkhasāroti keci.",
  "tika-vin06t:941_0": "623. Avasakasaṭe yasmā khīrādīni pakkhipitvā telaṃ pacanti, tasmā kasaṭaṃ na vaṭṭati,",
  "tika-vin06t:941_1": "telameva vaṭṭati, tena vuttaṃ “pakkatelakasaṭe viya kukkuccāyatī”ti. Vasāya saddhiṃ",
  "tika-vin06t:941_2": "pakkattā na vaṭṭatīti ce? Vadatha, bhante, navanīte dadhiguḷikātiādisambandho. Madhumhi",
  "tika-vin06t:941_3": "cattāro kālikā yathāsambhavaṃ yojetabbā, ucchumhi ca, kathaṃ? Samakkhikaṃ seḷakaṃ",
  "tika-vin06t:941_4": "madhu yāvakālikaṃ. Anelakaṃ udakasambhinnaṃ yāmakālikaṃ, asambhinnaṃ sattāhakālikaṃ,",
  "tika-vin06t:941_5": "madhusiṭṭhaṃ parisuddhaṃ yāvajīvikaṃ. Tathā ucchu vā raso vā sakasaṭo yāvakāliko,",
  "tika-vin06t:941_6": "nikkasaṭo udakasambhinno yāmakāliko, asambhinno sattāhakāliko, sukkhakasaṭaṃ yāvajīvikanti",
  "tika-vin06t:941_7": "veditabbaṃ. Kasmā? Udakasambhedavisesato.",
  "tika-vin06t:942_0": "Kiṃ vuttaṃ hoti? Catūsu kālikesu pubbaṃ pubbaṃ garukaṃ, aparaṃ aparaṃ lahukaṃ. Tesu",
  "tika-vin06t:942_1": "cāyaṃ udakasambhedo garukaṃ lahukaṃ karoti, lahukañca garukaṃ. Ambarasādīni hi yāvakālikattā",
  "tika-vin06t:942_2": "garukāni, udakasambhedo pana tāni ambapānādisamaññaṃ datvā lahukāni yāmakālikāni",
  "tika-vin06t:942_3": "karoti. “Phāṇitaṃ nāma ucchumhā nibbattanti ucchurasaṃ upādāyā”ti aṭṭhakathāvacanato",
  "tika-vin06t:942_4": "ucchuraso sattāhakālikoti siddhaṃ. Tattha “udakasambhedo taṃ yāmakālikaṃ karotī”tiādiṃ bahuṃ vatvā yojitā.",
  "tika-vin06t:943_0": "Apicettha ucchuraso “anujānāmi, bhikkhave, ucchurasa”nti anuññātattā guḷodakaṃ viya",
  "tika-vin06t:943_1": "ucchurasasāmaññato udakena asambhinnopi agilānassa vaṭṭati, tenevāha aṭṭhakathāyaṃ",
  "tika-vin06t:943_2": "“ucchuraso nikasaṭo pacchābhattaṃ vaṭṭatī”ti. Ayaṃ sabbo no takkoti ācariyo. Keci",
  "tika-vin06t:943_3": "panāhu “phāṇitaṃ nāma ucchumhā nibbatta’nti vacanato, ‘ucchurasaṃ upādāyā’ti aṭṭhakathāvacanato",
  "tika-vin06t:943_4": "ca ucchuraso phāṇitameva, tasmā guḷe viya paṭipajjitabba”nti. Keci “vuttanayena sattāhakālikova",
  "tika-vin06t:943_5": "samāno ‘anujānāmi, bhikkhave, ucchurasa’nti visuṃ anuññātattā asambhinnopi agilānassa",
  "tika-vin06t:943_6": "vaṭṭatī”ti vadanti. Keci “vuttanayena visuṃ anuññātattā eva sambhinno vā asambhinno",
  "tika-vin06t:943_7": "vā yāmakālikova, guḷodakaṃ pana sattāhakālikamevā”ti vadanti. Keci “guḷodakaṃ viya",
  "tika-vin06t:943_8": "so duvidhopi sattāhakālikoyevā”ti vadanti.",
  "tika-vin06t:944_0": "Tatthāyaṃ paṭhamācariyavāde vicāraṇā – phāṇitānumatiyāyeva ucchurasānumatiyā siddhito",
  "tika-vin06t:944_1": "visuṃ “ucchurasa”nti uddharitvā anumati niratthikāti āpajjati, tathā “ucchuraso nikasaṭo",
  "tika-vin06t:944_2": "pacchābhattaṃ vaṭṭatī”ti aṭṭhakathāpi niratthikā. “Sattāhaṃ vaṭṭatī”ti vattabbaṃ",
  "tika-vin06t:944_3": "siyāti, na ca tathā sakkā vattuṃ. Pacchābhattaṃ vaṭṭanakarasādhikārattāti ce? Na,",
  "tika-vin06t:944_4": "tasmiṃ adhikāre sattāhakālikassa avattabbappasaṅgato. Kālabhedaṃ anapekkhitvā rasādhikāre",
  "tika-vin06t:944_5": "otiṇṇattā vuttoti ce? Na sakkā “nikasaṭo sattāhaṃ vaṭṭatī”ti vattuṃ. Pacchābhattaṃ",
  "tika-vin06t:944_6": "vaṭṭanakarasādhikārattā na vattabbanti ce? Na, evañhi vutte tadaññaraso viya ayampi",
  "tika-vin06t:944_7": "pacchābhattameva vaṭṭati, na tato paranti āpajjati. Tato paraṃ aparibhogattā “pacchābhattaṃ",
  "tika-vin06t:944_8": "vaṭṭatī”ti vuttanti ce? Na, yāvakālikabhāvappasaṅgato. Na so pasaṅgo ābhidosikassāpi",
  "tika-vin06t:944_9": "ucchurasassa pākena phāṇitādibhāvappasaṅgato. Ayameva tatiyacatutthācariyavādesu",
  "tika-vin06t:944_10": "vicāraṇā. Dutiyavāde vicāraṇā vuttā, vimaddo panettha bhesajjakkhandhake āvi bhavissati.",
  "tika-vin06t:944_11": "Phāṇitaṃ nāma ucchumhā nibbattanti madhukatālanāḷikeraphāṇitādito ukkaṭavatthuto",
  "tika-vin06t:944_12": "nissaggiyavatthuphāṇitassa visesavacanaṃ, tenetaṃ paññāyati “nissaggiyavatthubhūtaṃ",
  "tika-vin06t:944_13": "idha phāṇitaṃ nāma ucchumhā nibbattameva, na madhukādito nibbatta”nti. Ettāvatā yaṃkiñci",
  "tika-vin06t:944_14": "ucchumhā nibbattaṃ, na taṃ sabbaṃ phāṇitameva nāmāti sādhitaṃ hoti. Teneva khandhake",
  "tika-vin06t:944_15": "phāṇitaṃ paṭhamaṃ anujānitvāva pacchā ucchuraso anuññāto, tathā tattheva guḷaṃ, guḷodakañca.",
  "tika-vin06t:945_0": "Ucchurasaṃ upādāya apakkā vātiādimhi pana yesaṃ laddhi “ucchuraso yāmakāliko”ti.",
  "tika-vin06t:945_1": "“Te apakkā vāti sāmaṃ bhikkhunā apakkā vā. Avatthukapakkā vāti vinā vatthunā pakkā",
  "tika-vin06t:945_2": "vā”ti atthaṃ vaṇṇayanti, taṃ na yuttaṃ “ucchurasaṃ upādāyā”ti imassa vacanassa payojanābhāvappasaṅgato,",
  "tika-vin06t:945_3": "bhikkhuno pacanādhikārābhāvā. Sāmapāko idhādhippetoti ce? Sāmaṃ apakkassa ucchurasassa",
  "tika-vin06t:945_4": "tesaṃ attanomatiyā phāṇitabhāvasiddhito ca parato “purebhattaṃ paṭiggahitena aparissāvitaucchurasena",
  "tika-vin06t:945_5": "kataphāṇita”ntiādinayadassanato ca taṃ ayuttaṃ, tattha “aparissāvitaucchurasena sayaṃkataṃ",
  "tika-vin06t:945_6": "nirāmisameva vaṭṭatī”ti vacanaṃ yaṃ tattha kasaṭaṃ sāmapākaṃ na janeti, savatthukapaṭiggahitakataṃyeva",
  "tika-vin06t:945_7": "taṃ karotīti dīpeti, tasmā paṭiggahetuṃ na vaṭṭati vikāleti porāṇā. “Koṭṭitaucchuphāṇitaṃ",
  "tika-vin06t:945_8": "‘rajanapākaṃ viya oḷārikaṃ savatthukapakkaṃ nāma hotī’ti saññāya purebhattameva vaṭṭatī”ti",
  "tika-vin06t:945_9": "vuttaṃ. Mahāaṭṭhakathācariyā “evaṃ phāṇitaggahaṇaṃ amadhuraṃ, tasmā pacchābhattaṃ",
  "tika-vin06t:945_10": "na vaṭṭatī”ti vadiṃsu. Kiṃ madhuratāya, amadhuratāya vāti? Atthameva dassetuṃ mahāpaccariyaṃ",
  "tika-vin06t:945_11": "tathā vuttanti upatissatthero āha kira. Taṃ yuttanti ucchuto nibbattattā vuttaṃ,",
  "tika-vin06t:945_12": "tenevāha “khaṇḍasakkharaṃ pana…pe… vaṭṭatī”ti. “Taṃ khīraghaṭe pakkhipitvā pacantī”ti",
  "tika-vin06t:945_13": "likhitaṃ. Jallikā nāma pheṇādi.",
  "tika-vin06t:946_0": "Bhesajjodisaṃ vadantena itare atthuddhāravasena vuttā. “Āhāratthaṃ pharituṃ samatthānī”ti",
  "tika-vin06t:946_1": "khandhake “yaṃ bhesajjañceva assa bhesajjasammatañca lokassa, āhāratthañca phareyyā”ti",
  "tika-vin06t:946_2": "vuttattā vuttaṃ. Ettha vicāraṇā bhesajjakkhandhake āvi bhavissati.",
  "tika-vin06t:947_0": "624. Dvāravātapānakavāṭānīti dvārassa ca vātapānānañca kavāṭāni. Kasāvapakkhepamattena",
  "tika-vin06t:947_1": "hi tāni attano sabhāvaṃ pariccajitāni honti, tasmā “makkhetabbānī”ti vuttaṃ. “Kasāvo",
  "tika-vin06t:947_2": "nāma kanakalambādīnipī”ti vadanti. Adhiṭṭhetīti “idāni ajjhoharaṇīyaṃ na bhavissati,",
  "tika-vin06t:947_3": "bāhiraparibhogo bhavissatī”ti cittaṃ uppādeti. Idha “vikappetī”ti padaṃ natthi. Adhiṭṭhānampi",
  "tika-vin06t:947_4": "mukhāruḷhiyā vuttaṃ “imaṃ navanītaṃ adhiṭṭhāmī”ti avattabbato.",
  "tika-vin06t:948_0": "625. Paribhuñjituṃ pana na vaṭṭatīti vissāsābhāvaṃ sandhāya vuttaṃ. Sace savissāso,",
  "tika-vin06t:948_1": "vaṭṭatīti “paribhuñja tva”nti ettāvatā vissajjitaṃ hoti, tasmā ubhinnaṃ anāpattīti",
  "tika-vin06t:948_2": "sambandho. Sace na vissajjitaṃ, āpatti hotīti siddhaṃ. Tasmā ubhinnaṃ santakaṃ cīvaraṃ",
  "tika-vin06t:948_3": "aññatarena sammukhībhūtena adhiṭṭhātabbaṃ. No ce adhiṭṭhāti, nissaggiyaṃ hotītipi",
  "tika-vin06t:948_4": "yujjati. Kākanikamattañce mūlaṃ adinnaṃ, “na adhiṭṭhānupagaṃ…pe… sakabhāvaṃ na upetī”ti",
  "tika-vin06t:948_5": "iminā etaṃ sadisaṃ na hoti, ābhidhammikagaṇānaṃ dinnaṃ viya ca na hoti. Kasmā? Ābhidhammikā",
  "tika-vin06t:948_6": "hi anupasampannāpi honti, pacchā ābhidhammikabhūtānampi taṃ sādhāraṇaṃ hotīti. Ettha",
  "tika-vin06t:948_7": "dvepi upasampannā eva, dvinnampi tattha yathākāmakaraṇīyatā atthi mamattañca, na",
  "tika-vin06t:948_8": "evaṃ tadaññesaṃ sādhāraṇaṃ, na ca dve tayo bhikkhū “ekato vassissāmā”ti karonti,",
  "tika-vin06t:948_9": "rakkhati tāva. “Avibhattattā anāpattī”ti iminā ca idaṃ sadisaṃ, yena mūlena paṭiggahitaṃ,",
  "tika-vin06t:948_10": "tassa sace itaro deti, so vā taṃ itarassa deti, sati paṭiggahaṇe sattāhātikkame nissaggiyattā,",
  "tika-vin06t:948_11": "tasmā taṃ cīvaraṃ dvīsu sammukhībhūtena ekena adhiṭṭhātabbaṃ. Kiñcāpi ettha payogo",
  "tika-vin06t:948_12": "na dissati samānaparikkhārānaṃ dvinnaṃ adhiṭṭhānapayogābhāvato, tathāpi samānasabbabhaṇḍakānaṃ",
  "tika-vin06t:948_13": "dvinnaṃ telādi yena paṭiggahitaṃ, tassa kālātikkame āpattisambhavato, anadhiṭṭhāne",
  "tika-vin06t:948_14": "dullabhavisesahetuttā ca “adhiṭṭhātabba”nti vuttaṃ. Taṃ ayuttaṃ pattacīvarasattāhakālikānaṃ",
  "tika-vin06t:948_15": "asadisavidhānattā. Ettha pattacīvarañhi attano santakabhāvaṃ upagatameva anadhiṭṭhahantassa",
  "tika-vin06t:948_16": "kālātikkame āpatti, sattāhakālikaṃ pana parasantakasādhāraṇampi paṭiggahitaṃ paṭiggāhakassa",
  "tika-vin06t:948_17": "kālātikkame āpattikaraṃ. Paṭiggahaṇañcettha pamāṇaṃ, na tattha sakasantakatā, sattāhakālikañca",
  "tika-vin06t:948_18": "nissaggiyaṃ, sabbesampi anajjhoharaṇīyaṃ. Pattacīvaraṃ aññassa paribhuñjato anāpatti.",
  "tika-vin06t:948_19": "Idañca kālātikkantampi nissajjitvā pacchā laddhaṃ kappati. Pattacīvaraṃ pana taṃ",
  "tika-vin06t:948_20": "tassa vinayakammanti kappatīti. Avibhattassapi imassa dānaṃ ruhati, na pattacīvarassa.",
  "tika-vin06t:948_21": "Vuttañhetaṃ aṭṭhakathāyaṃ “dvinnaṃ santakaṃ hoti…pe… sacepi avibhajitvā saddhivihārikādīnaṃ",
  "tika-vin06t:948_22": "denti, adinnameva hotī”ti. Yassa dānameva na ruhati, tassa kuto adhiṭṭhānaṃ. Eko",
  "tika-vin06t:948_23": "ce pattacīvaraṃ dasame divase itarassa deti. Tato paṭṭhāya so dasa divase pariharituṃ",
  "tika-vin06t:948_24": "labhati, na tathā sattāhakālikanti sabbathā upaparikkhiyamānaṃ sarikkhaṃ nakkhamatīti",
  "tika-vin06t:948_25": "na taṃ sārato daṭṭhabbanti ācariyassa takko. “Vinayakammavasena pana anissajjitvā",
  "tika-vin06t:948_26": "sahasā virujjhitvā kassaci pariccattampi puna paṭilabhitvā paribhuñjituṃ na vaṭṭatī”ti",
  "tika-vin06t:948_27": "vuttaṃ, sace desantaritaṃ, samuddantaritaṃ vā cīvaraṃ nissaggiyaṃ jātaṃ, taṃ idha",
  "tika-vin06t:948_28": "ṭhitena bhikkhunā ekassa vantena cittena cattaṃ katvā anapekkhitvā āpattiṃ desetvā",
  "tika-vin06t:948_29": "tassa vissāsena puna gahetvā adhiṭṭhātabbaṃ, “pattādīsu ca ayameva nayo”ti ca vuttaṃ,",
  "tika-vin06t:948_30": "“tālanāḷikeraphāṇitampi sattāhakālikaṃ evā”ti ca. “Dvinnaṃ santakaṃ ekena paṭiggahitaṃ",
  "tika-vin06t:948_31": "sattāhakālikaṃ sattāhātikkame āpattiṃ na karoti, paribhuñjituṃ pana dvinnampi na",
  "tika-vin06t:948_32": "vaṭṭatī”ti ca “parasantakaṃ paṭiggahetvā ṭhapitepi eseva nayo”ti ca keci vadanti.",
  "tika-vin06t:948_33": "Dukkaṭavatthubhūtaṃ sappiādi nissajjitabbaṃ puna paribhuñjituṃ vaṭṭatīti vidhānaṃ na dissatīti.",
  "tika-vin06t:949": "Bhesajjasikkhāpadavaṇṇanā niṭṭhitā.",
  "tika-vin06t:950": "4. Vassikasāṭikasikkhāpadavaṇṇanā",
  "tika-vin06t:951_0": "627. “Ekameva katvā”ti vacanena vassikasāṭikalakkhaṇena ñātakānampi satuppādaṃ karontena",
  "tika-vin06t:951_1": "ekameva gahetabbanti dhammasiritthero. Catubbidhaṃ khettanti ettha kiñcāpi tividhaṃ",
  "tika-vin06t:951_2": "dissati, taṃ pana evaṃ gahetabbaṃ, yasmiṃ khette pariyesituṃ labhati, taṃ pariyesanakhettaṃ",
  "tika-vin06t:951_3": "nāma, “evaṃ karaṇanivāsanādhiṭṭhānakhettānipī”ti vuttaṃ. Ettha pacchimena purimaggāho",
  "tika-vin06t:951_4": "veditabbo, na purimena pacchimaggāho, yathālābhanti ācariyo. Tassattho – adhiṭṭhānakhettena",
  "tika-vin06t:951_5": "pacchimena purimānaṃ tiṇṇaṃ gāho hoti, tathā nivāsanakhettena dvinnaṃ purimānaṃ.",
  "tika-vin06t:951_6": "Karaṇakhettena pana ekasseva purimassa gāho hotīti. Ettha pana kiñcāpi karaṇakhettanivāsanakhettānaṃ",
  "tika-vin06t:951_7": "kālato nānattaṃ natthi, kiriyato pana “aṭṭhiṃ katvā nivāsetabba”nti pāḷivacanato,",
  "tika-vin06t:951_8": "tasmā dvidhā katvā vuttaṃ aññatarābhāvena, tadatthasiddhito ca, kathaṃ panettha nānattaṃ",
  "tika-vin06t:951_9": "natthīti paññāyatīti ce? Pāḷito, “aḍḍhamāso seso gimhānanti katvā nivāsetabba”nti",
  "tika-vin06t:951_10": "hi pāḷi, tathā mātikāṭṭhakathāto ca.",
  "tika-vin06t:952_0": "Tathāha “pacchimo aḍḍhamāso karaṇanivāsanakhettampī”ti, iminā nayena tividhameva",
  "tika-vin06t:952_1": "khettantipi siddhaṃ. Samantapāsādikāyaṃ pana katthaci potthake “jeṭṭhamūlapuṇṇamāsiyā",
  "tika-vin06t:952_2": "pacchimapāṭipadadivasato paṭṭhāya yāva kāḷapakkhuposatho, ayameko addhamāso pariyesanakhettañceva",
  "tika-vin06t:952_3": "karaṇakhettañca. Etasmiñhi antare vassikasāṭikaṃ aladdhaṃ pariyesituṃ, laddhaṃ kātuñca",
  "tika-vin06t:952_4": "vaṭṭati, nivāsetuṃ, adhiṭṭhātuñca na vaṭṭatī”ti pāṭho dissati, so apāṭho yathāvuttapāḷimātikāṭṭhakathāvirodhato,",
  "tika-vin06t:952_5": "tasmā tattha “aladdhaṃ pariyesituṃ vaṭṭati, kātuṃ, nivāsetuṃ, adhiṭṭhātuñca na vaṭṭatī”ti",
  "tika-vin06t:952_6": "pāṭho veditabbo. Evaṃ tāva pacchimena purimaggāhasiddhi veditabbā, na purimena karaṇakhettādīnaṃ",
  "tika-vin06t:952_7": "gāho sambhavati. “Māso seso gimhānanti vassikasāṭikacīvaraṃ pariyesitabba”nti ettakameva",
  "tika-vin06t:952_8": "hi vuttaṃ, na, aṭṭhakathāyaṃ “ayameko addhamāso pariyesanakhettañceva karaṇakhettañcā”ti",
  "tika-vin06t:952_9": "vuttattāti ce? Na, tassa lekhanadosattā, tathā sādhitaṃ. Karaṇakhettena pana nivāsanakhettaggāho",
  "tika-vin06t:952_10": "atthi kālanānattābhāvato, teneva pubbe yathālābhaggahaṇaṃ kataṃ, tathā ca sādhitameva,",
  "tika-vin06t:952_11": "na bhedo panatthi, payojanaṃ vuttameva. Nivāsanakkhettena adhiṭṭhānakkhettaggāho",
  "tika-vin06t:952_12": "natthi eva, na hi purimena pacchimaggāho veditabbo. Na pāḷivirodhatoti ce? Na, tadatthājānanato.",
  "tika-vin06t:952_13": "“Māso seso gimhānanti addhamāso seso gimhāna”nti ettha iti-saddassa hi ito paṭṭhāyāti",
  "tika-vin06t:952_14": "attho. Parato āpattikhettadassanato itarassa anāpattikhettabhāvo dassitova hoti.",
  "tika-vin06t:952_15": "Dinnapubbatopi ñātakapavāritaṭṭhānato nipphādentassa nissaggiyaṃ piṭṭhisamayattā,",
  "tika-vin06t:952_16": "pakatiyā vassikasāṭikadāyakā nāma saṅghassa vā puggalassa vā apavāretvā anusaṃvaccharaṃ",
  "tika-vin06t:952_17": "dentā, tattha satuppādova vaṭṭati. Vattabhede dukkaṭanti tadaññesu.",
  "tika-vin06t:953_0": "“Sace kata…pe… vassūpanāyikadivase adhiṭṭhātabbā…pe… cha māse parihāraṃ labhatī”ti",
  "tika-vin06t:953_1": "vacanato antovassepi yāva vassānassa pacchimadivasā akatā parihāraṃ labhatīti dīpitaṃ",
  "tika-vin06t:953_2": "hoti. Kasmā na vicāritanti ce? Atthāpattisiddhattā. “Cha māse parihāraṃ labhatī”ti",
  "tika-vin06t:953_3": "vacanena akatā labhatīti siddhameva, taṃ kiñcāpi siddhaṃ, sarūpena pana anāgatattā",
  "tika-vin06t:953_4": "sarūpena dassetuṃ, dussaddhāpayattā upapattito dassetuñca idamāraddhaṃ ācariyena,",
  "tika-vin06t:953_5": "“yathā cettha, evaṃ kathinabbhantare uppannacīvarampi heṭṭhā vuttanayeneva paṭipajjitabba”nti",
  "tika-vin06t:953_6": "anugaṇṭhipade vuttaṃ, taṃ duvuttaṃ tattheva pubbāparavirodhato. Yañcettha aṭṭhakathāvacanaṃ",
  "tika-vin06t:953_7": "sādhakattena vuttaṃ, taṃ tamatthaṃ na sādheti. “Yadi nappahoti yāva kattikapuṇṇamā",
  "tika-vin06t:953_8": "parihāraṃ labhatī”ti vacanaṃ appahontassa yāva kattikapuṇṇamā tāva parihārakhettaṃ,",
  "tika-vin06t:953_9": "tato paraṃ ekadivasopi na hotīti dīpeti, tasmā appahonakabhāvena akatāva yāva kattikapuṇṇamā",
  "tika-vin06t:953_10": "parihāraṃ labhati, tato paraṃ na labhatīti siddhaṃ. Tathā tadeva vacanaṃ kataparihāraṃ",
  "tika-vin06t:953_11": "na labhatīti dīpeti, tasmā kattikapuṇṇamadivaseyeva adhiṭṭhātabbā. “Appahonte dasāhe",
  "tika-vin06t:953_12": "antovasse karaṇapariyosānaṃyeva pamāṇa”nti likhitaṃ.",
  "tika-vin06t:954_0": "Etthāha – “ekāhadvīhādivasenā”tiādi na vattabbaṃ. Kasmā? Gimhadivasānaṃ anadhiṭṭhānakālattā,",
  "tika-vin06t:954_1": "tasmā eva “antodasāhe vā tadaheyeva vā adhiṭṭhātabbā’ti ca sāmaññato na vattabbaṃ",
  "tika-vin06t:954_2": "gimhadivasānaṃ adhiṭṭhānakhettabhāvappasaṅgato”ti. Ettha vuccati – na, tadatthājānanato.",
  "tika-vin06t:954_3": "Dasāhānāgatāya vassūpanāyikāya gimhadivasā dasāhā honti, paṭhamadivase ca laddhā",
  "tika-vin06t:954_4": "niṭṭhitā vassikasāṭikā dasāhātikkantāpi vassūpanāyikadivasaṃ adhiṭṭhānakhettaṃ appattattā",
  "tika-vin06t:954_5": "na ca tāva nissaggiyaṃ hoti, vuttañcetaṃ “vassūpanāyikato pubbe dasāhātikkamepi anāpattī”ti.",
  "tika-vin06t:955_0": "Antodasāhe adhiṭṭhātabbāti idaṃ na avisesena etasmiṃ antare gimhadivasepi adhiṭṭhātabbanti",
  "tika-vin06t:955_1": "imamatthaṃ dīpetuṃ vuttaṃ, kintu gimhadivase ce uppannā, adhiṭṭhānakhette ca antodasāhaṃ",
  "tika-vin06t:955_2": "hoti, antodasāhe khetteyeva adhiṭṭhātabbā, na khettanti katvā dasāhaṃ atikkamitabbanti",
  "tika-vin06t:955_3": "dīpetuṃ vuttaṃ. Kasmā? Gimhadivasānampi gaṇanūpagattā, tasmā akhettadivasepi gaṇetvā",
  "tika-vin06t:955_4": "khette eva “antodasāhe adhiṭṭhātabbā”ti vuttaṃ hotīti.",
  "tika-vin06t:956": "Vassikasāṭikasikkhāpadavaṇṇanā niṭṭhitā.",
  "tika-vin06t:957": "5. Cīvaraacchindanasikkhāpadavaṇṇanā",
  "tika-vin06t:958_0": "632. Sāmanti sakasaññitāniyamanatthaṃ vuttaṃ. Sakasaññitāyeva hi acchindāpanaacchindanesu",
  "tika-vin06t:958_1": "nissaggiyaṃ, tasmā nissaggiyamūlaṅganidassanametaṃ. “Cīvara”nti vuttattā “acīvaraṃ",
  "tika-vin06t:958_2": "acchindantassa na nissaggiya”nti vuttameva hoti. “Datvāti datvā vā dāpetvā vā”ti",
  "tika-vin06t:958_3": "kiñcāpi padabhājanaṃ yujjati, aññassa pana santakaṃ aññassa bhikkhuno dāpetvā taṃ",
  "tika-vin06t:958_4": "sayaṃ vā acchindeyya, teneva vā acchindāpeyyāti aniṭṭhappasaṅgabhayā na vuttaṃ, atthato",
  "tika-vin06t:958_5": "pana attano santakaṃ aññena saddhivihārikādinā dāpetvā, aññassa santakaṃ vā tassa",
  "tika-vin06t:958_6": "vissāsā dāpetvā taṃ acchindeyya vā acchindāpeyya vā nissaggiyanti veditabbaṃ, tañca",
  "tika-vin06t:958_7": "kho anapekkho datvā. Yadi evaṃ “cajitvā dinnaṃ acchinditvā gaṇhanto bhaṇḍagghena",
  "tika-vin06t:958_8": "kāretabbo”ti idaṃ kinti ce? Sakasaññāya aggahetvā aññāya theyyāya gaṇhantaṃ sandhāya",
  "tika-vin06t:958_9": "vuttaṃ, teneva vuttaṃ “sakasaññāya gahitattā panassa pārājikaṃ natthī”ti, apica “anāpatti",
  "tika-vin06t:958_10": "so vā deti, tassa vā vissasanto gaṇhātī”ti vacanatopi taṃ siddhameva. Ettāvatā tāvakālikaṃ",
  "tika-vin06t:958_11": "katvā dinnaṃ acchindantassa anāpatti sādhitā hoti. “Amhākaṃ santike upajjhaṃ gaṇhissatī”tiādivacanaṃ",
  "tika-vin06t:958_12": "sāmaṇerassa dānaṃ dīpeti, tañca idha nādhippetaṃ. Pāḷiyaṃ upasampanne tikapācittiyaṃ",
  "tika-vin06t:958_13": "viya anupasampanne tikadukkaṭampi āgatanti ce? Na, tadadhippāyājānanato. Anupasampannakāle",
  "tika-vin06t:958_14": "evaṃ datvā aññassa santike upasampannaṃ disvā kupito ce acchindati, upasampannasseva",
  "tika-vin06t:958_15": "vā “sikkhaṃ paccakkhāya tumhākaṃ santike upasampajjissāmī”ti vadantassa datvā puna",
  "tika-vin06t:958_16": "acchindati ce, nissaggiyanti ayamettha adhippāyo.",
  "tika-vin06t:959_0": "633. Sakiṃ āṇatto bahukampi acchindati, nissaggiyanti ekabaddhattā ekaṃ pācittiyaṃ,",
  "tika-vin06t:959_1": "taṃ sandhāyetaṃ vuttaṃ “āṇatto bahūni gaṇhāti, ekaṃ pācittiya”nti. Mātikāṭṭhakathāyaṃ",
  "tika-vin06t:959_2": "pana “vatthugaṇanāya āpattiyo”ti vuttaṃ, taṃ āṇattiyā bahuttā “sabbāni gaṇhā”ti vadantassa",
  "tika-vin06t:959_3": "gāhaṃ sandhāya vuttaṃ, teneva tattha vuttaṃ “ekavācāya sambahulā āpattiyo”ti. Evaṃ",
  "tika-vin06t:959_4": "sante pāḷivacanaṃ, aṭṭhakathāvacanadvayañca aññamaññaṃ sameti, parasantakampi nissaggiyaṃ",
  "tika-vin06t:959_5": "hoti paṃsukūlañca, tena “dussante baddharūpiyaṃ viyā”ti vuttaṃ, taṃ tadatthaniyamadassanatthaṃ",
  "tika-vin06t:959_6": "vuttaṃ, yathāvachāditaṃ acchindanacittena sacittakaṃ, vacīkammaṃ pana kevalaṃ acchindāpentasseva",
  "tika-vin06t:959_7": "“dehī”ti balakkārena gaṇhatopi veditabbaṃ, taṃ na yuttaṃ “anāpatti so vā detī”ti",
  "tika-vin06t:959_8": "vacanato. “Tuṭṭho vā duṭṭho vā deti, anāpattiyevā”ti mātikāṭṭhakathāvacanato vāti",
  "tika-vin06t:959_9": "ce? Na, ubhayattha attano ruciyā dānaṃ sandhāya vuttattā, pasayhāvahāre anāpattippasaṅgato",
  "tika-vin06t:959_10": "ca. “Bhikkhussa sāmaṃ cīvaraṃ datvā’ti pāḷivacanato ca mātikāṭṭhakathāya aṅgavavatthāne",
  "tika-vin06t:959_11": "‘upasampannatā’ti vuttattā ca ubhayattha dānaharaṇesu bhikkhubhāvo icchitabboti dīpetī”ti",
  "tika-vin06t:959_12": "vadanti, idamayuttanti no takkoti ācariyo. Kasmā? Anupasampannassa cīvaraṃ datvā",
  "tika-vin06t:959_13": "taṃ upasampannakāle acchindantassa anāpattippasaṅgato. “Anupasampannassa cīvaraṃ",
  "tika-vin06t:959_14": "vā aññaṃ vā parikkhāraṃ datvā…pe… āpatti dukkaṭassā”ti vacanato dukkaṭaṃ tattha hotīti",
  "tika-vin06t:959_15": "ce? Nāsiddhattā, dānakāle eva upasampannatā pamāṇanti asiddhametaṃ aṭṭhakathāya vā",
  "tika-vin06t:959_16": "pāḷiyā vā yuttito vā, tasmā taṃ na yuttanti attho. Anupasampannassa cīvaraṃ datvā",
  "tika-vin06t:959_17": "tasseva anupasampannakāleyeva cīvaraṃ acchindantassa dukkaṭaṃ, upasampannakāle vā",
  "tika-vin06t:959_18": "datvā anupasampannakāle acchindantassa dukkaṭanti tassa vacanassa idaṃ vikappantarañca",
  "tika-vin06t:959_19": "sambhavati, tasmā vikappantarassa sambhavato ca na yuttaṃ, yasmā anupasampannakāle",
  "tika-vin06t:959_20": "datvā upasampannakāle acchindantassa visuṃ dukkaṭaṃ na paññattaṃ, tasmā purāṇacīvaradhovāpanādisikkhāpadesu",
  "tika-vin06t:959_21": "viya aparabhāge upasampannatā cettha pamāṇaṃ, tasmā “upasampannatā”ti aṅgesu vuttattā",
  "tika-vin06t:959_22": "ca taṃ na yuttanti attho. Ettha “paccāsīsantasseva dānamadhippetaṃ, na nissaṭṭhadāna”nti",
  "tika-vin06t:959_23": "dhammasiritthero vadati kira, vīmaṃsitabbaṃ.",
  "tika-vin06t:960": "Cīvaraacchindanasikkhāpadavaṇṇanā niṭṭhitā.",
  "tika-vin06t:961": "6. Suttaviññattisikkhāpadavaṇṇanā",
  "tika-vin06t:962_0": "637. Chaṭṭhe kiñcāpi “sāmaṃ suttaṃ viññāpetvā”ti vuttaṃ, mātikāṭṭhakathāyaṃ pana",
  "tika-vin06t:962_1": "“cīvaratthāya sāmaṃ viññattaṃ sutta”nti avatvā kevalaṃ “cīvaratthāya viññāpitasutta”nti",
  "tika-vin06t:962_2": "aṅgesu vuttattā aññena cīvaratthāya viññattaṃ suttampi saṅgahaṃ gacchatīti veditabbaṃ.",
  "tika-vin06t:962_3": "Sāmanti cettha kassaci niyamanaṃ. “Sāmaṃ viññāpetvā”ti kiñcāpi vuttaṃ, tathāpi “sāmaṃ",
  "tika-vin06t:962_4": "vāyāpeyyā”ti attano atthāya vāyāpeyyāti evaṃ sambandho, attho ca veditabbo, pāḷiyaṃ",
  "tika-vin06t:962_5": "pana āsannapadena yojanā katā, tasmā sāmaṃ viññattaṃ suttanti aññaviññattaṃ kappiyaṃ",
  "tika-vin06t:962_6": "āpajjati, hatthakammayācanavasena laddhatantavāyopi kappiyo. Vikappanupagapacchimappamāṇaṃ",
  "tika-vin06t:962_7": "ce, tante vītaṃyeva sakiṃ adhiṭṭhātabbaṃ, puna adhiṭṭhānakiccaṃ natthi adhiṭṭhitena",
  "tika-vin06t:962_8": "ekībhāvūpagamanato. “Sace pana paricchedaṃ dassetvāva cinasāṭakaṃ viya, antarantarā",
  "tika-vin06t:962_9": "adhiṭṭhitaṃ hoti, puna adhiṭṭhātabba”nti vuttaṃ. “Paṭilābhenāti vacanena vāyāpetvā",
  "tika-vin06t:962_10": "ṭhapessāmītiādi ekasmiṃ antogadhaṃ hotī”ti vadanti.",
  "tika-vin06t:963": "Suttaviññattisikkhāpadavaṇṇanā niṭṭhitā.",
  "tika-vin06t:964": "7. Mahāpesakārasikkhāpadavaṇṇanā",
  "tika-vin06t:965": "642. Visiṭṭhaṃ kappañca tassa vacanena visiṭṭhaṃ katañca pamāṇaṃ, na āmisadānaṃ. Kesuci potthakesu “cīvara”nti uddharitvā vibhāgo vutto, taṃ na sametīti.",
  "tika-vin06t:966": "Mahāpesakārasikkhāpadavaṇṇanā niṭṭhitā.",
  "tika-vin06t:967": "8. Accekacīvarasikkhāpadavaṇṇanā",
  "tika-vin06t:968_0": "646. “Anujānāmi, bhikkhave, accekacīvaraṃ paṭiggahetvā nikkhipitu”nti, “yāva pavāraṇā",
  "tika-vin06t:968_1": "pavāritā”ti ca yaṃ vuttaṃ, te pana bhikkhū tassa vacanassa atthaṃ micchā gahetvā",
  "tika-vin06t:968_2": "accekacīvaraṃ nikkhipantā cīvarakālasamayaṃ atikkāmesuṃ. Kimidaṃ vibhattaṃ, udāhu",
  "tika-vin06t:968_3": "avibhattanti? Vibhattaṃ, puggalikaṃ vā. Teneva parato “amhākaṃ, āvuso, accekacīvarānī”ti",
  "tika-vin06t:968_4": "vuttaṃ, avibhattaṃ pana saṅghikattā na kassaci nissaggiyaṃ karoti.",
  "tika-vin06t:969_0": "Apica “accekacīvaraṃ paṭiggahetvā nikkhipitu”nti iminā sāmaññavacanena vassūpanāyikadivasato",
  "tika-vin06t:969_1": "paṭṭhāya, piṭṭhisamayato paṭṭhāya vā yāva pavāraṇā nikkhipituṃ vaṭṭati eva saṅghikattā,",
  "tika-vin06t:969_2": "puggalikampi “vassaṃvutthakāle gaṇhathā”ti dinnattā. Tādisañhi yāva vassaṃvuttho",
  "tika-vin06t:969_3": "hoti, tāva na tasseva, dāyakassa santakaṃ hoti, tathā ito tatiyavasse, catutthavasse",
  "tika-vin06t:969_4": "vā “pavāraṇāya gaṇhathā”tiādinā dinnampi nikkhipitvā yathādānameva gahetabbaṃ. Ayamattho",
  "tika-vin06t:969_5": "aṭṭhakathāyaṃ pākaṭo. Tāni cīvarakālasamayātikkame na nissaggiyānīti ce? Na, uddissa",
  "tika-vin06t:969_6": "dinnattā. Yasmā ayaṃ samayo “kālepi ādissa dinna”nti ettha “kālo”ti āgato, gaṇabhojanasikkhāpadādīsu",
  "tika-vin06t:969_7": "“samayo”tveva āgato, tasmā idha tesaṃ ekatthatādassanatthaṃ ekato “cīvarakālasamayo”ti",
  "tika-vin06t:969_8": "vuttanti veditabbaṃ. Mātikāyaṃ panettha tādisaṃ cīvaraṃ attano santakabhāvaṃ upagataṃ",
  "tika-vin06t:969_9": "puggalikaṃ sandhāya vuttaṃ, tenevāha “bhikkhuno paneva accekacīvaraṃ uppajjeyyā”ti.",
  "tika-vin06t:969_10": "Attano kuṭiyā vassaṃvutthassa bhikkhuno hi dātuṃ alabhanto antovasse eva dānakiccaṃ",
  "tika-vin06t:969_11": "pariniṭṭhāpetvā gacchati, tathā saṅghassa. Tasmā idaṃ accekacīvaraṃ atthi uppannakālato",
  "tika-vin06t:969_12": "paṭṭhāya saṅghassa vā puggalassa vā santakabhāvaṃ upagacchantaṃ, yaṃ na vassāvāsikabhāvena",
  "tika-vin06t:969_13": "dinnaṃ, atthi uppannakālato paṭṭhāya anupagantvā vassaṃvutthakāleyeva puggalassa",
  "tika-vin06t:969_14": "vā saṅghassa vā upagacchantaṃ, yaṃ vassāvāsikabhāvena uppajjitvā samaye dinnaṃ, atthi",
  "tika-vin06t:969_15": "samaye dinnampi puggalassa santakabhāvaṃ anupagacchantaṃ, saṅghasantakabhāvaṃ vā",
  "tika-vin06t:969_16": "dāyakasantakabhāvaṃ vā upagacchantaṃ, īdisaṃ sandhāya “saññāṇaṃ katvā nikkhipitabba”nti",
  "tika-vin06t:969_17": "vuttaṃ. Idaṃ atirekasaṃvaccharampi nikkhipituṃ labhati attano santakabhāvaṃ anupagatattā,",
  "tika-vin06t:969_18": "tasmā “dasāhānāgata”nti ito aññaṃ sandhāya vuttanti siddhametanti. Dasāhato puretaraṃ",
  "tika-vin06t:969_19": "labhitvā yāva pavāraṇā nikkhipituṃ na labhati, tasmā sakabhāvūpagatameva adhiṭṭhātabbaṃ,",
  "tika-vin06t:969_20": "taṃyeva sandhāya “dasāhānāgata”nti vuttaṃ, yato “antosamaye adhiṭṭheti, vikappetī”ti",
  "tika-vin06t:969_21": "anāpattivāre vuttaṃ. Saññāṇaṃ katvā nikkhipitabbakaṃ pana parassa dātabbatāya sakabhāvaṃ",
  "tika-vin06t:969_22": "anupagataṃ, na hi taṃ sandhāya “adhiṭṭheti, vikappetī”ti sakkā vattuṃ, na ca taṃ",
  "tika-vin06t:969_23": "imasmiṃ atthe nissaggiyaṃ hoti saṅghassa nissaggiyābhāvato, aṭṭhakathāyampi ayamattho",
  "tika-vin06t:969_24": "suṭṭhu pākaṭova. Katamaṃ saññāṇaṃ katvā nikkhipitabbanti ce? Parasantakaṃ cīvaraṃ",
  "tika-vin06t:969_25": "saṅghikameva hoti, tato “sallakkhetvā sukhaṃ dātuṃ bhavissatī”ti iminā hi parassa",
  "tika-vin06t:969_26": "santakabhāvo dassito.",
  "tika-vin06t:970_0": "“Tato paraṃ ekadivasampi parihāro natthīti dasāhaparamato uddhaṃ anupagatattā”ti",
  "tika-vin06t:970_1": "likhitaṃ, ito samayato uddhameva dasāhassa anupagatattā samayato paraṃ dasāhaṃ na",
  "tika-vin06t:970_2": "labhatīti kirassa adhippāyo. “Etaṃ parihāraṃ labhatiyevā”ti ettha “ekādasamaṃ aruṇaṃ",
  "tika-vin06t:970_3": "cīvaramāse uṭṭhetī”ti kāraṇaṃ likhitaṃ. Anugaṇṭhipade pana “anadhiṭṭhahitvā ekādasadivase",
  "tika-vin06t:970_4": "nikkhipituṃ labhatī’ti vadanto bhagavā itarampi anaccekacīvarādiṃ anujānāti, accekacīvaramukhenāti",
  "tika-vin06t:970_5": "apare”ti vuttaṃ. Ettha kataraṃ subhāsitaṃ? Ubhayampīti eke. Kathaṃ? Paṭhamaṃ “accekacīvarassa",
  "tika-vin06t:970_6": "anatthate kathine dasadivasādhiko māso, atthate kathine dasadivasādhikā pañcamāsā”ti",
  "tika-vin06t:970_7": "iminā sameti, anugaṇṭhipadaladdhiyā hi ettha “ekādasadivasādhiko”ti vattabbataṃ āpajjati,",
  "tika-vin06t:970_8": "dutiyaṃ “dasāhānāgatanti…pe… dasāhena asampattāti attho”ti iminā sameti. Imassa nayassa",
  "tika-vin06t:970_9": "vasena “pañcamito paṭṭhāya uppannassa cīvarassa nidhānakālo dassito hotī”ti pāṭho",
  "tika-vin06t:970_10": "yujjati. Tathā gaṇṭhipadaladdhiyā “navāhānāgataṃ kattikatemāsikapuṇṇama”nti vattabbataṃ",
  "tika-vin06t:970_11": "āpajjati, tassa vasena “kāmañcesa dasāhaparamaṃ atirekacīvaraṃ dhāretabbanti imināva",
  "tika-vin06t:970_12": "siddho, aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti",
  "tika-vin06t:970_13": "ayaṃ pāṭho yujjati. Ko panettha sāroti? Yo pacchā vutto, sova sāro. Teneva aṭṭhakathācariyena",
  "tika-vin06t:970_14": "“pañcamito paṭṭhāyā”ti vuttaṃ. Porāṇagaṇṭhipadehi aṭṭhakathāya ca saddhiṃ saṃsandanato,",
  "tika-vin06t:970_15": "“dasāhānāgata”nti pāḷiyā saṃsandanato ca ettha gaṇṭhipadaladdhipi pāḷiyā sameti.",
  "tika-vin06t:971_0": "Kathaṃ? Yasmā pavāraṇādivase aruṇuggamane bhikkhu vassaṃvuttho hoti, tasmā iminā",
  "tika-vin06t:971_1": "dasamena ahena saddhiṃ chaṭṭhito paṭṭhāya navadivasā dasa ahānīti dasāhaṃ, tena dasāhena,",
  "tika-vin06t:971_2": "sahayogatthe karaṇavacanaṃ. Kattikatemāsikapuṇṇamā cīvarasamayaṃ asampattāti katvā",
  "tika-vin06t:971_3": "“anāgatā”ti vuccati. Yathā aparakattikapuṇṇamāya vassikasāṭikaṃ paccuddharitvā vikappento",
  "tika-vin06t:971_4": "“cātumāsaṃ adhiṭṭhātuṃ tato paraṃ vikappetu”nti vuccati, evaṃsampadamidanti. Ettha",
  "tika-vin06t:971_5": "vuccatīti ce? Na, imassa nippayojanabhāvappasaṅgato. Accekacīvarapaṭiggahaṇakālaṃ",
  "tika-vin06t:971_6": "niyamitanti ce? Na, “chaṭṭhito paṭṭhāya uppannacīvaraṃ accekameva na hoti. Paṭhamakathinena",
  "tika-vin06t:971_7": "siddhattā”ti porāṇaṭṭhakathāgaṇṭhipadesu vuttattā tato upari “accekacīvara”nti vuccati,",
  "tika-vin06t:971_8": "paṭiggaṇhantassa āpattisaṅgaho ca. Na ca sā āpatti pāḷiyā, aṭṭhakathāya, yuttito",
  "tika-vin06t:971_9": "vā sambhavati. Aṭṭhuppattimattavasena vuttanti ce? Na, dasāhādhiccakārikā aṭṭhuppattipāyaṃ",
  "tika-vin06t:971_10": "na dissati. “Bhikkhū accekacīvaraṃ paṭiggahetvā cīvarakālasamayaṃ atikkāmentī”ti",
  "tika-vin06t:971_11": "ettha ettikā eva hi aṭṭhuppatti. Tathā hi parivāre “kismiṃ vatthusmi”nti ārabhitvā",
  "tika-vin06t:971_12": "ettakameva vuttanti veditabbaṃ. Accekacīvaraṃ cīvarakālaṃ nātikkāmetabbaṃ, itaraṃ",
  "tika-vin06t:971_13": "atikkāmetabbanti dassanatthaṃ idaṃ paññattanti ce? Na, accekacīvarasseva aparādhadassanato,",
  "tika-vin06t:971_14": "visesakāraṇābhāvā, “kāmañcesa dasāhaparamaṃ atirekacīvaraṃ dhāretabbanti imināva",
  "tika-vin06t:971_15": "siddho”tiādivacanavirodhato ca yathāvuttavacanāsambhavato ca.",
  "tika-vin06t:972_0": "Kathaṃ? Dasāhena saha kattikapuṇṇamā “anāgatā”ti hi vutte dasāhato aññā sā puṇṇamāti",
  "tika-vin06t:972_1": "āpajjati. Anaññā ce, saha-saddo na sambhavati, na hi attanāva attano yogo sambhavati,",
  "tika-vin06t:972_2": "anāgata-saddo ca na sambhavati. Āgatā sampattā eva hi sā puṇṇamā. Cīvarasamayassa",
  "tika-vin06t:972_3": "anantarattā ekībhāvaṃ anāgatattā anāgatāyevāti ce? Na, tathāpi anāgata-saddassa sambhavato,",
  "tika-vin06t:972_4": "āgamanasambhave satiyeva hi anāgata-saddo sambhavati, na hi nibbānaṃ, paññatti vā",
  "tika-vin06t:972_5": "“anāgatā”ti vuccati. Nibbānaṃ viya khaṇattayaṃ, sā ca puṇṇamā na kadāci samayabhāvaṃ",
  "tika-vin06t:972_6": "pāpuṇātīti ayuttameva. “Tato paraṃ vikappetu”nti pana vacanaṃ piṭṭhisamayaṃ gahetvā",
  "tika-vin06t:972_7": "ṭhitattā sambhavati. Apica pavāraṇāyaṃ aruṇe ca uṭṭhite sā puṇṇamā cīvarasamayaṃ",
  "tika-vin06t:972_8": "ekāhānāgatā evāpajjati pubbe sahayogapattattā. Evaṃ sante ekībhāvagatāpi sā cīvarasamayaṃ",
  "tika-vin06t:972_9": "anāgatā eva jātāti sabbadā na tathāviggahakaraṇavacanatthaṃ kocideva vacanato dīpetīti veditabbaṃ.",
  "tika-vin06t:973_0": "Kimatthaṃ panettha “dasadivasādhiko māso”tiādi vuttanti? Taṃ pāripūrisambhavato.",
  "tika-vin06t:973_1": "Pañcamiyañhi pure aruṇaṃ uppannaaccekacīvarassa dasadivasādhiko māsoyeva paripūroti",
  "tika-vin06t:973_2": "katvā tathā vuttaṃ. Apica tassā pañcamiyā divasabhāgopi sampattāya rattiyā “hiyyo”ti",
  "tika-vin06t:973_3": "vuccati, pageva pure aruṇaṃ, tenevāha “hiyyo kho, āvuso, amhāka”ntiādi. “Evaṃ sante",
  "tika-vin06t:973_4": "‘chaṭṭhito paṭṭhāyā’ti vuttapaṭhamapāṭhassa vasena ‘anaccekacīvarampi paccuddharitvā",
  "tika-vin06t:973_5": "ṭhapitaṃ ticīvarampi etaṃ parihāraṃ labhatiyevā”’ti ca “dasadivasādhiko māso”tiādi",
  "tika-vin06t:973_6": "ca yaṃ likhitaṃ. Taṃ na, “pañcamito paṭṭhāyā”ti pāṭhe sajjiteva etena pariyāyena",
  "tika-vin06t:973_7": "yathāvuttaatthasambhavato, na tāni ṭhānāni puna sajjitāni. Yathāṭhitavaseneva ajjhupekkhitabbānīti",
  "tika-vin06t:973_8": "no takkoti ācariyo. Idaṃ sikkhāpadaṃ puṇṇamāyaṃ anissaggiyatthamevāti upatissatthero.",
  "tika-vin06t:973_9": "“Pavāraṇāmāsassa juṇhapakkhapañcamito paṭṭhāyā”ti pāṭhe sajjite etena pariyāyena",
  "tika-vin06t:973_10": "yathāvutto uppannassa cīvarassa nidhānakālo dassito hoti, “accekacīvaranti accāyikacīvaraṃ",
  "tika-vin06t:973_11": "vuccatī”tiādi pāṭho. “Chaṭṭhito paṭṭhāyā”ti ca “kāmañcesa dasāhaparama”ntiādi ca",
  "tika-vin06t:973_12": "yaṃ likhitaṃ, taṃ na pāṭho, tasmā ekādasadivasaṃ parihāraṃ labhatīti katvā ācariyena",
  "tika-vin06t:973_13": "“pañcamito paṭṭhāyā”ti likhāpito kira. “Pavāraṇāmāsassa juṇhapakkhachaṭṭhito paṭṭhāya",
  "tika-vin06t:973_14": "pana uppannaṃ anaccekacīvarampi paccuddharitvā ṭhapitaṃ ticīvarampi etaṃ parihāraṃ",
  "tika-vin06t:973_15": "labhatiyevāti pāṭho”ti ca “accekacīvarassa anatthate kathine ekādasadivasādhiko māso,",
  "tika-vin06t:973_16": "atthate kathine ekādasadivasādhikā pañcamāsāti pāṭho”ti ca ettha papañcenti, tasmā",
  "tika-vin06t:973_17": "suṭṭhu sallakkhetvā kathetabbaṃ, tuṇhībhūtena vā bhavitabbaṃ.",
  "tika-vin06t:974": "Accekacīvarasikkhāpadavaṇṇanā niṭṭhitā.",
  "tika-vin06t:975": "9. Sāsaṅkasikkhāpadavaṇṇanā",
  "tika-vin06t:976_0": "652. “Tiṇṇaṃ cīvarānaṃ aññataraṃ cīvaranti idaṃ ticīvare eva ayaṃ vidhi, itarasmiṃ",
  "tika-vin06t:976_1": "yathāsukhanti dassanatthaṃ vutta”nti vadanti. “Atirekachārattaṃ vippavasantī”ti tasmiṃyeva",
  "tika-vin06t:976_2": "senāsane vāso na vippavāsoti katvā vuttaṃ. Kasmā? Cīvarappavattijānanato. Ettha kiñcāpi",
  "tika-vin06t:976_3": "“āraññakaṃ nāma senāsanaṃ pañcadhanusatikaṃ pacchima”nti vacanato atirekatopi vuttaṃ,",
  "tika-vin06t:976_4": "āraññakameva pana senāsanaṃ hoti, dhutaṅgaṃ rakkhati cīvarappavattijānanapalibodhasambhavato.",
  "tika-vin06t:977_0": "653. “Gāvutato atirekappamāṇena labhatī”ti yaṃ vuttaṃ, taṃ kathaṃ paññāyatīti ce?",
  "tika-vin06t:977_1": "“Siyā ca tassa bhikkhuno kocideva paccayo tena cīvarena vippavāsāyā”ti vacanato.",
  "tika-vin06t:977_2": "Yojanappamāṇepi siyāti ce? Na, “puna gāmasīmaṃ okkamitvā vasitvā pakkamatī”ti anāpattivāre",
  "tika-vin06t:977_3": "anuññātattā. Yadi evaṃ “yojanappamāṇe na labhatī”ti idaṃ kinti? Idaṃ nibaddhāvāsavaseneva",
  "tika-vin06t:977_4": "vuttaṃ. Tattha dhutaṅgaṃ bhijjatīti? Na bhijjati, kintu na idha dhutaṅgādhikāro atthīti.",
  "tika-vin06t:977_5": "Atha kasmā “ayaṃ dhutaṅgacoroti veditabbo”ti vuttanti? Asambhavato. Kathaṃ paññāyatīti?",
  "tika-vin06t:977_6": "Aṅgesu abhāvato. Dhutaṅgadharassa patirūpasenāsanadīpanato dhutaṅgadharatā tassa",
  "tika-vin06t:977_7": "siddhā. Vacanappamāṇatoti ce? Na, vacanappamāṇato ca pāḷiyeva pamāṇaṃ. “Anāpatti",
  "tika-vin06t:977_8": "puna gāmasīmaṃ okkamitvā vasitvā pakkamatī”ti hi vuttaṃ. Gāmasīmā nikkhamitvā kittakaṃ",
  "tika-vin06t:977_9": "kālaṃ vasitvā pakkamitabbanti ce? Punadivaseyeva, tasmā aṭṭhamo aruṇo nibaddhāvāse",
  "tika-vin06t:977_10": "vā gantabbaṭṭhāne vā uṭṭhetabboti eke. Antochārattanti eke. Yāva nibaddhāvāsaṃ na",
  "tika-vin06t:977_11": "kappetīti eke. Yāva maggaparissamavinodanāti eke. Sati antarāye antochārattaṃ vasati,",
  "tika-vin06t:977_12": "anāpatti. Nibaddhāvāsakappane sati aruṇuggamane āpatti. Sace taṃsattamo divaso, tadaheva",
  "tika-vin06t:977_13": "nikkhittacīvaraṃ gahetabbaṃ, paccuddharitabbaṃ vāti eke. Sace antarā navamaggapātubhāvena",
  "tika-vin06t:977_14": "vā navagāmasannivesena vā, taṃ senāsanaṃ aṅgasampattito parihāyati. Tadaheva cīvaraṃ",
  "tika-vin06t:977_15": "gahetabbaṃ vā paccuddharitabbaṃ vā. Chārattaṃ vippavasantassa ce parihāyati, anāpatti",
  "tika-vin06t:977_16": "anuññātadivasattāti eke. Āpatti eva anaṅgasampattitoti eke. Yuttataraṃ panettha vicāretvā",
  "tika-vin06t:977_17": "gahetabbaṃ. Sace dhutaṅgadharo hoti, gāmasīmāyaṃ avasitvā pacchimappamāṇayutte ṭhāne",
  "tika-vin06t:977_18": "vasitvā pakkamitabbaṃ. Paṭhamaṃ baddhaavippavāsasīmo ce gāmo hoti, aññasmimpi māse",
  "tika-vin06t:977_19": "antosīmāya vasato anāpatti. Porāṇagaṇṭhipade “yathāvuttasenāsane vasantenāpi chārattameva",
  "tika-vin06t:977_20": "cīvaraṃ gāme nikkhipitabbanti adhippāyena aññaṃ antochārattampi aññampi vasato āpattiyevā”ti vuttaṃ.",
  "tika-vin06t:978": "Sāsaṅkasikkhāpadavaṇṇanā niṭṭhitā.",
  "tika-vin06t:979": "10. Pariṇatasikkhāpadavaṇṇanā",
  "tika-vin06t:980_0": "657. Dethāvuso amhākanti ettha akataviññatti hoti na hotīti? Hoti, yadi evaṃ aññātakaviññattisikkhāpadassa",
  "tika-vin06t:980_1": "ca imassa ca kiṃ nānākaraṇanti? Taṃ aññātakaappavāriteyeva viññāpentassa, idaṃ ñātakapavāritepi,",
  "tika-vin06t:980_2": "taṃ anacchinnacīvarasseva, idaṃ tassapi, taṃ cīvaraṃyeva viññāpentassa, idaṃ acīvarampi.",
  "tika-vin06t:980_3": "Evaṃ sante idaṃ taṃ antokatvā ṭhitaṃ hoti, tasmā dvinnampi aṅgasampattiyā sati kena",
  "tika-vin06t:980_4": "bhavitabbanti? Iminā bhavitabbaṃ imassa nippadesatoti eke. Dvīhipi bhavitabbaṃ ubhinnampi",
  "tika-vin06t:980_5": "aṅgasiddhitoti eke. Imāni tassa aṅgāni vikappanupagacīvaratā, samayābhāvo, aññātakaviññatti,",
  "tika-vin06t:980_6": "tāya ca paṭilābhoti cattāri. Imassa pana saṅghe pariṇatabhāvo, ñatvā attano pariṇāmanaṃ,",
  "tika-vin06t:980_7": "paṭilābhoti tīṇi. Ettha paṭhamo vādo ayutto katvāpi okāsaṃ aṭṭhakathāyaṃ, parivāre",
  "tika-vin06t:980_8": "ca avicāritattā. Yadi evaṃ tattha aṅgesu “anaññapariṇatatā”ti vattabbanti ce? Na",
  "tika-vin06t:980_9": "vattabbaṃ, atthato siddhattā. Pariṇatasikkhāpadadvayasiddhito, pariṇatasaññito, āpattisambhavato",
  "tika-vin06t:980_10": "ca “mayhampi dethā”ti vadati, “vaṭṭatī”ti anuddiṭṭhaṃ, “amhākampi atthī”ti vuttattā",
  "tika-vin06t:980_11": "vaṭṭati. “Saṅghassa pariṇataṃ…pe… āpatti dukkaṭassā”ti ettha “puggalassā”ti na vuttaṃ,",
  "tika-vin06t:980_12": "yato suddhapācittiyavasena āgatattā. “Aññacetiyassā”ti na vuttaṃ saṅghassa acetiyattā,",
  "tika-vin06t:980_13": "tasmāyeva “cetiyassa pariṇataṃ…pe… āpatti dukkaṭassā”ti etthāpi “aññasaṅghassa aññapuggalassā”ti",
  "tika-vin06t:980_14": "na vuttaṃ. “Yato tathā idha ca ‘puggalassa pariṇataṃ…pe… āpatti dukkaṭassā’ti ettha",
  "tika-vin06t:980_15": "ca ‘attanopī’ti kiñcāpi na vuttaṃ, tathāpi sambhavatī”ti vadanti. Taṃ pana idha attano",
  "tika-vin06t:980_16": "pariṇāmanādhikārattā imassa sikkhāpadassa na vuttanti eke. Tatuttarisikkhāpade “aññassatthāyā”ti",
  "tika-vin06t:980_17": "padaṃ viyāti eke. Taṃ na, ettha puggalapariṇāmanasikkhāpade avuttattā. Dhammasiritthero panāha –",
  "tika-vin06t:981": "“Attano aññato lābhaṃ, saṅghassaññassa vā nataṃ;",
  "tika-vin06t:982": "Pariṇāmeyya nissaggi, pācittiyampi dukkaṭa”nti.",
  "tika-vin06t:983_0": "Tassattho – saṅghassa pariṇataṃ attano pariṇāmeyya nissaggiyaṃ. Tadeva aññato pariṇāmeyya",
  "tika-vin06t:983_1": "pācittiyaṃ. Aññassa pariṇataṃ attano vā parassa vā pariṇāmeyya dukkaṭanti, tasmā",
  "tika-vin06t:983_2": "aññātakaviññattiādīsu vuttāpattisambhavato idha pariṇatadvaye “attano”ti padaṃ na",
  "tika-vin06t:983_3": "vuttaṃ. Tasmiñhi vutte dukkaṭamattappasaṅgo siyā, avutte panetesu vuttāpattīnaṃ yathāgamamaññatarā",
  "tika-vin06t:983_4": "ca idha avuttasiddhi dukkaṭañcāti dve āpattiyo ekato hontīti vinayadharānaṃ anavasesañāṇassa okāso kato hotīti.",
  "tika-vin06t:984": "Iti tiṃsakakaṇḍaṃ sāramaṇḍaṃ,",
  "tika-vin06t:985": "Alametaṃ vinayassa sāramaṇḍe;",
  "tika-vin06t:986": "Idha niṭṭhitasabbasāramaṇḍaṃ,",
  "tika-vin06t:987": "Vinayavasena punāti sāramaṇḍanti.",
  "tika-vin06t:988": "Pariṇatasikkhāpadavaṇṇanā niṭṭhitā.",
  "tika-vin06t:989": "Niṭṭhito pattavaggo tatiyo.",
  "tika-vin06t:990": "Nissaggiyavaṇṇanā niṭṭhitā.",
  "tika-vin06t:991": "Pācittiyavaṇṇanā",
  "tika-vin06t:992": "5. Pācittiyakaṇḍo",
  "tika-vin06t:993": "1. Musāvādavaggo",
  "tika-vin06t:994": "1. Musāvādasikkhāpadavaṇṇanā",
  "tika-vin06t:995_0": "1. Vādakkhittoti ettha avisesena vādajappavitaṇḍasaṅkhāto tividhopi kathāmaggo “vādo”",
  "tika-vin06t:995_1": "icceva vuttoti veditabbo. Tesu “titthiyehi saddhi”nti vacanato ṭhapetvā vādaṃ “sesā”ti",
  "tika-vin06t:995_2": "vadanti. Chalajātiniggahaṭṭhānakusalatāya kadāci katthaci avajānitvā paṭijānāti,",
  "tika-vin06t:995_3": "tathā pubbe kiñci vacanaṃ paṭijānitvā pacchā avajānāti. Evaṃ vā aññathā vā aññenaññaṃ",
  "tika-vin06t:995_4": "paṭicarati. Evaṃ pavatto sampajānamusā bhāsaṃ paṭissuṇitvā asaccāyanto saṅketaṃ katvā",
  "tika-vin06t:995_5": "visaṃvādento evaṃ so vādakkhitto samāno pācittiyavatthuñca paripūrento vicaratīti",
  "tika-vin06t:995_6": "evamadhippāyo veditabbo. Attano vādeti ettha “sabbe dhammā anattā”ti paṭhamamāraddhe",
  "tika-vin06t:995_7": "attano vāde. “Yaṃ dukkhaṃ tadanattā”ti no samayo. “Sabbe dhammā”ti vutte nibbānampi",
  "tika-vin06t:995_8": "saṅgahaṃ gacchati. “Nibbānaṃ paramaṃ sukha”nti vuttattā pana taṃ na dukkhaṃ. No ṭhānametaṃ",
  "tika-vin06t:995_9": "vijjati. Ayaṃ paravādī “yaṃ dukkhaṃ tadanattā”ti suttaṃ dassetvā siddhantaṃ sambhametvā",
  "tika-vin06t:995_10": "“virodhi viruddho”ti vuttaṃ dosaṃ āropessatīti tasmiṃ paṭhamavāde kañci dosaṃ sallakkhento",
  "tika-vin06t:995_11": "āropite vā dose anāropite vā “nāyaṃ mama vādo”ti taṃ avajānitvā “nibbānantveva sassata”nti,",
  "tika-vin06t:995_12": "“anattā iti nicchayā”ti ca suttaṃ disvā tassa paṭhamavādassa niddosataṃ sallakkhetvā",
  "tika-vin06t:995_13": "“mameva ayaṃ vādo”ti tameva pacchā paṭijānāti. Evaṃ tattha yathāvuttamānisaṃsaṃ sallakkhento",
  "tika-vin06t:995_14": "taṃ paṭijānitvā yadi anattā sabbe dhammā, dhammā eva na te bhavanti. Sabhāvaṃ dhārentīti",
  "tika-vin06t:995_15": "hi “dhammā”ti vuccanti.",
  "tika-vin06t:996_0": "Ayañca atta-saddo sabhāvavācīti evaṃ āropite vā dose anāropite vā dosoti sallakkhetvā",
  "tika-vin06t:996_1": "“nāyaṃ mama vādo”ti tameva paṭhamavādaṃ pacchā avajānāti. Atha so paravādī sapakkhaṃ",
  "tika-vin06t:996_2": "paṭisedhe paṭijānanattāpanayanaṃ. Paṭijānāti patyāssa iti vacanato “paṭiññā aññā",
  "tika-vin06t:996_3": "so nāma te niggaho”ti vutto. Sabhāvātirittaṃ atthaṃ paṭisedhādhippāyato sabhāvato",
  "tika-vin06t:996_4": "atirittaṃ bālaparikappitamattānaṃ sandhāya “anattā sabbe dhammā”ti me paṭiññātakathā,",
  "tika-vin06t:996_5": "sā ca tadavatthāyevāti na me taṃ paṭiññātattāpanayanaṃ atthi, “nāyaṃ mama vādo”ti",
  "tika-vin06t:996_6": "avajānanaṃ pana sabhāvasaṅkhātaṃ attānaṃ sandhāya “anattā sabbe dhammā”ti na vadāmīti",
  "tika-vin06t:996_7": "adhippāyena katanti iminā aññena kāraṇena taṃ pubbe paṭiññātattāpanayanaṃ kāraṇaṃ",
  "tika-vin06t:996_8": "paṭicchādeti. “Anattā sabbeva dhammā”ti na vattabbaṃ “atta-saddassa sabhāvavācittā”ti",
  "tika-vin06t:996_9": "idaṃ kāraṇaṃ paṭicca tena pubbe paṭiññātattāpanayanaṃ kataṃ. Tamaññakāraṇaṃ pacchā",
  "tika-vin06t:996_10": "dassitena aññena kāraṇena paṭicchādetīti adhippāyo.",
  "tika-vin06t:997_0": "Yasmā na kevalaṃ yathādassitanayena so atthameva avajānāti, paṭijānāti ca, kintu",
  "tika-vin06t:997_1": "vacanampi, tasmā aṭṭhakathāyaṃ “jānitabbato”ti paṭhamaṃ kāraṇaṃ vatvā paravādinā",
  "tika-vin06t:997_2": "“yadi jānitabbato aniccaṃ, nibbānaṃ te aniccaṃ siyā”ti vutte “na mayā ‘jānitabbato’ti",
  "tika-vin06t:997_3": "kāraṇaṃ vuttaṃ, ‘jātidhammato’ti mayā vuttaṃ, taṃ tayā badhiratāya aññena sallakkhitantiādīni",
  "tika-vin06t:997_4": "vadatīti adhippāyo. ‘Jānitabbato’ti vatvā puna ‘jātidhammato’tiādīni vadatī”ti vuttaṃ.",
  "tika-vin06t:997_5": "“Avajānitvā puna paṭijānanto taṃ avajānanaṃ iminā paṭicchādeti nāmā”ti likhitaṃ.",
  "tika-vin06t:998": "2. Jānitvā jānantassa cāti jānitvā vā jānantassa vāti atthadvayaṃ dīpetīti.",
  "tika-vin06t:999_0": "3. Apica micchāvācāpariyāpannāti catubbidhamicchāvācāpariyāpannā. Sīhaḷādināmabhedagatāti",
  "tika-vin06t:999_1": "keci, tasmā evaṃ vadato vacanaṃ, taṃsamuṭṭhāpikā cetanāti ubhayaṃ vuttanti mātikāyaṃ",
  "tika-vin06t:999_2": "ubhinnaṃ saṅgahitattā. Vibhaṅge taṃ vacanaṃ yasmā vinā viññattiyā natthi, tasmā “vācasikā",
  "tika-vin06t:999_3": "viññattī”ti viññatti ca dassitā. “Evaṃ vadato vacana”nti lokavohārena vatvā paramatthato",
  "tika-vin06t:999_4": "dassento “taṃsamuṭṭhāpikā vā cetanāti vutta”nti ca vadati. Oḷārikenevāti cetanāsamuṭṭhānavācānaṃ",
  "tika-vin06t:999_5": "sukhumattā visayavaseneva katāti.",
  "tika-vin06t:1000_0": "9. Diṭṭhassa hotīti diṭṭho assa, anena vā upacārajjhānavasena na mayā abyāvaṭo mato,",
  "tika-vin06t:1000_1": "“na mayā pavanto paṭo diṭṭho”tiādiṃ bhaṇantassa ca paramatthasuññataṃ upādāya eva",
  "tika-vin06t:1000_2": "“itthiṃ na passāmi, na ca purisa”nti bhaṇantassa ca na musāvādo.",
  "tika-vin06t:1001": "11. Āpattiṃ āpajjatiyevāti ettha “dubbhāsitāpattī”ti vadanti. Kasmā? “Keḷiṃ kurumāno”ti vuttattā. “Vācā girā…pe… vācasikā viññattī”ti ujukaṃ sandhāya, kāyo na ujuko.",
  "tika-vin06t:1002": "Musāvādasikkhāpadavaṇṇanā niṭṭhitā.",
  "tika-vin06t:1003": "2. Omasavādasikkhāpadavaṇṇanā",
  "tika-vin06t:1004_0": "13. “Puna are patteti puna taṃ ṭhānaṃ parivaṭṭetvā āgate aññasmiṃ are”ti likhitaṃ.",
  "tika-vin06t:1004_1": "Patiṭṭhitārappadesanti bhūmiṃ. Puna areti puna tasmiṃyeva are bhūmiṃ patteti atthoti",
  "tika-vin06t:1004_2": "keci, taṃ na sundaraṃ viya. Jāpitoti parājito, “parājito”ti vā pāṭho. Pāpesīti abhibhavasi.",
  "tika-vin06t:1004_3": "Manāpaṃ bhāsamānassa brāhmaṇassa garuṃ bhāraṃ. Udabbahīti ākaḍḍhīti attho, anādaratthe",
  "tika-vin06t:1004_4": "vā sāmivacanaṃ. Dhanañca naṃ alābhesīti yathā so dhanaṃ alabhi, tathā akāsīti adhippāyo.",
  "tika-vin06t:1005_0": "15. Pubbeti nidāne. Avakaṇṇakanti chinnakaṇṇakanāmaṃ. Javakaṇṇakanti vaṅkakaṇṇakanāmaṃ.",
  "tika-vin06t:1005_1": "Dhaniṭṭhakaṃ dhanavaḍḍhakanāmaṃ, sirivaḍḍhakanāmaṃ kulavaḍḍhakasseva nāmaṃ. Tacchakakammanti",
  "tika-vin06t:1005_2": "khaṇanakammakārā koṭṭhakā, pāsāṇakammakārāti keci. “Muddāti pabbagaṇanā. Gaṇanāti",
  "tika-vin06t:1005_3": "mahāgaṇanā”ti porāṇagaṇṭhipade vuttaṃ. “Madhumehaṃ omeha”nti likhitaṃ. Thūlakāyassa",
  "tika-vin06t:1005_4": "maṃsūpacayoti eke. Yabha methune. Vītarāgatādīhi akkosantopi kileseheva kira akkosati",
  "tika-vin06t:1005_5": "nāma, tathā “sotāpanno”ti akkosanto āpattiyā akkosati nāmāti eke. Liṅgāyattattā accodātādipi liṅgameva jātaṃ.",
  "tika-vin06t:1006": "16. Sabbattha vadetīti uddeso. Bhaṇatīti vitthāro. Vadetīti vā iminā paraviññāpanaṃ dīpeti.",
  "tika-vin06t:1007_0": "26. Aññāpadesavāresu pana “evaṃ vadetī”ti vuttaṃ. Kasmā? Pubbe dassitauddesakkamanidassanatthaṃ.",
  "tika-vin06t:1007_1": "Pubbepi “hīnena hīnaṃ, hīnena ukkaṭṭhaṃ, ukkaṭṭhena hīnaṃ, ukkaṭṭhena ukkaṭṭha”nti",
  "tika-vin06t:1007_2": "jātyādīsu ekekasmiṃ catudhā catudhā dassitauddesakkamassa nidassanaṃ “eva”nti iminā",
  "tika-vin06t:1007_3": "karoti. “Hīnena hīnaṃ vadetī”ti vuttaṭṭhāneyeva hi “evaṃ vadetī”ti vutte so ākāro",
  "tika-vin06t:1007_4": "nidassito hotīti adhippāyo. Aññathā aññāpadesena so ākāro na sambhavatīti āpajjati.",
  "tika-vin06t:1007_5": "Na sambhavati evāti ce? Na, visesakāraṇābhāvā, tattha anāpattippasaṅgato, aniyamaniddesena",
  "tika-vin06t:1007_6": "aniyamatthasambhavato ca. “Santi idhekacce caṇḍālā”tiādinā hi aniyamaniddesena caṇḍālaṃ",
  "tika-vin06t:1007_7": "vā acaṇḍālaṃ vā sandhāya bhaṇantassa āpattīti aniyamattho sambhavatīti adhippāyo.",
  "tika-vin06t:1007_8": "Yadi evaṃ ettakameva vattabbaṃ tāvatā pubbe dassitauddesakkamanidassanasiddhitoti?",
  "tika-vin06t:1007_9": "Na, “vadetī”ti iminā ayojite “eva”nti pade imaṃ nāma ākāraṃ dassetīti anavabodhato.",
  "tika-vin06t:1007_10": "Aññāpadesanayepi paraviññāpaneyeva dukkaṭapācittiyaṃ viyāti niyamanapayojanaṃ vā",
  "tika-vin06t:1007_11": "“vadetī”ti padanti veditabbaṃ. Atha vā attano samīpe ṭhatvā aññaṃ bhikkhuṃ āṇāpento",
  "tika-vin06t:1007_12": "hīnena hīnaṃ vadeti bhaṇati, āpatti pācittiyassa. Sace sayaṃ hīno hīnena hīnaṃ caṇḍālaṃ…pe…",
  "tika-vin06t:1007_13": "pukkusaṃ “pukkuso”ti bhaṇati āpatti vācāya vācāya pācittiyassa, esa nayo aññāpadesavāresupīti",
  "tika-vin06t:1007_14": "yojanā veditabbā. Ayamattho duṭṭhadosesu pariyesitabbo. Aññathā “vadeti bhaṇatī”ti",
  "tika-vin06t:1007_15": "etesaṃ aññataraṃ ubhayattha anaññāpadesavāraaññāpadesavāresu, visesena vā aññāpadesavāresu",
  "tika-vin06t:1007_16": "niratthakaṃ āpajjati vināyeva tena vacanasiliṭṭhatāsambhavato. Attato pāḷiyaṃ avuttattā",
  "tika-vin06t:1007_17": "panettha “sāṇattika”nti vuttanti veditabbaṃ. Tatrāyaṃ padasandhi vadetīti vada itīti.",
  "tika-vin06t:1007_18": "Asammukhā vadantassa dukkaṭaṃ “sammukhā pana sattahipi āpattikkhandhehi vadantassa",
  "tika-vin06t:1007_19": "dukkaṭa”nti andhakaṭṭhakathāyaṃ vuttattā. Davakamyatā nāma keḷi, taṃ dassetuṃ “hasādhippāyatā”ti",
  "tika-vin06t:1007_20": "vuttaṃ. “Asammukhāpi davakamyatāya vadantassa dubbhāsitamevā”ti ācariyā vadanti.",
  "tika-vin06t:1007_21": "Pāpagarahitāya kujjhitvāpi vadantassa dukkaṭaṃ, asammukhā anāpattīti.",
  "tika-vin06t:1008": "Omasavādasikkhāpadavaṇṇanā niṭṭhitā.",
  "tika-vin06t:1009": "3. Pesuññasikkhāpadavaṇṇanā",
  "tika-vin06t:1010": "36-7. “Imassa sutvā amussā”ti pāṭho. “Imesaṃ sutvā”ti na sundaraṃ. Bhedāyapīti bhedāya. Tiṇṇampi bhikkhubhāvatoyeva nipajjanato “bhikkhūnaṃ pesuññe”ti bahuvacanaṃ kataṃ.",
  "tika-vin06t:1011_0": "38-9. “Itthannāmo āyasmā caṇḍālo…pe… pukkusoti bhaṇatī”ti vatvā pesuññaṃ upasaṃharatīti",
  "tika-vin06t:1011_1": "yojanā. Aññathā “pukkusoti bhaṇatī”ti vattabbatā āpajjati. Ettha anupasampannavāro",
  "tika-vin06t:1011_2": "labbhamānopi na uddhaṭo omasavāde dassitanayattā, saṅkhepato ante dassetukāmatāya",
  "tika-vin06t:1011_3": "vā. Tathā hi ante tīṇi dukkaṭāni dassitāni. Tāni pana dassento bhagavā yasmā “upasampannassa",
  "tika-vin06t:1011_4": "sutvā upasampannassa pesuññaṃ upasaṃharatī”ti vuttānaṃ dvinnaṃ padānaṃ aññataravipallāsavasena",
  "tika-vin06t:1011_5": "vā ubhayavipallāsavasena vā pācittiyanti katvā dvepi tāni ekato vuttānīti dassetukāmo,",
  "tika-vin06t:1011_6": "tasmā sabbapaṭhamaṃyeva “upasampanno upasampannassa sutvā upasampannassa pesuññaṃ",
  "tika-vin06t:1011_7": "upasaṃharati, āpatti pācittiyassā”ti āha. “Dvīsu panetesu yasmā pārājikaṃ ajjhāpannopi",
  "tika-vin06t:1011_8": "upasampanno tādisaṃyeva upasampannaṃ khuṃsetukāmo omasati, tādisassa sutvā tādisassa",
  "tika-vin06t:1011_9": "pesuññaṃ upasaṃharati, āpatti pācittiyassa, tasmā ‘upasampanno’ti idaṃ ādipadaṃ sabbattha",
  "tika-vin06t:1011_10": "vutta”nti keci vadanti, taṃ na yuttaṃ, anavasesaāpattiṃ āpannassa puna āpattiyā asambhavato,",
  "tika-vin06t:1011_11": "tasmā kevalaṃ mātikāyaṃ bhikkhupadābhāvatoyeva “bhaṇati upasaṃharatī”ti padānaṃ kārakaniddesābhāve",
  "tika-vin06t:1011_12": "asambhavato eva taṃ ādipadaṃ vuttanti veditabbaṃ. Idaṃ pāḷilesābhāvato anāṇattikameva.",
  "tika-vin06t:1011_13": "“Na piyakamyassa, na bhedādhippāyassā”ti upasaṃharaṇāpekkhaṃ sāmivacanaṃ tuṇhībhūtassa",
  "tika-vin06t:1011_14": "vacanappayojanābhāvato, tena vuttaṃ “pāpagarahitāya bhaṇantassa anāpattī”ti.",
  "tika-vin06t:1012": "Pesuññasikkhāpadavaṇṇanā niṭṭhitā.",
  "tika-vin06t:1013": "4. Padasodhammasikkhāpadavaṇṇanā",
  "tika-vin06t:1014_0": "45-6. Sabbametaṃ padaso dhammo nāmāti ettha dhammo nāma buddhabhāsitoti evaṃ sambandho.",
  "tika-vin06t:1014_1": "Akkharasamūhoti asamattapade. Paccekabuddhabhāsitaṃ buddhabhāsite eva. Anupāsakagahaṭṭhehi",
  "tika-vin06t:1014_2": "bhāsito isibhāsitādisaṅgahaṃ gacchatīti veditabbaṃ. Katthaci potthake “devatābhāsito”ti",
  "tika-vin06t:1014_3": "padaṃ natthi, yattha atthi, sā pāḷi. Gāthābandhepi ca esa nayoti ekameva akkharaṃ",
  "tika-vin06t:1014_4": "vatvā ṭhānaṃ labbhati eva. “Evaṃ me suta”ntiādisuttaṃ bhaṇāpiyamāno ekāraṃ vatvā",
  "tika-vin06t:1014_5": "tiṭṭhati ce, anvakkharena pācittiyaṃ, aparipuṇṇapadaṃ vatvā ṭhite anubyañjanena.",
  "tika-vin06t:1014_6": "Padesu ekaṃ paṭhamapadaṃ virujjhati ce, anupadena pācittiyaṃ. Aṭṭhakathānissitoti",
  "tika-vin06t:1014_7": "aṭṭhakathānissitavasena ṭhito. Pubbe pakatibhāsāya vuttaṃ aṭṭhakathaṃ sandhāya. Pāḷinissitoti",
  "tika-vin06t:1014_8": "pāḷiyaṃ evāgato. Maggakathādīnipi pakaraṇāni.",
  "tika-vin06t:1015_0": "48. Upacāranti dvādasahatthaṃ. “Opātetīti ekato bhaṇati samāgacchatī”ti likhitaṃ.",
  "tika-vin06t:1015_1": "Kiñcāpi apalāladamanampi sīlupadesopi bhagavato kāle uppanno, atha kho tesu yaṃ yaṃ",
  "tika-vin06t:1015_2": "buddhavacanato āharitvā vuttaṃ, taṃ tadeva āpattivatthu hotīti viññāpanatthaṃ mahāaṭṭhakathāyaṃ",
  "tika-vin06t:1015_3": "“vadantī”ti vacanehi sithilaṃ kataṃ. Buddhavacanato āharitvā vuttassa bahulatāya",
  "tika-vin06t:1015_4": "tabbahulanayena tesu āpatti vuttā, tasmā mahāpaccariyaṃ tassādhippāyo pakāsitoti",
  "tika-vin06t:1015_5": "attho. “Sabbesameva vacananti apare”ti vuttaṃ. Sace ācariyo ṭhito nisinnānaṃ pāṭhaṃ",
  "tika-vin06t:1015_6": "deti, “na ṭhito nisinnassa dhammaṃ desessāmī”ti vuttāpattiṃ nāpajjatīti eke. Tesampi",
  "tika-vin06t:1015_7": "pāṭhadānaṃ dhammadesanato na aññanti taṃ na yuttaṃ, chattapāṇikādīnaṃ pāṭhadānena",
  "tika-vin06t:1015_8": "anāpattippasaṅgato, āpattibhāvo ca siddho. Vuttañhetaṃ –",
  "tika-vin06t:1016": "“Ubho atthaṃ na jānanti, ubho dhammaṃ na passare;",
  "tika-vin06t:1017": "Yo cāyaṃ mantaṃ vāceti, yo cādhammenadhīyatī”ti. ;",
  "tika-vin06t:1018_0": "Ettha adhīyatīti attho, tasmā pāṭhadānampi dhammadesanāva. Sekhiyaṭṭhakathāyaṃ “dhammaparicchedo",
  "tika-vin06t:1018_1": "panettha padasodhamme vuttanayena veditabbo”ti vuttaṃ, tasmā ayameva dhammo sabbattha",
  "tika-vin06t:1018_2": "dhammapaṭisaṃyuttasikkhāpadesu veditabbo. Yadi evaṃ saṅkhārabhāsādivasena cittadhammaṃ",
  "tika-vin06t:1018_3": "desentassa sekhiyavasena anāpatti siyā, tato chapakajātakavirodho. Tattha mantānaṃ",
  "tika-vin06t:1018_4": "bāhiraganthattāti ce? Na, tadadhippāyājānanato. Ayañhi tattha adhippāyo “bāhirakaganthasaṅkhātampi",
  "tika-vin06t:1018_5": "mantaṃ ucce āsane nisinnassa vācetuṃ me bhikkhave amanāpaṃ, pageva dhammaṃ desetu”nti.",
  "tika-vin06t:1018_6": "“Tadāpi me, bhikkhave, amanāpaṃ nīce āsane nisīditvā ucce āsane nisinnassa mantaṃ",
  "tika-vin06t:1018_7": "vācetuṃ, kimaṅgaṃ pana etarahi…pe… dhammaṃ desetu”nti hi ayaṃ pāḷi yathāvuttameva",
  "tika-vin06t:1018_8": "adhippāyaṃ dīpeti, na aññaṃ. Teneva “mantaṃ vācetuṃ dhammaṃ desetu”nti vacanabhedo",
  "tika-vin06t:1018_9": "kato. Aññathā ubhayattha “dhammaṃ desetu”micceva vattabbanti.",
  "tika-vin06t:1019_0": "Mayā saddhiṃ mā vadātiādimhi pana anugaṇṭhipade evaṃ vutto “sace bhikkhu sāmaṇerena",
  "tika-vin06t:1019_1": "saddhiṃ vattukāmo, tathā sāmaṇeropi bhikkhunā saddhiṃ vattukāmo sahasā opāteti, ‘yebhuyyena",
  "tika-vin06t:1019_2": "paguṇaṃ ganthaṃ bhaṇantaṃ opātetī”tiādīsu viya anāpatti, na hi ettāvatā bhikkhu sāmaṇerassa",
  "tika-vin06t:1019_3": "uddisati nāma hoti. Yasmā mahāaṭṭhakathāyaṃ natthi, tasmāpi yuttamevetaṃ. Sace tattha",
  "tika-vin06t:1019_4": "vicāretvā paṭikkhittaṃ siyā āpatti, kiriyākiriyañca nāpajjati. Kasmā? Yasmā cittena",
  "tika-vin06t:1019_5": "ekato vattukāmo, atha kho naṃ ‘ekato mā vadā’ti paṭikkhipitvāpi ekato vadanto āpajjati.",
  "tika-vin06t:1019_6": "Avattukāmassa sahasā virajjhitvā ekato vadantassa anāpatti, tena vuttaṃ ‘mayā saddhiṃ",
  "tika-vin06t:1019_7": "mā vadāti vutto yadi vadati, anāpattī’ti. Tathāpi ācariyānaṃ matimanuvattantena evarūpesu",
  "tika-vin06t:1019_8": "ṭhānesu yathāvuttanayeneva paṭipajjitabbaṃ. Kasmā? Yasmā mahāaṭṭhakathāyaṃ natthi,",
  "tika-vin06t:1019_9": "natthibhāvatoyeva āpatti. Sace tattha anāpattiavacanaṃ na sambhavati ayamaṭṭhānattā”ti.",
  "tika-vin06t:1020_0": "Tatrāyaṃ vicāraṇā – “mayā saddhiṃ mā vadā”ti vutto yadi vadati, bhikkhuno anāpattīti",
  "tika-vin06t:1020_1": "yuttametaṃ bhikkhuno vattukāmatāyābhāvato, bhāvepi sajjhāyakaraṇādīsu tīsu anāpattito",
  "tika-vin06t:1020_2": "ca. Atha sāmaṇerena byattatāya “mayā saddhiṃ mā vadā”ti vutto bhikkhu abyattatāya",
  "tika-vin06t:1020_3": "vadati, āpatti eva vattukāmatāsabbhāvato. Sahasā ce vadati, anāpatti tadabhāvato.",
  "tika-vin06t:1020_4": "Sace bhikkhu evaṃ “mayā saddhiṃ mā vadā”ti vatvā tena saddhiṃ sayaṃ vadati, āpatti",
  "tika-vin06t:1020_5": "eva. Na hi etaṃ sikkhāpadaṃ kiriyākiriyaṃ. Yadi etaṃ sikkhāpadaṃ kiriyākiriyaṃ bhaveyya,",
  "tika-vin06t:1020_6": "yuttaṃ. Tattha anāpattīti adhippāyo. Mahāpaccariyaṃ imināva adhippāyena “mayā saddhiṃ",
  "tika-vin06t:1020_7": "mā vadā”ti vuttaṃ siyā. Na hi sāmaṇerassa kiriyā idha pamāṇanti, imasmiṃ pana adhippāye",
  "tika-vin06t:1020_8": "vutte atiyuttaṃvāti attho. Akkharattho byañjanattho. Kiñcāpi “yañca padaṃ yañca anupadaṃ",
  "tika-vin06t:1020_9": "yañca anvakkharaṃ yañca anubyañjanaṃ, sabbametaṃ padasodhammo nāmā”ti vuttaṃ, tathāpi",
  "tika-vin06t:1020_10": "“padena vāceti, pade pade āpatti pācittiyassa, akkharāya vāceti, akkharakkharāya",
  "tika-vin06t:1020_11": "āpatti pācittiyassā”ti idameva dvayaṃ yojitaṃ, taṃ kasmāti ce? Padena anupadaanubyañjanānaṃ",
  "tika-vin06t:1020_12": "saṅgahitattā. Vuttañhetaṃ “anupadanti dutiyapādo. Anubyañjananti purimabyañjanena",
  "tika-vin06t:1020_13": "sadisaṃ pacchābyañjana”nti, tasmā anupadekadesamattameva anubyañjananti siddhaṃ.",
  "tika-vin06t:1020_14": "“Akkharānubyañjanasamūho pada”nti ca vuttattā padamattameva vattabbaṃ tena anupadādittayaggahaṇatoti",
  "tika-vin06t:1020_15": "ce? Na vattabbaṃ vacanavisesato. Padena vācento hi pade vā anupade vā anubyañjane",
  "tika-vin06t:1020_16": "vā āpattiṃ āpajjati. Na akkharena. Akkharena vācento pana padādīsu aññatarasmiṃ āpajjati.",
  "tika-vin06t:1020_17": "Na hi “varo varaññū varado varāharo”tiādimhi paṭhamaṃ va-kāraṃ vācento dutiyādiva-kāre",
  "tika-vin06t:1020_18": "opāteti, paṭhamaṃ ro-kāraṃ vācento dutiyaro-kāre opāteti, paṭhamaṃ ra-kāraṃ vācento",
  "tika-vin06t:1020_19": "dutiyara-kāre opāteti, āpatti pācittiyassāti sambhavati. Anubyañjanānulomato sambhavati",
  "tika-vin06t:1020_20": "evāti ce? Na, “pade pade āpatti pācittiyassā”ti iminā viruddhattā. Idañhi vacanaṃ",
  "tika-vin06t:1020_21": "ekasmiṃ pade ekā āpattīti dīpeti. “Rūpaṃ aniccanti vuccamāno rūti opātetī”ti vacanato",
  "tika-vin06t:1020_22": "sakalaṃ pādaṃ vācentassa paṭhamaakkharamatte ekato vutte āpattīti siddhanti ce? Na,",
  "tika-vin06t:1020_23": "“akkharakkharāya āpatti pācittiyassā”ti iminā viruddhattā, tasmā rūti opātetīti vattuṃ",
  "tika-vin06t:1020_24": "asambhavato rū-kārassa yathāvuttadhammapariyāpannabhāvasiddhito taṃ avatvā kevalaṃ",
  "tika-vin06t:1020_25": "akkharāya vācentassa yathāvuttadhammapariyāpannaakkharabhāvadassanatthaṃ “rūpaṃ aniccanti",
  "tika-vin06t:1020_26": "vuccamāno”ti vuttaṃ, vacanasiliṭṭhatāvasena vā anubyañjane vedanāvacanaṃ viyāti veditabbaṃ.",
  "tika-vin06t:1021": "Padasodhammasikkhāpadavaṇṇanā niṭṭhitā.",
  "tika-vin06t:1022": "5. Paṭhamasahaseyyasikkhāpadavaṇṇanā",
  "tika-vin06t:1023_0": "50. “Na sahaseyyaṃ kappetabba”nti bhāvavasena vuttaṃ, kesuci “na sahaseyyā kappetabbā”ti",
  "tika-vin06t:1023_1": "pāṭho, na kappetabbā bhikkhunāti paññattanti adhippāyo. “Apassenaṃ vāti vāyimamañcakameva",
  "tika-vin06t:1023_2": "hotī”ti likhitaṃ. Yaṃ etesaṃ na kappati, taṃ tesampīti upajjhāyādīnaṃ santikaṃ agantvā",
  "tika-vin06t:1023_3": "sahaseyyaṃ kappeyyāti pāṭhaseso.",
  "tika-vin06t:1024_0": "52. “Anupasampanno nāma bhikkhuṃ ṭhapetvā avaseso’ti vuttattā mātugāmo anupasampannoti",
  "tika-vin06t:1024_1": "catuttharattiyaṃ mātugāmo dvepi sahaseyyāpattiyo janetīti apare”ti vuttaṃ, “bhikkhuṃ",
  "tika-vin06t:1024_2": "ṭhapetvā…pe… pannoti pārājikavatthubhūto tiracchānapuriso adhippeto”ti ca, ubhayampi",
  "tika-vin06t:1024_3": "vīmaṃsitabbaṃ. Dutiyasikkhāpade mātugāmo nāmāti manussitthiṃyeva gahetvā yakkhī petī",
  "tika-vin06t:1024_4": "tiracchānagatā pārājikavatthubhūtā na gahitā tesu dukkaṭattā. “Sace pana attanopi",
  "tika-vin06t:1024_5": "sikkhāpade dukkaṭaṃ bhaveyya, atha kasmā paṭhamasikkhāpade pācittiya”nti ca vuttaṃ.",
  "tika-vin06t:1024_6": "“Aparikkhitte pamukhe anāpattī”ti sīhaḷaṭṭhakathāvacanaṃ, tassatthaṃ dīpetuṃ andhakaṭṭhakathāyaṃ",
  "tika-vin06t:1024_7": "“bhūmiyaṃ vinā jagatiyā pamukhaṃ sandhāya kathita”nti vuttaṃ. Puna vasatīti catutthadivase",
  "tika-vin06t:1024_8": "vasati. Bhikkhunipanneti bhikkhumhi nipanne. Sannipatitamaṇḍapaṃ nāma mahāvihāre",
  "tika-vin06t:1024_9": "sannipātaṭṭhānaṃ. “Tīṇi ca divasāni dukkaṭakhette vasitvā catutthe divase sahaseyyāpattipahonake",
  "tika-vin06t:1024_10": "sayati, pācittiyevā”ti ekacce vadanti kira, taṃ na yuttaṃ.",
  "tika-vin06t:1025": "Paṭhamasahaseyyasikkhāpadavaṇṇanā niṭṭhitā.",
  "tika-vin06t:1026": "6. Dutiyasahaseyyasikkhāpadavaṇṇanā",
  "tika-vin06t:1027_0": "55. “Atha kho te manussā”ti ca “te addhikā”ti ca pāṭho. “Ekaratta”ntipi atthi, so",
  "tika-vin06t:1027_1": "na sundaro. Paṇḍake pāḷiyaṃ dukkaṭassa vuttattā “ubhatobyañjanehi mūlāpattīti dissatī”ti,",
  "tika-vin06t:1027_2": "“animittādayo itthiyovā”ti ca vadanti ubhatobyañjanake vuttaṃ viya. Kiñcāpi matitthī",
  "tika-vin06t:1027_3": "pārājikavatthu hoti, anupādinnapakkhe ṭhitattā pana idha āpattiṃ na karoti. Pārājikāpattiṭṭhānañcettha na oloketabbaṃ.",
  "tika-vin06t:1028": "Dutiyasahaseyyasikkhāpadavaṇṇanā niṭṭhitā.",
  "tika-vin06t:1029": "7. Dhammadesanāsikkhāpadavaṇṇanā",
  "tika-vin06t:1030_0": "66. “Viññū paṭibalā”ti vacanato aviññū itthiyāpi desentassa anāpatti. Idha yakkhīādayo",
  "tika-vin06t:1030_1": "manussitthī viya anoḷārikattā dukkaṭavatthukā jātā. Tiracchānagatamanussaviggahitthiyā",
  "tika-vin06t:1030_2": "paṭibalatāya vuttattā itarāpi dukkaṭavatthuyevāti eke. “Mātugāmāyā”ti liṅgavipallāsena",
  "tika-vin06t:1030_3": "vuttaṃ. “Aṭṭhakathādipāṭhaṃ ṭhapetvā damiḷādinā yathāruci kathetuṃ labhati kirā”ti",
  "tika-vin06t:1030_4": "likhitaṃ, yathā yakkhīādayo dukkaṭavatthukā jātā, tathā purisaviggahaṃ gahetvā ṭhitena",
  "tika-vin06t:1030_5": "yakkhādinā saddhiṃ ṭhitassa mātugāmassa dhammaṃ desento dukkaṭaṃ anāpajjitvā kasmā",
  "tika-vin06t:1030_6": "pācittiyamāpajjatīti ce? Īsakampi dutiyapakkhaṃ abhajanato. Manussamātugāmopi na",
  "tika-vin06t:1030_7": "dutiyo, pageva yakkhādayoti. Na dutiyāniyate tassa dutiyattāti ce? Na tattha duṭṭhullavācāpekkhā",
  "tika-vin06t:1030_8": "dutiyatā, kintu nisajjāpekkhā, idha ca na nisajjamattaṃ, kintu desanā idhādhippetā.",
  "tika-vin06t:1030_9": "Sā ca nipajjanato oḷārikā, tasmā asamatthanidassanaṃ.",
  "tika-vin06t:1031": "Dhammadesanāsikkhāpadavaṇṇanā niṭṭhitā.",
  "tika-vin06t:1032": "8. Bhūtārocanasikkhāpadavaṇṇanā",
  "tika-vin06t:1033_0": "67. “Catutthapārājikavatthu ca idañca ekamevā”ti vuttaṃ, na yuttaṃ. Kasmā? Tattha",
  "tika-vin06t:1033_1": "“moghapurisā”ti vuttattā. Te ariyamissakā na hontīti dvepi ekasadisānīti mama takko.",
  "tika-vin06t:1033_2": "“Ariyāpi paṭijāniṃsu, tesampi abbhantare vijjamānattā uttarimanussadhammassā”ti likhitaṃ.",
  "tika-vin06t:1033_3": "“Sabbepi bhūtaṃ bhagavāti puthujjanaariyānaṃ uttarimanussadhammassa ārocitattā ‘bhūta’nti",
  "tika-vin06t:1033_4": "vuttaṃ, na attano uttarimanussadhammaṃ sandhāyāti apare”ti vuttaṃ.",
  "tika-vin06t:1034": "77. Pubbe avuttehīti catutthapārājike avuttehīti.",
  "tika-vin06t:1035": "Bhūtārocanasikkhāpadavaṇṇanā niṭṭhitā.",
  "tika-vin06t:1036": "9. Duṭṭhullārocanasikkhāpadavaṇṇanā",
  "tika-vin06t:1037_0": "78-80. “Teneva hatthena upakkamitvā asuciṃ mocesī”ti pāṭho sampatipāṭho sundaro.",
  "tika-vin06t:1037_1": "Apaloketvāva kātabbā. No ce, pāḷiyaṃyeva vuttaṃ siyā. “Ottappenā”ti vattabbe ruḷhīvasena",
  "tika-vin06t:1037_2": "paresu “hirottappenā”ti vuttaṃ. Mahāaṭṭhakathāyaṃ uttānattā na vuttaṃ, pācittiyāsambhavadassaneneva",
  "tika-vin06t:1037_3": "hi dukkaṭanti siddhaṃ.",
  "tika-vin06t:1038_0": "83. Tattha “kamma”nti vuttaajjhācārepi pariyāpannattā taṃ tassa daṇḍakammavatthu.",
  "tika-vin06t:1038_1": "“Tattha kammaṃ āpanno”ti pubbepi likhitaṃ. Mahāaṭṭhakathāyaṃ “attakāmaṃ āpanno”ti",
  "tika-vin06t:1038_2": "pāṭho, “ayameva gahetabbo”ti vadanti, vīmaṃsitabbaṃ.",
  "tika-vin06t:1039": "Duṭṭhullārocanasikkhāpadavaṇṇanā niṭṭhitā.",
  "tika-vin06t:1040": "10. Pathavīkhaṇanasikkhāpadavaṇṇanā",
  "tika-vin06t:1041_0": "86. Kaṭasakkharā setamattikā viya mudukā sakkharajāti. “Akatapabbhāreti avalañjitabbaṭṭhānadassanatthaṃ",
  "tika-vin06t:1041_1": "vutta”nti likhitaṃ. “Anovassakaṭṭhānadassanattha”nti vattabbaṃ. Mūsikukkuranti mūsikāhi",
  "tika-vin06t:1041_2": "uddhaṭapaṃsu. Suddhacittāti kiñcāpi “evaṃ pavaṭṭite pathavī bhijjissatī”ti jānanti,",
  "tika-vin06t:1041_3": "no pana ce pathavībhedatthikā, suddhacittā nāma honti. Paṃsuādayo dve koṭṭhāsā āpattikarā.",
  "tika-vin06t:1041_4": "Keci “sabbacchannādīsu upaḍḍhe dukkaṭassa vuttattā sace dukkaṭaṃ, yutta”nti vadanti.",
  "tika-vin06t:1041_5": "Tattha yuttaṃ tādisassa vatthuno sambhavā, idha pana jātapathavī ca ajātapathavī",
  "tika-vin06t:1041_6": "cāti dveyeva vatthūni, tasmā dvinnaṃ ekena bhavitabbanti na yuttaṃ. Etthāpi dukkaṭavacanaṃ",
  "tika-vin06t:1041_7": "atthīti ce? Taṃ pana saññāvasena, na vatthuvasenāti na yuttameva.",
  "tika-vin06t:1042_0": "87. Aggiṃ kātuṃ vaṭṭatīti ettha ettāvatā usumaṃ gaṇhāti, tasmā vaṭṭatīti keci. Evaṃ",
  "tika-vin06t:1042_1": "sati pathaviyā aggimhi kate dūratopi bhūmi uṇhā hoti, tattakaṃ kopetabbaṃ siyā, na",
  "tika-vin06t:1042_2": "ca kappati, tasmā yasmiṃ ṭhāne patati, taṃ so aggi ḍahati, tasmā vaṭṭatīti eke. Aḍahitepi",
  "tika-vin06t:1042_3": "“adaḍḍhāya pathaviyā aggiṃ ṭhapetuṃ na vaṭṭatī”ti vuttattā attanā pātanāyeva doso",
  "tika-vin06t:1042_4": "patite upadāheti veditabbaṃ.",
  "tika-vin06t:1043": "Pathavīkhaṇanasikkhāpadavaṇṇanā niṭṭhitā.",
  "tika-vin06t:1044": "Samatto vaṇṇanākkamena musāvādavaggo paṭhamo.",
  "tika-vin06t:1045": "2. Bhūtagāmavaggo",
  "tika-vin06t:1046": "1. Bhūtagāmasikkhāpadavaṇṇanā",
  "tika-vin06t:1047_0": "89. Pharasuṃ niggahetuṃ asakkontoti dassitabhāvaṃ jānāpeti. Kasmā ayaṃ pharasuṃ uggirīti",
  "tika-vin06t:1047_1": "ce? Manussānantiādi tassa parihāro. “Ākoṭesi chindīti ca vacanato rukkhadevatānaṃ",
  "tika-vin06t:1047_2": "hatthāni chijjanti, na cātumahārājikādīnaṃ viya acchejjānī”ti vadanti.",
  "tika-vin06t:1048_0": "90-92. Bhavanti ahuvuñcāti dvikāliko bhūtasaddo. Yadi bījato nibbattena bījaṃ dassitaṃ,",
  "tika-vin06t:1048_1": "tadeva santakaṃ yadidaṃ. Sova kukkuṭo maṃsimakkhitoti ayameva hi parihāro. Aṭṭhakathāsupi",
  "tika-vin06t:1048_2": "hi “bīje bījasaññī”ti likhitaṃ. Yaṃ bījaṃ bhūtagāmo nāma hoti, tasmiṃ bīje bhūtagāmabījeti",
  "tika-vin06t:1048_3": "yojetvā. Amūlakattā kira sampuṇṇabhūtagāmo na hoti, “samūlapatto eva hi bhūtagāmo",
  "tika-vin06t:1048_4": "nāmā”ti kāraṇaṃ vadanti. “Abhūtagāmamūlattāti bhūtagāmato anuppannattā abhūtagāmamūlaṃ,",
  "tika-vin06t:1048_5": "bhūtagāmassa amūlakattā vā. Na hi tato añño bhūtagāmo uppajjatī”ti dvidhāpi likhitaṃ.",
  "tika-vin06t:1048_6": "Piyaṅgu asanarukkho vaḍḍhanattaco khajjaphalo, “pītasālo”tipi vuccati. Amūlakabhūtagāme",
  "tika-vin06t:1048_7": "saṅgahaṃ gacchatīti nāḷikerassevāyaṃ. Ghaṭapiṭṭhijātattā, bījagāmānulomattā ca dukkaṭavatthu.",
  "tika-vin06t:1048_8": "Na vāsetabbaṃ “durūpaciṇṇattā”ti likhitaṃ, “yesaṃ rukkhānaṃ sākhā ruhatīti vacanato",
  "tika-vin06t:1048_9": "yesaṃ na ruhati, tesaṃ sākhāya kappiyakaraṇakiccaṃ natthīti siddha”nti vuttaṃ. Muddatiṇanti",
  "tika-vin06t:1048_10": "tassa nāmaṃ. “Muñjatiṇanti pāṭho”ti likhitaṃ.",
  "tika-vin06t:1049_0": "Samaṇakappehīti samaṇavohārehi, tasmā vattabbaṃ bhikkhunā “kappiyaṃ karohī”ti. Tassa",
  "tika-vin06t:1049_1": "āṇattiyā karontenāpi sāmaṇerādinā “kappiya”nti vatvāva aggiparijitaṃ kātabbanti siddhaṃ.",
  "tika-vin06t:1049_2": "Aggiparijitādīni viya kappiyattā abījanibbaṭṭabījānipi “pañcahi samaṇakappehī”ti",
  "tika-vin06t:1049_3": "ettha paviṭṭhāni, yathālābhato vā samaṇakappavacanaṃ gahetabbaṃ. “Kappiya’nti vattukāmo",
  "tika-vin06t:1049_4": "‘kappa’nti ce vadati, ‘vaṭṭatī’ti vadantī”ti vuttaṃ. “Kappiya’nti vacanaṃ sakasakabhāsāyapi",
  "tika-vin06t:1049_5": "vaṭṭatī”ti vadanti. “Kappiyanti vatvā”ti vuttattā bhikkhunā ‘kappiyaṃ’icceva vattabbaṃ,",
  "tika-vin06t:1049_6": "“itarena pana yāya kāyaci bhāsāyā”ti vadanti, vīmaṃsitabbaṃ. “Ucchuṃ kappiyaṃ karissāmīti",
  "tika-vin06t:1049_7": "dāruṃ vijjhatī”ti vacanato kappiyaṃ kātabbaṃ sandhāya viraddheti vuttaṃ hoti, ācariyā",
  "tika-vin06t:1049_8": "pana “kappiyaṃ kāretabbaṃ sandhāya kappiyanti sitthādiṃ kāreti, vaṭṭatī”ti vadanti,",
  "tika-vin06t:1049_9": "tassa kāraṇaṃ vadantā kātuṃ vaṭṭanabhāveneva virajjhitvā katepi kappiyaṃ jātaṃ. Yadi",
  "tika-vin06t:1049_10": "na vaṭṭeyya, sitthādimhi kate na vaṭṭeyyāti, upaparikkhitabbaṃ. Uṭṭhitasevālaghaṭaṃ",
  "tika-vin06t:1049_11": "ātape nikkhipituṃ vaṭṭati, vikopetukāmatāya sati dukkaṭaṃ yuttaṃ viya. “Puppharajjubhājanagatikā,",
  "tika-vin06t:1049_12": "tasmā na vaṭṭati. Nāḷe vā baddhapupphakalāpe nāḷasmiṃ katepi vaṭṭati tasmiṃ pupphassa",
  "tika-vin06t:1049_13": "atthitāyā”ti vadanti. Porāṇagaṇṭhipade “bījagāmena bhūtagāmo dassito anavasesapariyādānattha”nti vuttaṃ.",
  "tika-vin06t:1050": "Bhūtagāmasikkhāpadavaṇṇanā niṭṭhitā.",
  "tika-vin06t:1051": "2. Aññavādakasikkhāpadavaṇṇanā",
  "tika-vin06t:1052": "98-9. Aññaṃ vadatīti aññavādakaṃ, “vacanaṃ kareyyā”ti likhitaṃ. “Tuṇhībhūtassetaṃ nāma”nti pāṭho. Ugghātetukāmoti samohanitukāmo, antarāyaṃ kattukāmoti porāṇā.",
  "tika-vin06t:1053": "100. “Sudiṭṭho bhante, na paneso kahāpaṇotiādīsu anāropite dukkaṭena musāvādapācittiyaṃ, aropite pācittiyadvayaṃ hotī”ti vadanti, vīmaṃsitabbaṃ.",
  "tika-vin06t:1054_0": "102. Adhammena vā vaggena vā na kammārahassa vāti ettha “mayi vutte maṃ vā aññaṃ",
  "tika-vin06t:1054_1": "vā saṅgho adhammena vā kammaṃ, vaggena vā kammaṃ karissati, na kammārahassa vā me,",
  "tika-vin06t:1054_2": "aññassa vā kammaṃ karissatī”ti na kathetīti yojetabbaṃ.",
  "tika-vin06t:1055": "Aññavādakasikkhāpadavaṇṇanā niṭṭhitā.",
  "tika-vin06t:1056": "3. Ujjhāpanakasikkhāpadavaṇṇanā",
  "tika-vin06t:1057": "103. “Chandāyā”ti akkharakkharāyātiādi viya liṅgavipallāsena vuttaṃ, chandatthanti vā attho. Yesaṃ senāsanāni paññapeti, tesaṃ attani chandatthanti adhippāyo.",
  "tika-vin06t:1058_0": "106. Anupasampannantiādīsu karaṇattho gahetabbo. Aññaṃ anupasampannanti aññena anupasampannena.",
  "tika-vin06t:1058_1": "Tassa vāti anupasampannassa. “Sammutikāle pañcaṅgavirahādayo asammatā nāmā”ti, “upasampannena",
  "tika-vin06t:1058_2": "laddhasammuti sikkhāpaccakkhānena vinassatī”ti ca vuttaṃ. Saṅghenāti sabbena saṅghena",
  "tika-vin06t:1058_3": "kammavācāya assāvetvā “taveso bhāro”ti kevalaṃ āropitabhāro. Kevala-saddo hettha",
  "tika-vin06t:1058_4": "kammavācāya assāvitabhāvamattameva dīpeti. Sayamevāti itaresaṃ bhikkhūnaṃ anumatiyā.",
  "tika-vin06t:1058_5": "Abhūtena khīyanakassa ādikammikassa kathaṃ anāpattīti ce? Iminā sikkhāpadena. Musāvāde",
  "tika-vin06t:1058_6": "āpattiyeva dve pācittiyo vuttā viya dissanti pubbapayoge rukkhādichindanādīsu viya, vicāretabbaṃ.",
  "tika-vin06t:1059": "Ujjhāpanakasikkhāpadavaṇṇanā niṭṭhitā.",
  "tika-vin06t:1060": "4. Paṭhamasenāsanasikkhāpadavaṇṇanā",
  "tika-vin06t:1061_0": "110. “Evañcidaṃ bhagavatā bhikkhūnaṃ sikkhāpadaṃ paññattaṃ hotī”ti vacanato, parivāre",
  "tika-vin06t:1061_1": "“ekā paññatti, ekā anupaññattī”ti vacanato ca idha atthi anupaññattīti siddhaṃ. Kiñcāpi",
  "tika-vin06t:1061_2": "siddhaṃ, “evañca pana, bhikkhave, imaṃ sikkhāpadaṃ uddiseyyāthā”tiādinā pana paññattiṭṭhānaṃ",
  "tika-vin06t:1061_3": "na paññāyati, kevalaṃ “anujānāmi, bhikkhave, aṭṭhamāse…pe… nikkhipitu”nti ettakameva",
  "tika-vin06t:1061_4": "vuttaṃ, taṃ kasmāti ce? Paṭhamapaññattiyaṃ vuttanayeneva vattabbato avisesattā na",
  "tika-vin06t:1061_5": "vuttaṃ. Yadi evaṃ kā ettha anupaññattīti? Ajjhokāseti. Ayamanupaññatti paññattiyampi",
  "tika-vin06t:1061_6": "atthīti ce? Atthi, taṃ pana okāsamattadīpanaṃ, dutiyaṃ cātuvassikamāsasaṅkhātakāladīpanaṃ.",
  "tika-vin06t:1061_7": "Yasmā ubhayampi ekaṃ kālokāsaṃ ekato katvā “ajjhokāse”ti vuttanti dīpento bhagavā",
  "tika-vin06t:1061_8": "“anujānāmi, bhikkhave…pe… nikkhipitu”nti āhāti veditabbaṃ. Teneva mātikāṭṭhakathāyaṃ",
  "tika-vin06t:1061_9": "vuttaṃ “yattha ca yadā ca santharituṃ na vaṭṭati, taṃ sabbamidha ajjhokāsasaṅkhyameva",
  "tika-vin06t:1061_10": "gatanti veditabba”nti. Hemantakālassa anāpattisamayattā idaṃ sikkhāpadaṃ nidānānapekkhanti",
  "tika-vin06t:1061_11": "siddhaṃ, tathā hi ajjhokāsapadasāmatthiyena ayaṃ viseso – vassānakāle ovassakaṭṭhāne",
  "tika-vin06t:1061_12": "ajjhokāse, maṇḍapādimhi ca na vaṭṭati. Hemantakāle pakatiajjhokāse na vaṭṭati, sabbamidha",
  "tika-vin06t:1061_13": "ovassakepi maṇḍapādimhi vaṭṭati, tañca kho yattha himavassena senāsanaṃ na temeti,",
  "tika-vin06t:1061_14": "gimhakāle pakatiajjhokāsepi vaṭṭati, tañca kho akālameghādassaneyevāti ayaṃ viseso",
  "tika-vin06t:1061_15": "“aṭṭha māse”ti ca “avassikasaṅkete”ti ca etesaṃ dvinnaṃ padānaṃ sāmatthiyatopi siddho.",
  "tika-vin06t:1062_0": "Kiñca bhiyyo – aṭṭhakathāyaṃ sandassitavisesova. Cammādinā onaddhako vā navavāyimo",
  "tika-vin06t:1062_1": "vā na sīghaṃ vinassati. Kāyānugatikattāti kāye yattha, tattha gatattā. Saṅghikamañcādimhi",
  "tika-vin06t:1062_2": "kāyaṃ phusāpetvā viharituṃ na vaṭṭatīti dhammasiritthero. “Saṅghikaṃ pana ‘ajjhokāsaparibhogena",
  "tika-vin06t:1062_3": "paribhuñjatha, bhante, yathāsukha’nti dāyakā denti senāsanaṃ, evarūpe anāpattī”ti",
  "tika-vin06t:1062_4": "andhakaṭṭhakathāyaṃ vacanato, idha ca paṭikkhepābhāvato vaṭṭati. “Aññañca evarūpanti",
  "tika-vin06t:1062_5": "apare”ti vuttaṃ. “Pādaṭṭhānābhimukhāti nisīdantassa pādapatanaṭṭhānābhimukhā”ti likhitaṃ.",
  "tika-vin06t:1062_6": "Sammajjantassa pādaṭṭhānābhimukhanti ācariyassa takko.",
  "tika-vin06t:1063_0": "111. “Pāduddhārenāti bahiupacāre ṭhitattā”ti likhitaṃ. Gacchanti, dukkaṭaṃ dhammakathikassa",
  "tika-vin06t:1063_1": "viya. Kasmā na pācittiyaṃ? Pacchā āgatehi vuḍḍhatarehi uṭṭhāpetvā gahetabbato. Dhammakathikassa",
  "tika-vin06t:1063_2": "pana anuṭṭhapetabbattā. “Anāṇattiyā paññattiyampi tassa bhāro”ti vuttaṃ.",
  "tika-vin06t:1064": "112. Pariharaṇeyevāti ettha gahetvā vicāraṇeti dhammasiritthero. Attano santakakaraṇeti upatissatthero. Bījanīpattakaṃ caturassabījanī.",
  "tika-vin06t:1065_0": "113. “Yo bhikkhu vā sāmaṇero vā…pe… lajjī hotī’ti vuttattā alajjiṃ āpucchitvā gantuṃ",
  "tika-vin06t:1065_1": "na vaṭṭatī”ti vadanti. Pāṭhe “kenaci palibuddhaṃ hotī”ti ca aṭṭhakathāyaṃ “palibuddha”nti",
  "tika-vin06t:1065_2": "ca senāsanaṃyeva sandhāya vuttaṃ, tasmā tathāpi atthīti gahetabbaṃ. “Anāpucchaṃ vā”ti pāṭho.",
  "tika-vin06t:1066": "Paṭhamasenāsanasikkhāpadavaṇṇanā niṭṭhitā.",
  "tika-vin06t:1067": "5. Dutiyasenāsanasikkhāpadavaṇṇanā",
  "tika-vin06t:1068_0": "116-7. Ettakameva vuttamaṭṭhakathāsu, tathāpi padaṭṭhādayopi labbhanti eva. Anugaṇṭhipade",
  "tika-vin06t:1068_1": "“aññaṃ attharaṇādi akappiyattā na vutta”nti vuttaṃ. “Mañcaṃ vā pīṭhaṃ vā vihāre vā",
  "tika-vin06t:1068_2": "vihārūpacāre vā’ti imināpi saṃsandanatthaṃ ‘kiñcāpi vutto, atha kho’tiādi āraddha”nti",
  "tika-vin06t:1068_3": "ca vuttaṃ. Upacāramattañcetaṃ “rukkhamūle”ti, tattha vattabbaṃ natthi.",
  "tika-vin06t:1069_0": "118. Anāpucchitvāpi gantuṃ vaṭṭatīti asatiyā gacchatopi anāpatti, āpucchanaṃ pana",
  "tika-vin06t:1069_1": "vattaṃ sañcicca anāpucchato vattabhedadukkaṭattā. Puggalikasenāsane saṅghikaseyyaṃ,",
  "tika-vin06t:1069_2": "saṅghikasenāsane vā puggalikaseyyaṃ attharitvā gacchantassa dukkaṭaṃ yuttaṃ viya.",
  "tika-vin06t:1069_3": "Kasmā? “Seyyāmattameva nasseyyā”ti vuttattā. Idha pana “palibuddhaṃ palibuddho”ti duvidhampi atthi.",
  "tika-vin06t:1070": "Dutiyasenāsanasikkhāpadavaṇṇanā niṭṭhitā.",
  "tika-vin06t:1071": "6. Anupakhajjasikkhāpadavaṇṇanā",
  "tika-vin06t:1072_0": "121. Chabbaggiyesuyeva therā bhikkhūti keci. Pāde dhovitvātiādimhi pavisantassa vā",
  "tika-vin06t:1072_1": "pādadhovanapāsāṇato yāva mañcapīṭhaṃ passāvatthāya nikkhamantassa vā yāva passāvaṭṭhānanti",
  "tika-vin06t:1072_2": "yojanā kātabbā. Evaṃ sante “passāvatthāya nikkhamantassa vā”ti na vattabbaṃ, “passāvaṭṭhānato",
  "tika-vin06t:1072_3": "nikkhamantassa vā”ti vattabbaṃ. Passāvaṭṭhānanti katthaci potthake. Tathā hi mātikāṭṭhakathāyaṃ",
  "tika-vin06t:1072_4": "“pavisantassa pādadhovanapāsāṇato yāva mañcapīṭhaṃ nikkhamantassa mañcapīṭhato yāva",
  "tika-vin06t:1072_5": "passāvaṭṭhānaṃ, tāva upacāro”ti vuttaṃ, tasmā “pāde dhovitvā pavisantassa, passāvatthāya",
  "tika-vin06t:1072_6": "nikkhamantassa ca dvāre nikkhittapādadhovanapāsāṇato, passāvaṭṭhānato ca mañcapīṭha”nti",
  "tika-vin06t:1072_7": "katthaci potthake pāṭho, so apāṭho. Kasmā? Mañcapīṭhānaṃ upacārassa vuttattā. Pavisantassa",
  "tika-vin06t:1072_8": "yāva mañcapīṭhānaṃ upacāro, nikkhamantassa tato paṭṭhāya yāva passāvaṭṭhānaṃ vaccakuṭicaṅkamaṭṭhānanti",
  "tika-vin06t:1072_9": "iminā atthena yathā saṃsandati, tathāvidho pāṭhoti ācariyo.",
  "tika-vin06t:1073": "122. Upacāraṃ ṭhapetvāti idha vuttaupacāraṃ ṭhapetvā. “Dassanasavanūpacārepi santharantassā”ti likhitaṃ.",
  "tika-vin06t:1074": "Anupakhajjasikkhāpadavaṇṇanā niṭṭhitā.",
  "tika-vin06t:1075": "7. Nikkaḍḍhanasikkhāpadavaṇṇanā",
  "tika-vin06t:1076": "126-7. Chasattakoṭṭhakāni vāti ettha dvārakoṭṭhakaṃ adhippetaṃ. “Nikkhamā”ti vacanaṃ sutvāpi attano ruciyā nikkhamati, anāpatti; idha aggisālādi eva upacāroti.",
  "tika-vin06t:1077": "Nikkaḍḍhanasikkhāpadavaṇṇanā niṭṭhitā.",
  "tika-vin06t:1078": "8. Vehāsakuṭisikkhāpadavaṇṇanā",
  "tika-vin06t:1079": "129. “Pamāṇamajjhimassa galappamāṇe dinnatulāpi vehāsakuṭiyevā”ti likhitaṃ, “na sā idha adhippetā”ti vuttaṃ.",
  "tika-vin06t:1080": "Vehāsakuṭisikkhāpadavaṇṇanā niṭṭhitā.",
  "tika-vin06t:1081": "9. Mahallakavihārasikkhāpadavaṇṇanā",
  "tika-vin06t:1082_0": "135. Yāva dvārakosāti dvārasamīpā, yāva bhittīti attho, taṃ suvuttaṃ. Kavāṭavitthārappamāṇoti",
  "tika-vin06t:1082_1": "hatthapāsassādhippetattā, samantā kavāṭavitthārappamāṇaupacārassa gahitattā aparipūraupacārāpi",
  "tika-vin06t:1082_2": "hoti. Ālokaṃ karotīti ālokaṃ sandheti pidhetīti sandhi eva ālokasandhināmakā honti.",
  "tika-vin06t:1082_3": "Vātapānakavāṭalepakamme appaharitaṭṭhānakiccaṃ natthi.",
  "tika-vin06t:1083_0": "136. Iṭṭhakāti chadanakapālāsilādiiṭṭhakā. Chadanūparīti ettha paṭhamaṃ tāva ekavāraṃ",
  "tika-vin06t:1083_1": "aparisesaṃ chādetvā puna chādanadaṇḍake bandhitvā dutiyavāraṃ tatheva chādetabbaṃ.",
  "tika-vin06t:1083_2": "“Tatiyavāracatutthavāre sampatte dve magge adhiṭṭhahitvā tatiyamaggaṃ āṇāpetvā pakkamitabba”nti",
  "tika-vin06t:1083_3": "vuttaṃ, taṃ “punappunaṃ chādāpetī”ti iminā yujjati.",
  "tika-vin06t:1084_0": "Porāṇā pana “paṭhamavāreyeva tayo magge adhiṭṭhātuṃ vaṭṭati, catutthato paṭṭhāya",
  "tika-vin06t:1084_1": "āpatti pācittiyaṃ, catutthalepato paṭṭhāya āpattī”ti vadanti. Tattha chadane vuttavidhinidānena",
  "tika-vin06t:1084_2": "sameti, lepe vuttavidhitikacchedena sameti. Tathāpi so na yuttova. Nidāne, aṭṭhakathāyañca",
  "tika-vin06t:1084_3": "siddhalepattā sabbasovāpi acchanne, channevāpi anekaso pariyāyassa tatiyasseva adhiṭṭhānanti",
  "tika-vin06t:1084_4": "no sametīti ācariyo. “Dve magge”ti, “dve chadane”ti ca “tatiyavārato paṭṭhāya evaṃ",
  "tika-vin06t:1084_5": "chādāpehī’ti āṇāpetvā pakkamitabba”nti ca upatissatthero vadati kira.",
  "tika-vin06t:1085": "Mahallakavihārasikkhāpadavaṇṇanā niṭṭhitā.",
  "tika-vin06t:1086": "10. Sappāṇakasikkhāpadavaṇṇanā",
  "tika-vin06t:1087": "140. Sappāṇakasikkhāpadaṃ uttānatthameva.",
  "tika-vin06t:1088": "Samatto vaṇṇanākkamena bhūtagāmavaggo dutiyo.",
  "tika-vin06t:1089": "3. Ovādavaggo",
  "tika-vin06t:1090": "1. Ovādasikkhāpadavaṇṇanā",
  "tika-vin06t:1091_0": "144. Kathānusārenāti yo bhikkhunovādakatthiko kiṃsīlo kiṃsamācāro katarakulā pabbajitotiādi",
  "tika-vin06t:1091_1": "kathānusārenāti attho. Saggamaggagamanepīti api-saddena mokkhagamanepi. “Lakkhaṇappaṭivedhapaṭisaṃyutto”ti",
  "tika-vin06t:1091_2": "aṭṭhagarudhammānusārena vattabbaṃ dhammakathaṃ sandhāya vuttaṃ.",
  "tika-vin06t:1092_0": "145-147. Nissīmanti vihāre baddhasīmato aññaṃ abaddhasīmaṃ, gāmasīmādinti attho.",
  "tika-vin06t:1092_1": "“Supinantenapī”ti na sabbesanti idha bāhullanayena vuttaṃ. Chabbaggiyā hi keci vīsativassāpi",
  "tika-vin06t:1092_2": "atthi atirekavīsativassāpīti iminā imaṃ majjhimabodhikāle paññattanti viññāyati.",
  "tika-vin06t:1092_3": "“Sīlavā hotī”ti vatvā tassa catubbidhattā idha adhippetasīlameva dassetuṃ “pātimokkhasaṃvarasaṃvuto”tiādi",
  "tika-vin06t:1092_4": "vuttaṃ. Gaṇṭhānugaṇṭhipadesu “satisaṃvarādayo idha nādhippetā, tena vibhaṅgapāṭhaṃ",
  "tika-vin06t:1092_5": "dasseti aṭṭhakathācariyo”ti vuttaṃ. Atthatoti pāḷiatthato. Kāraṇatoti kāraṇūpapattito,",
  "tika-vin06t:1092_6": "aṭṭhakathātoti adhippāyo. Atha vā kāraṇatoti dhammato, tena atthato dhammatoti vuttaṃ",
  "tika-vin06t:1092_7": "hoti. Atha vā atthatoti phalato. “Kāraṇatoti hetuto. Dhammapadampi jātakena sahā”ti",
  "tika-vin06t:1092_8": "likhitaṃ. Pañhaṃ kathetunti “pañhaṃ puṭṭho kathetī”ti ettha bhikkhuniyā puṭṭhena",
  "tika-vin06t:1092_9": "“na jānāmī”ti na sakkā kathetuṃ. “Na kho pana taṃ bhagavanta”nti pāṭho. “Na kho paneta”nti",
  "tika-vin06t:1092_10": "ca likhanti, taṃ na sundaraṃ. “Kāsāyavatthavasanāyā”ti vacanato pārājikāyapi na vaṭṭati.",
  "tika-vin06t:1092_11": "Bhikkhuniyā kāyasaṃsaggameva vuttaṃ. Methunena hi bhikkhunīdūsako hoti.",
  "tika-vin06t:1093_0": "148-9. Bhikkhūnaṃ santike upasampannā nāma parivattaliṅgā, pañcasatā sākiyāniyo vā.",
  "tika-vin06t:1093_1": "“Dhammadesanāpattimocanatthaṃ panā”ti vacanato mātugāmaggahaṇena sabbattha bhikkhunīsaṅgahaṃ",
  "tika-vin06t:1093_2": "gacchatīti siddhaṃ. Bhikkhuniggahaṇena pana mātugāmo tiriyaṃ taraṇasikkhāpade saṅgahito,",
  "tika-vin06t:1093_3": "na aññattha. “Osāretabbā”ti pāḷipāṭho, pāḷi osāretabbāti attho. “Osāretabba”nti aṭṭhakathāpāḷi.",
  "tika-vin06t:1093_4": "Ekasmiṃ ṭhāne vandite dosābhāvato bahūsu ekāya vandite vaṭṭatīti ce? Bhikkhūhi kattabbaṃ",
  "tika-vin06t:1093_5": "natthi, bhikkhuniyāyeva kattabbaṃ, tasmā na vaṭṭati. “Yattha katthaci nisinnāyāti",
  "tika-vin06t:1093_6": "antodvādasahatthe nisinnāyā”ti vadanti. Na nimantitā hutvā gantukāmāti nimantitā",
  "tika-vin06t:1093_7": "hutvā gantukāmā bhikkhū idha nādhippetā, vassaṃ upagantukāmāva adhippetāti attho.",
  "tika-vin06t:1093_8": "Yato panāti bhikkhunīvihārato. Tatthāti bhikkhunīvihāre. Kiñcāpi “ovādadāyakā bhikkhū”ti",
  "tika-vin06t:1093_9": "vacanato ovādadāyakeheva sabhikkhuko āvāso hoti, na sabbehīti āpanno, tathāpi asati",
  "tika-vin06t:1093_10": "bhikkhunovādake ovādasaṃvāsānaṃ atthāya yācanatthāya avassaṃ gantabbattā aññehipi",
  "tika-vin06t:1093_11": "bhikkhūhi sabhikkhukopi sabhikkhuko evāti veditabbo. Sā rakkhitabbāti vassacchedāpatti",
  "tika-vin06t:1093_12": "rakkhitabbā. Kasmā? Āpadāsu hītiādi. “Ayaṃ uposatho cātuddasikoti pucchitabba”nti",
  "tika-vin06t:1093_13": "vuttaṃ, tampi terasiyaṃyeva, etarahi pana bhikkhuniyo cātuddasiyaṃyeva gantvā “kadā",
  "tika-vin06t:1093_14": "ayya uposatho”ti pucchanti. “Jāyāyo vā jāriyo vā”ti adhippāyena vuttaṃ kira. “Gaccheyya",
  "tika-vin06t:1093_15": "ce, āpattī”ti pāṭho. Dve tissoti dvīhi tīhi. Ekato āgatānaṃ vasena “tāhī”ti bahuvacanaṃ",
  "tika-vin06t:1093_16": "vuttanti adhippāyo. “Ekā bhikkhunī vā bahū bhikkhunī vā bahūhi bhikkhunupassayehi",
  "tika-vin06t:1093_17": "ovādatthāya pesitā”ti vacanassa vitthāro “bhikkhunisaṅgho ca ayya bhikkhuniyo cā”tiādinā",
  "tika-vin06t:1093_18": "vutto. “Bhikkhunisaṅgho ca ayya bhikkhuniyo cā’tiādi nānāupassayehi pesitāya vacana”nti",
  "tika-vin06t:1093_19": "ca “aparipuṇṇasaṅghapuggalanānāvāsadutiyavacanavasena pañcakkhattuṃ upasaṅkamanaṃ",
  "tika-vin06t:1093_20": "vutta”nti ca likhitaṃ. Yasmiṃ āvāse pātimokkhuddeso na pavattati, tatthāpi yācanaṃ",
  "tika-vin06t:1093_21": "sampaṭicchitvā punadivase yena paṭiggahitaṃ, tena “natthi koci bhikkhu bhikkhunovādako",
  "tika-vin06t:1093_22": "sammato”tiādi vattabbaṃ. Atthi ce sammato, niddisitabbo. “Sayameva ce sammato, aha’nti",
  "tika-vin06t:1093_23": "vattabba”nti vuttaṃ. Sace sammato vā ovādapaṭiggāhako vā pātimokkhaṃ uddisati, aññena",
  "tika-vin06t:1093_24": "ārocāpetabbanti eke, “attanāpi ārocetuṃ vaṭṭatī”ti ca vadanti. Kesuci potthakesu",
  "tika-vin06t:1093_25": "“ayyānaṃ pavāretī”ti likhitaṃ, evaṃ sati “ayyassa pavāremī”ti vattabbaṃ, potthake natthi.",
  "tika-vin06t:1094": "Ovādasikkhāpadavaṇṇanā niṭṭhitā.",
  "tika-vin06t:1095": "2. Atthaṅgatasikkhāpadavaṇṇanā",
  "tika-vin06t:1096_0": "153. Munātīti jānāti. Antaradhāyatipīti ettha taduttamaṃ ce atthi, taṃ passāmi, yaṃ",
  "tika-vin06t:1096_1": "vicittaṃ vā, tadatthañca. Taggha kāraṇaṃ. Saha uppādamanantarā kiriyā. Yamā ca te",
  "tika-vin06t:1096_2": "manasā katatra netvāti. Yathā pāto siyā pāto bhavaṃ pātova udakato uggantvā ṭhitaṃ,",
  "tika-vin06t:1096_3": "tathā virocamānaṃ aṅgīrasaṃ buddhaṃ passa, na kevalaṃ padumaṃ viya, virocamānaṃ tapantamādiccamivantalikkheti",
  "tika-vin06t:1096_4": "sambandho. Atha vā aṅgīrasaṃ buddhaṃ padumaṃva virocamānaṃ sūriyaṃva tapantaṃ passa",
  "tika-vin06t:1096_5": "buddhaṃ. Yathā pāto siyā phullamavītagandhaṃ kokanudasaṅkhātaṃ padumaṃ passasi, tathā",
  "tika-vin06t:1096_6": "virocamānaṃ aṅgīrasaṃ buddhaṃ passa. Ubhayeneva hi bhagavato kanti dīpitāti katvā",
  "tika-vin06t:1096_7": "dīpitaguṇasubhaṃ buddhaṃ sakkatvā taṃ kantiṃ pūjeyya. Pūjaneyyatopi vītināmeyya iti",
  "tika-vin06t:1096_8": "lakkhaye. “Ekato upasampannāyā”ti pāḷi.",
  "tika-vin06t:1097_0": "156. “Ekato upasampannāna”nti aṭṭhakathāpāṭho. “Abhabbo tva”ntiādivacanato anukampāvasena",
  "tika-vin06t:1097_1": "saddhivihārikādiṃ saṅghikā vihārā nikkaḍḍhāpentassa anāpatti viya dissati. Abhabbo",
  "tika-vin06t:1097_2": "hi thero sañcicca taṃ kātuṃ, gavesitabbāva ettha yuttīti keci. Therena sikkhāpadapaññattito",
  "tika-vin06t:1097_3": "pubbe katanti mama takko.",
  "tika-vin06t:1098": "Atthaṅgatasikkhāpadavaṇṇanā niṭṭhitā.",
  "tika-vin06t:1099": "3. Bhikkhunupassayasikkhāpadavaṇṇanā",
  "tika-vin06t:1100_0": "162. “Ekarattampi vasantī”ti vacanato yattha rattiyaṃ na vasanti, tattha gantvā ovadituṃ",
  "tika-vin06t:1100_1": "vaṭṭatīti eke. Yadi evaṃ saṅketaṭṭhānaṃ gantvā ovadituṃ vaṭṭatīti siddhaṃ. “Tato",
  "tika-vin06t:1100_2": "addhayojaneyeva sabhikkhuko āvāso icchitabbo”ti na vattabbaṃ. Bhikkhunovādako ce",
  "tika-vin06t:1100_3": "addhayojanaṃ gantvā ovaditukāmo hoti, bhikkhunisaṅgho ca addhayojanaṃ gantvā sotukāmo,",
  "tika-vin06t:1100_4": "“vaṭṭatī”ti vattabbaṃ siyā, tañca na vuttaṃ, tasmā na vaṭṭati. Heṭṭhimaparicchedena",
  "tika-vin06t:1100_5": "pana “ekarattampī”ti vuttaṃ. Tato paṭṭhāya upassayaṃ hoti, na upassayasaṅkhepena",
  "tika-vin06t:1100_6": "katamattenāti vuttaṃ hoti. Yattha vāsūpagatā bhikkhuniyo, so upassayasaṅkhyaṃ gacchati,",
  "tika-vin06t:1100_7": "tattha na gantvā ovādo dātabbo. Ekāvāse divā vaṭṭatīti eke, vicāretvā yuttataraṃ gahetabbaṃ.",
  "tika-vin06t:1101": "Bhikkhunupassayasikkhāpadavaṇṇanā niṭṭhitā.",
  "tika-vin06t:1102": "4. Āmisasikkhāpadavaṇṇanā",
  "tika-vin06t:1103_0": "164. “Upasampannaṃ saṅghena asammata”nti pāḷivacanato, “sammatena vā saṅghena vā",
  "tika-vin06t:1103_1": "bhāraṃ katvā ṭhapito”ti aṭṭhakathāvacanato ca aṭṭhahaṅgehi samannāgato sammatena",
  "tika-vin06t:1103_2": "vā vippavasitukāmena “yāvāhaṃ āgamissāmi, tāva te bhāro hotū”ti yācitvā ṭhapito,",
  "tika-vin06t:1103_3": "tassābhāvato saṅghena vā tatheva bhāraṃ katvā ṭhapito aṭṭhahi garudhammehi ovadituṃ",
  "tika-vin06t:1103_4": "labhati, pageva aññena dhammenāti siddhaṃ. “Yo pana bhikkhu asammato bhikkhuniyo",
  "tika-vin06t:1103_5": "ovadeyya, pācittiya”nti pageva bhāraṃ katvā aṭṭhapitaṃ sandhāya vuttanti veditabbaṃ.",
  "tika-vin06t:1103_6": "Abhayagirivāsīnampi idameva mataṃ, anugaṇṭhipade pana imaṃ nayaṃ paṭikkhipitvā “natthi",
  "tika-vin06t:1103_7": "kocī”tiādinā “etarahi ovādako asammato bhikkhunovādako nāmā”ti vatvā “yaṃ pana andhakaṭṭhakathāyaṃ",
  "tika-vin06t:1103_8": "vuttaṃ ‘upasampannaṃ saṅghena kammavācāya asammataṃ, bhikkhusaṅghena pana bhikkhunisaṅghassa",
  "tika-vin06t:1103_9": "anuggahaṃ karotha, bhikkhuniyo ovadatha, bhikkhusaṅghassa ca karotha phāsuvihāranti",
  "tika-vin06t:1103_10": "evaṃ yācitvā ṭhapito bhikkhusaṅghaṃ āpucchitvā, tato so thero bhikkhuniyo ovadati,",
  "tika-vin06t:1103_11": "evarūpaṃ bhikkhusaṅghena asammatanti, tatra vuttanayeneva attho gahetabbo”ti vuttaṃ.",
  "tika-vin06t:1103_12": "Porāṇagaṇṭhipade pana “asammato gāmaṃ ovādatthāya āgatānaṃ bhikkhunīnaṃ vacanaṃ sutvā",
  "tika-vin06t:1103_13": "paṭivacanaṃ dento saṅghānumatiyā, na ñatticatutthenā”ti vuttaṃ, taṃ anugaṇṭhipadamatena",
  "tika-vin06t:1103_14": "sameti, andhakaṭṭhakathāyaṃ vuttavacanaṃ tena sameti, tañca pāḷivacanaṃ, na hi ovādapaṭiggāhako,",
  "tika-vin06t:1103_15": "pātimokkhuddesako vā “pāsādikena sampādetū”ti vacanamattena bhikkhunovādako nāma",
  "tika-vin06t:1103_16": "hoti. Hotīti ce, anupasampannopi tattakena vacanena “bhikkhunovādako hotū”ti vattabbo.",
  "tika-vin06t:1103_17": "Hotīti ce, yaṃ vuttaṃ gaṇṭhānugaṇṭhipadesu “asammato nāma asammatabhāvena ‘bahussuto",
  "tika-vin06t:1103_18": "tvaṃ ovadāhī’ti saṅghena bhāraṃ katvā ṭhapito”ti. Ettha bāhusaccena kiṃ payojanaṃ.",
  "tika-vin06t:1103_19": "Anugaṇṭhipadeyeva “abhayagirivāsī vadatīti sutvā sammatena vā āṇatto ovadituṃ labhatīti",
  "tika-vin06t:1103_20": "dhammasiritthero pacchā anujānātī”ti vuttaṃ. Kiṃ bahukāya. “Pāsādikena sampādetū”ti",
  "tika-vin06t:1103_21": "ettakamattena bhikkhunovādako hoti. Aṭṭhakathāyaṃ “bhāraṃ katvā”ti iminā kiṃ payojanaṃ,",
  "tika-vin06t:1103_22": "tattakampi vattuṃ añño na labhati, tena ca “anujānāmi, bhikkhave, ṭhapetvā bālaṃ",
  "tika-vin06t:1103_23": "gilānaṃ gamikaṃ avasesehi ovādaṃ gahetu”nti ayaṃ pāḷi virujjheyya. Kathaṃ? Tassa",
  "tika-vin06t:1103_24": "hi “na, bhikkhave, ovādo na paccāharitabbo”ti canato sammatāsammatabhāvena natthi",
  "tika-vin06t:1103_25": "kocīti “pāsādikena sampādetū”ti vattabbaṃ siyā, vadanto ca idha paṭhamena āpattiyā",
  "tika-vin06t:1103_26": "kāretabbo hotīti. Hotu asammatattā, akatabhārattā ca. Imassa ca bhikkhunovādakatte",
  "tika-vin06t:1103_27": "imassa khīyanena dukkaṭaṃ siyā, sabbametaṃ aniṭṭhaṃ, tasmā aṭṭhakathāyaṃ “ayamettha",
  "tika-vin06t:1103_28": "bhikkhunovādako nāmā”ti avuttattā tathā bhāraṃ katvā ṭhapito ovadituṃ labhatiyeva, nāññoti ācariyo.",
  "tika-vin06t:1104": "Āmisasikkhāpadavaṇṇanā niṭṭhitā.",
  "tika-vin06t:1105": "5. Cīvaradānasikkhāpadavaṇṇanā",
  "tika-vin06t:1106": "169. Sādiyissasīti pucchā.",
  "tika-vin06t:1107": "Cīvaradānasikkhāpadavaṇṇanā niṭṭhitā.",
  "tika-vin06t:1108": "6. Cīvarasibbanasikkhāpadavaṇṇanā",
  "tika-vin06t:1109_0": "176. Vañcetvāti “tava ñātikāyā”ti avatvā “ekissā bhikkhuniyā”ti ettakameva vatvā,",
  "tika-vin06t:1109_1": "te hi “ekissā”ti vacanaṃ sutvā aññātikāya santakasaññino sibbesuṃ. Imasmiṃ sikkhāpade",
  "tika-vin06t:1109_2": "“cīvaraṃ nāma channaṃ cīvarānaṃ aññataraṃ cīvara”nti ettakameva pāḷi, tena vuttaṃ",
  "tika-vin06t:1109_3": "“cīvaranti yaṃ nivāsetuṃ vā pārupituṃ vā”tiādi. “Vikappanupagaṃ pacchima”nti ca likhitaṃ, so pamādalekho.",
  "tika-vin06t:1110": "Cīvarasibbanasikkhāpadavaṇṇanā niṭṭhitā.",
  "tika-vin06t:1111": "7. Saṃvidhānasikkhāpadavaṇṇanā",
  "tika-vin06t:1112": "181. Tā bhikkhuniyo dūsayiṃsūti vipariṇāmo kātabbo.",
  "tika-vin06t:1113_0": "182-4. Sampadantīti padasā gacchanti. Vuttanayenevāti “sampatanti etthāti sampāto”tiādinā.",
  "tika-vin06t:1113_1": "Padagate upacāro na labbhati, accāsannattā missaṃ viya hotīti. Kukkuṭavassitaparicchinno",
  "tika-vin06t:1113_2": "mahāaṭṭhakathāyaṃ. “Tampi vohārenā”ti likhitaṃ. “Yebhuyyena tathā sanniveso hotīti",
  "tika-vin06t:1113_3": "katvā aṭṭhakathāyaṃ vuttaṃ, tasmā na pamādalekho”ti ca, “ukkaṭṭhaparicchedena vuttaṃ",
  "tika-vin06t:1113_4": "aṭṭhakathāyaṃ, tato uddhaṃ addhayojanalakkhaṇasampattaṃ nāma hotīti gahetabba”nti",
  "tika-vin06t:1113_5": "ca vuttaṃ. “Kappiyabhūmi kirāyaṃ…pe… na vadantī”ti vuttaṃ. Duddasañhettha kāraṇaṃ.",
  "tika-vin06t:1113_6": "Kataraṃ pana tanti? “Gacchāmāti saṃvidahati, āpatti dukkaṭassā”ti vuttaṃ. Tattha",
  "tika-vin06t:1113_7": "“gacchāmā”ti vattamānavacanantañca, amagge bhikkhunupassayādimhi na sambhavatiyeva",
  "tika-vin06t:1113_8": "manussānaṃ antaragharādimhi maggasaṅkhepagamanato, uccāsayanādiuppattiṭṭhānattā ca.",
  "tika-vin06t:1113_9": "Na titthiyaseyyāya vā pabbajitāvāsattā. Dvāreti samīpatthe bhummaṃ, tasmā taṃ dassetuṃ",
  "tika-vin06t:1113_10": "puna “rathikāyā”ti āha. Sesaaṭṭhakathāyaṃ “etthantare saṃvidahitepi bhikkhuno dukkaṭa”nti",
  "tika-vin06t:1113_11": "āgatattā na sameti. “Gāmantare”ti vacanato aññagāmassa upacārokkamane eva āpatti.",
  "tika-vin06t:1113_12": "“Addhayojane”ti vacanato atikkamaneyeva yuttaṃ.",
  "tika-vin06t:1114_0": "185. Raṭṭhabhedeti vilope. Porāṇagaṇṭhipade “tayopi saṅketā kāladivasamaggavasena,",
  "tika-vin06t:1114_1": "tattha pacchimeneva āpattī”ti vuttaṃ. “Iminā maggenā”ti vissajjetvā aññena gacchanti",
  "tika-vin06t:1114_2": "ce, āpattiyevāti attho.",
  "tika-vin06t:1115": "Saṃvidhānasikkhāpadavaṇṇanā niṭṭhitā.",
  "tika-vin06t:1116": "8. Nāvābhiruhanasikkhāpadavaṇṇanā",
  "tika-vin06t:1117_0": "189. Nadiyā kuto gāmantaranti ce? “Yassā nadiyā”tiādimāha. Gāmantaragaṇanāyāti yasmiṃ",
  "tika-vin06t:1117_1": "gāmatitthe āruḷho, taṃ ṭhapetvā aññagāmagaṇanāya. “Mātugāmopi idha saṅgahaṃ gacchatī”ti",
  "tika-vin06t:1117_2": "ācariyassa takko, teneva “ubhayattha ekato upasampannāya dukkaṭaṃ, sikkhamānāya sāmaṇeriyā",
  "tika-vin06t:1117_3": "anāpattī”ti ca na vuttaṃ. Eseva nayo aññesupi evarūpesu.",
  "tika-vin06t:1118_0": "191. “Lokassādamittasanthavavasena keḷipurekkhārā saṃvidahitvā”ti vuttattā akusalacittaṃ",
  "tika-vin06t:1118_1": "lokavajjanti vattabbanti? Na vattabbaṃ, “keḷipurekkhārā”ti vacanaṃ yebhuyyatāya vuttaṃ.",
  "tika-vin06t:1118_2": "Porāṇagaṇṭhipade ca “tīṇi cittāni tisso vedanā”ti vuttaṃ, saṃvidahanakāle vā keḷipurekkhāro",
  "tika-vin06t:1118_3": "bhikkhu saṃvidahati, āpatti bhikkhuno gāmantarokkamane, addhayojanātikkame vā. Kusalacitto",
  "tika-vin06t:1118_4": "vā hoti paccavekkhanto, cetiyādīni vā passanto, abyākatacitto vā hoti kilamathavasena",
  "tika-vin06t:1118_5": "niddāyantoti ticittāni gahitānīti veditabbā.",
  "tika-vin06t:1119": "Nāvābhiruhanasikkhāpadavaṇṇanā niṭṭhitā.",
  "tika-vin06t:1120": "9. Paripācitasikkhāpadavaṇṇanā",
  "tika-vin06t:1121": "192. Ceṭaketi dārake. Taruṇapotaketi porāṇā. “Pāpabhikkhūnaṃ pakkhupacchedāya idaṃ paññattaṃ, tasmā pañca bhojaneyevāpatti vuttā”ti likhitaṃ.",
  "tika-vin06t:1122_0": "194-7. Nipphāditanti viññattiyā na hoti, kintu parikathādīhi, tasmā iminā sikkhāpadena",
  "tika-vin06t:1122_1": "anāpatti, taṃ sandhāya “sabbattha anāpattī”ti vuttaṃ. “Kathānusārena tattha pasīditvā",
  "tika-vin06t:1122_2": "denti, idaṃ paripācitaṃ na hoti, vaṭṭantī”ti paṭhamasikkhāpade vuttattāti dhammasiritthero,",
  "tika-vin06t:1122_3": "upatissatthero pana “itarampi vaṭṭatiyevā”ti āha. Porāṇagaṇṭhipade pana “yasmā devadatto",
  "tika-vin06t:1122_4": "pakatiyā tattha bhikkhuniparipācitaṃ bhuñjati, tasmā imaṃ aṭṭhuppattiṃ nidānaṃ katvā",
  "tika-vin06t:1122_5": "idaṃ sikkhāpadaṃ paññatta”nti vuttaṃ.",
  "tika-vin06t:1123": "Paripācitasikkhāpadavaṇṇanā niṭṭhitā.",
  "tika-vin06t:1124": "10. Rahonisajjasikkhāpadavaṇṇanā",
  "tika-vin06t:1125": "198. “Upanandassa catutthasikkhāpadena cā”ti pāṭho.",
  "tika-vin06t:1126": "Rahonisajjasikkhāpadavaṇṇanā niṭṭhitā.",
  "tika-vin06t:1127": "Samatto vaṇṇanākkamena ovādavaggo tatiyo.",
  "tika-vin06t:1128": "4. Bhojanavaggo",
  "tika-vin06t:1129": "1. Āvasathapiṇḍasikkhāpadavaṇṇanā",
  "tika-vin06t:1130_0": "203-4. Pūgassāti pūgena. Kukkuccāyantoti nissaraṇenettha bhavitabbaṃ, taṃ mayaṃ na",
  "tika-vin06t:1130_1": "jānāmāti sanniṭṭhānassa karaṇavasena “kukkuccāyanto”ti vuccati. Yathā hi āyasmā upāli",
  "tika-vin06t:1130_2": "nayaggāhena “anāpatti āvuso supinantenā”ti āha, tathā theropi “anāpatti gilānassā”ti",
  "tika-vin06t:1130_3": "kasmā na paricchindatīti? Anattādhikārattā vinayapaññattiyā, “nāyaṃ attano okāso”ti",
  "tika-vin06t:1130_4": "paṭikkhittattā, sikkhāpadassa aparipuṇṇattā. Paṭhamapārājikasikkhāpade paripuṇṇaṃ",
  "tika-vin06t:1130_5": "katvā paññatteyeva hi so thero “anāpatti supinantenā”ti āha “aññatra supinantā”ti",
  "tika-vin06t:1130_6": "vuttapadānusārenāti. Yasmā odissa ayāvadattheva dāyakānaṃ pīḷā natthi, tasmā “anodissa",
  "tika-vin06t:1130_7": "yāvadattho”ti vuttaṃ.",
  "tika-vin06t:1131_0": "208. “Antarāmagge ekadivasa’nti ekaṃyeva sandhāya vutta”nti ca “eseva nayoti vuttanayameva",
  "tika-vin06t:1131_1": "dassetuṃ gantvā paccāgacchanto hītiādimāhā”ti ca “suddhacitto hutvā pakatigamaneva",
  "tika-vin06t:1131_2": "bhuñjituṃ labhatī”ti ca “agilānassa gilānasaññino kāyena samuṭṭhātī”ti ca likhitaṃ.",
  "tika-vin06t:1132": "Āvasathapiṇḍasikkhāpadavaṇṇanā niṭṭhitā.",
  "tika-vin06t:1133": "2. Gaṇabhojanasikkhāpadavaṇṇanā",
  "tika-vin06t:1134_0": "209-218. Guḷhapaṭicchannoti apākaṭova. Eko puttenāti ekassekaṃ bhattaṃ “ahaṃ aññena",
  "tika-vin06t:1134_1": "nimantito”ti na vuccati. “Sace ekato gaṇhanti, gaṇabhojanaṃ hotī”ti vuttattā cattāro",
  "tika-vin06t:1134_2": "upāsakā cattāro bhikkhū visuṃ visuṃ nimantetvā hatthapāse ṭhitānaṃ ce denti, gaṇabhojanaṃ",
  "tika-vin06t:1134_3": "hoti evāti eke, taṃ na yuttaṃ viya. “Viññattito pasavane gaṇassa ekato gahaṇe iminā",
  "tika-vin06t:1134_4": "sikkhāpadena āpatti, visuṃ gahaṇe paṇītabhojanasūpodanaviññattīhī”ti likhitaṃ. “Viññattito",
  "tika-vin06t:1134_5": "pasavanaṃ aṭṭhuppattivasena aṭṭhakathāyaṃ anuññātaṃ. Sūpodanādivasena tattha āpatti",
  "tika-vin06t:1134_6": "evā”ti vuttaṃ, taṃ na yuttaṃ. Kasmā? Parivāre eva dvinnaṃ ākārānaṃ āgatattā, tasmā",
  "tika-vin06t:1134_7": "aṭṭhakathāyaṃ “anuññāta”nti duvuttaṃ. Aṭṭhuppattiyaṃyeva pākaṭanti “padabhājane na",
  "tika-vin06t:1134_8": "vutta”nti vattabbaṃ. Ekato gaṇhantīti gahitabhattāpi aññe yāva gaṇhanti, tāva ce",
  "tika-vin06t:1134_9": "tiṭṭhanti, ekato gaṇhantiyeva nāma. “Gacchati ce, anāpattī”ti vadanti.",
  "tika-vin06t:1135_0": "Etthāha – “paṭiggahaṇameva hettha pamāṇa”nti vuttaṃ, atha kasmā pāḷiyaṃ “gaṇabhojanaṃ",
  "tika-vin06t:1135_1": "nāma yattha cattāro…pe… bhuñjanti, etaṃ gaṇabhojanaṃ nāmā”ti vuttanti? Vuccati –",
  "tika-vin06t:1135_2": "yatthāti upayogatthe bhummavacanaṃ. Cattāroti gaṇassa heṭṭhimaparicchedanidassanaṃ.",
  "tika-vin06t:1135_3": "Pañcannaṃ bhojanānanti āpattippahonakabhojananidassanaṃ. Aññatarena bhojanena nimantitāti",
  "tika-vin06t:1135_4": "akappiyanimantananidassanaṃ. Nimantanavaseneva pana gaṇabhojanassa vuttattā “nimantitā",
  "tika-vin06t:1135_5": "bhuñjantīti vutta”nti vuttaṃ. “Aññataraṃ bhojanaṃ viññāpetvā bhuñjantī”ti pana na",
  "tika-vin06t:1135_6": "vuttaṃ aṭṭhuppattiyaṃyeva pākaṭattā. Yaṃ bhuñjantīti evaṃ sambandho veditabbo. Tattha",
  "tika-vin06t:1135_7": "bhuñjantīti paṭiggāhakaniyamavacanaṃ. Na hi appaṭiggahitakaṃ bhikkhū bhuñjanti. Idaṃ",
  "tika-vin06t:1135_8": "vuttaṃ hoti “gaṇassa yato paṭiggahitāhārabhojanahetu pācittiya”nti. Āgantukapaṭṭaṃ",
  "tika-vin06t:1135_9": "moghasuttena sibbitvā ṭhapenti, tattha anuvāte yathā ekatalaṃ hoti, tathā hatthehi",
  "tika-vin06t:1135_10": "ghaṭṭeti. Valetīti āvaṭṭeti. Parivattananti suttaṃ gaṇhantānaṃ sukhaggahaṇatthaṃ",
  "tika-vin06t:1135_11": "suttaparivattanaṃ karoti, paṭṭaṃ sibbantānaṃ sukhasibbanatthaṃ paṭṭaparivattanañca.",
  "tika-vin06t:1135_12": "Navacīvarakārako idhādhippeto, na itaroti. “Bimbisāraṃ āpucchitvā sambhāre kayiramāneyeva",
  "tika-vin06t:1135_13": "kālā atikkantā, pacchā gaṇabhojanasikkhāpade paññatte bhagavantaṃ upasaṅkamitvā pucchī”ti",
  "tika-vin06t:1135_14": "vadanti, aññathā aṭṭhakathāya virujjhanato.",
  "tika-vin06t:1136_0": "220. “Dve tayo ekatoti yepi akappiyanimantanaṃ sādiyitvā”tiādivacanena akappiyanimantanapaccayā",
  "tika-vin06t:1136_1": "eva anāpatti, viññattito āpattiyevāti dīpeti. Animantito catuttho yassa tadetaṃ animantitacatutthaṃ.",
  "tika-vin06t:1136_2": "Esa nayo sabbattha. Pavesetvāti nisīdāpetvā. Cīvaradānasamayaladdhakacatukkaṃ cīvarakārasamayaladdhakacatukkanti",
  "tika-vin06t:1136_3": "evamādīni. Tāni cāti yehi bhojanehi visaṅketo natthi, tāni. Mahāthereti upasampanne.",
  "tika-vin06t:1136_4": "Aṭṭhatvāti ṭhitena nimittaṃ dassitaṃ hoti. Tattha tattha gantvāti rathikādīsu bhikkhusamīpe",
  "tika-vin06t:1136_5": "gantvā. Imasmiṃ pana sikkhāpade katthaci potthake “anujānāmi, bhikkhave, cīvaradānasamaye",
  "tika-vin06t:1136_6": "gaṇabhojanaṃ bhuñjituṃ. Evañcidaṃ bhagavatā bhikkhūna”nti pāṭho dissati. Katthaci",
  "tika-vin06t:1136_7": "“bhuñjitu”nti vatvā “evañca pana, bhikkhave, imaṃ sikkhāpadaṃ uddiseyyāthā”ti pāṭho, ayaṃ sobhano.",
  "tika-vin06t:1137": "Gaṇabhojanasikkhāpadavaṇṇanā niṭṭhitā.",
  "tika-vin06t:1138": "3. Paramparabhojanasikkhāpadavaṇṇanā",
  "tika-vin06t:1139": "221. Adhiṭṭhitāti niccappavattā. Badaracuṇṇasakkarādīhi yojitaṃ badarasāḷavaṃ. Kirakammakārenāti kirassa kammakārena.",
  "tika-vin06t:1140_0": "226. “Vikappetvā gaṇhāhī”ti etthāhu porāṇattherā “bhagavato sammukhā avikappetvā",
  "tika-vin06t:1140_1": "gehato nikkhamitvā rathikāya aññatarassa bhikkhuno santike vikappesi, vikappentena",
  "tika-vin06t:1140_2": "pana ‘mayhaṃ bhattapaccāsaṃ itthannāmassa dammī’ti vattabbaṃ, itarena vattabbaṃ ‘tassa",
  "tika-vin06t:1140_3": "santakaṃ paribhuñja vā yathāpaccayaṃ vā karohī”’ti. Pañcasusahadhammikesūti sammukhā",
  "tika-vin06t:1140_4": "ṭhitassa sahadhammikassa yassa vikappetukāmo, taṃ sahadhammikaṃ adisvā gahaṭṭhassa",
  "tika-vin06t:1140_5": "vā santike, sayameva vā “pañcasu sahadhammikesu itthannāmassa vikappemī”ti vatvā",
  "tika-vin06t:1140_6": "bhuñjitabbanti eke, evaṃ sati thero tasmiṃyeva nisinnova tathā vācaṃ nicchāretvā",
  "tika-vin06t:1140_7": "paṭiggaṇhātīti takko dissati. Mahāpaccariyādīsu pana parammukhā vikappanāva vuttā,",
  "tika-vin06t:1140_8": "sā “tena hānanda, vikappetvā gaṇhāhī”ti iminā sameti, tathāpi mātikāṭṭhakathāyaṃ",
  "tika-vin06t:1140_9": "“tasmā yo bhikkhu pañcasu sahadhammikesu aññatarassa ‘mayhaṃ bhattapaccāsaṃ tuyhaṃ",
  "tika-vin06t:1140_10": "dammī’ti vā ‘vikappemī’ti vā evaṃ sammukhā vā ‘itthannāmassa dammī’ti vā ‘vikappemī’ti",
  "tika-vin06t:1140_11": "vā evaṃ parammukhā vā”ti vacanato sahadhammikassa santike eva vattabbaṃ, na sayamevāti",
  "tika-vin06t:1140_12": "dissati. Yasmā ayaṃ pacchimanayo porāṇagaṇṭhipadenapi sameti, tasmā idha mātikāṭṭhakathānusārena",
  "tika-vin06t:1140_13": "attho veditabbo. Ettha kiñcāpi “te manussā…pe… bhojanamadaṃsū”ti vacanato akappiyanimantanaṃ",
  "tika-vin06t:1140_14": "paññāyati, tathāpi therassa kukkuccuppattikāraṇena bhattena so nimantitoti veditabbo.",
  "tika-vin06t:1140_15": "Aññathā parato “dve tayo nimantane ekato bhuñjatī”ti vacanena, anāpattivārena ca virujjhati.",
  "tika-vin06t:1141_0": "229. Etthāyaṃ vicāraṇā – “añño manusso pattaṃ gaṇhāti, na dātabba”nti vacanato aparabhāge",
  "tika-vin06t:1141_1": "akappiyanimantanena natthi payojanaṃ, pubbabhāgeyeva akappiyanimantanena payojananti",
  "tika-vin06t:1141_2": "svepi bhante āgaccheyyāthāti ettha kataraṃ akappiyanimantanaṃ, tasmā adhippāyo cettha",
  "tika-vin06t:1141_3": "pamāṇanti. Na, “piṇḍāya caritvā laddhabhattaṃ bhuñjati, āpattī”ti vacanatoti. Tattha",
  "tika-vin06t:1141_4": "“svepi bhante”ti ettha yathā vacanamattaṃ aggahetvā akappiyanimantanakkamena attho",
  "tika-vin06t:1141_5": "gahito, tathā “piṇḍāya caritvā”ti etthāpi antarā akappiyanimantanena laddhabhattaṃ",
  "tika-vin06t:1141_6": "sandhāya vuttanti attho gahetabbo. Piṇḍāya hi carantaṃ disvā “ettha, bhante, bhattaṃ",
  "tika-vin06t:1141_7": "gaṇhathā”ti dinnampi akappiyanimantanena laddhaṃ nāma hoti. Vohārena pana “piṇḍāya",
  "tika-vin06t:1141_8": "caritvā laddhabhatta”nti vuccati, evaṃsampadamidaṃ daṭṭhabbaṃ. Aññathā mātikāṭṭhakathāyaṃ",
  "tika-vin06t:1141_9": "“gaṇabhojane vuttanayeneva pañcahi bhojanehi nimantitassa…pe… parassa parassa bhojane”ti",
  "tika-vin06t:1141_10": "vuttavacanavirodho. Idañhi vacanaṃ yena paṭhamaṃ nimantito, tato paṭhamanimantitaṃ",
  "tika-vin06t:1141_11": "ādāya gato parassa parassa nimantanakadāyakassa bhojaneti atthaparidīpanato nimantanato",
  "tika-vin06t:1141_12": "laddhabhattassa bhojaneyeva āpattīti dīpeti. “Dve tayo nimantane ekato”ti vacanenapi",
  "tika-vin06t:1141_13": "sameti, aññathā “yena nimantito, tassa bhojanato parassa bhojane”ti ettakaṃ vattabbaṃ",
  "tika-vin06t:1141_14": "siyā, pāḷiyaṃ vā “nimantanena ekatobhuñjatī”ti ettakaṃ vattabbaṃ siyā. Dutiyanimantanassa",
  "tika-vin06t:1141_15": "paṭhamabhojane āpattippasaṅganivāraṇatthaṃ “yena yenā”tiādi vuttaṃ. Nimantanapaṭipāṭiyā",
  "tika-vin06t:1141_16": "bhuñjatīti pāḷīti ce? Na, “anāpatti niccabhatte”tiādipāḷivirodhato.",
  "tika-vin06t:1142_0": "Gaṇṭhipade pana “piṇḍāya caritvā laddhabhattaṃ kasmā bhuñjituṃ na labhatīti ce? ‘Paramparabhojanaṃ",
  "tika-vin06t:1142_1": "nāma pañcannaṃ bhojanānaṃ aññatarena bhojanena nimantito, taṃ ṭhapetvā pañcannaṃ",
  "tika-vin06t:1142_2": "bhojanānaṃ aññataraṃ bhojanaṃ bhuñjati, etaṃ paramparabhojanaṃ nāmā’ti vuttattā”ti",
  "tika-vin06t:1142_3": "likhitaṃ. Yadi evaṃ niccabhattādikampi na vaṭṭatīti āpajjatīti niccabhattādi odissakanti",
  "tika-vin06t:1142_4": "ce? Taṃ na, tadaññassa attano dhanena nipphannassa, saṅghato laddhassa vā pāto pacanakayāgu",
  "tika-vin06t:1142_5": "ce ghanā hoti, tassāpi, ekakuṭikaṃ gāmaṃ upanissāya viharato bhikkhācariyavasena",
  "tika-vin06t:1142_6": "labhitabbaniccabhattassa ca akappiyabhāvappasaṅgato. Tattha bhikkhācariyavasena laddhaṃ",
  "tika-vin06t:1142_7": "na kappati nimantanakānaṃ appasādāvahanatoti ce? Na, “pañca bhojanāni ṭhapetvā sabbattha",
  "tika-vin06t:1142_8": "anāpattī”ti vacanavirodhato. Khādanīyampi hi parassa khāditvā bhuttattā nimantanabhojanaṃ",
  "tika-vin06t:1142_9": "abhuñjanto appasādaṃ karoti eva, tasmā appasādāvahaṃ appamāṇaṃ, tasmā niccabhattādi",
  "tika-vin06t:1142_10": "odissakaṃ na sambhavati. Apica heṭṭhā vuttanayena saddhiṃ idha vuttanayena saṃsanditvā",
  "tika-vin06t:1142_11": "yaṃ yaṃ khamati, taṃ taṃ gahetabbanti sabbopi kesañci ācariyānaṃ vinicchayo. Ācariyassa",
  "tika-vin06t:1142_12": "pana vinicchayo ante āvi bhavissati. “Khīraṃ vā rasaṃ vā pivato amissampīti adhippāyo”ti",
  "tika-vin06t:1142_13": "vuttaṃ. Gaṇṭhipade “heṭṭhā odanenāmissetvā upari tiṭṭhatī”ti likhitaṃ.",
  "tika-vin06t:1143_0": "Mahāupāsakoti gehasāmiko. Mahāaṭṭhakathāyaṃ “āpattī”ti vacanena kurundiyaṃ “vaṭṭatī”ti",
  "tika-vin06t:1143_1": "vacanaṃ viruddhaṃ viya dissati. “Dvinnampi adhippāyo mahāpaccariyaṃ vicārito”ti likhitaṃ.",
  "tika-vin06t:1143_2": "“Cārittatoti ‘santaṃ bhikkhuṃ anāpucchā’ti parato vattabbato”ti vuttaṃ. Vacīkammaṃ",
  "tika-vin06t:1143_3": "avikappanaṃ. Ettha “mahāupāsako bhikkhū nimanteti…pe… pacchā laddhaṃ bhattaṃ bhuñjantassa",
  "tika-vin06t:1143_4": "āpatti. Piṇḍāya caritvā laddhabhattaṃ bhuñjati, āpattī”ti aṭṭhakathāyaṃ vacanato,",
  "tika-vin06t:1143_5": "“kālasseva piṇḍāya caritvā bhuñjimhā”ti pāḷito, khandhake “na ca, bhikkhave, aññatra",
  "tika-vin06t:1143_6": "nimantane aññassa bhojjayāgu paribhuñjitabbā, yo paribhuñjeyya, yathādhammo kāretabbo”ti",
  "tika-vin06t:1143_7": "vacanato ca nimantetvā vā pavedetu animantetvā vā, paṭhamagahitanimantanassa bhikkhuno",
  "tika-vin06t:1143_8": "paṭhamanimantanabhojanato aññaṃ yaṃ kiñci parasantakaṃ bhojanaṃ paramparabhojanāpattiṃ",
  "tika-vin06t:1143_9": "karoti. Attano santakaṃ, saṅghagaṇato laddhaṃ vā agahaṭṭhasantakaṃ vaṭṭati, nimantanato",
  "tika-vin06t:1143_10": "paṭhamaṃ nibaddhattā pana niccabhattādi parasantakampi vaṭṭati. Khandhake “na ca,",
  "tika-vin06t:1143_11": "bhikkhave…pe… yathādhammo kāretabbo”ti vacanaṃ parasantakabhojanavuttaniyamanaṃ.",
  "tika-vin06t:1143_12": "Tato hatthakova no takkoti ācariyo.",
  "tika-vin06t:1144": "Paramparabhojanasikkhāpadavaṇṇanā niṭṭhitā.",
  "tika-vin06t:1145": "4. Kāṇamātāsikkhāpadavaṇṇanā",
  "tika-vin06t:1146_0": "31-3. Paṭiyālokanti pacchimaṃ desaṃ. Pūvagaṇanāyāti atirittapūvagaṇanāyāti attho.",
  "tika-vin06t:1146_1": "Sace “apātheyyādiatthāya sajjita”nti saññāya gaṇhāti, acittakattā sikkhāpadassa āpatti",
  "tika-vin06t:1146_2": "eva. Atha uggahitaṃ gaṇhāti, na muccatiyeva. Asaṃvibhāge pana anāpatti akappiyattā.",
  "tika-vin06t:1146_3": "Acittakatā paññattijānanābhāveneva, na vatthujānanābhāvenāti eke. Na, mātikāṭṭhakathāyaṃ",
  "tika-vin06t:1146_4": "“pātheyyādiatthāya sajjitabhāvajānana”nti aṅgesu avuttattā. Porāṇagaṇṭhipade panevaṃ",
  "tika-vin06t:1146_5": "vuttaṃ “ekena vā anekehi vā dvattipattapūresu gahitesu tesaṃ anārocanena vā sayaṃ",
  "tika-vin06t:1146_6": "vā jānitvā yo aññaṃ gaṇhāti, tassa dukkaṭaṃ. Ekato tīsu, catūsu vā paviṭṭhesu ekena",
  "tika-vin06t:1146_7": "ce dvepattapūrā gahitā, dutiye dve gaṇhante paṭhamo ce na nivāreti, paṭhamassa pācittiyaṃ.",
  "tika-vin06t:1146_8": "Nivāreti ce, anāpatti, dutiyasseva dukkaṭa”nti. Sace sañcicca na vadati, porāṇagaṇṭhipade",
  "tika-vin06t:1146_9": "vuttanayena pācittiyaṃ, mātikāṭṭhakathāvasena dukkaṭaṃ. “Atirekapaṭiggahaṇa”nti tattha",
  "tika-vin06t:1146_10": "pañcamaṃ aṅgaṃ vuttaṃ, tasmā appaṭiggahitattā na pācittiyaṃ, kattabbākaraṇato pana",
  "tika-vin06t:1146_11": "dukkaṭaṃ. Aññathā kiriyākiriyaṃ idaṃ āpajjati, anivāraṇaṃ, anārocanaṃ vā chaṭṭhaṅgaṃ",
  "tika-vin06t:1146_12": "vattabbaṃ siyā. Ekanikāyikānaṃ vāti ettha “āsannavihārabhikkhū, āsannaāsanasālāgatā",
  "tika-vin06t:1146_13": "vā sace visabhāgehi ānītaṃ na paṭiggaṇhanti, ‘ārāmikādīnaṃyeva vā dāpentī’ti jānāti,",
  "tika-vin06t:1146_14": "yattha paribhogaṃ gacchati, tattha dātuṃ vaṭṭatī”ti vuttaṃ. “Dvattipattapūrā’ti vacanato",
  "tika-vin06t:1146_15": "pacchiādīsu adhikampi gaṇhato anāpattī”ti keci vinayadharamānino vadanti, taṃ tesaṃyeva",
  "tika-vin06t:1146_16": "nisīdatu, ācariyā pana “pacchiādīsupi ukkaṭṭhapattassa pamāṇavasena dvattipattapūrā",
  "tika-vin06t:1146_17": "gahetabbā. Ukkaṭṭhaparicchedakathā hesā”ti vadanti.",
  "tika-vin06t:1147": "Kāṇamātāsikkhāpadavaṇṇanā niṭṭhitā.",
  "tika-vin06t:1148": "5. Paṭhamapavāraṇasikkhāpadavaṇṇanā",
  "tika-vin06t:1149": "236. Yāvadatthapavāraṇāya pavāritā kiñcāpi “pavāritā”icceva adhippetā aṭṭhuppattiyāva, atha kho pacchimāva idhādhippetā.",
  "tika-vin06t:1150": "237. “Alametaṃ sabba”nti vuttattā atirittaṃ nāma hoti. Bhikkhussa idampi te adhikaṃ, ito aññaṃ na lacchatīti kira attho.",
  "tika-vin06t:1151_0": "238-9. “Asanaṃ paññāyatī”ti eteneva “bhuttāvī”ti etassa siddhattā visuṃ atthasiddhi",
  "tika-vin06t:1151_1": "natthi. Yadi atthi, aṅgānaṃ chakkattadassananti. Vuttampi cetantiādi pavāraṇaṅgānaṃ",
  "tika-vin06t:1151_2": "pañcakattadassanaṃ. Varakoti yo koci varako. “Pavāraṇaṃ pana janetiyevāti visuṃ sitthaṃ",
  "tika-vin06t:1151_3": "vodakaṃ karonti, pavāraṇaṃ na janeti. Yāguṃ vā pivanto paṭhamaṃ udakaṃ pivati, vaṭṭati.",
  "tika-vin06t:1151_4": "Avasiṭṭhaṃ heṭṭhāsitthaṃ pavāraṇaṃ na janetī”ti likhitaṃ. Upatissatthero “janetiyevā”ti",
  "tika-vin06t:1151_5": "vadati, taṃ na icchanti ācariyā. Bhajjitapiṭṭhanti taṇḍulacuṇṇameva. Bhajjitasattuyo",
  "tika-vin06t:1151_6": "piṇḍetvā katamodako sattumodako.",
  "tika-vin06t:1152_0": "“Yāgusitthamattāneva dve…pe… paṭikkhipati, na pavāretī”ti vuttattā paracaṅkamacchādayo",
  "tika-vin06t:1152_1": "pakkhipitvā pakkayāguṃ pivanto sace aññaṃ tādisaṃyeva paṭikkhipati, pavāraṇā na hotīti",
  "tika-vin06t:1152_2": "kira dhammasiritthero. Sace aññaṃ paṭikkhipati, na pavāreti. Kasmā? Asanasaṅkhātassa",
  "tika-vin06t:1152_3": "vippakatabhojanassābhāvato. Bhojanasālāyaṃ bhuñjanto ce, attano apāpuṇanakoṭṭhāsaṃ",
  "tika-vin06t:1152_4": "abhihaṭaṃ paṭikkhipati, na pavāreti. Kāmaṃ paṭikkhipati, patte pana ārāmiko ākirati,",
  "tika-vin06t:1152_5": "tato bhuñjituṃ na vaṭṭati. Idañhi buddhappaṭikuṭṭhaanesanāya uppanneyeva saṅgahaṃ",
  "tika-vin06t:1152_6": "gacchati. Yathā hi saṅghato uddhaṭapiṇḍaṃ dussīlo deti, taṃ paṭikkhipati, na pavāreti,",
  "tika-vin06t:1152_7": "evaṃsampadamidaṃ. “Visabhāgo lajjī ce deti, taṃ tena sambhogaṃ akattukāmatāya paṭikkhipati,",
  "tika-vin06t:1152_8": "pavāretīti apare”ti vuttaṃ. Parivesanāyāti bhattagge. “Maṃsena rasaṃ, maṃsañca rasañca",
  "tika-vin06t:1152_9": "maṃsarasanti āpajjanato ‘maṃsarasa’nti vutte paṭikkhepato hoti, maṃsassa rasaṃ maṃsarasanti",
  "tika-vin06t:1152_10": "viggaho nādhippeto”ti vuttaṃ. Maṃsakarambako nāma…pe… vaṭṭatīti suddhayāgu eva hoti.",
  "tika-vin06t:1152_11": "Appavāraṇamissakakarambakoyeva hoti, tasmā na pavāreti, tena vuttaṃ parato “idañca",
  "tika-vin06t:1152_12": "karambakena na samānetabba”ntiādi, tasmā “taṃ abhiharitvā kañjiyaṃ gaṇhathā’ti vadantaṃ",
  "tika-vin06t:1152_13": "paṭikkhipati, pavāraṇā na hotī”ti ca “missakayāguṃ gaṇhathā’ti avuttattā ‘sammissitaṃ",
  "tika-vin06t:1152_14": "visuṃ katvā detī’ti vuttattā”ti ca vuttaṃ, yasmā yāgumissakanti ettha padadvaye pavāraṇārahassa",
  "tika-vin06t:1152_15": "nāmaggahaṇaṃ natthi, tasmā tatra ce yāgu bahutarā vā hoti samasamā vā, na pavāreti.",
  "tika-vin06t:1152_16": "Kasmā? Tattha abhihārakapaṭikkhepakānaṃ yāgusaññattā. Yāgu ce mandā, bhattaṃ bahutaraṃ,",
  "tika-vin06t:1152_17": "pavāreti. Kasmā? Tesaṃ ubhinnampi tattha bhinnasaññattāti takko ācariyassa. Bhattamissake",
  "tika-vin06t:1152_18": "pavāraṇārahassa nāmassa sabbhāvato sabbadā pavāreti eva. Missake pana vuttanayena",
  "tika-vin06t:1152_19": "kāraṇaṃ vattabbaṃ. Visuṃ katvā detīti yathā bhattasiṭṭhaṃ na patati, tathā gāḷhaṃ",
  "tika-vin06t:1152_20": "hatthena pīḷetvā parissāvetvā deti.",
  "tika-vin06t:1153_0": "Akappiyakatanti ettha “kappiyaṃ akārāpitehi kadalipphalādīhi saddhiṃ atirittaṃ kappiyaṃ",
  "tika-vin06t:1153_1": "kārāpetvāpi taṃ kadalipphalādiṃ ṭhapetvā avasesaṃ bhuñjituṃ vaṭṭati. Amissakarasattā",
  "tika-vin06t:1153_2": "puna tāni kappiyaṃ kārāpetvā aññasmiṃ bhājane ṭhapetvā atirittaṃ kāretvā bhuñjituṃ",
  "tika-vin06t:1153_3": "vaṭṭati. Kasmā? Pubbe tesu vinayakammassa anāruḷhattā”ti vadanti. “Bhuttāvinā ca",
  "tika-vin06t:1153_4": "pavāritena āsanā vuṭṭhitena kata”nti vacanato bhuttāvinā appavāritena āsanā vuṭṭhitena",
  "tika-vin06t:1153_5": "kattabbanti siddhaṃ, tasmā “pātova addhānaṃ gacchantesu dvīsu eko pavārito avuṭṭhito",
  "tika-vin06t:1153_6": "tattha nisīdati, so itarena piṇḍāya caritvā laddhaṃ bhikkhaṃ attanā abhutvāpi ‘alametaṃ",
  "tika-vin06t:1153_7": "sabba’nti kātuṃ labhati evā”ti vuttaṃ, taṃ sukkapakkhe “bhuttāvinā kataṃ hotī”ti",
  "tika-vin06t:1153_8": "imināva siddhaṃ, tasmiṃ pakkhe attano sattaṅgāni na pūrenti, kaṇhapakkhe paṭibhāgena",
  "tika-vin06t:1153_9": "satta vuttānīti veditabbaṃ. Bhuttāvinā appavāritena āsanā vuṭṭhitena, avuṭṭhitena",
  "tika-vin06t:1153_10": "vā kataṃ hoti, vaṭṭati. “Pavāritena āsanā avuṭṭhitenevā”ti imaṃ pana atthavikappaṃ",
  "tika-vin06t:1153_11": "dīpetuṃ “sattaṅgāni vuttānī”tipi vattuṃ vaṭṭati. So puna kātuṃ na labhati paṭhamaṃ",
  "tika-vin06t:1153_12": "katassa puna teneva kattabbappasaṅgato. Yañca akataṃ, taṃ kattabbanti hi vuttaṃ.",
  "tika-vin06t:1153_13": "Atha sova paṭhamo puna kattukāmo hoti, aññasmiṃ bhājane pubbe akataṃ kātuṃ labhati.",
  "tika-vin06t:1153_14": "Dutiyo paṭhamabhājanepi kātuṃ labhati. “Yena akataṃ, tena kātabba”nti hi vuttaṃ.",
  "tika-vin06t:1153_15": "Imamevatthaṃ sandhāya “yena yaṃ paṭhamaṃ kappiyaṃ kataṃ, tameva so puna kātuṃ na",
  "tika-vin06t:1153_16": "labhati, aññena kātabba”nti likhitaṃ. Tattha tanti taṃ paṭhamaṃ katanti attho. Pesetvā",
  "tika-vin06t:1153_17": "kāretabbanti ettha anupasampanno ce gato, tatraṭṭhena ekena bhikkhunā paṭiggāhetvā",
  "tika-vin06t:1153_18": "aparena kāretabbanti tattha ekova evameva kātuṃ na labhatīti. “Yaṃ kiñci gilānaṃ",
  "tika-vin06t:1153_19": "uddissā’tiādivacanato vihārādīsu gilānassa pāpuṇanakoṭṭhāsampi gilānātirittaṃ nāma,",
  "tika-vin06t:1153_20": "tasmā vaṭṭatī”ti vadanti. Āhāratthāyāti vikāle evāti eke.",
  "tika-vin06t:1154": "241. Kāyakammaṃ ajjhoharaṇato. Vacīkammaṃ vācāya “atirittaṃ karotha bhante”ti akārāpanenāti veditabbaṃ.",
  "tika-vin06t:1155": "Paṭhamapavāraṇasikkhāpadavaṇṇanā niṭṭhitā.",
  "tika-vin06t:1156": "6. Dutiyapavāraṇasikkhāpadavaṇṇanā",
  "tika-vin06t:1157": "243. Sādhāraṇamevāti sabbapavāraṇānaṃ sādhāraṇaṃ “yāvattakaṃ icchasī”ti idaṃ.",
  "tika-vin06t:1158": "Dutiyapavāraṇasikkhāpadavaṇṇanā niṭṭhitā.",
  "tika-vin06t:1159": "7. Vikālabhojanasikkhāpadavaṇṇanā",
  "tika-vin06t:1160_0": "247-9. Naṭānaṃ nāṭakāni naṭanāṭakāni, sītāharaṇādīni. Mūlañca taṃ khādanīyañcāti",
  "tika-vin06t:1160_1": "mūlakhādanīyaṃ. Esa nayo sabbattha. Piṭṭhanti cuṇṇaṃ. Khārakamūlanti yūpasamūlaṃ.",
  "tika-vin06t:1160_2": "Caccumūlaṃ neḷiyamūlaṃ. Tambakaṃ vacaṃ. Taṇḍuleyyakaṃ cūḷakuhu. Vatthuleyyakaṃ mahākuhu.",
  "tika-vin06t:1160_3": "Vajakali nikoṭṭhaṃ. Jajjharī hirato.",
  "tika-vin06t:1161": "Koṭṭhaṃ jaraṭṭhaṃ vuccati. Gaṇṭhi muhukulamudu vicayattha vajamuju vaduḷavi.",
  "tika-vin06t:1162_0": "Vajjayetime kiṃsukaṃ, haliddi. Kaseruko, kaṭibalavanti tassa nāmaṃ. Ambāṭakaṃ amūlakaṃ",
  "tika-vin06t:1162_1": "piḍhala kakkula. Masālu kinaḷa. Āluva kaḷi taḍḍhiaḷi alasa kaṭissala namedati mera.",
  "tika-vin06t:1162_2": "Siggu sīri koḷa kālakaṃ nekaḷavi. Khīravallikando tumūroriyo hoti. Saṅkhato dhovanameva.",
  "tika-vin06t:1162_3": "Ayaṃ “parisaṅkhāro”ti likhitaṃ. Khīrakākolī kirikaveḷi. Jīvikaṃ jīvihi. Usabhaka ummasuviyi.",
  "tika-vin06t:1163_0": "Hintālaṃ kitili. Kuntāla toho tilisatā padikaḷiro paṭasevalakaḷi. Karamandakaṃ karamba",
  "tika-vin06t:1163_1": "daṇḍokira udakajoti kaṇḍako. “Siṅghatakotipi vuccatī”ti likhitaṃ. Phaggava hakiḷi.",
  "tika-vin06t:1163_2": "Nattamālanti karañji.",
  "tika-vin06t:1164_0": "Sellu loholiyaṃ. Kāsamaddaka kuduvavali anasikina. Ummādiya melelidiya. Cīnamuggo",
  "tika-vin06t:1164_1": "venamutti huramugga. Rājamāso māhaviliti. Aggimanto muñci. Sunipaṇṇako tipilavanināḷikā",
  "tika-vin06t:1164_2": "tilaka. Bhūmiyaṃ jātaloṇīti ettha loṇīnāmassa sādhāraṇattā “bhūmiya”nti visesetvā",
  "tika-vin06t:1164_3": "vuttaṃ. Brahmīpattaṃ demeteye paṇasā. “Dīpavāsino vadantī”ti sithilaṃ katvā kasmā",
  "tika-vin06t:1164_4": "vuttanti ce? “Khādanīyatthaṃ pharatīti lakkhaṇena asamānattā”ti vuttaṃ. Padeliviniteki.",
  "tika-vin06t:1164_5": "Sulasipaṇṇanti tasāpalikaṃ.",
  "tika-vin06t:1165": "Agandhikapupphaṃ karissayeti cekavādidapupphaṃ celepatimalaṃ. Jīvantīpupphaṃ jīvitandigamala. Bakula muthuvala. Kuyyaka punapunnāmapunnarā, jātisumana. Navamālikā cehemala.",
  "tika-vin06t:1166_0": "Tintiṇika kacinī vileyi. Mātuluṅga lavano. Pussaphala supuli. Timbarūsaka tigibberehiti",
  "tika-vin06t:1166_1": "susatudhuta. Tipusavātiṅgaṇa dhutatikeṇa paṭiyi. Coca variyiyeli. Moca atireli. Goṭṭhaphalaṃ",
  "tika-vin06t:1166_2": "pūvaphalanti eke. Koṭṭhase kira acchiva.",
  "tika-vin06t:1167": "Asamussi bimba iti keci. Kāsmarīti sepaṇṇi. Atitemeti kariyametissa. Jātiphalaṃ kataṃmeti. Kaṭukaphalaṃ tiriraka.",
  "tika-vin06t:1168": "Taruṇaphalaṃ kiriupulu. Pokkharaṭṭhi kiñcakkhaṭṭhi. Siddhatthakaṃ sāsapaṃ setavaṇṇaṃ. Rājikaṃ rattaṃ hoti.",
  "tika-vin06t:1169_0": "Hiṅguṃ hiṅgujatunti sabbāpi hiṅguvikatiyo. Ettha hiṅgujatu nāma pattasākhā pacitvā",
  "tika-vin06t:1169_1": "kātabbā. Sākhā pacitvā katā sipāṭikā. Aññehi missetvā katāti keci. Takaṃ kaṭṭhajanti",
  "tika-vin06t:1169_2": "aggikeḷini. Nikitissākālesayo. Timera, takapatti pasākhāpatte pacitvā kātabbā. “Takapaṇṇi",
  "tika-vin06t:1169_3": "sāvati eva kātabbā”ti likhitaṃ.",
  "tika-vin06t:1170": "Vikālabhojanasikkhāpadavaṇṇanā niṭṭhitā.",
  "tika-vin06t:1171": "8. Sannidhikārakasikkhāpadavaṇṇanā",
  "tika-vin06t:1172_0": "253. Aparajju sannidhi nāma hotīti attho. Ajja paṭiggahitanti na kevalaṃ paṭiggahitameva,",
  "tika-vin06t:1172_1": "atha kho uggahitakampi, teneva aṭṭhakathāyaṃ “paṭiggaṇhāti, āpatti dukkaṭassāti evaṃ",
  "tika-vin06t:1172_2": "sannidhikataṃ yaṃ kiñci yāvakālikaṃ vā yāmakālikaṃ vā ajjhoharitukāmatāya gaṇhantassa",
  "tika-vin06t:1172_3": "paṭiggahaṇe tāva āpatti dukkaṭassā”ti vuttaṃ. Yadi taṃ paṭhamameva paṭiggahitaṃ,",
  "tika-vin06t:1172_4": "“paṭiggahaṇe tāvā”ti na vattabbaṃ, tasmā veditabbametaṃ “attano kāle gahitaṃ ajja",
  "tika-vin06t:1172_5": "paṭiggahita’nti vutta”nti.",
  "tika-vin06t:1173_0": "Etthāha – yathā pañca bhesajjāni uggahitakāni anadhippetāni. Sattāhātikkame anāpatti",
  "tika-vin06t:1173_1": "anajjhoharaṇīyattā, tathā idhāpi uggahitakaṃ nādhippetanti? Ettha vuccati – bhesajjasikkhāpade",
  "tika-vin06t:1173_2": "uggahitakaṃ nādhippetanti yuttaṃ attano kālātikkamanamattena tattha āpattippasaṅgato.",
  "tika-vin06t:1173_3": "Ettha na yuttaṃ attano kālātikkamanamattena āpattippasaṅgābhāvato. Ajjhoharaṇeneva",
  "tika-vin06t:1173_4": "hi ettha āpattīti adhippāyo, tasmā anugaṇṭhipadamatena ajja uggahetvā punadivase",
  "tika-vin06t:1173_5": "bhuñjanto dve āpattiyo āpajjati.",
  "tika-vin06t:1174_0": "Tatrāyaṃ vicāraṇā – attanā bhuñjitukāmo ajja uggahetvā punadivase bhuñjati, dve āpattiyo",
  "tika-vin06t:1174_1": "āpajjati. Sāmaṇerādīnaṃyeva atthāya uggahetvā gahitaṃ punadivase paṭiggahetvā bhuñjanto",
  "tika-vin06t:1174_2": "āpattiyā na kāretabboti. Paṭiggaṇhāti, āpatti dukkaṭassāti etthāyamadhippāyo – sace",
  "tika-vin06t:1174_3": "belaṭṭhasīso viya dutiyatatiyādidivasatthāya ajja paṭiggahetvā sāmaṇerādīnaṃ gopanatthāya",
  "tika-vin06t:1174_4": "deti, tassa punadivase ajjhoharaṇatthaṃ paṭiggahaṇe āpatti dukkaṭassāti sambhavati.",
  "tika-vin06t:1174_5": "Sayameva sace taṃ gopetvā ṭhapeti, punadivase patitaṃ kacavaraṃ disvā vimativasena",
  "tika-vin06t:1174_6": "vā paṭiggaṇhato paṭiggahaṇatova āpatti dukkaṭassāti sambhavati. No ce paṭiggaṇhāti,",
  "tika-vin06t:1174_7": "taṃ dukkaṭaṃ natthi. “Idañhi ‘ekaṃ pādaṃ atikkāmeti, āpatti thullaccayassā’tiādi",
  "tika-vin06t:1174_8": "viyā”ti vuttaṃ. Yo pana ekappahāreneva dvepi pāde atikkāmeti, tassa taṃ thullaccayaṃ",
  "tika-vin06t:1174_9": "natthi, evaṃsampadamidanti veditabbaṃ. Ettha paṭiggahitabhāvaṃ avijahantameva sannidhiṃ",
  "tika-vin06t:1174_10": "janetīti dhammasiritthero, taṃ “paṭiggaṇhāti, āpatti dukkaṭassā”ti pāḷiyā virujjhati.",
  "tika-vin06t:1174_11": "Kapālena pīto pana sneho abbohāriko. Kiñcāpi uṇhe otāpentassa paggharati, tathāpi",
  "tika-vin06t:1174_12": "“bhesajjasikkhāpade viyā”ti vuttaṃ. Itarathā kapālena pītā sappiādayopi sattāhātikkame",
  "tika-vin06t:1174_13": "āpattiṃ janeyyunti. Sayaṃ paṭiggahetvāti idhāpi pubbe vuttavidhiyeva. Duddhotapattakathāpi",
  "tika-vin06t:1174_14": "etena sameti viya. Āhāratthāyāti kālepi labbhati. Pakatiāmiseti kappiyāmise. Sāmisena",
  "tika-vin06t:1174_15": "mukhena ajjhoharato dveti “hiyyo paṭiggahitayāmakālikaṃ ajja purebhattaṃ sāmisena",
  "tika-vin06t:1174_16": "mukhena ajjhoharato dve pācittiyānī”ti likhitaṃ. Ajja paṭiggahitaṃ yāvakālikampi",
  "tika-vin06t:1174_17": "hi yāmātikkantapānakena saṃsaṭṭhaṃ sannidhiṃ karoti. Akappiyamaṃsesu manussamaṃse",
  "tika-vin06t:1174_18": "thullaccayaṃ, sesamaṃse dukkaṭañca vaḍḍhati.",
  "tika-vin06t:1175_0": "255. Sattāhakālikaṃ yāvajīvikaṃ āhāratthāyāti kālepi dukkaṭameva sannidhiṃ anāpajjanatoti",
  "tika-vin06t:1175_1": "keci. Tadahu paṭiggahitaṃ tadahu purebhattaṃ vaṭṭatīti ce? Na, pāḷiyampi aṭṭhakathāyampi",
  "tika-vin06t:1175_2": "visesassa natthitāya. Bhesajjasikkhāpade purebhattaṃ yathāsukhaṃ paribhuñjanaṃ vuttanti",
  "tika-vin06t:1175_3": "ce? Āhāre sappiādi saṅgahaṃ yāti, tena taggatikavasena vuttaṃ, na bhesajjavasena vuttanti upatisso.",
  "tika-vin06t:1176": "Sannidhikārakasikkhāpadavaṇṇanā niṭṭhitā.",
  "tika-vin06t:1177": "9. Paṇītabhojanasikkhāpadavaṇṇanā",
  "tika-vin06t:1178_0": "259. Akappiyasappināti yesaṃ maṃsaṃ na kappati, tesaṃ sappinā. “Vasātelañhi ṭhapetvā",
  "tika-vin06t:1178_1": "akappiyasappi nāma natthī”ti likhitaṃ. Visaṅketanti ettha “sūpodanaviññattipi na",
  "tika-vin06t:1178_2": "hotī”ti vuttaṃ. Kāyikānīti kāyena āpajjitabbāni.",
  "tika-vin06t:1179_0": "261. Mahānāmasikkhāpadena kāretabboti saṅghavasena pavārite bhesajjatthāya sappiādipañcakaṃ",
  "tika-vin06t:1179_1": "viññāpeti ce, tattha “na bhesajjena karaṇīyena bhesajja”nti ettha saṅgahaṃ gacchati,",
  "tika-vin06t:1179_2": "tasmā “tena pācittiya”nti vuttaṃ. Pāḷimuttakesu “bhikkhunīnampi dukkaṭa”nti likhitaṃ.",
  "tika-vin06t:1180": "Paṇītabhojanasikkhāpadavaṇṇanā niṭṭhitā.",
  "tika-vin06t:1181": "10. Dantaponasikkhāpadavaṇṇanā",
  "tika-vin06t:1182_0": "264-5. Mukhadvāranti kaṇṭhanāḷi. Uccāraṇamattanti ukkhipitabbamattakaṃ. Kasaṭaṃ chaḍḍetvāti",
  "tika-vin06t:1182_1": "samudācāravasena, achaḍḍitepi “vaṭṭatī”ti vuttaṃ. Hatthapāsātikkamanti dāyakassa.",
  "tika-vin06t:1182_2": "Bhikkhussa detīti aññassa bhikkhussa. Kañjikanti yaṃ kiñci dravaṃ. Patto paṭiggahetabboti",
  "tika-vin06t:1182_3": "bhūmiyaṃ ṭhapite abhihārābhāvato. “Yathā paṭhamataraṃ patitatheve doso natthi, tathā",
  "tika-vin06t:1182_4": "ākiritvā apanentānaṃ patitathevepi abhihaṭattā nevatthi doso”ti likhitaṃ. Carukenāti",
  "tika-vin06t:1182_5": "khuddakapiṇḍena. Jāgarantassapīti “api-saddena suttassapī”ti likhitaṃ. Kecīti abhayagirivāsino.",
  "tika-vin06t:1182_6": "Tehi kāyasaṃsagge kāyapaṭibaddhenāpi tappaṭibaddhenāpi thullaccayāpatti dassitā evāti",
  "tika-vin06t:1182_7": "attho. Kāyapaṭibaddhapaṭibaddhenāti vacanamattamevetaṃ. “Satthakenāti paṭiggahitakenā”ti",
  "tika-vin06t:1182_8": "likhitaṃ, taṃ dullikhitaṃ satipi male puna paṭiggahetabbakiccābhāvato. Kesañci atthāyāti",
  "tika-vin06t:1182_9": "anupasampannānaṃ atthāya. “Sāmaṇerassa hatthaṃ phuṭṭhamattameva taṃ pariccatta”nti likhitaṃ.",
  "tika-vin06t:1183_0": "Paṭiggahaṇupagabhāraṃ nāma majjhimapurisena ukkhipitabbakaṃ. Mūlapaṭiggahaṇameva",
  "tika-vin06t:1183_1": "vaṭṭatīti ettha “macchikavāraṇatthanti vuttattā ‘abhuñjanatthāyāpi paṭiggahetvā gahite",
  "tika-vin06t:1183_2": "vaṭṭatī”’ti ye vadanti, te vattabbā “sīsamakkhanatelaṃ paṭiggahetvā ‘idaṃ sīsamakkhana’nti",
  "tika-vin06t:1183_3": "anābhogeneva sattāhaṃ atikkāmentassa kiṃ nissaggiyaṃ bhaveyyā”tiādi, suttādhippāyo",
  "tika-vin06t:1183_4": "pana evaṃ gahetabbo “macchikavāraṇatthaṃ bījantassa tasmiṃ laggarajādimhi patte patite",
  "tika-vin06t:1183_5": "sukhaṃ paribhuñjituṃ sakkā’ti saññāya pubbe paṭiggahitabba”nti vuttaṃ. Parivattanakathāyaṃ",
  "tika-vin06t:1183_6": "“amhākaṃ taṇḍulesu khīṇesu etehi amhākaṃ hatthagatehi sāmaṇerasantakehipi sakkā patiṭṭhapetu’nti",
  "tika-vin06t:1183_7": "bhikkhūnaṃ cittuppādo ce sambhavati, ‘parivattanaṃ sātthaka’nti upatissatthero”ti",
  "tika-vin06t:1183_8": "vuttaṃ. Yadi evaṃ suddhacittānaṃ niratthakanti āpannameva, tathā “paṇḍito esa sāmaṇero",
  "tika-vin06t:1183_9": "pattaparivattanaṃ katvā dassati, mayameva ca imassa vissāsena vā yācitvā vā bhuñjissāmā”ti",
  "tika-vin06t:1183_10": "citte sati bhuñjituṃ na vaṭṭati katepi parivattaneti ca āpannaṃ, kiṃ bahunā. Nirapekkheheva",
  "tika-vin06t:1183_11": "gaṇhitabbaṃ, na sāpekkhehīti dassanatthaṃ vuttanti ācariyo. Ayamevattho “sace pana",
  "tika-vin06t:1183_12": "sakkoti vitakkaṃ sodhetuṃ, tato laddhaṃ khāditumpi vaṭṭatī”ti vacanena siddhova.",
  "tika-vin06t:1183_13": "Ādhārake patto ṭhapito hoti yathāpaṭiggahitabhāve nirālayo. Samuddodakena appaṭiggahitakena.",
  "tika-vin06t:1183_14": "Meṇḍakassa khīraṃ khīrattāva vaṭṭati. “Attano pana khīraṃ mukheneva pivantassa anāpattīti",
  "tika-vin06t:1183_15": "dassetuṃ vutta”nti vuttaṃ. “Sarīranissitamahābhūtāni hi idhādhippetānī”ti likhitaṃ,",
  "tika-vin06t:1183_16": "tadubhayampi “kappiyamaṃsakhīraṃ vā”tiādinā nayena virujjhati.",
  "tika-vin06t:1184_0": "Apica “appaṭiggahitabhājane aññabhikkhusantake attano piṇḍapātaṃ pakkhipati, ‘taṃ",
  "tika-vin06t:1184_1": "thoka’nti vā aññena vā kāraṇena vadati, taṃ sabbesaṃ na kappati. Kasmā? Vinayadukkaṭattā.",
  "tika-vin06t:1184_2": "Attanā paṭiggahetvā pakkhipitabbaṃ vinayavidhiṃ akatvā dukkaṭanti adhippāyo. Evaṃ",
  "tika-vin06t:1184_3": "tādisaṃ kimatthaṃ na bhuñjatīti? Aṭṭhakathāyaṃ ‘uggahitako hotī’ti vuttattā. Evañhi",
  "tika-vin06t:1184_4": "tattha vuttaṃ bhūmiyaṃ vā bhājane vā phalaṃ vā yaṃ kiñci āmisaṃ vā yāvajīvikampi",
  "tika-vin06t:1184_5": "appaṭiggahitakaṃ ajānanto āmasati, na vaṭṭati, uggahitakaṃ hotī”ti anugaṇṭhipade",
  "tika-vin06t:1184_6": "vuttaṃ, tasmā imassa matena bhikkhu bhikkhussa sace patte appaṭiggahite piṇḍaṃ ṭhapeti,",
  "tika-vin06t:1184_7": "taṃ akappiyaṃ uggahitakanti siddhaṃ. Ayamevattho “sace attano vā bhikkhūnaṃ vā yāgupacanakabhājane…pe…",
  "tika-vin06t:1184_8": "nirāmisaṃ katvā paribhuñjitabba”nti vacanena saṃsanditvā kathetabbo. “Kappiyamaṃsakhīraṃ",
  "tika-vin06t:1184_9": "vā”ti pasaṅgavasena vuttaṃ. Dadhi ce paṭiladdhaṃ, tañca adhippetanti keci.",
  "tika-vin06t:1185": "Dantaponasikkhāpadavaṇṇanā niṭṭhitā.",
  "tika-vin06t:1186": "Samatto vaṇṇanākkamena bhojanavaggo catuttho.",
  "tika-vin06t:1187": "5. Acelakavaggo",
  "tika-vin06t:1188": "1. Acelakasikkhāpadavaṇṇanā",
  "tika-vin06t:1189": "269. Vighāsādānaṃ antarā pūvalābhena aññatarā paribbājikā pavisitvā ṭhitā. Dāpetīti anupasampannena.",
  "tika-vin06t:1190": "Acelakasikkhāpadavaṇṇanā niṭṭhitā.",
  "tika-vin06t:1191": "2. Uyyojanasikkhāpadavaṇṇanā",
  "tika-vin06t:1192": "276. Vijahantassāti anādaratthe sāmivacanaṃ. Uyyojakassa vijahantassa sato āpatti dukkaṭassātipi attho. Idha anupasampanno nāma sāmaṇerovādhippeto.",
  "tika-vin06t:1193": "Uyyojanasikkhāpadavaṇṇanā niṭṭhitā.",
  "tika-vin06t:1194": "3. Sabhojanasikkhāpadavaṇṇanā",
  "tika-vin06t:1195": "280. Sabhojaneti ettha paṭhamavikappo “itthī ca puriso cā”ti iminā tatiyapadena yujjati, dutiyavikappo paṭhamehi dvīhi. Kuleti ghare. Anupavisitvā nisīdanacittena sacittakaṃ.",
  "tika-vin06t:1196": "Sabhojanasikkhāpadavaṇṇanā niṭṭhitā.",
  "tika-vin06t:1197": "4. Rahopaṭicchannasikkhāpadavaṇṇanā",
  "tika-vin06t:1198": "284. Idha pañcamaṃ upanandassa catutthaṃ hoti, tasmā bhikkhunivaggassa dasamaṭṭhakathāyaṃ upari upanandassa “tatiyasikkhāpadenā”ti na pāṭho, “catutthenā”ti pāṭhoti veditabbo.",
  "tika-vin06t:1199": "Rahopaṭicchannasikkhāpadavaṇṇanā niṭṭhitā.",
  "tika-vin06t:1200": "5. Rahonisajjasikkhāpadavaṇṇanā",
  "tika-vin06t:1201": "289. Rahonisajjasikkhāpadaṃ uttānatthameva.",
  "tika-vin06t:1202": "6. Cārittasikkhāpadavaṇṇanā",
  "tika-vin06t:1203": "294. Sabhattoti nimantanabhattoti porāṇā.",
  "tika-vin06t:1204": "Purebhattañca piṇḍāya, caritvā yadi bhuñjati;",
  "tika-vin06t:1205": "Siyā paramparāpatti, pacchābhattaṃ na sā siyā.",
  "tika-vin06t:1206": "Pacchābhattañca gamiko, pubbagehaṃ yadi gacche;",
  "tika-vin06t:1207": "Eke āpattiyevāti, anāpattīti ekacce.",
  "tika-vin06t:1208": "Kulantarassokkamane, āpattimatayo hi te;",
  "tika-vin06t:1209": "Samānabhattapaccāsā, iti āhu idhāpare.",
  "tika-vin06t:1210": "Matā gaṇikabhattena, samenti naṃ nimantane;",
  "tika-vin06t:1211": "Vissajjanaṃ samānanti, eke sammukhatāpare.",
  "tika-vin06t:1212": "Sanniṭṭhānatthikeheva, vicāretabbabhedato;",
  "tika-vin06t:1213": "Viññū cārittamicceva, sikkhāpadamidaṃ vidūti.",
  "tika-vin06t:1214": "Cārittasikkhāpadavaṇṇanā niṭṭhitā.",
  "tika-vin06t:1215": "7. Mahānāmasikkhāpadavaṇṇanā",
  "tika-vin06t:1216_0": "310. Kālanti so. Yasmā saṅghapavāraṇāyamevāyaṃ vidhi, tasmā “ñātakānaṃ pavāritāna”nti",
  "tika-vin06t:1216_1": "vuttaṃ. “Iminā hi tayā pavāritamha, amhākañca iminā ca iminā ca attho”ti yathābhūtaṃ",
  "tika-vin06t:1216_2": "ācikkhitvā viññāpetuṃ gilānova labhati. Yaṃ pana vuttaṃ paṇītabhojanasikkhāpade “mahānāmasikkhāpadena",
  "tika-vin06t:1216_3": "kāretabbo”ti, taṃ saṅghavasena pavāritaṃ, bhesajjatthāya sappiādibhesajjapañcakaṃ",
  "tika-vin06t:1216_4": "viññāpeti ce, “na bhesajjena karaṇīyena bhesajjaṃ viññāpetī’ti vacanena pācittiyanti attho”ti likhitaṃ.",
  "tika-vin06t:1217": "Mahānāmasikkhāpadavaṇṇanā niṭṭhitā.",
  "tika-vin06t:1218": "8. Uyyuttasenāsikkhāpadavaṇṇanā",
  "tika-vin06t:1219": "311-5. Maṃ diṭṭhenāti mayā diṭṭhena, mama dassanena vā. Ekampi sarahatthaṃ purisanti aṅgapariyāpannaṃ.",
  "tika-vin06t:1220": "Uyyuttasenāsikkhāpadavaṇṇanā niṭṭhitā.",
  "tika-vin06t:1221": "9. Senāvāsasikkhāpadavaṇṇanā",
  "tika-vin06t:1222": "319. Navame senāparikkhepena vā parikkhepārahaṭṭhānena vā sañcaraṇaṭṭhānapariyantena vā paricchinditabbā.",
  "tika-vin06t:1223": "Senāvāsasikkhāpadavaṇṇanā niṭṭhitā.",
  "tika-vin06t:1224": "10. Uyyodhikasikkhāpadavaṇṇanā",
  "tika-vin06t:1225_0": "324. Dasame ekamekaṃ dassanāya gacchati, āpatti dukkaṭassa. Yattha ṭhito passati,",
  "tika-vin06t:1225_1": "āpatti pācittiyassātiādi. Aṭṭhame pana ekamekaṃ dassanāya gacchati, āpatti dukkaṭassa.",
  "tika-vin06t:1225_2": "Yattha ṭhito passati, āpatti dukkaṭassāti pāḷi. Kasmā? Aṅgappamāṇābhedepi anīkavisesato.",
  "tika-vin06t:1225_3": "Dasame pana aṭṭhamaṅgassa dassanena dukkaṭaṃ siyāti.",
  "tika-vin06t:1226": "Uyyodhikasikkhāpadavaṇṇanā niṭṭhitā.",
  "tika-vin06t:1227": "Samatto vaṇṇanākkamena acelakavaggo pañcamo.",
  "tika-vin06t:1228": "6. Surāpānavaggo",
  "tika-vin06t:1229": "1. Surāpānasikkhāpadavaṇṇanā",
  "tika-vin06t:1230": "Āyasmato yaṃ muni sāgatassa,",
  "tika-vin06t:1231": "Mahiddhikattassa nidassanena;",
  "tika-vin06t:1232": "Pānassa doso tassa dassanatthaṃ,",
  "tika-vin06t:1233": "Pubbeva so bhaddavatiṃ payāto.",
  "tika-vin06t:1234": "Tasmā passaṃ nāgamapothayitvā,",
  "tika-vin06t:1235": "Vinissaṭaṃ sāgataṃ iddhiyā ca;",
  "tika-vin06t:1236": "Nato surāpānanisedhanatthaṃ,",
  "tika-vin06t:1237": "Kosambimevajjhagamāti ñeyyaṃ.",
  "tika-vin06t:1238_0": "326-8. Pasupālakāti ajapālakā. Yena majjati, tassa bījato paṭṭhāya. Keci “sacittakapakkhe",
  "tika-vin06t:1238_1": "cittaṃ akusalamevāti vuttattā vatthuṃ jānitvā pivato akusala”nti vadanti. Evaṃ sati",
  "tika-vin06t:1238_2": "“akusaleneva pātabbatāyāti na vattabba”nti vutte “sacittakapakkhameva sandhāyā”ti",
  "tika-vin06t:1238_3": "vadanti. Evaṃ sati “kusalākusalābyākatacittanti vattabba”nti vutte tampi “tabbahulanayena",
  "tika-vin06t:1238_4": "vutta”nti vadanti. Kaṅkhāvitaraṇiyampi avisesetvā “akusalacitta”nti vuttaṃ, tasmā",
  "tika-vin06t:1238_5": "“taṃ akusaleneva pivatī”ti vadantīti.",
  "tika-vin06t:1239": "Surāpānasikkhāpadavaṇṇanā niṭṭhitā.",
  "tika-vin06t:1240": "2. Aṅgulipatodakasikkhāpadavaṇṇanā",
  "tika-vin06t:1241": "330. Aṅgulipatodakasikkhāpadaṃ uttānatthameva.",
  "tika-vin06t:1242": "3. Hasadhammasikkhāpadavaṇṇanā",
  "tika-vin06t:1243": "336. Tatiye kathaṃ tivedanaṃ? Hasādhippāyeneva “parassa dukkhaṃ uppādessāmī”ti udakaṃ khipantassa dukkhavedanaṃ. Sesaṃ uttānaṃ.",
  "tika-vin06t:1244": "Idaṃ saññāvimokkhañce, tikapācittiyaṃ kathaṃ;",
  "tika-vin06t:1245": "Kīḷitaṃva akīḷāti, micchāgāhena taṃ siyā.",
  "tika-vin06t:1246": "Ettāvatā kathaṃ kīḷā, iti kīḷāyaṃ evāyaṃ;",
  "tika-vin06t:1247": "Akīḷāsaññī hotettha, vinayatthaṃ samādaye.",
  "tika-vin06t:1248": "Ekantākusalo yasmā, kīḷāyābhiratamano;",
  "tika-vin06t:1249": "Tasmā akusalaṃ cittaṃ, ekamevettha labbhatīti.",
  "tika-vin06t:1250": "Hasadhammasikkhāpadavaṇṇanā niṭṭhitā.",
  "tika-vin06t:1251": "4. Anādariyasikkhāpadavaṇṇanā",
  "tika-vin06t:1252_0": "344. “Lokavajjaṃ atikkamitvā ‘idaṃ amhākaṃ ācariyuggaho’ti vadantassa na vaṭṭatī”ti",
  "tika-vin06t:1252_1": "likhitaṃ. Yaṃ saṃkiliṭṭheneva cittena āpajjati, yaṃ vā ariyapuggalo apaññatte sikkhāpade",
  "tika-vin06t:1252_2": "ajjhācarati, idaṃ lokavajjanti sabbatthikavādīādīni ācariyakulāni. Tattha dutiyatatiyavikappo",
  "tika-vin06t:1252_3": "idha na adhippeto sekhiyānaṃ lokavajjattā.",
  "tika-vin06t:1253_0": "Gārayho ācariyuggahoti ettha “yasmā ucchuraso sattāhakāliko, tassa kasaṭo yāvajīviko,",
  "tika-vin06t:1253_1": "dvinnaṃyeva samavāyo ucchuyaṭṭhi, tasmā vikāle ucchuyaṭṭhiṃ khādituṃ vaṭṭati guḷaharīṭakaṃ",
  "tika-vin06t:1253_2": "viyā’ti evamādiko sampati nibbatto gārayhācariyavādo na gahetabbo”ti ca, paṇṇattivajje",
  "tika-vin06t:1253_3": "pana vaṭṭatīti “na pattahatthena kavāṭo paṇāmetabbo’ti imassa ‘yena hatthena patto",
  "tika-vin06t:1253_4": "gahito, tena hatthena na paṇāmetabbo, itarena paṇāmetabbo’ti atthaṃ gahetvā tathā",
  "tika-vin06t:1253_5": "ācaranto na āpattiyā kāretabbo. ‘Tathā buddhabodhicetiyānaṃ pupphaṃ gaṇhituṃ vaṭṭatīti",
  "tika-vin06t:1253_6": "tathā ācaranto”ti ca. Tathā ācarati abhayagirivāsiko. Mahāvihāravāsino ce evaṃ vadanti,",
  "tika-vin06t:1253_7": "“mā evaṃ vadā”ti apasādetabbo. Tena vuttaṃ “suttaṃ suttānulomañca uggahitakānaṃyevā”tiādi.",
  "tika-vin06t:1253_8": "“Idaṃ sabbaṃ upatissatthero āhā”ti ca vuttaṃ. “Suttānulomaṃ aṭṭhakathā”ti likhitaṃ.",
  "tika-vin06t:1254": "Anādariyasikkhāpadavaṇṇanā niṭṭhitā.",
  "tika-vin06t:1255": "5. Bhiṃsāpanasikkhāpadavaṇṇanā",
  "tika-vin06t:1256": "345. Bhiṃsāpanasikkhāpadaṃ uttānatthameva.",
  "tika-vin06t:1257": "6. Jotisikkhāpadavaṇṇanā",
  "tika-vin06t:1258": "354. “Visibbanāpekkho”ti vacanato yassa apekkhā natthi, tassa anāpatti.",
  "tika-vin06t:1259": "Jotisikkhāpadavaṇṇanā niṭṭhitā.",
  "tika-vin06t:1260": "7. Nahānasikkhāpadavaṇṇanā",
  "tika-vin06t:1261": "364. Nahānasikkhāpadaṃ uttānatthameva.",
  "tika-vin06t:1262": "8. Dubbaṇṇakaraṇasikkhāpadavaṇṇanā",
  "tika-vin06t:1263_0": "368. Alabhīti labho. Yathā “pacatīti paco, pathatīti patho”ti vuccati, evaṃ “labhatīti",
  "tika-vin06t:1263_1": "labho”ti kasmā na vuttaṃ? Pariniṭṭhitalābhasseva idhādhippetattā. Maggeti sibbinimagge.",
  "tika-vin06t:1263_2": "Kappakatena saddhiṃ akappakataṃ sibbeti. Yāvatā adhiṭṭhānaṃ na vijahati, tāvatā pubbaṃ",
  "tika-vin06t:1263_3": "kappameva. Kappaṃ na vijahati ce, puna kappaṃ dātabbanti ācariyassa takko.",
  "tika-vin06t:1264": "Dubbaṇṇakaraṇasikkhāpadavaṇṇanā niṭṭhitā.",
  "tika-vin06t:1265": "9. Vikappanasikkhāpadavaṇṇanā",
  "tika-vin06t:1266": "374. Paribhogo ettha kāyakammaṃ. Apaccuddhāraṇaṃ vacīkammaṃ.",
  "tika-vin06t:1267": "Vikappanasikkhāpadavaṇṇanā niṭṭhitā.",
  "tika-vin06t:1268": "10. Cīvarāpanidhānasikkhāpadavaṇṇanā",
  "tika-vin06t:1269_0": "379. Dasame yasmā nisīdanasanthataṃ cīvaranisīdanampīti ubhayampi sadasameva, tasmā",
  "tika-vin06t:1269_1": "taṃ ubhayampi ekato katvā “nisīdanaṃ nāma sadasaṃ vuccatī”ti āha. Tatthāpi cīvaraggahaṇena",
  "tika-vin06t:1269_2": "cīvaranisīdanaṃ gahitamevāti atthato santhatanisīdanameva vuttaṃ hoti. Yadi evaṃ",
  "tika-vin06t:1269_3": "“nisīdanasanthataṃ nāma sadasaṃ vuccatī”ti vattabbanti? Na, itarassa anisīdanaadasabhāvappasaṅgato.",
  "tika-vin06t:1269_4": "Ettha nisīdanasanthatassa pācittiyavatthuttā itarampi pācittiyavatthumevāti veditabbaṃ",
  "tika-vin06t:1269_5": "tajjātikattā. Sassāmike sūcighare sūcigaṇanāya āpattiyoti porāṇā.",
  "tika-vin06t:1270": "Cīvarāpanidhānasikkhāpadavaṇṇanā niṭṭhitā.",
  "tika-vin06t:1271": "Samatto vaṇṇanākkamena surāpānavaggo chaṭṭho.",
  "tika-vin06t:1272": "7. Sappāṇakavaggo",
  "tika-vin06t:1273": "1. Sañciccapāṇasikkhāpadavaṇṇanā",
  "tika-vin06t:1274": "382. Sañciccapāṇasikkhāpadaṃ uttānatthameva.",
  "tika-vin06t:1275": "2. Sappāṇakasikkhāpadavaṇṇanā",
  "tika-vin06t:1276": "387. “Pāṇo atthī”ti jānantopi “marissantī”ti avicāretvā pivatice, anāpatti.",
  "tika-vin06t:1277": "Jale pakkhipanaṃ pupphaṃ, jalappavesanaṃ idaṃ;",
  "tika-vin06t:1278": "Evaṃ ubhinnaṃ nānattaṃ, ñeyyaṃ ñāṇavatā sadāti.",
  "tika-vin06t:1279": "Sappāṇakasikkhāpadavaṇṇanā niṭṭhitā.",
  "tika-vin06t:1280": "3. Ukkoṭanasikkhāpadavaṇṇanā",
  "tika-vin06t:1281_0": "392. Tatiye dvādasa ukkoṭā veditabbā. Tattha akataṃ kammaṃ, dukkaṭaṃ kammaṃ, puna",
  "tika-vin06t:1281_1": "kātabbaṃ kammanti anuvādādhikaraṇe labbhanti. Anihaṭaṃ, dunnihaṭaṃ, na puna haritabbanti",
  "tika-vin06t:1281_2": "vivādādhikaraṇe labbhanti, avinicchitaṃ, duvinicchitaṃ, puna vinicchitabbanti āpattādhikaraṇe",
  "tika-vin06t:1281_3": "labbhanti. Avūpasantaṃ, duvūpasantaṃ, puna vūpasametabbanti kiccādhikaraṇe labbhantīti",
  "tika-vin06t:1281_4": "aṭṭhakathānayo, pāḷiyaṃ panettha mukhamattameva dassitaṃ.",
  "tika-vin06t:1282": "Ukkoṭanasikkhāpadavaṇṇanā niṭṭhitā.",
  "tika-vin06t:1283": "4. Duṭṭhullasikkhāpadavaṇṇanā",
  "tika-vin06t:1284_0": "399. “Pārājikānīti atthuddhāravasena dassitānī”ti kathaṃ viññāyatīti ce? Parivārapāḷito.",
  "tika-vin06t:1284_1": "Vuttañhi tattha “āpattādhikaraṇapaccayā kati āpattiyo āpajjati. Āpattādhikaraṇapaccayā",
  "tika-vin06t:1284_2": "catasso āpattiyo āpajjati. Bhikkhunī jānaṃ pārājikaṃ dhammaṃ paṭicchādeti, āpatti",
  "tika-vin06t:1284_3": "pārājikassa. Vematikā paṭicchādeti, āpatti thullaccayassa. Bhikkhu saṅghādisesaṃ",
  "tika-vin06t:1284_4": "paṭicchādeti, āpatti pācittiyassa. Ācāravipattiṃ paṭicchādeti, āpatti dukkaṭassā”ti.",
  "tika-vin06t:1284_5": "Pārājikaṃ paṭicchādento bhikkhu anāpatti, no āpattiṃ āpajjati avuttattāti ce? Na,",
  "tika-vin06t:1284_6": "saṃkiliṭṭhena cittena paṭicchādane vinā āpattiyā asambhavato. Dukkaṭavāre vattabbāpi",
  "tika-vin06t:1284_7": "pārājikāpattiyo paṭhamaṃ atthuddhāravasena saṅghādisesehi saha vuttattā na sakkā",
  "tika-vin06t:1284_8": "puna vattunti na vuttāti veditabbā.",
  "tika-vin06t:1285_0": "Yāva koṭi na chijjatīti cettha yo antamaso paṭicchādanatthaṃ aññassa ārocetu vā,",
  "tika-vin06t:1285_1": "mā vā, paṭicchādanacitteneva āpattiṃ āpanno. Tassa puna aññassa paṭicchādanatthaṃ",
  "tika-vin06t:1285_2": "anārocaneneva na koṭi chinnā hoti, kiṃ puna paṭinivattitvā vacanena payojananti na",
  "tika-vin06t:1285_3": "antimassa anārocanena chinnā hoti, appaṭicchādanena eva chinnā hoti, tato appaṭicchādanatthaṃ",
  "tika-vin06t:1285_4": "apubbassa ārocetabbaṃ, tato paṭṭhāya koṭi chinnā hoti, tadabhāvo paṭinivattitvā appaṭicchādanatthaṃ",
  "tika-vin06t:1285_5": "ārocetabbaṃ, evampi koṭi chinnā hotīti evaṃ no paṭibhātīti ācariyo. Tatiyena dutiyassāti",
  "tika-vin06t:1285_6": "ettha “dutiyo nāma paṭhamo”ti vadantānaṃ “vatthu puggalo na vattabbo”ti vāritattā",
  "tika-vin06t:1285_7": "na sundaraṃ. Aññassa catutthassa ārocanepi na sundaraṃ. Kasmā? Pubbeva sutvā aññassa",
  "tika-vin06t:1285_8": "anārocitattā. “Sutena aññassa ārocetabbaṃ siyā”ti vadanti.",
  "tika-vin06t:1286": "Duṭṭhullasikkhāpadavaṇṇanā niṭṭhitā.",
  "tika-vin06t:1287": "5. Ūnavīsativassasikkhāpadavaṇṇanā",
  "tika-vin06t:1288_0": "404. Punappunaṃ uppajjanato bahudhā. Hāyanavaḍḍhananti mātukucchismiṃ ce dvādasannaṃ",
  "tika-vin06t:1288_1": "māsānaṃ ūnatāya hāyanaṃ kataṃ. Pasūtassa vaḍḍhanaṃ kātabbaṃ. Mātukucchismiṃ ce vaḍḍhanaṃ",
  "tika-vin06t:1288_2": "kataṃ. Pasūtassa hāyanaṃ kātabbaṃ. Nikkhamanīyapuṇṇamāsī nāma sāvaṇamāsassa puṇṇamāsī.",
  "tika-vin06t:1288_3": "“Pāṭipadadivaseti dutiye upagacchati divase”ti likhitaṃ. So hi pasūtadivasato paṭṭhāya",
  "tika-vin06t:1288_4": "paripuṇṇavīsativasso hoti. Avasesānaṃ dvinnaṃ vassānaṃ adhikadivasāni honteva, tasmā",
  "tika-vin06t:1288_5": "nikkaṅkhā hutvā upasampādenti. Taṃ sandhāyāti gabbhavassañca pavāretvā laddhavassañca",
  "tika-vin06t:1288_6": "agaṇetvā jātadivasato paṭṭhāya gaṇetvā ekūnavīsativassaṃ. Ekūnavīsativassoti “gabbhavassaṃ",
  "tika-vin06t:1288_7": "eva pahāyā”ti likhitaṃ, taṃ dullikhitaṃ.",
  "tika-vin06t:1289_0": "406. Aññaṃ upasampādetīti upajjhāyo vā ācariyo vā hutvā upasampādeti. “Opapātikassa",
  "tika-vin06t:1289_1": "soḷasavassuddesikabhāvato puna cattāro vasse atikkamitvā upasampadā kātabbā”ti ācariyā vadantīti keci.",
  "tika-vin06t:1290": "Ūnavīsativassasikkhāpadavaṇṇanā niṭṭhitā.",
  "tika-vin06t:1291": "6. Theyyasatthasikkhāpadavaṇṇanā",
  "tika-vin06t:1292_0": "409. Theyyasattho ce suddhamātugāmo dve āpattiyo. Atha bhikkhuniyo, samayo rakkhati.",
  "tika-vin06t:1292_1": "Theyyasatthabhāvassa ṭhānaṃ katvā rakkhaṇīyattā sahadhammikānaṃ rakkhatiyevāti eke.",
  "tika-vin06t:1292_2": "Theyyabhāve na sahadhammikatā, tasmā na rakkhati evāti eke. Apārājikatheyyabhāve",
  "tika-vin06t:1292_3": "sati sahadhammikabhāvoti ce? Itarasmiṃ itaranti samayo anissaṭo āpajjati. Bhikkhu",
  "tika-vin06t:1292_4": "theyyasattho ce, yathāvatthukameva. Theyyasatthe theyyasatthasaññī saddhiṃ saṃvidhāyāti",
  "tika-vin06t:1292_5": "ca. “Saddhi”nti padaṃ kesuci natthi, taṃ ananurūpaṃ. Tathā dutiyepi.",
  "tika-vin06t:1293": "Theyyasatthasikkhāpadavaṇṇanā niṭṭhitā.",
  "tika-vin06t:1294": "7. Saṃvidhānasikkhāpadavaṇṇanā",
  "tika-vin06t:1295_0": "412. “Tena kho pana samayena aññatarā itthī”ti ca pāṭho atthi, kesuci natthi. Natthibhāvo",
  "tika-vin06t:1295_1": "sundaro “tena kho samayenā”ti adhikārattāti keci. Idha ekatoupasampannā, sikkhamānā,",
  "tika-vin06t:1295_2": "sāmaṇerīti imāpi tisso saṅgahaṃ gacchanti. Imāsaṃ pana samayo rakkhati, ayamimāsaṃ,",
  "tika-vin06t:1295_3": "mātugāmassa ca viseso.",
  "tika-vin06t:1296_0": "414. Apicettha “viññū paṭibalā”ti vacanato appaṭibalā anāpattivatthukāti eke, taṃ",
  "tika-vin06t:1296_1": "na yuttaṃ dukkaṭavatthukattā. “Bhikkhu saṃvidahati, mātugāmo na saṃvidahati, āpatti",
  "tika-vin06t:1296_2": "dukkaṭassā”ti hi vuttaṃ. Tathā hi upaparikkhitabbaṃ.",
  "tika-vin06t:1297": "Saṃvidhānasikkhāpadavaṇṇanā niṭṭhitā.",
  "tika-vin06t:1298": "8. Ariṭṭhasikkhāpadavaṇṇanā",
  "tika-vin06t:1299_0": "417. Gahaṭṭhassāpi bhikkhunīdūsakakammaṃ mokkhantarāyikameva, tasmā tassa pabbajjāpi",
  "tika-vin06t:1299_1": "paṭikkhittā. Vipākantarāyikā ahetukattā. Pubbe sañcicca āpannā sammuṭṭhā suddhasaññino",
  "tika-vin06t:1299_2": "antarāyikā eva. Sesāti jātikā. Rasenāti bhāvena. Adhikuṭṭanaṭṭhenāti adhikaraṇaṃ",
  "tika-vin06t:1299_3": "katvā kuṭṭanaṭṭhena chindanaṭṭhena. Asisūnūpamā kusaladhammacchedanaṭṭhena. Sattisūlūpamā",
  "tika-vin06t:1299_4": "cittavitudanaṭṭhenāti porāṇā. Anāpattipāḷiyaṃ “ādikammikassā”ti mukhāruḷhavasena likhitaṃ.",
  "tika-vin06t:1300": "Ariṭṭhasikkhāpadavaṇṇanā niṭṭhitā.",
  "tika-vin06t:1301": "9. Ukkhittasambhogasikkhāpadavaṇṇanā",
  "tika-vin06t:1302_0": "425. “Taṃ diṭṭhiṃ appaṭinissaṭṭhenāti iminā laddhinānāsaṃvāsakataṃ dīpetī”ti vuttaṃ.",
  "tika-vin06t:1302_1": "Ticittanti ettha vipākābyākatacittena sahavāseyyaṃ kappeyyāti evamattho daṭṭhabbo.",
  "tika-vin06t:1302_2": "Aññathā sacittakattā sikkhāpadassa kiriyābyākataṃ sandhāya na yujjati.",
  "tika-vin06t:1303": "Ukkhittasambhogasikkhāpadavaṇṇanā niṭṭhitā.",
  "tika-vin06t:1304": "10. Kaṇṭakasikkhāpadavaṇṇanā",
  "tika-vin06t:1305_0": "428. Yattha te na passāmāti teti taṃ. Atha vā tava rūpādiṃ na passāma. Ayaṃ samaṇuddeso",
  "tika-vin06t:1305_1": "pārājiko hoti. “Sace taṃ diṭṭhiṃ paṭinissajjati, saṅghassa ārocetvā saṅghānumatiyā",
  "tika-vin06t:1305_2": "pabbājetabbo”ti porāṇagaṇṭhipade vuttaṃ, taṃ na yuttaṃ, daṇḍakammanāsanā hi idhādhippetā.",
  "tika-vin06t:1305_3": "Yadi so pārājiko, liṅganāsanā nāma siyā. Te paṭisevato nālaṃ antarāyāyāti ca diṭṭhi",
  "tika-vin06t:1305_4": "satthari asatthādidiṭṭhi na hoti. Sace sā yassa uppajjati, so pārājiko hoti, tasmimpi",
  "tika-vin06t:1305_5": "evameva paṭipajjitabbaṃ saṃvare atiṭṭhanto liṅganāsanāyeva nāsetabboti ācariyassa takko.",
  "tika-vin06t:1306": "Kaṇṭakasikkhāpadavaṇṇanā niṭṭhitā.",
  "tika-vin06t:1307": "Samatto vaṇṇanākkamena sappāṇakavaggo sattamo.",
  "tika-vin06t:1308": "8. Sahadhammikavaggo",
  "tika-vin06t:1309": "1. Sahadhammikasikkhāpadavaṇṇanā",
  "tika-vin06t:1310": "434. Sahadhammikasikkhāpadaṃ uttānatthameva.",
  "tika-vin06t:1311": "2. Vilekhanasikkhāpadavaṇṇanā",
  "tika-vin06t:1312_0": "438. Āpattiñca satisammosāyāti ettha ca-saddo kattabbañca na karotīti dīpeti, na",
  "tika-vin06t:1312_1": "cattāri evāti vuttaṃ hoti. Raṭṭhekadeso janapado. Buddhakāle ariṭṭhakaṇṭakā sāsanapaccatthikā.",
  "tika-vin06t:1312_2": "“Nālaṃ antarāyāyā”ti vacanena hi te bhagavato asabbaññutaṃ dīpenti. Parinibbute bhagavati",
  "tika-vin06t:1312_3": "dasavatthudīpakā vajjiputtakā. Te hi vinayasāsanapaccatthikā. Parūpahārādivādā pana",
  "tika-vin06t:1312_4": "suttantābhidhammappaccatthikā. Ke pana te? Ekacce mahāsaṅghikādayo, na sabbeti dīpanatthaṃ",
  "tika-vin06t:1312_5": "“parūpahārā…pe… vādā”ti visesanavacanamāha. Tattha ye kuhakā pāpicchakā abhūtaṃ ullapitvā",
  "tika-vin06t:1312_6": "paṭiladdhavarabhojanāni bhuñjitvā muṭṭhassatī niddaṃ okkamitvā sukkavissaṭṭhiṃ pattā,",
  "tika-vin06t:1312_7": "aññehi taṃ disvā “atthi arahato sukkavissaṭṭhī”ti vutte “mārakāyikā upasaṃharantī”ti",
  "tika-vin06t:1312_8": "vatvā janaṃ vañcenti. Ye ca sammāpaṭipannā akuhakā, tepi taṃ vacanaṃ sutvā keci taṃdiṭṭhikā",
  "tika-vin06t:1312_9": "honti adhimānino ca. Attano sukkavissaṭṭhiṃ passitvāpi nādhimuccanti, anadhigate",
  "tika-vin06t:1312_10": "adhikatasaññinova honti. Tathā atthi arahato aññāṇakaṅkhāvitaraṇā nāmagottādīsu viya",
  "tika-vin06t:1312_11": "saccesu paravitaraṇā parehi paññattā nāmānīti adhippāyo yathāsambhavaṃ yojetabbo.",
  "tika-vin06t:1312_12": "Tattha vinayadharo “aṭṭhānametaṃ, bhikkhave, anavakāso, yaṃ arahato asuci mucceyya.",
  "tika-vin06t:1312_13": "Diṭṭhadhammā…pe… aparappaccayā satthusāsane”tiādīni suttapadāni dassetvā te sāsanapaccatthikesu",
  "tika-vin06t:1312_14": "niggahitaṃ niggaṇhātīti adhippāyo. Itare “pariyatti mūla”nti vādino. “Pātimokkhe",
  "tika-vin06t:1312_15": "uddissamāne”ti nidānavasena vuttaṃ. Tathāgatassa vibhaṅgapadāni siddhāni. Siddheyeva",
  "tika-vin06t:1312_16": "kiṃ imassa aṅgāni? Garahitukāmatā upasampannassa santike sikkhāpadavivaṇṇanañcāti.",
  "tika-vin06t:1313": "Vilekhanasikkhāpadavaṇṇanā niṭṭhitā.",
  "tika-vin06t:1314": "3. Mohanasikkhāpadavaṇṇanā",
  "tika-vin06t:1315": "444. Mohanasikkhāpadaṃ uttānatthameva.",
  "tika-vin06t:1316": "4. Pahārasikkhāpadavaṇṇanā",
  "tika-vin06t:1317_0": "452. Rattacittoti kāyasaṃsaggarāgena. Viheṭhetukāmaṃ pana disvā “sace ahaṃ imaṃ māremi,",
  "tika-vin06t:1317_1": "natthi me mokkho”ti cintetvā kupito sattasaññaṃ purekkhatvā pahāraṃ deti, tassa yathāvatthukameva.",
  "tika-vin06t:1318": "Pahārasikkhāpadavaṇṇanā niṭṭhitā.",
  "tika-vin06t:1319": "5. Talasattikasikkhāpadavaṇṇanā",
  "tika-vin06t:1320_0": "456. “Kāyaṃ vā kāyapaṭibaddhaṃ vā”ti vacanato kāyādīsu yaṃ uccāreti, taṃ talaṃ nāma.",
  "tika-vin06t:1320_1": "Talameva talasattikaṃ. Pothanasamatthaṭṭhena sattikanti eke. Taṃ “uppalapattampī”ti",
  "tika-vin06t:1320_2": "iminā niyameti. Evaṃ kupitā hi kopavasena pothanāsamatthataṃ avicāretvā yaṃ kiñci",
  "tika-vin06t:1320_3": "hatthagataṃ paṭikkhipanti, sukhasamphassampi hotu, pācittiyameva. Yasmā paharitukāmatāya",
  "tika-vin06t:1320_4": "pahaṭe purimena pācittiyaṃ. Kevalaṃ uccāretukāmatāya uggiraṇamatte kate iminā pācittiyaṃ.",
  "tika-vin06t:1320_5": "Iminā pana virajjhitvā pahāro dinno, tasmā na paharitukāmatāya dinnattā dukkaṭaṃ.",
  "tika-vin06t:1320_6": "Kimidaṃ dukkaṭaṃ pahārapaccayā, udāhu uggiraṇapaccayāti? Pahārapaccayā eva dukkaṭaṃ.",
  "tika-vin06t:1320_7": "Purimaṃ uggiraṇapaccayā pācittiyanti sadukkaṭaṃ pācittiyaṃ yujjati. Purimañhi uggiraṇaṃ,",
  "tika-vin06t:1320_8": "pacchā pahāro. Na ca pacchimapahāraṃ nissāya purimaṃ uggiraṇaṃ anāpattivatthukaṃ",
  "tika-vin06t:1320_9": "bhavitumarahatīti no takkoti ācariyo. “Tena pahārena hatthādīsu yaṃ kiñci bhijjati,",
  "tika-vin06t:1320_10": "dukkaṭamevā”ti imināpi pahārapaccayā dukkaṭaṃ. Uggiraṇaṃ yathāvatthukamevāti siddhaṃ,",
  "tika-vin06t:1320_11": "suṭṭhu vīmaṃsitabbaṃ. “Tiracchānādīnaṃ asucikaraṇādīni disvā kujjhitvāpi uggirantassa",
  "tika-vin06t:1320_12": "mokkhādhippāyo evā”ti vadanti.",
  "tika-vin06t:1321": "Talasattikasikkhāpadavaṇṇanā niṭṭhitā.",
  "tika-vin06t:1322": "6. Amūlakasikkhāpadavaṇṇanā",
  "tika-vin06t:1323_0": "462. Upasampanne anupasampannasaññī amūlakena saṅghādisesenāti sukkavissaṭṭhikāyasaṃsaggādinā",
  "tika-vin06t:1323_1": "saṅghādisesāpattiyā vatthunāti veditabbaṃ. Na hi anupasampannassa saṅghādisesāpatti nāma atthi.",
  "tika-vin06t:1324": "Amūlakasikkhāpadavaṇṇanā niṭṭhitā.",
  "tika-vin06t:1325": "7. Sañciccasikkhāpadavaṇṇanā",
  "tika-vin06t:1326_0": "468. Ūnavīsativasso maññeti ettha sayaṃ saññāya tathā amaññanto kukkuccuppādanatthaṃ",
  "tika-vin06t:1326_1": "“maññe”ti vadanto kiṃ musāvādena kāretabboti? Na siyā aṅgasampattiyā, na ca kevalaṃ",
  "tika-vin06t:1326_2": "“maññe”ti iminā niyamato aṅgasampatti hoti. Paramatthavihitaṃ katthaci hoti. “Udakaṃ",
  "tika-vin06t:1326_3": "maññe āditta”ntiādimhi paro kukkuccaṃ uppādetu vā, mā vā, taṃ appamāṇanti mātikāṭṭhakathāyaṃ",
  "tika-vin06t:1326_4": "“kukkuccuppādana”nti tassa adhippāyavasena vuttanti.",
  "tika-vin06t:1327": "Sañciccasikkhāpadavaṇṇanā niṭṭhitā.",
  "tika-vin06t:1328": "8. Upassutisikkhāpadavaṇṇanā",
  "tika-vin06t:1329_0": "473. Imesaṃ sutvāti ettha “vacana”nti pāṭhaseso. Ekaparicchedānīti siyā kiriyā siyā",
  "tika-vin06t:1329_1": "akiriyāti iminā nayena ekaparicchedāni. Ettha kiñcāpi aññavādakapaccayāpatti kiriyā",
  "tika-vin06t:1329_2": "ca vihesakapaccayāpatti akiriyā ca, tadubhayaṃ pana ekasikkhāpadanti katvā taṃ aññavādakasaṅkhātaṃ",
  "tika-vin06t:1329_3": "sikkhāpadaṃ siyā kiriyā paṭhamassa vasena, siyā akiriyā dutiyassa vasenāti evamattho daṭṭhabbo.",
  "tika-vin06t:1330": "Upassutisikkhāpadavaṇṇanā niṭṭhitā.",
  "tika-vin06t:1331": "9. Kammapaṭibāhanasikkhāpadavaṇṇanā",
  "tika-vin06t:1332_0": "474. “Dhammikānaṃ kammāna”nti vacanato ekacce bhikkhū dhammikānaṃ kammānaṃ “chandaṃ",
  "tika-vin06t:1332_1": "dammī”ti chandaṃ denti, taṃ tesaṃ matimattameva, na paṭipatti. Adhammaṃ nissāya khiyyati,",
  "tika-vin06t:1332_2": "taṃ vā ukkoṭeti, anāpatti neva hotīti? Na, tathā chandadānakāle akatvā pacchā adhammakammakhiyyanādipaccayā",
  "tika-vin06t:1332_3": "anāpattivāre vuttattā. Adhammena vā vaggena vā na kammārahassa vā kammakaraṇapaccayā",
  "tika-vin06t:1332_4": "āpattimokkhakaraṇato avisesameva tathāvacananti ce? Na, chandadānakāle adhammakammakaraṇānumatiyā",
  "tika-vin06t:1332_5": "abhāvato, kārakasseva vajjappasaṅgato ca. Gaṇassa dukkaṭanti ce? Pārisuddhichandadāyakāva",
  "tika-vin06t:1332_6": "te, na gaṇo akammappattattā, parivārepi kammavagge kammappattachandadāyakā visuṃ",
  "tika-vin06t:1332_7": "vuttā. Tathāpi adhammakammassa chando na dātabbo dente akappiyānumatidukkaṭato. Tattha",
  "tika-vin06t:1332_8": "hi yojanadukkaṭato na muccantīti no takkoti ācariyo.",
  "tika-vin06t:1333": "Kammapaṭibāhanasikkhāpadavaṇṇanā niṭṭhitā.",
  "tika-vin06t:1334": "10. Chandaṃadatvāgamanasikkhāpadavaṇṇanā",
  "tika-vin06t:1335_0": "481. Sannipātaṃ anāgantvā ce chandaṃ na deti, anāpattīti eke. Dukkaṭanti eke dhammakammantarāyakaraṇādhippāyattā.",
  "tika-vin06t:1335_1": "Saṅghamajjhe chandaṃ dātuṃ labhatīti keci. Dinnachande saṅghamajjhaṃ pavisitvā puna",
  "tika-vin06t:1335_2": "gatepi chando na paṭippassambheyyāti ce? Paṭippassambhati. Kasmā? “Ahatthapāso chandāraho”tiādīhi",
  "tika-vin06t:1335_3": "virujjhanato. Pāḷiyaṃ pana dātukāmatāya hatthapāsaṃ atikkamantaṃ sandhāya vuttanti keci.",
  "tika-vin06t:1336": "Chandaṃadatvāgamanasikkhāpadavaṇṇanā niṭṭhitā.",
  "tika-vin06t:1337": "11. Dubbalasikkhāpadavaṇṇanā",
  "tika-vin06t:1338_0": "484-5. Adāsīti apaloketvā adāsi. Bhikkhūti ettha te chabbaggiyā attānaṃ parivajjayitvā",
  "tika-vin06t:1338_1": "“saṅgho”ti avatvā “bhikkhū”ti āhaṃsu. Pariṇāmentīti nenti. Tattha lābhoti paduddhārakaraṇaṃ",
  "tika-vin06t:1338_2": "idha anadhippetassapi yassa kassaci atthuddhāravasena lābhadīpanatthaṃ. Cīvarameva",
  "tika-vin06t:1338_3": "hi idhādhippetaṃ, teneva “aññaṃ parikkhāraṃ dinnaṃ khīyati, āpatti dukkaṭassā”ti",
  "tika-vin06t:1338_4": "vuttaṃ. Dinnanti ca parikkhāranti ca bhummatthe upayogavacanaṃ.",
  "tika-vin06t:1339": "Dubbalasikkhāpadavaṇṇanā niṭṭhitā.",
  "tika-vin06t:1340": "12. Pariṇāmanasikkhāpadavaṇṇanā",
  "tika-vin06t:1341": "491. Ñātakampi parassa dātukāmaṃ aññassa dāpeti, āpatti eva. Sabbattha āpucchitvā dātukāmaṃ yathāsukhaṃ vicāretuṃ labhati.",
  "tika-vin06t:1342": "Pariṇāmanasikkhāpadavaṇṇanā niṭṭhitā.",
  "tika-vin06t:1343": "Samatto vaṇṇanākkamena sahadhammikavaggo aṭṭhamo.",
  "tika-vin06t:1344": "9. Ratanavaggo",
  "tika-vin06t:1345": "1. Antepurasikkhāpadavaṇṇanā",
  "tika-vin06t:1346_0": "494-7. Yathā bhagavantaṃ payirupāsati, evamākārena nārahatāyaṃ puriso pāpo hotuṃ,",
  "tika-vin06t:1346_1": "na hoti pāpoti attho, kāraṇatthaṃ vā. Tanti nipātamattaṃ, yatoti vā attho. Hatthisammaddanti",
  "tika-vin06t:1346_2": "saṅghāṭasammaddo, akkamanaṃ cuṇṇatāti attho.",
  "tika-vin06t:1347_0": "498. Ratanaṃ nāma aggamahesī, tathāpi idha aññāpi devigottā na rakkhati, anāpattivāre",
  "tika-vin06t:1347_1": "“na mahesī hotī”ti vacanābhāvato. Sace khattiyova hoti, nābhisitto. Abhisittoyeva",
  "tika-vin06t:1347_2": "hoti, na khattiyo rakkhatīti ācariyo. Anāpattivāre mātikāṭṭhakathāyaṃ aṅgabhāvena",
  "tika-vin06t:1347_3": "ca vuttattā abhisittabhāvovapamāṇaṃ. Sesaṃ ukkaṭṭhaparicchedoti eke.",
  "tika-vin06t:1348": "500-501. “Na sayanighare sayanigharasaññī”ti tikacchedopi ettha labbhati. Na sayanigharaṃ nāma aparikkhittarukkhamūlādi.",
  "tika-vin06t:1349": "Antepurasikkhāpadavaṇṇanā niṭṭhitā.",
  "tika-vin06t:1350": "2. Ratanasikkhāpadavaṇṇanā",
  "tika-vin06t:1351": "504. “Adhivāsentu gahapatino bhatta”nti ca “me gahapatino”ti ca atthi.",
  "tika-vin06t:1352_0": "506. Kurundivacanena gharepi yadi bhikkhū āsaṅkanti, tattha ṭhatvā ācikkhitabbanti",
  "tika-vin06t:1352_1": "vuttaṃ hoti. Patirūpāti “ratanasammate paṃsukūlaggahaṇaṃ vā ratane nirussukkagamanaṃ",
  "tika-vin06t:1352_2": "vā”ti likhitaṃ. “Tāvakālikavasenapi anāmāsaṃ paṭiggaṇhituṃ na labhatī”ti vadanti.",
  "tika-vin06t:1352_3": "Samādapetvāti yācitvā “uddissa ariyā tiṭṭhanti, esā ariyāna yācanā”ti vuttanayena.",
  "tika-vin06t:1353": "Ratanasikkhāpadavaṇṇanā niṭṭhitā.",
  "tika-vin06t:1354": "3. Vikālagāmappavisanasikkhāpadavaṇṇanā",
  "tika-vin06t:1355": "511-2. Ahinā ḍaṭṭhavatthumhi so bhikkhu santaṃ bhikkhuṃ anāpucchā gato, tassa kukkuccaṃ udapādi. Adinnādāne vuttanayenāti gāmo gāmūpacāroti idaṃ sandhāya vuttaṃ.",
  "tika-vin06t:1356": "Vikālagāmappavisanasikkhāpadavaṇṇanā niṭṭhitā.",
  "tika-vin06t:1357": "4. Sūcigharasikkhāpadavaṇṇanā",
  "tika-vin06t:1358": "517. Tanti bhedanakaṃ. Assāti pācittiyassa paṭhamaṃ bhedanakaṃ katvā pacchā desetabbattā. Esa nayo itaresupi.",
  "tika-vin06t:1359": "520. Vāsijaṭeti vāsidaṇḍake.",
  "tika-vin06t:1360": "Sūcigharasikkhāpadavaṇṇanā niṭṭhitā.",
  "tika-vin06t:1361": "5. Mañcasikkhāpadavaṇṇanā",
  "tika-vin06t:1362": "521-2. “Ucce mañce”ti ca “uccā mañce”ti ca katthaci. Āyatoti vitthato. Aṭṭhaṅgulapādakanti bhāvanapuṃsakaṃ, aṭṭhaṅgulappamāṇaṃ pādakaṃ vā.",
  "tika-vin06t:1363": "Mañcasikkhāpadavaṇṇanā niṭṭhitā.",
  "tika-vin06t:1364": "6. Tūlonaddhasikkhāpadavaṇṇanā",
  "tika-vin06t:1365_0": "528. Poṭakitūlanti yaṃ kiñci tiṇatūlaṃ. Paṭilābhena uddāletvā pācittiyaṃ desetabbanti",
  "tika-vin06t:1365_1": "ettha kiñcāpi paṭilābhamatteneva pācittiyanti viya dissati, paribhogeyeva pana āpatti",
  "tika-vin06t:1365_2": "daṭṭhabbā, “aññena kataṃ paṭilabhitvā paribhuñjati, āpatti dukkaṭassā”ti vacanaṃ ettha sādhakaṃ.",
  "tika-vin06t:1366": "Tūlonaddhasikkhāpadavaṇṇanā niṭṭhitā.",
  "tika-vin06t:1367": "7. Nisīdanasikkhāpadavaṇṇanā",
  "tika-vin06t:1368_0": "531. Kiñcāpi nisīdanassa jāti na dissati ettha, tathāpi cīvarakkhandhake anuññātattā,",
  "tika-vin06t:1368_1": "“nava cīvarāni adhiṭṭhātabbānī”ti ettha ca pariyāpannattā cīvarajātiyevassa jātīti",
  "tika-vin06t:1368_2": "veditabbā. “Santhatasadisaṃ santharitvāti sadasa”nti pubbe vuttanisīdanasanthatattā",
  "tika-vin06t:1368_3": "upameti. Lābhe sadasaṃ, alābhe adasampi vaṭṭatīti eke, taṃ na yuttaṃ. “Nisīdanaṃ",
  "tika-vin06t:1368_4": "nāma sadasaṃ vuccatī”ti tassa saṇṭhānaniyamanato.",
  "tika-vin06t:1369": "Nisīdanasikkhāpadavaṇṇanā niṭṭhitā.",
  "tika-vin06t:1370": "8. Kaṇḍupaṭicchādisikkhāpadavaṇṇanā",
  "tika-vin06t:1371_0": "539. Yadi kaṇḍupaṭicchādi nāma adhonābhi ubbhajāṇumaṇḍalā uppannakaṇḍupīḷakādipaṭicchādikā",
  "tika-vin06t:1371_1": "adhippetā, tassa sugatassa sugatavidatthiyā dīghaso catasso vidatthiyo tiriyaṃ dveti",
  "tika-vin06t:1371_2": "idampi atimahantaṃ pamāṇaṃ dissati. Sabbo hi puriso attano attano vidatthiyā sattavidatthiko",
  "tika-vin06t:1371_3": "hoti, sugatassa ca ekāvidatthi majjhimassa purisassa tisso vidatthiyo honti, tasmā",
  "tika-vin06t:1371_4": "kaṇḍupaṭicchādi pakatipurisassa pamāṇaṃ āpajjati tiriyaṃ, dīghaso pana diguṇaṃ āpajjatīti.",
  "tika-vin06t:1371_5": "Āpajjatu, ukkaṭṭhaparicchedo tassā, ce icchati, sabbampi sarīraṃ paṭicchādessati,",
  "tika-vin06t:1371_6": "sabbasarīragatasaṅghāṭi viya bahuguṇaṃ katvā nivāsetukāmo nivāsessatīti ayaṃ bhagavato adhippāyo siyā.",
  "tika-vin06t:1372": "Kaṇḍupaṭicchādisikkhāpadavaṇṇanā niṭṭhitā.",
  "tika-vin06t:1373": "9. Vassikasāṭikasikkhāpadavaṇṇanā",
  "tika-vin06t:1374_0": "542. Vassikasāṭikāpi ukkaṭṭhapaṭicchedavasena anuññātā. Vassakāle keci saṅghāṭiparibhogeneva",
  "tika-vin06t:1374_1": "paribhuñjissantīti ayaṃ bhagavato adhippāyo siyā. Kiñcāpi iminā takkena anuññātā,",
  "tika-vin06t:1374_2": "“appamāṇikāyo kaṇḍupaṭicchādiyo dhārenti, vassikasāṭikāyo dhārentī”ti imasmiṃ vatthusmiṃ",
  "tika-vin06t:1374_3": "paññattattā pana aññathā puṇṇaparicchedato adhikappamāṇāyo te bhikkhū dhāresunti",
  "tika-vin06t:1374_4": "katvā etaparamatā tāsaṃ anuññātāti veditabbā. Eseva nayo dasamepi.",
  "tika-vin06t:1375": "Vassikasāṭikasikkhāpadavaṇṇanā niṭṭhitā.",
  "tika-vin06t:1376": "10. Nandattherasikkhāpadavaṇṇanā",
  "tika-vin06t:1377": "551. Tattha bhisiṃ vā bibbohanaṃ vā karotīti dīghaso bahūnaṃ bhikkhūnaṃ sādhāraṇatthaṃ karotīti yujjati.",
  "tika-vin06t:1378": "Nandattherasikkhāpadavaṇṇanā niṭṭhitā.",
  "tika-vin06t:1379": "Samatto vaṇṇanākkamena ratanavaggo navamo.",
  "tika-vin06t:1380": "Pācittiyakaṇḍavaṇṇanā niṭṭhitā.",
  "tika-vin06t:1381": "6. Pāṭidesanīyakaṇḍo",
  "tika-vin06t:1382": "1. Paṭhamapāṭidesanīyasikkhāpadavaṇṇanā",
  "tika-vin06t:1383_0": "553-5. “Paṭidesetabbākāradassana”nti aṭṭhakathāyaṃ vuttattā pāḷiyaṃ āgatavaseneva",
  "tika-vin06t:1383_1": "āpatti desetabbā, na aññathā. “Antaraghare antaragharasaññī”tiādinā ca “khādanīyabhojanīye",
  "tika-vin06t:1383_2": "akhādanīyaabhojanīyasaññī”tiādinā ca “bhikkhuniyā abhikkhunisaññī”tiādinā ca nayena",
  "tika-vin06t:1383_3": "aparepi tayo tikacchedā yojetvā dassetabbā.",
  "tika-vin06t:1384": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin06t:1385": "2. Dutiyapāṭidesanīyasikkhāpadavaṇṇanā",
  "tika-vin06t:1386_0": "559. “Nimantitā bhuñjantīti pañcannaṃ bhojanānaṃ aññatarena bhojanena nimantitā bhuñjantī”ti",
  "tika-vin06t:1386_1": "kiñcāpi vuttaṃ, atha kho akappiyanimantanena nimantitatā ettha na aṅgaṃ, mātikāṭṭhakathāyaṃ",
  "tika-vin06t:1386_2": "vā idha vā anāpattivāre lesābhāvato, tasmā “nimantitā”ti padassa attho pubbe āciṇṇavaseneva",
  "tika-vin06t:1386_3": "vutto. Aparepi tayo tikacchedā yojetvā dassetabbā padabhājane vuttattāti veditabbaṃ.",
  "tika-vin06t:1386_4": "Yathā tathā hi bhuñjantānaṃ tādisaṃ bhikkhuniṃ avārentānaṃ pāṭidesanīyameva. “Esā",
  "tika-vin06t:1386_5": "vosāsati nāma, vosāsantī”ti ca duvidho pāṭho. “Ajjhohāre ajjhohāre”ti vacanena puna",
  "tika-vin06t:1386_6": "“gārayhaṃ āvuso dhamma”nti ekavacanaṃ viruddhanti. Paṭhamaṃ ajjhohāreyeva āpannaṃ",
  "tika-vin06t:1386_7": "sandhāya vuttaṃ, tathā aññatrāpi āgacchati “āpajjimhā”ti vacanato. Ekena bahūnampi",
  "tika-vin06t:1386_8": "vaṭṭatīti keci, taṃ na sundaraṃ. “Tehi bhikkhūhī”tiādinā pāṭhe vuttattāti mama takko.",
  "tika-vin06t:1386_9": "Ekena saheva “ahaṃ āpajji”ntipi vattabbanti ekena dvīhi tīhi desetabbato, sabbehi",
  "tika-vin06t:1386_10": "evaṃ vattuṃ vaṭṭati. “Āpajjimhāti sahevā”ti vadanti. Ekena ce avārito, “ahaṃ, āvuso,",
  "tika-vin06t:1386_11": "gārayhaṃ dhammaṃ āpajji”ntipi vattabbaṃ.",
  "tika-vin06t:1387": "Dutiyapāṭidesanīyasikkhāpadavaṇṇanā niṭṭhitā.",
  "tika-vin06t:1388": "562-570. Tatiyacatutthasikkhāpadāni uttānatthāniyeva.",
  "tika-vin06t:1389": "Pāṭidesanīyakaṇḍavaṇṇanā niṭṭhitā.",
  "tika-vin06t:1390": "7. Sekhiyakaṇḍo",
  "tika-vin06t:1391": "1. Parimaṇḍalavaggavaṇṇanā",
  "tika-vin06t:1392_0": "576. “Sikkhitasikkhenāti catūhi maggehī”ti vuttaṃ. Yasmā aṭṭhaṅgulamattaṃ otāretvā",
  "tika-vin06t:1392_1": "nivatthameva nisinnassa caturaṅgulamattaṃ hoti, tasmā ubhopete aṭṭhakathāvādā ekaparicchedā,",
  "tika-vin06t:1392_2": "“aḍḍhateyyahattha”nti sukhumaṃ, ekapattaṃ vā sandhāya vuttaṃ. Tañhi yathāṭhānena",
  "tika-vin06t:1392_3": "tiṭṭhati. Dupaṭṭaṃ sandhāya “dvihatthappamāṇampī”ti vuttanti upatissatthero. Ekapaṭṭaṃ,",
  "tika-vin06t:1392_4": "dvipaṭṭaṃ vā heṭṭhimaparicchedena “dvihatthappamāṇa”nti vuttanti veditabbaṃ. Vuttañhi",
  "tika-vin06t:1392_5": "nissaggiyaaṭṭhakathāyaṃ “tiriyaṃ dvihatthopi vaṭṭatī”ti, tañca kho alābhe eva “alābhe",
  "tika-vin06t:1392_6": "tiriyaṃ dvihatthappamāṇampi vaṭṭatī”ti vuttattā. Idaṃ sabbaṃ adhiṭṭhānupagaṃ sandhāya",
  "tika-vin06t:1392_7": "vuttaṃ. Viruddhaṃ disvā sajjetabbaṃ. No ce sajjeti, dukkaṭaṃ. Sacittakaṃ paṇṇattivijānanacitteneva",
  "tika-vin06t:1392_8": "“anādariyaṃ paṭiccā”ti vuttattā, na vatthuvijānanacittena “idamevaṃ kata”nti jānatopi",
  "tika-vin06t:1392_9": "āpattiyā abhāvato. Phussadevattheravādopi ekena pariyāyena yujjati. Tathā upatissattheravādopi.",
  "tika-vin06t:1392_10": "Paññattepi sikkhāpade apaññattepi yaṃ pakatiyā vajjaṃ, taṃ lokavajjaṃ. Idaṃ pana",
  "tika-vin06t:1392_11": "paññatteyeva vajjaṃ, nāpaññatte, tasmā itaralokavajjena asadisattā na lokavajjaṃ.",
  "tika-vin06t:1392_12": "Paṇṇattito paṭṭhāya vajjato paṇṇattivajjaṃ. Anādariyacitteneva āpajjitabbattā sacittakaṃ,",
  "tika-vin06t:1392_13": "tassa cittassa tivedanattā tivedanaṃ. Yasmā anādariyacittatā nāma kevalaṃ akusalameva,",
  "tika-vin06t:1392_14": "tañca pakatiyā vajjaṃ, tasmā idaṃ lokavajjaṃ. Sañcicca vītikkamanaṃ nāma domanassikasseva",
  "tika-vin06t:1392_15": "hotīti dukkhavedanaṃ. Gaṇṭhipade pana “pāṇātipātādi viya nivāsanādidoso lokagarahito",
  "tika-vin06t:1392_16": "na hotīti paṇṇattivajjanti phussadevatthero”ti likhitaṃ.",
  "tika-vin06t:1393": "577. Vihārepīti buddhupaṭṭhānādikāle, tasmā “pārupitabba”nti uttarāsaṅgakiccavasena vuttaṃ. Paṭhamadutiyasikkhāpadesu pariḷāhādipaccayā kappati, na antaragharapaṭisaṃyuttesu.",
  "tika-vin06t:1394_0": "582. “Ekasmiṃ pana ṭhāne ṭhatvā”ti ettha “gacchantopi parissayābhāvaṃ oloketuṃ labhatiyeva.",
  "tika-vin06t:1394_1": "Tathā gāme pūja”nti likhitaṃ, taṃ pana “ekasmiṃ ṭhāne ṭhatvā”ti vuttattā tādisaṃ",
  "tika-vin06t:1394_2": "antarāyaṃ sandhāya vuttanti veditabbaṃ.",
  "tika-vin06t:1395": "Parimaṇḍalavaggavaṇṇanā niṭṭhitā.",
  "tika-vin06t:1396": "2. Ujjagghikavaggavaṇṇanā",
  "tika-vin06t:1397_0": "586. Hasanīyasminti hetvatthe bhummaṃ, hasitabbavatthukāraṇāti attho. Antaraghare",
  "tika-vin06t:1397_1": "uccāsaddena anumodanādiṃ karontassa anāpatti kira. Tathā hi mahindattheropi hatthisālādīsu",
  "tika-vin06t:1397_2": "mahājanassa kathesi.",
  "tika-vin06t:1398_0": "591. Keci bhikkhū “parikkhāraṭṭhapanamattena vāsūpagato hotī”ti vadanti, taṃ tesaṃ",
  "tika-vin06t:1398_1": "matimattameva. Bhikkhuniyo ce vāsūpagā honti, bhikkhunupassayova kappiyabhūmi. “Yattha",
  "tika-vin06t:1398_2": "bhikkhuniyo ekarattampi vasanti, ayaṃ bhikkhunupassayo”ti vacanato tāsaṃ samīpaṃ",
  "tika-vin06t:1398_3": "vā tāhi gahitavāsāgāraṃ vā “gacchāmī”ti gacchato yathāsukhaṃ gantuṃ vaṭṭati. Na hi",
  "tika-vin06t:1398_4": "tāvatā taṃ gharaṃ antaragharasaṅkhyaṃ gacchatīti no takkoti ācariyo.",
  "tika-vin06t:1399": "Ujjagghikavaggavaṇṇanā niṭṭhitā.",
  "tika-vin06t:1400": "3. Khambhakatavaggavaṇṇanā",
  "tika-vin06t:1401": "604. Sūpo pattappamāṇavaṇṇanāyaṃ vuttākāro. Oloṇī vuccati kudhitaṃ, gorasato pūrā thūpitoti attho.",
  "tika-vin06t:1402_0": "605. Heṭṭhā orohatīti ettha “orohanappamāṇe sati ekadese thūpīkatepi anāpattī”ti",
  "tika-vin06t:1402_1": "vadanti. “Pattassa pana heṭṭhā ca upari ca paduminipaṇṇādīhi paṭicchādetvā odahantiyā",
  "tika-vin06t:1402_2": "laddhaṃ nāma vaṭṭatī”ti ca vadanti. Ettha “yasmā ‘samatittiko piṇḍapāto paṭiggahetabbo’ti",
  "tika-vin06t:1402_3": "vacanaṃ piṇḍapāto samapuṇṇo paṭiggahetabboti dīpeti, tasmā attano hatthagate patte",
  "tika-vin06t:1402_4": "piṇḍapāto diyyamāno thūpīkatopi ce hoti, vaṭṭatīti dīpeti. ‘Thūpīkataṃ piṇḍapātaṃ",
  "tika-vin06t:1402_5": "paṭiggaṇhāti, āpatti dukkaṭassā’ti hi vacanaṃ paṭhamaṃ thūpīkataṃ piṇḍapātaṃ pacchā",
  "tika-vin06t:1402_6": "paṭiggaṇhato, āpattīti dīpeti. Pattena paṭiggaṇhato cepi thūpīkataṃ hoti, vaṭṭati",
  "tika-vin06t:1402_7": "athūpīkatassa paṭiggahitattā. Payogo pana natthi aññatra pubbadesā”ti ca “samatittikanti",
  "tika-vin06t:1402_8": "vā bhāvanapuṃsaka”nti ca vadanti, tasmā vicāretvā gahetabbaṃ.",
  "tika-vin06t:1403": "Khambhakatavaggavaṇṇanā niṭṭhitā.",
  "tika-vin06t:1404": "4. Sakkaccavaggavaṇṇanā",
  "tika-vin06t:1405_0": "609. Sūpodanaviññattisikkhāpade “sūpo nāma dve sūpā”ti na vuttaṃ sūpaggahaṇena paṇītabhojanehi",
  "tika-vin06t:1405_1": "avasesānaṃ sabbabhojanānaṃ saṅgaṇhanatthaṃ. Anāpattivāre cassa “ñātakānaṃ pavāritānaṃ",
  "tika-vin06t:1405_2": "aññassatthāya attano dhanenā”ti idaṃ adhikaṃ. Katthaci potthake “anāpatti asañcicca",
  "tika-vin06t:1405_3": "asatiyā ajānantassa gilānassa āpadāsū”ti ettakameva vuttaṃ, taṃ na, “samasūpakaṃ",
  "tika-vin06t:1405_4": "piṇḍapātaṃ bhuñjissāmī”ti imassa anāpattivāre “aññassatthāyā”ti katthaci likhitaṃ,",
  "tika-vin06t:1405_5": "tañca pamādavasena likhitaṃ. “Mukhe pakkhipitvā puna vippaṭisārī hutvā ogilitukāmassapi",
  "tika-vin06t:1405_6": "sahasā ce pavisati, ettha ‘asañciccā’ti vuccati. Viññattampi aviññattampi ekasmiṃ",
  "tika-vin06t:1405_7": "ṭhāne ṭhitaṃ sahasā anupadhāretvā gahetvā bhuñjanto ‘asatiyā’ti vuccatī”ti likhitaṃ,",
  "tika-vin06t:1405_8": "anāpattivāre ekaccesu potthakesu “rasaraseti likhitaṃ, taṃ gahetabba”nti vuttaṃ.",
  "tika-vin06t:1406": "Sakkaccavaggavaṇṇanā niṭṭhitā.",
  "tika-vin06t:1407": "5. Kabaḷavaggavaṇṇanā",
  "tika-vin06t:1408": "618. “Sabbaṃ hattha”nti vacanato ekadesaṃ mukhe pakkhipantassa anāpattīti ekacce. “Sabbanti vacanato ekadesampi na vaṭṭatī”ti vadanti, taṃ yuttaṃ anāpattivāre avisesitattā.",
  "tika-vin06t:1409": "624. Sitthāvakārake “kacavaraṃ chaḍḍentaṃ sitthaṃ chaḍḍiyyatī”ti ca “kacavaraṃ chaḍḍento”ti ca pāṭho.",
  "tika-vin06t:1410": "Kabaḷavaggavaṇṇanā niṭṭhitā.",
  "tika-vin06t:1411": "6. Surusuruvaggavaṇṇanā",
  "tika-vin06t:1412": "627. “Surusuru”nti ca “surosuro”ti ca pāṭho. Sītīkatoti sītaṅko. “Silakabuddhoti ariyānaṃ parihāsavacanameveta”nti likhitaṃ.",
  "tika-vin06t:1413_0": "631. Paṭikkūlavasenāti ettha yadi paṭikkūlavasena paṭikkhittaṃ, “seyyathāpi kāmabhogino”ti",
  "tika-vin06t:1413_1": "na vattabbaṃ. Na hi te paṭikkūlaṃ karontīti ce? Na, issariyaliṅgavasena gahaṇasambhavato.",
  "tika-vin06t:1413_2": "Te hi anādarā honti. Pattadhovananti pattadhovanodakaṃ bhojanapaṭisaṃyuttaṃ.",
  "tika-vin06t:1414": "634. “Chattapādukāya”nti ca “chattapāde”ti ca pāṭho.",
  "tika-vin06t:1415": "637. Cāpoti sattakhādanavadho. “Sesā sabbā dhanuvikati kodaṇḍe paviṭṭhā”ti ca likhitaṃ, paṭimukkanti pavesitaṃ, laggitaṃ hotīti attho.",
  "tika-vin06t:1416": "Surusuruvaggavaṇṇanā niṭṭhitā.",
  "tika-vin06t:1417": "7. Pādukavaggavaṇṇanā",
  "tika-vin06t:1418": "640. Sayaṃ yānagato hutvā, yathā yānagatassa ve.",
  "tika-vin06t:1419": "Alaṃ vattuṃ tathā nālaṃ, sachatto chattapāṇino.",
  "tika-vin06t:1420": "Yathā ettha, evaṃ aññatrāpi.",
  "tika-vin06t:1421_0": "647. Chapakavatthusmiṃ “sacāhaṃ na labhissāmī”ti pāṭho, “dasa ce na labhissāmī”ti",
  "tika-vin06t:1421_1": "ca atthi, “vatthusmiṃ agilānassā”ti ca āgacchati, taṃ na sundaraṃ, sikkhāpadeyeva",
  "tika-vin06t:1421_2": "sundaraṃ. Thomitoti ahampi jānāmīti sambandho. Yā dhanayasalābhasaṅkhātā vutti vinipātena",
  "tika-vin06t:1421_3": "hoti samparāye apāyesu vinipātahetu hutvā pavattati. Atha vā vinipātenāti hetvatthe",
  "tika-vin06t:1421_4": "karaṇavacanaṃ, vinipātanāya pavattatīti adhippāyo. Adhammacaraṇena adhammacaraṇāya.",
  "tika-vin06t:1421_5": "“Asmā kumbhimivā”ti ca paṭhanti.",
  "tika-vin06t:1422": "Pādukavaggavaṇṇanā niṭṭhitā.",
  "tika-vin06t:1423": "Pakiṇṇakavaṇṇanā",
  "tika-vin06t:1424_0": "Kāyavācācittato samuṭṭhahantīti katvā “samanubhāsanasamuṭṭhānānī”ti vuttāni. Samanubhāsanaṃ",
  "tika-vin06t:1424_1": "kiriyaṃ. Imāni kiriyāni. Dhammadesanasamuṭṭhānāni vācācittatoti ettha kāyavacīviññattibhāvato",
  "tika-vin06t:1424_2": "ujjagghikauccāsaddādīsu viya “kāyavācācittato”ti vattabbānīti ce? Na vattabbāni.",
  "tika-vin06t:1424_3": "Nisīdanagamanāhārapakkhipanādikāyaviññattiyā sabbhāvā tattha yuttaṃ, na dhammadesane tādisassābhāvā.",
  "tika-vin06t:1425": "Pakiṇṇakavaṇṇanā niṭṭhitā.",
  "tika-vin06t:1426": "Sekhiyakaṇḍavaṇṇanā niṭṭhitā.",
  "tika-vin06t:1427": "8. Sattādhikaraṇasamathavaṇṇanā",
  "tika-vin06t:1428": "“Yebhuyyasikā kātabbā…pe… tiṇavatthārako kātabbo, so puggalo”ti ca likhitaṃ.",
  "tika-vin06t:1429": "Sattādhikaraṇasamathavaṇṇanā niṭṭhitā.",
  "tika-vin06t:1430": "Bhikkhuvibhaṅgo niṭṭhito.",
  "tika-vin06t:1431": "Namo tassa bhagavato arahato sammāsambuddhassa",
  "tika-vin06t:1432": "Bhikkhunīvibhaṅgavaṇṇanā",
  "tika-vin06t:1433": "1. Pārājikakaṇḍavaṇṇanā",
  "tika-vin06t:1434": "Ganthārambhavaṇṇanā",
  "tika-vin06t:1435": "Vibhaṅge viya bhikkhūnaṃ, vitthāramabhisaṅkhataṃ;",
  "tika-vin06t:1436": "Akatvā bhikkhunīnampi, vakkhe gaṇṭhipadakkamaṃ.",
  "tika-vin06t:1437": "Yo bhikkhunīnaṃ vibhaṅgo assa, tassa saṃvaṇṇanākkamo pattoti attho.",
  "tika-vin06t:1438": "Ganthārambhavaṇṇanā niṭṭhitā.",
  "tika-vin06t:1439": "1. Paṭhamapārājikasikkhāpadavaṇṇanā",
  "tika-vin06t:1440": "656-7. Tattha tattha ṭhānuppattikapaññā vīmaṃsā. Padapaṭipāṭiyā evāti mātikāpadapaṭipāṭiyā eva. “Vuttanti saṅgītikānaṃ upasaṅkappanānaṃ vibhājanaṃ vutta”nti likhitaṃ.",
  "tika-vin06t:1441_0": "658. “Ehibhikkhunīti bhikkhunī, tīhi saraṇagamanehi upasampannāti bhikkhunī”ti idaṃ",
  "tika-vin06t:1441_1": "pana desanāvilāsavasena vuttanti eke. Aññabuddhakāle atthīti eke, taṃ na yuttaṃ viya",
  "tika-vin06t:1441_2": "dissati amhākampi buddhakāle sambhavappasaṅgato, ehibhikkhuniyā paṭisedhachāyādissanato",
  "tika-vin06t:1441_3": "ca. Yathāha dhammapade visākhāvatthusmiṃ “tassa cīvaradānassa nissandena imaṃ mahālatāpasādhanaṃ",
  "tika-vin06t:1441_4": "labhi. Itthīnañhi cīvaradānaṃ mahālatāpasādhanabhaṇḍena matthakaṃ pappoti, purisānaṃ",
  "tika-vin06t:1441_5": "iddhimayapattacīvarenā”ti. Tīhi saraṇagamanehi upasampannāya pana bhikkhuniyā sambhavo",
  "tika-vin06t:1441_6": "aññabuddhakāle kadāci siyā, nattheva amhākaṃ buddhakāle. Desanāvilāsena pana bhikkhudesanākkameneva",
  "tika-vin06t:1441_7": "bhikkhuniniddeso vutto, teneva bhikkhusaṅghavasena ekatoupasampannā bhikkhuniyo vijjamānāpi",
  "tika-vin06t:1441_8": "tattha na vuttā. Tāsaṃ atthitā imāya parivārakathāya veditabbā –",
  "tika-vin06t:1442": "“Ubho ekato upasampannā,",
  "tika-vin06t:1443": "Ubhinnaṃ hatthato cīvaraṃ paṭiggaṇheyya;",
  "tika-vin06t:1444": "Siyā āpattiyo nānā,",
  "tika-vin06t:1445": "Pañhā mesā kusalehi cintitā”ti. ;",
  "tika-vin06t:1446_0": "Atha vā puthujjanakāle ehibhikkhusaraṇagamanena upasampannova itthiliṅgapātubhāvena",
  "tika-vin06t:1446_1": "bhikkhunibhāve ṭhitā purisūpasampannaṃ upādāya “ehibhikkhunī”ti, “tīhi saraṇagamanehi",
  "tika-vin06t:1446_2": "upasampannā bhikkhunī”ti ca saṅkhyaṃ gacchati. No ce, taṃ vacanaṃ virujjheyyāti eke,",
  "tika-vin06t:1446_3": "vicāretvā gahetabbaṃ. “Viññū paṭibalo”ti dvinnaṃ avassavabhāvassa ijjhanato vuttaṃ.",
  "tika-vin06t:1446_4": "Ettha yasmā yaṃ kiñci āmisaṃ paṭiggaṇhantīnaṃ aggahatthā purisānaṃ hatthehi kadāci",
  "tika-vin06t:1446_5": "missībhāvaṃ gacchanti, vandantānaṃ vā purisānaṃ sirāni aggapādehi missitāni kadāci",
  "tika-vin06t:1446_6": "honti, kesacchedanakāle vā siraṃ purisānaṃ hatthehi missitaṃ hoti, cittaṃ nāmetaṃ",
  "tika-vin06t:1446_7": "atiraddhagavesi, durakkhiyaṃ vā, tasmā “mā atilahuṃ pārājikāpatti bhikkhunīnaṃ hotū”ti",
  "tika-vin06t:1446_8": "buddhā bhagavanto kāruññena pārājikakkhettaparicchedaṃ, thullaccayakkhettaparicchedañca",
  "tika-vin06t:1446_9": "visuṃ visuṃ desesunti veditabbaṃ.",
  "tika-vin06t:1447_0": "659. Tabbahulanayena sā vuttāti ettha ayamanugaṇṭhipadakkamo – yebhuyyena kiriyasamuṭṭhānattā",
  "tika-vin06t:1447_1": "“kiriyasamuṭṭhāna”nti vuttaṃ. “Kāyasaṃsaggaṃ samāpajjeyyā”ti avatvā pana “sādiyeyyā”ti",
  "tika-vin06t:1447_2": "vuttattā akiriyatopi samuṭṭhātīti veditabbaṃ. Yathā cettha, evaṃ heṭṭhā “manussitthiyā",
  "tika-vin06t:1447_3": "tayo magge methunaṃ dhammaṃ paṭisevantassa āpatti pārājikassā”tiādinā nayena kiriyasamuṭṭhānataṃ",
  "tika-vin06t:1447_4": "vatvā tadanantaraṃ “bhikkhupaccatthikā…pe… so ce pavesanaṃ sādiyati, āpatti pārājikassā”tiādinā",
  "tika-vin06t:1447_5": "nayena akiriyasamuṭṭhānatāyapi vuttattā paṭhamapārājikassāpi tabbahulanayeneva kiriyasamuṭṭhānatā",
  "tika-vin06t:1447_6": "veditabbā. Na hi pavesanasādiyanādimhi kiriyasamuṭṭhānatā dissati. Aṅgajātacalanañcettha",
  "tika-vin06t:1447_7": "na sārato daṭṭhabbaṃ “so ce pavesanaṃ na sādiyati, paviṭṭhaṃ na sādiyati, ṭhitaṃ",
  "tika-vin06t:1447_8": "na sādiyati, uddharaṇaṃ sādiyati, āpatti pārājikassā”ti ettha ṭhita na sādiyane pakatiyāpi",
  "tika-vin06t:1447_9": "paripuṇṇacalanattā. Sādiyanapaccayā hi sevanacalanañcettha na dissatevāti tabbahulanayeneva",
  "tika-vin06t:1447_10": "kiriyasamuṭṭhānatā gahetabbā. Tattha tattha aṭṭhakathāsu kasmā tabbahulanayo avuttoti",
  "tika-vin06t:1447_11": "ce? “Yo pana bhikkhu methunaṃ dhammaṃ paṭiseveyyā”ti mātikāyaṃ kiriyasamuṭṭhānassa",
  "tika-vin06t:1447_12": "sarūpena vuttattā tadanurūpavasena vibhaṅganayamanoloketvā “kiriyasamuṭṭhāna”micceva",
  "tika-vin06t:1447_13": "vuttaṃ. Yathā cetesu tabbahulanayena kiriyasamuṭṭhānatā vuttā, tathā surādīnaṃ akusaleneva",
  "tika-vin06t:1447_14": "pātabbatā, na itarathā “yaṃ akusaleneva āpajjati, ayaṃ lokavajjā, sesā paṇṇattivajjā”ti",
  "tika-vin06t:1447_15": "vutte lokavajjapaṇṇattivajjānaṃ niyamanalakkhaṇasiddhi hoti, tathā taṃ avatvā “yassā",
  "tika-vin06t:1447_16": "sacittakapakkhe cittaṃ akusalameva hoti, ayaṃ lokavajjā. Sesā paṇṇattivajjā”ti vutte",
  "tika-vin06t:1447_17": "lokavajjavacanaṃ niratthakaṃ siyā vatthuajānanapakkhepi akusaleneva pātabbattā. Yasmā",
  "tika-vin06t:1447_18": "tattha surāpānavītikkamassa akusalacittuppādo natthi, tasmā khandhakaṭṭhakathāyaṃ",
  "tika-vin06t:1447_19": "“majjapāne pana bhikkhuno ajānitvāpi bījato paṭṭhāya majjaṃ pivantassa pācittiyaṃ,",
  "tika-vin06t:1447_20": "sāmaṇero jānitvā pivanto sīlabhedaṃ āpajjati, na ajānitvā”ti vuttaṃ, na vuttaṃ “vatthuajānanapakkhe",
  "tika-vin06t:1447_21": "pāṇātipātādīnaṃ siddhikaraakusalacittuppādasadise cittuppāde satipi sāmaṇero sīlabhedaṃ",
  "tika-vin06t:1447_22": "nāpajjatī”ti. Abhinivesavacanaṃ pāṇātipātādīhi samānajātikattā sāmaṇerānaṃ surāpānassa.",
  "tika-vin06t:1447_23": "“Surādayo panime”ti vatthuṃ jānitvā pātabbatādivasena vītikkamantassa akusalassa",
  "tika-vin06t:1447_24": "asambhavo natthi. Tena vuttaṃ “yassa sacittakapakkhe”tiādi.",
  "tika-vin06t:1448_0": "Kiñcettha yuttivacanena arahantānaṃ appavisanato sacittakācittakapakkhesu akusalaniyamoti",
  "tika-vin06t:1448_1": "ce? Na, dhammatāvasena sekkhānampi appavisanato. Acittakapakkhe akusalaniyamābhāvadassanatthaṃ",
  "tika-vin06t:1448_2": "supantassa mukhe pakkhittajalabindumiva surābinduādayo udāharitabbāti. Tabbahulanayena",
  "tika-vin06t:1448_3": "hi atthe gahite pubbenāparaṃ aṭṭhakathāya sameti. “Saddhiṃ pāḷiyā avisesattho parato",
  "tika-vin06t:1448_4": "āvi bhavissatīti apare”ti vuttaṃ. Idamettha vicāretabbaṃ. Yadi vatthujānanapakkhe",
  "tika-vin06t:1448_5": "vinā akusalena majjapānaṃ siyā, kasmā nāḷimajjhaṃ nātikkamati ariyānaṃ pānakādisaññīnanti?",
  "tika-vin06t:1448_6": "Sīlabhedavatthuvītikkamo vināpi cittena ariyānaṃ dhammatāvaseneva na sambhavatīti",
  "tika-vin06t:1448_7": "ce, na, cakkhupālattheravatthu ādivirodhatoti. Apica bhikkhunopi sāmaṇerassa viya",
  "tika-vin06t:1448_8": "surāpānaṃ sacittakameva kasmā na jātanti? Appatirūpattāti ce, sāmaṇerānampi appatirūpameva.",
  "tika-vin06t:1448_9": "Sahadhammikā eva hi te. Mahāsāvajjattāti ce? Sāmaṇerānampi tādisameva. Sāmaṇerānaṃ",
  "tika-vin06t:1448_10": "sacittakameva pārājikaṃ, itaraṃ daṇḍakammavatthūti ce? Bhikkhūnampi majjapāne natthi.",
  "tika-vin06t:1448_11": "Ettha tikapācittiyena na bhavitabbaṃ. Majje amajjasaññissa dukkaṭāpatti paññāpetabbā",
  "tika-vin06t:1448_12": "siyā. Bhikkhussa pācittiyavatthu sāmaṇerānaṃ pārājikaṃ hoti tiracchānagatasāmaṇerānaṃ",
  "tika-vin06t:1448_13": "viyāti ce? Acittakampi majjapānādīnaṃ sāmaṇerānaṃ pārājikaṃ paññāpetabbaṃ siyā. Nācittakaṃ",
  "tika-vin06t:1448_14": "pārājikaṃ sambhavatīti ce? Na, paṇṇattivajjampi pārājikaṃ sambhavatīti. Nikāyantarapakkhe",
  "tika-vin06t:1448_15": "ayameva doso. Amhākañhi lokavajjameva majjapānanti. Kasmā panettha surāpānameva dhammatāvasena",
  "tika-vin06t:1448_16": "ariyā na karontīti? Na kevalaṃ surāpānameva dhammatāvasena ariyā na karonti, pāṇesupi",
  "tika-vin06t:1448_17": "kodhavasena pāṇasaññitāya sīsacchedanādīni na karonti, sadārasaññāya paradāraṃ na",
  "tika-vin06t:1448_18": "vītikkamanti, anatthabhañjakasaññāya atthabhañjakamusā na vadanti, sammādiṭṭhisaññāya",
  "tika-vin06t:1448_19": "micchādiṭṭhiṃ na paṭipajjantīti veditabbā. Ācariyāpi surāpāne akusalaniyamābhāvameva",
  "tika-vin06t:1448_20": "vadanti, tasmā eva mātikāṭṭhakathāya gaṇṭhipade lokavajjapaṇṇattivajjādhikāre “sacittakapakkheakusalanti",
  "tika-vin06t:1448_21": "surāpānādisaṅgahatthaṃ, itarathā yassa akusalamevāti vadeyyā”ti likhitaṃ. Kiriyasamuṭṭhānatā",
  "tika-vin06t:1448_22": "panassa tabbahulanayameva, na paṭhamapārājike. Kathaṃ? Kāyasaṃsaggasikkhāpadaṃ paṭhamapārājikasamuṭṭhānaṃ.",
  "tika-vin06t:1448_23": "Ettha bhikkhussa ca bhikkhuniyā ca kāyasaṃsaggabhāve sati bhikkhunī kāyaṅgamacopayamānāpi",
  "tika-vin06t:1448_24": "citteneva adhivāsentī āpajjati, na evaṃ bhikkhu. Bhikkhu pana copayamānova āpajjati,",
  "tika-vin06t:1448_25": "evameva paṭhamapārājikepi copane sati eva āpajjati, nāsati. Pavesanaṃ sādiyatīti",
  "tika-vin06t:1448_26": "ettha pavesanasādiyanaṃ nāma sevanacittassuppādananti, evaṃ santepi “vīmaṃsitvā gahetabba”nti vuttaṃ.",
  "tika-vin06t:1449": "Paṭhamapārājikasikkhāpadavaṇṇanā niṭṭhitā.",
  "tika-vin06t:1450": "2. Dutiyapārājikasikkhāpadavaṇṇanā",
  "tika-vin06t:1451_0": "“Kissa pana tvaṃ ayye jānaṃ pārājikaṃ dhammaṃ ajjhāpanna”nti vacanato, “aṭṭhannaṃ",
  "tika-vin06t:1451_1": "pārājikānaṃ aññataraṃ pārājikaṃ ajjhāpanna”nti vacanato, ante “uddiṭṭhā kho ayyāyo",
  "tika-vin06t:1451_2": "aṭṭha pārājikā dhammā”tiādivacanato, parivāre “sādhāraṇapaññatti ubhatopaññattī”ti",
  "tika-vin06t:1451_3": "vacanato ca bhikkhunivibhaṅgaṃ patvā bhagavā sādhāraṇāni sikkhāpadāni bhikkhūnaṃ",
  "tika-vin06t:1451_4": "uppannavatthusmiṃyeva “yā pana bhikkhunī chandaso methunaṃ dhammaṃ paṭiseveyya antamaso",
  "tika-vin06t:1451_5": "tiracchānagatenapi pārājikā hoti asaṃvāsā”tiādinā nayena savisesampi avisesampi mātikaṃ",
  "tika-vin06t:1451_6": "nikkhipitvā anukkamena padabhājanaṃ, āpattibhedaṃ, tikacchedaṃ, anāpattivārañca anavasesaṃ",
  "tika-vin06t:1451_7": "vatvā vitthāresi. Saṅgītikārakehi pana asādhāraṇapaññattiyoyeva idha vitthāritāti veditabbā.",
  "tika-vin06t:1452_0": "666. Tattha “aṭṭhannaṃ pārājikāna”nti idaṃ kevalaṃ saṅgītikārakānaṃyeva nayato nikkhittavacanaṃ",
  "tika-vin06t:1452_1": "ito pubbe chaṭṭhasattamaṭṭhamānaṃ pārājikānaṃ apaññattattā. Bhagavatā pana idaṃ paññāpitamādisikkhāpadampi",
  "tika-vin06t:1452_2": "upādāya “channaṃ pārājikāna”nti vuttaṃ siyā. Ito uddhaṃ paññattānipi upādāya “aṭṭhannaṃ",
  "tika-vin06t:1452_3": "pārājikāna”nti vacanaṃ aparabhāge uppannanti ekacce ācariyā. Aṭṭhakathāyaṃ pana “idañca",
  "tika-vin06t:1452_4": "pārājikaṃ pacchā paññattaṃ, tasmā ‘aṭṭhanna’nti vibhaṅge vutta”ntiādi vuttaṃ, tasmā",
  "tika-vin06t:1452_5": "aṭṭhakathācariyānaṃ matena siddhametaṃ yathāpaññattānukkamavaseneva saṅgītānīti.",
  "tika-vin06t:1452_6": "“Aññāsi”nti pāṭho. Aññāsīti na gahetabbo. “Duṭṭhullasikkhāpade vuttanayenevā”ti vacanato",
  "tika-vin06t:1452_7": "vajjapaṭicchādikaṃ yā paṭicchādeti, sāpi vajjapaṭicchādikaāyevāti siddhaṃ. Kiñcāpi",
  "tika-vin06t:1452_8": "vajjapaṭicchādanaṃ pemavasena hoti, tathāpi sikkhāpadavītikkamacittaṃ domanassikameva",
  "tika-vin06t:1452_9": "hotīti katvā “dukkhavedana”nti vuttaṃ.",
  "tika-vin06t:1453": "Dutiyapārājikasikkhāpadavaṇṇanā niṭṭhitā.",
  "tika-vin06t:1454": "3. Tatiyapārājikasikkhāpadavaṇṇanā",
  "tika-vin06t:1455_0": "669. Imaṃ adhippāyamattanti “codetvā sāretvā”ti etaṃ. Etthāyaṃ vicāraṇā – yo bhikkhu",
  "tika-vin06t:1455_1": "ukkhittakabhikkhunā samānadiṭṭhiko laddhinānāsaṃvāsako hoti, so avandanīyo, kammākamme",
  "tika-vin06t:1455_2": "ukkhittako viya na gaṇapūraṇo, sahaseyyampi na labhati, na tathā bhikkhunī. Sā hi",
  "tika-vin06t:1455_3": "yāva na samanubhaṭṭhā, tāva gaṇapūrakā ca hoti, saṃvāsañca labhati. Laddhinānāsaṃvāsikānuvattikāpi",
  "tika-vin06t:1455_4": "ukkhittānuvattikāva hoti. Ukkhitto ce kālaṅkato, tadanuvattako bhikkhu laddhinānāsaṃvāsako",
  "tika-vin06t:1455_5": "hotiyeva. Tathā vibbhantepi tasmiṃ titthiyapakkantakepi sikkhaṃ paccakkhāya sāmaṇerabhūmiyaṃ",
  "tika-vin06t:1455_6": "ṭhitepīti eke. Tesaṃ matena ukkhittake tathābhūtepi bhikkhunī tadanuvattikā samanubhāsitabbāvāti",
  "tika-vin06t:1455_7": "āpajjati. Samanubhāsanakammaṃ saṅghāyattaṃ, saṅghena sañcicca purimakāpattiṃ apanetuṃ",
  "tika-vin06t:1455_8": "na yuttaṃ viya khāyati. Ukkhepanīyakammañca āpattiadassanamatte, appaṭikammamatte,",
  "tika-vin06t:1455_9": "kudiṭṭhiappaṭinissajjanamatte ca kariyati, tassa anuvattanamattena samanubhāsitvā",
  "tika-vin06t:1455_10": "sāsanato cāvetabbānīti na yuttanti ce? Na vattabbameva, idaṃ apārājikavatthūsupi",
  "tika-vin06t:1455_11": "tappasaṅgato, anaññavisayattā ca vinayassa.",
  "tika-vin06t:1456": "Tatiyapārājikasikkhāpadavaṇṇanā niṭṭhitā.",
  "tika-vin06t:1457": "4. Catutthapārājikasikkhāpadavaṇṇanā",
  "tika-vin06t:1458_0": "675. “Lokassādasaṅkhātassa mittasanthavassa vasena taṃ dassetuṃ kāyasaṃsaggarāgenāti",
  "tika-vin06t:1458_1": "vutta”nti likhitaṃ. Tissitthiyoti tīsu itthīsu, tisso vā itthiyo. Taṃ na seveti tāsu",
  "tika-vin06t:1458_2": "na sevati. Anariyāti ubhatobyañjanā. Byañjanasminti attano byañjane. Na seveti na",
  "tika-vin06t:1458_3": "sevati. Na cācareti nācarati. Vaṇṇāvaṇṇoti dvīhipi sukkavissaṭṭhi. Gamanuppādananti sañcarittaṃ.",
  "tika-vin06t:1459": "676. “Nivatthaṃ vā pārutaṃ vā”ti ettha nivatthassa vā pārutassa vā vatthassa gahaṇaṃ sādiyatīti attho.",
  "tika-vin06t:1460": "Catutthapārājikasikkhāpadavaṇṇanā niṭṭhitā.",
  "tika-vin06t:1461": "Pārājikakaṇḍavaṇṇanā niṭṭhitā.",
  "tika-vin06t:1462": "2. Saṅghādisesakaṇḍavaṇṇanā",
  "tika-vin06t:1463": "1. Paṭhamasaṅghādisesasikkhāpadavaṇṇanā",
  "tika-vin06t:1464_0": "681. Āhatakoti ānīto, niyatakoti adhippāyo. Akappiyaaḍḍo nāma saṅghassa vā ārāmikapuggalassa",
  "tika-vin06t:1464_1": "vā vatthussa kāraṇā saṅghassa vārikabhāvena sayameva vā adhikaraṇaṭṭhānaṃ gantvā",
  "tika-vin06t:1464_2": "“amhākaṃ eso dāso, dāsī, vāpī, khettaṃ, ārāmo, ārāmavatthu, gāvo, gāvī, mahiṃsī,",
  "tika-vin06t:1464_3": "ajā, kukkuṭā”tiādinā voharati, akappiyaṃ. “Ayaṃ amhākaṃ ārāmiko ārāmikā, ayaṃ vāpī",
  "tika-vin06t:1464_4": "itthannāmena saṅghassa hatthe dohanatthāya dinnā. Ito khettato ārāmato uppajjanakacatupaccayā",
  "tika-vin06t:1464_5": "ito gāvito mahiṃsito ajāto uppajjanakagorasā itthannāmena saṅghassa dinnā”ti pucchite",
  "tika-vin06t:1464_6": "vā apucchite vā vattuṃ vaṭṭati. “Kata”nti avatvā “karontī”ti vacanena kira anenakataṃ",
  "tika-vin06t:1464_7": "ārabbha ācikkhitā nāma hoti. Gīvāti kevalaṃ gīvā eva hoti, na pārājikaṃ. Kārāpetvā",
  "tika-vin06t:1464_8": "dātabbāti ettha sace āvudhabhaṇḍaṃ hoti, tassa dhārā na kāretabbā, aññena pana ākārena",
  "tika-vin06t:1464_9": "saññāpetabbaṃ. “Ticittaṃ tivedana”nti vuttattā “mānussayavasena kodhussayavasenā”ti",
  "tika-vin06t:1464_10": "tabbahulanayena vuttanti veditabbaṃ.",
  "tika-vin06t:1465": "Paṭhamasaṅghādisesasikkhāpadavaṇṇanā niṭṭhitā.",
  "tika-vin06t:1466": "2. Dutiyasaṅghādisesasikkhāpadavaṇṇanā",
  "tika-vin06t:1467_0": "683. Bhaṭiputtakānaṃ kumārabhaṭikānaṃ gaṇā bhaṭiputtagaṇā. Kappanti kappiyaṃ. Kappagatikanti",
  "tika-vin06t:1467_1": "kappiyasabhāvaṃ. Pakkantāsupīti attano parisaṃ ṭhapetvā itarāsu pakkantāsu. Paṇṇattiṃ",
  "tika-vin06t:1467_2": "ajānantā ariyāpi vuṭṭhāpentīti katvā vā kammavācāpariyosāne āpattikkhaṇe vipākābyākatasamaṅgitāvasena",
  "tika-vin06t:1467_3": "vā “ticitta”nti vuttanti veditabbaṃ. “Pabbājane na dukkaṭa”nti porāṇagaṇṭhipade vuttaṃ.",
  "tika-vin06t:1468": "Dutiyasaṅghādisesasikkhāpadavaṇṇanā niṭṭhitā.",
  "tika-vin06t:1469": "3. Tatiyasaṅghādisesasikkhāpadavaṇṇanā",
  "tika-vin06t:1470_0": "687. Bhaddākāpilānī mahākassapassa purāṇadutiyā kira. Ñātīnaṃ kulaṃ yasmiṃ gāmake,",
  "tika-vin06t:1470_1": "tadetaṃ gāmakaṃ ñātikulaṃ, kulasannihitaṃ gāmakaṃ agamāsīti attho. “Ajaṃ gāmaṃ netī”tiādīsu",
  "tika-vin06t:1470_2": "viya vā dvikammikaṃ katvā gāmakaṃ agamāsi ñātikulaṃ agamāsītipi yujjati.",
  "tika-vin06t:1471_0": "692. “Aparikkhittassa gāmassa upacāraṃ atikkāmentiyā”ti vacanenapi evaṃ veditabbaṃ",
  "tika-vin06t:1471_1": "– vikālagāmappavesane dvinnaṃ leḍḍupātānaṃyeva vasena upacāro paricchinditabbo, itarathā",
  "tika-vin06t:1471_2": "yathā ettha parikkhepārahaṭṭhānaṃ parikkhepaṃ viya katvā “atikkāmentiyā”ti vuttaṃ,",
  "tika-vin06t:1471_3": "evaṃ tatthāpi “aparikkhittassa gāmassa upacāraṃ atikkamantassā”ti vadeyya. Yasmā",
  "tika-vin06t:1471_4": "pana tattha parikkhepārahaṭṭhānato uttari eko leḍḍupāto upacāroti adhippeto, tasmā",
  "tika-vin06t:1471_5": "tadatthadīpanatthaṃ “aparikkhittassa gāmassa upacāraṃ okkamantassā”ti vuttaṃ. Yaṃ",
  "tika-vin06t:1471_6": "pana andhakaṭṭhakathāyaṃ “parikkhepārahaṭṭhānaṃyeva ‘upacāra’nti sallakkhetvā parikkhepaparikkhepārahaṭṭhānānaṃ",
  "tika-vin06t:1471_7": "ninnānākāraṇadīpanatthaṃ ‘upacāraṃ okkamantassā’ti vuttaṃ pāḷivisesamasallakkhetvāva",
  "tika-vin06t:1471_8": "aparikkhittassa gāmassa upacāraṃ atikkamantassa idha upacāro parikkhepo yathā bhaveyya,",
  "tika-vin06t:1471_9": "taṃ upacāraṃ paṭhamaṃ pādaṃ atikkamantassa āpatti dukkaṭassa. Dutiyaṃ pādaṃ atikkamantassa",
  "tika-vin06t:1471_10": "āpatti pācittiyassā”ti vuttaṃ, taṃ na gahetabbameva pāḷiyā visesasabbhāvatoti. “Aparikkhittassa",
  "tika-vin06t:1471_11": "gāmassa upacāraṃ okkamantiyātipi ekaccesu dissati, taṃ na gahetabbanti apare”ti vuttaṃ.",
  "tika-vin06t:1471_12": "Tattha “pāḷivisesamasallakkhetvā”ti duvuttaṃ, kasmā? Vikālagāmappavesanasikkhāpadepi",
  "tika-vin06t:1471_13": "katthaci “upacāraṃ atikkamantassā”ti pāṭho dissatīti, so andhakaṭṭhakathāpāṭhato",
  "tika-vin06t:1471_14": "gahitoti ācariyo. Aparikkhittassa upacārokkamanameva pāṭho yujjati, na atikkamanaṃ.",
  "tika-vin06t:1471_15": "Kasmā? Bahūsu ṭhānesu pāḷiyā aṭṭhakathāhi virujjhanato, imasmiṃ vāpi sikkhāpade virujjhati.",
  "tika-vin06t:1471_16": "Kathaṃ? Gaṇamhā ohīyamānāya araññe āpatti hoti, na gāme. Atha ca pana nidassanampi",
  "tika-vin06t:1471_17": "“sikkhāpadā buddhavarenā”ti gāthā dassitā, tasmā upacārokkamanapariyāpannanadiṃ atikkāmentiyā",
  "tika-vin06t:1471_18": "hoti. Kiñca bhiyyo “gacchantassa catasso āpattiyo, ṭhitassa cāpi tattakātiādīnaṃ",
  "tika-vin06t:1471_19": "parivāragāthānaṃ aṭṭhakathāhi upacārokkamanameva pāṭhoti niṭṭhaṃ gantabba”nti ca",
  "tika-vin06t:1471_20": "vuttaṃ, suṭṭhu sallakkhetvā kathetabbaṃ.",
  "tika-vin06t:1472_0": "“Padasā gamanameva hi idhādhippetaṃ, teneva paṭhamaṃ pādaṃ atikkāmentiyātiādimāhā”ti",
  "tika-vin06t:1472_1": "ettha vikālagāmappavesanasikkhāpadādīsu tadabhāvā yānena vā iddhiyā vā pavisato,",
  "tika-vin06t:1472_2": "addhānaṃ gacchato ca āpattīti dīpeti. Tattha asāruppattā āpattimokkho natthīti eke,",
  "tika-vin06t:1472_3": "vicāretvā gahetabbaṃ. Bhikkhunīvihārabhūmi “gāmantara”nti na vuccati gāmantarapariyāpannāyapi",
  "tika-vin06t:1472_4": "kappiyabhūmittā. “Parato ‘sace bhikkhunīsu mahābodhiyaṅgaṇaṃ pavisantīsu ekā bahi",
  "tika-vin06t:1472_5": "tiṭṭhati, tassā āpattī’tiādivacanato bhikkhuvihāro na kappiyabhūmīti siddhaṃ, tasmā",
  "tika-vin06t:1472_6": "kañcinagare khandhadhammavihāro viya, kāvīrapaṭṭane sārīdhammavihāro viya ca aññopi",
  "tika-vin06t:1472_7": "so vihāro, tasmā sīmabaddhasukhatthaṃ gāmantarabhāve nirantarā adhiṭṭhānatthaṃ pavisantiyā,",
  "tika-vin06t:1472_8": "nikkhamantiyāpi gāmantarāpatti hotīti apare”ti vuttaṃ. Catugāmasādhāraṇattāti ettha",
  "tika-vin06t:1472_9": "evaṃvidhe vihāre sīmaṃ bandhantehi cattāropi te gāmā sodhetabbāti veditabbā. Saṃvidahitvā",
  "tika-vin06t:1472_10": "bhikkhuniyā vā mātugāmena vā theyyasatthena vā saddhiṃ taṃ vihāraṃ okkamantiyā catasso",
  "tika-vin06t:1472_11": "āpattiyo ekatova honti. “Gāmantare gāmantare āpatti pācittiyassā”ti vuttāti eke.",
  "tika-vin06t:1473_0": "Dutiyapāduddhāre saṅghādisesoti ettha sace dutiyo pāduddhāro kappiyabhūmiyaṃ hoti,",
  "tika-vin06t:1473_1": "na saṅghādiseso, akappiyabhūmiyaṃ eva saṅghādiseso. “Ubhayatīresu vicaranti, vaṭṭatīti",
  "tika-vin06t:1473_2": "dassanūpacārassettha sambhavā”ti likhitaṃ, taṃ yuttaṃ. Savanūpacāro hettha nadīpāre,",
  "tika-vin06t:1473_3": "gāmantare vā appamāṇanti. Andhakaṭṭhakathāyaṃ pana “paratīrato nadiṃ otaritvā dassanūpacārato",
  "tika-vin06t:1473_4": "dārūni, paṇṇānivā maggitvā āneti, anāpatti. Ticīvarāni paratīre otāpeti, anāpattī”ti",
  "tika-vin06t:1473_5": "vuttaṃ. “Orimatīrameva āgacchati, āpattī”ti atikkamitukāmatāya paviṭṭhattā vuttaṃ.",
  "tika-vin06t:1473_6": "“Nhāyanādikiccena paviṭṭhānaṃ katthevālayasambhavā vaṭṭatī”ti vuttaṃ. Gāmantare pamāṇanti",
  "tika-vin06t:1473_7": "aṭṭhakathāyaṃ paratīrato nadiṃ otaritvā dassanūpacārato dārūni paṇṇāni sakagāmato",
  "tika-vin06t:1473_8": "thokampi taraṇavārena na vaṭṭati kira nikkhamitvā pavisituṃ.",
  "tika-vin06t:1474_0": "Agāmake araññeti agāmalakkhaṇe araññeti attho. Iminā āpattikhettaṃ dassitaṃ. Yasmā",
  "tika-vin06t:1474_1": "idaṃ āpattikhettaṃ, tasmā yā bhikkhunupassayato gāmassa indakhīlaṃ atikkamati, sā",
  "tika-vin06t:1474_2": "asante gāme gaṇamhā ohīyanāpattiṃ āpajjati. Dassanasavanūpacārābhāvepi pageva gāme",
  "tika-vin06t:1474_3": "indakhīlātikkamanakkhaṇeyeva āpajjati. Sace tattha ekā bhikkhunī atthi, tassā dassanasavanūpacārātikkamanakkhaṇe",
  "tika-vin06t:1474_4": "āpajjati, araññamaggagamanakāle evāyaṃ vidhīti na gahetabbaṃ. Gāmato pana nikkhamantī",
  "tika-vin06t:1474_5": "ito paṭṭhāya āpajjatīti dassanatthaṃ “agāmakaṃ arañña”nti vuttaṃ. Vuttañhetaṃ “ārādhikā",
  "tika-vin06t:1474_6": "ca honti saṅgāhikā lajjiniyo, tā kopetvā aññattha na gantabbaṃ. Gacchati ce, gāmantaranadīpārarattivippavāsagaṇamhā",
  "tika-vin06t:1474_7": "ohīyanāpattīhi na muccatī”tiādi. Tattha “gaṇamhā ohīyanāpatti sakiṃyevāpajjati. Itarā",
  "tika-vin06t:1474_8": "gāme gāme pāre pāre aruṇe aruṇe cāti veditabba”nti vuttaṃ. Tattha “vuttañheta”ntiādīni",
  "tika-vin06t:1474_9": "asādhakāni yathāsambhavaṃ gahetabbattā. “Mahābodhiyaṅgaṇantiādi evaṃ gāmassa āsannaṭṭhānepi",
  "tika-vin06t:1474_10": "imaṃ āpattiṃ āpajjatīti dassanatthaṃ vutta”nti likhitaṃ.",
  "tika-vin06t:1475": "Tatiyasaṅghādisesasikkhāpadavaṇṇanā niṭṭhitā.",
  "tika-vin06t:1476": "4. Catutthasaṅghādisesasikkhāpadavaṇṇanā",
  "tika-vin06t:1477_0": "694. Paṭivattāti paṭivacanaṃ denti. Kammadosanti “anaññāya gaṇassa chandanti evamādī”ti",
  "tika-vin06t:1477_1": "likhitaṃ. Kattabbaṭṭhānadosanti porāṇā. Kārakagaṇassāti kārakasaṅghassa. “Bhikkhunisaṅghaṃ",
  "tika-vin06t:1477_2": "sannipātetvā’ti vuttattā kārakasaṅghopi ayamevāti ce? Paṭhamameva kārakasaṅghaṃ na",
  "tika-vin06t:1477_3": "āmantetvā balakkārenāyaṃ thullanandā taṃ bhikkhuniṃ osāresī”ti porāṇagaṇṭhipade vuttaṃ,",
  "tika-vin06t:1477_4": "tasmā kārakabhikkhūnaṃ sammukhāpi tesaṃ anumatiṃ paṭhamaṃ aggahetvā taṃ kammaṃ na",
  "tika-vin06t:1477_5": "paṭippassambhetabbanti siddhaṃ hoti, paṭippassaddhaṃ balakkārena na kātabbamevāti",
  "tika-vin06t:1477_6": "adhippāyo. “Bhikkhunīpi diṭṭhāvikammaṃ kātuṃ labhatī”ti ca tattha vuttaṃ.",
  "tika-vin06t:1478_0": "698. Asante kammakārakasaṅghe osāreti, anāpattīti ettha kittāvatā asanto nāma hotīti?",
  "tika-vin06t:1478_1": "Idaṃ sabbattha na vicāritaṃ. Kārakānaṃ kālakiriyāyāti eke. Ekassapi abhāvenāti eke.",
  "tika-vin06t:1478_2": "Ekasmiṃ rajjeti eke. Ekaraṭṭheti eke. Ekagāmeti eke. Ekasmiṃ āvāseti eke. Yattha",
  "tika-vin06t:1478_3": "sakkā apaloketunti eke. Antoaddhayojaneti eke. Tattha tasmiṃ āvāse asante kārakasaṅghe",
  "tika-vin06t:1478_4": "osāreti, anāpattīti idaṃ pasaṃsanti ācariyā. Yattha sakkā apaloketunti sāmīci.",
  "tika-vin06t:1479": "Catutthasaṅghādisesasikkhāpadavaṇṇanā niṭṭhitā.",
  "tika-vin06t:1480": "5. Pañcamasaṅghādisesasikkhāpadavaṇṇanā",
  "tika-vin06t:1481_0": "701. Etaṃ na vuttanti bhikkhuniyā avassutabhāvo daṭṭhabboti etaṃ niyamanaṃ na vuttaṃ.",
  "tika-vin06t:1481_1": "Taṃ avacanaṃ pāḷiyā sameti. Katarapāḷiyāti? “Anavassutoti jānantī paṭiggaṇhātī”ti",
  "tika-vin06t:1481_2": "imāya. Yadi hi puggalassa avassutabhāvo na pamāṇaṃ, kiṃ imāya pāḷiyā payojanaṃ, “anāpatti",
  "tika-vin06t:1481_3": "ubho anavassutā honti, anavassutā paṭiggaṇhātī”ti ettakameva vattabbaṃ siyā. Attano",
  "tika-vin06t:1481_4": "hi anavassutabhāvoyeva pamāṇanti. Imassa pana anāpattivārassa ayamattho – ubho ce",
  "tika-vin06t:1481_5": "anavassutā, sabbathāpi anāpatti. Atha bhikkhunī anavassutā samānā avassutampi “anavassuto”ti",
  "tika-vin06t:1481_6": "saññāya tassa hatthato paṭiggaṇhāti, evampi anāpattīti. Atha sā anavassutāpi aññaṃ",
  "tika-vin06t:1481_7": "anavassutaṃ vā avassutaṃ vā “avassuto”ti jānāti, dukkaṭameva. Vuttañhetaṃ anantarasikkhāpade",
  "tika-vin06t:1481_8": "“kissa tvaṃ ayye na paṭiggaṇhāsīti. Avassuto ayyeti…pe… nāhaṃ avassutā”ti.",
  "tika-vin06t:1482": "Pañcamasaṅghādisesasikkhāpadavaṇṇanā niṭṭhitā.",
  "tika-vin06t:1483": "6. Chaṭṭhasaṅghādisesasikkhāpadavaṇṇanā",
  "tika-vin06t:1484_0": "705. Tenāti tasmā. Yasmā uyyojikā na deti na paṭiggaṇhāti, tasmā paṭiggaho na vijjatīti",
  "tika-vin06t:1484_1": "attho. Itarissā paribhogapaccayā. “Akusalacitta”nti bāhullena vuttaṃ. “Vaṭṭatīti",
  "tika-vin06t:1484_2": "saññāya vadantiyāpi āpattī”ti vadanti.",
  "tika-vin06t:1485": "Chaṭṭhasaṅghādisesasikkhāpadavaṇṇanā niṭṭhitā.",
  "tika-vin06t:1486": "7. Sattamasaṅghādisesasikkhāpadavaṇṇanā",
  "tika-vin06t:1487_0": "712-4. Kammavācato pubbe āpannāpattiyo na paṭippassambhanti. Ñattiyā dukkaṭathullaccayā",
  "tika-vin06t:1487_1": "paṭippassambhanti saṅghādisese patteti porāṇā. Taṃ “ajjhāpajjantiyā”ti pāḷiyā sameti.",
  "tika-vin06t:1487_2": "“Sutvā na vadantī”ti ettha sace jīvitabrahmacariyantarāyabhayā na vadanti, anāpatti.",
  "tika-vin06t:1487_3": "“Adhammakamme adhammakammasaññā āpatti dukkaṭassā”ti vuttattā “anāpatti asamanubhāsantiyā”ti",
  "tika-vin06t:1487_4": "saṅghādisesaṃ sandhāya vuttaṃ.",
  "tika-vin06t:1488": "Sattamasaṅghādisesasikkhāpadavaṇṇanā niṭṭhitā.",
  "tika-vin06t:1489": "8. Aṭṭhamasaṅghādisesasikkhāpadavaṇṇanā",
  "tika-vin06t:1490_0": "715. Paccākatāti parājitā. Kuladūsakasikkhāpadassa, imassa ca nidānamattameva nānākaraṇaṃ.",
  "tika-vin06t:1490_1": "Vuttañhi tattha “tassa vacanassa paṭinissaggāya eva vacanīyo, na kuladūsananivāraṇatthāyā”ti.",
  "tika-vin06t:1490_2": "Evaṃ sante ubhopetā āpattiyo aññamaññaṃ sabhāgatthā, tasmā idaṃ tassa anupaññattisadisaṃ",
  "tika-vin06t:1490_3": "āpajjati, tato idaṃ niratthakameva āpajjatīti? Na evaṃ daṭṭhabbaṃ. Vatthuvisesato,",
  "tika-vin06t:1490_4": "kammavācāvisesato ca ubhinnaṃ nānākaraṇaṃ.",
  "tika-vin06t:1491": "Aṭṭhamasaṅghādisesasikkhāpadavaṇṇanā niṭṭhitā.",
  "tika-vin06t:1492": "9. Navamasaṅghādisesasikkhāpadavaṇṇanā",
  "tika-vin06t:1493": "723. “Kāyikavācasikena saṃsaggenā”ti pāṭhaseso.",
  "tika-vin06t:1494": "Navamasaṅghādisesasikkhāpadavaṇṇanā niṭṭhitā.",
  "tika-vin06t:1495": "Saṅghādisesakaṇḍavaṇṇanā niṭṭhitā.",
  "tika-vin06t:1496": "3. Nissaggiyakaṇḍavaṇṇanā",
  "tika-vin06t:1497": "1. Paṭhamanissaggiyapācittiyasikkhāpadavaṇṇanā",
  "tika-vin06t:1498": "733. Paṭhamanissaggiyapācittiyasikkhāpadaṃ uttānameva.",
  "tika-vin06t:1499": "2. Dutiyanissaggiyapācittiyasikkhāpadavaṇṇanā",
  "tika-vin06t:1500_0": "740. Vatthusampattattā vā na tassā anāpannakāmatāya vā anāṇattikatāya vā akālacīvaramadaṃsu.",
  "tika-vin06t:1500_1": "Yathādāne eva upanetabbaṃ, na bhājetabbaṃ puggalikattāti adhippāyo. Atthato hi itarampi",
  "tika-vin06t:1500_2": "yathādāne eva upanetabbameva. Gaṇṭhipade pana “ayyāya dammīti evaṃ paṭiladdhanti",
  "tika-vin06t:1500_3": "nissaṭṭhapaṭiladdhaṃ. Yathādāneti dāyakehi pariccattavidhānena. Upanetabbanti akālacīvarabhāvena",
  "tika-vin06t:1500_4": "bhājetabbanti adhippāyo. Idha bhājāpitāya laddhacīvarameva nissaggiyaṃ hoti, taṃ",
  "tika-vin06t:1500_5": "vinayakammaṃ katvāpi attanā na labhatī”ti likhitaṃ. Yadi nissaṭṭhapaṭiladdhaṃ sandhāya",
  "tika-vin06t:1500_6": "idaṃ vuttaṃ siyā, “nissajjitabbaṃ saṅghassa vā gaṇassa vā puggalassa vā dadeyya,",
  "tika-vin06t:1500_7": "dadeyyuṃ, ayyāya dammī”ti vuttattā tīṇipetāni padāni vattabbāni siyuṃ, tasmā na kevalaṃ",
  "tika-vin06t:1500_8": "nissaṭṭhapaṭiladdhameva yathādāne upanetabbaṃ, aññāhi bhikkhunīhi laddhakoṭṭhāsampi",
  "tika-vin06t:1500_9": "yathādāneyeva upanetabbaṃ.",
  "tika-vin06t:1501_0": "741. “Akālacīvare kālacīvarasaññāya anāpattī”ti pana bhājanapaccayā āpajjitabbāpattiṃ",
  "tika-vin06t:1501_1": "nāpajjatīti ettakameva dīpeti, na paṭiladdhaṃ, na yathādāne dātabbanti imamatthaṃ",
  "tika-vin06t:1501_2": "dīpeti. Lesena pana gaṇhāti ce, bhaṇḍagghena kāretabbā.",
  "tika-vin06t:1502": "Dutiyanissaggiyapācittiyasikkhāpadavaṇṇanā niṭṭhitā.",
  "tika-vin06t:1503": "3. Tatiyanissaggiyapācittiyasikkhāpadavaṇṇanā",
  "tika-vin06t:1504": "744. Sakasaññāya gahitattā pācittiyaṃ, dukkaṭañca vuttaṃ. Itarathā bhaṇḍagghena kāretabbaṃ.",
  "tika-vin06t:1505": "Tatiyanissaggiyapācittiyasikkhāpadavaṇṇanā niṭṭhitā.",
  "tika-vin06t:1506": "4. Catutthanissaggiyapācittiyasikkhāpadavaṇṇanā",
  "tika-vin06t:1507_0": "752. Lesena gahetukāmatā, aññassa viññussa viññāpanaṃ, paṭilābhoti tīṇi aṅgāni, tasmā",
  "tika-vin06t:1507_1": "paṭhamaṃ viññattaṃ alabhitvā aññaṃ tato ūnatarampi labheyya, nissaggiyameva aṅgasampattito.",
  "tika-vin06t:1507_2": "Esa nayo aññatthāpi.",
  "tika-vin06t:1508": "Catutthanissaggiyapācittiyasikkhāpadavaṇṇanā niṭṭhitā.",
  "tika-vin06t:1509": "5. Pañcamanissaggiyapācittiyasikkhāpadavaṇṇanā",
  "tika-vin06t:1510": "753. “Telaṃ gopetvā sappimpi me attano kulagharā”ti kira pāṭho.",
  "tika-vin06t:1511": "Pañcamanissaggiyapācittiyasikkhāpadavaṇṇanā niṭṭhitā.",
  "tika-vin06t:1512": "6. Chaṭṭhanissaggiyapācittiyasikkhāpadavaṇṇanā",
  "tika-vin06t:1513_0": "758-762. Pāvārikassāti dussavāṇijakassa. Yāya cetāpitaṃ, tassā nissaggiyaṃ, nissaṭṭhapaṭilābho",
  "tika-vin06t:1513_1": "ca. “Itarāsaṃ pana jānitvā vassaggena pattakoṭṭhāsaṃ sādiyantīnampi na nissaggiyaṃ,",
  "tika-vin06t:1513_2": "kevalaṃ yathādāne eva tāhipi upanetabba”nti vadanti. “Nissaṭṭhaṃ paṭilabhitvāpi yathādāne",
  "tika-vin06t:1513_3": "upanetabba’nti vuttattā sesāhi gahitaṃ suggahita”nti vadanti. Ettha gilānāyapi na mokkho.",
  "tika-vin06t:1514": "Chaṭṭhanissaggiyapācittiyasikkhāpadavaṇṇanā niṭṭhitā.",
  "tika-vin06t:1515": "7. Sattamanissaggiyapācittiyasikkhāpadavaṇṇanā",
  "tika-vin06t:1516_0": "764. Sattame “sayaṃ yācitakenā”ti kiñcāpi avisesena vuttaṃ. Tathāpi aññadatthikena",
  "tika-vin06t:1516_1": "attuddesikena saññācikenāti attho veditabbo. Ayamattho “bhikkhuniyo tena ca parikkhārena",
  "tika-vin06t:1516_2": "sayampi yācitvā bhesajjaṃ cetāpetvā paribhuñjiṃsū”ti imissā pāḷiyā atthena saṃsanditvā",
  "tika-vin06t:1516_3": "veditabbo. Tassāyamattho – tena parikkhārena bhesajjaṃ cetāpetvā ca-saddena saññācikena",
  "tika-vin06t:1516_4": "ca bhesajjaṃ cetāpetvāti imamatthaṃ dīpento “sayampi yācitvā bhesajjaṃ cetāpetvā”ti",
  "tika-vin06t:1516_5": "āha. Aññathā “tena parikkhārena bhesajjaṃ cetāpetvā sayampi yācitvā paribhuñjiṃsū”ti",
  "tika-vin06t:1516_6": "iminā anukkamena pāḷi vattabbā siyā.",
  "tika-vin06t:1517_0": "Padabhājane pana “saṃyācikenāti sayaṃ yācitvā”ti tasseva padassa adhippāyamattaṃ",
  "tika-vin06t:1517_1": "vuttaṃ. Sā hi padabhājanadhammatā. “Saṅghikaṃ lābhaṃ pariṇata”ntiādipadānaṃ bhājane",
  "tika-vin06t:1517_2": "pana sā pākaṭā. Aññathā saṃyācikapadena ko añño atirekattho saṅgahito siyā, so na",
  "tika-vin06t:1517_3": "dissatīti tadeva padaṃ nippayojanaṃ, idañca sikkhāpadaṃ purimena ninnānākaraṇaṃ siyā.",
  "tika-vin06t:1517_4": "Attano hi santakaṃ yathākāmaṃ karaṇīyanti. Ettha ca saṅghassa yācanāya vasena ekato",
  "tika-vin06t:1517_5": "hutvā yācanāya laddhaṃ saṃyācikanti veditabbaṃ. Aññathā ito parena saṃyācika-saddena",
  "tika-vin06t:1517_6": "idaṃ nibbisesaṃ āpajjatīti “puggalikena saṃyācikenā”ti idañca sikkhāpadaṃ visuṃ na",
  "tika-vin06t:1517_7": "vattabbaṃ siyā idheva tena āpajjitabbāpattiyā saṅgahitattā, na ca saṅgahitā āpattidvayabhāvato.",
  "tika-vin06t:1517_8": "Missetvā cetāpitattā hi ekameva āpattīti ce? Na, saṃyācikapadassa nippayojanabhāvappasaṅgato,",
  "tika-vin06t:1517_9": "evaṃ saṅghikamahājanikapuggalikāni missitvā cetāpane ekāpattibhāvappasaṅgato ca.",
  "tika-vin06t:1518": "Sattamanissaggiyapācittiyasikkhāpadavaṇṇanā niṭṭhitā.",
  "tika-vin06t:1519": "8. Aṭṭhamanissaggiyapācittiyasikkhāpadavaṇṇanā",
  "tika-vin06t:1520": "769. Gaṇassāti ābhidhammikādigaṇassa, ūnacatuvaggassa ca.",
  "tika-vin06t:1521": "Aṭṭhamanissaggiyapācittiyasikkhāpadavaṇṇanā niṭṭhitā.",
  "tika-vin06t:1522": "9. Navamanissaggiyapācittiyasikkhāpadavaṇṇanā",
  "tika-vin06t:1523": "774. Saññācikenāti gaṇayācanāya laddheneva, na aññena.",
  "tika-vin06t:1524": "Navamanissaggiyapācittiyasikkhāpadavaṇṇanā niṭṭhitā.",
  "tika-vin06t:1525": "10. Dasamanissaggiyapācittiyasikkhāpadavaṇṇanā",
  "tika-vin06t:1526_0": "779. Dasame pana “yā pana bhikkhunī aññadatthikena parikkhārena aññuddisikena puggalikena",
  "tika-vin06t:1526_1": "aññaṃ cetāpeyya, nissaggiyaṃ pācittiya”nti evaṃvidhena bhavitabbaṃ, “puggalikena",
  "tika-vin06t:1526_2": "saṃyācikenā”ti iminā ekādasamena bhavitabbaṃ siyā yathākkamena sambhavato. Kāmameva",
  "tika-vin06t:1526_3": "cetaṃ aṭṭhuppattiyā abhāvato na vuttaṃ, atthato pana gahetabbameva. Ettha pana saṅghagaṇapuggalānaṃ",
  "tika-vin06t:1526_4": "pavāritaṭṭhāne, puggalasseva ñātakaṭṭhāne ca anāpattichāyā dissati, idaṃ sabbaṃ amhākaṃ",
  "tika-vin06t:1526_5": "takkānusāravaseneva vuttanti katvā na sārato daṭṭhabbaṃ. Vicāretvā yathā niccalakāraṇaṃ",
  "tika-vin06t:1526_6": "disvā yaṃ vā vinayakkamakovidā anujānanti, taṃ tadeva gahetabbaṃ. Porāṇagaṇṭhipade",
  "tika-vin06t:1526_7": "pana “āpadāsupi aññaṃ garubhaṇḍameva cetāpetabbaṃ, itaraṃ na vaṭṭati, bhikkhussa",
  "tika-vin06t:1526_8": "pana vaṭṭatī”ti vuttaṃ.",
  "tika-vin06t:1527": "Dasamanissaggiyapācittiyasikkhāpadavaṇṇanā niṭṭhitā.",
  "tika-vin06t:1528": "11. Ekādasamanissaggiyapācittiyasikkhāpadavaṇṇanā",
  "tika-vin06t:1529_0": "784. “Dutiyavaggassa paṭhame”ti avatvā “ekādasame”ti idha vuttaṃ. Kasmā? Bhikkhunivibhaṅge",
  "tika-vin06t:1529_1": "tiṃsakakaṇḍaṃ patvā vaggakkamassa avuttattā. Yasmā pavāritaṭṭhāne viññatti nāma na",
  "tika-vin06t:1529_2": "paṭisedhetabbā, tasmā bhagavā aññātikaappavāritaṭṭhāne dhammanimantanavasena vadeyya",
  "tika-vin06t:1529_3": "“yenattho”ti vuttāya “catukkaṃsaparamaṃ viññāpetabba”nti paricchedaṃ dassetīti veditabbaṃ.",
  "tika-vin06t:1529_4": "Aññathā “nidānena sikkhāpadaṃ na sameti, sikkhāpadena ca anāpattivāro”ti ca “akataviññattiyā",
  "tika-vin06t:1529_5": "catukkaṃsaparamaṃ viññāpetabba”nti ca aniṭṭhaṃ āpajjati, tasmā mātikāṭṭhakathāyaṃ",
  "tika-vin06t:1529_6": "cetāpetabbanti ṭhapetvā sahadhammike ca ñātakapavārite ca aññena kismiñcideva guṇena,",
  "tika-vin06t:1529_7": "parituṭṭhena ca vadeyya “yenattho”ti vuttassa “viññāpetabba”nti vuttanayena attho",
  "tika-vin06t:1529_8": "daṭṭhabbo. Porāṇagaṇṭhipade pana “idaṃ paricchinnapavāraṇaṃ sandhāya vuttaṃ. Anāpatti",
  "tika-vin06t:1529_9": "ñātakānaṃ pavāritānanti pana sabbappakārena pavattaṃ niccapavāraṇaṃ sandhāya vuttaṃ.",
  "tika-vin06t:1529_10": "Niccapavāraṇā nāma yadā yenattho, tadā taṃ vadeyyāthāti evaṃ pavattā. ‘Handa sītapāvuraṇa’nti",
  "tika-vin06t:1529_11": "dentānaṃ pana atirekacatukkaṃsampi gahetuṃ vaṭṭatī”ti vuttaṃ. Ayameva nayo dasamepīti.",
  "tika-vin06t:1530": "Ekādasamanissaggiyapācittiyasikkhāpadavaṇṇanā niṭṭhitā.",
  "tika-vin06t:1531": "Bhikkhunīvibhaṅge tiṃsakavaṇṇanā niṭṭhitā.",
  "tika-vin06t:1532": "Nissaggiyakaṇḍavaṇṇanā niṭṭhitā.",
  "tika-vin06t:1533": "4. Pācittiyakaṇḍavaṇṇanā",
  "tika-vin06t:1534": "1. Lasuṇavaggo",
  "tika-vin06t:1535": "1. Paṭhamalasuṇasikkhāpadavaṇṇanā",
  "tika-vin06t:1536": "793-7. Ahaṃ lasuṇenāti ettha “pavāremī”ti pāṭhaseso. Badarasāḷavaṃ kira badaraphalāni sukkhāpetvā cuṇṇetvā kattabbā khādanīyavikati.",
  "tika-vin06t:1537": "Paṭhamalasuṇasikkhāpadavaṇṇanā niṭṭhitā.",
  "tika-vin06t:1538": "2. Dutiyasikkhāpadavaṇṇanā",
  "tika-vin06t:1539_0": "800. Saṃharāpeyyāti “saṃharati vā saṃharāpeti vā”ti padabhājanaṃ veditabbaṃ. Kiñcāpi",
  "tika-vin06t:1539_1": "ettha āpattibhedo na dassito, tathāpi khurasaṇḍāsakattariādipariyesanaghaṃsanādīsu",
  "tika-vin06t:1539_2": "pubbapayogesu dukkaṭaṃ yujjati, yathā cettha, evaṃ talaghātakādimhi ca āpattibhedo",
  "tika-vin06t:1539_3": "pāḷiyaṃ na vutto. Yathāsambhavaṃ pana pubbapayogesu dukkaṭaṃ sambhavati. Evaṃ bhikkhussa",
  "tika-vin06t:1539_4": "ettha ca lasuṇe ca dukkaṭaṃ. Idaṃ kiriyākiriyanti porāṇā. Tattha “kiriyākiriya”nti na vuttaṃ.",
  "tika-vin06t:1540": "Dutiyasikkhāpadavaṇṇanā niṭṭhitā.",
  "tika-vin06t:1541": "802-6. Tatiyacatutthasikkhāpadaṃ uttānatthameva.",
  "tika-vin06t:1542": "5. Pañcamasikkhāpadavaṇṇanā",
  "tika-vin06t:1543_0": "812. Pañcame udakasuddhipaccaye satipi phassasādiyane yathāvuttaparicchede anāpatti.",
  "tika-vin06t:1543_1": "Tattha dvinnaṃ pabbānanti “dvinnaṃ aṅgulānaṃ sahapavesane ekekaaṅgulassa ekekaṃ pabbaṃ",
  "tika-vin06t:1543_2": "katvā dve pabbā, ekaṅgulappavesane dvinnaṃ pabbānaṃ upari na vaṭṭatīti veditabbaṃ.",
  "tika-vin06t:1543_3": "Mahāpaccariyampi ayameva nayo dassito”ti likhitaṃ.",
  "tika-vin06t:1544": "Pañcamasikkhāpadavaṇṇanā niṭṭhitā.",
  "tika-vin06t:1545": "815. Chaṭṭhasikkhāpadaṃ uttānatthameva.",
  "tika-vin06t:1546": "7. Sattamasikkhāpadavaṇṇanā",
  "tika-vin06t:1547_0": "820-822. “Nagaraṃ atiharantī”ti pāṭho. “Nagaradvāre atiharantī”ti katthaci, tattha",
  "tika-vin06t:1547_1": "dvārenāti attho. Ayameva vā pāṭho. Taṃ pubbāparaviruddhanti “punapi vutta”nti vuttaṃ",
  "tika-vin06t:1547_2": "vādaṃ sandhāya, na tato pubbe tattha vuttaṃ vādaṃ. Ettha “mātarampi viññāpetvāti",
  "tika-vin06t:1547_3": "vacanena virujjhatī”ti likhitaṃ, taṃ dullikhitaṃ, na hi tena virodhaṃ sandhāya idaṃ",
  "tika-vin06t:1547_4": "vuttanti. Karaṇe ce pācittiyaṃ, kārāpanepi pācittiyeneva bhavitabbaṃ. Atha kārāpane",
  "tika-vin06t:1547_5": "dukkaṭaṃ, karaṇepi dukkaṭeneva bhavitabbaṃ. Na hi karaṇe vā kārāpane vā viseso atthi",
  "tika-vin06t:1547_6": "āpajjane satīti adhippāyo.",
  "tika-vin06t:1548_0": "823. Sampaṭicchituṃ vaṭṭatīti appaṭikkhipitvā “sādhū”ti vattuṃ vaṭṭatīti adhippāyo.",
  "tika-vin06t:1548_1": "Na hi paṭiggahetuṃ vaṭṭati. Anāmāsattā “āmakadhaññaṃ pana ñātakapavāritaṭṭhānepi",
  "tika-vin06t:1548_2": "na vaṭṭatī”ti vuttaṃ. Anugaṇṭhipade pana “kappiyena laddhaṃ dhaññaṃ bhajjitvā bhuñjantiyā",
  "tika-vin06t:1548_3": "dukkaṭaṃ. Aparaṇṇepi eseva nayo”ti ca “anāpatti ābādhapaccayāti vacanato satta dhaññānipi",
  "tika-vin06t:1548_4": "anāmāsānīti siddhaṃ, teneva heṭṭhā aṭṭhakathāyaṃ dukkaṭavatthumhi satta dhaññānipi",
  "tika-vin06t:1548_5": "gahitāni anāmāsānī”ti ca vuttāni. Āmāsāni kappiyavatthūni ca yadi bhaveyyuṃ, yathā",
  "tika-vin06t:1548_6": "ñātakapavārite sandhāya “aparaṇṇaṃ viññāpetī”ti avisesena vuttaṃ, evaṃ “anāpatti",
  "tika-vin06t:1548_7": "ñātakānaṃ pavāritānaṃ aññassa atthāya viññāpeti, ummattikāya ādikammikāyā”ti vattabbaṃ.",
  "tika-vin06t:1548_8": "Yasmā dukkaṭavatthuttā ca anāmāsattā ca mātarampi sattavidhaṃ dhaññaṃ viññāpetuṃ",
  "tika-vin06t:1548_9": "na vaṭṭati, tasmā tadatthadīpanatthaṃ sattavidhaṃ dhaññaṃ sandhāya “anāpatti ābādhapaccayā”ti",
  "tika-vin06t:1548_10": "vuttaṃ, yathā bhikkhuniyā ābādhapaccayā vaṭṭati, tathā bhikkhussāpīti ca. Yathā vā",
  "tika-vin06t:1548_11": "pana bhikkhuniyā bhajjanādīni kārāpetuṃ na vaṭṭati, evaṃ bhikkhussāpi. Vuttampi cetaṃ",
  "tika-vin06t:1548_12": "andhakaṭṭhakathāyaṃ “aññataro bālabhikkhu kappiyaṃ ajānanto etadavoca ‘āmakadhaññaṃ",
  "tika-vin06t:1548_13": "sampaṭicchituṃ bhikkhūnaṃ na vaṭṭati. Etaṃ dhaññaṃ bhajjitvā koṭṭetvā pacitvā yāgukhajjakaṃ",
  "tika-vin06t:1548_14": "bhattañca dethā’ti, āṇāpakasseva bhikkhussa āpatti, sabbesaṃ anāpattī”ti. Tasmā “saṅghavārikānaṃ",
  "tika-vin06t:1548_15": "dhaññaṃ koṭṭethā”ti ārāmikānaṃ vattuñca na vaṭṭati. “Divasaṃ paribbayaṃ gaṇhatha,",
  "tika-vin06t:1548_16": "taṇḍule sampādetha, tvaṃ ettake gaṇha, tvaṃ ettake”ti evamādīni pana vattuṃ vaṭṭatīti",
  "tika-vin06t:1548_17": "ca. Yaṃ pana “aviññattiyā labbhamānaṃ pana navakammatthāya sampaṭicchituṃ vaṭṭatī”ti",
  "tika-vin06t:1548_18": "vuttaṃ, tampi heṭṭhā “imaṃ taḷākaṃ khettaṃ vatthuṃ vihārassa demā’ti vutte ‘sampaṭicchituṃ",
  "tika-vin06t:1548_19": "vaṭṭatī”ti vuttaṃ nayaṃ sandhāya vuttattā suvuttameva. “Navakammatthāya dhaññaṃ demā”ti",
  "tika-vin06t:1548_20": "vutte “sādhū”ti vattabbaṃ. Yaṃ pana heṭṭhā “tattha nissaggiyavatthuṃ attano vā saṅghagaṇapuggalacetiyānaṃ",
  "tika-vin06t:1548_21": "vā atthāya sampaṭicchituṃ na vaṭṭati…pe… dukkaṭavatthuṃ sabbesampi atthāya sampaṭicchato",
  "tika-vin06t:1548_22": "dukkaṭamevā”ti vuttaṃ, tampi suvuttameva. Kasmā? “Cetiyassa atthāya dhaññaṃ dātukāmomhi,",
  "tika-vin06t:1548_23": "tumhe bhante tadatthāya sampaṭicchathā”ti vutte paṭiggahetuṃ akappiyattā. “Idaṃ pana",
  "tika-vin06t:1548_24": "tādisaṃ na hotī”ti ca vuttaṃ. Sabbopāyaṃ upatissattheravādo kira. Dhammasiritthero",
  "tika-vin06t:1548_25": "panevamāha “pubbepi navakammatthāya paṭiggaho na vārito, saṅghassatthāya paṭiggahitampi",
  "tika-vin06t:1548_26": "paṭiggāhakasseva akappiya”nti.",
  "tika-vin06t:1549": "Sattamasikkhāpadavaṇṇanā niṭṭhitā.",
  "tika-vin06t:1550": "8. Aṭṭhamasikkhāpadavaṇṇanā",
  "tika-vin06t:1551": "824. Porāṇā “nibbiṭṭharājabhaṭo”ti paṭhanti. Tassattho vāritabhattavetano rājabhaṭoti. “Taññeva bhaṭapathanti taṃyeva bhattavetana”nti atthaṃ vadanti. Ummukanti alātaṃ.",
  "tika-vin06t:1552": "826. Ettha chaḍḍitaṃ kiriyā. Anolokanaṃ akiriyā.",
  "tika-vin06t:1553": "Aṭṭhamasikkhāpadavaṇṇanā niṭṭhitā.",
  "tika-vin06t:1554": "9. Navamasikkhāpadavaṇṇanā",
  "tika-vin06t:1555_0": "832. “Sāmike apaloketvā chaḍḍetī”ti katthaci potthake natthi, katthaci atthi, atthibhāvova",
  "tika-vin06t:1555_1": "seyyo kiriyākiriyattā sikkhāpadassa. Idha khettapālakā, ārāmādigopakā ca sāmikā eva.",
  "tika-vin06t:1555_2": "“Saṅghassa khette, ārāme ca tattha kacavaraṃ na chaḍḍetabbanti katikā ce natthi,",
  "tika-vin06t:1555_3": "bhikkhussa chaḍḍetuṃ vaṭṭati saṅghapariyāpannattā, na bhikkhunīnaṃ. Tāsampi bhikkhunisaṅghasantake",
  "tika-vin06t:1555_4": "vuttanayena vaṭṭati, na tattha bhikkhussa, evaṃ santepi sāruppavaseneva kātabba”nti vuttaṃ.",
  "tika-vin06t:1556": "Navamasikkhāpadavaṇṇanā niṭṭhitā.",
  "tika-vin06t:1557": "10. Dasamasikkhāpadavaṇṇanā",
  "tika-vin06t:1558_0": "833. Sādhukīḷitagītaṃ vāti ettha pāciṇṇagītampi sotuṃ na vaṭṭati. “Gītupasañhitaṃ",
  "tika-vin06t:1558_1": "pana dhammaṃ sotuṃ vaṭṭatīti dīghanikāyaṭṭhakathāyaṃ vutta”nti vuttaṃ. Porāṇagaṇṭhipade",
  "tika-vin06t:1558_2": "pana “dhammagītampi na vaṭṭatī”ti vatvā “buddhassa gāyāma vādemāti vutte sampaṭicchituṃ",
  "tika-vin06t:1558_3": "na vaṭṭati, dukkaṭaṃ hotī”ti vuttaṃ, “pūjaṃ karoma, jātakaṃ vā vatthuṃ vā desemāti",
  "tika-vin06t:1558_4": "vutte ‘sādhū’ti sampaṭicchituṃ vaṭṭatī”ti ca vuttaṃ.",
  "tika-vin06t:1559_0": "836. Ekapayogo nāma ekadivasāvalokanaṃ. Tesaṃyevāti yesaṃ naccaṃ passati. “Bhikkhunī",
  "tika-vin06t:1559_1": "sayampi naccituṃ vā gāyituṃ vā vādituṃ vā na labhatī”tiādi idha sikkhāpade natthi.",
  "tika-vin06t:1559_2": "Kasmā? Eḷakalomasamuṭṭhānattā. Yadi evaṃ kasmā vuttanti ce? Suttānulomamahāpadesato.",
  "tika-vin06t:1559_3": "Yadi naccādīni passituṃ vā sotuṃ vā na labhati, pageva attanā kātunti nayato labbhamānattā",
  "tika-vin06t:1559_4": "vuttaṃ. Itarathā mahāpadesā niratthakā siyuṃ. Evamaññatthāpi nayo netabbo. “Samuṭṭhānampi",
  "tika-vin06t:1559_5": "idha vuttameva aggahetvā chasamuṭṭhānavasena gahetabba”nti likhitaṃ. Taṃ “aññe nacca,",
  "tika-vin06t:1559_6": "gāya, vādehī”ti vattuṃ na labbhatītiādivacīkammaṃ sandhāya likhitañce, taṃ sulikhitaṃ",
  "tika-vin06t:1559_7": "eḷakalomasamuṭṭhāne vācāya abhāvato. “Sayampi naccitu”ntiādikāyakammañce sandhāya",
  "tika-vin06t:1559_8": "likhitaṃ, dullikhitaṃ. Eḷakalomasamuṭṭhānañhi ekantato kāyakammaṃ hoti, tasmā uddhaṭaṃ",
  "tika-vin06t:1559_9": "aggahetvā ādisaddena saṅgahitameva idha gahetabbanti. Etaṃ eḷakalomasamuṭṭhānattāti",
  "tika-vin06t:1559_10": "ettha kāraṇavacane suttānulomamahāpadesatoti ettha pana uddhaṭaṃ gahetabbaṃ, evaṃ",
  "tika-vin06t:1559_11": "yathālābhavasena taṃ likhitanti veditabbaṃ. “Āhaccabhāsitasikkhāpadavasena eḷakalomasamuṭṭhāna”nti",
  "tika-vin06t:1559_12": "vuttanti upatissatthero. “Eḷakalomasamuṭṭhānañce idaṃ sikkhāpadaṃ, āṇāpako mucceyya,",
  "tika-vin06t:1559_13": "na ca muccatī”ti vuttaṃ. Taṃ “kasmā”ti vutte “sabbaaṭṭhakathāsu vutta”nti aṭṭhakathācariyo",
  "tika-vin06t:1559_14": "āhāti dhammasiritthero.",
  "tika-vin06t:1560_0": "837. Ārāme ṭhatvāti na kevalaṃ ṭhatvā, tato gantvā pana sabbiriyāpathehipi labhati.",
  "tika-vin06t:1560_1": "“Ārāme ṭhitāti pana ārāmapariyāpannāti attho, itarathā nisinnāpi na labheyyā”ti likhitaṃ, taṃ sulikhitameva.",
  "tika-vin06t:1561": "Dasamasikkhāpadavaṇṇanā niṭṭhitā.",
  "tika-vin06t:1562": "Lasuṇavaggavaṇṇanā niṭṭhitā.",
  "tika-vin06t:1563": "2. Andhakāravaggavaṇṇanā",
  "tika-vin06t:1564": "1. Paṭhamasikkhāpadavaṇṇanā",
  "tika-vin06t:1565_0": "839. “Divāpi andhakāraṃ atthi, tappaṭisedhanatthaṃ ‘rattandhakāre’ti vutta”nti vadanti",
  "tika-vin06t:1565_1": "porāṇā. Santiṭṭheyyāti ettha ṭhānāpadesena catubbidhopi iriyāpatho saṅgahito, tasmā",
  "tika-vin06t:1565_2": "purisassa hatthapāse tena saddhiṃ caṅkamanādiṃ karontiyā pācittiyameva. “Sallapeyya",
  "tika-vin06t:1565_3": "vā”ti kevalaṃ nidānavasena vuttaṃ visesābhāvato. “Sallapeyyavāti purisassa hatthapāse",
  "tika-vin06t:1565_4": "ṭhitā sallapati, āpatti pācittiyassā”ti hi vuttaṃ, taṃ na yuttanti eke. Kasmā? Yasmā",
  "tika-vin06t:1565_5": "tassa purisassa hatthapāse ṭhiteneva ekaṃ pācittiyaṃ. Sallapanenapi aparampi ekaṃ",
  "tika-vin06t:1565_6": "āpajjatīti nāpajjati, kathaṃ paññāyatīti? Aṅgavasena. Imassa hi rattandhakāratā,",
  "tika-vin06t:1565_7": "purisassa hatthapāse ṭhānaṃ vā sallapanaṃ vā, sahāyābhāvo, rahopekkhatāti imāni cattāri",
  "tika-vin06t:1565_8": "aṅgāni vuttāni. Tattha yadi ṭhānapaccayā ekā āpatti visuṃ siyā, tassā cattāri aṅgāni",
  "tika-vin06t:1565_9": "siyuṃ. Yadi sallapanapaccayā ekā, tassāpi pañca aṅgāni siyuṃ. Tasmā mātikāṭṭhakathāyaṃ",
  "tika-vin06t:1565_10": "“cattāri vā pañca vā aṅgānī”ti vattabbaṃ siyā, na ca vuttaṃ, tasmā sallapanapaccayā",
  "tika-vin06t:1565_11": "visuṃ natthīti. Atthiyeva, mātikāṭṭhakathāvacanañca tadatthamevāti eke. Kathaṃ? Sahuppattito",
  "tika-vin06t:1565_12": "dvinnaṃ āpattīnaṃ. Kiṃ vuttaṃ hoti? Sallapane sati ṭhānapaccayā āpajjitabbaṃ caturaṅgikaṃ,",
  "tika-vin06t:1565_13": "sallapanapaccayā āpajjitabbaṃ caturaṅgikanti dve pācittiyāni sahuppannāni ekato āpajjantīti.",
  "tika-vin06t:1565_14": "Idaṃ ayuttaṃ pāḷivirodhato. Pāḷiyañhi “sallapeyya vāti purisassa hatthapāse ṭhitā",
  "tika-vin06t:1565_15": "sallapati, āpatti pācittiyassā”ti vuttaṃ. Yadi dve siyuṃ, “āpatti dvinnaṃ pācittiyāna”nti",
  "tika-vin06t:1565_16": "na vattabbatā siyāti. Ayaṃ nayo dutiyādīsupi yathāyogaṃ veditabbo. Ettha dutiyenāpi",
  "tika-vin06t:1565_17": "saddhiṃ yadi bhikkhuniyā rahopekkhatā atthi, so ce puriso, na dutiyo, purisagaṇanāya",
  "tika-vin06t:1565_18": "āpattiyo. Atha dutiyā bhikkhunī hoti, tassā ca tena purisena saddhiṃ rahopekkhatā",
  "tika-vin06t:1565_19": "atthi, sā ca bhikkhunī na dutiyā hoti. Ubhinnampi āpajjatīti eke, vicāretvā pana",
  "tika-vin06t:1565_20": "gahetabbaṃ. Porāṇagaṇṭhipade pana vuttaṃ “hatthapāse ṭhānena dukkaṭa”nti, taṃ pāḷiyā",
  "tika-vin06t:1565_21": "virujjhati. “Purisassa hatthapāse tiṭṭhati, āpatti pācittiyassā”ti hi pāḷi, kiṃbahunā.",
  "tika-vin06t:1565_22": "Catutthasikkhāpade mātikāṭṭhakathāyaṃ “santiṭṭhanādīsu tīṇi pācittiyānī”tiādivacanato",
  "tika-vin06t:1565_23": "vatthugaṇanāya āpatti veditabbā. “Aṅgāni cettha cattāri pañca vā”ti vattabbanti sanniṭṭhānaṃ.",
  "tika-vin06t:1566": "Paṭhamasikkhāpadavaṇṇanā niṭṭhitā.",
  "tika-vin06t:1567": "2-3-4. Dutiyatatiyacatutthasikkhāpadavaṇṇanā",
  "tika-vin06t:1568": "842-6. Dutiyatatiyacatutthāni uttānāni. Sabbattha “sallapatīti yaṃ kiñci tiracchānakathaṃ kathetī”ti porāṇagaṇṭhipade vuttaṃ.",
  "tika-vin06t:1569_0": "852. Catutthe panāyaṃ viseso – “ekenekā”ti paṭhamaṃ vuttattā dutiyikaṃ vā bhikkhunīnaṃ",
  "tika-vin06t:1569_1": "uyyojeyya, pācittiyaṃ na sambhavatīti ce? Sambhavati. Kasmā? Santiṭṭhanādittayamattāpekkhattā,",
  "tika-vin06t:1569_2": "tassa vacanassāpi vā aññāyapi rahopekkhanassādasambhave sati ubhinnaṃ ekatthasambhavato",
  "tika-vin06t:1569_3": "ca sādhitametaṃ. “Hatthapāsaṃ vijahitvā santiṭṭhati vā sallapati vā”ti ettakameva",
  "tika-vin06t:1569_4": "vuttaṃ. Kasmā “nikaṇṇikaṃ vā jappetī”ti na vuttaṃ? Hatthapāsātikkame asambhavato.",
  "tika-vin06t:1569_5": "Tassa tatiyassa padassa pacchinnattā sambhavantampi “dutiyikaṃ vā uyyojetī”ti na",
  "tika-vin06t:1569_6": "vuttaṃ, tasmā atthato hatthapāsaṃ vijahitvā santiṭṭhati vā sallapati vā dutiyikaṃ",
  "tika-vin06t:1569_7": "vā uyyojeti, āpatti dukkaṭassāti vuttaṃ hoti. Esa nayo yakkhena vātiādīsupi. Tattha",
  "tika-vin06t:1569_8": "“hatthapāse”ti vā “hatthapāsaṃ vijahitvā”ti vā na vuttaṃ ubhayattha dukkaṭattā. Anāpattivārepi",
  "tika-vin06t:1569_9": "asambhavato “nikaṇṇikaṃ vā jappetī”ti na vuttanti ce? Sambhavati sati karaṇīye nikaṇṇikaṃ",
  "tika-vin06t:1569_10": "vā jappetīti sambhavato. Atha kasmā evaṃ na vuttanti ce? Anavajjakathāyaṃ nikaṇṇikajappane",
  "tika-vin06t:1569_11": "payojanābhāvā, dhammakathāyampi udāyiṃ ārabbha paṭisiddhattā ca.",
  "tika-vin06t:1570": "Dutiyatatiyacatutthasikkhāpadavaṇṇanā niṭṭhitā.",
  "tika-vin06t:1571": "5. Pañcamasikkhāpadavaṇṇanā",
  "tika-vin06t:1572_0": "856. “Kulaṃ nāma cattāri kulānī”ti vuttattā titthiyārāme kappati tassa kulavohārābhāvatoti",
  "tika-vin06t:1572_1": "eke. Titthiyānaṃ khattiyādipariyāpannattā na kappatīti eke. Tassa kappiyabhūmittā",
  "tika-vin06t:1572_2": "na yuttanti ce? Na, yathāvuttakhattiyādīnaṃ sambhavato. Tathāpi gocarakulaṃ idhādhippetaṃ.",
  "tika-vin06t:1572_3": "“Upacāro dvādasahattho”ti likhitaṃ.",
  "tika-vin06t:1573": "Pañcamasikkhāpadavaṇṇanā niṭṭhitā.",
  "tika-vin06t:1574": "6. Chaṭṭhasikkhāpadavaṇṇanā",
  "tika-vin06t:1575_0": "860. “Nisīdantiyā ekā, nipajjantiyā ekā”ti avatvā “nisīditvā gacchantiyā”tiādi na",
  "tika-vin06t:1575_1": "vattabbaṃ. Na hi gamanapaccayā esā āpattīti? Na, pariyosānādhippāyavasena vuttattā.",
  "tika-vin06t:1575_2": "“Nisīditvā nipajjantiyā dve”ti vacanenapi gamanaṃ idha nādhippetanti dassitaṃ hoti,",
  "tika-vin06t:1575_3": "tathā “nipajjitvā nisīdantiyā dve”tipi vattabbaṃ. Yadi evaṃ “tasmiṃ abhinipajjati,",
  "tika-vin06t:1575_4": "āpatti dvinnaṃ pācittiyāna”nti kasmā na vuttanti ce? Anisīditvāpi nipajjanasambhavato.",
  "tika-vin06t:1575_5": "Nipajjanatthāya nisīditvā nipajjantiyā nipajjanakapayogattā ekā āpattīti keci.",
  "tika-vin06t:1576": "Chaṭṭhasikkhāpadavaṇṇanā niṭṭhitā.",
  "tika-vin06t:1577": "7. Sattamasikkhāpadavaṇṇanā",
  "tika-vin06t:1578_0": "867. Anāpattivāre “dhuvapaññatte”ti na vuttaṃ “santharitvā vā santharāpetvā vā”ti",
  "tika-vin06t:1578_1": "vuttattā. Idha chaṭṭhe vuttanayena pakatiyā paññatte abhinisīdati vā abhinipajjati",
  "tika-vin06t:1578_2": "vā, pācittiyameva. Aññattha dhuvapaññattaṃ. Idha vuttanayena santharitvā vā santharāpetvā",
  "tika-vin06t:1578_3": "vā abhinisīdati vā abhinipajjati vā, pācittiyameva. Ubhayatthāpi pañcame vuttanayena",
  "tika-vin06t:1578_4": "anāpucchā pakkameyya, pācittiyameva, anāpattivāre mātikāyaṃ vuttakālato aññakālassa",
  "tika-vin06t:1578_5": "aparāmaṭṭhattāti no takkoti ācariyo. Apica atthāpattikāle āpajjati, no vikāletiādittike,",
  "tika-vin06t:1578_6": "atthāpatti rattiṃ āpajjati, no divātiādittike ca aṭṭhakathāyaṃ idha pañcamachaṭṭhasattamasikkhāpadehi",
  "tika-vin06t:1578_7": "saṅgahitāpattīnaṃ aparāmaṭṭhattā yathāsambhavaṃ tividhakāle tividhametaṃ yojetvā",
  "tika-vin06t:1578_8": "dassetuṃ vaṭṭati eva mahāpadesanayānulomato.",
  "tika-vin06t:1579": "Sattamasikkhāpadavaṇṇanā niṭṭhitā.",
  "tika-vin06t:1580": "8. Aṭṭhamasikkhāpadavaṇṇanā",
  "tika-vin06t:1581": "869. Aṭṭhame bhikkhussa dukkaṭaṃ sambhavati.",
  "tika-vin06t:1582": "Aṭṭhamasikkhāpadavaṇṇanā niṭṭhitā.",
  "tika-vin06t:1583": "9. Navamasikkhāpadavaṇṇanā",
  "tika-vin06t:1584_0": "875-7. Duggāhavasena vā suggāhavasena vā yathāvuttanayena sapathakaraṇe āpattīti",
  "tika-vin06t:1584_1": "veditabbaṃ. Yasmā mātikāyaṃ “attānaṃ vā paraṃ vā”ti vuttaṃ, tasmā yā attānameva ārabbha",
  "tika-vin06t:1584_2": "sapathaṃ kareyya, tassā ekā. Paramevārabbha tassā ekā. Ubhopi ārabbha tassā dve āpattiyo",
  "tika-vin06t:1584_3": "sambhavanti. Tikacchedo panettha paramevārabbha sapathakaraṇaṃ sandhāya pavatto.",
  "tika-vin06t:1585": "Navamasikkhāpadavaṇṇanā niṭṭhitā.",
  "tika-vin06t:1586": "10. Dasamasikkhāpadavaṇṇanā",
  "tika-vin06t:1587": "882. Dasame anāpattivāro rodanasseva, na vadhassa, tasmā ñātibyasanādīhi phuṭṭhāpi attānaṃ vadhati eva, na rodati, dukkaṭameva.",
  "tika-vin06t:1588": "Dasamasikkhāpadavaṇṇanā niṭṭhitā.",
  "tika-vin06t:1589": "Andhakāravaggavaṇṇanā niṭṭhitā.",
  "tika-vin06t:1590": "3. Naggavaggavaṇṇanā",
  "tika-vin06t:1591": "1-2. Paṭhamadutiyasikkhāpadavaṇṇanā",
  "tika-vin06t:1592_0": "883. Naggavaggassa paṭhamadutiyāni uttānāni. Paṭhame ayaṃ viseso – bhikkhussa tathā",
  "tika-vin06t:1592_1": "nhāyantassa dukkaṭaṃ aññatra jantāgharaudakapaṭicchādīhi. Na ca vigarahi tattha bhagavā",
  "tika-vin06t:1592_2": "attanāva ananuññātattā udakasāṭikāyāti porāṇā. “Ekameva nivāsetvā, pārupitvā ca nahāyituṃ",
  "tika-vin06t:1592_3": "na vaṭṭatī”ti porāṇagaṇṭhipade vuttaṃ.",
  "tika-vin06t:1593": "Paṭhamadutiyasikkhāpadavaṇṇanā niṭṭhitā.",
  "tika-vin06t:1594": "3. Tatiyasikkhāpadavaṇṇanā",
  "tika-vin06t:1595_0": "894. Tatiye antocatūhapañcāhaṃ dhuraṃ nikkhipantiyāpi āpatti eva. Liṅgaparivatte",
  "tika-vin06t:1595_1": "dhuraṃ nikkhipantiyā dukkaṭaṃ tikadukkaṭattā. “Sambahulāhi bhikkhunīhi saddhinti",
  "tika-vin06t:1595_2": "ettha catassopi sambahulā”ti porāṇagaṇṭhipade vuttaṃ.",
  "tika-vin06t:1596": "Tatiyasikkhāpadavaṇṇanā niṭṭhitā.",
  "tika-vin06t:1597": "4. Catutthasikkhāpadavaṇṇanā",
  "tika-vin06t:1598_0": "898. Catutthe saṅghāṭicāranti ettha saṅghāṭiādivasena adhiṭṭhitānaṃyevāyaṃ vidhi,",
  "tika-vin06t:1598_1": "netarāsaṃ kira. Tattha ticīvare eva vippavāsapaccayā nissaggiyaṃ. Antocīvarakālepi",
  "tika-vin06t:1598_2": "pañcāhikaṃ saṅghāṭicāraṃ atikkāmentiyā āpattiyeva. “Vinā etehi cīvarehi upasampadaṃ",
  "tika-vin06t:1598_3": "kātuṃ na vaṭṭatī”ti porāṇagaṇṭhipade vuttaṃ.",
  "tika-vin06t:1599": "Catutthasikkhāpadavaṇṇanā niṭṭhitā.",
  "tika-vin06t:1600": "5. Pañcamasikkhāpadavaṇṇanā",
  "tika-vin06t:1601": "906. Pañcamassa anāpattivāre tāya vā avippavāsāyāti atthato labbhati.",
  "tika-vin06t:1602": "Pañcamasikkhāpadavaṇṇanā niṭṭhitā.",
  "tika-vin06t:1603": "907-911. Chaṭṭhasattamāni uttānāni.",
  "tika-vin06t:1604": "8. Aṭṭhamasikkhāpadavaṇṇanā",
  "tika-vin06t:1605": "916. Sokajjhāyikā nāma kira māyākārā. Vilumpakā bhaṇḍakāti ca porāṇā.",
  "tika-vin06t:1606": "Aṭṭhamasikkhāpadavaṇṇanā niṭṭhitā.",
  "tika-vin06t:1607": "9. Navamasikkhāpadavaṇṇanā",
  "tika-vin06t:1608": "920. “Kathañhi nāma atikkāmessatī”ti vuttattā thullanandā cīvarakālasamayaṃ āgamethāti atikkamāpesīti siddhaṃ hoti.",
  "tika-vin06t:1609": "Navamasikkhāpadavaṇṇanā niṭṭhitā.",
  "tika-vin06t:1610": "10. Dasamasikkhāpadavaṇṇanā",
  "tika-vin06t:1611": "927. Dasame ekakulaṃ etadavocunti ettha kulaṃ nāma tasmiṃ manussā, tasmā bahuvacanaṃ.",
  "tika-vin06t:1612": "Dasamasikkhāpadavaṇṇanā niṭṭhitā.",
  "tika-vin06t:1613": "Naggavaggavaṇṇanā niṭṭhitā.",
  "tika-vin06t:1614": "4. Tuvaṭṭavaggavaṇṇanā",
  "tika-vin06t:1615": "1. Paṭhamasikkhāpadavaṇṇanā",
  "tika-vin06t:1616_0": "934-5. Ekāya nipannāya aparā nipajjati, āpatti pācittiyassāti “ubhinnampi paṭhamanipannāya",
  "tika-vin06t:1616_1": "anuṭṭhāpanā”ti vatvā ettha kiriyākiriyanti eke, taṃ aṭṭhakathāya virujjhati. “Kiriya”nti",
  "tika-vin06t:1616_2": "hi aṭṭhakathāyaṃ vuttaṃ. Atha kassā āpattīti? Ubhinnampi nipajjanakiriyaṃ paṭicca.",
  "tika-vin06t:1616_3": "Imassa anāpattivāre “vavatthānaṃ dassetvā”ti natthi, tasmā vavatthānaṃ katvā nipajjituṃ",
  "tika-vin06t:1616_4": "na vaṭṭatīti eke. Vipulatare vaṭṭatīti eke. “Antaraṃ katvā nipajjituṃ vaṭṭatī”ti",
  "tika-vin06t:1616_5": "porāṇagaṇṭhipade likhitaṃ.",
  "tika-vin06t:1617": "Paṭhamasikkhāpadavaṇṇanā niṭṭhitā.",
  "tika-vin06t:1618": "2. Dutiyasikkhāpadavaṇṇanā",
  "tika-vin06t:1619_0": "940. Vavatthānaṃ dassetvāti ettha upari pārupanampi majjhe obhogaṃ katvā ubhinnaṃ",
  "tika-vin06t:1619_1": "antare otāreti, vaṭṭatīti eke. Vavatthānañca yathā ṭhāne na tiṭṭhati, tathā atikkamitvā",
  "tika-vin06t:1619_2": "tuvaṭṭentiyā āpattiyevāti. “Kiriyākiriya”nti ca porāṇagaṇṭhipade vuttaṃ.",
  "tika-vin06t:1620": "Dutiyasikkhāpadavaṇṇanā niṭṭhitā.",
  "tika-vin06t:1621": "3. Tatiyasikkhāpadavaṇṇanā",
  "tika-vin06t:1622_0": "941. Attano sajjhāyanaṭṭhāne ce vuḍḍhatarā āgacchati, vandanakāle vā, āpucchanakiccaṃ",
  "tika-vin06t:1622_1": "natthi. Ekasmiṃ ovarake āpucchitabbaṃ. “Atha ovarake mahātherī vasati, sammukhe itarā,",
  "tika-vin06t:1622_2": "āpucchitabbā tassā upacārattā”ti porāṇagaṇṭhipade vuttaṃ.",
  "tika-vin06t:1623": "Tatiyasikkhāpadavaṇṇanā niṭṭhitā.",
  "tika-vin06t:1624": "946-950. Catutthapañcamasikkhāpadaṃ uttānatthameva.",
  "tika-vin06t:1625": "6. Chaṭṭhasikkhāpadavaṇṇanā",
  "tika-vin06t:1626": "956. Gahapati nāma ṭhapetvā sahadhammike veditabbo, tasmā bhikkhunā vā sāmaṇerena vā ananulomikena saṃsaggena saṃsaṭṭhāpi na samanubhāsitabbāti sambhavati eva.",
  "tika-vin06t:1627": "Chaṭṭhasikkhāpadavaṇṇanā niṭṭhitā.",
  "tika-vin06t:1628": "961-5. Sattamaaṭṭhama sikkhāpadaṃ uttānatthameva.",
  "tika-vin06t:1629": "9. Navamasikkhāpadavaṇṇanā",
  "tika-vin06t:1630_0": "969. Ekindriyanti kāyindriyeneva ekindriyaṃ, nigaṇṭhānaṃ acelakānaṃ mataṃ. Kāpilā",
  "tika-vin06t:1630_1": "pana “pañcindriyā”ti maññantā evaṃ vadanti “sacakkhukattā alābumāluvādayo yattha",
  "tika-vin06t:1630_2": "ālambanaṃ, tattha gacchanti. Sasotakattā kadaliyo meghagajjitaṃ sutvā gabbhaṃ gaṇhanti.",
  "tika-vin06t:1630_3": "Saghānakattā panasādayo kuṇapagandhena phalanti. Sajivhakattā udakaṃ pivanti yena,",
  "tika-vin06t:1630_4": "sabbepi ‘pādapā’ti vuccanti. Sakāyapasādattā itthisamphassena asokarukkhā pupphantī”ti.",
  "tika-vin06t:1630_5": "Saṅghātanti vināsaṃ.",
  "tika-vin06t:1631_0": "970. Idha ca vassacchedena dukkaṭaṃ. Paṭhamaṃ āvasitvā pacchā cārikā caraṇapaccayā",
  "tika-vin06t:1631_1": "pācittiyaṃ āpajjatīti veditabbaṃ. Atha vassaṃ avasitvā carati, avassupagamanapaccayā",
  "tika-vin06t:1631_2": "dukkaṭaṃ āpajjati. Porāṇagaṇṭhipade pana “antosattāhe antovasse cārikaṃ carantiyā",
  "tika-vin06t:1631_3": "pācittiyaṃ. Sattāhakaraṇīyena pana vaṭṭati, bhikkhuno dukkaṭaṃ hotī”ti vuttaṃ.",
  "tika-vin06t:1632_0": "972. Kenaci ubbāḷhāti vassacchedakāraṇenāti no takkoti ācariyo. Kittāvatā cārikā",
  "tika-vin06t:1632_1": "hotīti? Idaṃ na sabbattha vicāritaṃ. Anantarasikkhāpade “antamaso chappañcayojanānipī”ti",
  "tika-vin06t:1632_2": "vuttattā so ca maññe heṭṭhimaparicchedoti.",
  "tika-vin06t:1633": "Navamasikkhāpadavaṇṇanā niṭṭhitā.",
  "tika-vin06t:1634": "10. Dasamasikkhāpadavaṇṇanā",
  "tika-vin06t:1635": "973. Dasame “āhundarikā”ti paṭhanti kira.",
  "tika-vin06t:1636": "Dasamasikkhāpadavaṇṇanā niṭṭhitā.",
  "tika-vin06t:1637": "Tuvaṭṭavaggavaṇṇanā niṭṭhitā.",
  "tika-vin06t:1638": "5. Cittāgāravaggavaṇṇanā",
  "tika-vin06t:1639": "1. Paṭhamasikkhāpadavaṇṇanā",
  "tika-vin06t:1640_0": "978. Kīḷanaupavanaṃ nāma kañcinagarassa nagarupavanaṃ viya daṭṭhabbaṃ. Uyyānaṃ nāma",
  "tika-vin06t:1640_1": "tattheva nandavanauyyānaṃ viya daṭṭhabbaṃ. “Tattheva ṭhatvā taṃ taṃ disābhāgaṃ viloketvā",
  "tika-vin06t:1640_2": "passantiyā pana pāṭekkā āpattiyo”ti pāṭho. Evaṃ vutte yaṃ pubbe vuttaṃ padaṃ “anuddharamānā”ti,",
  "tika-vin06t:1640_3": "taṃ ekasmiṃyeva disābhāgeti siddhanti eke. Upacāro dve leḍḍupātoti ca.",
  "tika-vin06t:1641": "Paṭhamasikkhāpadavaṇṇanā niṭṭhitā.",
  "tika-vin06t:1642": "2. Dutiyasikkhāpadavaṇṇanā",
  "tika-vin06t:1643_0": "984. “Āharimehi vāḷehī”ti “asaṃhārimenā”ti ca duvidho pāṭho. “Visuṃ katvā pacchā",
  "tika-vin06t:1643_1": "saddhiṃ tehi vāḷehī”ti likhitaṃ. Yathā tathā vāḷarūpe uṭṭhapetvā katapādaṃ “pallaṅka”nti",
  "tika-vin06t:1643_2": "vuccati anāpattivāre “asaṃhārimehi vāḷehi kataṃ paribhuñjatī”ti vacanābhāvato.",
  "tika-vin06t:1644": "Dutiyasikkhāpadavaṇṇanā niṭṭhitā.",
  "tika-vin06t:1645": "3. Tatiyasikkhāpadavaṇṇanā",
  "tika-vin06t:1646": "988. “Ujjavujjaveti hatthappasāraṇe”ti likhitaṃ, taṃ na yuttaṃ “yattakaṃ hatthena añchitaṃ hoti, tasmiṃ takkamhi veṭhite ekāpattī”ti vacanato.",
  "tika-vin06t:1647": "Tatiyasikkhāpadavaṇṇanā niṭṭhitā.",
  "tika-vin06t:1648": "4. Catutthasikkhāpadavaṇṇanā",
  "tika-vin06t:1649": "993. “Yāgupāneti yāgudāne”ti likhitaṃ. Porāṇagaṇṭhipade “mātāpitūnaṃ dātuṃ vaṭṭatī”ti vuttaṃ.",
  "tika-vin06t:1650": "Catutthasikkhāpadavaṇṇanā niṭṭhitā.",
  "tika-vin06t:1651": "994. Pañcamasikkhāpadaṃ uttānatthameva.",
  "tika-vin06t:1652": "6. Chaṭṭhasikkhāpadavaṇṇanā",
  "tika-vin06t:1653": "1001. Chaṭṭhe bhikkhuvibhaṅge acelakasikkhāpadena ekaparicchedaṃ. Idha agāriko viseso, tasmā “asādhāraṇa”nti vadanti.",
  "tika-vin06t:1654": "Chaṭṭhasikkhāpadavaṇṇanā niṭṭhitā.",
  "tika-vin06t:1655": "1003-8. Sattamaṭṭhamesu vattabbaṃ natthi.",
  "tika-vin06t:1656": "9. Navamasikkhāpadavaṇṇanā",
  "tika-vin06t:1657_0": "1015. “Khīlanamantaṃ dārusārakhīlaṃ mantetvā pathaviyaṃ pavesetvā māraṇamantaṃ. Nāgamaṇḍalaṃnāma",
  "tika-vin06t:1657_1": "nāgarodhamantaṃ, piṭṭhādīhi vā parikkhepaṃ katvā tattha manusse pavesenti guttatthāyā”ti likhitaṃ.",
  "tika-vin06t:1658": "Navamasikkhāpadavaṇṇanā niṭṭhitā.",
  "tika-vin06t:1659": "1017. Dasamasikkhāpadaṃ uttānatthameva.",
  "tika-vin06t:1660": "Cittāgāravaggavaṇṇanā niṭṭhitā.",
  "tika-vin06t:1661": "6. Ārāmavaggavaṇṇanā",
  "tika-vin06t:1662": "1021. Paṭhamasikkhāpadaṃ uttānatthameva.",
  "tika-vin06t:1663": "2. Dutiyasikkhāpadavaṇṇanā",
  "tika-vin06t:1664": "1030. Bhikkhunī ce bhikkhuṃ akkosati, iminā sikkhāpadena pācittiyaṃ. Bhikkhuniṃ ce akkosati, omasavādena āpajjati. Omasavāde sammukhāva ruhati, idha pana parammukhāpi.",
  "tika-vin06t:1665_0": "Tatrāyaṃ vicāraṇā – bhikkhuvibhaṅge osamavādasikkhāpade bhikkhunī anupasampannaṭṭhāne",
  "tika-vin06t:1665_1": "tiṭṭhatīti katvā bhikkhunivibhaṅgepi omasavādasikkhāpade bhikkhu bhikkhuniyā anupasampannaṭṭhāne",
  "tika-vin06t:1665_2": "tiṭṭhatīti siddhaṃ. Idha ca anupasampannassa akkosane dukkaṭaṃ vuttaṃ, bhikkhussa",
  "tika-vin06t:1665_3": "upasampannassa akkosane pācittiyaṃ vuttaṃ, tasmā imāni dve sikkhāpadāni bhikkhumhi",
  "tika-vin06t:1665_4": "saṃsandiyamānāni aññamaññaṃ na samenti. Yathā samenti, tathā jānitabbaṃ. Tattha porāṇagaṇṭhipade",
  "tika-vin06t:1665_5": "vuttanayena bhikkhunīnaṃ omasavādasikkhāpade anupasampannoti na gahetabbo, idamettha",
  "tika-vin06t:1665_6": "yuttaṃ. Paribhāseyyāti aññatra akkosavatthūhi. Tesu hi aññatarasmiṃ sati omasavādapācittiyamevāti",
  "tika-vin06t:1665_7": "eke, taṃ na yuttaṃ. Omasavāde pāḷimuttakaakkose hi dukkaṭaṃ hotīti. Dukkaṭokāse idaṃ",
  "tika-vin06t:1665_8": "pācittiyaṃ tehi niddiṭṭhaṃ hoti, tasmā “bālā etā”ti pāḷiyaṃ idha āgatapadānaṃyeva",
  "tika-vin06t:1665_9": "vasena paribhāsanaṃ veditabbaṃ.",
  "tika-vin06t:1666": "Dutiyasikkhāpadavaṇṇanā niṭṭhitā.",
  "tika-vin06t:1667": "1033. Tatiyasikkhāpadaṃ uttānatthameva.",
  "tika-vin06t:1668": "4. Catutthasikkhāpadavaṇṇanā",
  "tika-vin06t:1669_0": "1038. Nimantitā vā pavāritā vāti ettha porāṇagaṇṭhipade tāva evaṃ vuttaṃ “pavāritāpi",
  "tika-vin06t:1669_1": "yāguṃ pātuṃ labhati, bhojjayāguṃ na labhati. Yāgu panettha khādanīyabhojanīyasaṅkhyaṃ",
  "tika-vin06t:1669_2": "na gacchati. Nimantitā bhikkhunī piṇḍāya caritvā bhuñjitukāmā sāmike apaloketvāva",
  "tika-vin06t:1669_3": "bhuñjituṃ labhati. Paramparabhojanāpatti bhikkhunīnaṃ natthi. Nimantitā taṃ bhattaṃ",
  "tika-vin06t:1669_4": "bhuñjitvā vā abhuñjitvā vā pavāritā kappiyaṃ kārāpetvā bhuñjituṃ na labhati, akappiyanimantanena",
  "tika-vin06t:1669_5": "nimantiyamānā dve nimantanāni sampaṭicchituñca na labhatī”ti. Tattha “pavāritāpi",
  "tika-vin06t:1669_6": "yāguṃ pātuṃ labhatī”ti vuttaṃ pāḷiyaṃ, aṭṭhakathāyañca anuññātattā. “Nimantitā appavāritā",
  "tika-vin06t:1669_7": "yāguṃ pivatī”ti hi pāḷiyaṃ vuttaṃ. Tatridaṃ sikkhāpadavaṇṇanāpubbaṅgamasanniṭṭhānaṃ",
  "tika-vin06t:1669_8": "– nimantitā vā pavāritā vāti ettha vāsaddena akappiyanimantanena nimantitā appavāritā",
  "tika-vin06t:1669_9": "ṭhapetvā yāguṃ aññaṃ khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ",
  "tika-vin06t:1669_10": "aññatra sāmikānaṃ apalokanā. Paramparabhojanābhāvena bhikkhunīnaṃ ko guṇo jātoti?",
  "tika-vin06t:1669_11": "Na etāsaṃ guṇalābho, kevalaṃ pākaṭataraṃ jātaṃ. Bhikkhūpi vikappetvā missetvāva bhuñjituṃ",
  "tika-vin06t:1669_12": "labhanti. Samaye yathāsukhaṃ labhanti. Iminā apalokanena kinti? Pavāritā vā animantitā",
  "tika-vin06t:1669_13": "vā na kiñci kappiyaṃ kārāpetvā gilānātirittampi labhanti, nimantitā ca pavāritā ca",
  "tika-vin06t:1669_14": "yāgumpi na labhanti, apaloketvāpi na labhantīti.",
  "tika-vin06t:1670": "Catutthasikkhāpadavaṇṇanā niṭṭhitā.",
  "tika-vin06t:1671": "Ārāmavaggavaṇṇanā niṭṭhitā.",
  "tika-vin06t:1672": "7. Gabbhinivaggavaṇṇanā",
  "tika-vin06t:1673": "1. Paṭhamādisikkhāpadavaṇṇanā",
  "tika-vin06t:1674": "1067. “Gabbhini”nti dassanādīhipi gabbhasambhavato vuttaṃ. Padabhājanepi pavāritabhāvo na dissati.",
  "tika-vin06t:1675": "1074. Dhāti vāti ettha dārakaṃ sāmikānaṃ datvā āhaṭe vaḍḍheti, tathā mātāpīti keci.",
  "tika-vin06t:1676_0": "1080. “Sikkhamāna”nti pāṭhaṃ dīpavāsino rocenti kiriyākiriyattā, jambudīpavāsino",
  "tika-vin06t:1676_1": "“sikkhamānā”ti. Tassattho sikkhādhammamānanato sikkhamānāti. Idha kiriyā na hoti,",
  "tika-vin06t:1676_2": "saññāva adhippetā. Na etāsu asikkhitā upasampādetabbā upajjhāyinīādīnaṃ āpattibhāvā.",
  "tika-vin06t:1676_3": "“Tassā upasampadā hoti evā”ti vadanti.",
  "tika-vin06t:1677": "1082. Dhammakammeti upasampadakammaṃ adhippetaṃ.",
  "tika-vin06t:1678": "1112. Vuṭṭhāpitanti sāmaṇeribhūmito yāya theriyā upasampadāpekkhā vuṭṭhapitā, sā therī vuṭṭhāpitā nāma, teneva puna visesanatthaṃ “pavattini”nti āha.",
  "tika-vin06t:1679": "Paṭhamādisikkhāpadavaṇṇanā niṭṭhitā.",
  "tika-vin06t:1680": "Gabbhinivaggavaṇṇanā niṭṭhitā.",
  "tika-vin06t:1681": "8. Kumāribhūtavaggavaṇṇanā",
  "tika-vin06t:1682": "2. Dutiyādisikkhāpadavaṇṇanā",
  "tika-vin06t:1683_0": "1124. “Anujānāmi, bhikkhave, aṭṭhārasavassāya kumāribhūtāya…pe… sikkhāsammutiṃ dātu”nti",
  "tika-vin06t:1683_1": "idha vuttaṃ viya “anujānāmi, bhikkhave, dasavassāya gihigatāya…pe… sikkhāsammutiṃ",
  "tika-vin06t:1683_2": "dātu”nti na vuttaṃ, tasmā “paripuṇṇadvādasavassāya eva gihigatāya sikkhāsammuti dātabbā”ti",
  "tika-vin06t:1683_3": "vuttaṃ. Gihigatāya sikkhāsammuti dātabbāti eketi katvā dasavassāyapi vaṭṭati. Kasmā?",
  "tika-vin06t:1683_4": "“Anāpatti paripuṇṇadvādasavassaṃ paripuṇṇasaññā vuṭṭhāpetī’ti ca ‘anāpatti paripuṇṇadvādasavassaṃ",
  "tika-vin06t:1683_5": "gihigataṃ…pe… sikkhitasikkhaṃ vuṭṭhāpetī’ti ca vuttattā”ti porāṇagaṇṭhipade vuttaṃ.",
  "tika-vin06t:1683_6": "Kiṃ iminā parihārena. “Dasavassāya gihigatāya sikkhāsammuti dātabbā”ti hi vuttaṃ.",
  "tika-vin06t:1683_7": "“Gihigatātipi vattuṃ na vaṭṭatī’ti sace vadanti, kammaṃ kuppatī”ti likhitaṃ.",
  "tika-vin06t:1684": "1146. Ahameva nūna…pe… alajjinī, yā saṅghoti ettha yā ahameva nūna bālāti attho. “Yaṃ saṅgho”tipi atthi, tattha yaṃ yasmā deti, tasmā ahameva nūna bālāti attho.",
  "tika-vin06t:1685_0": "1159. Purisasaṃsaṭṭhā kumārakasaṃsaṭṭhā caṇḍī sokāvāsāvakathaṃ sikkhamānāti vuccati,",
  "tika-vin06t:1685_1": "padabhājane eva cāyaṃ sikkhamānā “chasu dhammesu sikkhitasikkhā”ti kasmā vuttanti?",
  "tika-vin06t:1685_2": "Pubbe gahitasikkhattā, pubbe paripuṇṇasikkhattā ca evaṃ vuccatīti veditabbaṃ.",
  "tika-vin06t:1686_0": "1166-7. Pahūtaṃ khādanīyaṃ bhojanīyaṃ passitvāti ettha “sikkhamānāya ñātakā kira",
  "tika-vin06t:1686_1": "sampādayiṃsu, taṃ passitvā there bhikkhū uyyojesi. Uyyojetvā tesaṃ chandaṃ gahetvā",
  "tika-vin06t:1686_2": "pubbe chandadāyake gaṇaṃ katvā sesānaṃ chandaṃ chandameva katvā kammaṃ kārāpesī”ti",
  "tika-vin06t:1686_3": "porāṇagaṇṭhipade vuttaṃ. Chandaṃ vissajjetvāti ettha anugaṇṭhipade evaṃ vuttaṃ “idaṃ",
  "tika-vin06t:1686_4": "kammaṃ ajja na kattabbaṃ. ‘Yathāsukha’nti vatvā vissajjitaṃ hoti, tasmā yo koci mukharo,",
  "tika-vin06t:1686_5": "bālo vā kiñcāpi ‘yathāsukha’nti vadati, therāyattattā pana therassa anumatiyā satiyā",
  "tika-vin06t:1686_6": "vissajjito hoti, asatiyā na hoti, tathāpi puna chandaṃ gahetvāva kammaṃ karonti,",
  "tika-vin06t:1686_7": "ayaṃ payogo. Gahaṇe payojanaṃ pana natthi. Saṅghatthero ce vissajjeti, chandaṃ gahetvāva",
  "tika-vin06t:1686_8": "kātabbaṃ. Chandaṃ vissajjetvā kāyena vuṭṭhitāyāti ettha idha sambādho, ‘amukamhi",
  "tika-vin06t:1686_9": "ṭhāne karissāmā’ti hatthapāsaṃ vijahitvāpi gacchanti ce, natthi doso. Kiñcāpi natthi,",
  "tika-vin06t:1686_10": "tā pana hatthapāsaṃ avijahitvāva gacchanti, ayaṃ payogo”ti. “Rattipārivāsiye uposathapavāraṇāva",
  "tika-vin06t:1686_11": "na vaṭṭati, aññakammaṃ pana vaṭṭati. Uposathapavāraṇāpi anuposathapavāraṇadivase",
  "tika-vin06t:1686_12": "na vaṭṭanti, itaraṃ sabbakālaṃ vaṭṭati. Parisapārivāsiye hatthapāsaṃ avijahitvā catūsu",
  "tika-vin06t:1686_13": "gatesu catuvaggakaraṇīye aññasmiṃ pañcasu dasasu vīsatīsu gatesu sesehi visuṃ tahiṃ",
  "tika-vin06t:1686_14": "tahiṃ gantvāpi puna sannipātaṭṭhānaṃ āgantvā kātuṃ vaṭṭati. Ajjhāsayapārivāsiye hatthapāsaṃ",
  "tika-vin06t:1686_15": "avijahitvā yathānisinnāva nisinnā ce, puna kātuṃ vaṭṭati hatthapāsassa avijahitattā”ti",
  "tika-vin06t:1686_16": "porāṇagaṇṭhipade vuttaṃ. Tesaṃ porāṇānaṃ matena chandapārivāsiyamevekaṃ na vaṭṭatīti",
  "tika-vin06t:1686_17": "āpannaṅgañca dassitaṃ, idhāpi taṃ visuṃ na dassitaṃ asambhavatoti eke. Chandadāyake",
  "tika-vin06t:1686_18": "parisaṃ patvā gate tassa pubbachandadānaṃ chandapārivāsiyanti no takkoti ācariyo.",
  "tika-vin06t:1687_0": "Tatridaṃ sanniṭṭhānaṃ – parisapārivāsiye aṭṭhakathāyaṃ “aññatra gacchāmāti chandaṃ",
  "tika-vin06t:1687_1": "avissajjetvāva uṭṭhahanti…pe… kammaṃ kātuṃ vaṭṭatī”ti vuttavacane hatthapāsā vijahanaṃ",
  "tika-vin06t:1687_2": "na paññāyati. Ettha pana kammappattānaṃ hatthapāsassa avijahanameva icchitabbanti",
  "tika-vin06t:1687_3": "katvā porāṇagaṇṭhipade vuttaṃ. Kiñcāpi na paññāyati, appaṭikkhittattā pana vaṭṭatīti",
  "tika-vin06t:1687_4": "ce? Na, paṭikkhittattā. Kathaṃ? Chando nāma kammappattesu bhikkhūsu ekasīmāya sannipatitesu",
  "tika-vin06t:1687_5": "āgacchati, nāsannipatitesu. Idha hi “chandaṃ avissajjetvā”ti ca “chandassa pana avissaṭṭhattā”ti",
  "tika-vin06t:1687_6": "ca vuttaṃ. “Ajjhāsayaṃ avissajjetvā”ti ca “ajjhāsayassa avissaṭṭhattā”ti ca na vuttaṃ,",
  "tika-vin06t:1687_7": "tasmā chandassa avissajjanaṃ kammappattānaṃ hatthapāsāvijahaneneva hoti, na vijahaneti siddhaṃ.",
  "tika-vin06t:1688": "Hoti cettha –",
  "tika-vin06t:1689": "“Yato āgamanaṃ yassa, tadabhāvassa niggahe;",
  "tika-vin06t:1690": "Tasmā sannipatitesu, bhikkhūsu tassa bhedato”ti.",
  "tika-vin06t:1691_0": "Rattipārivāsiyachando viya rattipārivāsiyapārisuddhipīti tadanulomena vaṭṭati svātanāya",
  "tika-vin06t:1691_1": "chando vā pārisuddhi vā pavāraṇā vā, tāya kammaṃ kātuṃ vaṭṭati. Uposathapavāraṇā",
  "tika-vin06t:1691_2": "pana anuposathadivase na vaṭṭati, itaraṃ vaṭṭati. Pannarasiuposathaṃ cātuddasiyaṃ",
  "tika-vin06t:1691_3": "kātuṃ vaṭṭati khettattā. Na cātuddasiuposathaṃ pannarasiyaṃ akhettattā anuposathadivasattā",
  "tika-vin06t:1691_4": "pāṭipadadivasattāti ekacce ācariyā, tasmā tesaṃ matena cātuddasiuposathaṃ tatiyaṃ,",
  "tika-vin06t:1691_5": "sattamaṃ vā pannarasiyaṃ kātuṃ na vaṭṭati. Yaṃ panettha vuttaṃ aṭṭhakathāyaṃ “sace",
  "tika-vin06t:1691_6": "cātuddasikaṃ uposathaṃ karissāmāti nisinnā, pannarasoti kātuṃ vaṭṭatī”ti. Tato “pannarasiyameva",
  "tika-vin06t:1691_7": "‘cātuddasikaṃ uposathaṃ karissāmā’ti nisinnā punadivase attano taṃ uposathaṃ ‘pannaraso’ti",
  "tika-vin06t:1691_8": "kātuṃ vaṭṭatīti attho”ti evaṃ pariharanti, taṃ tesaṃ mataṃ “tathārūpapaccaye sati",
  "tika-vin06t:1691_9": "aññasmimpi cātuddase uposathaṃ kātuṃ vaṭṭatī”ti iminā mātikāṭṭhakathāvacanena na",
  "tika-vin06t:1691_10": "sameti. Na hi tattha “aññasmimpi pannarase cātuddasikaṃ kātuṃ vaṭṭatī”ti vuttaṃ.",
  "tika-vin06t:1691_11": "Evaṃ santepi “sakiṃ pakkhassa cātuddase vā pannarase vā”ti anuññātadivase pariyāpannattā",
  "tika-vin06t:1691_12": "channaṃ cātuddasikānaṃ pacchimā pannarasī anuposathadivaso na hotīti siddhaṃ hoti.",
  "tika-vin06t:1691_13": "Kiñcāpi siddhaṃ, iminā pana “āvāsikānaṃ pannaraso, āgantukānaṃ cātuddaso, āgantukehi",
  "tika-vin06t:1691_14": "āvāsikānaṃ samasamehi vā appatarehi vā anuvattitabba”nti vacanamettha niratthakaṃ hotīti veditabbaṃ.",
  "tika-vin06t:1692": "Dutiyādisikkhāpadavaṇṇanā niṭṭhitā.",
  "tika-vin06t:1693": "Kumāribhūtavaggavaṇṇanā niṭṭhitā.",
  "tika-vin06t:1694": "9. Chattupāhanavaggavaṇṇanā",
  "tika-vin06t:1695": "11. Ekādasamādisikkhāpadavaṇṇanā",
  "tika-vin06t:1696": "1214. Upacāraṃ sandhāya kathitanti “dvādasahatthaṃ upacāro”ti likhitaṃ.",
  "tika-vin06t:1697": "1221. Suttante okāsaṃ kārāpetvā vinayaṃ vā abhidhammaṃ vā pucchatīti ettha ca tīṇi piṭakāni attano attano nāmena vuttānīti katvā abhidhammo buddhena bhāsito evāti dīpitaṃ hoti.",
  "tika-vin06t:1698_0": "1224-5. Thano ca udaro ca thanudarā. “Saṃkaccikāya pamāṇaṃ tiriyaṃ diyaḍḍhahatthā”ti",
  "tika-vin06t:1698_1": "porāṇagaṇṭhipade vuttaṃ. “Aparikkhittassa gāmassa upacāraṃ okkamantiyā”ti bahūsu",
  "tika-vin06t:1698_2": "potthakesu, saṅghādisesakaṇḍe viya “upacāraṃ atikkamantiyā”ti pāṭho appakesu, sova",
  "tika-vin06t:1698_3": "pāṭho. Aṭṭhakathāyaṃ “parikkhepaṃ atikkamantiyāti ekena pādena atikkante dukkaṭaṃ,",
  "tika-vin06t:1698_4": "dutiyena pācittiyaṃ. Upacārepi eseva nayo”ti vacanampi “upacāraṃ atikkamantiyā”ti",
  "tika-vin06t:1698_5": "pāṭhoti dīpetīti no takkoti ācariyo.",
  "tika-vin06t:1699": "Ekādasamādisikkhāpadavaṇṇanā niṭṭhitā.",
  "tika-vin06t:1700": "Chattupāhanavaggavaṇṇanā niṭṭhitā.",
  "tika-vin06t:1701": "Nigamanavaṇṇanā",
  "tika-vin06t:1702_0": "Giraggasamajjādīni “acittakāni lokavajjānī”ti vuttattā “nacca”nti vā “gandho”ti vā",
  "tika-vin06t:1702_1": "ajānitvāpi dassanena, vilimpanena vā āpajjanato vatthuajānanacittena acittakāni.",
  "tika-vin06t:1702_2": "“Nacca”nti vā “gandho”ti vā jānitvā passantiyā, vilimpantiyā ca akusalattā eva lokavajjāni.",
  "tika-vin06t:1702_3": "Corivuṭṭhāpanādīni “corī”tiādinā vatthuṃ jānitvā karaṇe eva āpattisabbhāvato sacittakāni.",
  "tika-vin06t:1702_4": "Upasampadādīnaṃ ekantena akusalacitteneva akattabbattā paṇṇattivajjāni. “Idha sacittakācittakatā",
  "tika-vin06t:1702_5": "paṇṇattijānanājānanatāya aggahetvā vatthujānanājānanatāya gahetabbā”ti likhitaṃ.",
  "tika-vin06t:1702_6": "Anugaṇṭhipade pana “giraggasamajjādīni ‘acittakāni lokavajjānī’ti vuttattā ‘nacca’nti",
  "tika-vin06t:1702_7": "vā ‘saṅghāṇī’ti vā ‘gandho’ti vā tassa nāmavasena ajānitvā māyākārassa māyāni sīsaṭṭhiādīni",
  "tika-vin06t:1702_8": "paṭisaṅkhāya passantiyā, akkhamālādiatthāya saṅghāṇiṃ kaṭiyā bandhantiyā, ‘sedagandhaṃ",
  "tika-vin06t:1702_9": "apanetvā buddhapūjaṃ karissāmī’ti uppannena cittena gandhaṃ vilimpetvā nahāyantiyā",
  "tika-vin06t:1702_10": "ca āpattisabbhāvato nāmena saddhiṃ nāmavasena vā vatthussa ajānanacittena acittakāni",
  "tika-vin06t:1702_11": "nāma. Na andhakāre ‘kaṭisuttamida’nti saññāya saṅghāṇiṃ gahetvā kaṭiyaṃ dhāraṇakāle,",
  "tika-vin06t:1702_12": "mattikāsaññāya ca gandhaṃ gahetvā vilimpanakāle āpattisabbhāvato ‘acittakānī’ti vattabbāni.",
  "tika-vin06t:1702_13": "Tasmiṃ kāle anāpatti, teneva saṅghāṇiyā asaṅghāṇisaññāvārepi ‘āpatti pācittiyassā’ti",
  "tika-vin06t:1702_14": "pāḷi na vuttā. Yathā ‘khettaābādhapaccayā, kaṭisuttakaṃ dhāretī’ti vacanato vināpi",
  "tika-vin06t:1702_15": "akusalena saṅghāṇiādīni sakkā dhāretunti siddhaṃ, evaṃ ābādhapaccayā vināpi akusalena",
  "tika-vin06t:1702_16": "na sakkā suraṃ pātunti siddhaṃ ‘anāpatti ābādhapaccayā majjaṃ pivatī’ti pāḷiyā abhāvato.",
  "tika-vin06t:1702_17": "Akusalena vinā madhupuṇṇamuṭṭhiyaṃ pakkhittamajjassa ajjhoharaṇakālādīsu surāpānāpattiṃ",
  "tika-vin06t:1702_18": "āpajjatīti ca siddhaṃ ‘majje amajjasaññī pivati, āpatti pācittiyassā’ti vuttattā.",
  "tika-vin06t:1702_19": "Kiṃbahunā, kāmabhogasaññāya saddhiṃ ‘saṅghāṇī’ti ca ‘gandho’ti ca jānitvā vinā anāpattikāraṇena",
  "tika-vin06t:1702_20": "dhārentiyā ekantākusalattā lokavajjāni nāma vuccanti. Iminā upāyena sesesupi nayo",
  "tika-vin06t:1702_21": "netabbo. Ettha surāpānādhikāre upatissattheravādo”ti vuttaṃ. Asaṃkaccikasikkhāpade",
  "tika-vin06t:1702_22": "“aparikkhittassa gāmassa upacāraṃ okkamantiyāti pāṭho”ti ca “paṇītabhojanaviññatti,",
  "tika-vin06t:1702_23": "acelakasikkhāpadaṃ, nimantitassa cārittāpajjanaṃ, duṭṭhullappaṭicchādanaṃ, ūnavīsativassupasampadaṃ,",
  "tika-vin06t:1702_24": "mātugāmena saddhiṃ saṃvidhāya addhānagamanaṃ, rājantepurappavesanaṃ, santaṃ bhikkhuṃ",
  "tika-vin06t:1702_25": "anāpucchā vikāle gāmappavesanaṃ, nisīdanaṃ, vassikasāṭikanti pāṭho”ti ca vuttaṃ.",
  "tika-vin06t:1703": "Nigamanavaṇṇanā niṭṭhitā.",
  "tika-vin06t:1704": "Pācittiyakaṇḍavaṇṇanā niṭṭhitā.",
  "tika-vin06t:1705": "Ubhatovibhaṅgaṭṭhakathāvaṇṇanā niṭṭhitā.",
  "tika-vin06t:1706": "Namo tassa bhagavato arahato sammāsambuddhassa",
  "tika-vin06t:1707": "Mahāvaggavaṇṇanā",
  "tika-vin06t:1708": "1. Mahākhandhakavaṇṇanā",
  "tika-vin06t:1709": "Bodhikathāvaṇṇanā",
  "tika-vin06t:1710": "Yaṃ khandhake līnapadādibheda-pakāsanaṃ dāni supattakālaṃ;",
  "tika-vin06t:1711": "Tasmā apubbaṃ vinayatthameva, vakkhāmi saṅkhepagahaṇatthaṃ.",
  "tika-vin06t:1712_0": "Tattha kenaṭṭhenāyaṃ khandhakoti? Khandhānaṃ samūhattā vibhaṅgo viya. Te pana kathanti?",
  "tika-vin06t:1712_1": "Khandhānaṃ pakāsanato dīpanato. Khandhāti cettha pabbajjādivinayakammasaṅkhātā, cārittavārittasikkhāpadasaṅkhātā",
  "tika-vin06t:1712_2": "ca paññattiyo adhippetā. Pabbajjādīni hi bhagavatā paññattattā “paññattiyo”ti vuccanti.",
  "tika-vin06t:1712_3": "Paññattiyañca khandha-saddo dissati “dārukkhandho aggikkhandho udakakkhandho”tiādīsu",
  "tika-vin06t:1712_4": "viya. Tesaṃ paññattisaṅkhātānaṃ khandhānaṃ pakāsanato vaṇṇanato pabbajjakkhandhakādayo",
  "tika-vin06t:1712_5": "vīsati “khandhakā”ti vuttā, avasāne dve taṃsadisattā velāya sadisattā sīlassa velāti",
  "tika-vin06t:1712_6": "vacanaṃ viya. Apica bhāgarāsatthatāpettha yujjate tesaṃ paññattīnaṃ bhāgato ca rāsito",
  "tika-vin06t:1712_7": "ca vibhattattā. Kiṃ panetesaṃ khandhakānaṃ anupubbakāraṇanti? Nāyaṃ pucchā sambhavati,",
  "tika-vin06t:1712_8": "aññathā vuttesupi tappasaṅgānatikkamanato. Atha vā pabbajjupasampadāpubbaṅgamattā",
  "tika-vin06t:1712_9": "sāsanappavesanassa tadatthasaṅgahako mahākhandhako paṭhamaṃ vutto. Kenāti ce? Dhammasaṅgāhakattherehi.",
  "tika-vin06t:1712_10": "Bhagavatā pana tattha tattha uppannavatthuṃ paṭicca tathā tathā vuttāni, na iminā",
  "tika-vin06t:1712_11": "anukkamena. Therā pana taṃ taṃ payojanaṃ paṭicca samānajātike ekajjhaṃ katvā anukkamena",
  "tika-vin06t:1712_12": "sajjhāyiṃsu. Sesānaṃ payojanaṃ tattha tattheva āvi bhavissati.",
  "tika-vin06t:1713_0": "Khandhakovidāti paññattibhāgarāsaṭṭhena nesaṃ khandhatthakovidā, niruttipaṭisambhidāpārappattāti",
  "tika-vin06t:1713_1": "attho. Tesaṃ anuttānatthānaṃ padānaṃ saṃvaṇṇanā. Kasmā panevaṃ visesitanti? Tato",
  "tika-vin06t:1713_2": "sesabhāgā yuttā. Mātikāṭṭhuppattiggahaṇampettha padabhājaniyaggahaṇeneva veditabbaṃ.",
  "tika-vin06t:1713_3": "Yehi atthā yesaṃ padavisesānaṃ aṭṭhakathāyaṃ pakāsitā, tesaṃ te padavisese puna idha",
  "tika-vin06t:1713_4": "vadeyyāma, vaṇṇanāya pariyosānaṃ kadā bhave te te attheti vuttaṃ, taṃ tassa niddesena",
  "tika-vin06t:1713_5": "yujjati. Uttānā ceva yā pāḷi, tassā saṃvaṇṇanāya kinti vattabbaṃ? Na hi atthā uttānāti",
  "tika-vin06t:1713_6": "sambhavati. Adhippāyānusandhīhītiādivacanehipi taṃ vacanaṃ sambhavatīti ce? Na, atthaggahaṇena",
  "tika-vin06t:1713_7": "cettha padavisesānaṃ gahitattā. Te hi atthato anapetatthena, abhidhānatthena vā atthopacārena",
  "tika-vin06t:1713_8": "vā atthāti veditabbā. Saṃvaṇṇanānayoti saṃvaṇṇanā nāma avuttesu uhāpohakkamanidassanato “nayo”ti vutto.",
  "tika-vin06t:1714_0": "1. Uruvelāti yathāvuttavālikarāsivasena laddhanāmako gāmo, tasmā samīpatthe etaṃ",
  "tika-vin06t:1714_1": "bhummaṃ. Tathābhāvadassanatthaṃ “najjā nerañjarāya tīre”tiādi vuttaṃ. Aññathā tasmiṃ",
  "tika-vin06t:1714_2": "vālikarāsimhi viharatīti āpajjati, “uruvelaṃ piṇḍāya pāvisīti yena uruvelasenānigamo”tiādivacanavirodho",
  "tika-vin06t:1714_3": "ca. Aṭṭhakathāyaṃ pana mūlakāraṇameva dassitaṃ. Tattha taṃ sandhāya vuttaṃ…pe… daṭṭhabboti",
  "tika-vin06t:1714_4": "nigamanavacanaṃ. Taṃ kimatthanti ce? Gāmaṃ sandhāya yathāvuttapadatthasambhavadassanatthaṃ.",
  "tika-vin06t:1714_5": "“So pana gāmo tadupacārena evaṃ nāmaṃ labhatī”ti vacanaṃ pana avuttasiddhanti katvā",
  "tika-vin06t:1714_6": "na vuttanti veditabbaṃ, atha vā yassa “uruvelā”ti yathāvuttavālikarāsissa, tassa",
  "tika-vin06t:1714_7": "samīpagāmassapi nāmaṃ. Tattha āyasmā upālitthero na idha gāmaṃ sandhāya “uruvelāyaṃ",
  "tika-vin06t:1714_8": "viharatī”ti āha gocaragāmapayojanābhāvato. Na hi bhagavā taṃ gāmaṃ gocaraṃ katvā",
  "tika-vin06t:1714_9": "tadā tattha vihāsi, tasmā ettha vālikarāsissa samīpe bodhirukkhamūle vihāraṃ sandhāya",
  "tika-vin06t:1714_10": "so evamāhāti dassetukāmo aṭṭhakathācariyo evamāhāti veditabbaṃ, tasmā bhagavato gāmato",
  "tika-vin06t:1714_11": "dūratare araññe abhisambodhidīpanena dutiyuppattiṭṭhānaniyamaṃ tīhi padehi akāsi",
  "tika-vin06t:1714_12": "theroti veditabbaṃ, aññathā padattayavacanapayojanābhāvato. Tattha nadantā gacchatīti",
  "tika-vin06t:1714_13": "nadī. Nelañjalāyāti vattabbe la-kārassa ra-kāraṃ katvā “nerañjarāyā”ti vuttaṃ, kaddamasevālavirahitattā",
  "tika-vin06t:1714_14": "niddosajalāyāti attho, nīlajalāyāti tassā nāmameva vā etaṃ.",
  "tika-vin06t:1715_0": "Bodhirukkhamūleti ettha ca bodhi vuccati abhisambodho. So ca atthato bhagavato catutthamaggañāṇaṃ",
  "tika-vin06t:1715_1": "hoti “vimokkhantikametaṃ nāma”nti paṭisambhidāvacanato. Kiñcāpi taṃ nāmakaraṇabhūtaṃ",
  "tika-vin06t:1715_2": "catutthaphalañāṇampi vattuṃ sambhavati, kattabbakiccānaṃ pana karaṇato taṃ catutthamaggañāṇameva",
  "tika-vin06t:1715_3": "ettha bodhīti veditabbaṃ. Teneva pāḷiyaṃ “tatiyavijjāya āsavānaṃ khayañāṇāyā”ti tadeva",
  "tika-vin06t:1715_4": "dassitaṃ. Aṭṭhakathāyaṃ pana “bojjhaṅgā”ti, “bodhipakkhiyā dhammā”ti ca. Tattha yasmā",
  "tika-vin06t:1715_5": "catūsu maggesu ñāṇaṃ “bodhī”ti vuccati, tasmā sāmaññato vattukāmatādhippāyavasena",
  "tika-vin06t:1715_6": "“bodhi vuccati catūsu maggesu ñāṇa”nti vuttaṃ idhādhippetañāṇassapi tadantogadhattā.",
  "tika-vin06t:1715_7": "Atha vā pāḷiyaṃ bhagavato ādimaggattayavacanassa vuttaṭṭhānābhāvā catutthamaggañāṇameva",
  "tika-vin06t:1715_8": "bhagavato uppannaṃ, na bhagavā sotāpannādibhāvaṃ patvā buddho jātoti samayantarappasaṅganivāraṇatthaṃ",
  "tika-vin06t:1715_9": "“catūsū”ti vuttaṃ ādittayassa catutthaupanissayasambhavena bodhipariyāyasiddhito.",
  "tika-vin06t:1715_10": "“Puggalopi senāsanampi upanissayapaccayena paccayo”ti vacanato phalahetuko phalajanako",
  "tika-vin06t:1715_11": "rukkho phalarukkhoti viya bodhiheturukkho bodhirukkhoti veditabbo. Ettha “yasmā kevalaṃ",
  "tika-vin06t:1715_12": "bodhīti rukkhassapi nāmaṃ, tasmā bodhī”ti parato vuttaṃ. Nigrodhādirukkhato assa",
  "tika-vin06t:1715_13": "visesanavacanaṃ pana tadaññabodhimūlappasaṅganivāraṇatthaṃ. Maggañāṇañhi kusalamūlattā",
  "tika-vin06t:1715_14": "bodhi ca taṃ mūlañcāti saṅkhyaṃ labheyya. Paṭhamābhisambuddho nisīdatīti sambandho.",
  "tika-vin06t:1715_15": "Tena abhisambuddhadivasena saddhiṃ aṭṭhāhaṃ ekapallaṅkena nisinnabhāvaṃ dasseti.",
  "tika-vin06t:1715_16": "Ettha eka-saddo tassa nisajjāsaṅkhātassa pabbajjānuyogānurūpassa pallaṅkassa aññena",
  "tika-vin06t:1715_17": "iriyāpathena anantariyabhāvaṃ athassa akopitabhāvaṃ dasseti. Vimuttisukhanti ettha",
  "tika-vin06t:1715_18": "vimuttiyaṃ vā sukhanti na sambhavati. Pañcamajjhānikattā bhagavato phalasamāpattisaṅkhātā",
  "tika-vin06t:1715_19": "vimutti eva anujaṅghanaṭṭhena nibbānasukhanti vimuttisukhaṃ, taṃ samāpajjanena paṭisaṃvedī",
  "tika-vin06t:1715_20": "anubhavanto nisīdi. Veneyyakālānatikkamanato taṃ apekkhamāno nisīdi, na vimuttisukhasaṅgena.",
  "tika-vin06t:1716_0": "Atha khoti adhikārantarārambhe nipātadvayaṃ. Tena vimuttisukhaṃ paṭisaṃvedayamāno",
  "tika-vin06t:1716_1": "na paṭiccasamuppādaṃ manasākāsi, kintu tato vuṭṭhāyāti dasseti. Paṭivedhavaseneva",
  "tika-vin06t:1716_2": "sumanasikatassa paṭiccasamuppādassa punappunaṃ manasikaraṇaṃ gambhīrattā assādajananato,",
  "tika-vin06t:1716_3": "na apubbanayadassanādhippāyato. Paccakkhabhūtasabbadhammattā bhagavato asammohato,",
  "tika-vin06t:1716_4": "paṭividdhassa visayato vā manasikaraṇaṃ pana vijitadesapaccavekkhaṇaṃ viya rañño",
  "tika-vin06t:1716_5": "apubbaṃ pītiṃ janeti. Vuttañhi “amānusī ratī hoti, sammā dhammaṃ vipassato”ti. Rattiyā",
  "tika-vin06t:1716_6": "paṭhamaṃ yāmanti accantasaṃyogavasena upayogavacanaṃ, tena tassa vikappanānattataṃ",
  "tika-vin06t:1716_7": "dasseti. Kiñcāpi “anulomapaṭilomaṃ manasākāsī”ti ekatova vuttaṃ, tathāpi iminā anukkamenāti",
  "tika-vin06t:1716_8": "dassanatthaṃ “avijjāpaccayā”tiādi. Tattha ca kiñcāpi pavattimattapaccavekkhaṇā adhippetā",
  "tika-vin06t:1716_9": "kathaṃ paññāyatīti? Paṭhamabhāvāya, paṭilomamanasikaraṇaṃ pana anulome paccayānaṃ,",
  "tika-vin06t:1716_10": "paccayuppannānañca tathābhāvasādhanatthaṃ. Yasmā avijjāya eva nirodhā saṅkhāranirodho,",
  "tika-vin06t:1716_11": "na aññathā, tasmā saṅkhārānaṃ avijjā paccayo, tassā ca saṅkhārā phalanti dīpanato.",
  "tika-vin06t:1716_12": "Tathā nibbānapaccavekkhaṇāya anulomamanasikaraṇaṃ kāraṇanirodhā phalanirodhasādhanatthaṃ.",
  "tika-vin06t:1716_13": "Ettha ca anubhāvato nibbānaṃ dassitaṃ. Na hi taṃ avijjādinirodhamattanti. Tattha",
  "tika-vin06t:1716_14": "“yato khayaṃ paccayānaṃ avedī”ti vacanena anulomo nādhippetoti siddhaṃ. Maggapaccavekkhaṇāya",
  "tika-vin06t:1716_15": "vattabbaṃ natthi, ubhayatthapi kiccato, ārammaṇato ca tassa maggassa visayato ca",
  "tika-vin06t:1716_16": "tattha maggo dassito.",
  "tika-vin06t:1717_0": "Tatthāha – “paṭiccasamuppādaṃ paṭilomaṃ manasākāsī”ti na yujjati, na hi paṭilomāpadesena",
  "tika-vin06t:1717_1": "niddiṭṭhaṃ nibbānaṃ paṭiccasamuppādo bhavitumarahatīti? Vuccate – na, tadatthajānanato.",
  "tika-vin06t:1717_2": "Anulomapaṭilomanti hi bhāvanapuṃsakaṃ. Anulomato, paṭilomato ca taṃ paṭiccasamuppādaṃ",
  "tika-vin06t:1717_3": "manasākāsīti hi tattha attho. Aññathā nirodhassa paṭilomappasaṅgāpattiyevāpajjati.",
  "tika-vin06t:1717_4": "Paṭilome ca panetasmiṃ anukkamaniyamo anulome anukkamaniyamato siddhoti veditabbaṃ.",
  "tika-vin06t:1717_5": "Evaṃ sati paṭiccasamuppādassa paṭilomo nāma apaṭiccasamuppādoti siddhaṃ hoti. Tena",
  "tika-vin06t:1717_6": "vuttaṃ aṭṭhakathāyaṃ “nirodho hotīti anuppādo hotī”tiādi. Evaṃ sante pubbāparavirodho",
  "tika-vin06t:1717_7": "hoti. Kathaṃ? Paṭiccāti hi iminā phalassa paccayapariggahena, paccayānañca paccayāyattupagamanena",
  "tika-vin06t:1717_8": "tassa uppādābhimukhabhāvadīpanato asamuppādo na sambhavati, tasmā apaṭiccasamuppādoti",
  "tika-vin06t:1717_9": "evaṃ ubhayapaṭikkhepena panassa paṭilomatā veditabbāti eke. Taṃ ayuttaṃ tassa anulomabhāvaniyamanato,",
  "tika-vin06t:1717_10": "atthātisayābhāvato, tasmā appaṭiccasamuppādo tassa paṭilomoti veditabbaṃ. Teneva",
  "tika-vin06t:1717_11": "bhagavatā pāḷiyaṃ paccayapaccayuppannanirodho vutto. Tattha hi “avijjāya tveva asesavirāganirodhā”ti",
  "tika-vin06t:1717_12": "evaṃ paccayassa samucchinnapaccayabhāvavasena paccayanirodhaṃ, phalassa paccayapaṭiggahābhāvavasena",
  "tika-vin06t:1717_13": "paccayuppannanirodhañca dīpeti. Duvidho pāḷiyaṃ nirodho atthato anuppādo nāma hotīti",
  "tika-vin06t:1717_14": "katvā aṭṭhakathāyaṃ “nirodho hotīti anuppādo hotī”ti vuttaṃ. Evaṃ sante nibbānaṃ",
  "tika-vin06t:1717_15": "paccayapaccayuppannānaṃ nirodhamattanti āpajjatīti ce? Na, tassānubhāvadīpanādhippāyato.",
  "tika-vin06t:1717_16": "Viditavelāyanti manasikatavelāyanti attho, aññathā tato pubbe aviditappasaṅgato.",
  "tika-vin06t:1718_0": "Jhāyatoti ettha kāmaṃ lakkhaṇūpanijjhānena jhāyato bodhipakkhiyadhammā pātubhavanti,",
  "tika-vin06t:1718_1": "catuariyasaccadhammā vā pakāsanti, tathāpi pubbabhāge samathādiyānikavibhāgadassanatthaṃ",
  "tika-vin06t:1718_2": "ārammaṇūpanijjhānaggahaṇaṃ. Catusaccadhammaggahaṇaṃ kāmaṃ anulomapaṭiccasamuppādadassanādhikārena",
  "tika-vin06t:1718_3": "virujjhati, tathāpi “yo dukkhaṃ parijānāti, so samudayaṃ pajahatī”ti laddhivasena katanti veditabbaṃ.",
  "tika-vin06t:1719_0": "2. “Paccayakkhayassā”ti kiccapariyāyavasena vuttaṃ. Tena paccayanibbānaṃ, tadupanissayanibbānañcāti",
  "tika-vin06t:1719_1": "duvidhaṃ nibbānaṃ dassitaṃ hotīti. Kāmañca taṃ na kevalaṃ paccayakkhayamattaṃ karoti,",
  "tika-vin06t:1719_2": "atha kho paccayuppannakkhayampi karoti. Yato ubhinnampi nirodho dassito, tathāpi",
  "tika-vin06t:1719_3": "hetunirodhā phalanirodhoti katvā “paccayakkhayassā”ti vuttaṃ. Vuttappakārā dhammāti",
  "tika-vin06t:1719_4": "ettha catusaccaggahaṇaṃ paṭhamagāthāyaṃ vuttanayavipallāsena katanti veditabbaṃ.",
  "tika-vin06t:1720_0": "3. Samudayanirodhasaṅkhāto atthoti ettha samudayo kiccavasena, nirodho ārammaṇakiriyāya.",
  "tika-vin06t:1720_1": "Etena dvippakārā nirodhā dassitā honti tassa anubhāvassa vasenāti attho. Yasmā pallaṅkābhujitaṭṭhānañca",
  "tika-vin06t:1720_2": "“pallaṅko”ti vuccati, tasmā phalādhigamaṭṭhānaṃ “pallaṅka”nti vuttaṃ.",
  "tika-vin06t:1721": "Ajapālakathāvaṇṇanā",
  "tika-vin06t:1722_0": "4. Sammodīti hitakāmatāya bhagavā tena brāhmaṇena saddhiṃ sammodi. Vedehi antanti",
  "tika-vin06t:1722_1": "ettha nibbānaṃ anto nāma. Vedānaṃ vā antaṃ gatattāti ettha arahattaṃ. Tattha paṭhamena",
  "tika-vin06t:1722_2": "vedantagū yasmā, tasmā eva vusitabrahmacariyo. Dutiyena vedantagū yasmā, tasmā vusitabrahmacariyoti",
  "tika-vin06t:1722_3": "evaṃ yojanā kātabbā. Kiñcāpi brāhmaṇassa catusaccayuttaṃ atthato vuttaṃ, udānagāthāyaṃ",
  "tika-vin06t:1722_4": "vuttapaṭivedhābhāvaṃ sandhāya “dhammacakkappavattana”nti vuccatīti parihāro.",
  "tika-vin06t:1723": "Ajapālakathāvaṇṇanā niṭṭhitā.",
  "tika-vin06t:1724": "Mucalindakathāvaṇṇanā",
  "tika-vin06t:1725_0": "5. Mucalindavatthumhi etamatthanti idāni vattabbamatthaṃ sandhāya vuttaṃ. Taṃ vivekanti",
  "tika-vin06t:1725_1": "upadhivivekaṃ. “Abyāpajjaṃ sukhaṃ loke”ti iminā paṭhamamaggaṃ dasseti tena sattesu",
  "tika-vin06t:1725_2": "māraṇavasena uppajjanakabyāpādappahānasiddhito. “Pāṇabhūtesu saṃyamo”ti iminā dutiyamaggaṃ",
  "tika-vin06t:1725_3": "dasseti. Maggī hi puggalo avasiṭṭhabyāpādatanuttavasena pāṇabhūtesu saṃyato hoti",
  "tika-vin06t:1725_4": "vihiṃsādhippāyābhāvato. Evaṃ cattāro hi maggā anukkamenāpi gahitā honti.",
  "tika-vin06t:1726": "Mucalindakathāvaṇṇanā niṭṭhitā.",
  "tika-vin06t:1727": "Rājāyatanakathāvaṇṇanā",
  "tika-vin06t:1728_0": "6. Rājāyatanaṃ pātali. “Catuddisā āgantvā”ti pāṭhaseso. Mukhavaṭṭiyaṃ kirassa dinnānaṃ",
  "tika-vin06t:1728_1": "catunnampi lekhāparicchedo atthi, te vāṇijā devatāya gāravadassanena bhagavato rūpakāyadassanena",
  "tika-vin06t:1728_2": "pasannattā saraṇaṃ aggahesuṃ. Devatāya “bhagavā rājāyatanamūle paṭhamābhisambuddho”ti",
  "tika-vin06t:1728_3": "vacanaṃ sutvā sāvakasaṅghābhāvaṃ, abhisambuddhadhammasabbhāvañca jāniṃsūti veditabbaṃ.",
  "tika-vin06t:1728_4": "Jānantīti buddhāti sambandho.",
  "tika-vin06t:1729": "Rājāyatanakathāvaṇṇanā niṭṭhitā.",
  "tika-vin06t:1730": "Brahmayācanakathāvaṇṇanā",
  "tika-vin06t:1731_0": "7. Adhigato kho myāyantiādimhi dhammoti catusaccadhammo, gambhīrattā duddaso. Duddasattā",
  "tika-vin06t:1731_1": "duranubodho. Santoti nibbuto. Paṇītoti atappako. Idaṃ dvayaṃ lokuttarameva sandhāya",
  "tika-vin06t:1731_2": "vuttaṃ. Atakkāvacaroti takkena ākāraparivitakkena ogāhitabbo na hoti, ñāṇeneva avacaritabboti",
  "tika-vin06t:1731_3": "attho. Paṇḍitavedanīyoti sammāpaṭipadaṃ paṭipannehi paṇḍitehi vedanīyo. Sabbasaṅkhārasamathotiādi",
  "tika-vin06t:1731_4": "sabbaṃ nibbānameva. Tañhi phalūpacārena ekampi samānaṃ tathā tathā vuccati. Rāmāti",
  "tika-vin06t:1731_5": "pajā. Anu anu acchariyā anacchariyā. Tesaṃ bhagavato pubbabhāgapaṭipadaṃ sutapubbānaṃ,",
  "tika-vin06t:1731_6": "dhammassa vā gambhīrabhāvaṃ adhigatapubbānaṃ. Kiñcāpi bhagavato cattāropi maggā sukhappaṭipadā,",
  "tika-vin06t:1731_7": "tathāpi bodhisattapaṭipadaṃ sandhāya “kicchena me”ti vuttaṃ. “Pakāsitaṃ pakāsitu”nti",
  "tika-vin06t:1731_8": "ubhayathāpi pāṭho. Paretehi yuttehi. Rāgarattāti kāmarāgadiṭṭhirāgehi rattā. Attaniccādigāhakā",
  "tika-vin06t:1731_9": "na dakkhanti na passissanti.",
  "tika-vin06t:1732_0": "8. Sahaṃpati kira “nassati vata bho loko”ti imaṃ saddaṃ tathā nicchāreti, yathā dasasahassilokadhātubrahmāno",
  "tika-vin06t:1732_1": "sutvā sannipatiṃsu. Paññāmaye akkhimhi santānānusayitavasena appaṃ parittaṃ rāgādirajaṃ",
  "tika-vin06t:1732_2": "etesaṃ, evaṃsabhāvāti apparajakkhajātikā. Assavanatāti assavanatāya.",
  "tika-vin06t:1733_0": "Samalehi satthārehi. Apāpuretanti vivara etaṃ. Amatassa dvāranti ariyamaggaṃ, catusaccadhammaṃ",
  "tika-vin06t:1733_1": "vā. Vijjattayacatumaggañāṇehi punappunaṃ buddhaṃ paṭividdhaṃ. Seleti silāmaye. Vigatarajattā",
  "tika-vin06t:1733_2": "sukhadassanayogge ito ca etto ca āgantvā yathā ṭhito cakkhumā puriso samantato janataṃ",
  "tika-vin06t:1733_3": "passeyya. Tvampi sumedha sundarapañña sabbaññutaññāṇādhigamāya samantacakkhu. Sabbakilesasaṅgāmānaṃ",
  "tika-vin06t:1733_4": "vijitattā vijitasaṅgāma. Jātikantārādinittharaṇatthaṃ veneyyajanasatthavāhanasamatthatāya",
  "tika-vin06t:1733_5": "satthavāha. Kāmacchandaiṇassa abhāvato aṇaṇa.",
  "tika-vin06t:1734_0": "9. Buddhacakkhunā indriyaparopariyattañāṇena ca āsayānusayañāṇena ca. Imesañhi dvinnaṃ",
  "tika-vin06t:1734_1": "ñāṇānaṃ “buddhacakkhū”ti nāmaṃ. Uppaliniyanti uppalavane. Evaṃ sesesupi. Anto nimuggaposīnīti",
  "tika-vin06t:1734_2": "yāni anto nimuggāneva posiyanti, tattha yāni udakaṃ accuggamma ṭhitāni, tāni sūriyaraṃsisamphassaṃ",
  "tika-vin06t:1734_3": "āgamayamānāni ṭhitāni ajja pupphanakāni. Yāni samodakaṃ ṭhitāni, tāni sve pupphanakāni.",
  "tika-vin06t:1734_4": "Yāni udakānuggatāni, tāni tatiyadivase pupphanakāni. Udakā pana anuggatāni aññānipi",
  "tika-vin06t:1734_5": "sarogauppalādīni nāma honti. Yāni neva pupphissanti macchakacchapabhakkhāneva bhavissanti,",
  "tika-vin06t:1734_6": "tāni pāḷināruḷhāni, āharitvā pana dīpetabbāni. Etehi ugghaṭitaññū vipañcitaññū neyyo",
  "tika-vin06t:1734_7": "padaparamoti cattāro puggalā yojetabbā. Paccabhāsīti pati abhāsi.",
  "tika-vin06t:1735": "Apārutāti vivaṭā. Pacchimassa padadvayassa ayamattho. Ahañhi attano paguṇaṃ suppavattampi imaṃ paṇītaṃ uttamaṃ dhammaṃ kāyavācākilamathasaññī hutvā nābhāsi.",
  "tika-vin06t:1736": "Brahmayācanakathāvaṇṇanā niṭṭhitā.",
  "tika-vin06t:1737": "Pañcavaggiyakathāvaṇṇanā",
  "tika-vin06t:1738_0": "10. Idāni pana sabbo jano saddhābhājanaṃ upanetu, pūressāmi nesaṃ saṅkappanti. Apparajakkhajātikoti",
  "tika-vin06t:1738_1": "samāpattiyā vikkhambhitakilesattā nikkilesajātiko. Ājānissatīti ce na niṭṭhānamakaṃsu",
  "tika-vin06t:1738_2": "dhammasaṅgāhakā te vinayakkamaññā, ahaṃ deseyyaṃ paṭivijjhissatīti adhippāyo, “muddhāpi",
  "tika-vin06t:1738_3": "tassa vipateyyā”ti ettha viya abhūtaparikappo kireso. Loke tassa adhimuttabhāvadīpanatthañhi",
  "tika-vin06t:1738_4": "idaṃ vacanaṃ attano tadupadesena aviditabhāvadīpanatthaṃ. Tassa anantevāsikabhāvadīpanatthanti",
  "tika-vin06t:1738_5": "evamādīni panettha payojanāni. Bhagavatopi kho ñāṇanti sabbaññutaññāṇaṃ tassa maraṇārammaṇaṃ",
  "tika-vin06t:1738_6": "uppajji. Tena tato pubbe tassa sati dhammadesanāya khippaṃ jānanabhāvārammaṇanti",
  "tika-vin06t:1738_7": "dīpeti. Paropadesato ajānitvā paccakkhato maraṇasacchikiriyampi dasseti. Buddhānampi",
  "tika-vin06t:1738_8": "anekañāṇasamodhānābhāvato suvuttametaṃ. Cittapubbikā hi cittappavatti, aññathā navasattapātubhāvappasaṅgo.",
  "tika-vin06t:1738_9": "Sabbadhammānaṃ ekato gahaṇe viruddhakālānaṃ ekato jānanappasaṅgo. Tato ekañāṇassa",
  "tika-vin06t:1738_10": "vitathabhāvappattidoso, tasmā sabbassa vinānekañāṇasamodhānaṃ āpajjitadhammesu appaṭihatañāṇavantattā",
  "tika-vin06t:1738_11": "pana sabbaññū eva bhagavāti veditabbaṃ, na sabbakālaṃ ekato. Āḷārādīnaṃ maraṇājānanatoti",
  "tika-vin06t:1738_12": "ce? Na, tassa jānanena puthujjanassāpi sabbaññutāpattippasaṅgato. Yadābhāvena yadābhāvo",
  "tika-vin06t:1738_13": "tabbhāvena tassābhāvappasaṅgo loke siddhoti. “Bhagavatopi kho ñāṇaṃ udapādī”ti vacanato",
  "tika-vin06t:1738_14": "tassa maraṇajānanaṃ siddhanti katvā bhavaṃ mateneva bhagavā sabbaññūti siddhaṃ na",
  "tika-vin06t:1738_15": "devatārocanato pubbe ajānanatoti ce? Na, visesaṃ pariggahetvā antarā pajānanato,",
  "tika-vin06t:1738_16": "devatāya sabbaññubhāvappattidosato ca. Na hi so kassaci vacanena aññāsīti.",
  "tika-vin06t:1739_0": "Apica kimidaṃ tattha jānanaṃ nāma tadārammaṇañāṇuppattīti ce? Na, loke sabbaññuno",
  "tika-vin06t:1739_1": "accantābhāvappasaṅgato. Sādhikā hi mayā ekañāṇakkhaṇe sabbaṃ ñāṇaṃ, tadaññesañca",
  "tika-vin06t:1739_2": "tadaññāṇānuppatti. Apica sabbaññuno sabbadhammavisaye ñāṇapaccupaṭṭhānasiddhi tassa",
  "tika-vin06t:1739_3": "ñāṇassa attanāva attano avisayoti ce? Na, hetunidassanānuppattito. Apica “bhagavatopi",
  "tika-vin06t:1739_4": "kho ñāṇaṃ udapādī”ti ettha visesavacanaṃ atthi. Yena devatārocanuttarakālameva bhagavato",
  "tika-vin06t:1739_5": "ñāṇaṃ udapādīti paññāyati. Na hi vacanapubbāpariyabhāvamattena tadatthapubbāpariyatā",
  "tika-vin06t:1739_6": "hoti, tasmā ayuttametaṃ. Abhidosakālaṃkatoti paṭhamayāme kālaṃkato. “Majjhimayāme”tipi",
  "tika-vin06t:1739_7": "vadanti. Ubhayatthapi mahājāniyo. Sattadivasabbhantare, ekadivasabbhantare ca pattabbamaggaphalato",
  "tika-vin06t:1739_8": "parihīnattā mahatī jāni assāti mahājāni. Tesu hi dvīsu āḷāro ākiñcaññāyatanabhave",
  "tika-vin06t:1739_9": "nibbatto, udako bhavagge, tasmā nesaṃ dhammadesanāya akkhaṇe nibbattabhāvaṃ sandhāya",
  "tika-vin06t:1739_10": "bhagavā evaṃ cintesi, na ito manussalokato cutibhāvaṃ sandhāyāti veditabbaṃ. Abuddhaveneyyatañca",
  "tika-vin06t:1739_11": "sandhāyāti no takko, aññathā aniṭṭhappasaṅgoti ācariyo.",
  "tika-vin06t:1740_0": "Bodhisattassa jātakāle supinapaṭiggāhakā ceva lakkhaṇapariggāhakā ca aṭṭha brāhmaṇā.",
  "tika-vin06t:1740_1": "Tesu tayo dvidhā byākariṃsu “imehi lakkhaṇehi samannāgato agāraṃ ajjhāvasanto rājā",
  "tika-vin06t:1740_2": "hoti cakkavatti, pabbajanto buddho”ti. Pañca brāhmaṇā “agāre na tiṭṭhati, buddhova",
  "tika-vin06t:1740_3": "hotī”ti ekaṃsabyākaraṇāva ahesuṃ. Tesu purimā tayo yathāmantapāraṃ gatā. Ime pana",
  "tika-vin06t:1740_4": "mantapāraṃ atikkamantā attanā laddhaṃ puññamahattaṃ vissajjetvā bodhisattaṃ uddissa",
  "tika-vin06t:1740_5": "puretarameva pabbajiṃsu. Ime sandhāya vuttaṃ “pañcavaggiyā”ti. “Tesaṃ puttā”tipi",
  "tika-vin06t:1740_6": "vadanti, taṃ aṭṭhakathāyaṃ paṭikkhittaṃ. Kasmā panettha bhagavā “bahūpakārā kho me”ti",
  "tika-vin06t:1740_7": "cintesi. Kiṃ upakārakānaṃ eva esa dhammaṃ deseti, itaresaṃ na desetīti? No na deseti.",
  "tika-vin06t:1740_8": "Upakārānussaraṇamattakeneva vuttanti aṭṭhakathānayo. Attano kataññukatavedibhāvappakāsanatthaṃ,",
  "tika-vin06t:1740_9": "kataññutādipasaṃsanatthaṃ, paresañca kataññubhāvādiniyojanatthaṃ, khippajānanappasaṅganivāraṇatthaṃ.",
  "tika-vin06t:1741_0": "11. Antarā ca gayaṃ antarā ca bodhinti gayāya ca bodhiyā ca majjhe tigāvutantare",
  "tika-vin06t:1741_1": "ṭhāne. Bodhimaṇḍato hi gayā tīṇi gāvutāni. Bārāṇasinagaraṃ aṭṭhārasa yojanāni. Upako",
  "tika-vin06t:1741_2": "pana bodhimaṇḍassa ca gayāya ca antare bhagavantaṃ addasa. Antarā-saddena pana yuttattā",
  "tika-vin06t:1741_3": "upayogavacanaṃ kataṃ. Īdisesu ca ṭhānesu akkharacintakā ekameva antarāsaddaṃ payujjanti,",
  "tika-vin06t:1741_4": "so dutiyapadepi yojetabbo. Ayojiyamāne pana upayogavacanaṃ na pāpuṇāti. Idha pana yojetvāva vuttoti.",
  "tika-vin06t:1742_0": "Sabbābhibhūti sabbaṃ tebhūmakadhammaṃ abhibhavitvā ṭhito. Taṇhakkhayeti nibbāne.",
  "tika-vin06t:1742_1": "Vimuttoti ārammaṇato vimutto. Natthi me paṭipuggaloti mayhaṃ paṭipuggalo nāma natthi,",
  "tika-vin06t:1742_2": "asadisoti attho, mama sabbaññubhāve dosaṃ dassetvā loke ṭhātuṃ asamatthatāya mama",
  "tika-vin06t:1742_3": "paccatthikapuggalo vā natthīti attho. Āhañchaṃ amatadundubhinti dhammacakkhupaṭilābhāya",
  "tika-vin06t:1742_4": "amatabheriṃ paharissāmīti gacchāmi.",
  "tika-vin06t:1743_0": "Arahasi anantajino bhavituṃ yutto tvanti attho. Idampi attano satthunāmaṃ. Hupeyyāsīti",
  "tika-vin06t:1743_1": "āvuso evampi nāma bhaveyya. Pakkāmīti vaṅkahārajanapadaṃ nāma agamāsi. Bhagavāpi",
  "tika-vin06t:1743_2": "“tattha tassa migaluddakassa dhītuyā cāpāya ukkaṇṭhitvā puna āgantvā anāgāmī ayaṃ",
  "tika-vin06t:1743_3": "bhavissatī”ti upanissayasampattiṃ disvā tena saddhiṃ ālapi. So ca tathevāgantvā pabbajitvā",
  "tika-vin06t:1743_4": "anāgāmī hutvā anukkamena kālaṃ katvā avihesu uppajjitvā arahattaṃ pāpuṇi.",
  "tika-vin06t:1744_0": "12. Saṇṭhapesunti katikaṃ akaṃsu. Padhānavibbhantoti padhānato bhaṭṭho parihīno.",
  "tika-vin06t:1744_1": "“Abhijānātha nu bhāsitameta”nti, “vācaṃ bhāsitameva”nti ca evarūpaṃ kañci vacanabhedaṃ",
  "tika-vin06t:1744_2": "akāsīti adhippāyo. Bhagavantaṃ sussūsiṃsūti bhagavato vacanaṃ sotukāmā ahesuṃ. Aññāti",
  "tika-vin06t:1744_3": "aññāya, jānitunti attho.",
  "tika-vin06t:1745_0": "13. Atha kimatthaṃ āmantesīti? Tatopi suṭṭhutaraṃ paṭijānanatthaṃ, dhammassa abhibhāriyadullabhabhāvadīpanatthaṃ,",
  "tika-vin06t:1745_1": "akkharavikkhepanivāraṇatthañca. Tattha dvemeti antadvayavacanaṃ aññesampi tadantogadhabhāvato.",
  "tika-vin06t:1745_2": "Apica yojanāvasena. Taṇhāavijjāti hi saṃsārappavattiyā sīsabhūtā dve kilesā. Te ca",
  "tika-vin06t:1745_3": "samathavipassanānaṃ paṭipakkhabhūtattā antā nāma. Tesu taṇhāvasena kāmasukhallikānuyogaṃ",
  "tika-vin06t:1745_4": "bhajanto samathaṃ parihāpeti bālo, tathā avijjāvasena attakilamathānuyogaṃ bhajanto",
  "tika-vin06t:1745_5": "gacchanto vipassananti na sakkā ubho dve ante appahāya amataṃ adhigantunti evaṃ vuttā.",
  "tika-vin06t:1745_6": "Apica līnuddhaccapahānadassanametaṃ. Līno hi nikkhittavīriyārambho kāmasukhañca bhajati,",
  "tika-vin06t:1745_7": "itaro accāraddhavīriyo attakilamathaṃ. Ubhopi te vīriyasamatāya paṭipakkhattā antā",
  "tika-vin06t:1745_8": "nāma. Apica tisso sāsane paṭipadā vuttā āgāḷhā, nijjhāmā, majjhimā ca. Tattha āgāḷhā",
  "tika-vin06t:1745_9": "“pāṇātipātī hoti, natthi kāmesu doso”ti evamādikā. Nijjhāmā “acelako hoti, muttācāro”ti",
  "tika-vin06t:1745_10": "evamādikā, majjhimā “ayameva ariyo aṭṭhaṅgiko maggo”ti evamādikā. Tattha kāmasukhallikānuyogo",
  "tika-vin06t:1745_11": "āgāḷhā nāma paṭipadā hoti sabbākusalamūlattā. Attakilamathānuyogo nijjhāmā nāma attajjhāpanato.",
  "tika-vin06t:1745_12": "Ubhopete majjhimāya paṭipadāya paṭipakkhabhūtattā antā nāma, tasmā imeva sandhāya",
  "tika-vin06t:1745_13": "dvemeti. Kimatthaṃ bhagavā “pabbajitena na sevitabbā”ti pabbajite eva adhikaroti,",
  "tika-vin06t:1745_14": "na gahaṭṭheti? Pabbajitānaṃ tadadhimuttattā, sukhaparivajjanasamatthatāya, tadadhikatattā",
  "tika-vin06t:1745_15": "ca pabbajitā ettha adhikatā, na gahaṭṭhā. Yadi evaṃ kimatthaṃ kāmasukhallikānuyogamāha,",
  "tika-vin06t:1745_16": "nanu te pakatiyāpi kāmapariccāgaṃ katvā taṃ nissaraṇatthaṃ pabbajitāti? Na, tesaṃ",
  "tika-vin06t:1745_17": "antadvayanissitattā. Te hi idha loke kāmena visuddhimicchanti attakilamathānuyogamanuyuttā",
  "tika-vin06t:1745_18": "tasseva tapassa phalena pecca dibbe kāme āsīsamānā daḷhataraṃ kāmasukhallikānuyogamanuyuttāti",
  "tika-vin06t:1745_19": "veditabbā. Antattho pana idha kucchitaṭṭhena veditabbo “antamidaṃ, bhikkhave, jīvikānaṃ,",
  "tika-vin06t:1745_20": "yadidaṃ piṇḍolya”ntiādīsu viya.",
  "tika-vin06t:1746_0": "Yo cāyaṃ kāmesu kāmasukhallikānuyogoti ettha kāmesūti vatthukāmo adhippeto, dutiyo",
  "tika-vin06t:1746_1": "kilesakāmo. Taṃsampayuttasukhamettha kāmasukhaṃ nāma. Tena vipākasukhassa niravajjabhāvaṃ",
  "tika-vin06t:1746_2": "dīpetīti. Allīyanaṃ nāma tadabhinandanā. Anuyogo nāma bhavantare tadanuyogapatthanā.",
  "tika-vin06t:1746_3": "Hānabhāgiyakarattā kusalapakkhassa, hīnapuggalabhāvitattā, hīnadhātupabhavattā ca",
  "tika-vin06t:1746_4": "lāmakaṭṭhena hīno. Gāmanivāsisattadhammattā gammo. Puthujjanasādhāraṇattā pothujjaniko.",
  "tika-vin06t:1746_5": "Anariyoti ariyānaṃ anadhippetattā, ariyadhammapaṭipakkhattā, anariyakarattā, anariyadhammattā,",
  "tika-vin06t:1746_6": "anariyāciṇṇattā ca veditabbo. Anatthasaṅkhātasaṃsārabhayāvahattā, anatthaphalanibbattakattā",
  "tika-vin06t:1746_7": "ca anatthasaṃhito. Attano kevalaṃ khedūpagamo attakilamatho nāma. So diṭṭhigatapubbakattatapānukkamakiriyāvisesaṃ",
  "tika-vin06t:1746_8": "nissāya pavattati, tassa diṭṭhivasena anuyogo attakilamathānuyogo nāma. Attaviyogavittāparissamattā,",
  "tika-vin06t:1746_9": "anupāyapavattattā sampajjamāno migayonigoyonikukkurayonisūkarayonīsu pātāyati. Vipaccamāno",
  "tika-vin06t:1746_10": "narakaṃ netīti anatthasaṃhito. Ete tvāti ete tu. Tathāgatenāti attānaṃ avitathāgamanaṃ",
  "tika-vin06t:1746_11": "āvi karoti, tenetaṃ dasseti “na mayā parivitakkitamattena vitakkitā, kintu mayā tathāgateneva",
  "tika-vin06t:1746_12": "satā abhisambodhiñāṇena abhisambuddho”ti. Cakkhukaraṇītiādīhi pana tameva paṭipadaṃ",
  "tika-vin06t:1746_13": "thometi. Bhesajjaṃ āturassa viya “cakkhukaraṇī”ti iminā ñāṇacakkhuvisodhanaṃ vuttaṃ.",
  "tika-vin06t:1746_14": "Ñāṇakaraṇīti iminā andhakāravidhamanaṃ vuttaṃ. Upasamāyāti kilesapariḷāhapaṭippassaddhi",
  "tika-vin06t:1746_15": "vuttā. Abhiññāyāti saccapaṭivedhanaṃ vuttaṃ. Sambodhāyāti saccapaṭivijjhanaṃ vuttaṃ.",
  "tika-vin06t:1746_16": "Nibbānāyāti sopādisesanibbānadhātuyā anupādisesanibbānadhātuyāti evaṃ yathāsambhavaṃ",
  "tika-vin06t:1746_17": "yojetvā kathetabbaṃ.",
  "tika-vin06t:1747_0": "14. Kasmā panettha bhagavā aññattha viya anupubbiṃ kathaṃ akathetvā paṭhamameva asevitabbamantadvayaṃ",
  "tika-vin06t:1747_1": "vatvā majjhimapaṭipadaṃ desesīti? Attādimicchābhimānanivāraṇatthaṃ, kummaggapaṭipattinivāraṇatthañca",
  "tika-vin06t:1747_2": "antadvayavajjanaṃ vatvā attano visesādhigamadīpananayena abāhullikādibhāvadassanatthaṃ,",
  "tika-vin06t:1747_3": "tesañca majjhimapaṭipadādīpanena tattha anuyojanatthaṃ pacchā sammāpaṭipadaṃ desesi,",
  "tika-vin06t:1747_4": "tato tassa majjhimapaṭipadāsaṅkhātassa ariyamaggassa visayadassanatthaṃ catusaccadhammaṃ",
  "tika-vin06t:1747_5": "saṅkhepavitthāravasena desetukāmo “idaṃ kho pana, bhikkhave, dukkha”ntiādimāha, ayamettha",
  "tika-vin06t:1747_6": "anusandhi. “Idaṃ dukkhaṃ ariyasaccanti me, bhikkhave”tiādi suttānusandhipakaāsanatthaṃ",
  "tika-vin06t:1747_7": "ayamanukkamo veditabbo. Yathāvuttaṃ paṭipadaṃ sutvā kira koṇḍañño āha “kathaṃ bhagavatā",
  "tika-vin06t:1747_8": "vuttapaṭipadāya uppatti siyā. Ayañhi paṭipadā kilesānaṃ anuppattiyā sati sambhavati,",
  "tika-vin06t:1747_9": "na aññathā. Kilesānañca yadi lobhato uppatti khuppipāsānaṃ viya, tadāsevanāya anuppatti",
  "tika-vin06t:1747_10": "siyā, tadavatthussa vā tesaṃ uppatti. Tadavatthuviparītakāyakilamathāsevanāya anuppatti",
  "tika-vin06t:1747_11": "siyā. Ubhopetā bhagavatā ‘antā’ti vuttā, tasmā kathaṃ panetissāya sammāpaṭipadāya",
  "tika-vin06t:1747_12": "uppatti sambhaveyyā”ti. Bhagavā āha anupāyāsevanato. Kathanti ce? –",
  "tika-vin06t:1748": "“Saṃsāramūlato ñāṇaṃ, tañca ñāṇā pahiyyati;",
  "tika-vin06t:1749": "Jīvite sati taṃ hoti, tañca jīvitasādhane.",
  "tika-vin06t:1750": "“Tasmā ñāṇāya medhāvī, rakkhe jīvitamattano;",
  "tika-vin06t:1751": "Ñāṇasādhanabhūtañca, sīlañca paripālaye.",
  "tika-vin06t:1752": "“Jīvitañca yathā loke, bhinne kāye na vijjati;",
  "tika-vin06t:1753": "Tatheva bhinnasīlassa, natthi ñāṇassa sambhavo.",
  "tika-vin06t:1754": "“Tasmā āyuñca sīlañca, ñāṇatthaṃ rakkhatā satā;",
  "tika-vin06t:1755": "Sevitabbā na kāmāpi, nāpi kāyavināsanā.",
  "tika-vin06t:1756": "“Kāmesu gedhamupagamma hino gammañca,",
  "tika-vin06t:1757": "Accuddhano kilamathaṃ gamupeti mūḷho;",
  "tika-vin06t:1758": "Yo majjhimaṃ paṭipadaṃ paramaṃ upeti,",
  "tika-vin06t:1759": "So khippameva labhate paramaṃ vimokkha”nti.",
  "tika-vin06t:1760": "Sutvā tadetaṃ sugatassa vākyaṃ,",
  "tika-vin06t:1761": "Paññaṃ munī so sutajaṃ labhitvā;",
  "tika-vin06t:1762": "Cintāmayaṃ ñāṇa pavesamāno,",
  "tika-vin06t:1763": "Ucchindayaṃ pañhamimaṃ apucchi.",
  "tika-vin06t:1764": "“Nibbedhapadaṭṭhānaṃ pahāya ghoraṃ,",
  "tika-vin06t:1765": "Tapaṃ kathamivāti so tvaṃ;",
  "tika-vin06t:1766": "Brūhi tadeva hoti bhikkhu cara,",
  "tika-vin06t:1767": "Virāgamupayāti ca dukkhasaccassa;",
  "tika-vin06t:1768": "Dassaneneva dukkhānubhavanā,",
  "tika-vin06t:1769": "Tamhi dosassa paccayo”ti.",
  "tika-vin06t:1770": "Sutvāva koṇḍañño munivacanaṃ,",
  "tika-vin06t:1771": "Vuṭṭhāya haṭṭho sahasā avoca;",
  "tika-vin06t:1772": "“Udāhara tvaṃ bhagavā mametaṃ,",
  "tika-vin06t:1773": "Bhikkhu yathā passati dukkhasacca”nti.",
  "tika-vin06t:1774_0": "Cintāmayissa paññāparipuṇṇā bhāvanāmayipaññāsampatti jānitabbā imehi iti bhagavā",
  "tika-vin06t:1774_1": "suttamidamāhāti kira. Kasmā bhagavā koṇḍaññassa purimameva saccadesanaṃ avaḍḍhetvā",
  "tika-vin06t:1774_2": "attano adhigatakkamamāhāti? Nāhaṃ kassaci āgamaṃ desemi, apica kho sayameva evamadhigatomhīti",
  "tika-vin06t:1774_3": "dassanatthaṃ. Tattha “pubbe ananussutesu dhammesū”ti iminā idaṃ atthadvayaṃ dasseti,",
  "tika-vin06t:1774_4": "na mayā āḷārato, udakato vā ayaṃ dhammo suto, kintu pubbe ananussutesveva ñāṇaṃ me",
  "tika-vin06t:1774_5": "udapādīti majjhimāya paṭipadāya ānubhāvaṃ pakāseti. Apica yasmā evaṃ paṭipanno vināpi",
  "tika-vin06t:1774_6": "paropadesena ariyasaccāni passati, tasmā kathaṃ tumheva mamāpadesena na passathāti.",
  "tika-vin06t:1775_0": "15. Cakkhuntiādīni pañca padāni ñāṇavevacanāneva. Ñāṇañhi saccānaṃ ālocanato cakkhubhūtatthajānanato",
  "tika-vin06t:1775_1": "ñāṇaṃ. Pakārehi jānanato paññā. Kilesavidāraṇato, vijjanato ca vijjā. Saccacchādakatamavināsanato,",
  "tika-vin06t:1775_2": "tesaṃ gatikoṭipakāsanato ālokoti veditabbaṃ. Tattha paṭhamena parivaṭṭena saccānaṃ",
  "tika-vin06t:1775_3": "aññamaññaṃ asaṅkarato ṭhapanapaññaṃ dasseti, dutiyena tesaṃ kattabbākāraparicchindanapaññaṃ,",
  "tika-vin06t:1775_4": "tatiyena saccesu ñāṇakiccasanniṭṭhānaṃ dasseti.",
  "tika-vin06t:1776_0": "16. Yāvakīvañcāti dvīhi padehi yāvaicceva vuttaṃ hoti “iti cittamano”tiādi viya.",
  "tika-vin06t:1776_1": "Rāgādīhi akuppatāya akuppā vimutti. Veyyākaraṇanti dhammadesanā. Sā hi dhammānaṃ",
  "tika-vin06t:1776_2": "byākaraṇato pakāsanato “veyyākaraṇa”nti vuccati. Virajaṃ vītamalanti ettha virajaṃ",
  "tika-vin06t:1776_3": "visamahetuvādavigamato. Vītamalaṃ ahetukavādavigamato. Virajaṃ sassatadiṭṭhippahānato.",
  "tika-vin06t:1776_4": "Vītamalaṃ ucchedadiṭṭhippahānato. Virajaṃ pariyuṭṭhānappahānato. Vītamalaṃ anusayappahānato.",
  "tika-vin06t:1776_5": "Dhammacakkhunti dhammamattadassanaṃ, na tattha satto vā jīvo vā kārako vā vedako",
  "tika-vin06t:1776_6": "vāti, tenevāha “yaṃ kiñci samudayadhammaṃ, sabbantaṃ nirodhadhamma”nti. Idañhi tassa",
  "tika-vin06t:1776_7": "dhammacakkhussa uppattiākāradassanatthaṃ vuttaṃ. Tañhi nirodhaṃ ārammaṇaṃ katvā kiccavasena",
  "tika-vin06t:1776_8": "eva saṅkhataṃ paṭivijjhantaṃ uppajjati.",
  "tika-vin06t:1777_0": "17. Dhammacakkanti ettha desanāñāṇaṃ adhippetaṃ, paṭivedhañāṇañca labbhateva. Ettha",
  "tika-vin06t:1777_1": "kimatthaṃ devā saddamanussāvesunti? Nānādiṭṭhigatandhakāravidhamanato laddhālokattā,",
  "tika-vin06t:1777_2": "apāyabhayasamatikkamanato assāsaṃ pattattā, devakāyavimānadassanato pītipāmojjacalitattā",
  "tika-vin06t:1777_3": "cāti evamādīnettha kāraṇāni vadanti. Pathavikampanamahāsaddapātubhāvo ca dhammatāvaseneva",
  "tika-vin06t:1777_4": "hotīti eke. Devatānaṃ kīḷitukāmatāya pathavikampo. Bahuno devasaṅghassa sannipātato,",
  "tika-vin06t:1777_5": "bhagavato sarīrappabhājālavisajjanato cāti ekacce.",
  "tika-vin06t:1778_0": "18. Pabbajjupasampadāvisesanti attho. Tattha iti-saddo tassa ehibhikkhūpasampadāpaṭilābhanimittavacanapariyosānadassano.",
  "tika-vin06t:1778_1": "Tadavasāno hi tassa bhikkhubhāvo. Svākkhātotiādi “ehī”ti āmantanāya payojanadassanavacanaṃ.",
  "tika-vin06t:1778_2": "“Ehibhikkhū”ti bhagavā avoca “svākkhāto dhammo cara…pe… kiriyāyā”ti ca avocāti padasambandho.",
  "tika-vin06t:1778_3": "Tattha cara brahmacariyanti avasiṭṭhaṃ maggattayabrahmacariyaṃ samadhigaccha. Kimatthaṃ?",
  "tika-vin06t:1778_4": "Sammādukkhassantakiriyāyāti attho. “Ehibhikkhū”ti iminā bhagavato vacanena nipphannattā",
  "tika-vin06t:1778_5": "kāraṇūpacārena “ehibhikkhūpasampadā”ti vuttā. Sāva tassāyasmato yāvajīvaṃ upasampadā",
  "tika-vin06t:1778_6": "ahosīti attho. Tena tassā upasampadāya sikkhāpaccakkhātādinā vicchedā vā tadaññāya",
  "tika-vin06t:1778_7": "upasampadāya kiccaṃ vā natthīti idamatthadvayaṃ aṭṭhakathāyaṃ dasseti. Aṭṭhannampi",
  "tika-vin06t:1778_8": "upasampadānaṃ ehibhikkhuovādapaṭiggahaṇapañhabyākaraṇagarudhammapaṭiggahaṇūpasampadānaṃ",
  "tika-vin06t:1778_9": "catunnaṃ aññatarāya upasampannassa antarā vicchedo vā tadaññūpasampadāya kiccaṃ vā",
  "tika-vin06t:1778_10": "natthi, itarassatthīti. Nikāyantarikā panāhu “buddhapaccekabuddhānaṃ niyāmokkantisaṅkhātāya",
  "tika-vin06t:1778_11": "upasampadāya ñatticatutthakammupasampadañca dasavaggapañcavaggakaraṇīyavasena dvidhā",
  "tika-vin06t:1778_12": "bhinditvā dasavidhopasampadā”ti. Kā panettha atthato upasampadā nāmāti? Tadadhigatakiriyāvasena",
  "tika-vin06t:1778_13": "nibbattiyā asekkhā tadadhivāsanacetanāya paribhāvitapañcakkhandhikā ajjhattasantati.",
  "tika-vin06t:1778_14": "Kā panettha paribhāvanā nāma? Tabbipakkhadhammajjhācāraviruddhabhāvo, tassa pattiyā",
  "tika-vin06t:1778_15": "tāya paribhāvanāya vasena katthaci “samannāgato”ti vuccati. Yathāha “lobhena samannāgato,",
  "tika-vin06t:1778_16": "bhikkhave, abhabbo cattāri satipaṭṭhānāni bhāvetu”ntiādi. Etthāhu nikāyantarikā “yathāvuttāya",
  "tika-vin06t:1778_17": "upasampadāya pattisaṅkhāto cittavippayutto saṅkhārakkhandhapariyāpanno dhammo atthi,",
  "tika-vin06t:1778_18": "tassa santativasena pubbāpariyaṃ uppajjamānassa yāva avicchedo, tāva upasampannoti,",
  "tika-vin06t:1778_19": "aññathā tato dhammantaruppattikkhaṇe tassa upasampannassa anupasampannabhāvappasaṅgo",
  "tika-vin06t:1778_20": "āpajjatī”ti. Te vattabbā “suttaṃ āharathā”ti. Te ce vadeyyuṃ “yo tesaṃ dasannaṃ asekkhānaṃ",
  "tika-vin06t:1778_21": "dhammānaṃ upādāya paṭilābhasamannāgamo ariyo hoti vippahīnoti evamādīni no suttānī”ti.",
  "tika-vin06t:1778_22": "Evaṃ sati asantadhammehi, parasattehi ca samannāgamadosappasaṅgo nesaṃ pāpuṇāti.",
  "tika-vin06t:1778_23": "Kiṃkāraṇaṃ? Suttasambhavato. Yathāha – “rājā, bhikkhave, cakkavattī sattahi ratanehi",
  "tika-vin06t:1778_24": "samannāgato hotī”ti vitthāro. Vasibhāvo tattha samannāgatasaddena vutto. Tassahitesu",
  "tika-vin06t:1778_25": "ratanesu vasibhāvo kāmacāro atthīti ce? Ettha vasibhāvo samannāgamasaddena vutto,",
  "tika-vin06t:1778_26": "aññattha pattisaṅkhāto, taṃ dhammantaranti. Kimettha visesakāraṇaṃ? Natthi ca, tasmā",
  "tika-vin06t:1778_27": "yathāvuttalakkhaṇāva upasampadā. Ayameva nayo pabbajjādīsupi netabbo.",
  "tika-vin06t:1779_0": "19. Kiñcāpi vappattherassa pāṭipadadivase…pe… assajittherassa catutthiyanti evaṃ",
  "tika-vin06t:1779_1": "nānādivasesu pāṭekkaṃ dhammacakkhuṃ udapādi, tathāpi ovādasāmaññena vappabhaddiyānaṃ,",
  "tika-vin06t:1779_2": "mahānāmaassajīnañcettha ekato vuttanti veditabbaṃ.",
  "tika-vin06t:1780_0": "20. “Rūpaṃ, bhikkhave, anattā”ti kimatthaṃ āditova anattalakkhaṇaṃ dīpetīti? Tesaṃ",
  "tika-vin06t:1780_1": "puthujjanakālepi itaralakkhaṇadvayassa pākaṭattā. Te hi manāpānaṃ kāmānaṃ aniccatādassanena",
  "tika-vin06t:1780_2": "saṃviggā pabbajiṃsūti aniccalakkhaṇaṃ tāva nesaṃ ekadesena pākaṭaṃ, pabbajitānañca",
  "tika-vin06t:1780_3": "attakilamathānuyogato kāyikadukkhaṃ, tañca mānasassa paccayoti mānasikadukkhañca",
  "tika-vin06t:1780_4": "pākaṭaṃ, tasmā tadubhayaṃ vajjitvā anattalakkhaṇameva dīpetuṃ ārabhi. Tañca dīpento",
  "tika-vin06t:1780_5": "dukkhalakkhaṇeneva dīpetuṃ “rūpañca hidaṃ, bhikkhave, attā abhavissā”tiādimāha. Kimatthanti?",
  "tika-vin06t:1780_6": "Aniccalakkhaṇatopi tesaṃ dukkhalakkhaṇassa suṭṭhutaraṃ pākaṭattā. Tesañhi attakilamathānuyogamanuyuttattā,",
  "tika-vin06t:1780_7": "tapparāyaṇabhāvato ca dukkhalakkhaṇaṃ suṭṭhu pākaṭaṃ, tasmā tena tāva suṭṭhu pākaṭena",
  "tika-vin06t:1780_8": "anattalakkhaṇaṃ dīpetvā puna tadeva tadubhayenāpi dīpetuṃ “taṃ kiṃ maññatha, bhikkhave,",
  "tika-vin06t:1780_9": "rūpaṃ niccaṃ vā aniccaṃ vā”ti vakkhati. Kallaṃ nūti yuttaṃ nu. Etaṃ mamāti taṇhāggāho.",
  "tika-vin06t:1780_10": "Esohamasmīti mānaggāho. Eso me attāti diṭṭhiggāho. Taṇhāggāho cettha aṭṭhasatataṇhāvicaritavasena,",
  "tika-vin06t:1780_11": "mānaggāho navavidhamānavasena, diṭṭhiggāho dvāsaṭṭhidiṭṭhivasena veditabbo.",
  "tika-vin06t:1781": "Pañcavaggiyakathāvaṇṇanā niṭṭhitā.",
  "tika-vin06t:1782": "Pabbajjākathāvaṇṇanā",
  "tika-vin06t:1783_0": "25. Yena samayena bhagavā pañcavaggiye pañcamiyaṃ arahatte patiṭṭhāpetvā sattamiyaṃ",
  "tika-vin06t:1783_1": "nāḷakattherassa nāḷakapaṭipadaṃ ācikkhitvā bhaddapadapuṇṇamāyaṃ yasassa indriyānaṃ",
  "tika-vin06t:1783_2": "paripakkabhāvaṃ ñatvā taṃ udikkhanto bārāṇasiyaṃ vihāsi, tena samayena yaso nāmāti",
  "tika-vin06t:1783_3": "sambandho. Tassa kira uppattito paṭṭhāya tassa kulassa kittisaddasaṅkhāto, parijanasaṅkhāto",
  "tika-vin06t:1783_4": "vā yaso visesato pavaḍḍhati. Tena tassa mātāpitaro evaṃ nāmamakaṃsu. “Sukhumālo”tiādi",
  "tika-vin06t:1783_5": "kimatthaṃ āyasmatā upālittherena vuttanti? Pacchimajanassa nekkhamme samussāhanajananatthaṃ.",
  "tika-vin06t:1783_6": "Evaṃ uttamabhogasamappitānampi uttamesu bhogesu appamattakenāpi asubhanimittena vitajjetvā",
  "tika-vin06t:1783_7": "kālākālaṃ agaṇetvā vivekābhiratiyā mahantaṃ bhogakkhandhaṃ tiṇaṃ viya pahāya gehato",
  "tika-vin06t:1783_8": "nikkhamanā ahosi, kassa panaññassa na siyāti adhippāyo. Samaṅgībhūtassāti tehi ekattaṃ",
  "tika-vin06t:1783_9": "upagatassa, avivittassāti attho. Niddā okkamīti manāpesupi visayesu pavattiṃ nivāretvā",
  "tika-vin06t:1783_10": "tassa cittaṃ atikkamitvā abhibhavitvā attano vasaṃ upanesīti attho. Sabbarattiyo",
  "tika-vin06t:1783_11": "cāti tayopi yāme. Tena parijanassa vikāradassane kāraṇaṃ dasseti. Ratti-saddo panettha",
  "tika-vin06t:1783_12": "kāle sūriyābhāve, yāme ca pavattatīti viññeyyo. Yāmevidha viññeyyo ticīvaravippavāse",
  "tika-vin06t:1783_13": "ca. Kaccheti kacchapasse. Kaṇṭheti kaṇṭhassa heṭṭhā. Mudiṅgassa hi upari kaṇṭhaṃ",
  "tika-vin06t:1783_14": "ṭhapetvā sayantiyā kaṇṭhe mudiṅgaṃ addasāti attho. Āḷambaranti paṇavaṃ. Ubhatomukhassa",
  "tika-vin06t:1783_15": "tanukā dīghā. Vitthinnasamatalassa vāditassa etaṃ adhivacanaṃ. Vippalapantiyoti supinadassanādivasena",
  "tika-vin06t:1783_16": "asambandhapalāpaṃ vippalapantiyo. Susānaṃ maññeti susānaṃ viya addasa sakaṃ parijananti",
  "tika-vin06t:1783_17": "sambandho. Ādīnavoti asubhabhāvo. Nibbidāya cittaṃ saṇṭhātīti vimuccitukāmatāsaṅkhātāya",
  "tika-vin06t:1783_18": "ukkaṇṭhāya cittaṃ namīti attho. Udānaṃ udānesīti “ito paṭṭhāya imāhi itthīhi saha",
  "tika-vin06t:1783_19": "nāhaṃ bhavissāmī”ti attamanavācaṃ nicchāresi. Dve kira ākārā tassa pamādasuttaparijanadassane",
  "tika-vin06t:1783_20": "pākaṭā jātā kilesānaṃ balavabhāvo, asubhākārassa atioḷārikabhāvo ca. Evaṃ sati oḷārikatare",
  "tika-vin06t:1783_21": "ca asubhākāre kilesavasenāyaṃ sabbopi loko ettha pīḷito mucchito. Aho kilesā balavatarāti",
  "tika-vin06t:1783_22": "hi passato passato tassa dvepi te ākārā pākaṭā jātā, yenevamavocāti.",
  "tika-vin06t:1784_0": "“Suvaṇṇapādukāyo ārohitvā”ti etenassa nissaṅgatāya vissaṭṭhagamanaṃ dīpeti. So hi",
  "tika-vin06t:1784_1": "balavasaṃvegābhitunnahadayattā parijanassa pabodhe satipi attano gamananivāraṇasamatthabhāvaṃ",
  "tika-vin06t:1784_2": "asahamāno attānaṃ takkento vissaṭṭho agamāsi. Amanussāti devatā. Tā hi manussehi",
  "tika-vin06t:1784_3": "sugatipaṭivedhañāṇasaṇṭhānādiguṇasāmaññena “amanussā”ti vuccanti. Na hi asamānajātikā",
  "tika-vin06t:1784_4": "tiracchānādayo “abrāhmaṇā”ti vā “avasalā”ti vā vuccanti, kintu jātisabhāgatāya eva",
  "tika-vin06t:1784_5": "vasalādayo “abrāhmaṇā”ti vuccanti, evaṃ manussehi kenaci ākārena sabhāgatāya devatā",
  "tika-vin06t:1784_6": "“amanussā”ti vuttā. Aññathā manussā na hontīti tiracchānagatāpi “amanussā”ti vattabbā bhaveyyuṃ.",
  "tika-vin06t:1785_0": "26. Vanagahanaṃ disvā “sumuttohaṃ nagarato”ti pamuditattā bhagavato avidūre udānesi.",
  "tika-vin06t:1785_1": "Idaṃ kho yasāti bhagavā nibbānaṃ sandhāyāha. Tañhi taṇhādikilesehi anupaddutaṃ, anupasaṭṭhatañca",
  "tika-vin06t:1785_2": "dassanamattenāpi assādajananato. Dhammaṃ desessāmīti yena taṃ nibbānaṃ idha nisinnamattova",
  "tika-vin06t:1785_3": "tvaṃ adhigamissasīti adhippāyo. Kirāti assaddheyyaabyattiparihāsesu nipāto, idha",
  "tika-vin06t:1785_4": "abyattiyaṃ. Suvaṇṇapādukāyo orohitvāti ca suvaṇṇapādukāhi otaritvā. Nissakkatthe",
  "tika-vin06t:1785_5": "hi idaṃ paccattavacanaṃ. Tassa nisinnamattasseva aññaṃ sammodanīyaṃ kathaṃ akatvā",
  "tika-vin06t:1785_6": "anāmantetvā anupubbiṃ kathaṃ kathesi. Suparipakkindriyattā, paṭivedhakkhaṇānatikkamanatthaṃ",
  "tika-vin06t:1785_7": "anupaddutānupasaṭṭhatānaṃ pāpakadhammadesanābhimukhacittattā, seṭṭhissa gahapatino",
  "tika-vin06t:1785_8": "acirāgamanadassanato ca. Kimatthaṃ bhagavā tassa suṭṭhutaraṃ saṃviggahadayassa bhavato",
  "tika-vin06t:1785_9": "muccitukāmassa bhavābhavūpāyānisaṃsakathaṃ paṭhamameva kathesīti? Sabbabhavādīnavadassanatthaṃ.",
  "tika-vin06t:1785_10": "So hi manussalokasseva upaddutaupasaṭṭhabhāvaṃ addasa, na saggānanti kadāci saggalokaṃ",
  "tika-vin06t:1785_11": "sukhato maññeyya. Tattha sukhasaññena nibbānābhimukhaṃ cittaṃ peseyyāti saggānampi",
  "tika-vin06t:1785_12": "ādīnavaṃ dassetukāmatāya anupubbiṃ kathaṃ ārabhi. Ettha dānaṃ, dānānisaṃsaṃ, sīlānisaṃsañca",
  "tika-vin06t:1785_13": "kathento dānasīlakathaṃ katheti nāma. Saggavaṇṇaṃ kathento saggakathaṃ katheti nāma.",
  "tika-vin06t:1785_14": "Tattha vatthukāmakilesakāmānaṃ aniccataṃ, apasādataṃ, mahādīnavatañca kathento kāmānaṃ",
  "tika-vin06t:1785_15": "ādīnavaṃ, okāraṃ, saṃkilesañca pakāseti. Nekkhamme tadabhāvato ca taṃnissaraṇato",
  "tika-vin06t:1785_16": "ca tabbiparītaṃ ānisaṃsaṃ kathento nekkhamme ānisaṃsaṃ pakāseti nāma. Tattha okāranti",
  "tika-vin06t:1785_17": "avakāraṃ lāmakabhāvaṃ. Saṃkilesanti saṃkilissanaṃ bādhanaṃ upatāpanaṃ vāti attho.",
  "tika-vin06t:1785_18": "Kallacittaṃ paññindriyassa ānubhāvena, diṭṭhiyogavicikicchāyogānaṃ paññindriyena",
  "tika-vin06t:1785_19": "vihatattā. Muducittaṃ satindriyasamāyogena, vihiṃsāsārambhādikilesapavesaṃ nivāretvā",
  "tika-vin06t:1785_20": "cittamudutādikusaladhammappavesanaṃ karontaṃ sahajātaṃ cittaṃ muduṃ karoti. Samādhindriyassa",
  "tika-vin06t:1785_21": "ānubhāvena vinīvaraṇacittaṃ. Tañhi visesato nīvaraṇavipakkhabhūtanti. Vīriyindriyavasena",
  "tika-vin06t:1785_22": "udaggacittaṃ. Tañhi thinamiddhasaṅkhātalīnabhāvavipakkhanti. Saddhindriyassa ānubhāvena",
  "tika-vin06t:1785_23": "pasannacittaṃ tassa pasādalakkhaṇattā. Sāmukkaṃsikāti etaṃ visayavasena desanaṃ upālitthero",
  "tika-vin06t:1785_24": "pakāseti. Saccāni hi sāmukkaṃsikadesanāya visayāni. Aññathā dukkhādīni sāmukkaṃsikā",
  "tika-vin06t:1785_25": "dhammadesanāti āpajjati tassa vibhāvane saccānaṃ niddiṭṭhattā.",
  "tika-vin06t:1786_0": "27. Catuddisāti catūsu disāsu. Abhisaṅkharesīti abhisaṅkhari. Kimatthanti ce? Ubhinnaṃ",
  "tika-vin06t:1786_1": "paṭilabhitabbavisesantarāyanisedhanatthaṃ. Yadi so puttaṃ passeyya, puttassapi dhammacakkhupaṭilābho",
  "tika-vin06t:1786_2": "arahattuppatti, seṭṭhissapi dhammacakkhupaṭilābho na siyā. Diṭṭhasaccopi “dehi te",
  "tika-vin06t:1786_3": "mātuyā jīvita”nti vadanto kimaññaṃ na kareyya. Yasopi taṃ vacanaṃ sutvā arahāpi samāno",
  "tika-vin06t:1786_4": "sayaṃ appaṭikkhipitvā bhagavantaṃ ullokento kimaññāya saṇṭhaheyya.",
  "tika-vin06t:1787_0": "28. Ubhohipi pattabbavisesakoṭiyā pattattā bhagavā puna taṃ paṭippassambhesi. Pubbe",
  "tika-vin06t:1787_1": "agārikabhūtoti tassa sotāpannakālaṃ sandhāyāha. Sotāpanno hi agāramajjhe vasanārahattā",
  "tika-vin06t:1787_2": "agāriyabhūto nāma hoti apabbajito. Sampati pabbajito samāno agāramajjhavasanassa",
  "tika-vin06t:1787_3": "abhabbattā “agāriko”ti na vuccati, tasmā evamāha. Yassa diṭṭhoti sambandho, yena",
  "tika-vin06t:1787_4": "diṭṭhoti vuttaṃ hoti. “Seyyathāpi pubbe agārikabhūto”ti vacanena laddhanayattā pacchā",
  "tika-vin06t:1787_5": "gahapati gihivesadhārimeva yasaṃ sandhāyāha “yasena kulaputtena pacchāsamaṇenā”ti.",
  "tika-vin06t:1787_6": "Tattha cara brahmacariyanti ābhisamācārikasīlaṃ brahmacariyaṃ cara paripūrehi tāva,",
  "tika-vin06t:1787_7": "yāva sammādukkhassantakiriyā, yāva cuticittāti adhippāyo. Liṅgabrahmacariyaṃ sandhāyāti",
  "tika-vin06t:1787_8": "porāṇā, tañca yuttaṃ. Liṅgamattañhi sandhāya so āyasmā “labheyyāhaṃ, bhante, pabbajjaṃ upasampada”nti āha.",
  "tika-vin06t:1788_0": "Kimatthaṃ bhagavā yasassa mātu, pajāpatiyā ca bhattakiccaṃ akatvāva dhammaṃ desesīti?",
  "tika-vin06t:1788_1": "Yasassa pabbajjāya sokasallasamappitattā dānañca somanassikacittena na dadeyyuṃ,",
  "tika-vin06t:1788_2": "satthari ca domanassappattā hutvā maggapaṭivedhampi na labheyyunti bhagavā paṭhamaṃ",
  "tika-vin06t:1788_3": "tāva tā vigatasokasallahadayāyo katvā puna bhattakiccaṃ akāsi.",
  "tika-vin06t:1789_0": "30. Seṭṭhānuseṭṭhīnanti anukkamaseṭṭhīnanti porāṇā. “Seṭṭhino cānuseṭṭhino ca yāni",
  "tika-vin06t:1789_1": "kulāni, tāni seṭṭhānuseṭṭhāni kulāni, tesaṃ seṭṭhānuseṭṭhīnaṃ kulāna”nti likhitaṃ.",
  "tika-vin06t:1789_2": "Dhammavinayoti sāsanabrahmacariyaṃ pāvacananti idha atthato ekaṃ. Atha vā dhammena",
  "tika-vin06t:1789_3": "vinayo, na daṇḍasatthehīti dhammavinayo, dhammāya vinayo, na hiṃsatthanti vā dhammato",
  "tika-vin06t:1789_4": "vinayo, nādhammatoti vā dhammo vinayo, nādhammoti vā dhammānaṃ vinayo, na aññesanti",
  "tika-vin06t:1789_5": "vā dhammakāyattā, dhammasāmittā vā dhammo bhagavā, tassa dhammassa vinayo, na takkikānanti",
  "tika-vin06t:1789_6": "vā dhammavinayo. Samānādhikaraṇavasena vā dhammavinayo nīluppalaṃ viya, dhammo ca",
  "tika-vin06t:1789_7": "vinayo cāti dhammavinayo phalāphalaṃ viya napuṃsakamiti pulliṅgāpadesato assa liṅgabhāvo",
  "tika-vin06t:1789_8": "siddho, yassa vā dhammo vinayo, so dhammavinayo setapaṭo puriso viya, dhammena yutto",
  "tika-vin06t:1789_9": "vā vinayo dhammavinayo assaratho viyāti evamādinā nayena yojanā veditabbā.",
  "tika-vin06t:1790_0": "34. “Khaṇḍasīmaṃ netvā”ti bhaṇḍukammārocanapaṭiharaṇatthaṃ vuttaṃ. Tena “sabhikkhuke",
  "tika-vin06t:1790_1": "vihāre aññampi etassa kese chindā”ti vattuṃ na vaṭṭatīti. Pabbājetvāti imassa adhippāyapakāsanatthaṃ",
  "tika-vin06t:1790_2": "“kāsāyāni acchādetvā ehī”ti vuttaṃ. Upajjhāyo ce kesamassuoropanādīni akatvā pabbajatthaṃ",
  "tika-vin06t:1790_3": "saraṇāni deti, na ruhati pabbajjā. Kammavācaṃ sāvetvā upasampādeti, ruhati upasampadā.",
  "tika-vin06t:1790_4": "Appattacīvarānaṃ upasampadāsiddhidassanato, kammavipattiyā abhāvato cetaṃ yujjatevāti eke. Hoti cettha –",
  "tika-vin06t:1791": "“Saliṅgasseva pabbajjā, viliṅgassāpi cetarā;",
  "tika-vin06t:1792": "Apetapubbavesassa, taṃ dvayaṃ iti cāpare”ti.",
  "tika-vin06t:1793_0": "Bhikkhunā hi sahatthena vā āṇattiyā vā dinnameva kāsāvaṃ vaṭṭati, adinnaṃ na vaṭṭatīti",
  "tika-vin06t:1793_1": "pana santesveva kāsāvesu, nāsantesu asambhavatoti tesaṃ adhippāyo. Evañca pana, bhikkhave,",
  "tika-vin06t:1793_2": "pabbājetabbo upasampādetabbo. Paṭhamaṃ…pe…anujānāmi, bhikkhave, imehi tīhi saraṇagamanehi",
  "tika-vin06t:1793_3": "pabbajjaṃ upasampadanti ettha iminā anukkamena dinnehi tīhi saraṇagamanehi pabbajjaṃ",
  "tika-vin06t:1793_4": "upasampadaṃ anujānāmi kevalehīti adhippāyadassanato –",
  "tika-vin06t:1794": "Ādinnapubbaliṅgassa, naggassāpi dvayaṃ bhave;",
  "tika-vin06t:1795": "Netarassāti no khanti, sabbapāṭhānulomatoti. –",
  "tika-vin06t:1796_0": "Ācariyo. Ācariyena adinnaṃ na vaṭṭatīti ettha “pabbajjā na ruhatīti vadantī”ti likhitaṃ.",
  "tika-vin06t:1796_1": "Porāṇagaṇṭhipadepi tatheva likhitaṃ. Urādīni ṭhānāni nāma. Saṃvutādīni karaṇāni nāma.",
  "tika-vin06t:1796_2": "“Anunāsikantaṃ katvā ekasambandhaṃ katvā dānakāle antarā aṭṭhatvā vattabbaṃ. Vicchinditvā",
  "tika-vin06t:1796_3": "dānepi yathāvuttaṭṭhāne eva vicchedo, aññatra na vaṭṭatī”ti likhitaṃ. Anunāsikante",
  "tika-vin06t:1796_4": "diyyamāne khalitvā “buddhaṃ saraṇaṃ gacchāmī”ti makārena missībhūte khette otiṇṇattā",
  "tika-vin06t:1796_5": "vaṭṭatīti upatissatthero. Missaṃ katvā vattuṃ vaṭṭati, vacanakāle pana anunāsikaṭṭhāne",
  "tika-vin06t:1796_6": "vicchedaṃ akatvā vattabbanti dhammasiritthero. “Evaṃ kammavācāyampī”ti vuttaṃ. Ubhatosuddhiyāva",
  "tika-vin06t:1796_7": "vaṭṭatīti ettha mahāthero patitadantādikāraṇatāya acaturassaṃ katvā vadati, byattasāmaṇero",
  "tika-vin06t:1796_8": "samīpe ṭhito pabbajjāpekkhaṃ byattaṃ vadāpeti. Mahātherena avuttaṃ vadāpetīti na",
  "tika-vin06t:1796_9": "vaṭṭati. Kammavācāya itaro bhikkhu ce vadati, vaṭṭatīti. Saṅgho hi kammaṃ karoti,",
  "tika-vin06t:1796_10": "na puggaloti. Na nānāsīmapavattakammavācāsāmaññanayena paṭikkhipitabbattā. Atha therena",
  "tika-vin06t:1796_11": "caturassaṃ vuttaṃ pabbajjāpekkhaṃ vattuṃ asakkontaṃ sāmaṇero sayaṃ vatvā vadāpeti,",
  "tika-vin06t:1796_12": "ubhatosuddhi eva hoti therena vuttasseva vuttattā. Buddhaṃ saraṇaṃ gacchanto asādhāraṇe",
  "tika-vin06t:1796_13": "buddhaguṇe, dhammaṃ saraṇaṃ gacchanto nibbānaṃ, saṅghaṃ saraṇaṃ gacchanto sekkhadhammaṃ,",
  "tika-vin06t:1796_14": "asekkhadhammañca saraṇaṃ gacchatīti aggahitaggahaṇavasena yojanā kātabbā. Aññathā",
  "tika-vin06t:1796_15": "saraṇattayasaṅkaradoso. Sabbamassa kappiyākappiyanti dasasikkhāpadavinimuttaṃ parāmāsāparāmāsādi.",
  "tika-vin06t:1796_16": "“Ābhisamācārikesu vinetabbo”ti vacanato sekhiyaupajjhāyavattādiābhisamācārikasīlamanena",
  "tika-vin06t:1796_17": "pūretabbaṃ. Tattha cārittassa akaraṇe vārittassa karaṇe daṇḍakammāraho hotīti dīpeti.",
  "tika-vin06t:1797": "Pabbajjākathāvaṇṇanā niṭṭhitā.",
  "tika-vin06t:1798": "Dutiyamārakathāvaṇṇanā",
  "tika-vin06t:1799": "35. “Tena hetunā”ti vacanato pāḷiyaṃ “yonisomanasikārāsammappadhānā”ti hetvatthe nissakkavacananti veditabbaṃ.",
  "tika-vin06t:1800": "Dutiyamārakathāvaṇṇanā niṭṭhitā.",
  "tika-vin06t:1801": "Uruvelapāṭihāriyakathāvaṇṇanā",
  "tika-vin06t:1802_0": "37-8. Vaseyyāmāti “tvañca ahañca vaseyyāmā”ti piyavacanena tassa saṅgaṇhanatthaṃ",
  "tika-vin06t:1802_1": "vuttaṃ kira. Tejasā tejanti ānubhāvena ānubhāvaṃ. Tejodhātuyā vā tejodhātuṃ. Ubhinnaṃ",
  "tika-vin06t:1802_2": "sajotibhūtānanti anādaratthe sāmivacanaṃ, bhāvasattamīatthe vā. Agyāgārameva ādittaṃ,",
  "tika-vin06t:1802_3": "na tattha vasanako sattajātiko. Acinteyyo hi iddhivisayo. Kasmā pana bhagavā agyāgārampi",
  "tika-vin06t:1802_4": "anādittaṃ nādhiṭṭhāsīti? Attano dukkhuppādābhāvassa anativimhādibhāvappasaṅgato.",
  "tika-vin06t:1802_5": "Kimatthaṃ parasantakaṃ mahāsambhārapavattaṃ taṃ vināsetīti? Puna yathāporāṇaṃ iddhānubhāvena",
  "tika-vin06t:1802_6": "kattukāmatādhippāyato. Pariyādinnoti khayaṃ nīto. Tejasā tejanti ānubhāvena ānubhāvaṃ.",
  "tika-vin06t:1802_7": "Agyāgārassa parittattā itaro attho na sambhavati. Ayamattho “makkhaṃ asahamāno”ti",
  "tika-vin06t:1802_8": "iminā ativiya sameti. Iddhānubhāvamakkhanañhi tattha makkho nāma. Pattenāti padumapattenātipi",
  "tika-vin06t:1802_9": "porāṇā. Paduminisaṇḍe ṭhito hi bhagavā tattha ahosīti tesaṃ mati.",
  "tika-vin06t:1803_0": "39. Dinnanti anumatinti attho. Abhīto nibbhayo. Kasmā? Yato so maggena bhayamatīto.",
  "tika-vin06t:1803_1": "“Sumanamanasoti sundaracittasaṅkhātamano. Sumano eva vā”ti likhitaṃ. Tejovāti aggi",
  "tika-vin06t:1803_2": "viya. Dhātukusaloti tejodhātumhi kusalo. “Byavahitā ce”ti saddalakkhaṇattā ca upasaggo.",
  "tika-vin06t:1803_3": "Tejodhātusamāpattīsu kusalo iccevattho. Udicchareti ullokesuṃ. “Saṃparivāresu”nti",
  "tika-vin06t:1803_4": "ca likhitaṃ. Iti evaṃ bhaṇantīti attho. Hatāti samāti attho, kāḷakāva hontīti kirettha",
  "tika-vin06t:1803_5": "adhippāyo. Īsakampi byāpāraṃ akatvā upasamānurūpaṃ tiṭṭhanti. Ye ca anekavaṇṇā acciyo",
  "tika-vin06t:1803_6": "hontīti taṃ dassetuṃ “nīlā atha lohitikā”tiādimāha.",
  "tika-vin06t:1804": "40. Catuddisāti catūsu disāsu.",
  "tika-vin06t:1805_0": "44. Paṃsukūlaṃ uppannanti pariyesamānassa paṭilābhavasena uppannaṃ hoti. Cittavicittapāṭihīradassanatthāya",
  "tika-vin06t:1805_1": "ca sā pariyesanā. Sā ayaṃ sāyaṃ. Tā imā tayimā. Dve ekato gahetvā vadati. Āyāmi ahaṃ",
  "tika-vin06t:1805_2": "āyamahaṃ. Etanti etassa. Yathā mayanti yasmā mayaṃ.",
  "tika-vin06t:1806_0": "50-51. Udakavāhakoti udakogho. Udakasototi porāṇā. “Yāya tva”nti pubbabhāgavipassanāpaṭipadaṃ",
  "tika-vin06t:1806_1": "sandhāya vuttaṃ. Cirapaṭikāti cirapabhuti, nāgadamanato paṭṭhāya cirapaṭikā. “Cirapaṭisaṅkhā”tipi",
  "tika-vin06t:1806_2": "vadanti. Kesamissantiādimhi abbokiṇṇaṃ visuṃ visuṃ bandhitvā pakkhittattā kesādayova",
  "tika-vin06t:1806_3": "kesamissāti porāṇā. Khārikājamissanti ettha khārī vuccati tāpasaparikkhāro. Jaṭile",
  "tika-vin06t:1806_4": "pāhesīti dve tayo tāpase pāhesi. “Soḷasātirekaaḍḍhauḍḍhāni pāṭihāriyasahassānī”ti vuttaṃ.",
  "tika-vin06t:1807_0": "54. Aggihutte kataparicayattā bhagavā tesaṃ ādittapariyāya-mabhāsi. Tattha ekaccaṃ",
  "tika-vin06t:1807_1": "ārammaṇavasena ādittaṃ cakkhādi rāgagginā, ekaccaṃ sampayogavasena cakkhusamphassapaccayā",
  "tika-vin06t:1807_2": "vedayitādikeneva, ekaccaṃ abhibhūtatthena cakkhādi eva jātiādinā, ekaccaṃ paccayatthena,",
  "tika-vin06t:1807_3": "tadeva sokādināti yathāsambhavamettha ādittatā veditabbā. Ettha kiñcāpi dukkhalakkhaṇamevekaṃ",
  "tika-vin06t:1807_4": "pākaṭaṃ, tadanusārena pana itaraṃ lakkhaṇadvayampi tehi diṭṭhanti veditabbaṃ dukkhākārassa",
  "tika-vin06t:1807_5": "itarākāradīpanato. Santasukhataṇhābhiniviṭṭhattā panesaṃ dukkhalakkhaṇapubbaṅgamā",
  "tika-vin06t:1807_6": "desanā katāti veditabbā.",
  "tika-vin06t:1808": "Uruvelapāṭihāriyakathāvaṇṇanā niṭṭhitā.",
  "tika-vin06t:1809": "Bimbisārasamāgamakathāvaṇṇanā",
  "tika-vin06t:1810_0": "55-7. Vatthukāmabhūtā itthiyo kāmitthiyo. Dutiyādayo assāsakā. Yasmā anuppanne eva",
  "tika-vin06t:1810_1": "bhagavati buddhakolāhalaṃ loke paṭhamameva vassasahassaṃ uppajjati. Brahmāno ca brāhmaṇavaṇṇaṃ",
  "tika-vin06t:1810_2": "abhinimminitvā vedesu sahassattayamattaṃ buddhapaṭisaṃyuttaṃ pariyattiṃ pakkhipitvā",
  "tika-vin06t:1810_3": "vācenti, bhagavato jātito paṭṭhāya ca buddhakathā lakkhaṇaññūhi brāhmaṇehi uppāditā,",
  "tika-vin06t:1810_4": "patthaṭā loke, tasmā yujjanti, na aññathā. “Tamaddasa bimbisāro, pāsādasmiṃ patiṭṭhito”tiādigāthāhi",
  "tika-vin06t:1810_5": "bodhisattakāle eva abhisittatā bimbisārassa siddhā.",
  "tika-vin06t:1811_0": "58. Idhāvuso khīṇāsavo bhikkhu pañcaṅgavippahīno hoti chaḷaṅgasamannāgato ekārakkho",
  "tika-vin06t:1811_1": "caturāpasseno paṇunnapaccekasacco samavayasaṭṭhesano anāvilasaṅkappo passaddhakāyasaṅkhāro",
  "tika-vin06t:1811_2": "suvimuttacitto suvimuttapaññoti dasa ariyavāsā nāma. Rūpārūpasamāpattiyo aṭṭha nirodhasamāpatti",
  "tika-vin06t:1811_3": "mahākaruṇāsamāpattītipi porāṇā. Tattha nīvaraṇā pañcaṅgā ca. Chaḷaṅgupekkhā chaḷaṅgā.",
  "tika-vin06t:1811_4": "Satārakkhena ekārakkhā. Saṅkhāya ekaṃ paṭisevati, adhivāseti, parivajjeti, saṅkhāya",
  "tika-vin06t:1811_5": "ekaṃ vinodetīti ayaṃ caturāpasseno. Puthusamaṇabrāhmaṇānaṃ puthupaccekasaccāni cattāri",
  "tika-vin06t:1811_6": "pahīnāni, evaṃ paṇunnapaccekasacco. Kāmesanā bhavesanā pahīnā hoti, brahmacariyesanā",
  "tika-vin06t:1811_7": "paṭippassaddhā, evaṃ samavayasaṭṭhesano. Kāmabyāpādavihiṃsāsaṅkappo pahīno hoti,",
  "tika-vin06t:1811_8": "evaṃ anāvilasaṅkappo, sukhassa ca pahānā…pe… catutthaṃ jhānaṃ upasampajja viharati",
  "tika-vin06t:1811_9": "evaṃ suvimuttacitto hoti. Rāgo pahīno ucchinnamūlo…pe… anuppādadhammoti pajānāti,",
  "tika-vin06t:1811_10": "doso, moho anuppādadhammoti pajānāti, evaṃ suvimuttapaññoti.",
  "tika-vin06t:1812": "“Ṭhānāṭhānaṃ vipākañca, ñāṇaṃ sabbatthagāminiṃ;",
  "tika-vin06t:1813": "Anekadhātuyo lokaṃ, adhimuttiñca pāṇinaṃ.",
  "tika-vin06t:1814": "“Jānāti indriyānañca, paropariyataṃ muni;",
  "tika-vin06t:1815": "Jhānādisaṃkilesādi-ñāṇaṃ vijjattayaṃ tathā”ti. –",
  "tika-vin06t:1816": "Imāni dasa balāni. Asekkhaṅgāni nāma asekkhā sammādiṭṭhi…pe… asekkhavimutti asekkhavimuttiñāṇadassananti. Tattha dasamaṃ asekkhaṃ. Etehi dasahi cupeto pāramīhīti porāṇā.",
  "tika-vin06t:1817": "Bimbisārasamāgamakathāvaṇṇanā niṭṭhitā.",
  "tika-vin06t:1818": "Sāriputtamoggallānapabbajjākathāvaṇṇanā",
  "tika-vin06t:1819_0": "60. Kiṃ kāhasīti kiṃ kāhati. “Kiṃ karoti, kiṃ karosī”ti vā byañjanaṃ bahuṃ vatvāti",
  "tika-vin06t:1819_1": "attho. Paṭipādentoti nigamento. “Paccabyathā, paccabyatha”ntipi paṭhanti. Kappanahutehīti",
  "tika-vin06t:1819_2": "ettha dasakānaṃ sataṃ sahassaṃ, sahassānaṃ sataṃ satasahassaṃ, satasahassānaṃ sataṃ",
  "tika-vin06t:1819_3": "koṭi, koṭisatasahassānaṃ sataṃ pakoṭi, pakoṭisatasahassānaṃ sataṃ koṭipakoṭi, koṭipakoṭisatasahassānaṃ",
  "tika-vin06t:1819_4": "sataṃ nahutanti veditabbaṃ. Kappanahutehīti evamanusārato abbhatītaṃ nāmāti khandhakabhāṇakānaṃ pāṭhoti.",
  "tika-vin06t:1820": "63. “Kulacchedāyā”ti pāṭho, kulupacchedāyāti attho. Manussā “dhammena kira samaṇā sakyaputtiyā nayanti, nādhammenā”ti na puna codesunti evaṃ pāṭhasesena sambandho kātabbo.",
  "tika-vin06t:1821": "Ettāvatā thero nidānaṃ niṭṭhapesīti veditabbaṃ. Honti cettha –",
  "tika-vin06t:1822": "“Yaṃ dhammasenāpati ettha mūla-",
  "tika-vin06t:1823": "Ganthassa siddhikkamadassanena;",
  "tika-vin06t:1824": "Nidānaniṭṭhānamakaṃsu dhamma-",
  "tika-vin06t:1825": "Saṅgāhakā te vinayakkamaññū.",
  "tika-vin06t:1826": "“Nidānalīnatthapadānameva,",
  "tika-vin06t:1827": "Nidāniṭṭhānamidaṃ viditvā;",
  "tika-vin06t:1828": "Ito paraṃ ce vinayatthayutta-",
  "tika-vin06t:1829": "Padāni vīmaṃsanameva ñeyya”nti.",
  "tika-vin06t:1830": "Sāriputtamoggallānapabbajjākathāvaṇṇanā niṭṭhitā.",
  "tika-vin06t:1831": "Upajjhāyavattakathāvaṇṇanā",
  "tika-vin06t:1832_0": "64. Buddhupajjhāyakānaṃ itaresaṃ ehibhikkhūnaṃ nivāsanapārupanakappato nesaṃ visuṃ",
  "tika-vin06t:1832_1": "visuṃ sadisattā “dunnivatthā duppārutā anākappasampannā”ti vuttā. Na kevalañca itthambhūtā",
  "tika-vin06t:1832_2": "piṇḍāya caranti, apica manussānaṃ bhuñjamānānaṃ uparītiādi. Manussā ujjhāyanti pipāsāsahanato,",
  "tika-vin06t:1832_3": "itaresaṃ ākappasampattiyā pasannattā ca.",
  "tika-vin06t:1833_0": "65. Kena ko upajjhāyo gahetabboti? “Tadā so yassa santike pabbājito, etarahi yassa",
  "tika-vin06t:1833_1": "santike upasampadāpekkho hoti. Upajjhāyena ca sādhūti sampaṭicchanaṃ sandhāyā”ti",
  "tika-vin06t:1833_2": "kehici likhitaṃ. Taṃ te evaṃ jānanti “upajjhāyena ‘sāhū’tiādinā sampaṭicchite saddhivihārikassa",
  "tika-vin06t:1833_3": "‘sādhu suṭṭhu sampaṭicchāmī’ti vacanaṃ kevalaṃ bhikkhūhi āciṇṇameva, na katthaci",
  "tika-vin06t:1833_4": "dissati, tasmā vināpi tena upajjhāyo gahitova hotī”ti. Tattha sāhūti sādhūti vuttaṃ",
  "tika-vin06t:1833_5": "hoti. Lahūti lahu, tvaṃ mama na bhāriyosīti vuttaṃ hoti. Opāyikanti upāyapaṭisaṃyuttaṃ,",
  "tika-vin06t:1833_6": "iminā upāyena tvaṃ me ito paṭṭhāya bhāro jātosīti attho. Patirūpanti anurūpaṃ te",
  "tika-vin06t:1833_7": "upajjhāyaggahaṇanti attho.",
  "tika-vin06t:1834_0": "66. Tādisameva mukhadhovanodakaṃ utumhi ekasabhāgeti. Ito paṭṭhāyāti “na upajjhāyassa",
  "tika-vin06t:1834_1": "bhaṇamānassā”ti ettha vuttana-kārato paṭṭhāya. Tena “nātidūre gantabbaṃ, nāccāsanne",
  "tika-vin06t:1834_2": "gantabba”nti ettha vuttana-kārena anāpattīti dīpetīti eke. Sacittakā ayaṃ āpatti,",
  "tika-vin06t:1834_3": "udāhu acittakāti? Anādariyapaccayattā sacittakā. Anādariyapaccayatā kathaṃ paññāyatīti",
  "tika-vin06t:1834_4": "ce? Anādariyapaccayehi saṅgahitanti. Pātimokkhuddese sekhiyānaṃ gaṇaparicchedākaraṇañhi",
  "tika-vin06t:1834_5": "khandhakapariyāpannāpattiyā saṅgaṇhanatthaṃ. Idaṃ pana lakkhaṇaṃ cāritteyeva veditabbaṃ,",
  "tika-vin06t:1834_6": "na vāritte akappiyamaṃsakhādanādiāpattīnaṃ acittakattā. Khandhakavārittānaṃ tehi",
  "tika-vin06t:1834_7": "saṅgaho, sekhiyavāritteyeva acittakehi sūpodanaviññattipaccayādīhīti ācariyo. Yattha",
  "tika-vin06t:1834_8": "yattha na-kārena paṭisedho karīyati, kiṃ sabbattha dukkaṭāpattīti? Āma. Yattha aṭṭhakathāya",
  "tika-vin06t:1834_9": "nayo na dassito, tattha sabbattha. Parato hi aṭṭhakathāyaṃ “sace pana kāḷavaṇṇakatā",
  "tika-vin06t:1834_10": "vā sudhābaddhā vā hoti nirajamattikā, tathārūpāya bhūmiyā ṭhapetuṃ vaṭṭatī”tiādinā",
  "tika-vin06t:1834_11": "nayena nayo dassito.",
  "tika-vin06t:1835_0": "Etthāha – yasmā pāḷiyaṃyeva “sace upajjhāyassa anabhirati uppannā hoti, diṭṭhigataṃ",
  "tika-vin06t:1835_1": "uppannaṃ hotī”ti bhagavato vacanavasena aṭṭhakathāyaṃ vuttanayo yuttoti dassetuṃ",
  "tika-vin06t:1835_2": "“nātidūre nāccāsanne”ti ettha ko bhagavato vacanalesoti? Vuccate – “paṭhamataraṃ",
  "tika-vin06t:1835_3": "āgantvā āsanaṃ paññāpetabba”ntiādīni vadanti desaniyamanato. Upajjhāyena anumataṃyeva",
  "tika-vin06t:1835_4": "paṭhamagamananti ce? Na, asiddhattā, siddhepi yathāvuttanayasiddhito ca. Na hi vārittassa",
  "tika-vin06t:1835_5": "anumati anāpattikarā hoti, evaṃ santepi vicāretvā gahetabbaṃ. Koṭṭhakanti dvārakoṭṭhakaṃ.",
  "tika-vin06t:1835_6": "Na nissajjitabbaṃ, na nidahitabbaṃ vā.",
  "tika-vin06t:1836": "Upajjhāyavattakathāvaṇṇanā niṭṭhitā.",
  "tika-vin06t:1837": "Nasammāvattanādikathāvaṇṇanā",
  "tika-vin06t:1838_0": "68. Adhimattaṃ gehassitapemaṃ na hotīti ettha gehassitapemaṃ na akusalamicceva daṭṭhabbaṃ",
  "tika-vin06t:1838_1": "khīṇāsavānampi sādhāraṇattā imassa lakkhaṇassa. Na khīṇāsavānaṃ asammāvattanābhāvatoti",
  "tika-vin06t:1838_2": "ce? Na, tesaṃ na paṇāmetabbaṃ taṃsamannāgamanasiddhito, tasmā “mamesa bhāro”ti mamattakaraṇaṃ",
  "tika-vin06t:1838_3": "tattha pemanti veditabbaṃ. “Eko vattasampanno…pe… tesaṃ anāpattī’ti ettha viya sace",
  "tika-vin06t:1838_4": "eko vattasampanno bhikkhu ‘bhante, tumhe appossukkā hotha, ahaṃ tumhākaṃ saddhivihārikaṃ,",
  "tika-vin06t:1838_5": "antevāsikaṃ vā gilānaṃ vā upaṭṭhahissāmi, ovaditabbaṃ ovadissāmi, iti karaṇīyesu",
  "tika-vin06t:1838_6": "ussukkaṃ āpajjissāmī’ti vadati, te evāsaddhivihārikādayo ‘bhante, tumheva kevalaṃ",
  "tika-vin06t:1838_7": "appossukkā hothā’ti vadanti, vattaṃ vā na sādiyanti, tato paṭṭhāya ācariyupajjhāyānaṃ anāpattī”ti vuttaṃ.",
  "tika-vin06t:1839": "Nasammāvattanādikathāvaṇṇanā niṭṭhitā.",
  "tika-vin06t:1840": "Rādhabrāhmaṇavatthukathāvaṇṇanā",
  "tika-vin06t:1841": "73. “Pūtimuttanti muttaṃ pūtikāyo viyā”ti vatvāpi “pūtibhāvena muttaṃ paṭinissaṭṭhaṃ bhesajjaṃ pūtimuttabhesajja”nti likhitaṃ. Sabbattha itthannāmoti ekova na-kāro hoti.",
  "tika-vin06t:1842": "Rādhabrāhmaṇavatthukathāvaṇṇanā niṭṭhitā.",
  "tika-vin06t:1843": "Ācariyavattakathāvaṇṇanā",
  "tika-vin06t:1844_0": "76. “Āyasmato nissāya vacchāmī”ti vuttaṃ. “Āyasmato ovādaṃ nissāya vasāmī”ti pāṭhasesavasena",
  "tika-vin06t:1844_1": "veditabbā. Nissāyāti vā nissayā, nissayenāti vuttaṃ hoti. Āyasmatoti vā upayogatthe sāmivacanaṃ.",
  "tika-vin06t:1845": "Ācariyavattakathāvaṇṇanā niṭṭhitā.",
  "tika-vin06t:1846": "Nissayapaṭippassaddhikathāvaṇṇanā",
  "tika-vin06t:1847_0": "83. Disaṃ gatoti tattha dhuranikkhittavāso hutvā tirogāmaṃ gato. Yattha nissayo labbhati,",
  "tika-vin06t:1847_1": "tattha gantabbanti etthāpi upajjhāye vuttanayeneva “katipāhena gamissāmī”ti gamane",
  "tika-vin06t:1847_2": "cesa ussāho rakkhati. Mā idha paṭikkamīti mā idha gaccha. Sabhāgā nāma upajjhāyassa",
  "tika-vin06t:1847_3": "sissā. Tattha nissayaṃ gahetvā. Yadi evaṃ ko visesoti ce? Tena idaṃ vuccati “appeva",
  "tika-vin06t:1847_4": "nāma khameyyā”ti. Vasituṃ vaṭṭatīti upajjhāyena pariccattattā upajjhāyasamodhānaṃ",
  "tika-vin06t:1847_5": "niratthakanti attho. Sace upajjhāyo cirena anuggahetukāmo hoti, tato paṭṭhāya upajjhāyova",
  "tika-vin06t:1847_6": "nissayo. Upajjhāyo ce alajjī hoti, saddhivihārikena anekakkhattuṃ vāretvā aviramantaṃ",
  "tika-vin06t:1847_7": "upajjhāyaṃ pahāya vināpi nissayapaṇāmanena aññassa santike nissayaṃ gahetvā vasitabbaṃ.",
  "tika-vin06t:1847_8": "Upajjhāyassa ce liṅgaṃ parivattati, ekadivasampi na rakkhati. Pakkhapaṇḍako ce hoti,",
  "tika-vin06t:1847_9": "nissayajātiko ce “upajjhāyassa sukkapakkhaṃ āgamehī”ti vadati, sayameva vā āgameti,",
  "tika-vin06t:1847_10": "vaṭṭati. Upajjhāyo ce ukkhepaniyakammakato hoti, nānāsaṃvāsakabhūmiyaṃ ṭhitattā nissayo",
  "tika-vin06t:1847_11": "paṭippassambhati. Sammāvattantaṃ pana passitvā kammapaṭippassaddhiṃ āgametuṃ labhati.",
  "tika-vin06t:1847_12": "Mānattācārī ce hoti, abbhānaṃ āgametabbaṃ. Dīghaṃ ce parivāsaṃ carati, aññassa santike",
  "tika-vin06t:1847_13": "nissayo gahetabbo, upajjhāyasamodhānaṃ appamāṇaṃ. Parivāsamānattacārinā hi na nissayo",
  "tika-vin06t:1847_14": "dātabbo. Yaṃ pana pārivāsikakkhandhakaṭṭhakathāyaṃ vuttaṃ “saddhivihārikānampi sādiyantassa",
  "tika-vin06t:1847_15": "dukkaṭamevā”tiādi, taṃ yathāvuttamatthaṃ sādheti eva. Yaṃ pana vuttaṃ “sace saddhāpabbajitā",
  "tika-vin06t:1847_16": "kulaputtā ‘tumhe, bhante, vinayakammamattaṃ karothā”ti vatvā vattaṃ karontiyeva,",
  "tika-vin06t:1847_17": "gāmappavesanaṃ āpucchantiyeva, taṃ vāritakālato paṭṭhāya anāpattī”ti. Taṃ vattasādiyanapaccayā",
  "tika-vin06t:1847_18": "dukkaṭābhāvamattadīpanatthaṃ, saddhivihārikānaṃ sāpekkhataṃ vā sandhāya vuttanti",
  "tika-vin06t:1847_19": "veditabbaṃ. Tasmā te ce upajjhāyena vāritānurūpameva paṭipajjanti, nissayo tesaṃ",
  "tika-vin06t:1847_20": "paṭippassaddhoti siddhaṃ hoti.",
  "tika-vin06t:1848_0": "Dve leḍḍupāte atikkamitvā nivattatīti “ettāvatā disāpakkanto nāma hoti, tasmā antevāsike",
  "tika-vin06t:1848_1": "anikkhittadhurepi nissayo paṭippassambhati. Ācariyupajjhāyā dve leḍḍupāte anatikkamma",
  "tika-vin06t:1848_2": "leḍḍupātadvayabbhantare tirovihārepi parikkhitte, aparikkhitte vā vasituṃ vaṭṭatī”ti",
  "tika-vin06t:1848_3": "likhitaṃ. Aparikkhitteyevāti no takkoti ācariyo, ettha pana aparikkhittassa parikkhepārahaṭṭhānato",
  "tika-vin06t:1848_4": "vimutte aññasmiṃ vihāre vasantīti adhippāyo. Vihāroti cettha “tādisassa vihārassa",
  "tika-vin06t:1848_5": "ante ṭhitā ekā kuṭikā adhippetāti upatissatthero”ti vuttaṃ. Tattha “sace ubhopi ācariyantevāsikā",
  "tika-vin06t:1848_6": "kenaci…pe… nissayo na paṭippassambhatī”ti iminā sāmaññato vuttena aṭṭhakathāvacanena",
  "tika-vin06t:1848_7": "dhammasirittheravādo sameti. Aparikkhitte vāti dvinnaṃ leḍḍupātānaṃ anto parikkhitto",
  "tika-vin06t:1848_8": "vā hoti aparikkhitto vā. “Bahisīma”nti ca vuttattā antovihārasīmāyaṃ dve leḍḍupāte",
  "tika-vin06t:1848_9": "atikkamitvāpi vasituṃ vaṭṭatīti siddhattā pana upatissattheravādo na sameti. Ekāvāse",
  "tika-vin06t:1848_10": "hi parikkhitte vā aparikkhitte vā antamaso antotiyojanepi vasato nissayo na paṭippassambhati.",
  "tika-vin06t:1848_11": "So ca upacārasīmāya paricchinno, sā ca upacārasīmā parikkhittassa vihārassa parikkhepena",
  "tika-vin06t:1848_12": "aparikkhittassa parikkhepārahaṭṭhānena paricchinno ekāvāso.",
  "tika-vin06t:1849_0": "Uposathakkhandhake ekāvāsavimatiyaṃ sīmāya anuññātattāti ce? Na, cīvarakkhandhakaṭṭhakathāya",
  "tika-vin06t:1849_1": "vicāritattā. Yathāha “sīmaṭṭhakasaṅgho bhājetvā gaṇhātū”ti. Katarasīmāya bhājetabbaṃ?",
  "tika-vin06t:1849_2": "Mahāsivatthero kirāha “avippavāsasīmāyā”ti. Tato naṃ āhaṃsu “avippavāsasīmā nāma",
  "tika-vin06t:1849_3": "tiyojanāpi hoti, evaṃ sante tiyojane ṭhitā lābhaṃ gaṇhissanti, tiyojane ṭhatvā āgantukavattaṃ",
  "tika-vin06t:1849_4": "pūretvā ārāmaṃ pavisitabbaṃ bhavissati, gamiko tiyojanaṃ gantvā senāsanaṃ āpucchissati,",
  "tika-vin06t:1849_5": "nissayapaṭippannassa tiyojanātikkame nissayo paṭippassambhissati, pārivāsikena tiyojanaṃ",
  "tika-vin06t:1849_6": "atikkamitvā aruṇaṃ uṭṭhāpetabbaṃ bhavissati, bhikkhuniyā tiyojane ṭhatvā ārāmappavesanā",
  "tika-vin06t:1849_7": "āpucchitabbā bhavissati, sabbametaṃ upacārasīmāparicchedavasena kātuṃ vaṭṭatīti.",
  "tika-vin06t:1849_8": "Tasmā antoupacārasīmāya leḍḍupātadvayaṃ atikkamitvāpi vasato nissayo tiyojanātikkame",
  "tika-vin06t:1849_9": "nissayo na paṭippassambhatīti siddhaṃ. Kāmañcettha upacārasīmāya tiyojanappamāṇāya,",
  "tika-vin06t:1849_10": "atirekāya vā yathāvuttadosappasaṅgo siyāti. Sā hi āvāsesu vaḍḍhantesu vaḍḍhati, parihāyantesu",
  "tika-vin06t:1849_11": "parihāyatīti vuttattā, tasmā tādisassa vihārassa ante ṭhitā ekā kuṭi vihāroti idhādhippetā.",
  "tika-vin06t:1849_12": "Sāpi tasseva vihārassa kuṭikāva hotīti katvā so āvāso hoti. Nānāvāso eva ce adhippeto,",
  "tika-vin06t:1849_13": "“ante ṭhitā kuṭikā”ti na vattabbaṃ. Dvinnaṃ leḍḍupātānaṃ abbhantare pana aparikkhitte",
  "tika-vin06t:1849_14": "nānāvāse nissayo na paṭippassambhatīti yvāyaṃ “no takko”ti vutto, so tādise nānāvāse",
  "tika-vin06t:1849_15": "senāsanaggāhassa appaṭippassaddhinayena vutto. Senāsanaggāho hi “gahaṇena gahaṇaṃ",
  "tika-vin06t:1849_16": "ālayo paṭippassambhatī”ti lakkhaṇattā itarattha paṭippassambhati. Tatrāyaṃ pāḷi “tena",
  "tika-vin06t:1849_17": "kho pana samayena āyasmā upanando sakyaputto eko dvīsu āvāsesu vassaṃ vasi…pe… detha,",
  "tika-vin06t:1849_18": "bhikkhave, moghapurisassa ekādhippāya”nti. Aṭṭhakathāyañcassa evaṃ vuttaṃ “idañca",
  "tika-vin06t:1849_19": "nānālābhehi nānūpacārehi ekasīmavihārehi kathitaṃ, nānāsīmavihāre pana senāsanaggāho",
  "tika-vin06t:1849_20": "paṭippassambhatī”ti. Aparikkhittā nānāvāsā ekūpacārasaṅkhyaṃ gacchanti. Parikkhittañca",
  "tika-vin06t:1849_21": "ekūpacāraṃ aparikkhittasaṅkhyaṃ gacchati. Ettāvatā leḍḍupātadvayabbhantare aparikkhitte",
  "tika-vin06t:1849_22": "aññasmiṃ vihāre vasato nissayo pana na paṭippassambhati, parikkhitte paṭippassambhati",
  "tika-vin06t:1849_23": "evāti ayamattho sādhitoti. Etthāha – dve leḍḍupāte atikkamitvāva satopi nissayo na",
  "tika-vin06t:1849_24": "paṭippassambhati. Vuttañhi nissaggiyaṭṭhakathāyaṃ “sace gacchantānaṃyeva asampattesu",
  "tika-vin06t:1849_25": "daharesu aruṇaṃ uggacchati, cīvaraṃ nissaggiyaṃ hoti, nissayo pana na paṭippassambhatī”ti",
  "tika-vin06t:1849_26": "? Vuccate – taṃ upajjhāyena samāgame saussāhatāya vuttaṃ. Idha dhuvavāsaṃ sandhāya,",
  "tika-vin06t:1849_27": "tasmā aññamaññaṃ na vilomenti. Keci pana “dve leḍḍupātaṃ atikkammāti idaṃ devasikaṃ",
  "tika-vin06t:1849_28": "ārocetvā vasanavasena vutta”nti vadanti, taṃ tesaṃ matimattamevāti mama takko. Devasikaṃ",
  "tika-vin06t:1849_29": "ārocetvā vatthabbanti hi neva pāḷiyaṃ na aṭṭhakathāyaṃ dissati, tañca pana apakataññūhi",
  "tika-vin06t:1849_30": "āciṇṇanti veditabbaṃ.",
  "tika-vin06t:1850": "Nissayapaṭippassaddhikathāvaṇṇanā niṭṭhitā.",
  "tika-vin06t:1851": "Upasampādetabbapañcakakathāvaṇṇanā",
  "tika-vin06t:1852_0": "84. Na asekkhena sīlakkhandhenātiādi “attānameva paṭhamaṃ, patirūpe nivesaye”ti vacanavasena",
  "tika-vin06t:1852_1": "vuttaṃ, na āpattiaṅgavasena. Nīlasamāyogato nīlaṃ viya vuttaṃ “asekkhena vimuttiñāṇadassanakkhandhenā”ti.",
  "tika-vin06t:1852_2": "Adhisīle sīlavipanno nāma āpajjitvā avuṭṭhito.",
  "tika-vin06t:1853": "Upasampādetabbapañcakakathāvaṇṇanā niṭṭhitā.",
  "tika-vin06t:1854": "Aññatitthiyapubbavatthukathāvaṇṇanā",
  "tika-vin06t:1855_0": "86. Yo so aññatitthiyapubboti ettha dve atthavikappā – tassa pasūrassa bhikkhubhāvaṃ",
  "tika-vin06t:1855_1": "sandhāya aññatitthiyapubbo, so bhikkhu taṃyeva titthāyatanaṃ saṅkamīti ayameko attho.",
  "tika-vin06t:1855_2": "Evaṃ titthiyapakkantako puna gihivesena āgato aññatitthiyapubbo, so āgato na upasampādetabboti",
  "tika-vin06t:1855_3": "ayameko attho. Taṃ aññatitthiyapakkantakaṃ ṭhapetvā “yo so, bhikkhave, aññatitthiyapubbo”ti",
  "tika-vin06t:1855_4": "ettha na gihivesadhāraṇova pubbasaddena vutto, kintu tasmiṃ attano yathāsamādinnatitthiyavese",
  "tika-vin06t:1855_5": "ṭhitopi. Diṭṭhivasena atitthiyabhūtattā atitthiyapubbo, so panāgato vibbhanto āgacchati,",
  "tika-vin06t:1855_6": "tassa parivāsadānakiccaṃ natthi. Kiṃ imassa aññatitthiyapubbassa bhikkhuvesaṃ gahetvā",
  "tika-vin06t:1855_7": "saraṇagamanena sāmaṇerapabbajjā jātā, na jātāti? Kiñcettha yadi jātā, “yo so, bhikkhave,",
  "tika-vin06t:1855_8": "aññopi aññatitthiyapubbo imasmiṃ dhammavinaye ākaṅkhati pabbajjaṃ, ākaṅkhati upasampadaṃ,",
  "tika-vin06t:1855_9": "tassa cattāro māse parivāso dātabbo”ti vacanaṃ virujjhati. Atha na jātā, parivāsakammavācāya",
  "tika-vin06t:1855_10": "pabbajjāya aparāmasanaṃ virujjhatīti. Tattha mahāvihāravāsino “sāmaṇerasseva sato",
  "tika-vin06t:1855_11": "parivāso dātabbo”ti vadanti. Itare tathā na vadanti. Te hi “evaṃ ārādhako kho bhikkhave",
  "tika-vin06t:1855_12": "aññatitthiyapubbo āgato upasampādetabbo’ti suttapadaṃ pariharitabbaṃ, pure ca pacchā",
  "tika-vin06t:1855_13": "ca ‘aññatitthiyapubbo’ti vacanasāmaññato na sāmaṇero jātoti ce, yadi evaṃ apabbājetvāva",
  "tika-vin06t:1855_14": "upasampādetabboti āpajjati. Tato ca sabbapaṭhamaṃ vuttasuttaṃ virujjhati. ‘Titthāyatanaṃ",
  "tika-vin06t:1855_15": "saṅkanto’ti pāṭhopi na sundaraṃ. Pāṇātipātādīsu aññataraṃ sace bhindati, cattāro",
  "tika-vin06t:1855_16": "māse paripuṇṇepi puna paripūretabbaṃ viya dissati. Vuttampi tassa saṃvaraṃ bhikkhukaraṇatthāya",
  "tika-vin06t:1855_17": "anuññātattā sīle vattabbaṃ natthī”ti vadanti, vicāretvā gahetabbaṃ. Saraṇāni sace",
  "tika-vin06t:1855_18": "bhijjanti sāmaṇerasseva.",
  "tika-vin06t:1856": "Aññatitthiyapubbavatthukathāvaṇṇanā niṭṭhitā.",
  "tika-vin06t:1857": "Pañcābādhavatthukathāvaṇṇanā",
  "tika-vin06t:1858_0": "88. Nakhapiṭṭhīti cūḷaṅgulinakhapiṭṭhi adhippetā. “Paṭicchanne nakhapiṭṭhito mahantampi",
  "tika-vin06t:1858_1": "vaṭṭati, evaṃ sesesupī”ti keci vadanti, taṃ aṭṭhakathāya na sameti viya. Padumakaṇṇikāpi",
  "tika-vin06t:1858_2": "āruḷhe rattapadumavaṇṇacitraṃ.",
  "tika-vin06t:1859": "Pañcābādhavatthukathāvaṇṇanā niṭṭhitā.",
  "tika-vin06t:1860": "Coravatthukathāvaṇṇanā",
  "tika-vin06t:1861_0": "91-2. Dhammasāmīti yasmā sayaṃ dhammasāmī, tasmā bhikkhūhi apabbājetabbakampi coraṃ",
  "tika-vin06t:1861_1": "aṅgulimālaṃ pabbājetvā āyatiṃ evamāhāti attho. Pāḷipotthakesu “kharabhedako”tipi",
  "tika-vin06t:1861_2": "likhitaṃ. Sannisinnāsūti vūpasantāsu.",
  "tika-vin06t:1862": "Coravatthukathāvaṇṇanā niṭṭhitā.",
  "tika-vin06t:1863": "Iṇāyikadāsavatthukathāvaṇṇanā",
  "tika-vin06t:1864": "96. Passa me pattacīvaramattaṃ, ahaṃ idaṃ dassāmīti sāmīci, yato natthi āpatti. Upaḍḍhupaḍḍhanti thokaṃ thokaṃ.",
  "tika-vin06t:1865_0": "97. Desacārittanti sāvanapaṇṇāropanādi taṃ taṃ desacārittaṃ. “Devadāsiputte vaṭṭatī”ti",
  "tika-vin06t:1865_1": "likhitaṃ. “Ārāmikaṃ ce pabbājetukāmo, aññamekaṃ datvā pabbājetabba”nti vuttaṃ. Mahāpaccarivādassa",
  "tika-vin06t:1865_2": "ayamidha adhippāyo. “Bhikkhusaṅghassa ārāmike demā”ti dinnattā na te tesaṃ dāsā.",
  "tika-vin06t:1865_3": "“Ārāmiko ca neva dāso na bhujissoti vattabbato na dāso”ti likhitaṃ. Takkāsiñcanaṃ",
  "tika-vin06t:1865_4": "sīhaḷadīpe cārittaṃ. Te ca pabbājetabbā saṅghassārāmikattā. Nissāmikaṃ dāsaṃ attanāpi",
  "tika-vin06t:1865_5": "bhujissaṃ kātuṃ labhati. “Dāsassa pabbajitvā attano sāmike disvā palāyantassa āpatti",
  "tika-vin06t:1865_6": "natthīti vadantī”ti ca likhitaṃ. Attano vā dāso assa bhikkhunoti attho. Nissāmikassa",
  "tika-vin06t:1865_7": "dāsassa rājā sāmi, tasmā rājānaṃ vā tasmiṃ gāme manusse vā āpucchitvā pabbājetabboti",
  "tika-vin06t:1865_8": "eke. “Bhujissaṃ katvā”ti likhitaṃ. Tassa parihāraṃ bhaṇanti “yathā bhujisso hoti,",
  "tika-vin06t:1865_9": "tathā kattabbo”ti. Evaṃ saṅkappena vatvā “payojanaṃ natthī”ti kehici likhitaṃ. Bhujissaṃ",
  "tika-vin06t:1865_10": "kātumeva vaṭṭatīti “sace passanti, anubandhissantī”ti vuttaṃ. Āpatti natthi. “Asuddhā",
  "tika-vin06t:1865_11": "kira metipi taṃ sandhāyeva vutta”nti vadanti.",
  "tika-vin06t:1866": "Iṇāyikadāsavatthukathāvaṇṇanā niṭṭhitā.",
  "tika-vin06t:1867": "Kammārabhaṇḍuvatthādikathāvaṇṇanā",
  "tika-vin06t:1868_0": "98. Kammārabhaṇḍūti ettha dārako cūḷāmattaṃ ṭhapetvā āgacchati, tasmā āpucchituṃ",
  "tika-vin06t:1868_1": "labhati. Tañce so vā añño vā avaharati, doso natthi. “Kesamassuorohanaṃ akatvā asatiyā",
  "tika-vin06t:1868_2": "saraṇāni datvā pabbājeti, ruhatevā”ti vadanti.",
  "tika-vin06t:1869_0": "101-3. Ettha kule. “Ubhayāni kho panassa…pe… anubyañjanasoti sabbopāyaṃ pabhedo mātikāṭṭhakathāyaṃ",
  "tika-vin06t:1869_1": "ñāto hotī”ti ca “āpattiṃ jānātīti pāṭhe avattamānepi idaṃ nāma katvā idaṃ āpajjatīti",
  "tika-vin06t:1869_2": "jānāti ce, vaṭṭatī”ti ca likhitaṃ. “Tañca kho tato pubbe pāṭhe paguṇe kateti gahetabbaṃ,",
  "tika-vin06t:1869_3": "ācariyupajjhāyānampi eseva nayo”ti vuttaṃ.",
  "tika-vin06t:1870": "Kammārabhaṇḍuvatthādikathāvaṇṇanā niṭṭhitā.",
  "tika-vin06t:1871": "Rāhulavatthukathāvaṇṇanā",
  "tika-vin06t:1872_0": "105. “Aṅgārino dāni dumā bhadante”tiādīhi saṭṭhimattāhi. Dassehi iti maṃ āṇāpesi.",
  "tika-vin06t:1872_1": "Ettha iti-saddo āharitabbo. Pokkharavassanti pokkharapattavaṇṇaṃ udakaṃ, tamhi vassante",
  "tika-vin06t:1872_2": "temitukāmāva tementi. Uṇhīsato paṭṭhāyāti muddhato paṭṭhāya.",
  "tika-vin06t:1873": "“Siniddhanīlamudukuñcitakeso,",
  "tika-vin06t:1874": "Sūriyanimmalatalābhinalāṭo;",
  "tika-vin06t:1875": "Yuttatuṅgamudukāyatanāso,",
  "tika-vin06t:1876": "Raṃsijālavitato narasīho”ti. –",
  "tika-vin06t:1877": "Ādigāthāhi. Atha vā –",
  "tika-vin06t:1878": "“Cakkavaraṅkitarattasupādo,",
  "tika-vin06t:1879": "Lakkhaṇamaṇḍitaāyatapaṇhi;",
  "tika-vin06t:1880": "Cāmarachattavibhūsitapādo,",
  "tika-vin06t:1881": "Esa hi tuyha pitā narasīho.",
  "tika-vin06t:1882": "“Sakyakumāravaro sukhumālo,",
  "tika-vin06t:1883": "Lakkhaṇacittikapuṇṇasarīro;",
  "tika-vin06t:1884": "Lokahitāya gato naravīro,",
  "tika-vin06t:1885": "Esa hi tuyha pitā narasīho.",
  "tika-vin06t:1886": "“Puṇṇasasaṅkanibho mukhavaṇṇo,",
  "tika-vin06t:1887": "Devanarāna piyo naranāgo;",
  "tika-vin06t:1888": "Mattagajindavilāsitagāmī,",
  "tika-vin06t:1889": "Esa hi tuyha pitā narasīho.",
  "tika-vin06t:1890": "“Khattiyasambhavaaggakulīno,",
  "tika-vin06t:1891": "Devamanussanamassitapādo;",
  "tika-vin06t:1892": "Sīlasamādhipatiṭṭhitacitto,",
  "tika-vin06t:1893": "Esa hi tuyha pitā narasīho.",
  "tika-vin06t:1894": "“Āyatayuttasusaṇṭhitanāso,",
  "tika-vin06t:1895": "Gopakhumo abhinīlasunetto;",
  "tika-vin06t:1896": "Indadhanū abhinīlabhamūko,",
  "tika-vin06t:1897": "Esa hi tuyha pitā narasīho.",
  "tika-vin06t:1898": "“Vaṭṭasuvaṭṭasusaṇṭhitagīvo,",
  "tika-vin06t:1899": "Sīhahanū migarājasarīro;",
  "tika-vin06t:1900": "Kañcanasucchaviuttamavaṇṇo,",
  "tika-vin06t:1901": "Esa hi tuyha pitā narasīho.",
  "tika-vin06t:1902": "“Suddhasugambhīramañjusaghoso,",
  "tika-vin06t:1903": "Hiṅgulabaddhasurattasujivho;",
  "tika-vin06t:1904": "Vīsati vīsati setasudanto,",
  "tika-vin06t:1905": "Esa hi tuyha pitā narasīho.",
  "tika-vin06t:1906": "“Añjanavaṇṇasunīlasukeso,",
  "tika-vin06t:1907": "Kañcanapaṭṭavisuddhanalāṭo;",
  "tika-vin06t:1908": "Osadhipaṇḍarasuddhasuuṇṇo,",
  "tika-vin06t:1909": "Esa hi tuyha pitā narasīho.",
  "tika-vin06t:1910": "“Gacchatinīlapathe viya cando,",
  "tika-vin06t:1911": "Tāragaṇāpariveṭhitarūpo;",
  "tika-vin06t:1912": "Sāvakamajjhagato samaṇindo,",
  "tika-vin06t:1913": "Esa hi tuyha pitā narasīho”ti. –",
  "tika-vin06t:1914": "Imāhi.",
  "tika-vin06t:1915": "Uddiṭṭheti evaṃ caritabbanti attano, “uttiṭṭhe”ti dhammapadapāṭho. Dhammanti sapadānacārikavattaṃ. Anesanaṃ vajjetvā sucaritaṃ care.",
  "tika-vin06t:1916_0": "Kesavissajjananti pañcasikhākāraṃ vajjetvā ekasikhākāraṃ. Paṭṭabandhoti ettha paṭṭoti",
  "tika-vin06t:1916_1": "tasmiṃ kule āciṇṇo alaṅkāraviseso. Gharamaṅgalanti gharamaho. Chattamaṅgalanti yuvarājachattapaṭṭi.",
  "tika-vin06t:1916_2": "Vaṭṭānugatanti kilesavaṭṭānugataṃ. Vighātapaccayattā savighātakaṃ. Thero rādhaṃ brāhmaṇaṃ",
  "tika-vin06t:1916_3": "pubbe pabbajitvā kasmā idāni “kathāhaṃ, bhante, rāhulaṃ pabbājemī”ti āhāti ce? Tattha",
  "tika-vin06t:1916_4": "upasampadāpaṭikkhepo adhippeto, tasmā “bhagavā upasampadameva paṭikkhipi, idāni anāgate",
  "tika-vin06t:1916_5": "saṃsayāpanayanādhippāyo bhagavā”ti ñatvā āha. Cittasamuṭṭhānarūpavasena “aṭṭhimiñjaṃ",
  "tika-vin06t:1916_6": "āhaccā”ti vuttaṃ kira. Buddhānaṃ, cakkavattīnañca byattādivasena nānattaṃ veditabbaṃ,",
  "tika-vin06t:1916_7": "aññathā nandādayopi pabbajitvā buddhā siyuṃ “sace pabbajati, buddho hotī”ti vacanato.",
  "tika-vin06t:1917_0": "Pesetvā dassetuṃ vaṭṭati, āpucchissāmāti pabbājetuṃ vaṭṭatīti ca idaṃ yasmā videsappatto",
  "tika-vin06t:1917_1": "nāma lokasaṅketenāpi mātāpituvāsato mutto serivihārīti vuccati, tasmāssa te asantapakkhe",
  "tika-vin06t:1917_2": "ṭhitā viya hontīti katvā “na tassa pabbajjācariye vā appasādaṃ karontī”ti evaṃ vuttaṃ",
  "tika-vin06t:1917_3": "naṭṭhameva. Pabbajitā samagatikāti lokavohāro. Teneva cettha dukkhappattādinā desantaragamanañca",
  "tika-vin06t:1917_4": "samagatikaṃ kataṃ. Videsaṃ gantvāti cettha videso nāma mātāpituvāsato añño deso,",
  "tika-vin06t:1917_5": "na uppattidesato. Byañjanattho eva ce pamāṇaṃ, na yutti. Matamātāpitikopi na pabbājetabboti",
  "tika-vin06t:1917_6": "āpajjati, tasmā anuppattabbaṭṭhāne ṭhitehiyeva mātāpitūhi ananuññāto putto na pabbājetabboti",
  "tika-vin06t:1917_7": "evamidhādhippāyo veditabbo, aññathā pāḷiyā virujjheyya, āpattiṭṭhānassa ca sithilakaraṇaṃ",
  "tika-vin06t:1917_8": "aṭṭhakathāya na yujjati. Idaṃ tāva evaṃ hotu, “vihāraṃ vā jhāpemī”tiādinayo kathaṃ",
  "tika-vin06t:1917_9": "na virujjhatīti ce? Attaparūpaddavappasaṅgabhayena avasena pabbajitattā, puttarakkhaṇatthaṃ",
  "tika-vin06t:1917_10": "pabbajitattā ca. Evañhi sati sayameva so attanā pabbajito hoti, na kenaci upalāpetvā",
  "tika-vin06t:1917_11": "pabbajito. “Puttapemaṃ vā puttarakkhe piyo hotī”ti nidānānulomato na virujjhati.",
  "tika-vin06t:1918": "Rāhulavatthukathāvaṇṇanā niṭṭhitā.",
  "tika-vin06t:1919": "Sikkhāpadadaṇḍakammavatthukathāvaṇṇanā",
  "tika-vin06t:1920_0": "107. Attano pariveṇañcāti puggalikaṃ. Mukhadvārikanti mukhadvārena bhuñjitabbaṃ.",
  "tika-vin06t:1920_1": "Tattha niyojitabbakaṃ, tassa āvaraṇaṃ nivāraṇaṃ karonti. Atha vā “anujānāmi, bhikkhave,",
  "tika-vin06t:1920_2": "āvaraṇaṃ kātu”nti yaṃ āvaraṇaṃ anuññātaṃ, taṃ āvaraṇaṃ mukhadvārikaṃ āhāraṃ karontīti adhippāyo.",
  "tika-vin06t:1921": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin06t:1922": "Anāpucchāvaraṇavatthuādikathāvaṇṇanā",
  "tika-vin06t:1923_0": "108. Parassa dussīlabhikkhussapīti attho. Keci “dussīlabhikkhūpī”ti likhanti, taṃ",
  "tika-vin06t:1923_1": "na sundaraṃ. Porāṇā pana “yāvatatiyaṃ vuccamāno ce na oramati, saṅghaṃ apaloketvā",
  "tika-vin06t:1923_2": "nāsetabbo, puna pabbajjaṃ yācamānopi apaloketvā pabbājetabbo”ti vadanti. Bhikkhūnaṃ",
  "tika-vin06t:1923_3": "upasampadakammavācāsadisanti ettha “yathā upasampanno sikkhaṃ paccakkhāya yathānivatthapārutova",
  "tika-vin06t:1923_4": "hutvā pacchā upasampanno pubbe attano navakatarassa samānavassikassa puna vandanādīni",
  "tika-vin06t:1923_5": "karoti, evaṃ sāmaṇeropi puna gahitasaraṇo tato pubbe attano navakatarassa samānavassikassa",
  "tika-vin06t:1923_6": "sāmaṇerassa puna vandanādīni karoti. Liṅgaṃ panettha vuḍḍhatarabhāvaṃ na sādhetīti",
  "tika-vin06t:1923_7": "vuttaṃ hotī”ti vuttaṃ. Vikālabhojanaṃ sāmaṇerānaṃ vītikkamevāti eke. “Accayo maṃ,",
  "tika-vin06t:1923_8": "bhante, accāgamā”tiādinā nayena accayaṃ desāpetabbo. “Diṭṭhiyā anissajjanena ‘tvaṃ,",
  "tika-vin06t:1923_9": "sāmaṇera, gacchā’ti vutteyeva pārājiko hotī”ti vuttaṃ, “yāvatatiyanti vuttattā buddhādīnaṃ",
  "tika-vin06t:1923_10": "avaṇṇabhāsitamattena ca diṭṭhiggahitamattena ca saraṇāni na bhijjantīti vuttaṃ hotī”ti",
  "tika-vin06t:1923_11": "vadanti. Evaṃ sante pāṇātipātādiṃ karontassāpi taṃ sambhotīti mama takko. “Nissīlassa",
  "tika-vin06t:1923_12": "puna nāsanā vuttā”ti ca keci vadanti, taṃ yuttaṃ viya. Na hi bhagavā sīlavantassa",
  "tika-vin06t:1923_13": "liṅganāsanaṃ anujānātīti vicāretabbaṃ, bhikkhunidūsakāpadesena bhabbābhabbe saṅgaṇhātīti",
  "tika-vin06t:1923_14": "porāṇā. “Pabbajjampi na labhatīti yathā cettha ayamattho dassito, tathā ‘paṇḍako,",
  "tika-vin06t:1923_15": "bhikkhave, anupasampanno na upasampādetabbo, upasampanno nāsetabbo’ti ādinā nayena",
  "tika-vin06t:1923_16": "vuttānampi pabbajjaṃ natthīti dīpitaṃ hoti. Na hi idaṃ ṭhānaṃ ṭhapetvā tesaṃ pabbajjāya",
  "tika-vin06t:1923_17": "vāritaṭṭhānaṃ atthi. ‘Bhikkhunidūsako, bhikkhave, anupasampanno na upasampādetabbo,",
  "tika-vin06t:1923_18": "upasampanno nāsetabbo’ti vuttenapi samānattā tassa pabbajjā viya tesampi pabbajjā",
  "tika-vin06t:1923_19": "vāritāva hotītipi dassetuṃ puna bhikkhunidūsakoti gahitanti apare”ti vuttaṃ. Kiṃ",
  "tika-vin06t:1923_20": "iminā? Nanu aṭṭhakathāyaṃ vuttaṃ “yassa cettha pabbajjā vāritā, taṃ sandhāya idaṃ",
  "tika-vin06t:1923_21": "vuttaṃ anupasampanno na upasampādetabbo, upasampanno nāsetabbo”ti.",
  "tika-vin06t:1924": "Anāpucchāvaraṇavatthuādikathāvaṇṇanā niṭṭhitā.",
  "tika-vin06t:1925": "Paṇḍakavatthukathāvaṇṇanā",
  "tika-vin06t:1926_0": "109. Opakkamikapaṇḍakassa hīnaṅgattā apabbajitassa pabbajjā vāritā, pabbajitassa",
  "tika-vin06t:1926_1": "upasampadā na kātabbā. Pubbe upasampannassa ce upacaraṇaṃ atthi, na nāsanā kātabbāti",
  "tika-vin06t:1926_2": "no takkoti ācariyo. Chinnaṅgajāto na paṇḍako. Pañcasu napuṃsakapaṇḍakova abhāvako.",
  "tika-vin06t:1926_3": "Itare cattāro sabhāvakāti veditabbā. Bhāvo pana tesaṃ paṇḍako hoti. Ete cattāropi",
  "tika-vin06t:1926_4": "kira purisāvāti eke. Itthīpi pakkhapaṇḍakī hotīti eke. Upakkame kate paṇḍakabhāvo",
  "tika-vin06t:1926_5": "avassaṃ hoti, tasmā pabbajjaṃ na labhati. “Yadi pana kassaci na hoti, pabbajjā na",
  "tika-vin06t:1926_6": "vāritāti vinicchayaṃ vadantī”ti vuttaṃ.",
  "tika-vin06t:1927_0": "“Pabbajjā vāritāti apaṇḍakapakkhe pabbājetvā paṇḍakapakkhe nāsetabboti adhippāyo”ti",
  "tika-vin06t:1927_1": "likhitaṃ. Porāṇagaṇṭhipade pana māsapaṇḍakalekhapaṇḍakehi saha satta paṇḍakā vuttā.",
  "tika-vin06t:1927_2": "Tattha lekhapaṇḍako nāma kira mantavasena upahatabījo. Tattha “opakkamikalekhapaṇḍakā",
  "tika-vin06t:1927_3": "pabbajitā na nāsetabbā. Yo pabbājeti, tassa dukkaṭa”nti ca vuttaṃ.",
  "tika-vin06t:1928": "Paṇḍakavatthukathāvaṇṇanā niṭṭhitā.",
  "tika-vin06t:1929": "Theyyasaṃvāsakavatthukathāvaṇṇanā",
  "tika-vin06t:1930_0": "110. Theyyasaṃvāsakoti ettha kiñcāpi byañjanatthavasena saṃvāsatthenakova theyyasaṃvāsakoti",
  "tika-vin06t:1930_1": "paññāyati, atha kho tayo theyyasaṃvāsakā. Saṃvāsoti cettha na ekakammādiko saṃvāso,",
  "tika-vin06t:1930_2": "kintu bhikkhuvassagaṇanādiko kiriyabhedo idha saṃvāso nāma. Imañhi sakkā theyyāya",
  "tika-vin06t:1930_3": "kātuṃ, netaranti aṭṭhakathāya adhippāyo. Videsaṃ gantvā pabbajitehi pucchite “dasavasso”tiādiṃ",
  "tika-vin06t:1930_4": "bhaṇantassa doso. Gihīnaṃ vutte doso natthīti keci. Rājabhayādīhi gahitaliṅgānaṃ",
  "tika-vin06t:1930_5": "“gihī maṃ samaṇoti jānātū”ti vañcanacitte satipi bhikkhūnaṃ vañcetukāmatāya, tehi",
  "tika-vin06t:1930_6": "saṃvasitukāmatāya ca abhāvā doso na jāto. “Sabbapāsaṇḍiyabhattānīti vihāraṃ āgantvā",
  "tika-vin06t:1930_7": "saṅghikaṃ gaṇhantassa saṃvāsaṃ pariharituṃ dukkaraṃ, tasmā vutta”nti ca likhitaṃ.",
  "tika-vin06t:1930_8": "“Sūpasampanno”ti vuttattā gahaṭṭhampi sace upasampādenti, sūpasampannoti āpannaṃ,",
  "tika-vin06t:1930_9": "“anupasampannakāleyevā”ti iminā sace upasampannakāle suṇāti, sūpasampanno eva anārocentopīti",
  "tika-vin06t:1930_10": "dasseti. Andhakaṭṭhakathāyaṃ, porāṇagaṇṭhipadesu ca dussīlabhikkhu “theyyasaṃvāsako”ti",
  "tika-vin06t:1930_11": "vutto “theyyāya vo, bhikkhave, raṭṭhapiṇḍo bhutto”ti iminā kira pariyāyenāti veditabbaṃ.",
  "tika-vin06t:1930_12": "Tenevāha “taṃ na gahetabba”nti. “Mahāpeḷādīsū”ti etena gihisantakaṃ dassitaṃ.",
  "tika-vin06t:1931_0": "Sayaṃ sāmaṇerova kūṭavassāni gaṇetvā gaṇhanto pārājiko hoti, theyyasaṃvāsako pana",
  "tika-vin06t:1931_1": "na hoti, tathā bhikkhupi, so pana bhaṇḍagghena kāretabboti iminā adhippāyena “sayaṃ",
  "tika-vin06t:1931_2": "sāmaṇerovā”tiādi vuttaṃ. Ayaṃ pana theyyasaṃvāsako nāma yasmā pabbajitova hoti, nāpabbajito,",
  "tika-vin06t:1931_3": "tasmā “theyyasaṃvāsako, bhikkhave, apabbajito na pabbājetabbo, pabbajito nāsetabbo”ti",
  "tika-vin06t:1931_4": "vattuṃ na sakkāti katvā imassa vasena paṇḍakato paṭṭhāya “anupasampanno na upasampādetabbo”tiādinā",
  "tika-vin06t:1931_5": "pāḷi ṭhapitā, na upasampadāmattasseva abhabbattā ekādasannampi nesaṃ pabbajjārahabhāvappasaṅgato.",
  "tika-vin06t:1931_6": "Apica aniṭṭhadosappasaṅgato tathā eva pāḷi ṭhapitā. Yasmā titthiyapakkamanaṃ, saṅghabhedanañca",
  "tika-vin06t:1931_7": "upasampannasseva hoti, nānupasampannassa, so duvidhopi pabbajitova hoti, nāpabbajito,",
  "tika-vin06t:1931_8": "tasmā “titthiyapakkantako, bhikkhave, apabbajito na pabbājetabbo”tiādipāḷiyā sati",
  "tika-vin06t:1931_9": "te ubhopi apabbājetabbā hontīti aniṭṭhappasaṅgo āpajjatīti. Tīsu pana theyyasaṃvāsakesu",
  "tika-vin06t:1931_10": "sāmaṇerālayaṃ karonto liṅgatthenako, upasampannālayaṃ karonto saṃvāsatthenako, ubhayatthenako",
  "tika-vin06t:1931_11": "ca. Na hi sāmaṇerasaṃvāso idha saṃvāso nāma, teneva aṭṭhakathāyaṃ “bhikkhuvassagaṇanādiko",
  "tika-vin06t:1931_12": "hi sabbopi kiriyabhedo imasmiṃ atthe saṃvāso”ti vuttanti eke. Yathāvuḍḍhaṃ vandanasādiyanāsanapaṭibāhanānaṃ",
  "tika-vin06t:1931_13": "sāmaṇerasaṃvāsasāmaññato nevāti ācariyo.",
  "tika-vin06t:1932": "Theyyasaṃvāsakavatthukathāvaṇṇanā niṭṭhitā.",
  "tika-vin06t:1933": "Titthiyapakkantakakathāvaṇṇanā",
  "tika-vin06t:1934_0": "Titthiyapakkantako, bhikkhavetiādi attano nidānabhūte pasūravatthusmiṃ eva vattabbaṃ",
  "tika-vin06t:1934_1": "samānampi tattha vāritaadhikārābhāvā abhabbā. Idheva theyyasaṃvāsakena vinā sambhavato",
  "tika-vin06t:1934_2": "vutto. Tattha “atha kho na pabbājetabbopī”ti idheva vacanaṃ pasūrassa upasampadāya",
  "tika-vin06t:1934_3": "eva yācanicchāya dassanena, “so āgato na upasampādetabbo”ti bhagavato upasampadāmattapaṭisedhanena",
  "tika-vin06t:1934_4": "ca pabbajjānumatidosappasaṅgabhayāti veditabbaṃ. Tesaṃ liṅge ādinnamatte laddhiyā",
  "tika-vin06t:1934_5": "gahitāyapi aggahitāyapi titthiyapakkantako hoti, avandanīyasseva naggaliṅgassa seṭṭhabhāvaṃ",
  "tika-vin06t:1934_6": "vā upagacchati, na muccati, ettha “padavāre dukkaṭaṃ, ājīvako bhavissanti visamacittavasena",
  "tika-vin06t:1934_7": "gatattā naggo hutvā na gamanenā”ti vadanti. Ubhinnampi vasena yuttanti mama takko.",
  "tika-vin06t:1934_8": "Tāva naṃ laddhi rakkhati asampaṭicchitattā. Upasampannabhikkhunā kathitoti kathaṃ",
  "tika-vin06t:1934_9": "paññāyati? Aṭṭhakathāvacanappamāṇatovāti eke. Nidānavasenāti eke. Pasūrassa upasampannattā",
  "tika-vin06t:1934_10": "upasampannānaṃ eva titthiyapakkantatāvacanatoti eke. Yathāha “upajjhāyo pakkantovā",
  "tika-vin06t:1934_11": "hoti, vibbhanto vā, kālaṃkato vā, pakkhasaṅkanto vā”ti ācariyo. Pakkhasaṅkanto vāti",
  "tika-vin06t:1934_12": "sāmaṇeranāsanāvatthūsu abhāvatoti eke. Aññatitthiyapubbassa upasampannassa sato pakkhasaṅkantabhayā",
  "tika-vin06t:1934_13": "anupasampannakāle upasampadatthaṃ parivāsapaññāpanenāti eke. Pabbajjatthampīti ce?",
  "tika-vin06t:1934_14": "Na, pubbe vicāritattā, apabbajitassa adhisīlābhāvato ca. Pātimokkhasīlañhi adhisīlaṃ",
  "tika-vin06t:1934_15": "nāma, tañca apabbajitassa natthi. Imassa ca parivāsavatte adhisīlaṃ vuttaṃ. Yathāha",
  "tika-vin06t:1934_16": "“puna caparaṃ, bhikkhave, aññatitthiyapubbo tibbacchando hoti uddese paripucchāya",
  "tika-vin06t:1934_17": "adhisīle”ti. Apica “sace, bhikkhave, jātiyā sākiyo aññatitthiyapubbo āgacchati, so",
  "tika-vin06t:1934_18": "āgato upasampādetabbo”ti ettha upasampadāmattaparidīpanato. Upasampadāmattaparidīpanañhettha",
  "tika-vin06t:1934_19": "tasseva parivāsadānasiddhito. Parivāsadānattanidassanatthe hesā pāḷi.",
  "tika-vin06t:1935": "Titthiyapakkantakakathāvaṇṇanā niṭṭhitā.",
  "tika-vin06t:1936": "Tiracchānagatavatthukathāvaṇṇanā",
  "tika-vin06t:1937": "111. Nāgayoniyāti nāgayonito, attano nāgajātihetūti adhippāyo. Kiṃkāraṇā? Abhikkhaṇaṃ sakajātiyā methunapaṭisevane, vissaṭṭhaniddokkamane ca sabbesampi.",
  "tika-vin06t:1938": "Tiracchānagatavatthukathāvaṇṇanā niṭṭhitā.",
  "tika-vin06t:1939": "Mātughātakādivatthukathāvaṇṇanā",
  "tika-vin06t:1940_0": "112-5. Apavāhananti pakkhalanaṃ, kāsāyavatthanivāsanaṃ icchamānanti attho. Duṭṭhacittena.",
  "tika-vin06t:1940_1": "Kīdisena? Vadhakacittenāti adhippāyo. Lohituppādanavasena duṭṭhacittanti keci, taṃ na sundaraṃ.",
  "tika-vin06t:1941": "Mātughātakādivatthukathāvaṇṇanā niṭṭhitā.",
  "tika-vin06t:1942": "Ubhatobyañjanakavatthukathāvaṇṇanā",
  "tika-vin06t:1943": "116. “Yadi paṭisandhiyaṃ uppannaliṅgena etaṃ nāmaṃ labhantīti adhippāyo”ti likhitaṃ.",
  "tika-vin06t:1944": "Ubhatobyañjanakavatthukathāvaṇṇanā niṭṭhitā.",
  "tika-vin06t:1945": "Anupajjhāyakādivatthukathāvaṇṇanā",
  "tika-vin06t:1946_0": "117. “Keci ‘kuppatī’ti vadanti, taṃ ‘na gahetabba”nti yaṃ vuttaṃ, taṃ “pañcavaggakaraṇīyañce,",
  "tika-vin06t:1946_1": "bhikkhave, kammaṃ bhikkhunipañcamo kammaṃ kareyya, akammaṃ na ca karaṇīya”ntiādinā",
  "tika-vin06t:1946_2": "nayena vuttattā paṇḍakādīnaṃ gaṇapūraṇabhāve eva kammaṃ kuppati, na sabbanti katvā",
  "tika-vin06t:1946_3": "suvuttaṃ, itarathā “paṇḍakupajjhāyena kammaṃ kareyya, akammaṃ na ca karaṇīya”ntiādikāya",
  "tika-vin06t:1946_4": "pāḷiyā bhavitabbaṃ siyā. Yathā aparipuṇṇapattacīvarassa upasampādanakāle kammavācāyaṃ",
  "tika-vin06t:1946_5": "“paripuṇṇassa pattacīvara”nti asantaṃ vatthuṃ kittetvā upasampadāya katāya tasmiṃ",
  "tika-vin06t:1946_6": "asantepi upasampadā ruhati, evaṃ “ayaṃ buddharakkhito āyasmato dhammarakkhitassa",
  "tika-vin06t:1946_7": "upasampadāpekkho”ti avatthuṃ paṇḍakupajjhāyādiṃ, asantaṃ vā, vatthuṃ kittetvā katāyapi",
  "tika-vin06t:1946_8": "gaṇapūrakānamatthitāya upasampadā ruhateva. “Na, bhikkhave, paṇḍakupajjhāyena upasampādetabbo,",
  "tika-vin06t:1946_9": "yo upasampādeyya, āpatti dukkaṭassa, so ca puggalo anupasampanno”tiādivacanassābhāvā",
  "tika-vin06t:1946_10": "ayamattho siddhova hoti. Na hi buddhā vattabbayuttaṃ na vadanti, tena vuttaṃ “yo",
  "tika-vin06t:1946_11": "pana, bhikkhu, jānaṃ ūnavīsativassaṃ…pe… so ca puggalo anupasampanno”tiādi. Tathā",
  "tika-vin06t:1946_12": "“byattena bhikkhunā paṭibalena saṅgho ñāpetabbo’ti vacanato theyyasaṃvāsakādiācariyehi",
  "tika-vin06t:1946_13": "anussāvanāya katāya upasampadā na ruhati tesaṃ abhikkhuttā”ti vacanampi na gahetabbaṃ.",
  "tika-vin06t:1946_14": "Kiñca bhiyyo “imāni cattāri kammāni pañcahākārehi vipajjantī”tiādinā nayena kammānaṃ",
  "tika-vin06t:1946_15": "sampattivipattiyā kathiyamānāya “sattahi ākārehi kammāni vipajjanti vatthuto vā ñattito",
  "tika-vin06t:1946_16": "vā anussāvanato vā sīmato vā parisato vā upajjhāyato vā ācariyato vā”ti akathitattā",
  "tika-vin06t:1946_17": "na gahetabbaṃ. “Parisato vā”ti vacanena ācariyaupajjhāyānaṃ vā saṅgaho katoti ce?",
  "tika-vin06t:1946_18": "Na, “dvādasahākārehi parisato kammāni vipajjantī”ti etassa vibhaṅge tesamanāmaṭṭhattā.",
  "tika-vin06t:1946_19": "Ayamattho “yasmā tattha tattha sarūpena vuttapāḷivaseneva sakkā jānituṃ, tasmā nayamukhaṃ",
  "tika-vin06t:1946_20": "dassetvā saṃkhittoti ayamassa yuttigavesanā”ti vuttaṃ. Tatridaṃ vicāretabbaṃ – anupajjhāyakaṃ",
  "tika-vin06t:1946_21": "upasampādentā te bhikkhū yathāvuttanayena abhūtaṃ taṃ vatthuṃ kittayiṃsu, udāhu musāvādabhayā",
  "tika-vin06t:1946_22": "tāneva padāni na sāvesunti. Kiñcettha yadi tāva upajjhāyābhāvata na sāvesuṃ, “puggalaṃ",
  "tika-vin06t:1946_23": "na parāmasatī”ti vuttavipattippasaṅgo hoti, atha sāvesuṃ, musāvādo nesaṃ bhavatīti?",
  "tika-vin06t:1946_24": "Vuccate – sāvesuṃyeva yathāvuttavipattippasaṅgabhayā, “kammaṃ pana na kuppatī”ti",
  "tika-vin06t:1946_25": "aṭṭhakathāya vuttattā ca, na musāvādassa asambhavato, musāvādenāpi kammasambhavato",
  "tika-vin06t:1946_26": "ca. Na hi sakkā musāvādena kammavipattisampattiṃ kātunti. Tasmā “anupajjhāyakaṃ upasampādentī”ti",
  "tika-vin06t:1946_27": "vacanassa ubhayadosavinimutto attho pariyesitabbo.",
  "tika-vin06t:1947_0": "Ayañcettha yutti – “yathā pubbe pabbajjupasampadupajjhāyesu vijjamānesupi upajjhāyaggahaṇakkamena",
  "tika-vin06t:1947_1": "aggahitattā ‘tena kho pana samayena bhikkhū anupajjhāyaka’ntiādi vuttaṃ, tathā idhāpi",
  "tika-vin06t:1947_2": "upajjhāyassa vijjamānasseva sato aggahitattā ‘anupajjhāyakaṃ upasampādentī’ti vuttaṃ.",
  "tika-vin06t:1947_3": "Kammavācācariyena pana gahito tena upajjhāyoti saññāya upajjhāyaṃ kittetvā kammavācaṃ",
  "tika-vin06t:1947_4": "sāvetabbaṃ, kenaci vā kāraṇena kāyasāmaggiṃ adentassa upajjhāyassa chandaṃ gahetvā",
  "tika-vin06t:1947_5": "kammavācaṃ sāveti, upajjhāyo vā upasampadāpekkhassa upajjhaṃ datvā pacchā upasampanne",
  "tika-vin06t:1947_6": "tasmiṃ tādise vatthusmiṃ samanuyuñjiyamāno vā asamanuyuñjiyamāno vā upajjhāyadānato",
  "tika-vin06t:1947_7": "pubbe eva sāmaṇero paṭijānāti, sikkhāpaccakkhātako vā antimavatthuajjhāpannako vā",
  "tika-vin06t:1947_8": "paṭijānāti, chandahārakādayo viya upajjhāyo vā aññasīmāgato hoti, ‘kammavācā ruhatī’ti",
  "tika-vin06t:1947_9": "vatvā ‘anujānāmi, bhikkhave, paccantimesu janapadesu vinayadharapañcamena gaṇena",
  "tika-vin06t:1947_10": "upasampada’nti vuttattā keci ‘vinayadharapañcamena upajjhāyena sannihiteneva bhavitabba’nti",
  "tika-vin06t:1947_11": "vadantī”ti porāṇagaṇṭhipade vuttaṃ. So ce pāṭho pamāṇo majjhimesu janapadesu tassa",
  "tika-vin06t:1947_12": "vacanassābhāvato. Asannihitepi upajjhāye kammavācā ruhatīti āpajjatīti ce? Na, kasmā?",
  "tika-vin06t:1947_13": "Kammasampattiyaṃ “puggalaṃ parāmasatī”ti vuttapāṭhova no pamāṇaṃ. Na hi tattha asannihito",
  "tika-vin06t:1947_14": "upajjhāyasaṅkhāto puggalo parāmasanaṃ arahati, tasmā tattha saṅghaparāmasanaṃ viya",
  "tika-vin06t:1947_15": "puggalaparāmasanaṃ veditabbaṃ. Saṅghena gaṇena upajjhāyena upasampādenti tesaṃ atthato",
  "tika-vin06t:1947_16": "puggalattā. Paṇḍakādiupajjhāyena upasampādenti upasampādanakāle aviditattāti porāṇā.",
  "tika-vin06t:1948": "Apattakādivatthukathāvaṇṇanā",
  "tika-vin06t:1949_0": "118. Apattacīvaraṃ upasampādentīti kammavācācariyo “paripuṇṇassa pattacīvara”nti",
  "tika-vin06t:1949_1": "saññāya, kevalaṃ atthasampattiṃ anapekkhitvā santapadanihārena vā “paripuṇṇassa pattacīvara”nti",
  "tika-vin06t:1949_2": "kammavācaṃ sāveti. Yathā etarahi matavippavutthamātāpitikopi “anuññātosi mātāpitūhī”ti",
  "tika-vin06t:1949_3": "puṭṭho “āma bhante”ti vadati. Kiṃ bahunā, ayaṃ panettha sāro – “tasmiṃ samaye cattāri",
  "tika-vin06t:1949_4": "kammāni pañcahākārehi vipajjantī”ti lakkhaṇassa na tāva paññattattā anupajjhāyakādiṃ",
  "tika-vin06t:1949_5": "upasampādenti, vajjanīyapuggalānaṃ avuttattā paṇḍakupajjhāyādiṃ upasampādenti. Terasantarāyapucchāya",
  "tika-vin06t:1949_6": "adassanattā apattacīvarakaṃ upasampādenti. “Anujānāmi, bhikkhave, ñatticatutthena",
  "tika-vin06t:1949_7": "kammena upasampādetu”nti evaṃ sabbapaṭhamaṃ anuññātakammavācāya “paripuṇṇassa pattacīvara”nti",
  "tika-vin06t:1949_8": "avacanamettha sādhakanti veditabbaṃ. Tañhi vacanaṃ anukkamenānuññātanti.",
  "tika-vin06t:1950": "Hatthacchinnādivatthukathāvaṇṇanā",
  "tika-vin06t:1951_0": "119. Idaṃ tāva sabbathā hotu, “mūgaṃ pabbājenti, badhiraṃ pabbājentī”ti idaṃ kathaṃ",
  "tika-vin06t:1951_1": "sambhavitumarahati ādito paṭṭhāya “anujānāmi, bhikkhave, imehi tīhi saraṇagamanehi",
  "tika-vin06t:1951_2": "pabbajja”ntiādinā anuññātattāti? Vuccate – “evañca pana, bhikkhave, pabbājetabboti.",
  "tika-vin06t:1951_3": "Evaṃ vadehīti vattabbo…pe… tatiyampi saṅghaṃ saraṇaṃ gacchāmī”ti ettha “evaṃ vadehīti",
  "tika-vin06t:1951_4": "vattabbo”ti imassa vacanassa micchā atthaṃ gahetvā mūgaṃ pabbājesuṃ. “Evaṃ vadehī”ti",
  "tika-vin06t:1951_5": "taṃ pabbajjāpekkhaṃ āṇāpetvā sayaṃ upajjhāyena vattabbo “tatiyaṃ saṅghaṃ saraṇaṃ",
  "tika-vin06t:1951_6": "gacchāmī”ti, so pabbajjāpekkho tathā āṇatto upajjhāyavacanassa anu anu vadatu vā,",
  "tika-vin06t:1951_7": "mā vā, tattha tattha bhagavā “kāyena viññāpeti, vācāya viññāpeti, kāyena vācāya viññāpeti,",
  "tika-vin06t:1951_8": "gahito hoti upajjhāyo. Dinno hoti chando. Dinnā hoti pārisuddhi. Dinnā hoti pavāraṇā”ti",
  "tika-vin06t:1951_9": "vadati. Tadanumānena vā kāyena tena pabbajjāpekkhena viññattaṃ hoti saraṇagamananti",
  "tika-vin06t:1951_10": "vā lokepi kāyena viññāpento “evaṃ vadatī”ti vuccati, taṃ pariyāyaṃ gahetvā mūgaṃ",
  "tika-vin06t:1951_11": "pabbājentīti veditabbaṃ. Porāṇagaṇṭhipade “mūgaṃ kathaṃ pabbājentī’ti pucchaṃ katvā",
  "tika-vin06t:1951_12": "tassa kāyappasādasambhavato kāyena pahāraṃ datvā hatthamuddāya viññāpetvā pabbājesu”nti",
  "tika-vin06t:1951_13": "vuttaṃ. Kiṃ bahunā, ayaṃ panettha sāro – yathā pubbe pabbajjādhikāre vattamāne pabbajjābhilāpaṃ",
  "tika-vin06t:1951_14": "upacchinditvā “paṇḍako, bhikkhave, anupasampanno na upasampādetabbo”tiādinā nayena",
  "tika-vin06t:1951_15": "upasampadavaseneva abhilāpo kato. Theyyasaṃvāsakapade asambhavato kiñcāpi so na kato",
  "tika-vin06t:1951_16": "pabbajjāva tattha katā, sabbattha pana upasampadābhilāpena adhippetā tadanubhāvato.",
  "tika-vin06t:1951_17": "Upasampadāya pabbajjāya vāritāya upasampadā vāritā hotīti katvā. Tathā idha upasampadādhikāre",
  "tika-vin06t:1951_18": "vattamāne upasampadābhilāpaṃ upacchinditvā upasampadameva sandhāya pabbajjābhilāpo",
  "tika-vin06t:1951_19": "katoti veditabbo. Kāmaṃ so na kattabbo, mūgapade asambhavato tassa vasena ādito paṭṭhāya",
  "tika-vin06t:1951_20": "upasampadābhilāpova kattabbo viya dissati, tathāpi tasseva mūgapadassa vasena ādito",
  "tika-vin06t:1951_21": "paṭṭhāya pabbajjābhilāpova kato micchāgahaṇanivāraṇatthaṃ. Kathaṃ? “Mūgo, bhikkhave,",
  "tika-vin06t:1951_22": "appatto osāraṇaṃ, tañce saṅgho osāreti, sosārito”ti vacanato mūgo upasampanno hotīti",
  "tika-vin06t:1951_23": "siddhaṃ. So “kevalaṃ upasampannova hoti, na pana pabbajito tassa pabbajjāya asambhavato”ti",
  "tika-vin06t:1951_24": "micchāgāho hoti. Taṃ pariccajāpetvā yo upasampanno, so pabbajitova hoti. Pabbajito",
  "tika-vin06t:1951_25": "pana atthi koci upasampanno, atthi koci anupasampanno. Imaṃ sammāgāhaṃ uppādeti bhagavāti veditabbaṃ.",
  "tika-vin06t:1952_0": "Apica tesaṃ hatthacchinnādīnaṃ pabbajitānaṃ supabbajitabhāvadīpanatthaṃ, pabbajjābhāvāsaṅkānivāraṇatthañcettha",
  "tika-vin06t:1952_1": "pabbajjābhilāpo kato. Kathaṃ? “Na, bhikkhave, hatthacchinno pabbājetabbo”tiādinā",
  "tika-vin06t:1952_2": "paṭikkhepena, “pabbajitā supabbajitā”ti vuttaṭṭhānābhāvena ca tesaṃ pabbajjābhāvappasaṅkā",
  "tika-vin06t:1952_3": "bhaveyya. Yathā pasaṅkābhave, tathā pasaṅkaṃ ṭhapeyya. Khandhake upasampadaṃ sandhāya",
  "tika-vin06t:1952_4": "“hatthacchinno, bhikkhave, appatto osāraṇaṃ, tañce saṅgho osāreti, sosārito”tiādinā",
  "tika-vin06t:1952_5": "nayena bhagavā nivāreti. Teneva pana nayena pabbajitā te sabbepi supabbajitā evāti",
  "tika-vin06t:1952_6": "dīpeti, aññathā sabbepete upasampannāva honti, na pabbajitāti ayamaniṭṭhappasaṅgo",
  "tika-vin06t:1952_7": "āpajjati. Kathaṃ? “Hatthacchinno, bhikkhave, na pabbājetabbo, pabbajito nāsetabbo”ti",
  "tika-vin06t:1952_8": "vā “na, bhikkhave, hatthacchinno pabbājetabbo, yo pabbājeyya, āpatti dukkaṭassa,",
  "tika-vin06t:1952_9": "so ca apabbajito”ti vā tantiyā ṭhapitāya campeyyakkhandhake “sosārito”ti vuttattā",
  "tika-vin06t:1952_10": "kevalaṃ “ime hatthacchinnādayo upasampannāva honti, na pabbajitā”ti vā “upasampannāpi",
  "tika-vin06t:1952_11": "ce pabbajitā, nāsetabbā”ti vā aniṭṭhakoṭṭhāso āpajjatīti adhippāyo.",
  "tika-vin06t:1953_0": "Idaṃ panettha vicāretabbaṃ – “so ca apabbajito”ti vacanābhāvato mūgassa pabbajjasiddhippasaṅgato",
  "tika-vin06t:1953_1": "pabbajjāpi ekatosuddhiyā hotīti ayamaniṭṭhakoṭṭhāso kathaṃ nāpajjatīti? Pabbajjābhilāpena",
  "tika-vin06t:1953_2": "upasampadā idhādhippetāti sammāgāhena nāpajjati, aññathā yathābyañjanaṃ atthe gahite",
  "tika-vin06t:1953_3": "yathāpaññattadukkaṭābhāvasaṅkhāto aparopi aniṭṭhakoṭṭhāso āpajjati. Kathaṃ? “Na,",
  "tika-vin06t:1953_4": "bhikkhave, mūgo pabbājetabbo, yo pabbājeyya, āpatti dukkaṭassā”ti vuttadukkaṭaṃ pabbajjapariyosāne",
  "tika-vin06t:1953_5": "hoti, na tassāvippakatāya. Pubbapayogadukkaṭameva hi paṭhamaṃ āpajjati, tasmā mūgassa",
  "tika-vin06t:1953_6": "pabbajjapariyosānasseva abhāvato imassa dukkaṭassa okāso ca sabbakālaṃ na sambhaveyya.",
  "tika-vin06t:1953_7": "Upasampadāvasena pana atthe gahite sambhavati kammanipphattito. Teneva pāḷiyaṃ “na,",
  "tika-vin06t:1953_8": "bhikkhave, paṇḍako upasampādetabbo, yo upasampādeyya, āpatti dukkaṭassā”ti dukkaṭaṃ",
  "tika-vin06t:1953_9": "na paññattaṃ. Apaññattattā pubbapayogadukkaṭameva cettha sambhavati, netaraṃ, ettāvatā",
  "tika-vin06t:1953_10": "siddhametaṃ “pabbajjābhilāpena upasampadā ca tattha adhippetā, na pabbajjā”ti.",
  "tika-vin06t:1954": "Etthāha – sāmaṇerapabbajjā na kāyapayogato hotīti kathaṃ paññāyatīti? Vuccate – kāyena viññāpetītiādittikādassanato. Hoti cettha –",
  "tika-vin06t:1955": "“Appeva sasako koci, patiṭṭheyya mahaṇṇave;",
  "tika-vin06t:1956": "Na tveva catugambhīre, duggāho vinayaṇṇave”ti.",
  "tika-vin06t:1957_0": "Brahmujugattoti ettha “niddosatthe, seṭṭhatthe ca brahma-saddaṃ gahetvā niddosaṃ",
  "tika-vin06t:1957_1": "hutvā uju gattaṃ yassa so brahmujugatto”ti likhitaṃ. Atha vā kāmabhogittā devindādayo",
  "tika-vin06t:1957_2": "upamāvasena aggahetvā brahmā viya ujugatto brahmujugatto. Mahākucchito ghaṭo mahākucchighaṭo.",
  "tika-vin06t:1957_3": "Tena samāno vuccati “mahākucchighaṭasadiso”ti. Galagaṇḍīti desanāmattamevetanti kathaṃ",
  "tika-vin06t:1957_4": "paññāyatīti? “Na, bhikkhave, pañcahi ābādhehi phuṭṭho pabbājetabbo”ti vacanato. Kilāsopi",
  "tika-vin06t:1957_5": "idhādhippetoti na kevalaṃ so eveko, kintu pañcahi ābādhehi phuṭṭho, pāḷiyaṃ āgatā",
  "tika-vin06t:1957_6": "rājabhaṭādayo dāsapariyosānā, rāhulavatthumhi āgatā ananuññātamātāpitaro cāti dasapi",
  "tika-vin06t:1957_7": "janā idhādhippetā. Tadatthadīpanatthameva likhitakakasāhatalakkhaṇāhate pubbe vuttepi",
  "tika-vin06t:1957_8": "ānetvā upālitthero idha hatthacchinnapāḷiyaṃ āha. Teneva campeyyakkhandhake “atthi,",
  "tika-vin06t:1957_9": "bhikkhave, puggalo appatto osāraṇaṃ, tañce saṅgho osāreti, ekacco sosārito, ekacco",
  "tika-vin06t:1957_10": "dosārito”ti imassa vibhaṅge “pañcahi ābādhehi phuṭṭhā, rājabhaṭā, corakārabhedakaiṇāyikadāsā,",
  "tika-vin06t:1957_11": "ananuññātamātāpitaro cā”ti satta janā na gahitā, na ca labbhanti, aññathā imepi tassa",
  "tika-vin06t:1957_12": "vibhaṅge vattabbā siyuṃ. Na vattabbā tattha abhabbattāti ce? Evaṃ sante “saṅgho osāreti,",
  "tika-vin06t:1957_13": "ekacco dosārito”ti imassa vibhaṅge vattabbā paṇḍakādayo viya, na ca vuttā. Ubhayattha",
  "tika-vin06t:1957_14": "avuttattā na cime anubhayā bhavitumarahanti, tasmā avuttānameva dasannaṃ yathāvuttānaṃ",
  "tika-vin06t:1957_15": "saṅgaṇhanatthaṃ puna likhitakādayo vuttāti. Atha kimatthaṃ te idha uppaṭipāṭiyā vuttāti?",
  "tika-vin06t:1957_16": "Iṇāyikadāsānaṃ sosāritabhāvepi iṇāyikadāsā sāmikānaṃ dātabbāti tadadhīnabhāvadassanatthaṃ.",
  "tika-vin06t:1957_17": "Teneva tattha vuttaṃ “palātopi ānetvā dātabbo”tiādi. Yo panettha coro katakammo pabbajati,",
  "tika-vin06t:1957_18": "rājabhaṭo vā sace katadoso, iṇāyikaggahaṇeneva gahitoti veditabbo. Atha vā yathāvuttalakkhaṇo",
  "tika-vin06t:1957_19": "sabbopi iṇāyikadāsānaṃ “sosārito”ti vattabbāraho na hotīti katvā tesaṃ parivajjanatthaṃ",
  "tika-vin06t:1957_20": "uppaṭipāṭiyā desanā upari ārohati, na heṭṭhāti dīpanato. Likhitako “sosārito”ti vuttattā",
  "tika-vin06t:1957_21": "desantaraṃ netabbo. Tathākārabhedakādayopīti veditabbaṃ.",
  "tika-vin06t:1958_0": "Ettāvatā bhagavatā attano desanākusalatāya pubbe gahitaggahaṇena yathāvuttānaṃ dasannampi",
  "tika-vin06t:1958_1": "pabbajjupasampadākammanipphatti, uppaṭipāṭivacanena puggalavemattatañca desanāya",
  "tika-vin06t:1958_2": "kovidānaṃ dīpitaṃ hotīti veditabbaṃ. Hoti cettha –",
  "tika-vin06t:1959": "“Vattabbayuttaṃ vacanena vatvā, ayuttamiṭṭhaṃ nayadesanāya;",
  "tika-vin06t:1960": "Sandīpayantaṃ sugatassa vākyaṃ, cittaṃ vicittaṃva karotipī”ti.",
  "tika-vin06t:1961_0": "Etthāha – campeyyakkhandhake ūnavīsativasso ubhayattha avuttattā anubhayo siyāti?",
  "tika-vin06t:1961_1": "Na siyā avuttattā eva. Yadi hi tatiyāya koṭiyā bhavitabbaṃ, sā avassaṃ bhagavatā",
  "tika-vin06t:1961_2": "vattabbāva hoti, na ca vuttā, tasmā na so anubhayo hoti. Atha kataraṃ pakkhaṃ bhajatīti?",
  "tika-vin06t:1961_3": "Dosāritapakkhaṃ bhajati. Atha kasmā na vuttoti? Sikkhāpadena paṭisiddhattā. Upanāhaṃ",
  "tika-vin06t:1961_4": "bandhitvāti puna bandhanaṃ katvā. “Nānāvidhehi osadhehi pādaṃ bandhitvā āvāṭake pavesetvā",
  "tika-vin06t:1961_5": "kattabbavidhānassetaṃ adhivacana”nti likhitaṃ. Kappasīso vā hatthī viya. Gobhattanāḷikā",
  "tika-vin06t:1961_6": "nāma gunnaṃ bhattapānatthaṃ katanāḷikā. Upakkamukho nāma kudhitamukho vuccati, vātaṇḍiko",
  "tika-vin06t:1961_7": "nāma aṇḍakesu vuḍḍhirogena samannāgato. Vikaṭo nāma tiriyaṃ gamanakapādehi samannāgato.",
  "tika-vin06t:1961_8": "“Guṇi kuṇī”ti duvidho kira pāṭho. Yesañca pabbajjā paṭikkhittā, upasampadāpi tesaṃ",
  "tika-vin06t:1961_9": "paṭikkhittāvātiādi yasmā hatthacchinnādayo upasampadāvaseneva vuttā, tasmā te eva",
  "tika-vin06t:1961_10": "hatthacchinnādayo sandhāyāha.",
  "tika-vin06t:1962": "Hatthacchinnādivatthukathāvaṇṇanā niṭṭhitā.",
  "tika-vin06t:1963": "Alajjīnissayavatthukathāvaṇṇanā",
  "tika-vin06t:1964_0": "120. “Na, bhikkhave, alajjīnaṃ nissayo dātabbo”ti iminā alajjīhi bhikkhūhi, sāmaṇerehi",
  "tika-vin06t:1964_1": "vā saddhiṃ dvepi dhammāmisaparibhogā paṭikkhittā honti nissayabhāve bhāvato tesaṃ.",
  "tika-vin06t:1964_2": "Yathāha “ācariyena, bhikkhave, antevāsiko saṅgahetabbo anuggahetabbo uddesena paripucchāya",
  "tika-vin06t:1964_3": "ovādena anusāsaniyā”tiādi upajjhāyassapi nissayappaṇāmanasambhavato, sopi saddhivihārikassa",
  "tika-vin06t:1964_4": "nissayoti veditabbaṃ, tasmā upajjhāyo ce alajjī hoti, na taṃ nissāya vasitabbanti",
  "tika-vin06t:1964_5": "siddhaṃ hoti. Bhikkhūnaṃ sammāpaṭipattiyā samānabhāgo bhikkhu sabhāgo. Tassabhāvo",
  "tika-vin06t:1964_6": "bhikkhusabhāgatā. Taṃ bhikkhusabhāgataṃ. Yāva jānāmīti adhippāyena vasituṃ vaṭṭati.",
  "tika-vin06t:1964_7": "Bhikkhūhi sabhāgataṃ. Kiṃ taṃ? Lajjibhāvaṃ. “Sattāhaṃ…pe… gahetabbo”ti ettha “sattāhamattaṃ",
  "tika-vin06t:1964_8": "vasissāmi, kiṃ bhikkhusabhāgatājānanenāti jānane dhuraṃ nikkhipitvā vasituṃ na labhatīti",
  "tika-vin06t:1964_9": "attho”ti likhitaṃ. “Bhikkhusabhāgataṃ pana jānanto sveva gamissāmi, kiṃ me nissayārocanenā”ti",
  "tika-vin06t:1964_10": "aruṇaṃ uṭṭhapetuṃ na labhati. “Pure aruṇaṃ uṭṭhahitvā gamissāmī”ti ābhogena sayantassa",
  "tika-vin06t:1964_11": "ce aruṇo uggacchati, vaṭṭati.",
  "tika-vin06t:1965": "Gamikādinissayavatthukathāvaṇṇanā",
  "tika-vin06t:1966_0": "121. “Addhānamaggappaṭipannena bhikkhunā nissayaṃ alabhamānena anissitena vatthunti",
  "tika-vin06t:1966_1": "avassakāleyeva vassakāle addhānagamanassa pāḷiyaṃyeva paṭikkhittattā”ti vuttaṃ, taṃ",
  "tika-vin06t:1966_2": "appamāṇaṃ sattāhaṃ vassacchedādivasena addhānagamanasambhavato, gacchantasseva vassakālagamanasambhavato",
  "tika-vin06t:1966_3": "ca. Antarāmagge…pe… anāpattīti nissayadāyakābhāveyeva. “Tassa nissāyā”ti pāṭhānurūpaṃ",
  "tika-vin06t:1966_4": "vuttaṃ, taṃ nissāyāti attho. “Yadā patirūpo nissayadāyako āgacchissatī”ti vacanena",
  "tika-vin06t:1966_5": "ayaṃ vidhi avassakāle evāti siddhaṃ. “Antovasse pana kassaci āgamanābhāvā”ti vuttaṃ.",
  "tika-vin06t:1966_6": "Sace so jalapaṭṭane vā thalapaṭṭane vā vasanto vassūpanāyikāya āsannāya gantukāmo",
  "tika-vin06t:1966_7": "suṇāti “asuko mahāthero āgamissatī”ti, taṃ ce āgameti, vaṭṭati. Āgamentasseva ce",
  "tika-vin06t:1966_8": "vassūpanāyikadivaso hoti, hotu, gantabbaṃ tattha, yattha nissayadāyakaṃ labhatīti.",
  "tika-vin06t:1966_9": "Pātimokkhuddesakābhāvena ce gantuṃ vaṭṭati, pageva nissayadāyakābhāvena. Sace so",
  "tika-vin06t:1966_10": "gacchanto jīvitantarāyaṃ, brahmacariyantarāyaṃ vā passati, tattheva vasitabbanti eke.",
  "tika-vin06t:1967_0": "122. “Nāhaṃ ussahāmi therassa nāmaṃ gahetu”nti itthannāmo itthannāmassa āyasmatoti",
  "tika-vin06t:1967_1": "lakkhaṇato āha. “Gottenāpī’ti vacanato yena vohārena vohariyanti, tena vaṭṭatīti",
  "tika-vin06t:1967_2": "siddhaṃ, tasmā ‘ko nāmo te upajjhāyo’ti puṭṭhenāpi gottameva nāmaṃ katvā vattabbanti",
  "tika-vin06t:1967_3": "siddhaṃ hoti, tasmā catubbidhesu nāmesu yena kenaci nāmena anussāvanā kātabbā”ti",
  "tika-vin06t:1967_4": "vadanti. Ekassa bahūni nāmāni honti, tattha ekaṃ nāmaṃ ñattiyā, ekaṃ anussāvanāya",
  "tika-vin06t:1967_5": "kātuṃ na vaṭṭati, atthato, byañjanato ca abhinnāhi anussāvanāhi bhavitabbanti. Katthaci",
  "tika-vin06t:1967_6": "“āyasmato buddharakkhitattherassā”ti vatvā katthaci kevalaṃ “buddharakkhitassā”ti",
  "tika-vin06t:1967_7": "sāveti, “sāvanaṃ hāpetī”ti na vuccati nāmassa ahāpitattāti eke. Sace katthaci “āyasmato",
  "tika-vin06t:1967_8": "buddharakkhitassā”ti vatvā katthaci “buddharakkhitassāyasmato”ti sāveti, pāṭhānurūpattā",
  "tika-vin06t:1967_9": "khettameva otiṇṇantipi eke. Byañjanabhedappasaṅgato anussāvane taṃ na vaṭṭatīti eke.",
  "tika-vin06t:1967_10": "Sace pana sabbaṭṭhānepi tatheva vadati, vaṭṭati bhagavatā dinnalakkhaṇānurūpattā.",
  "tika-vin06t:1967_11": "Lakkhaṇavirodhato aññathā na vaṭṭatīti ce? Na, payogānurūpattā. Tattha tathā, idha",
  "tika-vin06t:1967_12": "aññathā payogoti ce? Na, vipattilakkhaṇānaṃ virodhato. Na sabbena sabbaṃ, sāvanāhāpanā",
  "tika-vin06t:1967_13": "eva hi pāḷiyaṃ tadatthavibhāvane āgatāti aññapadesu sāvanesu parihāro na sambhavati",
  "tika-vin06t:1967_14": "āciṇṇakappavirodhato. Sopi kiṃpamāṇanti ce? Pamāṇaṃ ācariyuggahassa pamāṇattā.",
  "tika-vin06t:1968_0": "123. Dve ekānussāvaneti ettha gaṇṭhipade tāva evaṃ likhitaṃ “ekato pavattaanussāvane”.",
  "tika-vin06t:1968_1": "Idaṃ sandhāyāti nānupajjhāyaṃ ekācariyaṃ anussāvanakiriyaṃ sandhāya, tañca anussāvanakiriyaṃ",
  "tika-vin06t:1968_2": "ekenupajjhāyena nānācariyehi anujānāmīti attho. Nānupajjhāyehi ekenācariyena na tveva",
  "tika-vin06t:1968_3": "anujānāmīti atthoti. Porāṇagaṇṭhipadepi tatheva vatvā “tiṇṇaṃ uddhaṃ na kenaci ākārena",
  "tika-vin06t:1968_4": "ekato vaṭṭatī”ti vuttaṃ, taṃ yuttaṃ, na hi saṅgho saṅghassa kammaṃ karotīti ācariyo.",
  "tika-vin06t:1968_5": "Idaṃ panettha cintetabbaṃ. Kathaṃ? Cattāro vā atirekā vā upasampadāpekkhā saṅghavohāraṃ",
  "tika-vin06t:1968_6": "na labhanti bhikkhubhāvaṃ appattattā. Kevalaṃ bhagavatā paricchinditvā “tayo”ti vuttattā",
  "tika-vin06t:1968_7": "tato uddhaṃ na vaṭṭatīti no takkoti ācariyo. Anugaṇṭhipadepi ayamevattho bahudhā",
  "tika-vin06t:1968_8": "vicāretvā vutto. Tathā andhakaṭṭhakathāyampi. Na sabbattha imasmiṃ atthavikappe matibhedo",
  "tika-vin06t:1968_9": "atthi. Yā panesā ubho paripuṇṇavīsativassā, ubhinnamekupajjhāyo, ekācariyo, ekā kammavācā,",
  "tika-vin06t:1968_10": "eko upasampanno, eko anupasampannoti parivārakathā, taṃ dassetvā eko ce ācariyo dvinnaṃ,",
  "tika-vin06t:1968_11": "tiṇṇaṃ vā upasampadāpekkhānaṃ ekaṃ kammavācaṃ ekenupajjhāyena sāveti, vaṭṭatīti eke.",
  "tika-vin06t:1968_12": "Taṃ ayuttaṃ, na hi sakkā sithiladhanitādibyañjanalakkhaṇasampannaṃ tasmiṃ khaṇe kammavācaṃ",
  "tika-vin06t:1968_13": "dassetuṃ vimuttadosādīsu patanato. Visuṃ visuṃ karaṇaṃ sandhāya idaṃ vuttanti dīpanatthaṃ",
  "tika-vin06t:1968_14": "“tayo paripuṇṇavīsativassā, tiṇṇamekupajjhāyo, ekācariyo, ekā kammavācā, dve upasampannā,",
  "tika-vin06t:1968_15": "eko anupasampanno”ti na vutto. Evañhi vutte sakkā tīsu ākāsaṭṭhamapanetvā sīmaṭṭhānaṃ",
  "tika-vin06t:1968_16": "dvinnamanurūpaṃ kammavācaṃ dassetuṃ, tamaniṭṭhappasaṅgaṃ nivāretuṃ “ubho”ti vuttaṃ.",
  "tika-vin06t:1968_17": "“Tattha paripuṇṇavīsativassavacanena vatthusampatti, parisāya padhānattā, ācariyupajjhāyavacanena",
  "tika-vin06t:1968_18": "parisasampatti, kammavācāya anussāvanasampatti dassitā, sīmasampatti evekā na dassitā.",
  "tika-vin06t:1968_19": "Tato vipatti jātā kammavācānaṃ nānākkhaṇikattā. Ekakkhaṇabhāve sati ubhinnaṃ sampatti",
  "tika-vin06t:1968_20": "vā siyā vipatti vā, na ekasseva sampatti ekassa vipattīti sambhavati vimuttādibyañjanadosappasaṅgato”ti",
  "tika-vin06t:1968_21": "vuttaṃ, taṃ vacanaṃ ubhopi cete sīmagatāva honti, ubhinnaṃ ekato kammasampattidīpanato",
  "tika-vin06t:1968_22": "dvinnaṃ ekato anussāvanaṃ ekena upajjhāyena ekenācariyena vaṭṭatīti sādheti. Dvinnaṃ,",
  "tika-vin06t:1968_23": "tiṇṇañca ekato sasamanubhāsanā ca pāḷiyaṃyeva dassitā, tañca anulometi. Aṭṭhakathācariyehi",
  "tika-vin06t:1968_24": "nānuññātaṃ, na paṭikkhittaṃ, vicāretvā gahetabbanti ācariyo, taṃ dhammatāya virujjhati.",
  "tika-vin06t:1969_0": "Ayañhi buddhānaṃ dhammatā – yadidaṃ yattha yattha vacananānattamatthi, tattha tattha",
  "tika-vin06t:1969_1": "garukesu ṭhānesu vattabbayuttaṃ vadanti. Dūtena upasampadādayo cettha nidassanaṃ.",
  "tika-vin06t:1969_2": "Yasmā cettha pubbe anuññātakammavācāya nānattaṃ natthi, tasmā “anujānāmi, bhikkhave,",
  "tika-vin06t:1969_3": "dve tayo ekānussāvane kātu”nti vatvā “evañca pana, bhikkhave, kātabbo”ti na vuttaṃ.",
  "tika-vin06t:1969_4": "Nānatte satipi tattha tattha dvinnaṃ, bahūnaṃ vā vasena vuttakammavācānusārena gahetabbato",
  "tika-vin06t:1969_5": "avuttanti ce? Na hi lahukesu ṭhānesu vatvā garukesu avacanaṃ dhammatāti ācariyo.",
  "tika-vin06t:1969_6": "Aññatarasmiṃ pana gaṇṭhipade evaṃ papañcitaṃ dve ekānussāvaneti dve ekato anussāvane.",
  "tika-vin06t:1969_7": "“Ekena” iti pāṭho, ekena ācariyenāti attho. Purimanayenevāti “ekena vā dvīhi vā ācariyehī”ti",
  "tika-vin06t:1969_8": "vuttanayena eva, tasmā ekenācariyena dve vā tayo vā anussāvetabbā. “Dvīhi vā tīhi",
  "tika-vin06t:1969_9": "vā”ti pāṭho. Nānācariyā nānupajjhāyāti ettha “tañca kho ekena upajjhāyena, na tveva",
  "tika-vin06t:1969_10": "nānupajjhāyenā”ti vuttattā na vaṭṭatīti ce? Vaṭṭati. Kathaṃ? Ekena anussāvane ekānussāvaneti",
  "tika-vin06t:1969_11": "viggahassa pākaṭattā līnameva dassetuṃ “ekato anussāvane”ti viggahova vutto, tasmā",
  "tika-vin06t:1969_12": "ujukattameva sandhāya tañca kho ekena anussāvanaṃ ekānussāvanaṃ, ekena upajjhāyena",
  "tika-vin06t:1969_13": "anujānāmi, na tveva nānupajjhāyenāti attho. Idaṃ sandhāya hi dvidhā viggaho, tasmā",
  "tika-vin06t:1969_14": "“nānācariyehi nānupajjhāyā na vaṭṭantīti siddhamevā”ti aññathāpi vadanti. Tañca kho",
  "tika-vin06t:1969_15": "ekena upajjhāyena ekassa upajjhāyassa vā vattabbaṃ anussāvanaṃ, na tveva nānupajjhāyena",
  "tika-vin06t:1969_16": "anujānāmīti attho. Kiṃ vuttaṃ hoti? “Eko ācariyo, dve vā tayo vā upasampadāpekkhā",
  "tika-vin06t:1969_17": "dvinnaṃ tiṇṇaṃ vā upajjhāyānaṃ na tveva anujānāmī”ti kira vuttanti. Aparasmiṃ pana",
  "tika-vin06t:1969_18": "gaṇṭhipade “ekena anussāvaneti viggahassa pākaṭattā taṃ pakāsetuṃ ‘ekenā’ti vuttaṃ.",
  "tika-vin06t:1969_19": "Evaṃ vutte avassaṃ paṇḍitā jānanti. Taṃpākaṭattā ce jānanti, ekenāti iminā kinti",
  "tika-vin06t:1969_20": "ce? Kiñcāpi jānanti, vivādo pana hoti aladdhalesattā, jānituñca na sakkā, ‘ekenā’ti",
  "tika-vin06t:1969_21": "vutte pana taṃ sabbaṃ na hotīti vutta”nti likhitaṃ. Evaṃ ettha aneke ācariyā ca takkikā",
  "tika-vin06t:1969_22": "ca anekadhā papañcenti, taṃ sabbaṃ suṭṭhu upaparikkhitvā garukulaṃ payirupāsitvā",
  "tika-vin06t:1969_23": "vaṃsānugatova attho gahetabbo. “Na sabbattha imasmiṃ atthavikappe matibhedo atthī”ti vuttameva.",
  "tika-vin06t:1970": "Upasampadāvidhikathāvaṇṇanā",
  "tika-vin06t:1971_0": "125. Kuṭṭhaṃ gaṇḍoti ettha kuṭṭhādiggahaṇena hatthacchinnādayopi gahitāva hontīti",
  "tika-vin06t:1971_1": "porāṇā, tasmā “manussosi purisosī”ti etehi bhabbābhabbapuggalaparivajjanaṃ karoti.",
  "tika-vin06t:1971_2": "“Bhujissosi aṇaṇosī”tiādīhi pubbe hatthacchinnādhikāre vuttaatthavikappesu dutiyaṃ",
  "tika-vin06t:1971_3": "vikappaṃ upathambheti. Tattha “aṇaṇosi bhujissosī”ti anukkamena avatvā uppaṭipāṭiyā",
  "tika-vin06t:1971_4": "vacanena bhujisso hoti, na ca rañño bhattavetanavasena bhaṭo. Rājādhīnattā pana so",
  "tika-vin06t:1971_5": "rājabhaṭapakkhaṃ bhajatīti tabbipakkhabhāvapucchanatthaṃ “nasi rājabhaṭo”ti vuttaṃ.",
  "tika-vin06t:1971_6": "Aññathā pañcahi ābādhehi phuṭṭhānaṃ gahaṇeneva sabbesaṃ gahaṇe siddhe itare na vattabbā.",
  "tika-vin06t:1971_7": "Atha vattabbā, sabbepi vattabbā siyuṃ.",
  "tika-vin06t:1972": "Cattāronissayādikathāvaṇṇanā",
  "tika-vin06t:1973": "128-9. “Tāvadeva chāyā metabbā”tiādi “bhikkhūnaṃ pāde vandāpetvā”ti vacanato therātherabhāvajānanatthaṃ vuttaṃ. “Cirena agamāsī”ti kira porāṇapāṭho, ciraṃ akāsīti catthi.",
  "tika-vin06t:1974_0": "130. Anāpatti sambhoge saṃvāseti ukkhittakena saddhiṃ sambhogasaṃvāsapaccayā pācittiyāpatti",
  "tika-vin06t:1974_1": "paññattā, tato anāpattīti attho. Kathaṃ paññāyatīti? Saṃvāsaggahaṇe. Alajjinā saddhiṃ",
  "tika-vin06t:1974_2": "sambhogapaccayā āpajjitabbaṃ dukkaṭaṃ pana āpajjati eva, na saṃvāsapaccayā. Na hi",
  "tika-vin06t:1974_3": "alajjinā saddhiṃ saṃvāso paṭikkhitto. Saṃvāso panettha sahaseyyappahonake āvāse sahavāso,",
  "tika-vin06t:1974_4": "na “pārājiko hoti asaṃvāso”ti ettha vuttasaṃvāso. Ayaṃ saṃvāso ukkhittakena saddhiṃ",
  "tika-vin06t:1974_5": "na vaṭṭati. Alajjinā saddhiṃ ekacco vaṭṭati. Dhammasambhogavinimuttovetaro. Idaṃ",
  "tika-vin06t:1974_6": "pana “ukkhittako vibbhamī”tiādisuttaṃ imasmiṃ upasampādetabbānupasampādetabbadīpanasāmaññato",
  "tika-vin06t:1974_7": "vuttaṃ. Kiñca bhiyyo paṭipattikkamatova āpattito suddhi hoti, na vibbhamena, tasmā",
  "tika-vin06t:1974_8": "upasampanno bhikkhu antamaso dubbhāsitampi āpajjitvā aparabhāge vibbhamitvā āgato",
  "tika-vin06t:1974_9": "upasampajjati, taṃ āpattiṃ desetvāva sujjhati, na aññathāti upasampannassa suddhikkamadassanatthaṃ.",
  "tika-vin06t:1974_10": "Asādhāraṇāpattiyā adassanapaccayā ukkhittakassa liṅgaparivattanena āpattito vuṭṭhitassa",
  "tika-vin06t:1974_11": "puna ce pakatiliṅgamevuppajjati, nānāsaṃvāsakatāva, vibbhamitvā āgatepi yathāvuttanayeneva",
  "tika-vin06t:1974_12": "upasampādetvā na vuṭṭhitattāti ce? Na liṅgantarapātubhāvā. Na vibbhamena kammāsujjhanato.",
  "tika-vin06t:1974_13": "Na kammāsujjhane puna upasampadākammavipattippasaṅgato. Na ca kammavipatti, na ca",
  "tika-vin06t:1974_14": "kammapaṭippassaddhi. Vibbhamena ca anupasampanno nānāsaṃvāsakabhāvena kammaṃ kopeti",
  "tika-vin06t:1974_15": "dhammissarena āhacca bhāsitattā. Teneva “passissasī”ti anāgatavacanaṃ kataṃ. Tādiso",
  "tika-vin06t:1974_16": "pana gahaṭṭho nikkhittavattapārivāsiko viya pakatattabhūmiyaṃ vibbhamādinā anupasampannapakatiyaṃyeva",
  "tika-vin06t:1974_17": "tiṭṭhatīti imassa sabbassapi atthavikappassa dassanatthamidaṃ vuttanti veditabbaṃ.",
  "tika-vin06t:1974_18": "Pubbe vuttappakāro pana parivattitaliṅgo hutvā puna pakatiliṅge ṭhitaukkhittako puna",
  "tika-vin06t:1974_19": "pucchitabbo “passasī”ti. “Āma passāmī”ti vadanto osāretabbo. “Desehī”ti na vattabbo",
  "tika-vin06t:1974_20": "liṅgaparivattanena vuṭṭhitattā. Tappaṭikammo ukkhittako pucchitabbo “paṭikammaṃ kiṃ",
  "tika-vin06t:1974_21": "te kata”nti, “āma kata”nti vadanto osāretabbo. “Kattabbaṃ me paṭikammaṃ na hotī”ti",
  "tika-vin06t:1974_22": "vadanto na osāretabboti eke. Asādhāraṇāpattimhi idaṃ vidhānaṃ, na sādhāraṇāya. Tattha",
  "tika-vin06t:1974_23": "ukkhittako liṅgaparivattaneneva paṭippassaddhakammoti eke. Vicāretvā yuttataraṃ gahetabbanti",
  "tika-vin06t:1974_24": "ācariyo. Anugaṇṭhipade pana “alajjiparibhogo sahatthadānādivasena paricchinditabbo,",
  "tika-vin06t:1974_25": "‘sāraṇīyadhammapūrakādayo dassetvā alajjissa sahatthā dātuṃ vaṭṭatī’ti vadantānaṃ",
  "tika-vin06t:1974_26": "vādo paṭisedhetabbo. Kathaṃ? Ukkhittakassa sahatthā dātuṃ na vaṭṭatīti vinicchayānusārena.",
  "tika-vin06t:1974_27": "Dāpetuṃ pana vaṭṭatevāti ca. Kiñcāpi alajjiparibhogavasena dukkaṭaṃ, atha kho ayaṃ",
  "tika-vin06t:1974_28": "alajjī na hoti, tasmā sabbākārena nirāpattitaṃ sandhāya ‘anāpatti sambhoge saṃvāse’ti",
  "tika-vin06t:1974_29": "vuttaṃ. Kathaṃ paññāyatīti? Viññeyyo atthato ucchurasakasaṭānaṃ sattāhakālikayāvajīvikattā",
  "tika-vin06t:1974_30": "‘vaṭṭati vikāle ucchuṃ khāditu’nti saññaṃ uppādetvā taṃ khāditvā tappaccayā pācittiyaṃ",
  "tika-vin06t:1974_31": "na passati, vaṭṭatīti tathāsaññitāya. Yo vā pana āpattiṃ āpannabhāvaṃ paṭijānitvā",
  "tika-vin06t:1974_32": "‘na paṭikaromī’ti abhinivisati, ime dve –",
  "tika-vin06t:1975": "‘Sañcicca āpattiṃ āpajjati, āpattiṃ parigūhati;",
  "tika-vin06t:1976": "Agatigamanañca gacchati, ediso vuccati alajjīpuggalo’ti. –",
  "tika-vin06t:1977_0": "Vuttalakkhaṇe apatanato alajjino na honti, tasmā ‘yo āpattidesanapaṭikammāni na karoti,",
  "tika-vin06t:1977_1": "tena saddhiṃ sambhogādikaraṇe anāpattī’ti visesetvā vuttavacanena, itarenapi saddhiṃ",
  "tika-vin06t:1977_2": "kiñcāpi rūpiyasaṃvohāro na hoti, atha kho kayavikkayena āpatti hotiyevāti nayo dinno",
  "tika-vin06t:1977_3": "hoti, pañcahi saddhiṃ sabbathāpi anāpattīti nayo ca. Evaṃ sāpattiṭṭhānesu visesetvā",
  "tika-vin06t:1977_4": "ca vacanato idha tathā avuttattā tena saha alajjiparibhogo natthi. Bhajāpiyamāno",
  "tika-vin06t:1977_5": "pana alajjipakkhaṃ bhajatīti imināpi upāyena sabbattha taṃ taṃ saṃsanditvā attho",
  "tika-vin06t:1977_6": "pariyesitabboti apare. Ācariyā pana evaṃ na vadantī”ti vuttaṃ. “Sacāhaṃ na passissāmīti",
  "tika-vin06t:1977_7": "vadati, na pabbājetabbo”ti vuttattā pubbe āpannāpattiyo uppabbajitassāpi na paṭippassambhantīti",
  "tika-vin06t:1977_8": "siddhaṃ, teneva ācariyā āpattiṃ desāpetvāva sikkhāpaccakkhānaṃ kārāpentīti ca anāpatti",
  "tika-vin06t:1977_9": "sambhoge saṃvāseti idaṃ pubbe āpannaṃ santiṃ eva āpattiṃ na passatīti āsaṅkitabbo.",
  "tika-vin06t:1977_10": "Sā paṭippassaddhāti ñāpanatthaṃ vuttanti ca eke. “Passissasī”ti gahaṭṭhattā desetuṃ",
  "tika-vin06t:1977_11": "na vaṭṭatīti anāgatavasena vuttaṃ. “Upasampādetvā passissasī”ti parivāsādinā kattabbassa",
  "tika-vin06t:1977_12": "atthibhāvena “passasī”ti avatvā anāgatavasena vuttaṃ, osāretvāti abbhānavasena. Tattha",
  "tika-vin06t:1977_13": "puna kātabbassa abhāvā “passasī”ti vuttaṃ. Idaṃ sabbaṃ sabbattha paṭijānanaṃ sandhāya",
  "tika-vin06t:1977_14": "vuttaṃ. Ekatrāpi puna na paṭijānāti, etena saha tassā āpattiyā anurūpena saṃvāso",
  "tika-vin06t:1977_15": "na kātabbo, alajjibhāvenāti vuttaṃ hoti. Diṭṭhiyātiādīsu osāraṇaṃ nāma samānakammādinā",
  "tika-vin06t:1977_16": "karaṇanti attho. Anāpatti sambhogeti ukkhittakena sambhoge anāpatti. Kasmā? Ukkhittakakammassa",
  "tika-vin06t:1977_17": "gahaṭṭhabhāvena paṭippassaddhattā, teneva “alabbhamānāya sāmaggiyā”ti vuttaṃ. Idāni",
  "tika-vin06t:1977_18": "bhikkhubhāve kattabbatoti keci. Dvīsupi vāresu kammapaṭippassaddhividhānaṃ teyeva",
  "tika-vin06t:1977_19": "jānanti, tasmā sabbavāresu yuttamayuttañca suṭṭhu sallakkhetvā kathetabbaṃ.",
  "tika-vin06t:1978": "Yo khandhakaṃ pabbajjanāmadheyyaṃ,",
  "tika-vin06t:1979": "Nānānayaṃ sāsanamūlabhūtaṃ;",
  "tika-vin06t:1980": "Ñatvā pakāseti parassa sammā,",
  "tika-vin06t:1981": "Tassādhipaccaṃ munisāsanasminti.",
  "tika-vin06t:1982": "Mahākhandhakavaṇṇanā niṭṭhitā.",
  "tika-vin06t:1983": "2. Uposathakkhandhakavaṇṇanā",
  "tika-vin06t:1984": "Sannipātānujānanādikathāvaṇṇanā",
  "tika-vin06t:1985_0": "132-3. Tena samayenāti attano ovādapātimokkhuddese dhuraṃ nikkhipitvā bhikkhūnaṃyeva",
  "tika-vin06t:1985_1": "visuṃ uposathakaraṇaṃ anujānitvā ṭhitasamayena. Ko pana soti? Majjhimabodhiyaṃ pātimokkhuddesappahonakasikkhāpadānaṃ",
  "tika-vin06t:1985_2": "pariniṭṭhānakālo. Tenevāha “tāni nesaṃ pātimokkhuddesaṃ anujāneyya”nti. “Evañca pana,",
  "tika-vin06t:1985_3": "bhikkhave, uddisitabba”nti nidānuddesaṃ paññāpetukāmatāya ca sikkhāpadānaṃ uddesaparicchedanidassanatthañca",
  "tika-vin06t:1985_4": "vuttaṃ. Aññathā “evañca pana, bhikkhave, imaṃ sikkhāpadaṃ uddiseyyathā”ti sabbasikkhāpadānaṃ",
  "tika-vin06t:1985_5": "uddisitabbakkamassa dassitattā idāni “evañca pana, bhikkhave, uddisitabba”nti idaṃ",
  "tika-vin06t:1985_6": "niratthakaṃ āpajjati, idañca sabbasaṅghuposathaṃ sandhāya vuttaṃ.",
  "tika-vin06t:1986_0": "134. “Yaṃnūna ayyāpi…pe… sannipateyyu”nti bahūnaṃ adhikārappavatti. Tatrāpi vinayaṃ",
  "tika-vin06t:1986_1": "āgamma vutto bhikkhu sāmi, na kevalaṃ saṅghattheroti dassanatthaṃ, saṅghassa gāravayuttavacanārahatādassanatthañca",
  "tika-vin06t:1986_2": "“suṇātu me, bhante”ti āha. Tattha sayaṃ ce thero, bhikkhuṃ sandhāya “āvuso”ti vattuṃ",
  "tika-vin06t:1986_3": "yujjati. Kathaṃ paññāyati? Buddhakāle saṅghatthero abyatto nāma dullabho. Sabbakammavācāya",
  "tika-vin06t:1986_4": "payoganidassane ca “suṇātu me, bhante, saṅgho” icceva bhagavā dassetīti ce? Evametaṃ",
  "tika-vin06t:1986_5": "tathā dassanato. Saṅghaṃ upādāya saṅghattherenāpi “suṇātu me, bhante, saṅgho”ti vattabbaṃ,",
  "tika-vin06t:1986_6": "bhikkhuṃ upādāya “āvuso”ti mahākassapassa kammavācāya payogadassanato, pārisuddhiuposathe",
  "tika-vin06t:1986_7": "ca therena bhikkhunā “parisuddho ahaṃ, āvuso”ti payogadassanato ca. “Yadi saṅghassa",
  "tika-vin06t:1986_8": "pattakalla”nti parato paññāpetabbe uposathakaraṇantarāye sandhāyāha. Uposathassa",
  "tika-vin06t:1986_9": "bahuvidhattā sarūpato vattuṃ “pātimokkhaṃ uddiseyyā”ti āha. Ettāvatā ñattiṃ niṭṭhapesi.",
  "tika-vin06t:1986_10": "Ñattidutiyakammato eva hi uposathakammaṃ. Na, tatiyānussāvanasambhavatoti ce? Na,",
  "tika-vin06t:1986_11": "aññehi ñatticatutthakammehi asadisattā. Na hi ettha catukkhattuṃ “suṇātu me”ti ārabhīyatīti.",
  "tika-vin06t:1986_12": "Aññehi ñattidutiyehi asadisattā ñattidutiyampi māhotūti ce? Na, ñattidutiyakammassa",
  "tika-vin06t:1986_13": "aññathāpi kattabbato. Tathā hi ñattidutiyakammaṃ ekaccaṃ apalokanavasenapi kātuṃ",
  "tika-vin06t:1986_14": "vaṭṭati, na aññaṃ aññathā kātuṃ vaṭṭati. Kathaṃ paññāyatīti? Idameva uposathakammaṃ ñāpakaṃ.",
  "tika-vin06t:1987_0": "“Kiṃ saṅghassa pubbakicca”nti idaṃ na ñatti niṭṭhapetvā vattabbaṃ, tañhi ñattito",
  "tika-vin06t:1987_1": "puretarameva karīyatīti. Tasmā “suṇātu me, bhante, saṅgho, kiṃ saṅghassa pubbakiccaṃ,",
  "tika-vin06t:1987_2": "yadi saṅghassā”ti vattabbaṃ siyāti? Tathāpi na vattabbaṃ, na hi taṃ ñattiyā antokarīyatīti.",
  "tika-vin06t:1987_3": "Yadi evaṃ sabbattha na vattabbaṃ payojanābhāvāti ce? Na, yathāgataṭṭhāneyeva vattabbato,",
  "tika-vin06t:1987_4": "parapadāpekkhatāyāti vuttaṃ hoti. Idaṃ pubbakiccaṃ akatvā uposathaṃ karonto saṅgho,",
  "tika-vin06t:1987_5": "puggalo vā ṭhapanakkhettātikkame āpajjati. Na hi tasmiṃ khette atikkante sammajjanāsanodakapadīpakaraṇe",
  "tika-vin06t:1987_6": "āpattimokkho hoti. Uposathakammato pubbe kattabbakiccākaraṇapaccayattā tassā āpattiyā,",
  "tika-vin06t:1987_7": "na sā kammapariyosānāpekkhā etthāgatasampajānamusāvādāpatti viya, tasmā pātimokkhuddesako",
  "tika-vin06t:1987_8": "bhikkhu “pārisuddhiṃ āyasmanto ārocethā”ti vattukāmo paṭhamaṃyeva parisuddhāparisuddhapaccayaṃ",
  "tika-vin06t:1987_9": "pubbakiccaṃ sarāpeti. Tañhi kataṃ parisuddhapaccayo hoti, akataṃ aparisuddhapaccayo,",
  "tika-vin06t:1987_10": "teneva ubhayāpekkhādhippāyena “kataṃ na kata”nti avatvā “kiṃ saṅghassa pubbakicca”",
  "tika-vin06t:1987_11": "miccevāha. Tattha akatapakkhe tāva pārisuddhiārocanakkamanidassanatthaṃ parato “yassa",
  "tika-vin06t:1987_12": "siyā āpatti, so āvi kareyyā”ti ca, katapakkhe “asantiyā āpattiyā tuṇhī bhavitabba”nti ca vakkhati.",
  "tika-vin06t:1988_0": "Pārisuddhiṃ āyasmanto ārocetha. Kiṃkāraṇā? Yasmā pātimokkhaṃ uddisissāmi. Ettha ca",
  "tika-vin06t:1988_1": "“uddisāmī”ti vattamānakālaṃ aparāmasitvā “uddisissāmī”ti anāgatakālaparāmasanena",
  "tika-vin06t:1988_2": "yvāyaṃ “dāni nesaṃ pātimokkhuddesaṃ anujāneyya”nti ettha vuttapātimokkhuddeso, taṃ",
  "tika-vin06t:1988_3": "sandhāya “pātimokkhaṃ uddisissāmī”ti vuttanti eke. Yasmā “pañcime, bhikkhave, pātimokkhuddesā”ti",
  "tika-vin06t:1988_4": "vuttaṃ, tasmā vattamānassa nidānuddesasaṅkhātassa pātimokkhassa yadetaṃ ante “kaccittha",
  "tika-vin06t:1988_5": "parisuddhā”tiādikaṃ yāvatatiyānussāvanaṃ, tasseva āpattikhettattā, avayavepi avayavīvohārasambhavato",
  "tika-vin06t:1988_6": "ca idha āpattikhettameva sandhāya “pātimokkhaṃ uddisissāmī”ti vuttaṃ. Evañhi vutte",
  "tika-vin06t:1988_7": "yasmā parato āpattikhettaṃ āgamissati, tasmā āpattibhīrukā tumhe sabbeva paṭhamameva",
  "tika-vin06t:1988_8": "pārisuddhiṃ ārocethāti ayamattho sambhavati. Vattamānakālavasena vutte “pārisuddhiṃ",
  "tika-vin06t:1988_9": "āyasmanto ārocethā”ti vacanameva na sambhavati tadārocanassa paṭhamaṃ icchitabbattā,",
  "tika-vin06t:1988_10": "pageva tassa karaṇābhāvena “pātimokkhaṃ uddisissāmī”ti vacanaṃ. Ayaṃ nayo santiyā",
  "tika-vin06t:1988_11": "āpattiyā ārocane yujjati, na tuṇhībhāve, akammapariyosānā tuṇhībhāvappattito, evaṃ",
  "tika-vin06t:1988_12": "santepi tasmiṃ yujjateva. Pātimokkhuddesako hi aññamaññaṃ āpattiāvikaraṇaṃ akatvā",
  "tika-vin06t:1988_13": "tuṇhībhūte bhikkhū passitvā teneva tuṇhībhāvena ārocitapārisuddhiko hutvā “suṇātu",
  "tika-vin06t:1988_14": "me, bhante”ti pātimokkhuddesaṃ ārabhi.",
  "tika-vin06t:1989_0": "Etthāha – paṭhamaṃ “saṅgho uposathaṃ kareyya, pātimokkhaṃ uddiseyyā”ti vuttattā idhāpi",
  "tika-vin06t:1989_1": "“saṅgho uposathaṃ karissati, pātimokkhaṃ uddisissatī”ti vattabbaṃ, atha “puggalassa",
  "tika-vin06t:1989_2": "uddesā”ti lakkhaṇattā yathārutameva vattabbaṃ, tathāpi “uposathaṃ karissāmi, pātimokkhaṃ",
  "tika-vin06t:1989_3": "uddisissāmī”ti vattabbanti? Na vattabbaṃ lakkhaṇavirodhato, aniṭṭhappasaṅgato ca.",
  "tika-vin06t:1989_4": "Puggalassa uddesā eva hi saṅghassa uposatho kato hoti, na puggalassa uposathakaraṇena.",
  "tika-vin06t:1989_5": "Tañca sova karissati, na saṅghoti aniṭṭhappasaṅgova āpajjati. “Suṇāthā”ti vutte acittasāmaggippasaṅgabhayā",
  "tika-vin06t:1989_6": "“suṇomā”ti vuttaṃ. “Suṇissāmā”ti vattabbaṃ “uddisissāmī”ti vuttattāti ce? Na vattabbaṃ,",
  "tika-vin06t:1989_7": "āpattikhettadassanādhippāyanirapekkhatāya “suṇoma” icceva vattabbaṃ. Ekapadeneva",
  "tika-vin06t:1989_8": "hissa tadadhippāyo atikkantoti. Yadi evaṃ kimatthaṃ taṃ sabbeheva āraddhanti ce?",
  "tika-vin06t:1989_9": "“Uddisissāmī”ti iminā asādhāraṇavacanena āpannassa acittasāmaggippasaṅganivāraṇatthaṃ.",
  "tika-vin06t:1989_10": "Saramānenāti iminā cassa sampajānamusāvādassa sacittakataṃ dasseti. Antarāyiko dhammo",
  "tika-vin06t:1989_11": "vutto bhagavatāti evaṃ akiriyasamuṭṭhānassāpi evaṃ parittakassa imassa musāvādassa",
  "tika-vin06t:1989_12": "mahādīnavataṃ dasseti. Visuddhāpekkhenāti sāvasesaṃ āpattiṃ upādāya anāpattibhāvasaṅkhātaṃ",
  "tika-vin06t:1989_13": "anavasesañca upādāya gihibhāvasaṅkhātaṃ visuddhiṃ icchantena kasmā āvi kātabbā? Antarāyabhāvānupagamanena",
  "tika-vin06t:1989_14": "phāsuvihārapaccayattā. Idha “ajjuposatho pannaraso”ti na vuttaṃ parato divasaniyamassa",
  "tika-vin06t:1989_15": "kattukāmatādhippāyena avuttattā. Evaṃ pana te bhikkhū sabbadivasesu uddisiṃsu.",
  "tika-vin06t:1990_0": "135. “Ādimeta”nti sīlapātimokkhameva vuttaṃ, kiñcāpi ganthapātimokkho adhippeto.",
  "tika-vin06t:1990_1": "“Pañcannaṃ vā”ti mātikāyaṃ vuttānaṃ vasena vuttaṃ. Anajjhāpanno vāti puggalādhiṭṭhānadesanā.",
  "tika-vin06t:1990_2": "Porāṇagaṇṭhipade pana “‘uposathaṃ kareyyā’ti ettāvatā ñatti hoti. Yāvatatiyānussāvanā",
  "tika-vin06t:1990_3": "nāma ‘yassa siyā āpattī’tiādivacanattayaṃ, ante ‘dutiyampi tatiyampi pucchāmī’ti",
  "tika-vin06t:1990_4": "idañcāti duvidhaṃ. Tattha paṭhamaṃ āpattiṃ saritvā nisinnassa, dutiyaṃ asarantassa",
  "tika-vin06t:1990_5": "sāraṇattha”nti vuttaṃ. “Vacīdvāre”ti pākaṭavasena ujukameva vuttaṃ. Kiñcāpi kāyaviññattiyāpi",
  "tika-vin06t:1990_6": "karīyati, kāyakammābhāvā pana vacīviññattiyāyeva āvi kātabbā. “Saṅghamajjhe vā”tiādi",
  "tika-vin06t:1990_7": "lakkhaṇavacanaṃ kira. Saṅghuposathakaraṇatthaṃ saṅghamajjhe ce nisinno, tasmiṃ saṅghamajjhe.",
  "tika-vin06t:1990_8": "Gaṇuposathakaraṇatthañce gaṇamajjhe nisinno, tasmiṃ gaṇamajjhe. Ekasseva santike",
  "tika-vin06t:1990_9": "ce pārisuddhiuposathaṃ kattukāmo, tasmiṃ ekapuggale āvi kātabbāti, “etena na kevalaṃ",
  "tika-vin06t:1990_10": "saṅghamajjhe evāyaṃ musāvādo sambhavati, atha kho ettha vuttalakkhaṇena asatipi ‘pārisuddhiṃ",
  "tika-vin06t:1990_11": "āyasmanto ārocethā’tiādividhāne gaṇuposathepi sāpattiko hutvā uposathaṃ kattukāmo",
  "tika-vin06t:1990_12": "anārocetvā tuṇhībhūtova karoti ce, sampajānamusāvādāpattiṃ āpajjatīti imassatthassa",
  "tika-vin06t:1990_13": "āvikaraṇato lakkhaṇavacanaṃ kireta”nti vadanti takkikā. Aññathā “gaṇamajjhevā”ti",
  "tika-vin06t:1990_14": "na vuttanti tesaṃ adhippāyo. Ārocanādhippāyavasena vuttanti no takkoti ācariyo. Ārocento",
  "tika-vin06t:1990_15": "hi saṅghassa ārocemīti adhippāyena āvi karonto saṅghamajjhe āvi karoti nāma. Attano",
  "tika-vin06t:1990_16": "ubhatopasse nisinnānaṃ ārocento gaṇamajjhe. Ekassevārocessāmi sabhāgassāti adhippāyena",
  "tika-vin06t:1990_17": "ārocento ekapuggale āroceti nāma. Pubbe vibhattapadassa puna vibhajanaṃ atthavisesābhāvadīpanatthanti veditabbaṃ.",
  "tika-vin06t:1991_0": "136-7. “Na, bhikkhave, devasikaṃ…pe… dukkaṭassā”ti vatvā “anujānāmi, bhikkhave, uposathe",
  "tika-vin06t:1991_1": "pātimokkhaṃ uddisitu”nti idaṃ anuposathe eva taṃ dukkaṭaṃ, uposathe pana devasikampi",
  "tika-vin06t:1991_2": "vaṭṭatīti dīpeti, tasmā te bhikkhū cātuddasiyaṃ uddisitvāpi pannarasiyaṃ uddisiṃsu,",
  "tika-vin06t:1991_3": "tenāha “sakiṃ pakkhassā”ti. Tattha purimena sāmaggīdivaso uposathadivaso evāti dīpeti.",
  "tika-vin06t:1991_4": "Ubhayena aṭṭhamiṃ paṭikkhipitvā devasikaṃ paṭikkhepassa atippasaṅgaṃ nivāreti. Kiṃ",
  "tika-vin06t:1991_5": "vuttaṃ hoti? Bhinno ce saṅgho pāṭipadadivase samaggo hoti, tasmiṃ divase sāmaggīuposathaṃ",
  "tika-vin06t:1991_6": "karonto ubhayampi dukkaṭaṃ āpajjanto ubhayena ekībhūtena nivārito hotīti vuttaṃ hoti.",
  "tika-vin06t:1991_7": "Aññathā sāmaggīuposatho na devasiko. Ce, ahorattaṃ kātabbo. Tasmiñca pakkhe pakatiuposatho",
  "tika-vin06t:1991_8": "na devasiko. Ce, ahorattaṃ kātabbo. Tasmiñca pakkhe pakatiuposatho anuddiṭṭho. Ce",
  "tika-vin06t:1991_9": "hoti, sāmaggīuposatho kātabboti āpajjati. Na apavādanayena gahetabbattāti ce? Na,",
  "tika-vin06t:1991_10": "aniṭṭhappasaṅgato. Kiṃ vuttaṃ hoti? Sāmaggīdivase sāmaggīuposathaṃ katvā puna tasmiṃ",
  "tika-vin06t:1991_11": "pakkhe pakatiuposathadivase sampatte pakatiuposatho na kātabboti. Apavādoti. Apavāditabbaṭṭhānato",
  "tika-vin06t:1991_12": "aññattha ussaggavidhānaṃ nivāreti.",
  "tika-vin06t:1992_0": "Kittāvatā nu kho sāmaggīti etthāyamadhippāyo – sāmaggī nāmesā sabhāgānaṃ sannipāto.",
  "tika-vin06t:1992_1": "Sabhāgā ca nāma yattakā sahadhammikā, te sabbepi honti, udāhu āvāsasabhāgatāya sabhāgā",
  "tika-vin06t:1992_2": "nāma hontīti. Tattha yadi sahadhammikānaṃ sāmaggī sāmaggī nāma, sabbesaṃ puthuvibhattānaṃ",
  "tika-vin06t:1992_3": "sāmaggī icchitabbā. Athāvasathavasena, ekāvāsasabhāgānanti vuttaṃ hoti. Aññathā ekāvāse",
  "tika-vin06t:1992_4": "sāmaggīti āpajjati. Mā no agamāsīti agato mā hoti.",
  "tika-vin06t:1993": "Sīmānujānanakathāvaṇṇanā",
  "tika-vin06t:1994_0": "138. Ekāvāsagatānaṃ vasena sāmaggiṃ paṭikkhipitvā ekasīmagatānaṃ vasena anujānitukāmo",
  "tika-vin06t:1994_1": "bhagavā “anujānāmi, bhikkhave, sīmaṃ sammannitu”nti āha. Atha āvāsaparicchedaṃ vattukāmo",
  "tika-vin06t:1994_2": "bhaveyya. Ettāvatā ekāvāso yāvatā ekāsīmā. “Anujānāmi, bhikkhave, sīmaṃ sammannitu”nti",
  "tika-vin06t:1994_3": "vadeyya. Tasmā na idha anuññātabaddhasīmāvasena ekāvāsaparicchedo hoti, upacārasīmāvaseneva",
  "tika-vin06t:1994_4": "hotīti veditabbaṃ. Kathaṃ jānitabbanti ce? Pāḷitova, yathāha “tena kho pana samayena",
  "tika-vin06t:1994_5": "āyasmā upanando sakyaputto eko dvīsu āvāsesu vassaṃ vasi…pe… ekādhippāya”nti. Aññathā",
  "tika-vin06t:1994_6": "vassacchedoti aniṭṭhappasaṅgova, kathaṃ? Ekāvāsavaseneva ce sāmaggī, bahuāvāsaanāvāsesu",
  "tika-vin06t:1994_7": "na sambhaveyya. Tato so taṃ āvāsaṃ gacchanto bahiddhā uposathaṃ karoti. “Na, bhikkhave,",
  "tika-vin06t:1994_8": "tadahuposathe sabhikkhuko anāvāso gantabbo”tiādi -pāḷivirodho satipi saṅghe anāvāse",
  "tika-vin06t:1994_9": "uposathassa akattabbato. Anāvāsepi ce sāmaggī labbhati, “ettāvatā sāmaggī, yāvatā",
  "tika-vin06t:1994_10": "ekāvāso”ti na vattabbaṃ, tasmā sabbathā purimanayo pacchimeneva paṭikkhittoti katvā",
  "tika-vin06t:1994_11": "nānāvāsavasenapi sāmaggīti veditabbaṃ. “Taṃ kammaṃ karomāti vatvā na akaṃsū’tiādīsu",
  "tika-vin06t:1994_12": "viya anāgatampi apekkhati, tasmā ‘karomā’ti vutte na vaṭṭatī”ti vadanti. “Sīmaṃ asodhetvāpi",
  "tika-vin06t:1994_13": "nimittaṃ kittetuṃ vaṭṭatī”ti likhitaṃ. Heṭṭhimakoṭiyā aḍḍhaṭṭhamaratanubbedho hatthippamāṇo.",
  "tika-vin06t:1994_14": "Sace eko baddho hoti, na kātabboti ettha “catūsu disāsu catunnaṃ pabbatakūṭānaṃ heṭṭhā",
  "tika-vin06t:1994_15": "piṭṭhipāsāṇasadise pāsāṇe ṭhitattā ekābaddhabhāve satipi pathavito uddhaṃ tesaṃ sambandhe",
  "tika-vin06t:1994_16": "asati heṭṭhā pathavigatasambandhamatte abbohārikaṃ katvā kittetuṃ vaṭṭati. Teneva",
  "tika-vin06t:1994_17": "‘piṭṭhipāsāṇo atimahantopi pāsāṇasaṅkhyameva gacchatī’ti vuttaṃ. Pathavito heṭṭhā",
  "tika-vin06t:1994_18": "tassa mahantabhāve gayhamāne pabbatameva hotī”ti anugaṇṭhipade vuttaṃ. “Cinitvā katapaṃsupuñje",
  "tika-vin06t:1994_19": "tiṇagumbarukkhā ce jāyanti, pabbato hotīti dhammasiritthero. Nevāti upatissatthero”ti vuttaṃ.",
  "tika-vin06t:1995": "Pāsāṇoti “sudhāmayapāsāṇopi vaṭṭatī”ti vadanti. Vīmaṃsitabbaṃ iṭṭhakāya paṭikkhittattā. Dvattiṃsapalaguḷapiṇḍappamāṇo tulatāya, na tulagaṇanāya. Sopīti khāṇuko viya uṭṭhitapāsāṇo.",
  "tika-vin06t:1996_0": "Catupañcarukkhanimittamattampīti ekaccesu nimittasaddo natthi. Ettha tayo ce sārarukkhā",
  "tika-vin06t:1996_1": "honti, dve asārarukkhā, sārarukkhānaṃ bahuttaṃ icchitabbaṃ. “Susānampi idha ‘vanamevā’ti",
  "tika-vin06t:1996_2": "saṅkhyaṃ gacchati sayaṃjātattā”ti vuttaṃ. Keci pana “catūsu dve antosārā ce, vaṭṭati.",
  "tika-vin06t:1996_3": "Antosārā adhikā, samā vā, vaṭṭati. Tasmā bahūsupi dve ce antosārā atthi, vaṭṭatī”ti vadanti.",
  "tika-vin06t:1997": "Parabhāgeti ettha “etehi baddhaṭṭhānato gatattā vaṭṭati. Tathā dīghamaggepi gahitaṭṭhānato gataṭṭhānassa aññattā”ti vadanti.",
  "tika-vin06t:1998_0": "Anvaddhamāsanti ettha “anubaddho addhamāso, addhamāsassa vā anū”ti likhitaṃ. “Antaravāsako",
  "tika-vin06t:1998_1": "temiyatī”ti vuttattā tattakappamāṇaudakeyeva kātuṃ vaṭṭatīti keci. Temiyatīti iminā",
  "tika-vin06t:1998_2": "heṭṭhimakoṭiyā nadilakkhaṇaṃ vuttaṃ. Evarūpāya nadiyā yasmiṃ ṭhāne cattāro māse appaṃ",
  "tika-vin06t:1998_3": "vā bahuṃ vā udakaṃ ajjhottharitvā pavattati, tasmiṃ ṭhāne appodakepi ṭhatvā kātuṃ",
  "tika-vin06t:1998_4": "vaṭṭatīti eke. “Pavattanaṭṭhāne nadinimitta’nti vuttattā setuto parato tattakaṃ udakaṃ",
  "tika-vin06t:1998_5": "yadi pavattati, nadī evā”ti vadanti.",
  "tika-vin06t:1999_0": "Jātassarādīsu ṭhitodakaṃ jātassarādipadesena anantarikampi nimittaṃ kātuṃ vaṭṭati",
  "tika-vin06t:1999_1": "nadipārasīmāya nimittaṃ viya. Sace so padeso kālantarena gāmakhettabhāvaṃ pāpuṇāti,",
  "tika-vin06t:1999_2": "tattha aññaṃ sīmaṃ sammannituṃ vaṭṭati. Ukkhepimanti uddharitvā gahetabbakaṃ.",
  "tika-vin06t:2000_0": "Abaddhasīmavihārānaṃ sīmāya upacāraṃ ṭhapetvāti “āyatiṃ sammannitabbāya okāsaṃ ṭhapetvā”ti",
  "tika-vin06t:2000_1": "likhitaṃ. Antonimittagatehi panāti “ekassa upaḍḍhaṃ antokattukāmatāya sati sabbesaṃ",
  "tika-vin06t:2000_2": "āgamane payojanaṃ natthīti katvā ‘antonimittagatehī’ti vuttaṃ, tañca sāmīcivasenā”ti",
  "tika-vin06t:2000_3": "vadanti. Anāgamanampi vaṭṭatīti “sīmāya abaddhattā vaggaṃ nāma na hotī”ti likhitaṃ.",
  "tika-vin06t:2000_4": "“Aññasmiṃ gāmakhette ṭhatvā nimittakittanakāle, samānasaṃvāsakasīmāya sammannanakāle",
  "tika-vin06t:2000_5": "ca āgamanapayojanaṃ natthī”ti vuttaṃ. Bherisaññaṃ vāti “sammannanapariyosānaṃ karomāti",
  "tika-vin06t:2000_6": "vatvā”ti likhitaṃ, tena tādise kāle taṃ kappatīti siddhaṃ hoti. Kiṃ iminā? Sukhakaraṇatthanti",
  "tika-vin06t:2000_7": "mahājanasannipātanaparissamaṃ akatvā appatarehi sukhakaraṇatthaṃ. Yadi mahāsīmābandhanakāle",
  "tika-vin06t:2000_8": "antarāyo hoti, tattakenapi sukhavihāroti dassanatthaṃ “paṭhama”nti vuttanti eke.",
  "tika-vin06t:2000_9": "Tato oraṃ na vaṭṭatīti kathaṃ paññāyatīti? Vīsativaggakaraṇīyaparamattā saṅghakammassa.",
  "tika-vin06t:2000_10": "Kammārahena saddhiṃ ekavīsati bhikkhū ce gaṇhāti, vaṭṭati. Tattakappamāṇaṃ sukhanisajjavasena",
  "tika-vin06t:2000_11": "veditabbaṃ. Tameva nimittaṃ aññepi kittetvā sace bandhanti, vaṭṭatīti eke.",
  "tika-vin06t:2001_0": "“Evaṃ baddhāsu pana…pe… sīmantarikā hi gāmakhettaṃ bhajatī”ti na āvāsavasena sāmaggīparicchedo,",
  "tika-vin06t:2001_1": "kintu sīmāvasenevāti dassanatthaṃ vuttaṃ. “Nimittupagapāsāṇe ṭhapetvā”ti sañcārimanimittassa",
  "tika-vin06t:2001_2": "tapparato vuttaṃ. Ito paṭṭhāya gaṇṭhipadakkamo hoti – na sakkhissantīti te avippavāsaṃ",
  "tika-vin06t:2001_3": "asallakkhetvā “samānasaṃvāsakameva samūhanissāmā”ti vāyāmantā samūhanituṃ na sakkhissanti.",
  "tika-vin06t:2001_4": "“Ekaratanappamāṇā”ti suviññeyyantarā hotīti katvā vuttaṃ. Ekaṅgulamattampi vaṭṭateva.",
  "tika-vin06t:2001_5": "Khaṇḍasīmato paṭṭhāya bandhanaṃ āciṇṇaṃ. Āciṇṇakaraṇena vigatasammoho hotīti. Kuṭigeheti",
  "tika-vin06t:2001_6": "kuṭighare bhūmighare. Udukkhalaṃvāti bhūmiudukkhalaṃ viya khuddakāvāṭaṃ. “Pamukhe”ti",
  "tika-vin06t:2001_7": "bhūmikuṭiṃ sandhāya vuttanti eke. Heṭṭhā na otaratīti bhittito oraṃ nimittāni ṭhapetvā",
  "tika-vin06t:2001_8": "kittitattā heṭṭhā ākāse na otarati, upari kate pāsādeti attho. Bhittilaggeti bhittinissitake.",
  "tika-vin06t:2001_9": "Ime kira bhittilaggāpi “ekābaddhā”ti na vuccanti. Sabbo pāsādo sīmaṭṭho hotīti ekābaddho",
  "tika-vin06t:2001_10": "vā hotu, mā vā. Tālamūlakapabbato nāma anupubbena tanuko. Ākāsapabbhāranti aparikkhepapabbhāraṃ.",
  "tika-vin06t:2001_11": "Susirapāsāṇo nāma leṇaṃ hoti. Antoleṇanti pabbatassa antoleṇaṃ. Dvāraṃ pana sandhāya",
  "tika-vin06t:2001_12": "parato “orato”ti vuttaṃ, sabbathāpi sīmato bahileṇena otaratīti adhippāyo.",
  "tika-vin06t:2002_0": "Mahāsīmaṃ sodhetvāti sīmaṭṭhaṃ dūragatampi sīmagataṃ sīmasambandhaṃva, tasmā taṃ",
  "tika-vin06t:2002_1": "anāmasitvā ṭhātabbanti adhippāyo. Yadi evaṃ “tannissitakaṃ apanetvā kammaṃ kātuṃ",
  "tika-vin06t:2002_2": "vaṭṭatī”ti vattabbaṃ. Mahāaṭṭhakathāyampi “sīmaṃ sodhetvā kātabba”nti ettakameva",
  "tika-vin06t:2002_3": "vuttaṃ. Mahātherāpi “sodhetabba”micceva vadantīti eke. “Mahāsīmaṃ sodhetvā vā kammaṃ",
  "tika-vin06t:2002_4": "kātabba”nti ca pāṭho atthi. “Vuttanayenevā”ti ca parato vakkhati, tasmā sādhāraṇapāṭhova",
  "tika-vin06t:2002_5": "sundaroti eke. Purimanayepīti khaṇḍasīmāya uṭṭhahitvā mahāsīmāya onatepīti attho.",
  "tika-vin06t:2002_6": "Ukkhipāpetvā kātuṃ na vaṭṭati. Kasmā? Anto ṭhitattā. Rukkhassa heṭṭhā pathavigataṃ",
  "tika-vin06t:2002_7": "mūlaṃ khaṇḍasīmāva hoti, abbohārikaṃ vāti apare. “Majjhe pana chinne mahāsīmāya ṭhitamūlaṃ",
  "tika-vin06t:2002_8": "mahāsīmameva bhajati, khaṇḍasīmāya ṭhitaṃ khaṇḍasīmameva bhajati tadāyattapathavirasādīhi",
  "tika-vin06t:2002_9": "anuggahitattā”ti vuttaṃ. “Sīmāya pacchā uṭṭhitarukkhe nisīditvā kammaṃ kātuṃ vaṭṭati",
  "tika-vin06t:2002_10": "pacchāsīmāyaṃ katagehe viyā”ti vatvā “bandhanakāle ṭhitarukkhe nisīditvā kātuṃ na",
  "tika-vin06t:2002_11": "vaṭṭati uparisīmāya agamanato”ti kāraṇaṃ vadanti. Evaṃ sati bandhanakāle puna ārohaṇaṃ",
  "tika-vin06t:2002_12": "nāma natthi, bandhitakāle eva āruhatīti āpajjati. Pacchā uṭṭhitarukkho pana tappaṭibaddhattā",
  "tika-vin06t:2002_13": "sīmasaṅkhyameva gato, evaṃ pubbe uṭṭhitarukkhopīti gahetabbaṃ. “Yaṃ kiñcipī”ti vacanato",
  "tika-vin06t:2002_14": "tiṇādipi saṅgahitaṃ. Mahātherāpi tiṇaṃ sodhetvāva karontīti.",
  "tika-vin06t:2003_0": "140. Yasmā majjhato koṇaṃ hoti, tasmā “koṇato koṇa”nti vuttaṃ. “Āpattiñca āpajjati",
  "tika-vin06t:2003_1": "acittakattā”ti vadanti. Pārayatīti ajjhottharati. Kā sā? Sīmā. “Yā sabbantimena…pe…",
  "tika-vin06t:2003_2": "vahatī”ti tato heṭṭhimā nāvāsaṅkhyaṃ na gacchatīti katvā vuttanti eke, taṃ na yuttaṃ",
  "tika-vin06t:2003_3": "dutiyapārājike nāvaṭṭhabhaṇḍādhikāre tassāpi adhippetattā. Majjhimapurisassa bhārappamāṇena",
  "tika-vin06t:2003_4": "vuttanti eke. Bhikkhunīnampi nadīpārasīmāsambhavato tāsaṃ “ekā vā nadīpāraṃ gaccheyyā”ti",
  "tika-vin06t:2003_5": "vuttadosapariharaṇatthanti ācariyassa takko. Ubhayatthāpi dhuva-saddo gahito. Tena",
  "tika-vin06t:2003_6": "uposathantarāya pariharaṇatthaṃ uposathadivaso niyamatova vutto. Ettha ca nāvā nāma",
  "tika-vin06t:2003_7": "pamāṇayuttā sabbasādhāraṇā thambhanāvā adhippetā, na kullanāvāti no takkoti ācariyo.",
  "tika-vin06t:2003_8": "Rukkhaṃ chinditvā katoti attho. Sace ekaṃ gāmakhettaṃ, sabbanimittānaṃ anto ṭhite",
  "tika-vin06t:2003_9": "bhikkhū hatthapāsagate katvā sammannitabbā. Nānāgāmakhettaṃ ce, anāgamanampi vaṭṭati.",
  "tika-vin06t:2003_10": "Ubhayatīre nimittakittanamattena dīpako saṅgahito na hoti, tasmā dīpake nimittāni",
  "tika-vin06t:2003_11": "kittetabbāneva. “Nadiyā heṭṭhā nisinnabhikkhu kammaṃ kopeti. Upariyeva hi nadī hotī”ti vadanti.",
  "tika-vin06t:2004": "Sīmānujānanakathāvaṇṇanā niṭṭhitā.",
  "tika-vin06t:2005": "Uposathāgārādikathāvaṇṇanā",
  "tika-vin06t:2006_0": "141. “Yaṃ saṅgho ākaṅkhati vihāraṃ vā…pe… guhaṃ vā”ti vacanato na kevalaṃ pathaviyaṃyeva,",
  "tika-vin06t:2006_1": "vihārādīnaṃ uparipi sīmā anuññātā hoti uposathakammapadhānattāti siddhaṃ. Tappadhānā",
  "tika-vin06t:2006_2": "sīmāti kathaṃ paññāyatīti ce? Tadadhikārānuññātattā, sammutiyaṃ “samānasaṃvāsā”ti",
  "tika-vin06t:2006_3": "ettāvatā siddhe visuṃ “ekūposathā”ti vacanato ca. “Uposathaṃ ṭhapetvā sesakammāni",
  "tika-vin06t:2006_4": "samānasaṃvāsā nāmā”ti likhitaṃ. “Ekaṃ samūhanitvā”ti pāḷipāṭho.",
  "tika-vin06t:2007_0": "142. Katovassāti ekasīmāya samagge sandhāya vuttaṃ. Aññathā nānāsīmāyaṃ ṭhitānaṃ",
  "tika-vin06t:2007_1": "savanaṃ pamāṇaṃ, ekasīmāyapi hatthapāsaṃ muñcitvā ṭhitānaṃ vā savanameva pamāṇanti",
  "tika-vin06t:2007_2": "aniṭṭhaṃ āpajjati. Tattha sammatāya vā asammatāya vāti uposathāgārasammutiyā, na",
  "tika-vin06t:2007_3": "sīmāsammutiyā. Kathaṃ paññāyatīti? Adhikārato, parato chandadānapaññattito, pārisuddhidānapaññattito",
  "tika-vin06t:2007_4": "ca. Tattha purimaṃ kāraṇaṃ purimaṃ aniṭṭhaṃ nivāreti, pacchimaṃ pacchimanti veditabbaṃ.",
  "tika-vin06t:2007_5": "Uposathamukhanti uposathaṭṭhānaṃ. “Uposathamukhassāti uposathāgāraṭṭhānassā”ti likhitaṃ.",
  "tika-vin06t:2007_6": "Yāni kānici nimittāni kittetuṃ vaṭṭetīti idaṃ kathaṃ paññāyatīti? “Paṭhamaṃ nimittā",
  "tika-vin06t:2007_7": "kittetabbā nimitte kittetvā”ti ettakameva vuttattā. Paṭhamaṃ vuttattā na vuccantīti",
  "tika-vin06t:2007_8": "ce? Taṃ pana akāraṇaṃ, na hi buddhānaṃ desanāya ālasiyaṃ atthi. Sīmāsamūhananakāle",
  "tika-vin06t:2007_9": "uposathāgāraṃ samūhanitvāva sīmāsamūhananaṃ ijjhatīti eke. Taṃ ayuttaṃ abaddhāya",
  "tika-vin06t:2007_10": "sīmāya uposathāgārasammutisiddhitoti no takkoti ācariyo. Uposathamukhanti uposathāgārassa",
  "tika-vin06t:2007_11": "mukhanti ācariyā. Uposathamukhassa nimittakittanā sīmāya vuttanayena kātabbā. Ekenāpi",
  "tika-vin06t:2007_12": "kittetuṃ vaṭṭatīti eke. “Pāsādo vā hotu, maṇḍapādīsu vā aññataro. Kammavācāya pana",
  "tika-vin06t:2007_13": "‘uposathamukha’micceva vattabba”nti vadanti. “Porāṇako āvāso nāma mūlāvāso”ti likhitaṃ.",
  "tika-vin06t:2007_14": "Vadati ghaṭamattā iti hi lakkhaṇaṃ.",
  "tika-vin06t:2008": "Avippavāsasīmānujānanakathāvaṇṇanā",
  "tika-vin06t:2009_0": "143-4. “Manamhi vūḷho”ti vā pāṭho. Tattha manamhi vūḷhoti manaṃ vūḷho amhīti attho.",
  "tika-vin06t:2009_1": "Ṭhapetvā gāmañca gāmūpacārañcāti antaragharasaṅkhātaṃ gāmañca gāmūpacārañca ṭhapetvā.",
  "tika-vin06t:2009_2": "Keci “parikkhittaṃ gāmaṃ sandhāya ‘gāma’nti vuttaṃ, aparikkhittaṃ sandhāya ‘gāmūpacāra”nti",
  "tika-vin06t:2009_3": "vadanti, taṃ pana aṭṭhakathāya virujjhati. Tasmā nivesanaracchādayo sandhāya gāmaṃ,",
  "tika-vin06t:2009_4": "parikkhepārahaṭṭhānāni sandhāya “gāmūpacāra”nti ca vuttaṃ. Ettha pana anekadhā paṭhanti.",
  "tika-vin06t:2009_5": "Kiṃ tena, pāḷiñca aṭṭhakathañca suṭṭhu upaparikkhitvā yathā samenti, tathā gahetabbaṃ.",
  "tika-vin06t:2009_6": "Bhikkhūnaṃ purimakammavācā na vaṭṭatīti gāmagāmūpacāre antokatvā samānasaṃvāsakasīmāya",
  "tika-vin06t:2009_7": "sammatāya upari avippavāsasīmāsammutiyaṃ yujjati. Yattha pana kevalaṃ araññaṃyeva",
  "tika-vin06t:2009_8": "sammataṃ, tattha kathaṃ na vaṭṭatīti. Tattha “ṭhapetvā gāmañca gāmūpacārañcā”ti vacanaṃ",
  "tika-vin06t:2009_9": "na sātthakanti ce? Vuccate – evametaṃ, kintu anussāvanahānippasaṅgato taṃ vacanaṃ",
  "tika-vin06t:2009_10": "vattabbamevāti imināva adhippāyena “purimakammavācā na vaṭṭatī”ti vuttaṃ siyā. Ekasmiṃ",
  "tika-vin06t:2009_11": "vā atthe kammavācādvayaābhāvatoti vuttaṃ. “Na hi te aññamaññassa kamme gaṇapūrakā",
  "tika-vin06t:2009_12": "hontī”ti vuttattā ubhinnaṃ nānāsaṃvāsakasaṅghānampi ayameva vidhi āpajjeyyāti ce?",
  "tika-vin06t:2009_13": "Nāpajjati paṭiggahasannidhīnaṃ anuññātattā, omasanādipaccayā avisesato, kammapaṭippassaddhimattāpekkhatāya",
  "tika-vin06t:2009_14": "ca. Tassāti bhikkhunisaṅghassa. Na kammavācaṃ vaggaṃ karontīti kammaṃ na kopentīti",
  "tika-vin06t:2009_15": "attho. Etthāti ṭhapetvā gāmanti ettha. “Yadi bhikkhūnaṃ avippavāsasīmā gāmañca gāmūpacārañca",
  "tika-vin06t:2009_16": "na otarati, atha kasmā gāme sīmābandhanakāle avippavāsaṃ sammannantīti ce? Āciṇṇakappena,",
  "tika-vin06t:2009_17": "na tato aññaṃ kañci atthaṃ apekkhitvā”ti likhitaṃ. “Atthato hi sā bahiddhāpi abaddhā",
  "tika-vin06t:2009_18": "eva hotī”ti vuttaṃ. Antaragāme baddhā samānasaṃvāsasīmā yasmā gāmasaṅkhyaṃ na gacchati,",
  "tika-vin06t:2009_19": "tasmāti eke. Sopi sīmāsaṅkhyameva gacchatīti avippavāsasīmāsaṅkhyaṃ gacchatīti attho.",
  "tika-vin06t:2009_20": "Idaṃ panettha vicāretabbaṃ – gāmaṃ antokatvā baddhāya sīmāya puna avippavāsasammutiyaṃ",
  "tika-vin06t:2009_21": "araññapadese ṭhatvā avippavāsakammavācā kātabbā, udāhu gāme ṭhatvāti? Gāme ṭhatvā",
  "tika-vin06t:2009_22": "katāyapi kappiyabhūmiyā pharatīti. Bahisīme ṭhitasammatadosānulomattā akappiyabhūmiyaṃ",
  "tika-vin06t:2009_23": "ṭhatvā na kātabbāti no takko, esa nayo samūhananepīti ācariyo. Khaṇḍasīmāyaṃ ṭhatvā",
  "tika-vin06t:2009_24": "avippavāsasīmātiādīsu mahāsīmā kira “avippavāsasīmā”ti vuttā.",
  "tika-vin06t:2010_0": "146. “Yassāyasmato khamati etissā sīmāya samānasaṃvāsāya ekūposathāya samugghāto,",
  "tika-vin06t:2010_1": "so tuṇhassā”ti andhakapotthake, sīhaḷapotthakesu ca kesuci pāṭho atthi. Kesuci “samugghāto",
  "tika-vin06t:2010_2": "etissā sīmāyā”ti paṭhamaṃ likhanti, kesuci “etissā sīmāya samugghāto”ti ca.",
  "tika-vin06t:2011": "Gāmasīmādikathāvaṇṇanā",
  "tika-vin06t:2012_0": "147. Sā cāti sā paricchinditvā dinnagāmasīmā ca itarā ca. Sā katamāti ce? “Pakatigāmā”tiādimāha.",
  "tika-vin06t:2012_1": "Baddhasīmāsadisāyeva hontīti sā ca hoti itarā ca hotīti adhippāyo, tasmāyeva “ticīvaravippavāsaparihāraṃ",
  "tika-vin06t:2012_2": "labhatī”ti ekavacanaṃ kataṃ, taṃ na yuttaṃ ubhinnampi gāmattāti eke. “Honti, na labhantī”ti",
  "tika-vin06t:2012_3": "ca bahuvacanampi karontīti. “Sā ca itarā cā”ti vuttā “majjhe bhinditvā dinnagāmasīmā",
  "tika-vin06t:2012_4": "pakatigāmādayo abhinnā”ti ca vadanti. “Bhikkhuvasatī”ti pāṭho, “vasantī”ti ca likhitaṃ.",
  "tika-vin06t:2012_5": "“Athassa ṭhitokāsato”ti vuttattā ekavacanameva yuttaṃ. Sabbā, bhikkhave, nadī asīmāti",
  "tika-vin06t:2012_6": "kataraṃ sīmaṃ paṭikkhipati? Baddhasīmaṃ, ekādasavipattisīmaññatarappasaṅgatoti ācariyā.",
  "tika-vin06t:2012_7": "Sace paṭhamaṃ sīmāya baddhāya pacchā nadiādayo honti, paṭikkhepoti pasaṅgo āpajjati,",
  "tika-vin06t:2012_8": "tasmā abaddhasīmameva paṭikkhipati. Yathā sabbo gāmo gāmasīmā, tathā sabbā nadī asīmā.",
  "tika-vin06t:2012_9": "Kintu tassa tassa bhikkhuno udakukkhepasīmāti sīmānānattaṃ dassetīti no takkoti ācariyo.",
  "tika-vin06t:2012_10": "Yaṃ majjhimassa purisassa samantā udakukkhepāti pana ekissā nadiyā catuvaggādīnaṃ",
  "tika-vin06t:2012_11": "saṅghānaṃ visuṃ catuvaggakaraṇīyādikammakaraṇakāle sīmāparicchedadassanatthaṃ vuttaṃ.",
  "tika-vin06t:2012_12": "Ticīvarena vippavāsāvippavāsaparicchedadassanatthampi sattabbhantarasīmāya paricchedadassanaṃ",
  "tika-vin06t:2012_13": "viyāti ācariyā, tasmā udakukkhepaparicchedābhāvepi antonadiyaṃ kammaṃ kātuṃ vaṭṭatīti siddhaṃ.",
  "tika-vin06t:2013_0": "Ayaṃ pana viseso – tattha nāvāgato ce, nāvāyaṃ vuttanayena. Satthagato ce, satthe",
  "tika-vin06t:2013_1": "vuttanayena. So ce atirekacātumāsaniviṭṭho, gāme vuttanayena ticīvarāvippavāso veditabbo.",
  "tika-vin06t:2013_2": "Tatthāpi ayaṃ viseso – sace sattho udakukkhepassa anto hoti, udakukkhepasīmāpamāṇanti",
  "tika-vin06t:2013_3": "eke. Satthova pamāṇanti ācariyā. Sace panettha bahū bhikkhūtiādimhi keci adhiṭṭhānuposathaṃ,",
  "tika-vin06t:2013_4": "keci gaṇuposathaṃ, keci saṅghuposathanti vattukāmatāya “bahū saṅghā”ti avatvā “bhikkhū”ti",
  "tika-vin06t:2013_5": "vuttaṃ. Ūnakaṃ pana na vaṭṭatīti ettha sīmāsambhedasambhavatoti upatissatthero. Ṭhapente",
  "tika-vin06t:2013_6": "hi ūnakaṃ na ṭhapetabbaṃ. “Aṭhapetumpi vaṭṭati evā”ti vuttaṃ. Gacchantiyā panāti",
  "tika-vin06t:2013_7": "ettha “udakukkhepamanatikkamitvā parivattamānāya kātuṃ vaṭṭatī”ti likhitaṃ. Aññissā",
  "tika-vin06t:2013_8": "sīmāya ñattītiādi kiṃ sīmato kammavipattibhayā vuttaṃ, udāhu parisatoti? Ekakammassa",
  "tika-vin06t:2013_9": "nānāsīmāya asambhavato sīmatoti. Ekakammassa nānāsīmaṭṭhasaṅghena asambhavato parisatotipi",
  "tika-vin06t:2013_10": "eke. “Savanaṃ hāpetī”ti vuttadosappasaṅgatoti no takko. Ekissā hi sīmāya ekaṃ kammaṃ",
  "tika-vin06t:2013_11": "aniṭṭhapento hāpetīti ācariyo.",
  "tika-vin06t:2014_0": "Bahinaditīre jātarukkhassa antonadiyaṃ paviṭṭhasākhāya vāti ettha ca naditīre khāṇukaṃ",
  "tika-vin06t:2014_1": "koṭṭetvāti ettha ca sace pana setu vā setupādā vā bahitīre patiṭṭhitāti ettha ca",
  "tika-vin06t:2014_2": "sīmāsodhanaṃ nāma gāmasīmaṭṭhe hatthapāsānayanaṃ. Khaṇḍasīmāya uṭṭhitarukkhato viyojetvā",
  "tika-vin06t:2014_3": "kātuṃ vaṭṭati. Kasmā? Tīraṭṭhe rukkhe baddhanāvāya gāmo ādhāroti. “Ubhatobhāgena",
  "tika-vin06t:2014_4": "gāmasīmaṃ phusitvā ṭhitasetu khaṇḍasīmāmahāsīmāyo phusitvā ṭhitarukkhena upametabbo”ti",
  "tika-vin06t:2014_5": "ca likhitaṃ. Tattha purimanaye tāva idaṃ vicāretabbaṃ – tādise ṭhāne katakammaṃ kiṃ",
  "tika-vin06t:2014_6": "nadiyaṃ katasaṅkhyaṃ gacchati, udāhu gāmasīmāyaṃ, atha ubhayatthāti? Kiñcettha taṃ",
  "tika-vin06t:2014_7": "ce nadiyaṃ katasaṅkhyaṃ gacchati, udakukkhepasīmāva sodhetabbā, na itarā. Atha gāmasīmāyaṃ",
  "tika-vin06t:2014_8": "katasaṅkhyaṃ gacchati, udakukkhepasīmā na sodhetabbā. Yadi ubhayattha katasaṅkhyaṃ",
  "tika-vin06t:2014_9": "gacchati, dvīsu sīmāsu ekakammaṃ kātuṃ vaṭṭatīti aniṭṭhappasaṅgo āpajjati. Tato “aññissā",
  "tika-vin06t:2014_10": "sīmāya ñatti, aññissā anussāvanā hotī”ti idañca “khaṇḍasīmāmahāsīmaṭṭhānaṃ kāyasāmaggiyā",
  "tika-vin06t:2014_11": "kammaṃ kātuṃ vaṭṭatī”ti idañcāniṭṭhaṃ āpajjatīti? Ettha vuccate – yathāvuttaṃ kammaṃ",
  "tika-vin06t:2014_12": "ubhayattha katasaṅkhyaṃ gacchati, na ca yathāvuttaṃ aniṭṭhaṃ āpajjati. Kasmā? “Ñattianussāvanānaṃ",
  "tika-vin06t:2014_13": "ekekasīmāyaṃ pavattattā, kārakabhikkhūnaṃ vā ekekasīmāyaṃ ṭhitattā”ti vadanti. Ubhayatthāpi",
  "tika-vin06t:2014_14": "ṭhātuṃ sakkuṇeyyatāya pana taṃ akāraṇaṃ. Ekībhāvaṃ upagatasīmaṭṭhāne katattāti idaṃ",
  "tika-vin06t:2014_15": "acalakāraṇaṃ. Ekībhāvaṃ upagatāsu hi dvīsu nadīgāmasīmāsu kammaṃ kātuṃ vaṭṭatīti",
  "tika-vin06t:2014_16": "ca. Sattabbhantarasīmāyaṃ ce nadī hoti, samuddo vā, jātassaro vā. Tesu ṭhitabhikkhu",
  "tika-vin06t:2014_17": "sattabbhantarasīmāyaṃ ṭhitasaṅkhyaṃ na gacchati. Tattha ce nadiādilakkhaṇaṃ appatto",
  "tika-vin06t:2014_18": "dīpako, pāsāṇo, rukkho vā hoti, sattabbhantarasaṅkhyaṃ gacchati. Manussehi vaḷañjanaṭṭhānaṃ",
  "tika-vin06t:2014_19": "ce taṃ hoti, gāmakhettasaṅkhyaṃ gacchati. Kataragāmakhettaṃ? Yato manussā sañcaranti,",
  "tika-vin06t:2014_20": "sabbe ce sañcaranti, visuṃ gāmakhettasaṅkhyaṃ gacchatīti ca ācariyā.",
  "tika-vin06t:2015_0": "Pacchimanaye sace setu nadīlakkhaṇaṭṭhānaṃ aphusitvā ṭhito, gāmasīmāsaṅkhyaṃ gacchati.",
  "tika-vin06t:2015_1": "Tattha eko ce gāmo, taṃ sodhetvā, dvīsu tīresu sace dve, dvepi gāme sodhetvā kammaṃ",
  "tika-vin06t:2015_2": "kātabbaṃ. Evañhi kataṃ ubhayatra kataṃ hoti. Iminā nayena dvīsu nadīsu, jātassaresu",
  "tika-vin06t:2015_3": "ca ekakammapasiddhi veditabbā. Ayaṃ pana nayo khaṇḍasīmāmahāsīmānampi labbhateva.",
  "tika-vin06t:2015_4": "Sace setu nadīlakkhaṇaṭṭhānaṃ phusitvā ṭhito, udakukkhepasīmāpi sodhetabbā.",
  "tika-vin06t:2016": "Sīmānameva cekattaṃ, vehāsaṭṭhaṃ vinā gato;",
  "tika-vin06t:2017": "Viditvā ekakammassa, sīmato idamādise.",
  "tika-vin06t:2018": "Ekasīmaṃ dvisīmaṃ vā, tisīmaṃ catusīmakaṃ;",
  "tika-vin06t:2019": "Ekakammaṃ siyā tassa, kopo parisato siyāti.",
  "tika-vin06t:2020_0": "Ayaṃ panettha viseso – nadiyaṃ karontānaṃ udakukkhepato bahi rukkhādisambandho appamāṇaṃ.",
  "tika-vin06t:2020_1": "Gāme karontānaṃ nadiyaṃ sambandharukkhassa udakukkhepato bahi ṭhitabhikkhu appamāṇaṃ,",
  "tika-vin06t:2020_2": "tato oraṃ pamāṇaṃ. Baddhasīmāya sambandharukkhassa baddhasīmāya ṭhitabhikkhu pamāṇanti",
  "tika-vin06t:2020_3": "veditabbaṃ, teneva vuttaṃ “sīmaṃ sodhetvā kammaṃ kātabba”nti. “Sace pana setu vā",
  "tika-vin06t:2020_4": "setupādā vā bahitīre patiṭṭhitā kammaṃ kātuṃ na vaṭṭatī”ti vacanampi pārohādīsu viya",
  "tika-vin06t:2020_5": "sakalasīmāsodhanameva kātabbanti sādheti, vīmaṃsitabbaṃ. Ativuṭṭhikāle panāti ettha",
  "tika-vin06t:2020_6": "ativuṭṭhi nāma yathā cātumāsikāyāti veditabbā, tasmā catumāsaṃ ativuṭṭhiyeva sace",
  "tika-vin06t:2020_7": "hoti, sabbopi oghena otthaṭokāso nadī eva. Atha ekissāpi ativuṭṭhiyā ogho catumāsaṃ",
  "tika-vin06t:2020_8": "tiṭṭhati, sandati vā, bahitīre patiṭṭhitaoghena otthaṭokāso sabbopi nadī eva. Nadiṃ",
  "tika-vin06t:2020_9": "ottharitvā sandanaṭṭhānato paṭṭhāyāti tameva vā nadiṃ aññaṃ vā apubbaṃ vā padesaṃ",
  "tika-vin06t:2020_10": "attano pavattavasena nadilakkhaṇappattaṃ ottharitvā sandanaṭṭhānato paṭṭhāya vaṭṭati.",
  "tika-vin06t:2020_11": "Gāmanigamasīmaṃ ottharitvāti catumāsappavattiṃ sandhāya vuttaṃ. “Agamanapatheti tadahu",
  "tika-vin06t:2020_12": "gatapaccāgataṃ kātuṃ asakkuṇeyyake”ti likhitaṃ. Yaṃ pana andhakaṭṭhakathāyaṃ vuttaṃ,",
  "tika-vin06t:2020_13": "taṃ na gahetabbaṃ. Kasmā? Nadiyampi taṃdosappasaṅgato. Tipusakādīti ettha ādi-saddena",
  "tika-vin06t:2020_14": "kamaluppalādīnipi saṅgahaṃ gacchanti. Sabbopi ajātassaro hoti, gāmasīmāsaṅkhyameva",
  "tika-vin06t:2020_15": "gacchatīti yehi kataṃ, tesaṃ gāmasīmāsaṅkhyaṃ vā, samantato tīraṭṭhagāmehi ce kataṃ,",
  "tika-vin06t:2020_16": "sabbagāmasaṅkhyaṃ vā, aññehi gāmakhettehi asambandhaṭṭhānaṃ ce, visuṃgāmasīmāsaṅkhyaṃ",
  "tika-vin06t:2020_17": "vā gacchatīti attho.",
  "tika-vin06t:2021_0": "148. Saṃsaṭṭhaviṭapāti iminā āsannattaṃ dīpeti, tena padesasambhindanā idha sambhedoti",
  "tika-vin06t:2021_1": "dīpeti. So pana vaḍḍhanto sīmāsaṅkaraṃ karotīti baddhasīmaṭṭhānappavesanavasena “ekadesabaddhasīmā”ti",
  "tika-vin06t:2021_2": "vattabbato saṅkaradoso hoti. Na, bhikkhave, sīmāya sīmā sambhinditabbāti ettha “paṭhamaṃ",
  "tika-vin06t:2021_3": "baddhasīmāya pacchā attanā bandhitabbasīmā na sambhinditabbā”ti eke adhippāyaṃ saṃvaṇṇayanti.",
  "tika-vin06t:2021_4": "Paṭhamaṃ sammatasīmāyaṃ sambhedābhāvato svādhippāyo ajjhottharaṇena yujjati, tasmā",
  "tika-vin06t:2021_5": "pacchā bandhitabbasīmāya paṭhamaṃ baddhasīmā na sambhinditabbā. Sakalaṃ vā ekadesato",
  "tika-vin06t:2021_6": "vā nimittānaṃ antokaraṇena paṭhamaṃ baddhasīmāya sīmantarike akittetvā sammannanato",
  "tika-vin06t:2021_7": "hi sambhindati nāma, paresaṃ baddhasīmaṃ sakalaṃ vā ekadesato vā nimittānaṃ antokaraṇena",
  "tika-vin06t:2021_8": "ajjhottharati nāma, tenevāha “sīmaṃ sammannantena sīmantarikaṃ ṭhapetvā”tiādi. Tassattho",
  "tika-vin06t:2021_9": "– paṭhamaṃ baddhasīmāya sīmantarikaṃ pacchā bandhitabbasīmāya nimittabhūtaṃ ṭhapetvā",
  "tika-vin06t:2021_10": "pacchā sīmaṃ sammannitunti. Imā dvepi vipattiyo bhikkhubhikkhunīsīmānaṃ aññamaññaṃ",
  "tika-vin06t:2021_11": "na sambhavanti. So pana vaḍḍhanto sīmāsaṅkaraṃ karotīti ettha kevalaṃ sīmāsaṅkarameva",
  "tika-vin06t:2021_12": "karoti. Tasmiṃ katakammāni na kuppantīti keci, taṃ nayuttaṃ sākhāpārohachedanasīmāsodhanānaṃ",
  "tika-vin06t:2021_13": "vuttattā. Idaṃ sabbaṃ suṭṭhu vicāretvā garukule payirupāsitvā gahetabbayuttakaṃ gahetabbaṃ,",
  "tika-vin06t:2021_14": "itaraṃ chaḍḍetabbaṃ.",
  "tika-vin06t:2022": "Uposathabhedādikathāvaṇṇanā",
  "tika-vin06t:2023_0": "149. “Dveme, bhikkhave, uposathā”ti tadā sāmaggīuposathassa ananuññātattā vuttaṃ.",
  "tika-vin06t:2023_1": "Sāmaggīuposathassa pubbakicce “ajjuposatho sāmaggī”ti vattabbaṃ, na ca kammavācāya",
  "tika-vin06t:2023_2": "bhagavatā payogo dassito, pāḷinayato aṭṭhakathācariyehi uddisitabbakkamo dassito.",
  "tika-vin06t:2023_3": "Tathā pañcannaṃ pātimokkhuddesānaṃ uddesakkamo siddhoti veditabbaṃ. Tayo vā dve vā",
  "tika-vin06t:2023_4": "pātimokkhaṃ uddisanti, adhammena samaggaṃ nāma hotīti ettha kāmaṃ saṅghassa sāmaggī",
  "tika-vin06t:2023_5": "nāma hoti vaggakathāya yathākammaṃ sāmaggīvavatthānato. Tathāpi vaggapaṭipakkhabhāvena",
  "tika-vin06t:2023_6": "samaggaṃ, samaggapaṭipakkhabhāvena ca vaggaṃ nāma kataṃ. Āveṇikato vā gaṇakammādisambhavato,",
  "tika-vin06t:2023_7": "tassa ca samaggavaggabhāvasambhavato vuttanti veditabbaṃ. Dhammena vagganti ettha",
  "tika-vin06t:2023_8": "pārisuddhikaraṇaṃ dhammikaṃ, saṅghasseva chandāgamanaṃ, na gaṇassāti katvā vaggaṃ",
  "tika-vin06t:2023_9": "nāma hoti. “Ekavāraṃ kataṃ sukataṃ, āpattiṃ pana āpajjati, puna kātuṃ na labhantī”ti",
  "tika-vin06t:2023_10": "vadanti. “Pañcasu ekassa chandaṃ āharitvā catūhi pātimokkhaṃ uddisituṃ vaṭṭatī”ti",
  "tika-vin06t:2023_11": "vadanti, taṃ yuttaṃ, chandahārake bhikkhūnaṃ santikaṃ patte tena saṅgho pahoti, tasmā",
  "tika-vin06t:2023_12": "chando saṅghappatto hotīti katvā vuttaṃ.",
  "tika-vin06t:2024": "Pātimokkhuddesakathāvaṇṇanā",
  "tika-vin06t:2025_0": "150. Mātikāṭṭhakathāyaṃ “suṇātu me, bhante, saṅgho…pe… āvikatā hissa phāsu hoti,",
  "tika-vin06t:2025_1": "tatthāyasmante pucchāmi…pe… tasmā tuṇhī. Evametaṃ dhārayāmī’ti vatvā ‘uddiṭṭhaṃ kho",
  "tika-vin06t:2025_2": "āyasmanto nidāna’ntiādinā nayena avasese sutena sāvite uddiṭṭho hotī”ti vuttattā",
  "tika-vin06t:2025_3": "“evametaṃ dhārayāmīti sutā kho panāyasmantehī”ti ettha “dhārayāmī”ti vatvā “uddiṭṭhaṃ",
  "tika-vin06t:2025_4": "kho āyasmanto nidāna”nti vacanaṃ saṃkhittanti gahetabbaṃ, teneva khuddakapeyyālavasena",
  "tika-vin06t:2025_5": "likhitaṃ. Evaṃ mātikāṭṭhakathāyampi “āvikatā hissa phāsu hoti, tatthāyasmante”ti",
  "tika-vin06t:2025_6": "etthāpi “uddiṭṭhaṃ kho āyasmanto nidāna”nti vacanaṃ saṃkhittanti gahetabbanti eke.",
  "tika-vin06t:2025_7": "Keci “avivadamānehi sikkhitabba’nti vutte nidānuddeso niṭṭhito nāma hoti, tasmā anāvikaronto",
  "tika-vin06t:2025_8": "āpattiṃ āpajjatī”ti vadanti, taṃ na yuttaṃ. Kasmā? “Nidānaṃ uddisitvā”ti niṭṭhānavacanena",
  "tika-vin06t:2025_9": "hi nidānassa niṭṭhitabhāvo vutto, nidānāvasāne ca āpatti vuttāti. “Sarabhaññaṃ nāma",
  "tika-vin06t:2025_10": "sarena bhaṇana”nti likhitaṃ. Sajjhāyaṃ adhiṭṭhahitvāti “sajjhāyaṃ karomī”ti cittaṃ",
  "tika-vin06t:2025_11": "uppādetvā. “Āpucchāmīti vuttamattena kathetuṃ vaṭṭatī”ti vadanti. Taṃ tuṇhībhāve",
  "tika-vin06t:2025_12": "yujjati. “Athāpi lābhādinā abhibhūto vāreti, taṃ na pamāṇa”nti vadanti. Eseva nayoti",
  "tika-vin06t:2025_13": "kathento yadi vicchindati, puna āpucchitabbanti.",
  "tika-vin06t:2026": "Adhammakammapaṭikkosanādikathāvaṇṇanā",
  "tika-vin06t:2027": "154. “Tesaṃ anupaddavatthāyā”ti saṅgho saṅghassa kammaṃ na karoti, aññopi upaddavo bahūnaṃ hoti, tasmā vuttaṃ.",
  "tika-vin06t:2028": "Pātimokkhuddesakaajjhesanādikathāvaṇṇanā",
  "tika-vin06t:2029_0": "155. “Therādhikaṃ pātimokkha”nti vatvāpi pacchā avisesena “yo tattha byatto paṭibalo,",
  "tika-vin06t:2029_1": "tassādheyya”nti vuttattā “bhante”ti vacanaṃ therassāpi atthīti siddhaṃ hoti. “Gacchāvuso",
  "tika-vin06t:2029_2": "saṃkhittena vā vitthārena vā”ti vacanato asatipi antarāye thāmaṃ pamāṇanti siddhaṃ hoti.",
  "tika-vin06t:2030": "Disaṃgamikādivatthukathāvaṇṇanā",
  "tika-vin06t:2031": "163. “Sacassa saddhiṃcarā bhikkhuupaṭṭhākā atthī”ti pāṭho. “Utuvasseti utusaṃvacchare hemantagimhesū”ti likhitaṃ.",
  "tika-vin06t:2032": "Pārisuddhidānakathāvaṇṇanā",
  "tika-vin06t:2033_0": "164. Pārisuddhiṃ dammīti “sāpattiko therānaṃ deti, sampajānamusāvāde dukkaṭaṃ sambhavatī”ti",
  "tika-vin06t:2033_1": "ācariyena likhitaṃ. Kiṃ nu kho kāraṇaṃ? Sampajānamusāvādena dukkaṭāpatti nāma kevalaṃ",
  "tika-vin06t:2033_2": "bhagavatā vuttattā akiriyasamuṭṭhānā hotīti. “Pārisuddhiṃ dammī”ti ettha pana kiriyā",
  "tika-vin06t:2033_3": "paññāyati, tasmā sampajānamusāvāde pācittiyaṃ viya dissati, suṭṭhu upaparikkhitabbaṃ.",
  "tika-vin06t:2033_4": "Mahantā hi te ācariyā nāma. Tattha “dammī”ti attano uposathakammanibbattinimittaṃ",
  "tika-vin06t:2033_5": "vuttaṃ. “Harā”ti ca “ārocehī”ti ca hārakassa anārocanapaccayā dukkaṭamocanatthaṃ",
  "tika-vin06t:2033_6": "vuttaṃ. Eseva nayo chandadānepi. Tattha “dammī”ti attano cittasāmaggidīpanavacanaṃ,",
  "tika-vin06t:2033_7": "sesaṃ vuttanayameva, evaṃ upatissatthero vaṇṇeti. Atha vā paṭhamaṃ samaggabhāvaṃ",
  "tika-vin06t:2033_8": "sandhāya, dutiyaṃ pacchā vidhātabbabhāvaṃ, tatiyaṃ chandahārakassa dukkaṭamocanatthaṃ",
  "tika-vin06t:2033_9": "vuttaṃ. Ubhayatthāpi “saṅghappatto pakkamatī”tiādivacanato saṅghe samagge eva chandapārisuddhidānaṃ",
  "tika-vin06t:2033_10": "ruhati, nāsamaggeti siddhaṃ. “Saṅghappatto ukkhittako paṭijānāti, āhaṭā hoti pārisuddhī”tiādivacanato",
  "tika-vin06t:2033_11": "ukkhittakādīnampi chandapārisuddhidānaṃ ruhatīti siddhaṃ, tañca kho pakatattasaññāya,",
  "tika-vin06t:2033_12": "no aññathāti takko. Jānitvā sāmaṇerassa dinne na yāti, āpatti ca, ajānitvā dinne",
  "tika-vin06t:2033_13": "yāti ca, anāpattīti eke. Biḷālasaṅkhalikā nāma pārisuddhīti ettha saṅkhalikā nāma",
  "tika-vin06t:2033_14": "anantarena sambajjhati, aññena ca saṅkhalikenāti kevalaṃ saṅkhalikā pārisuddhi nāma",
  "tika-vin06t:2033_15": "hotīti upatissatthero. Evaṃ sante visesanaṃ niratthakaṃ hoti. Biḷālasaṅkhalikā baddhāva",
  "tika-vin06t:2033_16": "hoti antogehe eva sampayojanattā. Yathā sā na katthaci gacchati, tathā sāpi na katthaci",
  "tika-vin06t:2033_17": "gacchatīti kira adhippāyo.",
  "tika-vin06t:2034": "Chandadānādikathāvaṇṇanā",
  "tika-vin06t:2035_0": "165-7. “Chandaṃ datvā khaṇḍasīmaṃ vā sīmantarikaṃ vā bahisīmaṃ vā gantvā āgato bhikkhu",
  "tika-vin06t:2035_1": "kammaṃ na kopeti, tasmā gamikabhikkhūnaṃ chandaṃ gaṇhitvā khaṇḍasīmaṃ bandhitvā puna",
  "tika-vin06t:2035_2": "vihārasīmaṃ bandhituṃ tesaṃ chandaṃ na gaṇhantī”ti vadanti. “Muhuttaṃ ekamantaṃ hothā”tiādivacanato",
  "tika-vin06t:2035_3": "yaṃ kiñci bhikkhukammaṃ gahaṭṭhādīsu hatthapāsagatesu na vaṭṭatīti siddhaṃ. Nissīmanti",
  "tika-vin06t:2035_4": "bahisīmaṃ. Tassa sammutidānakiccaṃ natthīti tasmiṃ satipi vaṭṭatīti attho. Āsanena",
  "tika-vin06t:2035_5": "saha udakanti attho. Pannarasopīti api-saddo cātuddasiṃ sampiṇḍeti, tena vuttaṃ mahāaṭṭhakathāyaṃ",
  "tika-vin06t:2035_6": "“yadi no eta”nti. “Ajja me uposatho pannaraso”ti adhiṭṭhānaṃ sadā na kiñci, na aññathāti eke.",
  "tika-vin06t:2036": "Āpattipaṭikammavidhikathādivaṇṇanā",
  "tika-vin06t:2037_0": "169-170. Paṭidesemīti yāya kāyaci bhāsāya vutte desanā ca paṭiggaho ca hotiyeva diṭṭhāvikammena",
  "tika-vin06t:2037_1": "visuddhiyā vuttattāti keci. Vematikena “ahaṃ, bhante, ekissā thullaccayāpattiyā vematiko,",
  "tika-vin06t:2037_2": "yadā nibbematiko bhavissāmi, tadā taṃ āpattiṃ paṭikarissāmī”ti vattabbaṃ. Evaṃ kate",
  "tika-vin06t:2037_3": "yāva nibbematiko na hoti, tāva sabhāgāpattiṃ paṭiggahetuṃ na labhati, aññesañca kammānaṃ",
  "tika-vin06t:2037_4": "parisuddho nāma hoti. Puna nibbematiko hutvā desetabbaṃ. Na cāti neva pāḷiyaṃ na",
  "tika-vin06t:2037_5": "aṭṭhakathāyaṃ atthi, desite pana doso natthīti. Tathā ito vuṭṭhahitvā taṃ āpattiṃ",
  "tika-vin06t:2037_6": "paṭikarissāmīti ettha ca sakalasaṅghe sabhāgāpattiṃ āpanne, vematike ca. Tathā ca",
  "tika-vin06t:2037_7": "“sabbo saṅgho sabhāgāpattiṃ āpajjitvā yadā suddhaṃ passissatī”ti, “tadā tassa santike",
  "tika-vin06t:2037_8": "taṃ āpattiṃ paṭikarissatī’ti vatvā ‘uposathaṃ kātuṃ labhatī”ti ca likhitaṃ.",
  "tika-vin06t:2038": "Anāpattipannarasakādikathāvaṇṇanā",
  "tika-vin06t:2039": "172-3. “Atthaññe”ti pubbavāre, “athaññe”ti pacchāvāre pāṭho. Sīmaṃ okkante vā okkamante vā passanti. Dhammasaññino pana aññāṇena honti. “Vematikapannarasakaṃ uttānamevā”ti pāṭho.",
  "tika-vin06t:2040": "Sīmokkantikapeyyālakathāvaṇṇanā",
  "tika-vin06t:2041": "178. “Na akāmā dātabbā”tivacanato icchāya sati dātabbāti siddhaṃ.",
  "tika-vin06t:2042": "Liṅgādidassanakathāvaṇṇanā",
  "tika-vin06t:2043_0": "180. Nābhivitarantīti ettha laddhinānāsaṃvāsakā kira te. Kammanānāsaṃvāsakañhi diṭṭhiṃ",
  "tika-vin06t:2043_1": "paṭinissajjāpetvā tassa osāraṇakammaṃ kātabbaṃ. Evañhi kate tena saddhiṃ uposathaṃ",
  "tika-vin06t:2043_2": "kātuṃ vaṭṭati. Itarena laddhinissajjanamattena kātunti vuttaṃ. Āpattiyā adassane",
  "tika-vin06t:2043_3": "appaṭikamme ukkhittakañca diṭṭhiyā appaṭinissagge ukkhittakañca jānitvā tena saddhiṃ",
  "tika-vin06t:2043_4": "karontassa pācittiyaṃ, tasmā ime ukkhittānuvattakāti veditabbāti eke.",
  "tika-vin06t:2044": "Nagantabbagantabbavārakathāvaṇṇanā",
  "tika-vin06t:2045_0": "181. Na gantabboti kiṃ sandhāya? “Aññatra saṅghenā”ti vacanato yasmiṃ vihāre sataṃ",
  "tika-vin06t:2045_1": "bhikkhū viharanti, te sabbe kenacideva karaṇīyena dasa dasa hutvā visuṃ visuṃ nānāudakukkhepasīmādīsu",
  "tika-vin06t:2045_2": "ṭhatvā uposathaṃ kātuṃ labhanti. Navakammasālādikā nānāsīmākoṭi uposathādhiṭṭhānatthaṃ",
  "tika-vin06t:2045_3": "sīmāpi nadīpi na gantabbā. Garukaṃ pātimokkhuddesaṃ vissajjitvā lahukassa akattabbattā",
  "tika-vin06t:2045_4": "“aññatra saṅghenā”ti vacanaṃ sādheti. Tattha “yasmiṃ āvāse uposathakārakā …pe… akatvā",
  "tika-vin06t:2045_5": "na gantabbo”ti vacanato vissaṭṭhauposathāpi āvāsā gantuṃ vaṭṭatīti siddhaṃ. “Tato",
  "tika-vin06t:2045_6": "pārisuddhiuposathakaraṇatthaṃ vissaṭṭhauposathā gantuṃ vaṭṭati, khaṇḍasīmaṃ vā pavisitunti",
  "tika-vin06t:2045_7": "apare vadantī”ti vuttaṃ. Iminā neva uposathantarāyoti “attano uposathantarāyo”ti likhitaṃ.",
  "tika-vin06t:2046": "Vajjanīyapuggalasandassanakathāvaṇṇanā",
  "tika-vin06t:2047_0": "183. “Antimavatthuṃ ajjhāpannassa nisinnaparisāya kalahādibhayena nāhaṃ karissāmī”ti",
  "tika-vin06t:2047_1": "cittaṃ uppādetvā nisīdituṃ vaṭṭati. Aññakamme tassa nisinnaparisāya āpatti natthīti",
  "tika-vin06t:2047_2": "eke. “Na ca, bhikkhave, anuposathe uposatho kātabbo aññatra saṅghasāmaggiyā”ti vacanato",
  "tika-vin06t:2047_3": "sāmaggīdivaso anuposathadivasoti atthato vuttaṃ viya dissati. “Dveme, bhikkhave,",
  "tika-vin06t:2047_4": "uposathā”ti vuttavacanavasenetaṃ vuttaṃ, aññathā parivārapāḷiyā virujjhatīti ācariyā.",
  "tika-vin06t:2047_5": "Cātuddasiyaṃ, pannarasiyaṃ vā ce saṅgho samaggo hoti, “ajjuposatho sāmaggī”ti avatvā",
  "tika-vin06t:2047_6": "pakatinīhāreneva kattabbanti dassanatthaṃ yathādesanā katāti no takko. Aññathā yathāvuttadvaye",
  "tika-vin06t:2047_7": "ce sāmaggī hoti, tattha uposathaṃ akatvā anuposathadivase eva sāmaggīuposatho kātabboti",
  "tika-vin06t:2047_8": "āpajjati. Aññathā pubbe paṭisiddhattā idāni paṭisedhanakiccaṃ natthi. “Na, bhikkhave,",
  "tika-vin06t:2047_9": "devasikaṃ pātimokkhaṃ uddisitabba”nti pubbe hi vuttaṃ. Atha vā “anujānāmi, bhikkhave,",
  "tika-vin06t:2047_10": "uposathe pātimokkhaṃ uddisitu”nti pubbe vuttattā “sakiṃ pakkhassa cātuddase vā pannarase",
  "tika-vin06t:2047_11": "vā”ti ca “dveme, bhikkhave, uposathā”ti ca pacchā vuttattā tato aññasmiṃ divase uposatho",
  "tika-vin06t:2047_12": "na kātabboti atthato āpannaṃ aniṭṭhaṃ, sati saṅghasāmaggiyā añño divaso pakativasena",
  "tika-vin06t:2047_13": "anuposathopi uposathadivaso nāma hotīti dassanavasena nivāretumpi evaṃdesanā katāti veditabbā.",
  "tika-vin06t:2048": "Uposathakkhandhakavaṇṇanā niṭṭhitā.",
  "tika-vin06t:2049": "3. Vassūpanāyikakkhandhakavaṇṇanā",
  "tika-vin06t:2050": "Vassūpanāyikānujānanakathāvaṇṇanā",
  "tika-vin06t:2051_0": "184. Mahāaṭṭhakathāyampi “saṅkāsayissantī”ti pāṭho, dīpavāsino “saṅkāpayissantī”ti",
  "tika-vin06t:2051_1": "paṭhanti kira. “Kati nu kho vassūpanāyikā”ti cintāyaṃ “kiṃ nimitta”nti vutte “anujānāmi,",
  "tika-vin06t:2051_2": "bhikkhave, vassaṃ upagantu”nti yaṃ vassūpagamanaṃ vuttaṃ, taṃ “imaṃ temāsaṃ vassaṃ",
  "tika-vin06t:2051_3": "upemī”ti vatvā upagantabbaṃ. Vassānamāsā ca cattāro. Tattha paṭhamaṃ temāsaṃ, pacchimaṃ",
  "tika-vin06t:2051_4": "temāsanti duvidhaṃ temāsaṃ. Tenāyaṃ tesaṃ bhikkhūnaṃ cintā ahosi.",
  "tika-vin06t:2052": "Vassānecārikāpaṭikkhepādikathāvaṇṇanā",
  "tika-vin06t:2053_0": "185. Anapekkhagamanena vā aññattha aruṇaṃ uṭṭhāpanena vā āpatti veditabbāti ettha",
  "tika-vin06t:2053_1": "paṭhamaṃ tāva so sattāhaṃ anāgatāya pavāraṇāya sakaraṇīyo pakkamati. “Āgaccheyya",
  "tika-vin06t:2053_2": "vā so, bhikkhave, bhikkhu taṃ āvāsaṃ na vā āgaccheyya, tassa, bhikkhave, bhikkhuno",
  "tika-vin06t:2053_3": "purimikā ca paññāyati, paṭissave ca anāpattī”ti vacanato oraṃ sandhāya vuttanti veditabbaṃ.",
  "tika-vin06t:2053_4": "Tathā hi “so tadaheva akaraṇīyo pakkamati, sakaraṇīyo pakkamati, tassa, bhikkhave,",
  "tika-vin06t:2053_5": "bhikkhuno purimikā ca na paññāyati, paṭissave ca āpatti dukkaṭassā”ti vuttaṃ.",
  "tika-vin06t:2054": "Sattāhakaraṇīyānujānanakathāvaṇṇanā",
  "tika-vin06t:2055_0": "187-8. Dutiyaṃ pana “so taṃ sattāhaṃ bahiddhā vītināmeti, tassa, bhikkhave, bhikkhuno",
  "tika-vin06t:2055_1": "purimikā ca na paññāyati, paṭissave ca āpatti dukkaṭassā”ti vacanato sattāhato paraṃ",
  "tika-vin06t:2055_2": "veditabbaṃ. Tathā hi “so taṃ sattāhaṃ anto sannivattaṃ karoti, tassa, bhikkhave,",
  "tika-vin06t:2055_3": "bhikkhuno purimikā ca paññāyati, paṭissave ca anāpattī”ti vuttaṃ. Satipi kāraṇadvaye",
  "tika-vin06t:2055_4": "vassacchedakāraṇābhāve āpatti veditabbā, tasmā tīṇipi etāni vacanāni yathāsambhavaṃ",
  "tika-vin06t:2055_5": "yojitāni viggahāni honti. Tīṇi parihīnānīti tāsaṃ natthitāya.",
  "tika-vin06t:2056": "Pahiteyevaanujānanakathāvaṇṇanā",
  "tika-vin06t:2057_0": "199. “Anujānāmi bhikkhave, saṅghakaraṇīyena gantuṃ, sattāhaṃ sannivatto kātabbo”ti",
  "tika-vin06t:2057_1": "vacanato antovasse saṃhārikabhāvena gantuṃ vaṭṭati. Tattha dhammachandavasenapi āgate",
  "tika-vin06t:2057_2": "saṅghassa āyamukhaṃ vinassati. Tato “senāsanāni katvā”ti ca vuttaṃ. Āgatanti āgamanaṃ.",
  "tika-vin06t:2057_3": "Bhāvettha tapaccayoyaṃ. Saṅghakaraṇīyena gantunti ettha “senāsanapaṭisaṃyuttesu eva",
  "tika-vin06t:2057_4": "saṅghakaraṇīyesu, na aññesū”ti dhammasiritthero vadati kira. Aṭṭhakathāyampi taṃ",
  "tika-vin06t:2057_5": "padaṃ uddharitvā “yaṃ kiñci uposathāgārādīsu senāsanesū”tiādinā senāsanameva dassitaṃ,",
  "tika-vin06t:2057_6": "tasmā upaparikkhitabbaṃ.",
  "tika-vin06t:2058_0": "Animantitena gantuṃ na vaṭṭatīti tassa ratticchedo ca dukkaṭāpatti ca hoti, taṃ “vassacchedo”ti",
  "tika-vin06t:2058_1": "ca vadanti. Nimantitoyeva nāma hotīti ettha upāsakehi “imasmiṃ nāma divase dānādīni",
  "tika-vin06t:2058_2": "karoma, sabbe sannipatantū”ti katāyapi katikāya gantuṃ vaṭṭati. Pavāraṇāya navamito",
  "tika-vin06t:2058_3": "paṭṭhāya paṃsukūlikacīvaraṃ pariyesituṃ kāvīrapaṭṭane viya sabbesaṃ gantuṃ vaṭṭati",
  "tika-vin06t:2058_4": "anusaṃvaccharaṃ niyamato upāsakehi sajjitvā ṭhapanato. Vuttampi cetaṃ andhakaṭṭhakathāyaṃ",
  "tika-vin06t:2058_5": "“bhikkhusaṅghena vā katikā katā ‘samantā bhikkhū gacchantū’ti, ghosanaṃ vā kataṃ",
  "tika-vin06t:2058_6": "upāsakehi, tattha gacchantassa ratticchedo natthīti tathā ‘anusaṃvaccharaṃ āgacchantū’ti",
  "tika-vin06t:2058_7": "sakiṃ nimantitepi vaṭṭatī”ti ca “cīvarakālato paṭṭhāya niyamaṃ katvā samantato āgatānaṃ",
  "tika-vin06t:2058_8": "sajjetvā dānato kāvīrapaṭṭane ghosetvā karaṇākāro paññāyatīti apare”ti ca. Ācariyā",
  "tika-vin06t:2058_9": "pana evaṃ na vadanti.",
  "tika-vin06t:2059": "Antarāyeanāpattivassacchedakathāvaṇṇanā",
  "tika-vin06t:2060_0": "201. “Sace dūraṃ gato hoti, sattāhavārena aruṇo uṭṭhāpetabbo”ti vacanato ‘yasmiṃ",
  "tika-vin06t:2060_1": "antarāye sati vassacchedaṃ kātuṃ vaṭṭati, tasmiṃ antarāyeva vassacchedamakatvā sattāhakaraṇīyena",
  "tika-vin06t:2060_2": "vītināmetuṃ vaṭṭatīti dīpitanti apare”ti vuttaṃ. Vinayadharā pana na icchanti, tasmā",
  "tika-vin06t:2060_3": "“sattāhavārena aruṇo uṭṭhāpetabbo”ti idaṃ tatruppādādinimittaṃ vuttanti veditabbaṃ.",
  "tika-vin06t:2060_4": "Taṃ sandhāya “ācariyā pana evaṃ na vadantī”ti vuttaṃ. Gāvuṃ vāti balibaddhaṃ vā.",
  "tika-vin06t:2060_5": "Bahisīmāya ṭhitānanti tehi khaṇḍasīmāya ṭhitehipīti upatissatthero. Vassacchede assa",
  "tika-vin06t:2060_6": "vassacchedassa. Vihārā aññattha vuṭṭhāpentehi tattheva sannipatitvā “iminā ca iminā",
  "tika-vin06t:2060_7": "ca kāraṇena imasmiṃ nāma padese imaṃ vihāraṃ netvā vuṭṭhāpemā”ti anussāvetvāva kātabbanti.",
  "tika-vin06t:2061": "Vajādīsuvassūpagamanakathāvaṇṇanā",
  "tika-vin06t:2062_0": "203. Vajena saddhiṃ gatassa vassacchede anāpattīti vassacchedo na hotīti kira adhippāyo.",
  "tika-vin06t:2062_1": "Satthassa avihārattā “imasmiṃ vihāre”ti avatvā “idha vassaṃ upemī”ti ettakaṃ vattabbaṃ.",
  "tika-vin06t:2062_2": "“Satthe pana vassaṃ upagantuṃ na vaṭṭatīti ‘imasmiṃ vihāre imaṃ temāsa’nti vā ‘idha",
  "tika-vin06t:2062_3": "vassaṃ upemī’ti vā na vaṭṭati, ālayakaraṇamatteneva vaṭṭatīti adhippāyo”ti likhitaṃ.",
  "tika-vin06t:2062_4": "Taṃ pana aṭṭhakathāya virujjhati. “Idha vassaṃ upemīti tikkhattuṃ vattabba”nti hi",
  "tika-vin06t:2062_5": "vuttaṃ. Aṭṭhakathāvacanampi pubbāparaṃ virujjhatīti ce? Na, adhippāyājānanato. Sattho",
  "tika-vin06t:2062_6": "duvidho ṭhito, sañcāroti. Tattha ṭhite kuṭikāya “idha vassaṃ upemī”ti vatvā vasitabbaṃ.",
  "tika-vin06t:2062_7": "Idañhi sandhāya “anujānāmi, bhikkhave, satthe vassaṃ upagantu”nti vuttaṃ, sañcārimhi",
  "tika-vin06t:2062_8": "pana satthe kuṭikāya abhāvato vassaṃ upagantuṃ na vaṭṭati. Sati sivikāya vā sakaṭakuṭikāya",
  "tika-vin06t:2062_9": "vā vaṭṭati, tathā vajepi. Tīsu ṭhānesu bhikkhuno natthi vassacchede āpatti.",
  "tika-vin06t:2063_0": "Pavāretuñca labhatīti etthāyaṃ vicāraṇā – “anujānāmi, bhikkhave, yena vajo, tena",
  "tika-vin06t:2063_1": "gantu”nti idaṃ kiṃ vassarakkhaṇatthaṃ vuttaṃ, udāhu vassacchedāpattirakkhaṇatthanti?",
  "tika-vin06t:2063_2": "Kiñcettha yadi vassarakkhaṇatthaṃ, “na, bhikkhave, asenāsanikena vassaṃ upagantabba”nti",
  "tika-vin06t:2063_3": "idaṃ virujjhati. Atha vassacchedāpattirakkhaṇatthaṃ vuttanti siddhaṃ na so pavāretuṃ",
  "tika-vin06t:2063_4": "labhatīti, kā panettha yutti? Yato ayameva tividho pavāretuṃ labhati, netaro. Vāḷehi",
  "tika-vin06t:2063_5": "ubbāḷhādiko hi upagataṭṭhānāpariccāgā labhati. Pariccāgā na labhatīti ayamettha yutti.",
  "tika-vin06t:2063_6": "Yena gāmo, tattha gatopi pavāretuṃ labhatīti ekenāti ācariyo. Yo hi pubbe “idha vassaṃ",
  "tika-vin06t:2063_7": "upemī”ti na upagato, “imasmiṃ vihāre”ti upagato, so ca pariccatto. Aññathā vinā vihārena",
  "tika-vin06t:2063_8": "kevalaṃ gāmaṃ sandhāya “idha vassaṃ upemī”ti upagantuṃ vaṭṭatīti. Āpajjatūti ce?",
  "tika-vin06t:2063_9": "Na, “anujānāmi, bhikkhave, vaje satthe nāvāya vassaṃ upagantu”nti vacanaṃ viya “gāme",
  "tika-vin06t:2063_10": "upagantu”nti vacanābhāvato. Yasmā “tīsu ṭhānesu bhikkhuno natthi vassacchede āpattī”ti",
  "tika-vin06t:2063_11": "vacanaṃ tattha vassūpagamanaṃ atthīti dīpeti tadabhāve chedābhāvā, tasmā “satthe",
  "tika-vin06t:2063_12": "pana vassaṃ upagantuṃ na vaṭṭatī”ti kuṭiyā abhāvakālaṃ sandhāya vuttanti siddhaṃ.",
  "tika-vin06t:2063_13": "Tīsu ṭhānesu bhikkhuno natthi vassacchede āpattīti “tehi saddhiṃ gacchantasseva natthi,",
  "tika-vin06t:2063_14": "virujjhitvā gamane āpatti ca, pavāretuñca na labhatī”ti likhitaṃ, tasmā yaṃ vuttaṃ",
  "tika-vin06t:2063_15": "aṭṭhakathāyaṃ “atha sattho antovasseyeva bhikkhunā patthitaṭṭhānaṃ patvā atikkamati…pe…",
  "tika-vin06t:2063_16": "antarā ekasmiṃ gāme tiṭṭhati vā vippakirati vā”tiādi, taṃ ettāvatā virujjhitvā gatānampi",
  "tika-vin06t:2063_17": "virujjhitvā gamanaṃ na hoti, tasmā pavāretabbanti dassanatthanti veditabbaṃ.",
  "tika-vin06t:2064_0": "Tattha “padaracchadanaṃ kuṭiṃ katvā upagantabba”nti vacanato senāsanatthāya rukkhaṃ",
  "tika-vin06t:2064_1": "āruhituṃ vaṭṭatīti siddhaṃ hoti, na pāḷivirodhatoti ce? Na, tappaṭikkhepeneva siddhattā,",
  "tika-vin06t:2064_2": "imassa idha punapi paṭikkhepanato. “Na, bhikkhave, asenāsanikena vassaṃ upagantabba”nti",
  "tika-vin06t:2064_3": "iminā paṭikkhepena siddhe “na, bhikkhave, ajjhokāse vassaṃ upagantabba”nti paṭikkhepo",
  "tika-vin06t:2064_4": "viya siyāti ce? Na, ajjhokāsassa asenāsanabhāvānumatippasaṅgato. Ajjhokāso hi “ajjhokāse",
  "tika-vin06t:2064_5": "palālapuñje”ti vacanato senāsananti siddhaṃ. Catusālaajjhokāse vasantopi “catusālāya",
  "tika-vin06t:2064_6": "vasatī”ti vuccati, tasmā tattha vaṭṭatīti āpajjati, tasmā idha asenāsaniko nāma attanā",
  "tika-vin06t:2064_7": "vā parena vā attano nibaddhavāsatthaṃ apāpitasenāsanikoti veditabbaṃ. Aññathā dvinnaṃ",
  "tika-vin06t:2064_8": "paṭikkhepānaṃ aññatarātirekatā ca rukkhamūlepi nibbakosepi vassaṃ upagantuṃ vaṭṭatīti",
  "tika-vin06t:2064_9": "ca, apāpitasenāsanikenāpi gabbhe vasituṃ vaṭṭatīti ca āpajjati, sadvārabandhameva",
  "tika-vin06t:2064_10": "senāsanaṃ idha adhippetanti kathaṃ paññāyatīti ce? Nidānato. Ayañhi asenāsanikavassūpagamanāpatti",
  "tika-vin06t:2064_11": "“tena kho pana samayena bhikkhū asenāsanikā vassaṃ upagacchanti, sītenapi uṇhenapi",
  "tika-vin06t:2064_12": "kilamantī”ti imasmiṃ nidāne paññattā, tasmā sītādipaṭikkhepameva idha senāsananti",
  "tika-vin06t:2064_13": "adhippetabbanti siddhaṃ. Evaṃ sante siddhaṃ pubbapakkhanidassananti ce? Na, pubbe",
  "tika-vin06t:2064_14": "aparatthapavattisūcanato. Dutiyajjhānaniddese “vitakkavicārānaṃ vūpasamā avitakkaṃ",
  "tika-vin06t:2064_15": "avicāra”nti vacanāni nidassanaṃ. Ajjhokāsapaṭikkhepanidānena bahiajjhokāsova paṭikkhitto,",
  "tika-vin06t:2064_16": "na catusālādimajjhagato ajjhokāsoti āpajjati, tasmā na nidānaṃ pamāṇanti ce? Na,",
  "tika-vin06t:2064_17": "niyamato. Kiñci hi sikkhāpadaṃ nidānāpekkhaṃ hotīti sādhitametaṃ. Idaṃ sāpekkhaṃ,",
  "tika-vin06t:2064_18": "idaṃ anapekkhanti kathaṃ paññāyati, na hi ettha ubhatovibhaṅge viya sikkhāpadānaṃ",
  "tika-vin06t:2064_19": "padabhājanaṃ, anāpattivāro vā atthīti? Idhāpi desanāvidhānato paññāyati. “Deve vassante",
  "tika-vin06t:2064_20": "rukkhamūlampi nibbakosampi upadhāvantī”ti hi imehi dvīhi nidānavacanehi bahi vā anto",
  "tika-vin06t:2064_21": "vā sabbaṃ ovassakaṭṭhānaṃ idha ajjhokāso nāma. Anovassakaṭṭhānampi anibbakosameva",
  "tika-vin06t:2064_22": "idha icchitabbanti siddhaṃ hoti. Tena na upagantabbanti na ālayakaraṇapaṭikkhepo,",
  "tika-vin06t:2064_23": "“idha vassaṃ upemī”ti vacanapaṭikkhepo. Chavasarīraṃ dahitvā chārikāya, aṭṭhikānañca",
  "tika-vin06t:2064_24": "atthāya kuṭikā karīyatīti andhakaṭṭhakathāvacanaṃ. “Ṭaṅkitamañcoti kasikuṭikāpāsāṇaghara”nti",
  "tika-vin06t:2064_25": "likhitaṃ. “Akavāṭabaddhasenāsane attano pāpite sabhāgaṭṭhāne sakavāṭabaddhe vasati",
  "tika-vin06t:2064_26": "ce, vaṭṭatī”ti vuttaṃ. Payogopi atthi, “asenāsanikena vassaṃ na upagantabba”nti pāḷi",
  "tika-vin06t:2064_27": "ca aṭṭhakathā ca, tasmā upaparikkhitabbaṃ.",
  "tika-vin06t:2065": "Adhammikakatikādikathāvaṇṇanā",
  "tika-vin06t:2066_0": "205. Mahāvibhaṅge vuttanti ettha ayaṃ andhakaṭṭhakathāvacanaṃ ūnapannarasavassena",
  "tika-vin06t:2066_1": "sāmaṇerena idha vihāre na vatthabbā, na paṃsukūlaṃ āhiṇḍitabbaṃ, na coḷabhikkhā gahetabbā,",
  "tika-vin06t:2066_2": "na aññavihāre bhuñjitabbaṃ, na aññassa bhikkhussa vā bhikkhuniyā vā santakaṃ bhuñjitabbaṃ,",
  "tika-vin06t:2066_3": "aññamaññaṃ neva ālapeyyāma na sallapeyyāma, na sajjhāyitabbaṃ, mattikāpattena vaṭṭati,",
  "tika-vin06t:2066_4": "na aparipuṇṇaparikkhārassa vāsoti.",
  "tika-vin06t:2067": "206. Musāvādoti visaṃvādo adhippeto. Keci “visaṃvādanavasena paṭissuṇitvāti vutta”nti ca, “rañño vuttavacanānurūpato musāvādoti gahaṭṭhā gaṇhantīti vutta”nti ca vadanti.",
  "tika-vin06t:2068_0": "207. “Purimikā ca na paññāyati. Kasmā? ‘Dutiye vasāmī’ti citte uppanne paṭhamasenāsanaggāho",
  "tika-vin06t:2068_1": "paṭippassambhati. Puna ‘paṭhame eva vasāmī’ti citte uppanne dutiyo paṭippassambhati.",
  "tika-vin06t:2068_2": "Ubhayāvāse vidhānaṃ natthī”ti likhitaṃ. Porāṇagaṇṭhipade pana “paṭhamaṃ gahitaṭṭhāne",
  "tika-vin06t:2068_3": "avasitvā aññasmiṃ vihāre senāsanaṃ gahetvā dvīhatīhaṃ vasati, tato paṭhamaggāho paṭippassambhatīti",
  "tika-vin06t:2068_4": "purimikā ca na paññāyati. Pacchimaggāho na paṭippassambhati. Idañhi divasavasena",
  "tika-vin06t:2068_5": "paṭippassambhanaṃ nāma hoti. Atha pacchimaṃ temāsaṃ aññasmiṃ vasati, purimikā ca",
  "tika-vin06t:2068_6": "na paññāyati, idaṃ senāsanaggāhānaṃ vasena paṭippassambhanaṃ nāmā”ti vuttaṃ. Ubhopete",
  "tika-vin06t:2068_7": "atthavikappā idha nādhippetā. Yatthāyaṃ paṭissuto, tattha purimikā ca na paññāyati,",
  "tika-vin06t:2068_8": "paṭissave ca āpatti dukkaṭassa. Kattha pana purimikā paññāyatīti? Antarāmagge dvīsu",
  "tika-vin06t:2068_9": "āvāsesu yattha tadaheva pacchimaggāho, tattha paṭhamaṃ gahitaṭṭhāne sattāhakaraṇīyena",
  "tika-vin06t:2068_10": "gacchato na vassacchedo, so tadaheva akaraṇīyo pakkamatītiādimhi “karaṇīyaṃ nāma",
  "tika-vin06t:2068_11": "sattāhakaraṇīya”nti likhitaṃ.",
  "tika-vin06t:2069_0": "Pāḷimuttakaratticchedavinicchaye “dhammassavanādī”ti vuttaṃ. Ādimhi catūsu vāresu",
  "tika-vin06t:2069_1": "nirapekkhapakkamanassādhippetattā “sattāhakaraṇīyenā”ti na vuttaṃ tasmiṃ sati nirapekkhagamanābhāvato.",
  "tika-vin06t:2069_2": "Tattha purimā dve vārā vassaṃ anupagatassa vasena vuttā, tasmā upagatassa tadaheva",
  "tika-vin06t:2069_3": "sattāhakaraṇīyena gantvā antosattāhaṃ āgacchato na vassacchedoti siddhaṃ. Pacchimā",
  "tika-vin06t:2069_4": "dve vārā upagatassa nirapekkhagamanavasena vuttā, “sattāhaṃ anāgatāya pavāraṇāya",
  "tika-vin06t:2069_5": "sakaraṇīyo pakkamatī”ti tato bahiddhā sattāhaṃ vītināmentassa vassacchedoti dassanatthaṃ",
  "tika-vin06t:2069_6": "vuttaṃ. Tattha “akaraṇīyo pakkamatī”ti vacanābhāvā vinā ratticchedakāraṇena gantuṃ",
  "tika-vin06t:2069_7": "na vaṭṭatīti siddhaṃ. Pavāretvā pana gantuṃ vaṭṭati pavāraṇāya taṃdivasasannissitattā.",
  "tika-vin06t:2069_8": "Tattha na vā āgaccheyyāti antarāyena. Ācariyo pana “na puna idhāgacchāmī’ti nirapekkhopi",
  "tika-vin06t:2069_9": "sakaraṇīyova gantuṃ labhatīti dassanatthaṃ akaraṇīyo’ti na vutta”nti vadati. “Sīhaḷadīpe",
  "tika-vin06t:2069_10": "kira cūḷapavāraṇā nāma atthi, taṃ pavāraṇaṃ katvā yathāsukhaṃ sakaraṇīyā gacchanti,",
  "tika-vin06t:2069_11": "payogañca dassentī”ti vuttaṃ. “Tattha cha aruṇā antovasse honti, eko bahi, tasmā",
  "tika-vin06t:2069_12": "so temāsaṃ vuttho hotīti apare”ti ca, “ācariyo evaṃ na vadatī”ti ca vuttaṃ. Sabbattha",
  "tika-vin06t:2069_13": "vihāraṃ upetīti attano vassaggena pattagabbhaṃ upetīti porāṇā. Asatiyā pana vassaṃ",
  "tika-vin06t:2069_14": "na upetīti ettha “imasmiṃ vihāre imaṃ temāsa”nti avacanena. “Aṭṭhakathāyaṃ vuttaratticchedakāraṇaṃ",
  "tika-vin06t:2069_15": "vinā tirovihāre vasitvā āgacchissāmīti gacchatopi vassaccheda”nti likhitaṃ.",
  "tika-vin06t:2070_0": "208. Paṭissuto hoti pacchimikāyāti antarā pabbajitabhikkhunā, chinnavassena vā paṭissuto,",
  "tika-vin06t:2070_1": "aññena pana purimaṃ anupagantvā pacchimikāyaṃ paṭissavo na kātabbo. Ratticchede sabbattha",
  "tika-vin06t:2070_2": "vassacchedoti sanniṭṭhānaṃ katvā vadanti. Keci pana na icchanti. Taṃ sādhetuṃ anekadhā",
  "tika-vin06t:2070_3": "papañcenti. Kiṃ tena.",
  "tika-vin06t:2071": "Vassūpanāyikakkhandhakavaṇṇanā niṭṭhitā.",
  "tika-vin06t:2072": "4. Pavāraṇākkhandhakavaṇṇanā",
  "tika-vin06t:2073": "Aphāsukavihārakathāvaṇṇanā",
  "tika-vin06t:2074_0": "210. “Saṅghaṃ āvuso pavāremī”ti vuttattā pacchāpi “vadatu maṃ saṅgho”ti vattabbaṃ",
  "tika-vin06t:2074_1": "viya dissati. Ayaṃ panettha adhippāyo – yasmā ahaṃ saṅghaṃ pavāremi, tasmā tattha",
  "tika-vin06t:2074_2": "pariyāpannā therā, majjhimā, navā vā avisesenāyasmanto sabbepi maṃ vadantūti.",
  "tika-vin06t:2075": "Pavāraṇābhedavaṇṇanā",
  "tika-vin06t:2076_0": "212. Dvemā, bhikkhave, pavāraṇāti ettha tādise kicce sati yattha katthaci pavāretuṃ",
  "tika-vin06t:2076_1": "vaṭṭati. Teneva mahāvihāre bhikkhū cātuddasiyaṃ pavāretvā pannarasiyaṃ kāyasāmaggiṃ",
  "tika-vin06t:2076_2": "idānipi denti. Cetiyagiri mahādassanatthampi aṭṭhamiyaṃ gacchanti, tampi cātuddasiyaṃ",
  "tika-vin06t:2076_3": "pavāretukāmānaṃyeva hoti. “Sattāhaṃ anāgatāya pavāraṇāya sakaraṇīyo pakkamati, anāpattīti",
  "tika-vin06t:2076_4": "vacanato idaṃ āciṇṇa”nti likhitaṃ. “No ce adhiṭṭhaheyya, āpatti dukkaṭassā”ti ekassa",
  "tika-vin06t:2076_5": "vuttadukkaṭaṃ, tasseva vuttaṃ pubbakiccañca saṅghagaṇānampi netabbaṃ.",
  "tika-vin06t:2077": "Pavāraṇādānānujānanakathāvaṇṇanā",
  "tika-vin06t:2078": "213. Tena ca bhikkhunāti pavāraṇādāyakena.",
  "tika-vin06t:2079": "Anāpattipannarasakādikathāvaṇṇanā",
  "tika-vin06t:2080": "“Tassā ca pavāraṇāya ārocitāya saṅghena ca pavārite sabbesaṃ suppavāritaṃ hotīti vacanato kevalaṃ pavāraṇāya pavāraṇādāyakopi pavāritova hotī”ti vadantīti.",
  "tika-vin06t:2081_0": "222. Avuṭṭhitāya parisāyāti pavāretvā pacchā aññamaññaṃ kathentiyā. Ekaccāya vuṭṭhitāyāti",
  "tika-vin06t:2081_1": "ekaccesu yathānisinnesu ekaccesu sakasakaṭṭhānaṃ gatesu. Puna pavāretabbanti punapi",
  "tika-vin06t:2081_2": "sabbehi samāgantvā pavāretabbaṃ. Āgacchanti samasamā, tesaṃ santike pavāretabbanti",
  "tika-vin06t:2081_3": "“gate anānetvā nisinnānaṃyeva santike pavāretabbaṃ, uposathakkhandhakepi eseva nayo”ti",
  "tika-vin06t:2081_4": "likhitaṃ. Sabbāya vuṭṭhitāya parisāya āgacchanti samasamā, tesaṃ santike pavāretabbanti",
  "tika-vin06t:2081_5": "“yadi sabbe vuṭṭhahitvā gatā, sannipātetuñca na sakkā, ekacce sannipātāpetvā pavāretuṃ",
  "tika-vin06t:2081_6": "vaṭṭatī”ti vadanti. Kasmā? Ñattiṃ ṭhapetvā kattabbasaṅghakammābhāvā vaggaṃ na hoti",
  "tika-vin06t:2081_7": "kira. Ettha pana ekaccesu gatesupi sabbesu gatesupi sabbe sannipātāpetvā ñattiṃ aṭṭhapetvā",
  "tika-vin06t:2081_8": "kevalaṃ pavāretabbaṃ. Ekacce sannipātāpetvā pavāretuṃ na vaṭṭati “saṅghaṃ, bhante,",
  "tika-vin06t:2081_9": "pavāremī”ti vacanato. Sabbepi hi sannipatitā pacchā diṭṭhaṃ vā sutaṃ vā parisaṅkitaṃ",
  "tika-vin06t:2081_10": "vā vattāro honti. Anāgatānaṃ atthibhāvaṃ ñatvāpi ekaccānaṃ santike pavāraṇāvacanaṃ",
  "tika-vin06t:2081_11": "viya hoti. Sammukhībhūte cattāro sannipātāpetvā nissaggiyaṃ āpannacīvarādinissajjanaṃ",
  "tika-vin06t:2081_12": "viya pavāraṇā na hoti sabbāyattattā. “Samaggānaṃ pavāraṇā paññattā”ti vacanañcettha",
  "tika-vin06t:2081_13": "sādhakaṃ. “Ito aññathā na vaṭṭati aṭṭhakathāyaṃ ananuññātattā”ti upatissatthero vadati.",
  "tika-vin06t:2081_14": "“Thokatarehi tesaṃ santike pavāretabbaṃ ñattiṃ aṭṭhapetvāvā”ti vuttaṃ. Āgantukā nāma",
  "tika-vin06t:2081_15": "navamito paṭṭhāyāgatā vā vajasatthanāvāsu vutthavassā vā honti.",
  "tika-vin06t:2082": "237. “Dasavatthukā micchādiṭṭhi hoti tathāgatotiādī”ti likhitaṃ. “Natthi dinnantiādī”ti vuttaṃ.",
  "tika-vin06t:2083": "239. “Upaparikkhitvā jānissāmāti tena saha pavāretabba”nti likhitaṃ.",
  "tika-vin06t:2084": "Pavāraṇākkhandhakavaṇṇanā niṭṭhitā.",
  "tika-vin06t:2085": "5. Cammakkhandhakavaṇṇanā",
  "tika-vin06t:2086": "Soṇakoḷivisavatthukathāvaṇṇanā",
  "tika-vin06t:2087_0": "242. Asītiyā …pe… kāretīti “asīti gāmikasahassāni sannipātāpetvā”ti imassa kāraṇavacanaṃ.",
  "tika-vin06t:2087_1": "Tattha “gāmānaṃ asītiyā sahassesū”ti vattabbe “asītiyā gāmasahassesū”ti vuttaṃ. Gāmappamukhā",
  "tika-vin06t:2087_2": "gāmikā, tesaṃ sahassāni. “Kammacittīkatānī”ti upacārena vuttaṃ. Kammapaccayautusamuṭṭhāne",
  "tika-vin06t:2087_3": "hi tesaṃ añjanavaṇṇabhāvo. “Kenacideva karaṇīyenā”ti vattabbe “kenacidevā”ti vuttaṃ.",
  "tika-vin06t:2087_4": "Ettha evaṃ-saddo opamme pavattati. Evamupamānopadesapucchāvadhāraṇapaṭiññātaopamme.",
  "tika-vin06t:2087_5": "Purato pekkhamānānanti anādaratthe sāmivacanaṃ. Tato pana bhagavato gandhakuṭiyā",
  "tika-vin06t:2087_6": "kavāṭaṃ subaddhaṃ passitvā icchitākārakusalatāya iddhiyā gantvā kuṭiṃ pavisitvā ārocesi.",
  "tika-vin06t:2087_7": "Vihārapacchāyāyanti vihārassa vaḍḍhamānacchāyāyaṃ. “Aho nūnāti aho mahanto”ti likhitaṃ.",
  "tika-vin06t:2087_8": "Bhagavato sambahulehi saddhiṃ āhiṇḍanaṃ āyasmato soṇassa vīriyārambhanidassanena",
  "tika-vin06t:2087_9": "anāraddhavīriyānaṃ uttejanatthaṃ, evaṃ sukhumālānaṃ pādarakkhaṇatthaṃ upāhanā anuññātāti dassanatthañca.",
  "tika-vin06t:2088": "Soṇassapabbajjākathāvaṇṇanā",
  "tika-vin06t:2089": "243. Tattha ca nimittaṃ gaṇhāhīti tesaṃ indriyānaṃ ākāraṃ upalakkhehi.",
  "tika-vin06t:2090_0": "244. Adhimutto hotīti paṭivijjhitvā paccakkhaṃ katvā ṭhito hoti. Nekkhammādhimuttotiādīhi",
  "tika-vin06t:2090_1": "nibbānaṃ, arahattañca vuttaṃ. “Tañhi sabbakilesehi nikkhantattā ‘nekkhamma’nti ca",
  "tika-vin06t:2090_2": "gehato pavivittattā ‘paviveko’ti ca byāpajjābhāvato ‘abyāpajja’nti ca arahattaṃ upādānassa",
  "tika-vin06t:2090_3": "khayante uppannattā ‘upādānakkhayo’ti ca taṇhāya khayante uppannattā ‘taṇhakkhayo’ti",
  "tika-vin06t:2090_4": "ca sammohābhāvato ‘asammoho’ti ca vuccatī”ti vuttaṃ. Sabbehi arahattaṃ vuttanti keci.",
  "tika-vin06t:2090_5": "Siyā kho evamassāti kadāci evamassa, assa vā āyasmato evaṃ siyā. Paccāgacchanto jānanto.",
  "tika-vin06t:2090_6": "Karaṇīyamattānanti attano. So eva vā pāṭho. Nekkhammādhimuttoti imasmiṃyeva arahattaṃ",
  "tika-vin06t:2090_7": "kathitaṃ. Sesesu nibbānanti keci. Asammohādhimuttoti ettheva nibbānaṃ. Sesesu arahattanti",
  "tika-vin06t:2090_8": "keci. “Sabbesvevetesu ubhayampī”ti vadanti. Pavivekañca cetaso, adhimuttassa, upādānakkhayassa",
  "tika-vin06t:2090_9": "cāti upayogatthe sāmivacanaṃ. Āyatanānaṃ uppādañca vayañca disvā.",
  "tika-vin06t:2091": "Sabbanīlikādipaṭikkhepakathāvaṇṇanā",
  "tika-vin06t:2092": "246. “Rañjanacoḷakena puñchitvā”ti pāṭho. “Khallakādīni apanetvā’ti vuttattā dve tīṇi chiddāni katvā vaḷañjetuṃ vaṭṭatī”ti vadantānaṃ vādo na gahetabbo.",
  "tika-vin06t:2093": "Yānādipaṭikkhepakathāvaṇṇanā",
  "tika-vin06t:2094": "254. “Caturaṅgulādhikānī”ti vuttattā caturaṅgulato heṭṭhā vaṭṭatīti eke. Ubhatolohitakūpadhānanti ettha “kāsāvaṃ pana vaṭṭati, kusumbhādirattameva na vaṭṭatī”ti likhitaṃ.",
  "tika-vin06t:2095": "Sabbacammapaṭikkhepādikathāvaṇṇanā",
  "tika-vin06t:2096": "255. Kissa tyāyanti kissa te ayaṃ.",
  "tika-vin06t:2097_0": "256. Gihivikatanti gihīnaṃ atthāya kataṃ. “Yattha katthaci nisīdituṃ anujānāmīti",
  "tika-vin06t:2097_1": "attho”ti likhitaṃ. Kiñcāpi dīghanikāyaṭṭhakathāyaṃ “ṭhapetvā tūlikaṃ sabbāneva gonakādīni",
  "tika-vin06t:2097_2": "ratanaparisibbitāni vaṭṭantī”ti vuttaṃ, atha kho vinayapariyāyaṃ patvā garuke ṭhātabbato",
  "tika-vin06t:2097_3": "idha vuttanayenevettha attho gahetabbo. “Tattha pana suttantikadesanāya gahaṭṭhādīnampi",
  "tika-vin06t:2097_4": "vasena vuttattā tesaṃ saṅgaṇhanatthaṃ ṭhapetvā ‘tūlikaṃ…pe… vaṭṭantī’ti vuttaṃ viya",
  "tika-vin06t:2097_5": "khāyatīti apare”ti vuttaṃ.",
  "tika-vin06t:2098_0": "259. Migamātukoti tassa nāmaṃ. Vātamigoti ca tassa nāmaṃ. “Kāḷasīho kāḷamukho kapī”ti",
  "tika-vin06t:2098_1": "likhitaṃ. Cammaṃ na vaṭṭatīti yena pariyāyena cammaṃ vaṭṭissati, so parato āvi bhavissati.",
  "tika-vin06t:2098_2": "“Attano puggalikavasena parihāro paṭikkhitto”ti vuttaṃ. “Na, bhikkhave, kiñci cammaṃ",
  "tika-vin06t:2098_3": "dhāretabba”nti ettāvatā siddhe “na, bhikkhave, gocamma”nti idaṃ parato “anujānāmi,",
  "tika-vin06t:2098_4": "bhikkhave, sabbapaccantimesu janapadesu cammāni attharaṇānī”ti ettha anumatippasaṅgabhayā",
  "tika-vin06t:2098_5": "vuttanti veditabbaṃ.",
  "tika-vin06t:2099": "Cammakkhandhakavaṇṇanā niṭṭhitā.",
  "tika-vin06t:2100": "6. Bhesajjakkhandhakavaṇṇanā",
  "tika-vin06t:2101": "Pañcabhesajjādikathāvaṇṇanā",
  "tika-vin06t:2102_0": "260. “Yaṃ bhesajjañceva assā”ti parato “tadubhayena bhiyyoso mattāya kissā hontī”tiādinā",
  "tika-vin06t:2102_1": "virodhadassanato nidānānapekkhaṃ yathālābhavasena vuttanti veditabbaṃ. Yathānidānaṃ",
  "tika-vin06t:2102_2": "kasmā na vuttanti ce? Tadaññāpekkhādhippāyato. Sabbabuddhakālepi hi sappiādīnaṃ sattāhakālikabhāvāpekkhāti",
  "tika-vin06t:2102_3": "tathā vacanena bhagavato adhippāyo, teneva “āhāratthañca phareyya, na ca oḷāriko",
  "tika-vin06t:2102_4": "āhāro paññāyeyyā”ti vuttaṃ. Tathā hi kāle paṭiggahetvā kāle paribhuñjitunti ettha",
  "tika-vin06t:2102_5": "ca kālaparicchedo na kato. Kutoyeva pana labbhā tadaññāpekkhādhippāyo bhagavato mūlabhesajjādīni",
  "tika-vin06t:2102_6": "tāni paṭiggahetvā yāvajīvanti kālaparicchedo. Yaṃ pana “anujānāmi, bhikkhave, tāni",
  "tika-vin06t:2102_7": "pañca bhesajjāni kāle paṭiggahetvā kāle paribhuñjitu”nti vacanaṃ, taṃ “sannidhiṃ",
  "tika-vin06t:2102_8": "katvā aparāparasmiṃ divase kāle eva paribhuñjituṃ anujānāmī”ti adhippāyato vuttanti",
  "tika-vin06t:2102_9": "veditabbaṃ. Aññathā atisayattābhāvato “yaṃ bhesajjañceva assā”tiādi vitakkuppādo",
  "tika-vin06t:2102_10": "na sambhavati. Paṇītabhojanānumatiyā pasiddhattā ābādhānurūpasappāyāpekkhāya vuttānīti",
  "tika-vin06t:2102_11": "ce? Tañca na, bhiyyoso mattāya kisādibhāvāpattidassanato. Yathā “ucchurasaṃ upādāya",
  "tika-vin06t:2102_12": "phāṇita”nti vuttaṃ, tathā “navanītaṃ upādāya sappi”nti vattabbato navanītaṃ visuṃ",
  "tika-vin06t:2102_13": "na vattabbanti ce? Na, visesadassanādhippāyato. Yathā phāṇitaggahaṇena siddhepi parato",
  "tika-vin06t:2102_14": "ucchuraso visuṃ anuññāto ucchusāmaññato guḷodakaṭṭhāne ṭhapanādhippāyato. Tathā navanīte",
  "tika-vin06t:2102_15": "visesavidhidassanādhippāyato navanītaṃ visuṃ anuññātanti veditabbaṃ. Visesavidhi",
  "tika-vin06t:2102_16": "panassa bhesajjasikkhāpadaṭṭhakathāvasena veditabbaṃ. Vuttañhi tattha “pacitvā sappiṃ",
  "tika-vin06t:2102_17": "katvā paribhuñjitukāmena adhotampi pacituṃ vaṭṭatī”ti. Tattha sappi pakkāva hoti,",
  "tika-vin06t:2102_18": "nāpakkā. Tathā phāṇitampi. Navanītaṃ apakkameva.",
  "tika-vin06t:2103_0": "Etthāha – navanītaṃ viya ucchurasopi sattāhakālikapāḷiyaṃ eva vattabboti? Na vattabbo.",
  "tika-vin06t:2103_1": "Kasmā? Sattāhakālikapāḷiyaṃ vutte ucchuraso guḷāpadesena yathā agilānassa phāṇitaṃ",
  "tika-vin06t:2103_2": "paṭisiddhaṃ, tathā ucchurasopīti āpajjati, avutte pana guḷaṃ viya so phāṇitasaṅkhyaṃ",
  "tika-vin06t:2103_3": "na gacchati. Idha avatvā pacchā vacanena guḷodakaṭṭhāneva ṭhapito hoti. Tadatthameva",
  "tika-vin06t:2103_4": "pacchābhattaṃ vaṭṭanakapānakādhikāre vutto, tasmā eva yāmakālikoti ce? Na, aṭṭhakathāvirodhato.",
  "tika-vin06t:2103_5": "Na upādāyatthassa nissayatthattāti ce? Kiṃ vuttaṃ hoti – “ucchurasaṃ upādāya ucchuvikati",
  "tika-vin06t:2103_6": "phāṇitanti veditabbā”ti yadetaṃ nissaggiyaṭṭhakathāvacanaṃ, tattha “upādāyā”ti imassa",
  "tika-vin06t:2103_7": "nissāya paccayaṃ katvāti atthoti. Na, parato aparakiriyāya adassanato. Yathā “cakkhuñca",
  "tika-vin06t:2103_8": "paṭicca rūpe cā”tiādīsu “paṭiccā”ti imassa ussukkavacanassa “uppajjatī”ti aparakiriyā",
  "tika-vin06t:2103_9": "dissati, na tathā “ucchurasaṃ upādāyā”ti ettha aparakiriyā dissatīti. Ayuttametaṃ",
  "tika-vin06t:2103_10": "tattha tadabhāvepi siddhattā. Yathā “cattāro ca mahābhūtā catunnañca mahābhūtānaṃ",
  "tika-vin06t:2103_11": "upādāya rūpa”nti ettha aparakiriyāya abhāvepi ussukkavacanaṃ siddhaṃ, tathā etthāpi",
  "tika-vin06t:2103_12": "siyāti? Na, tattha pāṭhasesāpekkhattā. Yathā cattāro mahābhūtā upādāya vuttaṃ, pavattakaṃ",
  "tika-vin06t:2103_13": "vā rūpanti imaṃ pāṭhasesaṃ sā pāḷi apekkhati, na tathā idaṃ aṭṭhakathāvacanaṃ kañci",
  "tika-vin06t:2103_14": "pāṭhaṃ apekkhati. Paripuṇṇavādino hi aṭṭhakathācariyā. Saññākaraṇamattaṃ vā tassa",
  "tika-vin06t:2103_15": "rūpassa. “Atthi rūpaṃ upādāyā”tiādīsu hi saññākaraṇamattaṃ, evamidhāpīti veditabbaṃ.",
  "tika-vin06t:2103_16": "Idha pana “ucchurasaṃ upādāyā”ti ucchurasaṃ ādiṃ katvā, tato paṭṭhāyāti attho, tasmā",
  "tika-vin06t:2103_17": "“ucchurasena saṃsaṭṭhaṃ bhattaṃ agilāno bhikkhu viññāpetvā bhuñjanto paṇītabhojanasikkhāpadena",
  "tika-vin06t:2103_18": "kāretabbo, bhikkhunī pāṭidesaniyenā”ti vuttaṃ, taṃ ayuttanti eke. Te visesahetuno",
  "tika-vin06t:2103_19": "abhāvaṃ dassetvā paññāpetabbā.",
  "tika-vin06t:2104_0": "Ettāvatā “ucchurasaṃ upādāyāti ucchurasaṃ ādiṃ katvā”tiādīnaṃ padānaṃ atthaṃ micchā",
  "tika-vin06t:2104_1": "gahetvā yadi “ucchurasaṃ upādāyā”ti vacanena ucchuraso phāṇitaṃ siyā, “apakkā vā”ti",
  "tika-vin06t:2104_2": "vacanaṃ niratthakaṃ apakkavacanena ucchurasassa gahitattā. Atha “pakkā vā”ti vacanena",
  "tika-vin06t:2104_3": "ucchuraso phāṇitanti siddhaṃ, “ucchurasaṃ upādāyā”ti vacanaṃ niratthakanti uttaraṃ",
  "tika-vin06t:2104_4": "vuttaṃ, taṃ anuttaranti sādhitaṃ hoti. So cetehi apakkā vāti sāmaṃ bhikkhunā apakkā",
  "tika-vin06t:2104_5": "vā. Avatthukapakkā vāti bhikkhunāva sāmaṃ vinā vatthunā pakkā vāti attho. Tasmā aññathā",
  "tika-vin06t:2104_6": "“savatthukapakkā vā”ti ca vattabbanti attho dassito, so duṭṭhu dassito. Kasmā? Mahāaṭṭhakathāyaṃ",
  "tika-vin06t:2104_7": "“jhāmaucchuphāṇitaṃ vā koṭṭitaucchuphāṇitaṃ vā purebhattameva vaṭṭatī”ti vuttattā,",
  "tika-vin06t:2104_8": "“savatthukapakkā vā”ti vacanassa ca laddhivirodhato avuttattā. “Mahāpaccariyaṃ pana",
  "tika-vin06t:2104_9": "‘etaṃ savatthukapakkaṃ vaṭṭati no vaṭṭatī’ti pucchaṃ katvā ‘ucchuphāṇitaṃ pacchābhattaṃ",
  "tika-vin06t:2104_10": "no vaṭṭanakaṃ nāma natthī’ti vuttaṃ, taṃ yutta”nti vuttattā ca savatthukapakkā vāti",
  "tika-vin06t:2104_11": "attho ca vuttoyeva hoti, tasmā duddassitoti siddhaṃ. Āhāratthanti āhārapayojanaṃ.",
  "tika-vin06t:2104_12": "Āhārakiccaṃ yāpananti atthoti ca.",
  "tika-vin06t:2105": "262. Telaparibhogenāti sattāhakālikaparibhogena.",
  "tika-vin06t:2106_0": "263. Sati paccayeti ettha satipaccayatā gilānāgilānavasena dvidhā veditabbā. Vikālabhojanasikkhāpadassa",
  "tika-vin06t:2106_1": "hi anāpattivāre yāmakālikādīnaṃ tiṇṇampi avisesena satipaccayatā vuttā. Imasmiṃ khandhake",
  "tika-vin06t:2106_2": "“anujānāmi, bhikkhave, gilānassa guḷaṃ, agilānassa guḷodakaṃ, anujānāmi, bhikkhave,",
  "tika-vin06t:2106_3": "gilānassa loṇasovīrakaṃ, agilānassa udakasambhinna”nti vuttaṃ. Tasmā siddhaṃ satipaccayatā",
  "tika-vin06t:2106_4": "gilānāgilānavasena duvidhāti. Aññathā asati paccaye guḷodakādīsu āpajjati. Tato ca pāḷivirodho.",
  "tika-vin06t:2107_0": "Piṭṭhehīti pisitatelehi. Koṭṭhaphalanti koṭṭharukkhassa phalaṃ. “Madanaphalaṃ vā”ti",
  "tika-vin06t:2107_1": "ca likhitaṃ. Hiṅgujatu nāma hiṅgurukkhassa daṇḍapallavapavāḷapākanipphannā. Hiṅgusipāṭikā",
  "tika-vin06t:2107_2": "nāma tassa mūlasākhapākanipphannā. Takaṃ nāma tassa rukkhassa tacapākodakaṃ. Takapattīti",
  "tika-vin06t:2107_3": "tassa pattapākodakaṃ. Takapaṇṇīti tassa phalapākodakaṃ. Atha vā “takaṃ nāma lākhā.",
  "tika-vin06t:2107_4": "Takapattīti kittimalomalākhā. Takapaṇṇīti pakkalākhā”ti likhitaṃ. Ubbhidaṃ nāma ūsapaṃsumayaṃ.",
  "tika-vin06t:2108": "264. Chakaṇaṃ gomayaṃ. Pākatikacuṇṇaṃ nāma apakkakasāvacuṇṇaṃ, tena “ṭhapetvā gandhacuṇṇaṃ sabbaṃ vaṭṭatī”ti vadanti. Cālitehīti parissāvitehi.",
  "tika-vin06t:2109": "265. Nānāsambhārehi katanti nānosadhehi.",
  "tika-vin06t:2110": "Guḷādianujānanakathāvaṇṇanā",
  "tika-vin06t:2111": "274. Sāmaṃ pakkaṃ samapakkanti duvidhaṃ viya dīpeti, tasmā khīrādīsu uṇhamattameva pāko. Tena uttaṇḍulādisamānā honti.",
  "tika-vin06t:2112": "276-8. “Buddhappamukha’nti āgataṭṭhāne ‘bhikkhusaṅgho’ti avatvā ‘saṅgho’ti vuccati bhagavantampi saṅgahetu”nti vadanti. Nāgoti hatthī.",
  "tika-vin06t:2113_0": "279. Sambādheti vaccamagge bhikkhussa bhikkhuniyā ca passāvamaggepi anulomato. Dahanaṃ",
  "tika-vin06t:2113_1": "paṭikkhepābhāvā vaṭṭati. Satthavattikammānulomato na vaṭṭatīti ce? Na, paṭikkhittapaṭikkhepā,",
  "tika-vin06t:2113_2": "paṭikkhipitabbassa tapparamatādīpanato, kiṃ vuttaṃ hoti? Pubbe paṭikkhittampi satthakammaṃ",
  "tika-vin06t:2113_3": "sampiṇḍetvā pacchā “na, bhikkhave…pe… thullaccayassā”ti dvikkhattuṃ satthakammassa",
  "tika-vin06t:2113_4": "paṭikkhepo kato. Tena sambādhassa sāmantā dvaṅgulaṃ paṭikkhipitabbaṃ nāma. Satthavattikammato",
  "tika-vin06t:2113_5": "uddhaṃ natthīti dīpeti. Kiñca bhiyyo pubbe sambādheyeva satthakammaṃ paṭikkhittaṃ,",
  "tika-vin06t:2113_6": "pacchā sambādhassa sāmantā dvaṅgulampi paṭikkhittaṃ, tasmā tasseva paṭikkhepo, netarassāti",
  "tika-vin06t:2113_7": "siddhaṃ. Ettha “satthaṃ nāma satthahārakaṃ vāssa pariyeseyyā”tiādīsu viya yena chindati,",
  "tika-vin06t:2113_8": "taṃ sabbaṃ. Tena vuttaṃ “kaṇṭakena vā”tiādi. Khāradānaṃ panettha bhikkhunivibhaṅge",
  "tika-vin06t:2113_9": "pasākhe lepamukhena anuññātanti veditabbaṃ. Eke pana “satthakammaṃ vā”ti pāṭhaṃ vikappetvā",
  "tika-vin06t:2113_10": "vatthikammaṃ karonti. “Vatthī”ti kira agghikā vuccati. Tāya chindanaṃ vatthikammaṃ",
  "tika-vin06t:2113_11": "nāmāti ca atthaṃ vaṇṇayanti, te “satthahārakaṃ vāssa pariyeseyyā”ti imassa padabhājanīyaṃ",
  "tika-vin06t:2113_12": "dassetvā paṭikkhipitabbā. Aṇḍavuḍḍhīti vātaṇḍako. Ādānavattīti ānahavatti.",
  "tika-vin06t:2114": "Manussamaṃsapaṭikkhepakathāvaṇṇanā",
  "tika-vin06t:2115_0": "280. “Na, bhikkhave, manussamaṃsaṃ…pe… thullaccayassā”ti vuttattā, “na ca, bhikkhave,",
  "tika-vin06t:2115_1": "appaṭi…pe… dukkaṭassā”ti ca vuttattā appaṭivekkhaṇadukkaṭañca thullaccayañcāti dve",
  "tika-vin06t:2115_2": "āpajjati, tasmā kappiyamaṃsepi appaṭivekkhaṇapaccayā dukkaṭameva. Keci “maṃsabhāvaṃ",
  "tika-vin06t:2115_3": "jānantova āpajjati. Pūvādīsu ajānantassa kā paccavekkhaṇā”ti vadanti. Ajānantopi",
  "tika-vin06t:2115_4": "āpajjati sāmaññena vuttattāti keci.",
  "tika-vin06t:2116": "Hatthimaṃsādipaṭikkhepakathāvaṇṇanā",
  "tika-vin06t:2117_0": "281. Imesaṃ …pe… sabbaṃ na vaṭṭatīti idaṃ dasannampi manussamaṃsādīnaṃ akappiyabhāvamattaparidīpanavacanaṃ,",
  "tika-vin06t:2117_1": "nāpattivibhāgadassanavacanaṃ. Yaṃ kiñci ñatvā vā añatvā vā khādantassa āpattiyevāti",
  "tika-vin06t:2117_2": "idampi aniyamitavacanameva “ayaṃ nāma āpattī”ti avuttattā. Tadubhayampi heṭṭhā manussādīnaṃ",
  "tika-vin06t:2117_3": "maṃsādīsu thullaccayadukkaṭāpattiyo hontīti gahitanayehi adhippāyo jānituṃ sakkāti",
  "tika-vin06t:2117_4": "evaṃ vuttaṃ. Tatrāyaṃ adhippāyo – yasmā etesaṃ manussādīnaṃ maṃsādīni akappiyāni,",
  "tika-vin06t:2117_5": "tasmā manussānaṃ maṃsādīsu thullaccayāpatti. Sesānaṃ sabbattha dukkaṭāpattīti. Pāṭheyeva",
  "tika-vin06t:2117_6": "hi lohitādiṃ maṃsagatikaṃ katvā “na, bhikkhave, manussamaṃsaṃ…pe… thullaccayassā”ti",
  "tika-vin06t:2117_7": "vuttaṃ. Tattheva hatthādīnaṃ maṃsādīsupi dukkaṭāpatti paññattā. Tena vuttaṃ sīhaḷaṭṭhakathāyaṃ",
  "tika-vin06t:2117_8": "“manussamaṃse vā kese vā nakhe vā aṭṭhimhi vā lohite vā thullaccayamevā”ti vuttaṃ. Iminā eva –",
  "tika-vin06t:2118": "“Aṭṭhipi lohitaṃ cammaṃ, lomamesaṃ na kappatī”ti. –",
  "tika-vin06t:2119_0": "Khuddasikkhāgāthāpadassa attho ca adhippāyo ca suviññeyyoti. Paṭiggahaṇeti ettha",
  "tika-vin06t:2119_1": "anādariyadukkaṭaṃ vuttaṃ. “Udakamanussādimaṃsampi na vaṭṭatī”ti vadanti. Nāgarājena",
  "tika-vin06t:2119_2": "vuttādīnave satipi ujjhāyanādhikārameva gahetvā “paṭikūlatāyā”ti vuttaṃ.",
  "tika-vin06t:2120": "Yāgumadhugoḷakādikathāvaṇṇanā",
  "tika-vin06t:2121_0": "283. Yathādhammo kāretabboti idaṃ saṅgītikārakavacanaṃ. Na hi bhagavā tameva sikkhāpadaṃ",
  "tika-vin06t:2121_1": "dvikkhattuṃ paññapesi, evaṃ evarūpesūti eke. Paṭhamapaññattameva sandhāya vuttaṃ,",
  "tika-vin06t:2121_2": "tathāpi na ca te bhikkhū sāpattikā jātā. Kathaṃ? Paramparabhojanasikkhāpadassa aṭṭhuppattiyā.",
  "tika-vin06t:2121_3": "“Apica mayaṃ kālasseva piṇḍāya caritvā bhuñjimhā”ti vuttaṃ. Mātikāvibhaṅge ca “paramparabhojanaṃ",
  "tika-vin06t:2121_4": "nāma pañcannaṃ bhojanānaṃ aññatarena bhojanena nimantito, taṃ ṭhapetvā aññaṃ pañcannaṃ",
  "tika-vin06t:2121_5": "bhojanānaṃ aññataraṃ bhojanaṃ bhuñjati, etaṃ paramparabhojanaṃ nāmā”ti vuttaṃ, tasmā",
  "tika-vin06t:2121_6": "aññaṃ bhojanaṃ nāma nimantanato laddhaṃ yaṃ kiñcīti siddhaṃ. Yasmā na bhojjayāgunimantanato",
  "tika-vin06t:2121_7": "laddhabhojanaṃ, tasmā “ettha anāpattī”ti te bhikkhū paribhuñjiṃsūti. Ettha “yathādhammo",
  "tika-vin06t:2121_8": "kāretabbo”ti vuttattā pana aññanimantanato laddhabhojanameva bhuñjantassa āpatti,",
  "tika-vin06t:2121_9": "netaranti anuññātaṃ. Tato paṭṭhāya tassa anāpattivāre “niccabhatte salākabhatte pakkhike",
  "tika-vin06t:2121_10": "uposathike pāṭipadike”ti vuttaṃ. Pubbe vesāliyā paññattakāle natthi, yadi atthi,",
  "tika-vin06t:2121_11": "aṭṭhuppattimātikāvibhaṅgavirodho, tasmā “apica mayaṃ kālasseva piṇḍāya caritvā bhuñjimhā”ti",
  "tika-vin06t:2121_12": "aṭṭhuppattiyaṃ vuttattā, padabhājanepi “aññaṃ pañcannaṃ bhojanānaṃ aññataraṃ bhojanaṃ",
  "tika-vin06t:2121_13": "bhuñjatī”ti avisesena vuttattā ca paṭhamaṃ vā pacchā vā nimantitaṃ bhojanaṃ ṭhapetvā",
  "tika-vin06t:2121_14": "animantitameva bhuñjantassa āpatti, netaranti kiñcāpi āpannaṃ, “na, bhikkhave, aññatra",
  "tika-vin06t:2121_15": "nimantitena aññassa bhojjayāgu paribhuñjitabbā”ti vuttattā pana paṭhamanimantitabhojanato",
  "tika-vin06t:2121_16": "aññaṃ pacchā laddhaṃ nimantitabhojanaṃ, niccabhattādīni ca bhuñjantassa āpattīti",
  "tika-vin06t:2121_17": "āpajjamānaṃ viya jātanti anupaññattippasaṅganivāraṇaṃ, animantanabhojane āpattippasaṅganivāraṇañca",
  "tika-vin06t:2121_18": "karonto, paṭhamapaññattisikkhāpadameva iminā atthena pariṇāmento ca “yathādhammo",
  "tika-vin06t:2121_19": "kāretabbo”ti bhagavā āha, tasmā tato paṭṭhāya pacchā nimantanabhojanaṃ bhuñjantasseva",
  "tika-vin06t:2121_20": "āpatti. Tesu na niccabhattādīnīti āpannaṃ. Tenevāyasmā upālitthero tassa anāpattivāre",
  "tika-vin06t:2121_21": "“niccabhatte”tiādīni pañca padāni pakkhipitvā saṅgāyi. Adhippāyaññū hi te mahānāgā,",
  "tika-vin06t:2121_22": "tasmā paṭhamameva yaṃ bhagavatā vuttaṃ “pañca bhojanāni ṭhapetvā sabbattha anāpattī”ti",
  "tika-vin06t:2121_23": "vacanaṃ, pacchāpi taṃ anurakkhantena abhojanaṃ madhugoḷakaṃ aparāmasitvā bhojjayāgu",
  "tika-vin06t:2121_24": "eva vuttāti evaṃ ācariyo.",
  "tika-vin06t:2122_0": "Etthāha – yathā pacchāladdhalesena therena niccabhattādipakkhepo kato, evaṃ kathinakkhandhake",
  "tika-vin06t:2122_1": "paramparabhojanaṃ pakkhipitvā “atthatakathinānaṃ vo, bhikkhave, cha kappissantī”ti",
  "tika-vin06t:2122_2": "kimatthaṃ na vuccanti? Vuccate – yathāvuttalesanidassanatthaṃ. Aññathā idaṃ sikkhāpadaṃ",
  "tika-vin06t:2122_3": "vesāliyaṃ, andhakavinde cāti ubhayattha upaḍḍhupaḍḍhena paññattaṃ siyā. No ce, sāpattikā",
  "tika-vin06t:2122_4": "bhikkhū siyuṃ, na ca te sāpattikā appaṭikkhittepi tesaṃ kukkuccadassanato. “Tena",
  "tika-vin06t:2122_5": "hi, brāhmaṇa, bhikkhūnaṃ dehīti. Bhikkhū kukkuccāyantā na paṭiggaṇhantī”ti hi vuttaṃ.",
  "tika-vin06t:2122_6": "Tesañhi “paribhuñjathā”ti bhagavato āṇattiyā paribhuttānampi “odissakaṃ nu kho idaṃ",
  "tika-vin06t:2122_7": "amhāka”nti vimatippattānaṃ vimativinodanatthaṃ “anujānāmi, bhikkhave, yāguñca madhugoḷakañcā”ti",
  "tika-vin06t:2122_8": "vuttaṃ. Evamidhāpete paññattaṃ paramparabhojanasikkhāpadaṃ omadditvā paramparabhojanaṃ",
  "tika-vin06t:2122_9": "kathaṃ bhuñjissantīti. Etthāhu keci ācariyā paramparabhojanasikkhāpadeneva “aññassa",
  "tika-vin06t:2122_10": "bhojanaṃ na kappatī”ti jānantāpi “anujānāmi, bhikkhave, yāguñcā”ti visuṃ anuññātattā",
  "tika-vin06t:2122_11": "“paṭaggidānamahāvikaṭādi viya kappatī”ti saññāya bhuñjiṃsu. Tena vuttaṃ “apica mayaṃ",
  "tika-vin06t:2122_12": "kālasseva bhojjayāguyā dhātā”tiādi, taṃ ayuttaṃ tattha aṭṭhuppattimātikāvibhaṅgavirodhena",
  "tika-vin06t:2122_13": "anāpattivāre niccabhattādīnaṃ asambhavappasaṅgato, bhikkhūnaṃ sāpattikabhāvānatikkamanato,",
  "tika-vin06t:2122_14": "micchāgāhahetuppasaṅgena bhagavatā anuññātappasaṅgato ca. Te hi bhikkhū yasmā bhagavā",
  "tika-vin06t:2122_15": "katthaci vinayavasena kappiyampi “gāthābhigītaṃ me abhojaneyya”nti paṭikkhipati,",
  "tika-vin06t:2122_16": "tasmā bhagavato adhippāyaṃ pati “kukkuccāyantā na paṭiggaṇhantī”ti vuttaṃ, sikkhāpadaṃ",
  "tika-vin06t:2122_17": "pati bhagavāpi attano adhippāyappakāsanatthameva “anujānāmi, bhikkhave, yāguñcā”ti",
  "tika-vin06t:2122_18": "āha. Duravaggāho hi bhagavato adhippāyo. Tathā hi bhāradvājassa pāyāsaṃ abhojaneyyanti",
  "tika-vin06t:2122_19": "akataviññattippasaṅgato paṭikkhipi. Ānandattherena viññāpetvā sajjitaṃ tekaṭulayāguṃ",
  "tika-vin06t:2122_20": "pana “yadapi, ānanda, viññattaṃ, tadapi akappiya”nti avatvā “yadapi, ānanda, antovuttha”ntiādimevāha.",
  "tika-vin06t:2122_21": "Tena no ce taṃ antovutthaṃ kappatīti adhippāyadassanena paṇītabhojanasūpodanaviññattisikkhāpadāni",
  "tika-vin06t:2122_22": "upatthambheti bhagavatopi kappati, pageva amhākanti.",
  "tika-vin06t:2123_0": "284. Gilānasseva bhagavatā guḷo anuññātoti “yāni kho pana tāni gilānānaṃ bhikkhūnaṃ",
  "tika-vin06t:2123_1": "paṭisāyanīyānī”ti vacanavasena vuttaṃ, teneva te idha paṭiggahaṇe kukkuccāyiṃsu.",
  "tika-vin06t:2123_2": "Idha pana “anujānāmi, bhikkhave, gilānassa guḷodaka”nti vattabbe guḷādhikārattā pubbe",
  "tika-vin06t:2123_3": "anuññātañca vatvā agilānassa guḷodakaṃ anuññātaṃ, tena gilānena sati paccaye guḷo",
  "tika-vin06t:2123_4": "paribhuñjitabbo, guḷodakaṃ asati paccayepi vaṭṭatīti imaṃ visesaṃ dīpeti. Tattha",
  "tika-vin06t:2123_5": "“guḷodakaṃ kālikesu sattāhakālikaṃ, bhagavatā odissānuññātattā sattāhātikkamena dukkaṭa”nti",
  "tika-vin06t:2123_6": "vadanti, taṃ na yuttaṃ, udakasambhinnattā sattāhakālikabhāvaṃ jahati. “Yathā ambādi",
  "tika-vin06t:2123_7": "udakasambhinnaṃ yāmakālikaṃ jātaṃ, tathā sattāhakālikaṃ jahitvā tadanantare yāvajīvike",
  "tika-vin06t:2123_8": "ṭhita”nti vadanti, taṃ yuttaṃ, tañca bhagavatā odissānuññātattā paccavekkhaṇābhāve",
  "tika-vin06t:2123_9": "doso natthi. “Guḷodaka’nti vuttattā udakagatika”nti vadanti. Yadi udakamissaṃ udakagatikaṃ",
  "tika-vin06t:2123_10": "hoti, madhupi siyā taṃ tathā anuññātattā. Mā hotu, appaṭiggahetvā paribhuñjitabbaṃ",
  "tika-vin06t:2123_11": "siyā udakagatikattā, tañca na hoti, “sabbatthāpi upaparikkhitvā gahetabba”nti aññatarasmiṃ gaṇṭhipade vuttaṃ.",
  "tika-vin06t:2124": "285. Suññāgāranti catutthajjhānaṃ.",
  "tika-vin06t:2125": "Kappiyabhūmianujānanakathāvaṇṇanā",
  "tika-vin06t:2126_0": "295. Oravasaddanti mahāsaddaṃ. Bahūhi samparivāretvāti ettha ekenāpi vaṭṭati. “Bahūsu",
  "tika-vin06t:2126_1": "ekassapi vacanena saha siyāti vutta”nti vadanti. “Āmasitvā”ti vuttattā anāmasite",
  "tika-vin06t:2126_2": "na vaṭṭati. “Doso natthī”ti vacanena sesāpi anuññātā. “Bhittiñce upasante pacchā",
  "tika-vin06t:2126_3": "taṃ pūrenti, tattha kātuṃ na vaṭṭati, pakatibhūmiyaṃyeva kātuṃ vaṭṭatī”ti vadanti.",
  "tika-vin06t:2126_4": "Taṃ upari aṭṭhakathāyaṃ “iṭṭhakādīhi katācayassā”tiādinā virujjhati viya. Mattikāpiṇḍaṃ",
  "tika-vin06t:2126_5": "vāti ettha “asatiyā anadhiṭṭhitāya saritaṭṭhānato paṭṭhāya ce upari adhiṭṭhitā, heṭṭhā",
  "tika-vin06t:2126_6": "ṭhitaṃ bhaṇḍaṃ akappiyaṃ, upariṭṭhitameva kappiyaṃ, ayamettha viseso”ti vuttaṃ. Ettha",
  "tika-vin06t:2126_7": "kappiyakuṭi laddhuṃ vaṭṭatīti evaṃvidhe puna kātabbāti attho. Kappiyakuṭiṃ kātuṃ",
  "tika-vin06t:2126_8": "demāti ettha kappiyakuṭikiccaṃ kātunti adhippāyo. Bhojanasālā pana senāsanameva,",
  "tika-vin06t:2126_9": "tasmā tattha kātabbanti apare. “Akatepi vaṭṭatī”ti vuttaṃ.",
  "tika-vin06t:2127_0": "“Mukhasannidhi nāma bhojanakāle sannidhī”ti likhitaṃ. Mukhasannidhīti tassa nāmaṃ.",
  "tika-vin06t:2127_1": "“Yadi sannidhi hoti, pācittiyaṃ bhaveyya, mukhasannidhi pana dukkaṭaṃ, tasmā sannidhi",
  "tika-vin06t:2127_2": "anadhippetā”ti vuttaṃ. “Tassa santakaṃ katvā”ti vuttattā anapekkhavissajjanaṃ nādhippetaṃ.",
  "tika-vin06t:2127_3": "Cīvaravikappane viya kappiyamattaṃ ñātabbanti keci.",
  "tika-vin06t:2128": "Keṇiyajaṭilavatthukathāvaṇṇanā",
  "tika-vin06t:2129_0": "300. “Attanā paṭiggahitaṃ purebhattameva pariccajitvā sāmaṇerādīhi pānakaṃ katvā",
  "tika-vin06t:2129_1": "dinne purebhattameva vaṭṭati, na pacchābhattaṃ savatthukapaṭiggahitattā”ti vadanti,",
  "tika-vin06t:2129_2": "tattha puna paṭiggahaṇe niddosattā, purebhattameva paṭiggahaṇassa nissaṭṭhattā, attanā",
  "tika-vin06t:2129_3": "ca aggahitattā doso na dissati, upaparikkhitvā gahetabbaṃ. Sālūkā nāma kandā, “ito",
  "tika-vin06t:2129_4": "kiñcitaka”nti voharanti. “Phārusakanti goḷavisaye eko rukkho”ti ca likhitaṃ. “Pakkaḍākarasa”nti",
  "tika-vin06t:2129_5": "visesitattā “apakkaṃ vaṭṭatī”ti vuttaṃ. Kurundivacanenapi siddhameva. Taṇḍuladhovanodakampi",
  "tika-vin06t:2129_6": "dhaññaraso eva. “Nikkasaṭo ucchuraso sattāhakāliko”ti likhitaṃ. Sāvittīti gāyatti.",
  "tika-vin06t:2129_7": "Chandasoti vedassa. “Na, bhikkhave, pabbajitena akappiye samādapetabba’nti vuttattā",
  "tika-vin06t:2129_8": "anupasampannassāpi na kevalaṃ dasasu eva sikkhāpadesu, atha kho yaṃ bhikkhussa na",
  "tika-vin06t:2129_9": "kappati, tasmimpīti adhippāyo”ti vuttaṃ.",
  "tika-vin06t:2130_0": "305. Dve paṭā desanāmenevāti cīnapaṭṭasomārapaṭṭāni. Tīṇīti pattuṇṇena saha tīṇi.",
  "tika-vin06t:2130_1": "Iddhimayikaṃ ehibhikkhūnaṃ nibbattaṃ. Devadattiyaṃ anuruddhattherena laddhaṃ. “Yāmātikkame",
  "tika-vin06t:2130_2": "sannidhivasena sattāhātikkame bhesajjasikkhāpadavasenā”ti likhitaṃ.",
  "tika-vin06t:2131": "Bhesajjakkhandhakavaṇṇanā niṭṭhitā.",
  "tika-vin06t:2132": "7. Kathinakkhandhakavaṇṇanā",
  "tika-vin06t:2133": "Kathinānujānanakathāvaṇṇanā",
  "tika-vin06t:2134_0": "306. “Kathinanti pañcānisaṃse antokaraṇasamatthatāya thiranti attho”ti likhitaṃ.",
  "tika-vin06t:2134_1": "“Pañca kappantī”ti avatvā “kappissantī”ti anāgatavacanaṃ “vo”ti imassa sāmivacanapakkhe",
  "tika-vin06t:2134_2": "yujjati tesaṃ tasmiṃ khaṇe anatthatakathinattā. Dvīsu panetesu atthavikappesu pacchimo",
  "tika-vin06t:2134_3": "yutto sabbesampi tesaṃ pāveyyakānaṃ sabbadhutaṅgadharattā. Nimantanaṃ sādiyantasseva",
  "tika-vin06t:2134_4": "hi anāmantacāro paññatto, tathā gaṇabhojanaṃ. Asamādānacāro anadhiṭṭhitaticīvarassa",
  "tika-vin06t:2134_5": "natthi atecīvarikassa yāvadatthacīvaracatutthādicīvaraggahaṇasambhavato. Itarassāpi",
  "tika-vin06t:2134_6": "anadhiṭṭhānamukhena labbhati. Cīvaruppādo apaṃsukūlikasseva. “Kathinatthatasīmāya”nti",
  "tika-vin06t:2134_7": "upacārasīmaṃ sandhāya vuttaṃ. Upacārasīmaṭṭhassa matakacīvarādibhāgiyatāya baddhasīmāya",
  "tika-vin06t:2134_8": "tatruppādābhāvato viññeyyametaṃ upacārasīmāvettha adhippetāti. Kathinatthāraṃ ke",
  "tika-vin06t:2134_9": "labhantīti ke sādhentīti attho. Pañca janā sādhenti. Kathinadussassa hi dāyakā pacchimakoṭiyā",
  "tika-vin06t:2134_10": "cattāro honti. Eko paṭiggāhakoti. “Tatra ce, bhikkhave, yvāyaṃ catuvaggo bhikkhusaṅgho",
  "tika-vin06t:2134_11": "ṭhapetvā tīṇi kammāni upasampadaṃ pavāraṇaṃ abbhāna”nti campeyyakkhandhake vuttattā",
  "tika-vin06t:2134_12": "“na pañcavaggakaraṇīya”nti gahetabbaṃ. “Yassa saṅgho kathinadussaṃ deti, taṃ hatthapāse",
  "tika-vin06t:2134_13": "akatvāpi bahisīmāya ṭhitassapi dātuṃ vaṭṭatī”ti vadanti, taṃ hatthapāse katvā eva",
  "tika-vin06t:2134_14": "dātabbaṃ. Kasmā? “Tassa kammappattattā”ti vuttaṃ. “Tatruppādena taṇḍulādinā vatthesu",
  "tika-vin06t:2134_15": "cetāpitesu atthatakathinānameva tāni vatthāni pāpuṇanti. Vatthehi pana taṇḍulādīsu",
  "tika-vin06t:2134_16": "cetāpitesu sabbesaṃ tāni pāpuṇantī”ti vuttaṃ. Paṭhamapavāraṇāya pavāritā labhantīti",
  "tika-vin06t:2134_17": "idaṃ ukkaṭṭhakoṭiyā vuttaṃ. Antarāyena appavāritānampi vutthavassānaṃ kathinatthārasambhavato",
  "tika-vin06t:2134_18": "itare gaṇapūrake katvā kathinaṃ attharitabbanti kathaṃ paññāyatīti ce? “Dvinnaṃ puggalānaṃ",
  "tika-vin06t:2134_19": "atthataṃ hoti kathinaṃ atthārakassa ca anumodakassa cā”ti parivāre ekavacanakaraṇato,",
  "tika-vin06t:2134_20": "tattheva “saṅghassa atthataṃ hoti kathinaṃ, gaṇassa puggalassa atthataṃ hoti kathina”nti vacanato ca.",
  "tika-vin06t:2135_0": "Aññasmiṃ vihāre vutthavassāpi na labhantīti idaṃ kiṃ ekasīmasmiṃ, udāhu nānāsīmasminti?",
  "tika-vin06t:2135_1": "Kiñcettha – yadi tāva ekasīmasmiṃ, parato “sace pana ekasīmāya bahū vihārā honti,",
  "tika-vin06t:2135_2": "sabbe bhikkhū sannipātetvā ekattha kathinaṃ attharitabbaṃ, visuṃ visuṃ attharituṃ",
  "tika-vin06t:2135_3": "na vaṭṭatī”ti iminā aṭṭhakathāvacanena virujjhati. Idañhi vacanaṃ sabbesaṃyeva eko",
  "tika-vin06t:2135_4": "kathinatthāroti dīpeti. Atha nānāsīmasmiṃ, upanandassa ekādhippāyadānānumatiyā virujjhati.",
  "tika-vin06t:2135_5": "Vuttañhetaṃ “detha, bhikkhave, moghapurisassa ekādhippāya”nti. Idañhi vacanaṃ dvīsupi",
  "tika-vin06t:2135_6": "āvāsesu tassa kathinatthārasiddhiṃ dīpetīti. Avirodhova icchitabbo appaṭisiddhattā,",
  "tika-vin06t:2135_7": "tasmā ekasīmasmiṃ vā nānāsīmasmiṃ vā nānūpacāre aññasmiṃ vihāre vutthavassāpi na",
  "tika-vin06t:2135_8": "labhantīti adhippāyo veditabbo. “Pacchimikāya upasampanno paṭhamapavāraṇāya pavāretumpi",
  "tika-vin06t:2135_9": "labhati, vassiko ca hoti ānisaṃsañca labhatīti sāmaṇerānaṃ vassūpagamanaṃ anuññātaṃ",
  "tika-vin06t:2135_10": "hoti, sāmaṇerā kathinānisaṃsaṃ labhantī”ti vadanti.",
  "tika-vin06t:2136_0": "Tiṇṇaṃ cīvarānaṃ aññatarappahonakanti idaṃ “na aññatra saṅghāṭiyā uttarāsaṅgena antaravāsakena",
  "tika-vin06t:2136_1": "atthataṃ hoti kathina”nti imāya pāḷiyā virujjhanaṃ viya dissati. Ayañhi pāḷi tiṇṇaṃ",
  "tika-vin06t:2136_2": "cīvarānaṃ aññataravirahenāpi na atthataṃ hoti kathinanti dīpetīti ce? Na, tadatthajānanato,",
  "tika-vin06t:2136_3": "na tiṇṇaṃ cīvarānaṃ aññataravirahena na atthataṃ hoti kathinanti hi dīpetukāmo bhagavā",
  "tika-vin06t:2136_4": "taṃ pāḷimāha. Yadi evaṃ “aññatra saṅghāṭiyā uttarāsaṅgena antaravāsakenā”ti na vattabbā",
  "tika-vin06t:2136_5": "siyāti ce? Na, adhippāyajānanatova. Yo saṅghāṭiyā attharitukāmo, tassa aññatra saṅghāṭiyā",
  "tika-vin06t:2136_6": "na atthataṃ hoti. Esa nayo itaratthāpīti ayamettha adhippāyo. Teneva sukkapakkhe",
  "tika-vin06t:2136_7": "“saṅghāṭiyā atthataṃ hotī”tiādinā nayena ekameva cīvaraṃ vuttaṃ, evaṃ sante “catuvīsatiyā",
  "tika-vin06t:2136_8": "ākārehi anatthataṃ hoti kathinaṃ, sattarasahi ākārehi atthataṃ hoti kathina”nti yathārahaṃ",
  "tika-vin06t:2136_9": "ukkaṭṭhakoṭiyā vuttanti veditabbaṃ, tasmā kaṇhapakkhe ullikhita…pe… nissīmaṭṭhānumodanānaṃ",
  "tika-vin06t:2136_10": "catuvīsatiyā ākārānaṃ sambhavantānaṃ sabbena sabbaṃ abhāvenapi nimittakatādīnaṃ asambhavantānaṃ",
  "tika-vin06t:2136_11": "aññatarabhāvenapi na atthataṃ hoti kathinanti evamadhippāyo veditabbo. Sukkapakkhepi",
  "tika-vin06t:2136_12": "ahatāhatakappa…pe… sīmaṭṭhānumodanānaṃ sattarasannaṃ ākārānaṃ sambhavantānaṃ aññatarabhāvenapi",
  "tika-vin06t:2136_13": "itaresaṃ sabbena sabbaṃ abhāvenapi atthataṃ hoti kathinanti evamadhippāyo veditabbo.",
  "tika-vin06t:2136_14": "Aññathā aññamaññavirodho, yathāsambhavaṃ yojetvā veditabbo.",
  "tika-vin06t:2137_0": "Tatridaṃ mukhamattanidassanaṃ – kaṇhapakkhe “uttarāsaṅgena atthate kathine na aññatra",
  "tika-vin06t:2137_1": "saṅghāṭiyā na aññatra antaravāsakena atthataṃ hoti kathina”nti vacanappamāṇato taṃ",
  "tika-vin06t:2137_2": "kathinaṃ anatthataṃ siyā. Sukkapakkhe ca “animittakatena atthataṃ hoti kathina”nti",
  "tika-vin06t:2137_3": "vacanappamāṇato animittakatena kathine atthate tañce parikathā kataṃ, tathāpi atthatameva",
  "tika-vin06t:2137_4": "kathinaṃ hotīti ayaṃ duvidhopi virodho. Yathāvuttanayena adhippāye gahite parihāro hotīti veditabbaṃ.",
  "tika-vin06t:2138_0": "Yo ānisaṃsaṃ bahuṃ detīti iminā paccayalolabhāvaṃ viya dīpeti, tathāpi bhagavatā",
  "tika-vin06t:2138_1": "yāvadatthacīvarapariyesanapaññāpanamukhena dvāraṃ dinnanti katvā saṅghānuggahatthaṃ",
  "tika-vin06t:2138_2": "hoti. “Akātuṃ na hotīti anādariyena akarontassa dukkaṭa”nti likhitaṃ. Anumodāmāti",
  "tika-vin06t:2138_3": "ettha sabbasaṅgāhikavasena evaṃ vuttaṃ. “Anumodāmī”ti ekakena vattabbaṃ, itarathā",
  "tika-vin06t:2138_4": "“na vaṭṭatī”ti mahāaṭṭhakathāyaṃ kira vuttaṃ. Kathinacīvaraṃ adhiṭṭhahitvā “imāya",
  "tika-vin06t:2138_5": "saṅghāṭiyā kathinaṃ attharāmī”ti vācāya bhinnamattāya puggalassa atthataṃ hoti. “Kammavācā",
  "tika-vin06t:2138_6": "pana ekāyeva vaṭṭatīti kathinadussassa eva kammavācā, sesacīvaradāne apalokanamevāti",
  "tika-vin06t:2138_7": "attho”ti likhitaṃ. Ekasīmāyāti ekaupacārasīmāyāti attho yujjati. Keci pana “baddhasīmā",
  "tika-vin06t:2138_8": "adhippetā ekasīmāya ekaṭṭhāne attharite sabbattha attharitaṃ hoti ‘sabbe bhikkhū",
  "tika-vin06t:2138_9": "sannipatitvā’ti vuttattā, tehipi anumodantehi attharitameva hoti, upacāraparicchinne",
  "tika-vin06t:2138_10": "tattha tattha laddhaṃ tehi tehi laddhabbaṃ hoti. Tattha paviṭṭhehipi labhitabbaṃ",
  "tika-vin06t:2138_11": "sabbehipi attharitattā, ayaṃ viseso. Mahāaṭṭhakathāyampi evameva vutta”nti vadanti, vīmaṃsitabbaṃ.",
  "tika-vin06t:2139_0": "308. Catuvīsati ākāravantatāya mahābhūmikaṃ. “Dīghasibbitanti pacchākatasibbanaṃ,",
  "tika-vin06t:2139_1": "ovaṭṭitvā sibbanaṃ vā”ti likhitaṃ. Kaṇḍusaṃ nāma pubbabandhanaṃ. Paṭhamacimilikā",
  "tika-vin06t:2139_2": "ghaṭetvā ṭhapitā hotīti kathinadussaṃ dubbalaṃ disvā taṃ balavatā attano pakatidussena",
  "tika-vin06t:2139_3": "saddhiṃ ghaṭetvā dupaṭṭaṃ katvā sibbitukāmehi kathinadussato pakatidussassa mahantatāya",
  "tika-vin06t:2139_4": "paṭhamaṃ tappamāṇānurūpaṃ bandhakaṇḍuse ghaṭetvā rajjukehi bandhitvā kataṃ hotīti",
  "tika-vin06t:2139_5": "adhippāyo. Kathinacīvarassa appatāya paṭhamaṃ baddhadussaṃ kucchicimilikā hoti, mahāpaccariyaṃ,",
  "tika-vin06t:2139_6": "kurundiyañca vuttavacananidassanaṃ, byañjane eva bhedo, atthe natthīti dassanatthaṃ",
  "tika-vin06t:2139_7": "katanti veditabbaṃ. “Iminā kiṃ dīpetīti ce? Tathākataṃ dupaṭṭacīvaraṃ pakaticīvarassa",
  "tika-vin06t:2139_8": "mahantatāya pakaticīvarasaṅkhyameva gacchati, na kathinacīvarasaṅkhyanti kassaci",
  "tika-vin06t:2139_9": "siyā, nevaṃ daṭṭhabbaṃ. Evaṃ kucchicimilikabhāvena ṭhitampi kathinacīvaraṃ. Mahantampi",
  "tika-vin06t:2139_10": "taṃ pakaticīvaraṃ attano kathinacīvaramevāti. Heṭṭhimakoṭiyā pañcakassa icchitabbattā",
  "tika-vin06t:2139_11": "kathinadussaṃ khaṇḍākhaṇḍaṃ bahudhā chinditvā sibbitukāmo kathinacīvarato paṭṭaṃ",
  "tika-vin06t:2139_12": "gahetvā aññasmiṃ akathinacīvare paṭṭamāropetī”ti likhitaṃ. Atha vā bahūni kathinadussāni",
  "tika-vin06t:2139_13": "paṃsukūlāni khuddakakhuddakāni ekacīvaratthāya, mahantāni ca ūnatthāya dinnāni honti.",
  "tika-vin06t:2139_14": "Kathinacīvaratoti bhikkhu ekaccato kathinacīvarato paṭṭaṃ gahetvā aññasmiṃ āropeti.",
  "tika-vin06t:2139_15": "Etthāha – kiṃ paṃsukūlāni kathinadussāni vikappanupagapacchimāni dātabbāni, udāhu",
  "tika-vin06t:2139_16": "khuddakānipīti? Ettha acīvarasaṅkhyattā khuddakāni dātuṃ na vaṭṭati. Kammavācā tattha",
  "tika-vin06t:2139_17": "na ruhatīti eke. “Paṃsukūlena atthataṃ hotī”ti pāḷiyaṃ nayadānato kucchicimilikabhāvena",
  "tika-vin06t:2139_18": "ṭhitassa kathinadussassa attano sabhāvena anadhiṭṭhānupagassa purāṇacīvarabhāveneva",
  "tika-vin06t:2139_19": "adhiṭṭhānārahassapi kathinacīvarabhāvānumatimukhena aṭṭhakathāyaṃ padānato ca khuddakānipi",
  "tika-vin06t:2139_20": "dātuṃ vaṭṭati. Tañhi kathinatthārako ghaṭetvā kathinacīvaraṃ karissatīti katvā kappatīti",
  "tika-vin06t:2139_21": "eke, yuttataraṃ gahetabbaṃ.",
  "tika-vin06t:2140_0": "Nicayasannidhi saṅghāyattā saṅghena katattā. Rattātikkantaṃ nissajjitabbattā “nissaggiya”nti",
  "tika-vin06t:2140_1": "vuccati. Pañca khaṇḍāni paṭṭāni pamāṇaṃ assāti pañcakaṃ. Tena vā atirittena vāti",
  "tika-vin06t:2140_2": "attho. Tadaheva sañchinnenāti saṅghena kathinatthārakassa kammavācaṃ vatvā dinneneva",
  "tika-vin06t:2140_3": "tadaheva sañchinnena samaṇḍalikatena bhavitabbaṃ. Evaṃ dinnaṃyeva hi parivāre “pubbakaraṇaṃ",
  "tika-vin06t:2140_4": "sattahi dhammehi saṅgahita”nti vuttaṃ, na dāyakena diyyamānaṃ, tasmā pariniṭṭhitapubbakaraṇameva",
  "tika-vin06t:2140_5": "ce dāyako saṅghassa deti, sampaṭicchitvā kammavācāya dātabbaṃ. Tena ca tasmiṃyeva",
  "tika-vin06t:2140_6": "sīmāmaṇḍale adhiṭṭhahitvā attharitvā saṅgho anumodāpetabbo katapubbakaraṇassa puna",
  "tika-vin06t:2140_7": "kattabbābhāvato. Atthārakassa hatthagatameva hi sandhāya “na ullikhitamattenā”tiādi",
  "tika-vin06t:2140_8": "vuttaṃ. Pariniṭṭhitapubbakaraṇampi puna dhovitvā visibbitvā kātabbameva vacanapamāṇatoti",
  "tika-vin06t:2140_9": "ce? Na, chinnassa puna chedāsambhavato. Aññasmiṃ ṭhāne chinditabbamevāti ce? Na,",
  "tika-vin06t:2140_10": "pabbajjādhikāre “kesamassuṃ ohārāpetvā”ti vacanappamāṇato muṇḍikassa chinnepi kese",
  "tika-vin06t:2140_11": "pariyesitvā sirasmiṃ ṭhapetvā puna ohārāpetvā pabbājetabbappasaṅgato, na idha na-kārena",
  "tika-vin06t:2140_12": "paṭisiddhattāti ce? Na, “na aññatra saṅghāṭiyā”ti na-kārena paṭisiddhattā uttarāsaṅgena",
  "tika-vin06t:2140_13": "atthate anatthataṃ hotīti aniṭṭhappasaṅgato, tasmā abhiniveso na kātabbo. “Bahiupacārasīmāya",
  "tika-vin06t:2140_14": "ṭhito”ti vuttattāpi pubbe vuttavinicchayova gahetabbo.",
  "tika-vin06t:2141_0": "309. Asannidhikatena atthataṃ hoti kathinanti ettha kiṃ kathinatthāramāseyeva duvidhopi",
  "tika-vin06t:2141_1": "sannidhi adhippeto, udāhu tato pubbepi, dāyakena vā kadā dātabbaṃ, kiṃ kathinatthāramāseyeva,",
  "tika-vin06t:2141_2": "udāhu tato pubbepi, kathinatthāramāsepi asukasmiṃ divaseyeva atthāratthāya dammīti",
  "tika-vin06t:2141_3": "dātuṃ vaṭṭati na vaṭṭatīti idaṃ vicāretabbaṃ. Kathinatthāramāse eva duvidhopi sannidhi.",
  "tika-vin06t:2141_4": "Dāyakenāpi vassāvāsikaṃ viya kathinacīvaraṃ uddissa dinnaṃ na vaṭṭati. Kasmā? “Kathinadāyakassa",
  "tika-vin06t:2141_5": "vattaṃ atthī”tiādinā nayena aṭṭhakathāyaṃ vuttattā. Ukkaṭṭhamattametanti ce? Na,",
  "tika-vin06t:2141_6": "“kathinaṃ nāma atiukkaṭṭhaṃ vaṭṭatī”ti vuttattā. Na āgamanaṃ sandhāya vuttanti ce?",
  "tika-vin06t:2141_7": "Na, idampi āgamanameva sandhāya vuttaṃ, pubbe dinnaṃ na vaṭṭatīti.",
  "tika-vin06t:2142_0": "310. Kathinassāti kathinatthārassa. Ubbhārāyāti vūpasamāya, appavattiyāti attho.",
  "tika-vin06t:2142_1": "Kimatthiyaṃ ubbhāranidassananti ce? Pañcahi anāpattikālapariyantadassanena tesu saṃvaruppādanatthaṃ.",
  "tika-vin06t:2142_2": "Aññathā “cīvarakālasamayo nāma anatthate kathine vassānassa pacchimo māso, atthate",
  "tika-vin06t:2142_3": "kathine pañca māsā”ti vibhaṅge vuttattā antarāpakkamanantikādiubbhārābhāvepi pañcahi",
  "tika-vin06t:2142_4": "pañcasu māsesu anāpattiyevāti micchāgāho siyā. Tato āpattikhette anāpattikhettasaññāya",
  "tika-vin06t:2142_5": "taṃ taṃ āpattiṃ āpajjati, itaresañca bhikkhūnaṃ lābhantarāyaṃ karotīti veditabbaṃ.",
  "tika-vin06t:2143": "Ādāyasattakakathāvaṇṇanā",
  "tika-vin06t:2144_0": "311. Sanniṭṭhānantike dvepi palibodhā ekato chijjantīti idha, parivāraṭṭhakathāyañca",
  "tika-vin06t:2144_1": "vuttaṃ imissā khandhakapāḷiyā sameti ekato ubhinnampi dhuranikkhepassa katattā. “Idaṃ",
  "tika-vin06t:2144_2": "bahisīmāyameva vuttaṃ sanniṭṭhānantikaṃ sandhāya vuttaṃ. Yaṃ pana vuttaṃ parivāre",
  "tika-vin06t:2144_3": "‘cattāro kathinuddhārā siyā antosīmāya uddhariyyanti, siyā bahisīmāya uddhariyyanti,",
  "tika-vin06t:2144_4": "niṭṭhānantiko sanniṭṭhānantiko nāsanantiko āsāvacchediko’ti. Tattha bahisīmāya sanniṭṭhānantiko",
  "tika-vin06t:2144_5": "uddhariyyatīti idha dassitanayova. Kathaṃ antosīmāya sanniṭṭhānantiko? Akatacīvaramādāya",
  "tika-vin06t:2144_6": "‘na paccessa’nti gato, gatagataṭṭhāne phāsuvihāraṃ alabhanto tameva vihāraṃ āgacchati,",
  "tika-vin06t:2144_7": "tassa cīvarapalibodho ṭhito. So ca ‘nevimaṃ cīvaraṃ kāressa’nti citte uppannamatte",
  "tika-vin06t:2144_8": "chijjati, tasmā antosīmāya uddhariyyati, tasmā duvidho sanniṭṭhānantiko”ti porāṇagaṇṭhipade",
  "tika-vin06t:2144_9": "likhitaṃ, taṃ yuttaṃ, aññathā antosīmāya “nevimaṃ cīvaraṃ kāressa”nti pavattaubbhāro",
  "tika-vin06t:2144_10": "itaresu samodhānaṃ na gacchatīti atiritto siyā. Sīmātikkantikoti cīvarakālasīmātikkantiko.",
  "tika-vin06t:2144_11": "Saubbhāre cīvarapalibodho paṭhamaṃ chijjanto viya khāyati, atha kho sāpekkhatāya",
  "tika-vin06t:2144_12": "cīvarakaraṇe saussāhova hotīti lesaṃ sandhāya parivāravasena “dve palibodhā apubbaṃ",
  "tika-vin06t:2144_13": "acarimaṃ chijjantī”ti vuttaṃ. “Katacīvaro”ti vuttattā idha na sambhavati.",
  "tika-vin06t:2145_0": "316. Sabbaṃ attano parikkhāraṃ anavasesetvā pakkamanto “samādāya pakkamatī”ti vuccati.",
  "tika-vin06t:2145_1": "“Kathinuddhāre viseso natthi. Puggalādhippāyavisesena kevalaṃ vāradassanatthaṃ samādāyavārā",
  "tika-vin06t:2145_2": "vuttā”ti sabbesu gaṇṭhipadesu likhitaṃ. Idha pana puggalādhippāyena payojanaṃ vīmaṃsitabbaṃ.",
  "tika-vin06t:2145_3": "Pakkamanantikassa abhāvā “yathāsambhava”nti vuttaṃ. Vippakatepi dhuranikkhepavasena",
  "tika-vin06t:2145_4": "pakkamanantikatā sambhavati, tasmā pakkamanantikavāropi vattabboti ce? Na, sanniṭṭhānantikalakkhaṇappasaṅgato.",
  "tika-vin06t:2145_5": "Akatacīvarassa na savanantikatā ca.",
  "tika-vin06t:2146_0": "Tatrāyaṃ ādito paṭṭhāya vāravibhāvanā – ādāyavārā satta, tathā samādāyavārāti dve",
  "tika-vin06t:2146_1": "sattakavārā. Tato pakkamanantikaṃ vajjetvā vippakatacīvarassa ādāyavārā, samādāyavārā",
  "tika-vin06t:2146_2": "cāti dve chakkavārā. Tato paraṃ niṭṭhānasanniṭṭhānanāsanantikānaṃ vasena tīṇi tikāni",
  "tika-vin06t:2146_3": "dassitāni, tattha paṭhamattikaṃ antosīmāya “na paccessa”nti imaṃ vidhiṃ anāmasitvā",
  "tika-vin06t:2146_4": "bahisīmāyaṃ eva “na paccessa”nti pavattaṃ, tasmā pakkamanantikasīmātikkantikasaubbhārā",
  "tika-vin06t:2146_5": "tattha na yujjanti. “Āsāvacchediko sambhavantopi yathāvuttakāraṇena na vutto. Dutiyattikaṃ",
  "tika-vin06t:2146_6": "antosīmāya ‘na paccessa’nti pavattaṃ, ettha kiñcāpi pakkamanantiko sambhavati, tathāpi",
  "tika-vin06t:2146_7": "yehi cīvarapalibodho chijjati, tesaṃyevādhippetattā na vutto”ti porāṇagaṇṭhipade",
  "tika-vin06t:2146_8": "vuttaṃ. Sabbasmimpi pannarasake vippakatacīvarassevādhippetattāti takko. Adhiṭṭhānupage",
  "tika-vin06t:2146_9": "ca vippakate sati na niṭṭhānantiko. Niṭṭhānāvasese sati na nāsanantikoti porāṇā.",
  "tika-vin06t:2146_10": "Tatiyattikaṃ anadhiṭṭhita-padena visesetvā pavattaṃ, atthato paṭhamattikena sameti.",
  "tika-vin06t:2146_11": "Tassa atthadassanapayojanaṃ kira taṃ. Yasmā ime tayo atthavikappā imehi eva tīhi",
  "tika-vin06t:2146_12": "kathinuddhārehi sakkā dassetuṃ, tasmā imeva yojitā ekasambandhavasena, aññathā paṭhamattikaṃ",
  "tika-vin06t:2146_13": "chakkaṃ bhaveyya imassa pannarasakassa ante chakkaṃ viya. Tatiyattikānantaraṃ catutthattikaṃ",
  "tika-vin06t:2146_14": "sambhavantaṃ “antosīmāyaṃ ‘paccessa”nti vacanavisesena sambhavati. Tathā ca yojiyamānaṃ",
  "tika-vin06t:2146_15": "itarehi savanantikādīhi aviruddhakkamaṃ hoti, tasmā catutthattikaṃ ahutvā chakkaṃ",
  "tika-vin06t:2146_16": "jātanti veditabbaṃ. Evaṃ tīṇi tikāni ekaṃ chakkañcāti paṭhamaṃ pannarasakaṃ veditabbaṃ.",
  "tika-vin06t:2146_17": "Idāni idameva pannarasakaṃ upasaggavisesena dutiyaṃ samādāyapannarasakaṃ nāma kataṃ.",
  "tika-vin06t:2146_18": "Puna vippakatacīvaraṃ ādāyāti tatiyaṃ pannarasakaṃ, samādāyāti catutthaṃ pannarasakaṃ",
  "tika-vin06t:2146_19": "dassitaṃ. Evaṃ cattāri pannarasakāni veditabbāni. Tattha paṭhamadutiyesu pannarasakesu",
  "tika-vin06t:2146_20": "sabbena sabbaṃ akatacīvaraṃ adhippetaṃ, itaresu dvīsu vippakatanti yojetabbaṃ. “Pubbe",
  "tika-vin06t:2146_21": "nibaddhaṭṭhāne cīvarāsāya gahetabbaṃ, aññattha na vaṭṭati. Upacchinnāya ce cīvarāsāya",
  "tika-vin06t:2146_22": "cīvaraṃ uppannaṃ, na taṃ cīvarapalibodhaṃ karotī”ti porāṇagaṇṭhipade vuttaṃ. Nissaggiyesu",
  "tika-vin06t:2146_23": "tatiyakathine āgatacīvarapaccāsā idha cīvarāsāti takko. Yattha cīvarāsā, taṃ ṭhānaṃ",
  "tika-vin06t:2146_24": "adhikaraṇūpacārena “cīvarāsā”tveva vuccatīti katvā “taṃ cīvarāsaṃ payirupāsatī”tiādi",
  "tika-vin06t:2146_25": "vuttaṃ, tasmā anāsāya labhatīti anāsāyitaṭṭhāne labhatītiādinā attho gahetabbo. Ettha",
  "tika-vin06t:2146_26": "niṭṭhānasanniṭṭhānanāsanaāsāvacchedikavasena eko vāroti idamekaṃ catukkaṃ jātaṃ,",
  "tika-vin06t:2146_27": "tasmā pubbe vuttāni tīṇi tikāni āsāvacchedikādhikāni tīṇi catukkānīti ekaṃ anāsāyadvādasakanti",
  "tika-vin06t:2146_28": "veditabbaṃ. Tadanantare āsāyadvādasake kiñcāpi paṭhamadvādasakkamo labbhati, tathāpi",
  "tika-vin06t:2146_29": "taṃ nibbisesanti tamekaṃ dvādasakaṃ avuttasiddhaṃ katvā visesato dassetuṃ ādito paṭṭhāya",
  "tika-vin06t:2146_30": "“antosīmāya paccessa”nti vuttaṃ, taṃ dutiyacatukke “so bahisīmagato suṇātī”tiādivacanassa",
  "tika-vin06t:2146_31": "tatiyacatukke savanantikādīnañca okāsakaraṇatthanti veditabbaṃ. Idaṃ pana dvādasakaṃ",
  "tika-vin06t:2146_32": "anāsāya vasena labbhamānampi iminā avuttasiddhaṃ katvā na dassitanti veditabbaṃ.",
  "tika-vin06t:2146_33": "Evamettha dve dvādasakāni uddharitāni. Karaṇīyadvādasakepi yathādassitaanāsāyadvādasakaṃ,",
  "tika-vin06t:2146_34": "avuttasiddhaṃ āsāyadvādasakañcāti dve dvādasakāni uddharitabbāni. Idāni disaṃgamikanavakaṃ",
  "tika-vin06t:2146_35": "hoti. Tattha yasmā “disaṃgamiko pakkamatī”ti vacaneneva “na paccessa”nti idaṃ avuttasiddhameva,",
  "tika-vin06t:2146_36": "tasmā taṃ na vuttaṃ. Ettāvatā āvāsapalibodhābhāvo dassito.",
  "tika-vin06t:2147_0": "321. “Cīvarapaṭivīsaṃ apavilāyamāno”ti iminā cīvarapalibodhasamaṅgitamassa dasseti.",
  "tika-vin06t:2147_1": "Paṭivīsoti attano pattabbo cīvarabhāgo. Apavilāyamānoti ākaṅkhamāno. Tassa cīvaralābhe",
  "tika-vin06t:2147_2": "sati vassaṃvutthāvāse niṭṭhānasanniṭṭhānanāsanantikānaṃ vasena ekaṃ tikaṃ, tesaṃyeva",
  "tika-vin06t:2147_3": "vasena antarāmagge ekaṃ, gataṭṭhāne ekanti tiṇṇaṃ tikānaṃ vasena ekaṃ navakaṃ veditabbaṃ.",
  "tika-vin06t:2147_4": "Tato paraṃ niṭṭhānasanniṭṭhānanāsananti kasīmātikkantikasaubbhārānaṃ vasena phāsuvihārapañcakaṃ",
  "tika-vin06t:2147_5": "vuttaṃ. Ubhayattha sesakathinuddhārāsambhavo pākaṭova. Ayaṃ panettha pañcake viseso",
  "tika-vin06t:2147_6": "– samādāyavāro na sambhavati “paccessa”nti paccāgamanādhippāyato.",
  "tika-vin06t:2148": "325. Dveme bhikkhave kathinassa palibodhāti kathinatthārassa anupabandhanapaccayāti.",
  "tika-vin06t:2149": "Kathinakkhandhakavaṇṇanā niṭṭhitā.",
  "tika-vin06t:2150": "8. Cīvarakkhandhakavaṇṇanā",
  "tika-vin06t:2151": "Jīvakavatthukathāvaṇṇanā",
  "tika-vin06t:2152": "326. Rājagahakoti rājagahavāsī.",
  "tika-vin06t:2153": "328. Amohajātikattā na cirasseva viññutaṃ pāpuṇi. Ahaṃ te pitā, kenaṭṭhena? Yasmā tvaṃ mayā posāpito.",
  "tika-vin06t:2154": "329. “Sakke vissaṭṭhamatte”ti pāṭho, aṭṭhamasikkhāpade vissaṭṭhamattova.",
  "tika-vin06t:2155": "Pajjotarājavatthukathāvaṇṇanā",
  "tika-vin06t:2156": "334. Bhuñjituṃ nisinnassāti ettha “dhammapade ‘bahinagare disvā’ti vuttaṃ, tasmā dvīsu divasesu dinnaṃ tena tesu ekekaṃ gahetvā dvīsu aṭṭhakathāsu vuttanti yujjatī”ti vadanti.",
  "tika-vin06t:2157": "Samattiṃsavirecanakathāvaṇṇanā",
  "tika-vin06t:2158": "336. Kabaḷe kabaḷeti ettha kiñcāpi guḷādīsu pakkhittaṃ, taṃ pana bhagavāva paribhuñji, tasmā natthi doso.",
  "tika-vin06t:2159": "Varayācanakathāvaṇṇanā",
  "tika-vin06t:2160": "337. Mahāpiṭṭhiyakojavaṃ nāma atirekacaturaṅgulapupphaṃ kira.",
  "tika-vin06t:2161": "Kambalānujānanādikathāvaṇṇanā",
  "tika-vin06t:2162_0": "340. Upacāreti susānassa upacāre. Bahipi vaṭṭatīti eke. Katikakaraṇaṃ dassetvā “mayhaṃ",
  "tika-vin06t:2162_1": "santakaṃ tava ca mama ca hotūti vatvā itarena ca tathāvutte vaṭṭatī”ti samānaparikkhāravidhiṃ vadanti.",
  "tika-vin06t:2163_0": "342. “Khaṇḍasīmāyapi sammannituṃ vaṭṭatīti vuttattā sesakammānipi tattha nisīditvā",
  "tika-vin06t:2163_1": "kātuṃ vaṭṭatī”ti vuttaṃ. “Evaṃ sante corikāya katasadisaṃ hoti, tasmā na vaṭṭatī”ti",
  "tika-vin06t:2163_2": "dīpavāsino vadanti kira. “Corikāya gahitattā na pāpuṇātīti senāsanakkhandhake āgatasuttañca",
  "tika-vin06t:2163_3": "sādhaka”nti vadanti, tasmā tesaṃ matena idaṃ āveṇikalakkhaṇanti veditabbaṃ.",
  "tika-vin06t:2164": "Bhaṇḍāgārasammutiādikathāvaṇṇanā",
  "tika-vin06t:2165": "343. “Idaṃ pana bhaṇḍāgāranti āveṇikalakkhaṇa”nti vuttaṃ.",
  "tika-vin06t:2166": "Cīvararajanakathāvaṇṇanā",
  "tika-vin06t:2167": "344. Gomaye āpatti natthi, virūpattāvāritaṃ. “Kuṅkumapupphaṃ na vaṭṭatī”ti vadanti. “Allikāyā”tipi pāṭho atthi.",
  "tika-vin06t:2168": "Nisīdanādianujānanakathāvaṇṇanā",
  "tika-vin06t:2169_0": "353. Aṭṭhānametanti ettha rūpakaṇḍe “catusamuṭṭhānika”nti vuttattā kammasamuṭṭhānaṃ",
  "tika-vin06t:2169_1": "rāgacittābhāvā na muccatīti vā rāgapaccaye sati kammasamuṭṭhānaṃ hotīti vā vicāretvā",
  "tika-vin06t:2169_2": "gahetabbaṃ kathāvatthunā ca.",
  "tika-vin06t:2170": "362. Aggaḷaguttiyeva pamāṇanti imehi catūhi nikkhepakāraṇehi ṭhapentena aggaḷaguttivihāreyeva ṭhapetuṃ vaṭṭatīti adhippāyo.",
  "tika-vin06t:2171": "Saṅghikacīvaruppādakathāvaṇṇanā",
  "tika-vin06t:2172_0": "363. No ce atthataṃ hoti “ekaṃ cīvaramāsa”nti na vattabbaṃ. Kasmā? “Anujānāmi, bhikkhave,",
  "tika-vin06t:2172_1": "tasseva tāni cīvarāni yāva cīvaramāsā”ti vacanassa abhāvato, tasmā anatthatakathinassa",
  "tika-vin06t:2172_2": "ananuññātanti ce? Na, heṭṭhā anuññātattā, tato līnatthadīpanatthamidha tathā vuttattā",
  "tika-vin06t:2172_3": "ca. Heṭṭhā hi “akālacīvaraṃ nāma anatthate kathine ekādasamāse uppannaṃ, atthate",
  "tika-vin06t:2172_4": "kathine sattamāse uppannaṃ, kālepi ādissa dinnaṃ, etaṃ akālacīvaraṃ nāmā”ti vacanato",
  "tika-vin06t:2172_5": "anatthatakathinānaṃ ekacīvaramāse uppannaṃ, tesaṃyeva hotīti siddhaṃ, tasmā idha",
  "tika-vin06t:2172_6": "taṃ avatvā ekopi tayo gaṇapūrake labhitvā kathinaṃ attharituṃ labhatīti imaṃ līnatthaṃ",
  "tika-vin06t:2172_7": "pakāsetuṃ “yāva kathinassa ubbhārāyā”ti vuttaṃ. Itarathā ayamattho na ñāyati. “Jānitabbo",
  "tika-vin06t:2172_8": "ca vinayadharehīti tathā vuttoti apare”ti vuttaṃ. Atthataṃ hoti, pañca māse sabbaṃ",
  "tika-vin06t:2172_9": "tasseva bhikkhuno hotīti sambandho. Accantasaṃyogavasena upayogavacanaṃ. “Idha vassaṃvutthasaṅghassā”ti",
  "tika-vin06t:2172_10": "niyamitattā “vassāvāsikaṃ demā”ti ettha ca “idhā”ti adhikārattā tasmiṃ vutte labhati.",
  "tika-vin06t:2172_11": "“Piṭṭhisamaye uppannattāti cīvarakālassāsannattā ca anatthatakathinānampi vutthavassānañca",
  "tika-vin06t:2172_12": "anuññātaṭṭhānattā eva vutta”nti aññatarasmiṃ gaṇṭhipade likhitaṃ. Keci pana “yaṃ",
  "tika-vin06t:2172_13": "pana idaṃ ‘idha vassaṃvutthasaṅghassā’tiādiṃ katvā yāva ‘anāgatavasse’ti padaṃ, tāva",
  "tika-vin06t:2172_14": "pucchitvā ‘kasmā? Piṭṭhisamaye uppannattā’ti idaṃ parato ‘tatra sammukhībhūtānaṃ",
  "tika-vin06t:2172_15": "sabbesaṃ pāpuṇātī’ti imassa pariyosāne ‘kasmā? Piṭṭhisamaye uppannattā’ti likhitabbaṃ.",
  "tika-vin06t:2172_16": "Kasmāti ce? Parato ‘cīvaramāsato paṭṭhāya yāva hemantassā’ti vuttena nibbisesattā,",
  "tika-vin06t:2172_17": "tasmā eva ekaccesu paṇḍitanti vadantī”ti vadanti. Idha pana idha-saddena visesitaṃ,",
  "tika-vin06t:2172_18": "tattha natthi, tasmā aññamaññavirodho natthīti gahetabbaṃ. “Mayhimāni cīvarāni pāpuṇantī”ti",
  "tika-vin06t:2172_19": "vacanamevādhiṭṭhānaṃ, idamettha ukkaṭṭhavasena vuttaṃ. “Mayhimāni cīvarānī’ti vuttepi",
  "tika-vin06t:2172_20": "adhiṭṭhitameva hotī”ti vuttaṃ. “Mayhimānī’ti vutte tassa cīvarāni nāma natthi, tasmā",
  "tika-vin06t:2172_21": "‘cīvarāni pāpuṇantī’ti vattabbamevā”ti vadanti. Duggahitānīti saṅghikāneva honti.",
  "tika-vin06t:2172_22": "“Gahitameva nāmā’ti imassa idaṃ pattanti kiñcāpi na viditaṃ, te pana bhāgā tesaṃ",
  "tika-vin06t:2172_23": "atthato pattāyevāti adhippāyo”ti likhitaṃ. “Ekasmiṃ apatite puna āgatā labhantī”ti vuttaṃ.",
  "tika-vin06t:2173": "Upanandasakyaputtavatthukathāvaṇṇanā",
  "tika-vin06t:2174_0": "364. “Na, bhikkhave, aññatra vassaṃvutthenā”ti cīvarasamayaṃ upādāya paṭikkhepo kato.Ekasmiṃ",
  "tika-vin06t:2174_1": "vihāre “rājavihāre viya nānāpariveṇesu vā idha vā vutthā labhatū”ti vatvā dinnaṃ.",
  "tika-vin06t:2174_2": "“Sattāhavārena aruṇameva uṭṭhāpetīti etaṃ vacanamattameva ekavihāre sattāhakiccābhāvā”ti ca likhitaṃ.",
  "tika-vin06t:2175": "Matasantakakathāvaṇṇanā",
  "tika-vin06t:2176_0": "369. Bhikkhussāti bhikkhusmiṃ kālaṃkate. Tattha “pattacīvare”ti padhānaparikkhāradassanamukhena",
  "tika-vin06t:2176_1": "sabbaparikkhāranidassananti veditabbaṃ. Adhammena uppannañcetaṃ hoti, saṅghassa kappiyameva",
  "tika-vin06t:2176_2": "matattāti eke. Noti takko pattacatukke sabbathā akappiyapattanayavirodhato. Adhammena",
  "tika-vin06t:2176_3": "uppannasenāsane ca vasato anāpatti. Aññatarasmiṃ āvāse dve bhikkhū vasanti, tattha",
  "tika-vin06t:2176_4": "ceko kālaṃkato, itaro tassa parikkhāraṃ apāpetvā taṃ theyyacittena gaṇhāti, saṅghasantakaṃ",
  "tika-vin06t:2176_5": "gahitaṃ hoti, bhaṇḍagghena kāretabbo. Anāvāse gaṇhāti, na kāretabbo assāmikassa gahitattā.",
  "tika-vin06t:2176_6": "Maraṇasamaye vattuṃ asahanto ce citteneva deti, puññaṃ pasavati, saṅghova tassa sāmī.",
  "tika-vin06t:2176_7": "Paro vā avissāsiko sayameva gaṇhāti, gahaṇaṃ na ruhati, theyyacittena ce, bhaṇḍagghena",
  "tika-vin06t:2176_8": "kāretabbo. Tassa ca āvāsagatassa ko sāmī. “Saṅgho sāmī”ti vacanato saṅghena balakkārena",
  "tika-vin06t:2176_9": "so vāretabboti eke. Jīvamānakāle gahitattā na saṅgho sāmīti eke. Sāmiko ce sayaṃ",
  "tika-vin06t:2176_10": "passitvā acchindituṃ labhati, saṅghopi labhati sāmiṭhāne ṭhitattāti itare, vicāretvā gahetabbaṃ.",
  "tika-vin06t:2177_0": "Matakassa hiraññādiakappiyabhaṇḍaṃ hoti. Uggahitañcetaṃ hoti, uggahite vuttanayena",
  "tika-vin06t:2177_1": "paṭipajjitabbaṃ. Dhammena uppannaṃ ce, kappiyakārako ācikkhitabbo. Dāso ce gahito",
  "tika-vin06t:2177_2": "hoti, na saṅgho sāmī, ārāmiko ce, saṅgho sāmī. Gāvīmahiṃsīādayo honti, āvāsagatānaṃ",
  "tika-vin06t:2177_3": "saṅgho sāmī, anāvāsagatānaṃ na saṅgho sāmī. Saṅgho ce āvāsaṃ ānetvā attano santakaṃ",
  "tika-vin06t:2177_4": "katvā pacchā samīpe bahisīmāya ṭhapeti, kārakasaṅgho sāmī, tathā ārāmike. Matakassa",
  "tika-vin06t:2177_5": "parikkhāro nikkhepavasena ṭhapito hoti, esova sāmī. Mahaggho ce hoti, sesassa saṅgho",
  "tika-vin06t:2177_6": "sāmī. “Kenaci gilānupaṭṭhākenā”ti vattabbakkamo etena dassito. Puna upaṭṭhākānaṃ",
  "tika-vin06t:2177_7": "bahubhāve sati sabbesaṃ dātabbakammaṃ dassentena bhagavatā kammavācāyaṃ “gilānupaṭṭhākāna”nti",
  "tika-vin06t:2177_8": "vuttaṃ. Sāmaṇeravāre “cīvara”nti pāṭho. “Imaṃ tuyhaṃ demi dadāmi dajjāmi oṇojemi",
  "tika-vin06t:2177_9": "pariccajāmi vissajjāmi nissajjāmī’ti vā ‘itthannāmassa demi…pe… nissajjāmī’ti vā",
  "tika-vin06t:2177_10": "vadati, ‘sammukhā vā parammukhā vā vutte dinnaṃyeva hotī’ti dānalakkhaṇassa ca ‘tuyhaṃ",
  "tika-vin06t:2177_11": "gaṇhāhī’ti vutte ‘mayhaṃ gaṇhāmī’ti vadati, ‘sudinnaṃ suggahitañcā’ti gahaṇalakkhaṇassa",
  "tika-vin06t:2177_12": "ca vuttattā ‘mama santakaṃ tava ca mama ca hotū’ti evamādivacanena samānaparikkhāraṃ",
  "tika-vin06t:2177_13": "kātuṃ vaṭṭatīti ācariyā”ti likhitaṃ.",
  "tika-vin06t:2178_0": "Anugaṇṭhipade pana atīva papañcaṃ katvā puna “idamettha ācariyānaṃ sanniṭṭhānaṃ –",
  "tika-vin06t:2178_1": "sacesambahulā, dve vā samānaparikkhāraṃ kattukāmā honti, te sabbe attano santakaṃ",
  "tika-vin06t:2178_2": "vattamānaṃ uppajjanakena saddhiṃ pesalassa ekassa pariccajanti, so puna tesameva",
  "tika-vin06t:2178_3": "pariccajati, ettāvatā te samānaparikkhārikā hontīti. Idaṃ samānaparikkhāralakkhaṇaṃ",
  "tika-vin06t:2178_4": "pāḷiādīsu vuttalakkhaṇeyeva patanato acalappattaṃ hoti, tathāpi porāṇavidhiṃ ajjhottharitvā",
  "tika-vin06t:2178_5": "vattanato paṭisedhetabbo, ācariyānaṃ matānusārena kātabbaṃ kātukāmenāti apare”ti",
  "tika-vin06t:2178_6": "vuttaṃ, “vassaṃvutthasāmaṇero pañcasu sikkhāpadesu ekaṃ atikkamitvā puna gahito lābhaṃ",
  "tika-vin06t:2178_7": "na labhati, antimavatthuṃ ajjhāpanno nāma hotī”ti vadanti.",
  "tika-vin06t:2179": "Vassaṃvutthānaṃanuppannacīvarakathāvaṇṇanā",
  "tika-vin06t:2180_0": "375. Uppanne cīvare abhājite pakkamatīti ettha “saṅghena tatruppādato ekekassa bhikkhuno",
  "tika-vin06t:2180_1": "ettakaṃ vassāvāsikaṃ dātuṃ saṅghassa ruccatī”ti sāvitepi vibbhamati, tato na labhati,",
  "tika-vin06t:2180_2": "puna pabbajitvā upasampajjitvā cīvarabhājanaṃ sambhāventopi na labhatiyeva pubbapakatito",
  "tika-vin06t:2180_3": "bhaṭṭhattā. Atha pāpite vibbhamati, labhatī”ti ca vuttaṃ.",
  "tika-vin06t:2181": "Saṅghebhinnecīvaruppādakathāvaṇṇanā",
  "tika-vin06t:2182": "376. Parasamuddeti jambudīpe.",
  "tika-vin06t:2183": "Aṭṭhacīvaramātikākathāvaṇṇanā",
  "tika-vin06t:2184_0": "379. Yasmā aparikkhittassa parikkhepārahaṭṭhānaṃ dubbijānaṃ, tasmā “apicā”tiādi vuttaṃ.",
  "tika-vin06t:2184_1": "Tattha dhuvasannipātaṭṭhānampi pariyantagatameva gahetabbaṃ. “Mahāpaccariyaṃ pana",
  "tika-vin06t:2184_2": "bhikkhūsupi…pe… pāpuṇātīti ‘upacārasīmāya demā’ti evaṃ dinnameva sandhāyā”ti likhitaṃ.",
  "tika-vin06t:2184_3": "“Samānasaṃvāsakasīmāyā”ti vutte khaṇḍasīmādīsu ṭhitānaṃ na pāpuṇāti tāsaṃ visuṃ samānasaṃvāsakasīmattā.",
  "tika-vin06t:2184_4": "Samānasaṃvāsakaavippavāsasīmānaṃ idaṃ nānattaṃ – “avippavāsasīmāya dammī”ti dinnaṃ",
  "tika-vin06t:2184_5": "gāmaṭṭhānaṃ na pāpuṇāti. Kasmā? “Ṭhapetvā gāmañca gāmūpacārañcā”ti vuttattā. “Samānasaṃvāsakasīmāyā”ti",
  "tika-vin06t:2184_6": "dinnaṃ pana yasmiṃ ṭhāne avippavāsasīmā atthi, tattha ṭhitānaṃ, itaratra ṭhitānañca",
  "tika-vin06t:2184_7": "pāpuṇāti. “Khaṇḍasīmāyaṃ ṭhatvā ‘sīmaṭṭhakasaṅghassa dammī’ti vutte upacārasīmāya",
  "tika-vin06t:2184_8": "eva paricchinditvā dātabba”nti vuttaṃ. “Avippavāsasīmāya demā”ti khaṇḍasīmāyaṃ ṭhatvā",
  "tika-vin06t:2184_9": "dinne tattheva pāpuṇātīti keci. Yojanasatampi pūretvā nisīdantīti ettha vihārūpacāre",
  "tika-vin06t:2184_10": "hatthapāsena, bahigāmādīsu dvādasahatthena upacāroti eke. “Imasmiṃ vihāre saṅghassā”ti",
  "tika-vin06t:2184_11": "vutte ekābaddhā hutvāpi parikkhepaparikkhepārahaṭṭhānaṃ atikkamitvā ṭhitānaṃ na pāpuṇātīti",
  "tika-vin06t:2184_12": "eke. “Bhikkhunivihārato bahi yattha katthaci ṭhatvā ‘saṅghassā’ti vutte bhikkhusaṅghova",
  "tika-vin06t:2184_13": "sāmī”ti vadanti. Ekopi gantvāti ettha sabbesaṃ vā pāpetvā gantabbaṃ, ānetvā vā pāpetabbaṃ,",
  "tika-vin06t:2184_14": "itarathā gatassa na pāpuṇāti. Samānalābhakatikā mūlāvāse sati siyā, mūlāvāsavināsena",
  "tika-vin06t:2184_15": "katikāpi vinassati. Samānalābhavacanaṃ sati dvīsu, bahūsu vā yujjati. Teneva ekasmiṃ",
  "tika-vin06t:2184_16": "avasiṭṭhe yujjatīti no mati.",
  "tika-vin06t:2185": "“Tāvakālikakālena, mūlacchedavasena vā;",
  "tika-vin06t:2186": "Aññesaṃ kammaṃ aññassa, siyā nāvāsasaṅgamo”ti. –",
  "tika-vin06t:2187": "Ācariyo.",
  "tika-vin06t:2188_0": "Sabbattha dinnamevāti “samānabhāgova hotī”ti vadanti. “Ekamekaṃ amhākaṃ pāpuṇātīti",
  "tika-vin06t:2188_1": "ce vadati, vaṭṭatī”ti vadanti vibhāgassa katattā. “Bhikkhusaṅghassa cīvare dinne",
  "tika-vin06t:2188_2": "paṃsukūlikānaṃ na vaṭṭatī”ti vadanti. “Ubhatosaṅghassā”ti vutte “bhikkhusaṅghassā”ti",
  "tika-vin06t:2188_3": "avuttattā bhikkhunisaṅghena missitattā, tattha apariyāpannattā ca puggalo visuṃ labhati.",
  "tika-vin06t:2188_4": "Evaṃ sante “bhikkhusaṅghassa ca bhikkhunisaṅghassa ca dammī”ti vuttepi “ubhatosaṅghassa",
  "tika-vin06t:2188_5": "dinnameva hotī”ti iminā virujjhatīti ce? Na virujjhati, taṃ dvinnaṃ saṅghānaṃ dinnabhāvameva",
  "tika-vin06t:2188_6": "dīpeti, na ubhatosaṅghapaññattiṃ, tasmā eva “bhikkhusaṅghassa ca bhikkhunisaṅghassa",
  "tika-vin06t:2188_7": "ca tuyhañcā”ti vāro na vutto. Atha vā aṭṭhakathāvacanameva pamāṇaṃ, na vicāraṇāti",
  "tika-vin06t:2188_8": "eke. Yasmā eko addhānādiyako viya duvidho na hoti, tasmā ubhatosaṅghaggahaṇena eko",
  "tika-vin06t:2188_9": "bhikkhu na gahitoti. “Sabbāvāsassa ca cetiyassa ca dhammassa cā’ti vutte sabbavihāresu",
  "tika-vin06t:2188_10": "cetiyadhammānaṃ ekekassa bhikkhuno bhāgo dātabbo”ti vadanti. “Bhikkhusaṅghassa ca",
  "tika-vin06t:2188_11": "cetiyassa cā”ti vutte na virujjhatīti ce? Na, tattha “bhikkhusaṅghassā”ti vuttattā,",
  "tika-vin06t:2188_12": "idha vihārena ghaṭitattā ca tamhi tamhi vihāre ekabhāgaṃ labhitabbamevāti pariharanti.",
  "tika-vin06t:2188_13": "Attano pāpetvāti vikāle aparibhogattā sakalopi vaṭṭeyyāti ce? “Bhikkhusaṅghassa harā”ti",
  "tika-vin06t:2188_14": "vuttattā, tena “harāmī”ti gahitattā ca na vaṭṭati. Pacchimavassaṃvutthānampīti ettha",
  "tika-vin06t:2188_15": "api-saddo avadhāraṇattho, pacchimavassaṃvutthānamevāti attho, itarathā samuccayatthe",
  "tika-vin06t:2188_16": "gahite “lakkhaṇaññū vadantī”ti vacanaṃ niratthakaṃ siyā. Kasmāti ārabhitvā papañcaṃ",
  "tika-vin06t:2188_17": "karonti. Kiṃ tena, parato “cīvaramāsato paṭṭhāya…pe… atītavassaṃvutthānameva pāpuṇātī”ti",
  "tika-vin06t:2188_18": "iminā siddhattā na vicāritaṃ, tena vuttaṃ “lakkhaṇaññū”ti acalavasena. Sace pana",
  "tika-vin06t:2188_19": "bahiupacārasīmāya ṭhito…pe… sampattānaṃ sabbesaṃ pāpuṇātīti yattha katthaci vutthavassānanti",
  "tika-vin06t:2188_20": "adhippāyo “yattha katthaci vutthavassānaṃ sabbesaṃ sampattānaṃ pāpuṇātī”ti kaṅkhāvitaraṇiyaṃ",
  "tika-vin06t:2188_21": "vuttattā. Gimhānaṃ paṭhamadivasato paṭṭhāya vutte pana yasmā anantarātītaṃ hemantaṃ",
  "tika-vin06t:2188_22": "eva vutthā nāma honti, na vassaṃ, tasmā “mātikā āropetabbā”ti vuttaṃ. Ye vā therehi",
  "tika-vin06t:2188_23": "pesitā, tesaṃ pāpuṇātīti kira attho.",
  "tika-vin06t:2189": "Cīvarakkhandhakavaṇṇanā niṭṭhitā.",
  "tika-vin06t:2190": "9. Campeyyakkhandhakavaṇṇanā",
  "tika-vin06t:2191": "Dvenissāraṇādikathāvaṇṇanā",
  "tika-vin06t:2192_0": "395. Appatto nissāraṇanti ettha nissāraṇaṃ nāma kuladūsakānaṃyeva anuññātaṃ, ayaṃ",
  "tika-vin06t:2192_1": "pana kuladūsako na hoti, tasmā “appatto”ti vutto. Yadi evaṃ kathaṃ sunissārito hotīti?",
  "tika-vin06t:2192_2": "Cūḷavagge “ākaṅkhamāno saṅgho pabbājanīyakammaṃ kareyyā”ti vuttattā. “Tassapāpiyasikakammārahassa",
  "tika-vin06t:2192_3": "tassapāpiyasikakammaṃ karontī”ti vacanato cakkaṃ bandhanti ñātabbaṃ.",
  "tika-vin06t:2193": "Upālipucchākathāvaṇṇanā",
  "tika-vin06t:2194_0": "400. “Paratoti upālipucchato para”nti likhitaṃ. Dosāritapāḷiyaṃ “ūnavīsativasso na",
  "tika-vin06t:2194_1": "āgato vippannavatthukattā”ti vuttaṃ. Imasmiṃ campeyyakkhandhake adhammakammāniyeva",
  "tika-vin06t:2194_2": "dvidhā katvā pañcāgatānīti veditabbaṃ. Teneva parivāre imasmiṃ khandhake “pañca adhammikānī”ti",
  "tika-vin06t:2194_3": "vuttaṃ. “Andhamūgabadhiro sosārito”ti iminā apabbajitassapi upasampadā ruhatīti siddhaṃ.",
  "tika-vin06t:2195": "Campeyyakkhandhakavaṇṇanā niṭṭhitā.",
  "tika-vin06t:2196": "10. Kosambakakkhandhakavaṇṇanā",
  "tika-vin06t:2197": "Kosambakavivādakathāvaṇṇanā",
  "tika-vin06t:2198_0": "451. Suttantikoti ettha kiñcāpi “vinayadharo mātikādharo”ti vuttaṃ, ubhatovibhaṅgaṃ",
  "tika-vin06t:2198_1": "pana sandhāya vuttaṃ, na khandhakabhāṇako hoti. Āvuso ettha āpattīti vacanaṃ upādāya",
  "tika-vin06t:2198_2": "“so tassā āpattiyā āpattidiṭṭhi hotī”ti vuccati. Pacchā vinayadharo “vatthumhi sati",
  "tika-vin06t:2198_3": "pamāṇaṃ, na paññattiya”nti satiṃ paṭilabhitvā tassā āpattiyā āpattidiṭṭhi ahosi,",
  "tika-vin06t:2198_4": "tena vuttaṃ ante “aññe bhikkhū tassā āpattiyā āpattidiṭṭhino hontī”ti.",
  "tika-vin06t:2199": "455. “Yathā mayā ñattī”ti likhanti “paññattā”ti ekavacanattā.",
  "tika-vin06t:2200": "Dīghāvuvatthukathāvaṇṇanā",
  "tika-vin06t:2201": "458. “Bhūtapubbaṃ, bhikkhave, bārāṇasiyaṃ brahmadatto”ti likhanti. Purāṇapotthakesu “bārāṇasiya”nti natthi, “natthibhāvova sundaro”ti vadanti.",
  "tika-vin06t:2202": "Pālileyyakagamanakathāvaṇṇanā",
  "tika-vin06t:2203": "467. Rakkhitavanasaṇḍeti saṅgītittherehi suviññeyyaṃ katvā vuttaṃ. “Pālileyyoti gāmo, tassa vasenā”tipi vadanti, taṃ dhammapadaṭṭhakathāya na virujjhati.",
  "tika-vin06t:2204": "Aṭṭhārasavatthukathāvaṇṇanā",
  "tika-vin06t:2205_0": "473. Na tveva…pe… paṭibāhitabbanti vadāmīti ettha senāsanārahassa yo senāsanaṃ paṭibāhati,",
  "tika-vin06t:2205_1": "tasseva āpatti dukkaṭassa. “Kalahakārakādīnamettha okāso natthītiādikaṃ saṅghassa",
  "tika-vin06t:2205_2": "katikaṃ vatvā taṃ na paññāpentassa vā ‘ahaṃ buddho’ti pasayha attanā attano paññāpetvā",
  "tika-vin06t:2205_3": "gaṇhantaṃ ‘yuttiyā gaṇhathā’ti vatvā vārentassa vā doso natthi. Idha kalahavūpasamanatthaṃ",
  "tika-vin06t:2205_4": "āgatānaṃ kosambikānampi ‘yathāvuḍḍha’nti avatvā ‘vivitte asati vivittaṃ katvāpi dātabba’nti",
  "tika-vin06t:2205_5": "vuttattā vivittaṃ katvā dentaṃ paṭibāhentasseva āpattīti kira ayamattho pārivāsikādīnaṃ",
  "tika-vin06t:2205_6": "vihārapariyantadāpanena sādhitabbo”ti likhitaṃ.",
  "tika-vin06t:2206": "Saṅghasāmaggīkathāvaṇṇanā",
  "tika-vin06t:2207_0": "475. “Atha kho te ukkhittānuvattakā bhikkhū taṃ ukkhittakaṃ bhikkhuṃ osāretvā yena",
  "tika-vin06t:2207_1": "ukkhepakā bhikkhū…pe… tassa vatthussa vūpasamāya saṅghasāmaggiṃ karomā”ti vacanaṃ",
  "tika-vin06t:2207_2": "duviññeyyavinicchayaṃ vinayalakkhaṇakusalassa. Vijjamāne hi kārakasaṅghe itaro saṅgho",
  "tika-vin06t:2207_3": "osārituṃ na labhati. Osārento ce, te bhikkhū kārakasaṅghena samānaladdhikabhāvaṃ",
  "tika-vin06t:2207_4": "pattattā tena samānasaṃvāsakā honti, tato ukkhepakānaṃ chandaṃ aggahetvā osārentānaṃ",
  "tika-vin06t:2207_5": "kammaṃ kuppati, tasmā “tena hi, bhikkhave, taṃ bhikkhuṃ osārethā”ti bhagavato vacanena",
  "tika-vin06t:2207_6": "ukkhittānuvattakā osāresuṃ, udāhu nissīmaṃ gantvā, udāhu itaresaṃ chandaṃ gahetvā",
  "tika-vin06t:2207_7": "osāresuṃ, nanu etesamaññatarenettha bhavitabbaṃ, na ca panetaṃ sabbagaṇṭhipadesu",
  "tika-vin06t:2207_8": "vicāritaṃ. Ayaṃ panettha takko –",
  "tika-vin06t:2208": "“Yasmiṃ vatthusmiṃ saṅghena, katakammassa bhikkhuno;",
  "tika-vin06t:2209": "Sati tasmiṃ na aññassa, paṭippassambhanaṃ khamaṃ.",
  "tika-vin06t:2210": "“Viramante tato doso, api saṅgho akārako;",
  "tika-vin06t:2211": "Osāretuṃ alaṃ yasmā, kārako anulomiko”ti.",
  "tika-vin06t:2212": "477. “Aṭṭha dūtaṅgāni nāma sotā ca hoti, sāvetā ca uggahetā ca dhāretā ca viññātā ca viññāpetā ca kusalo ca sahitāsahitadassano ca akalahakārako cāti etānī”ti vuttaṃ.",
  "tika-vin06t:2213": "Kosambakakkhandhakavaṇṇanā niṭṭhitā.",
  "tika-vin06t:2214": "Mahāvaggassa līnatthapakāsanā niṭṭhitā.",
  "tika-vin06t:2215": "Namo tassa bhagavato arahato sammāsambuddhassa",
  "tika-vin06t:2216": "Cūḷavaggavaṇṇanā",
  "tika-vin06t:2217": "1. Kammakkhandhakavaṇṇanā",
  "tika-vin06t:2218": "Adhammakammadvādasakakathāvaṇṇanā",
  "tika-vin06t:2219_0": "4. Asammukhā kataṃ hotītiādayo tikā kevalaṃ desanāmattameva. Na hi tīhi eva aṅgehi",
  "tika-vin06t:2219_1": "samodhānehi adhammakammaṃ hoti, ekenapi hoti eva, ayamattho “tiṇṇaṃ, bhikkhave”tiādipāḷiyā",
  "tika-vin06t:2219_2": "sādhetabbo. “Appaṭiññāya kataṃ hotī”ti lajjiṃ sandhāya vuttaṃ. Kaṇhapakkhe “adesanāgāminiyā",
  "tika-vin06t:2219_3": "āpattiyā kataṃ hotī”ti sukkapakkhe “desanāgāminiyā āpattiyā kataṃ hotī”ti idaṃ dvayaṃ",
  "tika-vin06t:2219_4": "parato “tīhi, bhikkhave, aṅgehi samannāgatassa bhikkhuno ākaṅkhamāno saṅgho tajjanīyakammaṃ",
  "tika-vin06t:2219_5": "kareyya. Adhisīle sīlavipanno hotī”ti iminā virujjhati, adesanāgāminiṃ āpanno hi",
  "tika-vin06t:2219_6": "“adhisīle sīlavipanno”ti vuccatīti. Yuttametaṃ, kattu adhippāyo ettha cintetabbo.",
  "tika-vin06t:2219_7": "Etthāha upatissatthero “tajjanīyakammassa hi visesena bhaṇḍanakārakattaṃ aṅga’nti",
  "tika-vin06t:2219_8": "aṭṭhakathāyaṃ vuttaṃ, taṃ pāḷiyā āgatanidānena yujjati, tasmā sabbattikesupi bhaṇḍanaṃ",
  "tika-vin06t:2219_9": "āropetvā bhaṇḍanapaccayā āpannāpattivasena idaṃ kammaṃ kātabbaṃ, tasmā ‘adhisīle",
  "tika-vin06t:2219_10": "sīlavipanno’ti etthāpi pubbabhāge vā aparabhāge vā codanāsāraṇādikāle bhaṇḍanapaccayā",
  "tika-vin06t:2219_11": "āpannāpattivaseneva kāretabbaṃ, na kevalaṃ saṅghādisesapaccayā kātabba”nti. “Adesanāgāminiyā",
  "tika-vin06t:2219_12": "āpattiyāti pārājikāpattiyā’ti ettakamattaṃ vatvā parato ‘adhisīle pārājikasaṅghādisese",
  "tika-vin06t:2219_13": "ajjhācārā’ti porāṇagaṇṭhipade vutta”nti likhitaṃ. “Adhisīle sīlavipanno’ti saṅghādisesaṃ",
  "tika-vin06t:2219_14": "sandhāyā”ti gaṇṭhipade likhitaṃ. Idaṃ porāṇagaṇṭhipade purimavacanena sameti, tasmā",
  "tika-vin06t:2219_15": "tattha pacchimaṃ pārājikapadaṃ atthuddhāravasena vuttaṃ siyā, aṭṭhakathāyañca “adesanāgāminiyāti",
  "tika-vin06t:2219_16": "pārājikāpattiyā vā saṅghādisesāpattiyā vā”ti vuttaṃ, tattha pārājikāpatti atthuddhāravasena",
  "tika-vin06t:2219_17": "vuttā siyā. Yato gaṇṭhipade “adhisīle sīlavipanno’ti saṅghādisesaṃ sandhāyā”ti ettakameva",
  "tika-vin06t:2219_18": "likhitaṃ, tasmā sabbattha gaṇṭhipade sakalena nayena pārājikāpattipaccayā uppannabhaṇḍanahetu",
  "tika-vin06t:2219_19": "na tajjanīyakammaṃ kātabbaṃ payojanābhāvā, saṅghādisesapaccayā kātabbanti ayamattho",
  "tika-vin06t:2219_20": "siddho hoti. Na, sukkapakkhe “desanāgāminiyā āpattiyā kataṃ hotī”ti vacanatoti ce?",
  "tika-vin06t:2219_21": "Na, ekena pariyāyena saṅghādisesassapi desanāgāminivohārasambhavato,",
  "tika-vin06t:2220_0": "Yena kammena santajjanaṃ karīyati, taṃ tajjanīyakammaṃ nāma. Yena kammena nissāya",
  "tika-vin06t:2220_1": "te vatthabbanti nissiyati bhajāpiyati niyasso, taṃ niyasakammaṃ nāma. Yena tato āvāsato,",
  "tika-vin06t:2220_2": "gāmato ca pabbājenti kuladūsakaṃ, taṃ pabbājanīyakammaṃ nāma. Yena kammena akkuṭṭhagahaṭṭhasamaīpameva",
  "tika-vin06t:2220_3": "paṭisāriyati so akkosako pacchā pesiyati, taṃ paṭisāraṇīyakammaṃ nāma. Yena samānasaṃvāsakabhūmito",
  "tika-vin06t:2220_4": "ukkhipiyati. Chaḍḍīyati sātisāro bhikkhusaṅghena, taṃ kammaṃ ukkhepanīyakammaṃ nāmāti veditabbaṃ.",
  "tika-vin06t:2221": "11. “Nissāya te vatthabba”nti garunissayaṃ sandhāya vuttaṃ, na itaranti.",
  "tika-vin06t:2222_0": "21. Assajipunabbasukavatthusmiṃ “tesu vibbhantesupi kammaṃ paṭippassambhetuṃ anuññātampi",
  "tika-vin06t:2222_1": "sammāvattantānaṃyevā”ti likhitaṃ. Sammukhā vuttameva gihipaṭisaṃyuttaṃ nāma. Parammukhā",
  "tika-vin06t:2222_2": "vuttaṃ desanaṃ gacchati.",
  "tika-vin06t:2223": "41. Khamāpentena “khamāhī”ti vattabbamattameva, na ukkuṭikādisāmīcinā payojananti. Anudūtanti sahāyanti attho.",
  "tika-vin06t:2224": "50. Adassaneyeva ukkhepanīyaṃ kātabbaṃ, na aññathā. “Tajjanīyādikaraṇakāle āpattiṃ ropetvā tassā adassane, appaṭikamme vā bhaṇḍanakārakādiaṅgehi kātabba”nti likhitaṃ.",
  "tika-vin06t:2225_0": "Tajjanīyakammādīsu ayaṃ pakiṇṇakavinicchayoti veditabbo. Kiṃ tajjanīyakammaṃ, tajjanīyakammassa",
  "tika-vin06t:2225_1": "kiṃ mūlaṃ, kiṃ vatthu, kiṃ pariyosānaṃ, kasmā “tajjanīyakamma”nti vuccatīti? Kiṃ",
  "tika-vin06t:2225_2": "tajjanīyakammanti vatthusmiṃ sati karaṇasampatti. Tajjanīyakammassa kiṃ mūlanti saṅgho",
  "tika-vin06t:2225_3": "mūlaṃ. Tajjanīyakammassa kiṃ vatthūti kalahajātāpattivatthu. Kiṃ pariyosānanti bhāvanāpariyosānaṃ.",
  "tika-vin06t:2225_4": "Kasmā tajjanīyakammanti vuccatīti saṅgho kalahakārakapuggalaṃ kalahe ca bhede ca",
  "tika-vin06t:2225_5": "bhayaṃ dassetvā khantiyā janeti, upasame janeti, tasmā “tajjanīyakamma”nti vuccati.",
  "tika-vin06t:2225_6": "Kathaṃ tajjanīyakammaṃ kataṃ hoti, kathaṃ akataṃ. Kinti ca tajjanīyakammaṃ kataṃ",
  "tika-vin06t:2225_7": "hoti, kinti ca akataṃ. Kena ca tajjanīyakammaṃ kataṃ hoti, kena ca akataṃ. Kattha",
  "tika-vin06t:2225_8": "ca tajjanīyakammaṃ kataṃ hoti, kattha ca akataṃ. Kāya velāya tajjanīyakammaṃ kataṃ",
  "tika-vin06t:2225_9": "hoti, kāya velāya akataṃ hoti? Kathaṃ tajjanīyakammaṃ kataṃ hotīti samaggena saṅghena",
  "tika-vin06t:2225_10": "ñatticatutthena kammena. Kathaṃ akataṃ hotīti vaggena saṅghena ñatticatutthena kammena.",
  "tika-vin06t:2225_11": "Kinti ca kataṃ hotīti karaṇasampattiyā. Kinti ca akataṃ hotīti karaṇavipattiyā. Kena",
  "tika-vin06t:2225_12": "ca kataṃ hotīti saṅghena. Kena ca akataṃ hotīti gaṇena puggalena. Kattha ca kataṃ",
  "tika-vin06t:2225_13": "hotīti yassa puggalassa saṅgho tajjanīyakammaṃ karoti, tassa puggalassa sammukhībhūte.",
  "tika-vin06t:2225_14": "Kattha ca akataṃ hotīti yassa puggalassa saṅgho tajjanīyakammaṃ karoti, tassa puggalassa",
  "tika-vin06t:2225_15": "asammukhībhūte. Kāya velāya kataṃ hotīti yadā kalahajātāpatti saṃvijjati. Kāya velāya",
  "tika-vin06t:2225_16": "akataṃ hotīti yadā kalahajātāpatti na saṃvijjati. Katihākārehi tajjanīyakammassa",
  "tika-vin06t:2225_17": "pattakallaṃ hoti, katihākārehi apattakallaṃ? Sattahākārehi tajjanīyakammassa pattakallaṃ",
  "tika-vin06t:2225_18": "hoti, sattahākārehi apattakallaṃ. Katamehi sattahākārehi pattakallaṃ, katamehi sattahākārehi",
  "tika-vin06t:2225_19": "apattakallaṃ hoti? Kalahajātāpatti na saṃvijjati, so vā puggalo asammukhībhūto hoti,",
  "tika-vin06t:2225_20": "saṅgho vā vaggo hoti, asaṃvāsiko vā puggalo tassaṃ parisāyaṃ saṃvijjati, acodito",
  "tika-vin06t:2225_21": "vā hoti asārito vā, āpattiṃ vā anāropito. Imehi sattahākārehi tajjanīyakammassa apattakallaṃ",
  "tika-vin06t:2225_22": "hoti, itarehi sattahākārehi pattakallaṃ hoti. Evaṃ sesakammesūti.",
  "tika-vin06t:2226": "Kammakkhandhakavaṇṇanā niṭṭhitā.",
  "tika-vin06t:2227": "2. Pārivāsikakkhandhakavaṇṇanā",
  "tika-vin06t:2228": "Pārivāsikavattakathāvaṇṇanā",
  "tika-vin06t:2229_0": "75. Pārivāsikakkhandhake “mā maṃ gāmappavesanaṃ āpucchathāti vutte anāpucchāpi gāmaṃ",
  "tika-vin06t:2229_1": "pavisituṃ vaṭṭatī”ti vadanti. Saṅgho attano pattaṭṭhāne gahetuṃ vaṭṭati. Oṇojanaṃ",
  "tika-vin06t:2229_2": "nāma vissajjanaṃ. “Taṃ pana pārivāsikena pāpitassa attanā sampaṭicchitasseva punadivasādiatthāya",
  "tika-vin06t:2229_3": "vissajjanaṃ kātabbaṃ, asampaṭicchitvāyeva ce vissajjeti, na labhatī”ti vuttaṃ.",
  "tika-vin06t:2230_0": "76. Pakatiyāva nissayoti ettha “antevāsikānaṃ ālayasabbhāve yāva vassūpanāyikadivaso,",
  "tika-vin06t:2230_1": "tāva kappati, tassa ālayassa sabbhāve nissayo na paṭippassambhatīti ce? Na vaṭṭati.",
  "tika-vin06t:2230_2": "Tattha idāni khamāpeyyāmītiādinā vaṭṭatī”ti vuttaṃ. Tattha ekantena vissaṭṭhattā,",
  "tika-vin06t:2230_3": "idha pana ekanteneva dvinnampi samabhāvo icchitabbo evāti eke. Paṭibalassa vā bhikkhussāti",
  "tika-vin06t:2230_4": "ettha “laddhasammutikena āṇattopi garudhammehi, aññehi vā ovadituṃ na labhatī”ti",
  "tika-vin06t:2230_5": "likhitaṃ. Tato vā pāpiṭṭhatarāti ettha “asañcicca āpannasañcarittato sukkavissaṭṭhi",
  "tika-vin06t:2230_6": "pāpiṭṭhatarāti ayampi nayo yojetabbo”ti vuttaṃ. Paccayanti vassāvāsikaṃ. Senāsanaṃ",
  "tika-vin06t:2230_7": "na labhati seyyapariyantabhāgitāya. “Uddesādīni dātumpi na labhatī”ti vadanti. “Sace",
  "tika-vin06t:2230_8": "dve pārivāsikā gataṭṭhāne aññamaññaṃ passanti, ubhohipi aññamaññassa ārocetabbaṃ",
  "tika-vin06t:2230_9": "avisesena ‘āgantukena ārocetabbaṃ, āgantukassa ārocetabba’nti vuttattā”ti vuttaṃ.",
  "tika-vin06t:2230_10": "Aññavihāragatenāpi tattha pubbe ārocitassa punārocanakiccaṃ natthi. “Anikkhittavattassa",
  "tika-vin06t:2230_11": "bahi ārocitassa yathā puna vihāre ārocanakiccaṃ natthi, evaṃ ‘āgantukasodhanatthaṃ",
  "tika-vin06t:2230_12": "uposathadivase ārocetabba’nti vacanañhettha sādhaka”nti vadanti.",
  "tika-vin06t:2231_0": "81. Ekacchanne nisinnassāpi ratticchedadukkaṭāpattiyo hontīti eke. Avisesenāti pārivāsikassa",
  "tika-vin06t:2231_1": "ukkhittakassāti imaṃ bhedaṃ akatvā. “Tadahupasampannepi pakatatte”ti vacanato anupasampannehi",
  "tika-vin06t:2231_2": "vasituṃ vaṭṭati. “Samavassāti etena apacchā apurimaṃ nipajjane dvinnampi vattabhedāpattibhāvaṃ dīpetī”ti likhitaṃ.",
  "tika-vin06t:2232": "Pārivāsikavattakathāvaṇṇanā niṭṭhitā.",
  "tika-vin06t:2233": "Mūlāyapaṭikassanārahavattakathāvaṇṇanā",
  "tika-vin06t:2234_0": "86. Attano attano navakataranti pārivāsikādinavakataraṃ. Paṭhamaṃ saṅghamajjhe parivāsaṃ",
  "tika-vin06t:2234_1": "gahetvā nikkhittavattena puna ekassapi santike samādiyituṃ, nikkhipituñca vaṭṭati.",
  "tika-vin06t:2234_2": "Mānatte pana nikkhipituṃ vaṭṭati. Ūne gaṇe caraṇadosattā na gahetunti eke. Paṭhamaṃ",
  "tika-vin06t:2234_3": "ādinnavattaṃ ekassa santike yathā nikkhipituṃ vaṭṭati, tathā samādiyitumpi vaṭṭatīti porāṇagaṇṭhipade.",
  "tika-vin06t:2235": "Pārivāsikakkhandhakavaṇṇanā niṭṭhitā.",
  "tika-vin06t:2236": "3. Samuccayakkhandhakavaṇṇanā",
  "tika-vin06t:2237": "Sukkavissaṭṭhikathāvaṇṇanā",
  "tika-vin06t:2238_0": "97. “Vedayāmīti jānāmi, cittena sampaṭicchitvā sukhaṃ anubhavāmi, na tappaccayā ahaṃ",
  "tika-vin06t:2238_1": "dukkhitoti adhippāyo”ti likhitaṃ. Yassa māḷake nārocitaṃ, tassa ārocetvā nikkhipitabbaṃ.",
  "tika-vin06t:2238_2": "Yassa ārocitaṃ, tassa puna ārocanakiccaṃ natthi, kevalaṃ nikkhipitabbameva. Vattaṃ",
  "tika-vin06t:2238_3": "nikkhipitvā vasantassa upacārasīmāgatānaṃ sabbesaṃ ārocanakiccaṃ natthi. Diṭṭharūpānaṃ",
  "tika-vin06t:2238_4": "sutasaddānaṃ ārocetabbaṃ, adiṭṭhaassutānampi antodvādasahatthagatānaṃ ārocetabbaṃ.",
  "tika-vin06t:2238_5": "“Idaṃ vattaṃ nikkhipitvā vasantassa lakkhaṇa”nti vuttaṃ. “Parikkhittassa vihārassa",
  "tika-vin06t:2238_6": "parikkhepato’tiādi kiñcāpi pāḷiyaṃ natthi, atha kho aṭṭhakathācariyānaṃ vacanena",
  "tika-vin06t:2238_7": "tathā eva paṭipajjitabba”nti ca vuttaṃ. “Atthibhāvaṃ sallakkhetvāti dvādasahatthe",
  "tika-vin06t:2238_8": "upacāre sallakkhetvā, anikkhittavattānaṃ upacārasīmāya āgatabhāvaṃ sallakkhetvā sahavāsādikaṃ",
  "tika-vin06t:2238_9": "veditabba”nti ca vuttaṃ. “Nikkhipantena ārocetvā nikkhipitabbaṃ, payojanaṃ atthī”ti",
  "tika-vin06t:2238_10": "ca vuttaṃ, na pana taṃ payojanaṃ dassitaṃ. Ciṇṇamānatto bhikkhu abbhetabboti ciṇṇamānattassa",
  "tika-vin06t:2238_11": "ca abbhānārahassa ca ninnānākāraṇattā aññathā “abbhānāraho abbhetabbo”ti vattabbaṃ",
  "tika-vin06t:2238_12": "siyā. Ukkhepanīyakammakatopi attano laddhiggahaṇavasena sabhāgabhikkhumhi sati tassa",
  "tika-vin06t:2238_13": "anārocāpetuṃ na labhati.",
  "tika-vin06t:2239": "Parivāsakathāvaṇṇanā",
  "tika-vin06t:2240_0": "102. “Anantarāyikassa pana antarāyikasaññāya chādayato acchannāvā”ti pāṭho. Averibhāvena",
  "tika-vin06t:2240_1": "sabhāgo averisabhāgo. “Sabhāgasaṅghādisesaṃ āpannassa pana santike āvi kātuṃ na vaṭṭatī”ti",
  "tika-vin06t:2240_2": "pasaṅgato idheva pakāsitaṃ. Lahukesu paṭikkhepo natthi. Tattha ñattiyā āvi katvā",
  "tika-vin06t:2240_3": "uposathaṃ kātuṃ anuññātattā lahukasabhāgaṃ āvi kātuṃ vaṭṭatīti. Sabhāgasaṅghādisesaṃ",
  "tika-vin06t:2240_4": "pana ñattiyā ārocanaṃ na vaṭṭatīti kira. “Tassa santike taṃ āpattiṃ paṭikarissatī’ti",
  "tika-vin06t:2240_5": "vuttattā lahukassevāyamanuññātā. Na hi sakkā suddhassa ekassa santike saṅghādisesassa",
  "tika-vin06t:2240_6": "paṭikaraṇaṃ kātu”nti likhitaṃ. Lahukesupi sabhāgaṃ āvi kātuṃ na vaṭṭatīti, tasmā",
  "tika-vin06t:2240_7": "eva hi ñattiyā āvikaraṇaṃ anuññātaṃ, itarathā taṃ niratthakaṃ siyā. Aññamaññārocanassa",
  "tika-vin06t:2240_8": "vaṭṭati, tato na vaṭṭatīti dīpanatthameva ñattiyā āvikaraṇamanuññātaṃ, teneva idha",
  "tika-vin06t:2240_9": "“sabhāgasaṅghādisesaṃ āpannassā”tiādi vuttaṃ. Ayamattho “ettāvatā te dve nirāpattikā",
  "tika-vin06t:2240_10": "honti, tesaṃ santike sesehi sabhāgāpattiyo desetabbā”ti vacanena kaṅkhāvitaraṇiyaṃ",
  "tika-vin06t:2240_11": "pakāsitova. Saṅghādisesaṃ pana ñattiyā ārocetvā uposathaṃ kātuṃ vaṭṭati. Tassā ñattiyā",
  "tika-vin06t:2240_12": "ayamattho yadā suddhaṃ bhikkhuṃ passissati, tassa santike ārocanavasena paṭikarissati.",
  "tika-vin06t:2240_13": "Evaṃ paṭikate “na ca, bhikkhave, sāpattikena pātimokkhaṃ sotabbaṃ, yo suṇeyya, āpatti",
  "tika-vin06t:2240_14": "dukkaṭassā”ti vuttāpattito mokkho hotīti, tasmā “garukaṃ vā hotu lahukaṃ vā, ñattiyā",
  "tika-vin06t:2240_15": "āvi kātuṃ vaṭṭatī”ti vuttaṃ, ubhosu nayesu yuttataraṃ gahetabbaṃ.",
  "tika-vin06t:2241_0": "Nāmañceva āpatti cāti “tena tena vītikkamenāpannāpatti āpatti. Nāmanti tassā āpattiyā",
  "tika-vin06t:2241_1": "nāma”nti likhitaṃ. Ārocetvā nikkhipitabbanti ettha ārocanaṃ vattabhedadukkaṭapaaharaṇappayojananti",
  "tika-vin06t:2241_2": "veditabbaṃ. Akāraṇametanti “sambahulā saṅghādisesā āpattiyo āpajji”nti vutte vuṭṭhānato.",
  "tika-vin06t:2242_0": "Dasasataṃ rattisatanti dasasataṃ āpattiyo rattisataṃ chādetvāti yojetabbaṃ. Agghasamodhāno",
  "tika-vin06t:2242_1": "nāma sabhāgavatthukāyo sambahulā āpattiyo āpannassa bahurattiṃ paṭicchāditāpattiyaṃ",
  "tika-vin06t:2242_2": "nikkhipitvā dātabbo, itaro nānāvatthukānaṃ vasenāti ayametesaṃ visesoti.",
  "tika-vin06t:2243": "Parivāsakathāvaṇṇanā niṭṭhitā.",
  "tika-vin06t:2244_0": "“Gāmassāti na vutta”nti vacanato kira gāmūpacārepi vaṭṭatīti adhippāyoti likhitaṃ.",
  "tika-vin06t:2244_1": "Vuttañca “ayaṃ pana viseso”ti. “Ettha aṭṭhakathācariyāva pamāṇaṃ. Yuttaṃ na dissatī”ti",
  "tika-vin06t:2244_2": "likhitaṃ. Anugaṇṭhipade pana “ayaṃ pana viseso, āgantukassa…pe… okkamitvā gacchati,",
  "tika-vin06t:2244_3": "ratticchedo hotiyevā”ti vacane heṭṭhā “antoaruṇe eva nikkhamitvā gāmūpacārato dve",
  "tika-vin06t:2244_4": "leḍḍupāte atikkamitvā”tiādinā nayena garuṃ katvā vacanato, bhikkhunīnaṃ garukavaseneva",
  "tika-vin06t:2244_5": "tattha tattha sikkhāpadānaṃ paññattattā ca tadanurūpavaseneva aṭṭhakathācariyena",
  "tika-vin06t:2244_6": "bhikkhunīnaṃ garuṃ katvā mānattacaraṇavidhidassanatthaṃ “yattakā purebhattaṃ vā”tiādi",
  "tika-vin06t:2244_7": "vuttaṃ. Kurundiādīsu vuttavacanena karontassapi doso natthīti dassetuṃ kevalaṃ lakkhaṇamattameva",
  "tika-vin06t:2244_8": "vuttaṃ, tadubhayampi tena tena pariyāyena yujjati, vinicchaye patte lakkhaṇe eva",
  "tika-vin06t:2244_9": "ṭhātabbato kurundiādīsu vuttavacanaṃ pacchā vuttaṃ. Payogo pana purimova. Yathā cettha,",
  "tika-vin06t:2244_10": "tathā sace kāci bhikkhunī dve leḍḍupāte anatikkamitvā aruṇaṃ uṭṭhapeti, doso natthi,",
  "tika-vin06t:2244_11": "tathāpi sabbaṭṭhakathāsu vuttattā “purimameva āciṇṇa”nti vuttaṃ. Parivāsavattādīnanti",
  "tika-vin06t:2244_12": "“parivāsanissayapaṭippassaddhiādīnaṃ upacārasīmāya paricchinnattā bhikkhunupassayassa",
  "tika-vin06t:2244_13": "upacārasīmāva gahetabbā, na gāmo”ti likhitaṃ. “Tasmiṃ gāme bhikkhācāro sampajjatī’tiādi",
  "tika-vin06t:2244_14": "pavāritavasena vuttaṃ. Na hi tattha antogāme vihāro atthī”ti ca likhitaṃ, “tampi",
  "tika-vin06t:2244_15": "tena pariyāyena yujjati, na atthato”ti ca.",
  "tika-vin06t:2245": "Paṭicchannaparivāsādikathāvaṇṇanā",
  "tika-vin06t:2246_0": "108. “Visuṃ mānatthaṃ caritabbanti mūlāya paṭikassanaṃ akatvā visuṃ kammavācāyā”ti",
  "tika-vin06t:2246_1": "ca likhitaṃ. “Saṅghādisesāpattī”ti vuttattā ekova, ekavatthumhi āpannā saṅghādisesā",
  "tika-vin06t:2246_2": "thullaccayadukkaṭamissakā nāma. Makkhadhammo nāma chādetukāmatā.",
  "tika-vin06t:2247": "143. Dhammatāti dhammatāya, tathātāyāti attho “alajjitā”ti ettha viya.",
  "tika-vin06t:2248": "148. Purimaṃ upādāya dve māsā parivasitabbāti ettha “parivasitadivasāpi gaṇanūpagā hontī”ti likhitaṃ.",
  "tika-vin06t:2249": "184. Tasmiṃ bhūmiyanti tassaṃ bhūmiyaṃ. Sambahulā saṅghādisesā āpattiyo āpajjati parimāṇampītiādi jātivasenekavacanaṃ.",
  "tika-vin06t:2250": "Samuccayakkhandhakavaṇṇanā niṭṭhitā.",
  "tika-vin06t:2251": "4. Samathakkhandhakavaṇṇanā",
  "tika-vin06t:2252": "Sammukhāvinayakathāvaṇṇanā",
  "tika-vin06t:2253_0": "186-187. Yattha yattha kammavācāya “aya”nti vā “ime”ti vā sammukhāniddesaniyamo atthi,",
  "tika-vin06t:2253_1": "sabbaṃ taṃ kammaṃ sammukhākaraṇīyameva, na kevalaṃ tajjanīyādipañcavidhameva. Pañcavidhasseva",
  "tika-vin06t:2253_2": "pana uddharitvā dassanaṃ kammakkhandhake tāva tasseva pāḷiāruḷhattā, catuvīsatiyā",
  "tika-vin06t:2253_3": "pārājikesu vijjamānesu pārājikakaṇḍe āgatānaṃyeva catunnaṃ uddharitvā dassanaṃ viyāti",
  "tika-vin06t:2253_4": "veditabbaṃ. Tattha “puggalassa sammukhatā hatthapāsūpagamanamevā”ti vuttaṃ, taṃ kāraṇaṃ",
  "tika-vin06t:2253_5": "sammukhākaraṇīyassapi sammukhāniddesaniyamābhāvato. Kāmaṃ ayamattho kammakkhandhakeyeva",
  "tika-vin06t:2253_6": "“tīhi, bhikkhave, aṅgehi samannāgataṃ tajjanīyakammaṃ adhammakammañca hoti…pe… asammukhākataṃ",
  "tika-vin06t:2253_7": "hotī”ti vacaneneva siddho, tattha pana āpatti na dassitā. Idha “yo kareyya, āpatti",
  "tika-vin06t:2253_8": "dukkaṭassā”ti tattha bhavitabbāpattidassanatthaṃ idaṃ āraddhanti veditabbaṃ. “Sammukhāvinayapatirūpakena",
  "tika-vin06t:2253_9": "vūpasantampi sammukhāvinayeneva vūpasantagaṇanaṃ gacchatīti dassetuṃ ‘adhammavādī",
  "tika-vin06t:2253_10": "puggalo’tiādi āraddha”nti vuttaṃ, likhitañca. Evaṃ vūpasantaṃ sammukhāvinayapatirūpakena",
  "tika-vin06t:2253_11": "vūpasantaṃ nāma hoti, na sammukhāvinayena ca aññena kenacīti dassetuṃ idamāraddhanti ācariyo.",
  "tika-vin06t:2254": "Sativinayakathāvaṇṇanā",
  "tika-vin06t:2255_0": "195. Dabbassa kammavācāya “saṅgho imaṃ āyasmantaṃ dabba”nti sammukhāniddeso natthi,",
  "tika-vin06t:2255_1": "tathāpi “paṭhamaṃ dabbo yācitabbo”ti vacanena sammukhākaraṇīyatā tassa siddhā. Tathā",
  "tika-vin06t:2255_2": "aññatthāpi yathāsambhavaṃ leso veditabbo. Sativepullappattassa dātabbo vinayo sativinayo.",
  "tika-vin06t:2256": "Amūḷhavinayakathāvaṇṇanā",
  "tika-vin06t:2257_0": "196-7. “Yassa ummattakassa taṃtaṃvītikkamato anāpatti, tādisasseva amūḷhavinayaṃ",
  "tika-vin06t:2257_1": "dātuṃ vaṭṭatīti amūḷhassa kattabbavinayo amūḷhavinayo”ti likhitaṃ, taṃ yuttaṃ “saṅgho",
  "tika-vin06t:2257_2": "gaggassa bhikkhuno amūḷhassa amūḷhavinayaṃ detī”ti vacanato. “Tīṇimāni, bhikkhave,",
  "tika-vin06t:2257_3": "adhammikāni amūḷhavinayassa dānānī”ti imassa vibhaṅge “na sarāmī”ti vacanaṃ vītikkamakālaṃ",
  "tika-vin06t:2257_4": "sandhāya tassa vibhaṅgassa pavattattā. Amūḷhavinayadānakāle panassa amūḷhatā vinicchitabbā.",
  "tika-vin06t:2258": "Paṭiññātakaraṇakathāvaṇṇanā",
  "tika-vin06t:2259": "200. “Appaṭiññāya bhikkhūnaṃ kammāni karontī”ti ārabhantassa kāraṇaṃ vuttameva. Paṭiññātena karaṇaṃ paṭiññātakaraṇaṃ.",
  "tika-vin06t:2260": "Tassapāpiyasikākathāvaṇṇanā",
  "tika-vin06t:2261_0": "207. “Tīhi, bhikkhave, aṅgehi samannāgataṃ tassapāpiyasikākamma”nti ārabhitvā pañca",
  "tika-vin06t:2261_1": "aṅgāni dassetvā pāḷi gatā, “sā peyyālena saṅkhipitvā gatāti ñātabba”nti likhitaṃ.",
  "tika-vin06t:2261_2": "Tathā sukkapakkhepi.",
  "tika-vin06t:2262": "Tiṇavatthārakādikathāvaṇṇanā",
  "tika-vin06t:2263_0": "214. “Sabbeheva ekajjhaṃ sannipatitabba”nti chandadānassa paṭikkhittattā pavāraṇakkhandhakaṭṭhakathāyañca",
  "tika-vin06t:2263_1": "“bhinnassa hi saṅghassa samaggakaraṇakāle, tiṇavatthārakasamathe, imasmiñca pavāraṇasaṅgaheti",
  "tika-vin06t:2263_2": "imesu tīsu ṭhānesu chandaṃ dātuṃ na vaṭṭatī”ti vuttattā idha āgantvā vā chandaṃ datvā",
  "tika-vin06t:2263_3": "pariveṇādīsu nisinnāti idaṃ virujjhati viya khāyatīti ce? Na khāyati adhippāyaññūnaṃ.",
  "tika-vin06t:2263_4": "Ayañhettha adhippāyo – visujjhitukāmehi sabbeheva sannipatitabbaṃ, asannipatitassa",
  "tika-vin06t:2263_5": "natthi suddhi chandadāyakassa. Kevalaṃ taṃ kammaṃ sannipatitānaṃ sampajjati. Aṭṭhakathāyaṃ",
  "tika-vin06t:2263_6": "visujjhitukāmānaṃ chandaṃ dātuṃ na vaṭṭatīti adhippāyo. Itarathā pāḷiyā ca virujjhati.",
  "tika-vin06t:2263_7": "“Ṭhapetvā ye na tattha hotī”ti hi ayaṃ pāḷi sannipātaṃ āgantvā chandaṃ datvā ṭhitānaṃ",
  "tika-vin06t:2263_8": "atthitaṃ dīpeti. Nissīmagate sandhāya vuttaṃ siyāti ce? Nissīmagate ṭhapetvā idha",
  "tika-vin06t:2263_9": "kiṃ, tasmā yo sāmaggīuposathe chandaṃ datvā tiṭṭhati ce, nānāsaṃvāsakabhūmiyaṃyeva",
  "tika-vin06t:2263_10": "tiṭṭhati, tassa chandadāyakassa pavāraṇasaṅgahopi natthi. Yo ca tiṇavatthārakakamme",
  "tika-vin06t:2263_11": "nāgacchati, so tāhi āpattīhi na sujjhatīti veditabbaṃ. Yassa etaṃ na ruccati, tassa",
  "tika-vin06t:2263_12": "parivāre vuttaparisato kammavipattilakkhaṇaṃ virujjhati, tattha hi kevalaṃ chandārahānaṃ",
  "tika-vin06t:2263_13": "chando anāhaṭo hoti sace, akataṃ tabbiparītena sampattidīpanatoti vuttaṃ hoti. Tathā",
  "tika-vin06t:2263_14": "pattakallalakkhaṇampi virujjhati. Tesu tīsu ṭhānesu kammappattāyeva sabbe, na tattha",
  "tika-vin06t:2263_15": "chandāraho atthīti ce? Na, catuvaggādikaraṇavibhājane avisesetvā chandārahassa āgatattā,",
  "tika-vin06t:2263_16": "taṃ sāmaññato vuttaṃ. Idañca āveṇikalakkhaṇaṃ, teneva satipi diṭṭhāvikamme idaṃ paṭikuṭṭhakataṃ",
  "tika-vin06t:2263_17": "na hotīti ce? Na, nānattasabhāvato. Idha hi ye pana “na metaṃ khamatī’ti aññamaññaṃ",
  "tika-vin06t:2263_18": "diṭṭhāvikammaṃ karontī”ti vacanato na saṅghassa diṭṭhāvikammaṃ kataṃ. Tasmiṃ sati",
  "tika-vin06t:2263_19": "paṭikuṭṭhakatameva hoti. Aññathā pubbabhāgā tā ñattiyo niratthikā siyuṃ, na ca parivāraṭṭhakathāyaṃ",
  "tika-vin06t:2263_20": "chandārahādhikāre nayo dinno. Pavāraṇakkhandhakaṭṭhakathāyaṃ “tīsu ṭhānesu chandaṃ",
  "tika-vin06t:2263_21": "dātuṃ na vaṭṭatī”ti vuttattā virujjhatīti ce? Na, aṭṭhakathāya pamāṇabhāve sati “idha",
  "tika-vin06t:2263_22": "chandaṃ datvā pariveṇādīsu nisinnā”tiādi vacane suddhikāmato eva gahite sabbaṃ na",
  "tika-vin06t:2263_23": "virujjhatīti eke. “Āgantvā vā chandaṃ datvā pariveṇādīsu nisinnā, te āpattīhi na",
  "tika-vin06t:2263_24": "vuṭṭhahantī”ti idaṃ na vattabbaṃ. Kasmā? Heṭṭhā “sabbeheva ekajjhaṃ sannipatitabba”nti",
  "tika-vin06t:2263_25": "chandadānassa paṭikkhepavacanato aṭṭhakathāyaṃ “tīsu ṭhānesu chandaṃ dātuṃ na vaṭṭatī”ti",
  "tika-vin06t:2263_26": "vuttattā, andhakaṭṭhakathāyampi tatheva vuttattā cāti? Na, ekajjhameva kamme karīyamāne",
  "tika-vin06t:2263_27": "yo idha “suṇātu me, bhante, saṅgho, amhākaṃ…pe… gihipaṭisaṃyutta”nti sādhāraṇañattiṃ",
  "tika-vin06t:2263_28": "ṭhapetvā puna “suṇantu me, āyasmantā”tiādinā asādhāraṇañattiyo ṭhapetvā “suṇātu me,",
  "tika-vin06t:2263_29": "bhante saṅgho, amhākaṃ…pe… evametaṃ dhārayāmī”ti ekatopakkhikānaṃ sandhiyā katāya",
  "tika-vin06t:2263_30": "tadanantare kenaci karaṇīyena chandaṃ datvā gacchati, tassa āpattīhi vuṭṭhānaṃ natthi.",
  "tika-vin06t:2263_31": "Aparesampi ekatopakkhikānaṃ abbhantare ṭhitattā vibhūtattā karaṇassa ayamatthova",
  "tika-vin06t:2263_32": "vutto. Sādhāraṇavasena dutiyāya ñattiyā ṭhapitāya ye tasmiṃ khaṇe ñattidutiyakammavācāsu",
  "tika-vin06t:2263_33": "anāraddhāsu, apariyositāsu vā chandaṃ datvā gacchanti, tesampi na vuṭṭhāti eva. Ye",
  "tika-vin06t:2263_34": "na tattha hontīti padassa ca ye vuttappakārena nayena tattha na hontīti attho gahetabbo.",
  "tika-vin06t:2263_35": "Vuttappakāratthadīpanatthañca aṭṭhakathāyaṃ “chandaṃ datvā pariveṇādīsu nisinnā”ti",
  "tika-vin06t:2263_36": "idameva avatvā “ye pana tehi vā saddhiṃ āpattiṃ āpajjitvāpi tattha anāgatā, āgantvā",
  "tika-vin06t:2263_37": "vā chandaṃ datvā pariveṇādīsu nisinnā”ti vuttaṃ, evaṃ pubbenāparaṃ sandhīyati. “Pāḷiyā",
  "tika-vin06t:2263_38": "ca tattha diṭṭhāvikammena kammassa akuppatā veditabbā”ti vuttaṃ.",
  "tika-vin06t:2264": "Adhikaraṇakathāvaṇṇanā",
  "tika-vin06t:2265_0": "220. Cittuppādo vivādo. Vivādasaddopi kāraṇūpacārena kusalādisaṅkhyaṃ gacchati. Taṃ",
  "tika-vin06t:2265_1": "sandhāya “samathehi ca adhikaraṇīyatāya adhikaraṇa”nti vuttaṃ. Atha vā vivādahetubhūtassa",
  "tika-vin06t:2265_2": "cittuppādassa vūpasamena sambhavassa saddassapi vūpasamo hotīti cittuppādassapi samathehi",
  "tika-vin06t:2265_3": "adhikaraṇīyatā pariyāyo sambhavati. “Kusalacittā vivadantī”ti vuttavivādepi “vipaccatāya",
  "tika-vin06t:2265_4": "vohāro”ti vuttaṃ, na vuttavacanahetuvasenāti veditabbaṃ.",
  "tika-vin06t:2266_0": "222. “Āpattiñhi āpajjanto kusalacitto vā”ti vacanato kusalampi siyāti ce? Na taṃ",
  "tika-vin06t:2266_1": "āpattādhikaraṇaṃ sandhāya vuttaṃ, yo āpattiṃ āpajjati, so tīsu cittesu aññataracittasamaṅgī",
  "tika-vin06t:2266_2": "hutvā āpajjatīti dassanatthaṃ “yaṃ kusalacitto āpajjatī”tiādi vuttaṃ. Yo “paññattimattaṃ",
  "tika-vin06t:2266_3": "āpattādhikaraṇa”nti vadeyya, tassa akusalādibhāvopi āpattādhikaraṇassa na yujjateva",
  "tika-vin06t:2266_4": "vivādādhikaraṇādīnaṃ viyāti ce? Na, “natthāpattādhikaraṇaṃ kusala”nti iminā virodhasambhavato.",
  "tika-vin06t:2266_5": "Anugaṇṭhipade pana “āpattādhikaraṇaṃ nāma tathāpavattamānaakausalacittuppādarūpakkhandhānametaṃ",
  "tika-vin06t:2266_6": "adhivacanaṃ. Avasiṭṭhesu kusalābyākatapaññattīsu ‘āpattādhikaraṇaṃ siyā akusalaṃ",
  "tika-vin06t:2266_7": "siyā abyākata’nti vacanato paññattitāva paṭisiddhā kusalattike apariyāpannattā. Kusalapaṭisedheneva",
  "tika-vin06t:2266_8": "tena samānagatikattā kiriyābyākatānampi paṭisedho veditabbo, kiriyābyākatānaṃ viya",
  "tika-vin06t:2266_9": "anugamanato vipākābyākatānampi paṭisedho katova hoti, tathāpi abyākatasāmaññato rūpakkhandhena",
  "tika-vin06t:2266_10": "saddhiṃ vipākakiriyābyākatānampi adhivacananti veditabba”nti vuttaṃ. Tattha “kusalacittaṃ",
  "tika-vin06t:2266_11": "aṅgaṃ hotī”ti vinaye apakataññuno sandhāya vuttaṃ appaharitakaraṇādike sati. Tasmāti",
  "tika-vin06t:2266_12": "yasmā “natthi āpattādhikaraṇaṃ kusala”nti vattuṃ na sakkā, tasmā kusalacittaṃ aṅgaṃ",
  "tika-vin06t:2266_13": "na hotīti attho. Yadi evaṃ kasmā “ticittaṃ tivedana”nti vuccatīti ce? Taṃ dassetuṃ",
  "tika-vin06t:2266_14": "“nayida”ntiādi āraddhanti eke. Āpattisamuṭṭhāpakacittaṃ aṅgappahonakacittaṃ nāma.",
  "tika-vin06t:2266_15": "“Ekantatoti yebhuyyenāti attho, itarathā virujjhati. Kasmā? ‘Yassā sacittakapakkhe",
  "tika-vin06t:2266_16": "cittaṃ akusalameva hotī’ti vuttattā”ti vadanti. Tena kiṃ? Vipāko natthi, kasmā? Ekantākusalattā,",
  "tika-vin06t:2266_17": "tasmā kathāva tattha natthi. Yattha pana atthi, taṃ dassento “yaṃ pana paṇṇattivajja”ntiādimāha.",
  "tika-vin06t:2266_18": "Asañcicca pana kiñci ajānantassa…pe… abyākataṃ hotīti bhikkhumhi kammaṭṭhānagatacittena",
  "tika-vin06t:2266_19": "nipanne, niddāyante vā mātugāmo ce seyyaṃ kappeti, tassa bhikkhuno vijjamānampi kusalacittaṃ",
  "tika-vin06t:2266_20": "āpattiyā aṅgaṃ na hoti, tasmā tasmiṃ khaṇe seyyākārena vattamānarūpameva āpattādhikaraṇaṃ",
  "tika-vin06t:2266_21": "nāma. Bhavaṅgacitte vijjamānepi eseva nayo. Tasmiñhi khaṇe uṭṭhātabbe jāte anuṭṭhānato",
  "tika-vin06t:2266_22": "rūpakkhandhova āpatti nāma, na vipākena saddhiṃ. Sace pana vadeyya, tassa evaṃvādino",
  "tika-vin06t:2266_23": "acittakānaṃ kusalacittaṃ āpajjeyya. Kiṃ vuttaṃ hoti? Eḷakalomaṃ gahetvā kammaṭṭhānamanasikārena",
  "tika-vin06t:2266_24": "tiyojanaṃ atikkamantassa, paṇṇattiṃ ajānitvā padaso dhammaṃ vācentassa ca āpajjitabbāpattiyā",
  "tika-vin06t:2266_25": "kusalacittaṃ āpajjeyyāti. Āpajjatiyevāti ce? Nāpajjati. Kasmā? “Natthi āpattādhikaraṇaṃ",
  "tika-vin06t:2266_26": "kusala”nti vacanato.",
  "tika-vin06t:2267_0": "Calito kāyo, pavattā vācā, aññatarameva aṅganti aññatarameva āpattīti attho. Kevalaṃ",
  "tika-vin06t:2267_1": "paññattiyā akusalādibhāvāsambhavato āpattitā na yujjati. Āpattiṃ āpajjanto tīsu aññatarasamaṅgī",
  "tika-vin06t:2267_2": "hutvā āpajjatīti dassanatthaṃ “yaṃ kusalacitto”tiādi vuttaṃ. Tassattho – pathavīkhaṇanādīsu",
  "tika-vin06t:2267_3": "kusalacittakkhaṇe vītikkamavasena pavattarūpasambhavato kusalacitto vā abyākatāpattiṃ",
  "tika-vin06t:2267_4": "āpajjati. Tathā abyākatacitto vā abyākatarūpasaṅkhātaṃ abyākatāpattiṃ āpajjati, pāṇātipātādīsu",
  "tika-vin06t:2267_5": "akusalacitto vā akusalāpattiṃ āpajjati, rūpaṃ panettha abbohārikaṃ. Supinapassanakālādīsu",
  "tika-vin06t:2267_6": "pāṇātipātādiṃ karonto sahaseyyādivasena āpajjitabbāpattiṃ āpajjanto akusalacitto",
  "tika-vin06t:2267_7": "abyākatāpattiṃ āpajjatīti veditabbo. Idaṃ vuccati āpattādhikaraṇaṃ akusalanti akusalacittuppādo.",
  "tika-vin06t:2267_8": "Porāṇagaṇṭhipadesu pana “puthujjano kalyāṇaputhujjano sekkho arahāti cattāro puggale",
  "tika-vin06t:2267_9": "dassetvā tesu arahato āpattādhikaraṇaṃ abyākatameva, tathā sekkhānaṃ, tathā kalyāṇaputhujjanassa",
  "tika-vin06t:2267_10": "asañcicca vītikkamakāle abyākatameva. Itarassa akusalampi hoti abyākatampi. Yasmā",
  "tika-vin06t:2267_11": "cassa sañcicca vītikkamakāle akusalameva hoti, tasmā vuttaṃ ‘natthi āpattādhikaraṇaṃ",
  "tika-vin06t:2267_12": "kusala’nti. Sabbattha abyākataṃ nāma tassa vipākābhāvamattaṃ sandhāya evaṃnāmakaṃ",
  "tika-vin06t:2267_13": "jāta”nti likhitaṃ, vicāretvā gahetabbaṃ.",
  "tika-vin06t:2268_0": "224. Vivādo vivādādhikaraṇanti yo koci vivādo, so sabbo kiṃ vivādādhikaraṇaṃ nāma",
  "tika-vin06t:2268_1": "hotīti ekapucchā. “Vivādo adhikaraṇanti vivādādhikaraṇameva vivādo ca adhikaraṇañcāti",
  "tika-vin06t:2268_2": "pucchati. Tadubhayaṃ vivādādhikaraṇamevāti pucchatīti vuttaṃ hotī”ti porāṇagaṇṭhipade",
  "tika-vin06t:2268_3": "vuttaṃ. Kesuci potthakesu ayaṃ pucchā natthi. Yadi evaṃ imāya na bhavitabbaṃ vivādo",
  "tika-vin06t:2268_4": "vivādādhikaraṇaṃ, vivādādhikaraṇaṃ vivādo, vivādādhikaraṇaṃ vivādo ceva adhikaraṇañcāti",
  "tika-vin06t:2268_5": "pañcapañhāhi bhavitabbaṃ siyā. Kesuci potthakesu tisso, kesuci catasso, pañca natthi.",
  "tika-vin06t:2268_6": "Tattha dve vibhattā. Itarāsu adhikaraṇaṃ vivādoti yaṃ kiñci adhikaraṇaṃ, vivādasaṅkhyameva",
  "tika-vin06t:2268_7": "gacchati, vivādo adhikaraṇanti yo koci vivādo, so sabbo adhikaraṇasaṅkhyaṃ gacchatīti",
  "tika-vin06t:2268_8": "pucchati. Esa nayo sabbattha.",
  "tika-vin06t:2269": "228. Sammukhāvinayasminti sammukhāvinayabhāve.",
  "tika-vin06t:2270": "230. “Antarenāti kāraṇenā”ti likhitaṃ.",
  "tika-vin06t:2271": "233. Ubbāhikāya khiyyanake pācitti na vuttā tattha chandadānassa natthitāya.",
  "tika-vin06t:2272": "236. Tassa kho etanti esoti attho “etadagga”nti ettha viya.",
  "tika-vin06t:2273": "238. “Kā ca tassa pāpiyasikā”ti kira pāṭho.",
  "tika-vin06t:2274_0": "242. “Kiccameva kiccādhikaraṇa”nti vacanato apalokanakammādīnametaṃ adhivacanaṃ,",
  "tika-vin06t:2274_1": "taṃ vivādādhikaraṇādīni viya samathehi sametabbaṃ na hoti, kintu sammukhāvinayena sampajjatīti attho.",
  "tika-vin06t:2275": "Samathakkhandhakavaṇṇanā niṭṭhitā.",
  "tika-vin06t:2276": "5. Khuddakavatthukkhandhakavaṇṇanā",
  "tika-vin06t:2277": "Khuddakavatthukathāvaṇṇanā",
  "tika-vin06t:2278": "244. Puthupāṇinā kattabbaṃ kammaṃ puthupāṇikaṃ.",
  "tika-vin06t:2279": "245. “Kaṇṇato nikkhantamuttolambakādīnaṃ kuṇḍalādīna”nti likhitaṃ. “Kāyūra”nti pāḷipāṭho. “Keyūrādīnī”ti ācariyenuddhaṭaṃ.",
  "tika-vin06t:2280": "248. “Sādhugītaṃ nāma parinibbutaṭṭhāne gīta”nti likhitaṃ. Dantagītaṃ gāyitukāmānaṃ vākkakaraṇīyaṃ. Dantagītassa vibhāvanatthaṃ “yaṃ gāyissāmā”tiādimāha.",
  "tika-vin06t:2281_0": "249. Caturassavattaṃ nāma catuppādagāthāvattaṃ. “Taraṅgavattādīni uccāraṇavidhānāni",
  "tika-vin06t:2281_1": "naṭṭhapayogānī”ti likhitaṃ. Bāhiralominti bhāvanapuṃsakaṃ, yathā tassa uṇṇapāvārassa",
  "tika-vin06t:2281_2": "bahiddhā lomāni dissanti, tathā dhārentassa dukkaṭanti vuttaṃ hoti.",
  "tika-vin06t:2282_0": "251. Virūpakkhehītiādi sahayogakaraṇavacanaṃ. Sarabūti gehagoḷikā. Sā kira setā savisā",
  "tika-vin06t:2282_1": "hoti. Sohanti yassa me etehi mettaṃ, sohaṃ namo karomi bhagavatoti sambandho. Aññamhi…pe…",
  "tika-vin06t:2282_2": "chetabbamhīti rāgānusaye.",
  "tika-vin06t:2283": "252. Uṭṭitvāti pakkhipitvā. Otaratūti iddhiyā otāretvā gaṇhātu. Anupariyāyīti anuparibbhami.",
  "tika-vin06t:2284": "253. Na acchupiyantīti na lagganti. Rūpakākiṇṇānīti itthirūpādīhi vokiṇṇāni.",
  "tika-vin06t:2285_0": "254. Ālindakamiḍḍhikādīnanti pamukhamiḍḍhikādīnaṃ. Parivattetvā tatthevāti ettha",
  "tika-vin06t:2285_1": "“parivattetvā tatiyavāre tattheva miḍḍhiyā patiṭṭhātī”ti likhitaṃ. Paribhaṇḍaṃ nāma",
  "tika-vin06t:2285_2": "gehassa bahi kuṭṭapādassa thirabhāvatthaṃ katā tanukamiḍḍhikā vuccati. Ettha “parivaṭṭitvā",
  "tika-vin06t:2285_3": "patto bhijjatīti adhikaraṇabhedāsaṅkāya abhāve ṭhāne ṭhapetuṃ vaṭṭatī”ti likhitaṃ.",
  "tika-vin06t:2285_4": "Pattamāḷako vaṭṭitvā pattānaṃ apatanatthaṃ vaṭṭaṃ vā caturassaṃ vā iṭṭhakādīhi parikkhipitvā",
  "tika-vin06t:2285_5": "māḷakacchannena kato. “Pattamaṇḍalikā pattapacchikā tālapattādīhi katā”ti ca likhitaṃ.",
  "tika-vin06t:2285_6": "Miḍḍhante ādhārake ṭhapetuṃ vaṭṭati pattasandhāraṇatthaṃ vuttattā. Mañce ādhārakepi",
  "tika-vin06t:2285_7": "na vaṭṭati nisīdanapaccayā vāritattā. Āsannabhūmikattā olambetuṃ vaṭṭati.",
  "tika-vin06t:2286_0": "255. “Aṃsakūṭe laggetvāti vacanato aggahatthe laggetvā aṅke ṭhapetuṃ na vaṭṭatī”ti",
  "tika-vin06t:2286_1": "keci vadanti, na sundaraṃ, “na kevalaṃ yassa patto”tiādi yadi hatthena gahitapatte",
  "tika-vin06t:2286_2": "bhedasaññā, pageva aññena sarīrāvayavenāti katvā vuttaṃ. Pāḷiyaṃ pana pacuravohāravasena",
  "tika-vin06t:2286_3": "vuttaṃ. Ghaṭikapālamayaṃ ghaṭikaṭāhaṃ. Chavasīsassa pattanti “silāputtakassa sarīraṃ,",
  "tika-vin06t:2286_4": "khīrassa dhārātiādivohāravasena vuttaṃ. Mañce nisīdituṃ āgatoti attho. “Pisācillikāti",
  "tika-vin06t:2286_5": "pisācadārakā”tipi vadanti. Dinnakameva paṭiggahitameva. Cabbetvāti khāditvā. Aṭṭhikāni",
  "tika-vin06t:2286_6": "ca kaṇṭakāni ca aṭṭhikakaṇṭakāni. “Etesu sabbesu paṇṇattiṃ jānātu vā, mā vā, āpattiyevā”ti likhitaṃ.",
  "tika-vin06t:2287_0": "256. Vipphāḷetvāti phāḷetvā. Kiṇṇena pūretunti surākiṇṇena pūretuṃ. Bidalakaṃ nāma",
  "tika-vin06t:2287_1": "diguṇakaraṇasaṅkhātassa kiriyāvisesassa adhivacanaṃ. Kassa diguṇakaraṇaṃ? Yena kilañjādinā",
  "tika-vin06t:2287_2": "mahantaṃ kathinamatthataṃ, tassa. Tañhi daṇḍakathinappamāṇena pariyante saṃharitvā",
  "tika-vin06t:2287_3": "diguṇaṃ kātabbaṃ. Aññathā khuddakacīvarassa anuvātaparibhaṇḍādividhānakaraṇe hatthassa",
  "tika-vin06t:2287_4": "okāso na hoti. Salākāya sati dvinnaṃ cīvarānaṃ aññataraṃ ñatvā sibbitāsibbitaṃ sukhaṃ",
  "tika-vin06t:2287_5": "paññāyati. Daṇḍakathine kate na bahūhi sahāyehi payojanaṃ. “Asaṃkuṭitvā cīvaraṃ samaṃ",
  "tika-vin06t:2287_6": "hoti. Koṇāpi samā hontī”ti likhitaṃ, “haliddisuttena saññākaraṇa”nti vuttattā haliddisuttena",
  "tika-vin06t:2287_7": "cīvaraṃ sibbetumpi vaṭṭatīti siddhaṃ. Tattha hi keci akappiyasaññino. Paṭiggaho nāma aṅgulikoso.",
  "tika-vin06t:2288_0": "257-8. Pātīti paṭiggahasaṇṭhānaṃ. Paṭiggahatthavikanti aṅgulikosatthavikaṃ. Sūcisatthakānaṃ",
  "tika-vin06t:2288_1": "pubbe āvesanatthavikāya anuññātattā “anujānāmi, bhikkhave, bhesajjatthavika”nti vuttaṃ.",
  "tika-vin06t:2288_2": "Ettha sūcisatthakādīnipi ṭhapetabbānīti nidānaṃ sūceti. Sacepi upanando bhikkhu alajjī,",
  "tika-vin06t:2288_3": "tathāpi santakametaṃ amūlacchedakatabhikkhuno lajjinopi samānassa kappatīti yujjati.",
  "tika-vin06t:2288_4": "Na sammatīti na pahoti.",
  "tika-vin06t:2289_0": "260-1. Bahi kuṭṭassa samantato nīcavatthukaṃ katvā ṭhitaṃ “maṇḍalika”nti vuccati.",
  "tika-vin06t:2289_1": "Jantāgharappaṭicchādinā channassa naggiyaṃ yassa na paññāyati, tasseva parikammaṃ",
  "tika-vin06t:2289_2": "kātabbaṃ. Esa nayo udakavatthapaṭicchādīsupi.",
  "tika-vin06t:2290_0": "262-3. Paṇiyā nāma paṇiyakārakā. Ākaḍḍhanayantaṃ ākaḍḍhiyamānaṃ kūpassa uparibhāge",
  "tika-vin06t:2290_1": "paribbhamati. Arahaṭaghaṭiyantaṃ sakaṭacakkasaṇṭhānayantaṃ. Tassa are are ghaṭikāni",
  "tika-vin06t:2290_2": "bandhitvā ekena, dvīhi vā paribbhamiyamānassa udakanibbāhanaṃ veditabbaṃ. Āviddhapakkhapāsaṃ",
  "tika-vin06t:2290_3": "nāma yattha maṇḍalākārena pakkhapāsā bajjhanti āviddhavatthatā viya āviddhapakkhapāsakā.",
  "tika-vin06t:2290_4": "Pubbe pattasaṅgopanatthaṃ, idāni ṭhapetabbaṃ bhuñjituṃ ādhārako anuññāto.",
  "tika-vin06t:2291": "273. Paragalaṃ gacchatīti imassa payogābhāvā vaṭṭati. Kammasatenāti mahatā ussāhena.",
  "tika-vin06t:2292_0": "277-8. Lohabhaṇḍaṃ nāma kaṃsato sesalohabhaṇḍaṃ. Muddikakāyabandhanaṃ nāma caturassaṃ",
  "tika-vin06t:2292_1": "akatvā sajjitaṃ. Pāmaṅgadasā caturassā. Mudiṅgasaṇṭhānenāti saṅghāṭiyā mudiṅgasibbanākārena",
  "tika-vin06t:2292_2": "varakasīsākārena. Pavanantoti pāsanto. “Dasāmūla”nti ca likhitaṃ. Akāyabandhanena",
  "tika-vin06t:2292_3": "sañcicca vā asañcicca vā gāmappavesane āpatti. “Saritaṭṭhānato bandhitvā pavisitabbaṃ,",
  "tika-vin06t:2292_4": "nivattitabbaṃ vā”ti likhitaṃ.",
  "tika-vin06t:2293": "279. Sattaṅgulaṃ vā aṭṭhaṅgulaṃ vāti ettha “sugataṅgulenā”ti avuttattā pakatiaṅgulena sāruppatthāya vaḍḍhetvāpi karonti ce, na doso.",
  "tika-vin06t:2294": "280. Tālavaṇṭākārena sīhaḷitthīnaṃ viya.",
  "tika-vin06t:2295": "Khuddakavatthukkhandhakavaṇṇanā niṭṭhitā.",
  "tika-vin06t:2296": "6. Senāsanakkhandhakavaṇṇanā",
  "tika-vin06t:2297": "Vihārānujānanakathāvaṇṇanā",
  "tika-vin06t:2298": "294. Nilīyanti bhikkhū etthāti vihārādayo leṇāni nāma. Āgata-vacanena tassāgatasaṅghova sāmī, na anāgatoti keci, taṃ na yujjati samānalābhakatikāya siddhattā.",
  "tika-vin06t:2299_0": "296-7. Dīpinaṅguṭṭhenāti ettha “dīpinā akappiyacammaṃ dassetī”ti likhitaṃ. Thambhakavātapānaṃ",
  "tika-vin06t:2299_1": "nāma tiriyaṃ dārūni adatvā ujukaṃ ṭhiteheva dārūhi kattabbaṃ. Bhisīnaṃ anuññātaṃ",
  "tika-vin06t:2299_2": "vaṭṭatīti bimbohane vaṭṭatīti attho. Tūlapūritaṃ bhisiṃ apassayituṃ na vaṭṭati uṇṇādīnaṃyeva",
  "tika-vin06t:2299_3": "anuññātattā. Nisīdananipajjanaṃ sandhāya vuttaṃ, tasmā apassayituṃ vaṭṭatīti ce?",
  "tika-vin06t:2299_4": "Akappiyanti na vaṭṭatīti keci. Yadi evaṃ akappiyamañcañca apassayituṃ na vaṭṭeyya.",
  "tika-vin06t:2299_5": "Yasmā vaṭṭati, tasmā doso natthi. Apica gilānassa bimbohanaṃ nipajjitumpi anuññātaṃ,",
  "tika-vin06t:2299_6": "tasmā bhisipi vaṭṭati apassayituṃ. Ācariyā ca anujānanti, vaḷañjenti cāti eke. Simbalitūlasuttena",
  "tika-vin06t:2299_7": "sibbitaṃ cīvaraṃ vaṭṭati. Kasmā? Kappāsassa anulomato. “Akkaphalasuttamayampi akkavākamayameva",
  "tika-vin06t:2299_8": "paṭikkhitta”nti te eva vadanti.",
  "tika-vin06t:2300": "298. Anibandhanīyo alaggo. Paṭibāhetvāti maṭṭhaṃ katvā. “Setavaṇṇādīnaṃ yathāsaṅkhyaṃ ikkāsādayo bandhanatthaṃ vuttā”ti likhitaṃ.",
  "tika-vin06t:2301": "300. Pakuṭṭaṃ samantato āviddhapamukhaṃ.",
  "tika-vin06t:2302": "303. Sudhālepoti sudhāmattikālepo.",
  "tika-vin06t:2303": "305. Āsatti taṇhā. Santiṃ adaraṃ.",
  "tika-vin06t:2304": "307. Ketunti kayena gahetuṃ.",
  "tika-vin06t:2305": "308. Citāti iṭṭhakāyo kabaḷena niddhamanavasena chinditvā katāti attho.",
  "tika-vin06t:2306_0": "310. Chabbaggiyānaṃ bhikkhūnaṃ antevāsikāti ettha vīsativassaṃ atikkamitvā chabbaggiyā",
  "tika-vin06t:2306_1": "uppannā. “Ārādhayiṃsu me bhikkhū citta”nti vuttattā aññasmiṃ kāle sāvatthigamane",
  "tika-vin06t:2306_2": "uppannaṃ vatthuṃ idha āpattidassanatthaṃ āharitvā vuttanti yuttaṃ viya, vicāretvā",
  "tika-vin06t:2306_3": "gahetabbaṃ. Vuddhanti vuddhataraṃ.",
  "tika-vin06t:2307": "313. Santhareti tiṇasantharādayo.",
  "tika-vin06t:2308": "Senāsanaggāhakathāvaṇṇanā",
  "tika-vin06t:2309_0": "318. “Seyyaggenāti mañcaṭṭhānaparicchedena. Vihāraggenāti ovarakaggenā”ti likhitaṃ.",
  "tika-vin06t:2309_1": "Thāvarāti niyatā. Paccayeneva hi tanti tasmiṃ senāsane mahātherā tassa paccayassa",
  "tika-vin06t:2309_2": "kāraṇā aññattha agantvā vasantāyeva naṃ paṭijaggissantīti attho. Aghaṭṭanakammaṃ",
  "tika-vin06t:2309_3": "dassetuṃ “na tattha manussā”tiādimāha. “Vitakkaṃ chinditvā suddhacittena gamanavatteneva",
  "tika-vin06t:2309_4": "gantabba”nti pāṭho. Muddavedikā nāma cetiyassa hammiyavedikā. Paṭikkammāti apasakkitvā.",
  "tika-vin06t:2309_5": "Samānalābhakatikā mūlāvāse sati siyā, mūlāvāsavināsena katikāpi vinassati. Samānalābha-vacanaṃ",
  "tika-vin06t:2309_6": "sati dvīsu, bahūsu vā yujjati, teneva ekasmiṃ avasiṭṭheti no mati. Tāvakālikaṃ kālena",
  "tika-vin06t:2309_7": "mūlacchedanavasena vā aññesaṃ vā kammaṃ aññassa siyā nāvāyaṃ saṅgamoti ācariyo. Puggalavaseneva",
  "tika-vin06t:2309_8": "kātabbanti apalokanakāle saṅgho vassaṃvutthabhikkhūnaṃ pāṭekkaṃ “ettakaṃ vassāvāsikaṃ",
  "tika-vin06t:2309_9": "vatthaṃ deti, ruccati saṅghassā”ti puggalameva parāmasitvā dātabbaṃ, na saṅghavasena",
  "tika-vin06t:2309_10": "kātabbaṃ. Na saṅgho saṅghassa ettakaṃ detīti. “Ekasmiṃ āvāse saṅghassa kammaṃ karotī’ti",
  "tika-vin06t:2309_11": "vacanato saṅghavasena kātabba”nti likhitaṃ. Na hi tathā vutte saṅghassa kiñci kammaṃ",
  "tika-vin06t:2309_12": "kataṃ nāma hoti. “Sammatasenāsanaggāhāpakato aññena gāhitepi gāho ruhati aggahitupajjhāyassa",
  "tika-vin06t:2309_13": "upasampadā viyā”ti likhitaṃ. “Kammavācāyapi sammuti vaṭṭatī”ti likhitaṃ.",
  "tika-vin06t:2310_0": "Aṭṭhapi soḷasapi janeti ettha kiṃ visuṃ visuṃ, udāhu ekatoti? Ekatopi vaṭṭati. Na",
  "tika-vin06t:2310_1": "hi te tathā sammatā saṅghena kammakatā nāma honti, teneva sattasatikakkhandhake ekato",
  "tika-vin06t:2310_2": "aṭṭha janā sammatāti. Tesaṃ sammuti kammavācāyapīti ñattidutiyakammavācāyapi. Apalokanakammassa",
  "tika-vin06t:2310_3": "vatthūhi sā eva kammavācā labbhamānā labbhati, tassā ca vatthūhi apalokanakammameva",
  "tika-vin06t:2310_4": "labbhamānaṃ labbhati, na aññanti veditabbaṃ. Imaṃ nayaṃ micchā gaṇhanto “apalokanakammaṃ",
  "tika-vin06t:2310_5": "ñattidutiyakammaṃ kātuṃ, ñattidutiyakammañca apalokanakammaṃ kātuṃ vaṭṭatī”ti gaṇhāti,",
  "tika-vin06t:2310_6": "evañca sati kammasaṅkaradoso āpajjati. Maggo pokkharaṇīti ettha maggo nāma magge",
  "tika-vin06t:2310_7": "katadīghasālā, pokkharaṇīti nahāyituṃ katapokkharaṇī. Etāni hi asenāsanānīti ettha",
  "tika-vin06t:2310_8": "bhattasālā na āgatā, tasmā taṃ senāsananti ce? Sāpi ettheva paviṭṭhā vāsatthāya akatattā.",
  "tika-vin06t:2310_9": "Bhojanasālā pana ubhayattha nāgatā. Kiñcāpi nāgatā, upari “bhojanasālā pana senāsanamevā”ti",
  "tika-vin06t:2310_10": "vuttattā senāsanaṃ. “Kappiyakuṭi ca ettha kātabbā”ti vadanti, taṃ neti eke. Rukkhamūlaveḷugumbā",
  "tika-vin06t:2310_11": "channā kavāṭabaddhāva senāsanaṃ. “Alābhakesu āvāsesūti alābhakesu senāsanesū”ti likhitaṃ,",
  "tika-vin06t:2310_12": "taṃ yuttaṃ. Na hi pāṭekkaṃ senāsanaṃ hoti. Taṃ saññāpetvāti ettha paññattiṃ agacchante",
  "tika-vin06t:2310_13": "balakkārenapi vaṭṭati. Ayampīti paccayopi.",
  "tika-vin06t:2311_0": "Upanibandhitvāti tassa samīpe rukkhamūlādīsu vasitvā tattha vattaṃ katvāti adhippāyo.",
  "tika-vin06t:2311_1": "Pariyattipaṭipattipaṭivedhavasena tividhampi. “Dasakathāvatthukaṃ dasaasubhaṃ dasaanussati”nti",
  "tika-vin06t:2311_2": "pāṭho. “Paṭhamabhāgaṃ muñcitvāti idaṃ ce paṭhamagāhitavatthuto mahagghaṃ hotī”ti",
  "tika-vin06t:2311_3": "likhitaṃ. Chinnavassānaṃ vassāvāsikaṃ nāma pubbe gahitavassāvāsikānaṃ pacchā chinnavassānaṃ.",
  "tika-vin06t:2311_4": "Bhatiniviṭṭhanti bhatiṃ katvā viya niviṭṭhaṃ pariyiṭṭhaṃ. “Saṅghikaṃ pana…pe… vibbhantopi",
  "tika-vin06t:2311_5": "labhatevā”ti idaṃ tatruppādaṃ sandhāya vuttaṃ. Iminā apalokanameva pamāṇaṃ, na gāhāpananti",
  "tika-vin06t:2311_6": "keci. Vinayadharā pana “amhākaṃ vihāre vassaṃ upagatānaṃ ekekassa ticīvaraṃ saṅgho",
  "tika-vin06t:2311_7": "dassatī’tiādinā apalokitepi abhājitaṃ vibbhantako na labhati. ‘Apalokanakammaṃ katvā",
  "tika-vin06t:2311_8": "gāhita’nti vuttattā, ‘abhājite vibbhamatī’ti evaṃ pubbe vuttattā cā”ti vadanti. “Paccayavasenāti",
  "tika-vin06t:2311_9": "gahapatikaṃ vā aññaṃ vā vassāvāsikaṃ paccayavasena gāhita”nti likhitaṃ. “Ekameva",
  "tika-vin06t:2311_10": "vatthaṃ dātabbanti tattha nisinnānaṃ ekamekaṃ vatthaṃ pāpuṇātī”ti likhitaṃ. Dutiyo",
  "tika-vin06t:2311_11": "therāsaneti anubhāgo. Paṭhamabhāgo aññathā therena gahitoti jānitabbaṃ.",
  "tika-vin06t:2312": "Upanandavatthukathāvaṇṇanā",
  "tika-vin06t:2313_0": "320. Tivassantarenāti tiṇṇaṃ vassānaṃ anto ṭhitena. Hatthimhi nakho assāti hatthinakho.",
  "tika-vin06t:2313_1": "Pāsādassa nakho nāma heṭṭhimaparicchedo. Gihivikaṭanīhārenāti gihīhi katanīhāreneva.",
  "tika-vin06t:2313_2": "“Tehi attharitvā dinnāneva nisīdituṃ labbhanti, na bhikkhunā sayaṃ attharitvā vissajjitabbaṃ",
  "tika-vin06t:2313_3": "saṅghena attharāpetvā vā”ti likhitaṃ.",
  "tika-vin06t:2314": "Avissajjiyavatthukathāvaṇṇanā",
  "tika-vin06t:2315_0": "321. “Na vissajjetabbaṃ saṅghena vā gaṇena vā puggalena vā”ti vacanaṃ “yaṃ agarubhaṇḍaṃ",
  "tika-vin06t:2315_1": "vissajjiyaṃ vebhaṅgiyaṃ saṅghikaṃ, taṃ gaṇo ce tasmiṃ āvāse vasati puggalopi vā,",
  "tika-vin06t:2315_2": "gaṇena vā puggalena vā vissajjitaṃ saṅghena vissajjitasadisameva hotī”ti aṭṭhakathāyaṃ",
  "tika-vin06t:2315_3": "vuttavacanaṃ sādheti, aññathā ettha gaṇapuggalaggahaṇaṃ niratthakaṃ. Arañjaro udakacāṭi,",
  "tika-vin06t:2315_4": "alañjalo, bahuudakagaṇhanakoti attho. “Vaṭṭacāṭi viya hutvā thokaṃ dīghamukho majjhe",
  "tika-vin06t:2315_5": "paricchedaṃ dassetvā kato”ti likhitaṃ. Maṃsadibbadhammabuddhasamantacakkhuvasena pañca.",
  "tika-vin06t:2316_0": "Garubhaṇḍena ca garubhaṇḍanti saṃhārimaṃ sandhāya vuttaṃ. Pattacīvaraṃ nikkhipitunti",
  "tika-vin06t:2316_1": "aṭṭakacchannena kate mañce. Vaṭṭalohaṃ nāma pītavaṇṇaṃ. Pārihāriyaṃ na vaṭṭatīti",
  "tika-vin06t:2316_2": "āgantukassa adatvā paricārikahatthato attano nāmaṃ likhāpetvā gahetvā yathāsukhaṃ",
  "tika-vin06t:2316_3": "pariharituṃ na vaṭṭati. “Gihivikaṭanīhārenevāti yāva attano kammanibbatti, tāva gahetvā",
  "tika-vin06t:2316_4": "detī”ti likhitaṃ. Sikharaṃ nāma yena paribbhamantā chindanti. Pattabandhako nāma",
  "tika-vin06t:2316_5": "pattassa gaṇṭhiādikārako. “Paṭimānaṃ suvaṇṇādipattakārako”tipi vadanti. “Aḍḍhabāhūti",
  "tika-vin06t:2316_6": "kapparato paṭṭhāya yāva aṃsakūṭa”nti likhitaṃ. Ito paṭṭhāyāti imaṃ pāḷiṃ ādiṃ katvā.",
  "tika-vin06t:2316_7": "Daṇḍamuggaro nāma yena rajitacīvaraṃ pothenti. ‘Paccattharaṇagatika’nti vuttattā,",
  "tika-vin06t:2316_8": "“tampi garubhaṇḍamevāti vuttattā ca api-saddena pāvārādipaccattharaṇaṃ sabbaṃ garubhaṇḍamevā”ti",
  "tika-vin06t:2316_9": "vadanti. Eteneva suttena aññathā atthaṃ vatvā “pāvārādipaccattharaṇaṃ na garubhaṇḍaṃ,",
  "tika-vin06t:2316_10": "bhājanīyameva, senāsanatthāya dinnapaccattharaṇameva garubhaṇḍa”nti vadanti, upaparikkhitabbaṃ.",
  "tika-vin06t:2316_11": "Gaṇṭhikāti cīvaragaṇṭhikā. Bhañcako nāma sarako.",
  "tika-vin06t:2317": "Navakammadānakathāvaṇṇanā",
  "tika-vin06t:2318_0": "323-4. Aggaḷabandhasūcidvārakaraṇamattenapi. “Kapotabhaṇḍikā nāma vaḷabhiyā upari",
  "tika-vin06t:2318_1": "ṭhapetabbavalayaṃ vā tiṇacchadanagehassa piṭṭhivaṃsassa heṭṭhā ṭhapetabbaṃ vā ubhayamassa",
  "tika-vin06t:2318_2": "gatā dārū”ti likhitaṃ. Kārantarāti tadā puna pavisaṭṭhaṃ pubbapayojitānānaṃ vacanapātasenāsanavāso.",
  "tika-vin06t:2318_3": "Na pana patisaṭṭhatoti daṭṭhabbaṃ. Sabbattha vinaṭṭhavāso na ca paṭisedhako hotīti",
  "tika-vin06t:2318_4": "daṭṭhabbo. Dvāravātapānādīni apaharitvā dātuṃ asakkuṇeyyato “paṭidātabbāniyevā”ti",
  "tika-vin06t:2318_5": "vuttaṃ. Gopānasiādayo dentassa vihāro palujjatīti “mūlaṃ vā dātabba”ntiādi vuttanti",
  "tika-vin06t:2318_6": "eke. “Nevāsikā pakatiyā anatthatāya bhūmiyā ṭhapenti ce, tesampi anāpattiyevā”ti",
  "tika-vin06t:2318_7": "likhitaṃ. “Dvāravātapānādayo aparikammakatāpi apaṭicchādetvā na apassayitabbā”ti likhitaṃ.",
  "tika-vin06t:2319": "Saṅghabhattādianujānanakathāvaṇṇanā",
  "tika-vin06t:2320": "Uddesabhattakathāvaṇṇanā",
  "tika-vin06t:2321_0": "325. Yā bhattuddesaṭṭhānabhūtāya bhojanasālāya pakatiṭhitikā. Dinnaṃ panāti yathā",
  "tika-vin06t:2321_1": "so dāyako deti, taṃ dassento “saṅghato bhante”tiādimāha. Ekavaḷañjanti ekadvārena",
  "tika-vin06t:2321_2": "vaḷañjitabbaṃ. Ticīvaraparivāranti ettha “udakamattalābhī viya aññopi uddesabhattaṃ",
  "tika-vin06t:2321_3": "alabhitvā vatthādimanekappakāraṃ labhati ce, tasseva ta”nti likhitaṃ. “Uddesapatte",
  "tika-vin06t:2321_4": "dethā’ti vatvā gahetvā āgatabhāvena saṅghassa pariccattaṃ na hotiyeva tasseva hatthe",
  "tika-vin06t:2321_5": "gatattā, tasmā tehi vuttakkamena sabbehi bhājetvā bhuñjitabba”nti vuttaṃ. Paṭipāṭipattaṃ",
  "tika-vin06t:2321_6": "vā ṭhitikāya ṭhitapattaṃ vā. “Kūṭaṭṭhitikā nāma aggahetabbānampi gāhitattā”ti likhitaṃ,",
  "tika-vin06t:2321_7": "“paṇītabhattaṭṭhitikañca ajānitvā missetvā gāhitepi evameva paṭipajjitabba”nti ca",
  "tika-vin06t:2321_8": "likhitaṃ. Tañce theyyāya haranti pattahārakā, āṇāpakassa gīvā hoti. Atikkantampi",
  "tika-vin06t:2321_9": "ṭhitikaṃ ṭhapetvāti ettha “taṃdivasameva ce bhikkhā labbhati, aparadivasato paṭṭhāya",
  "tika-vin06t:2321_10": "na labbhati kirā”ti likhitaṃ. Pacchā “sabbo saṅgho paribhuñjatū”ti avuttepi bhājetvā",
  "tika-vin06t:2321_11": "paribhuñjitabbaṃ. “Ettake bhikkhū saṅghato uddisitvā dethā’ti avatvā ‘ettakānaṃ bhikkhūnaṃ",
  "tika-vin06t:2321_12": "bhattaṃ gaṇhathā’ti dinnaṃ saṅghikanimantanaṃ nāmā”ti likhitaṃ.",
  "tika-vin06t:2322": "Nimantanabhattakathāvaṇṇanā",
  "tika-vin06t:2323_0": "Paṭipāṭiyāti yathāladdhapaṭipāṭiyā. Vicchinditvāti bhattaṃ gaṇhathāti padaṃ avatvā.",
  "tika-vin06t:2323_1": "Ālopasaṅkhepenāti ayaṃ nayo nimantanāyameva, uddesabhatte pana ekassa pahonakappamāṇe",
  "tika-vin06t:2323_2": "eva ṭhitikā tiṭṭhati. “Ekavāranti yāva tasmiṃ āvāse vasanti bhikkhū, sabbeva labhantī”ti likhitaṃ.",
  "tika-vin06t:2324": "Salākabhattakathāvaṇṇanā",
  "tika-vin06t:2325_0": "Na hi bahisīmāya saṅghalābhoti ettha “uddesabhattādīsu bahisīmāya ṭhitassapi ce upāsakā",
  "tika-vin06t:2325_1": "denti, gahetuṃ labhanti, attanopi pāpetvā gahaṇaṃ anuññātaṃ, tathā idha na vaṭṭatī”ti",
  "tika-vin06t:2325_2": "vuttaṃ. Na pāpuṇantīti uddisitvāpi. Vāragāmanti dūrattā vārena niggahena gantabbagāme.",
  "tika-vin06t:2325_3": "Phātikammamevāti atirekalābhā ca bhavanti. Sammukhībhūtassāti yebhuyyena ce bhikkhū",
  "tika-vin06t:2325_4": "bahisīmaṃ gatā, sammukhībhūtassa pāpetabbaṃ. Sabhāgattā hi ekena laddhaṃ sabbesaṃ",
  "tika-vin06t:2325_5": "pahoti, tasmimpi asati attano pāpetvā dātabbaṃ. “Laddhā vā aladdhā vā”ti vacanasiliṭṭhavasena",
  "tika-vin06t:2325_6": "vuttaṃ. Vihāre apāpitaṃ pana…pe… na vaṭṭatīti salākabhattaṃ vihāre uddisiyati. Tena",
  "tika-vin06t:2325_7": "pana dinnasalākena. Tassāti gahetvā gatassa. Salākā gahetabbāti yuttaṃ viya. Sabbapotthakesu",
  "tika-vin06t:2325_8": "“gāhetabbā”ti pāṭho, tasmā tenāti salākaggāhāpakenāti attho. “Corikāya gahitattā",
  "tika-vin06t:2325_9": "na pāpuṇātī”ti vacanato “kuṭisodhanaṃ vaṭṭatī”ti ca dīpavāsino vadanti kira. Ekaṃ",
  "tika-vin06t:2325_10": "mahātherassāti mahāthero vihārato yebhuyyena na gacchati, itare kadāci gacchati,",
  "tika-vin06t:2325_11": "tasmā sabhāgā ce, attano pāpetvā puna itaresaṃ diyyati. Vihāre therassa pattasalākabhattanti",
  "tika-vin06t:2325_12": "mahāthero ekakova vihāre ohīno, “avassaṃ sabbasalākā attano pāpetvā ṭhito”ti paṭissayaṃ",
  "tika-vin06t:2325_13": "gantvā āgantukabhikkhūnampi adassanato kukkuccaṃ akatvā bhuñjanti.",
  "tika-vin06t:2326": "Pakkhikabhattakathāvaṇṇanā",
  "tika-vin06t:2327_0": "Uposathadivase āpattidesanaṃ sandhāya “parisuddhasīlāna”nti āha. Lekhaṃ katvā nibaddhāpitaṃ.",
  "tika-vin06t:2327_1": "“Āgantukabhattampi gamikabhattampī”ti āgantukova hutvā gacchantaṃ sandhāya vuttaṃ.",
  "tika-vin06t:2327_2": "Anāthagilānupaṭṭhākopi tena dinnaṃ bhuñjati ce, tassapi pāpetabbameva. Guḷapiṇḍaṃ tālapakkamattaṃ.",
  "tika-vin06t:2328": "Senāsanakkhandhakavaṇṇanā niṭṭhitā.",
  "tika-vin06t:2329": "7. Saṅghabhedakakkhandhakavaṇṇanā",
  "tika-vin06t:2330": "Chasakyapabbajjākathāvaṇṇanā",
  "tika-vin06t:2331": "330. “Anupiyaṃ nāmā”ti ekavacanena dissati, sattamiyaṃ pana “anupiyāya”nti. “Kāḷudāyippabhutayo dasa dūtā”ti pāṭho. “Na heṭṭhāpāsādā na heṭṭhāpāsādaṃ vā”ti likhitaṃ.",
  "tika-vin06t:2332": "332. Pubbe pubbakāle. “Rañño sato”ti ca “raññovasato”ti ca pāṭho.",
  "tika-vin06t:2333": "333. Na lābhataṇhā idha kāmataṇhā, jhānassa nesā parihāni hetu. Buddhattasīlaṃ pana patthayanto jhānāpi naṭṭhoti. Nanu pattabhāvanā. Manomayanti jhānamanomayaṃ.",
  "tika-vin06t:2334": "334. Satthāroti gaṇasatthāro.",
  "tika-vin06t:2335": "339. Potthanikanti churikaṃ.",
  "tika-vin06t:2336": "340. Manusseti purise.",
  "tika-vin06t:2337_0": "341. Ekarattādhikārena rakkhaṃ paccāsīsantā īdisāti dassanatthaṃ “pañcime”tiādi vuttaṃ.",
  "tika-vin06t:2337_1": "“Pubbe rakkhasseta”nti vuttattā mayhaṃ pana rakkhaṇe kiccaṃ natthīti dassanatthaṃ",
  "tika-vin06t:2337_2": "vuttaṃ. Parūpakkamena tathāgataṃ jīvitā voropeyyāti idaṃ āṇattiyā āgatattā evaṃ vuttaṃ.",
  "tika-vin06t:2338_0": "342. Mā āsadoti mā vadhakacittena upagaccha. Itoti imamhā jīvitamhā. “Yatoti yasmā,",
  "tika-vin06t:2338_1": "yatoti vā gatassā”ti likhitaṃ. “Paṭikuṭitoti apasakkitvā saṅkucito hutvā vā paṭisakkatī”ti likhitaṃ.",
  "tika-vin06t:2339_0": "343. Tikabhojananti tīhi bhuñjitabbabhojanaṃ. “Tikabhojanīya”ntipi pāṭho. Parikappato",
  "tika-vin06t:2339_1": "hi tiṇṇaṃ bhuñjituṃ anujānāmi, tato uddhaṃ gaṇabhojanameva hoti, tassāpi idameva",
  "tika-vin06t:2339_2": "vuttaṃ. Idha apubbaṃ natthi. “Akataviññattiladdhaṃ tiṇṇaṃ bhuñjantānaṃ kiñcāpi taṃ",
  "tika-vin06t:2339_3": "gaṇabhojanaṃ nāma na hoti, viññattivasena pana na vaṭṭatī”ti likhitaṃ. Tayo atthavase",
  "tika-vin06t:2339_4": "paṭiccāti etthāpi “mā pāpicchāpakkhaṃ nissāya saṅghaṃ bhindeyyu”nti pesalānaṃ bhikkhūnaṃ",
  "tika-vin06t:2339_5": "phāsuvihārāyāti yojetabbaṃ. Kulānuddayatāya cāti kulānaṃ pasādarakkhaṇatthaṃ. Vajjanti",
  "tika-vin06t:2339_6": "vajjameva. “Vajjamimaṃ phuseyyā”ti likhitaṃ. “Vajjanīyaṃ puggalaṃ phuseyyā”ti vuttaṃ.",
  "tika-vin06t:2339_7": "“Imassa mano na phuseyyā”ti vattabbampi siyā. Cakkabhedanti sāsanabhedaṃ. Āyukappanti",
  "tika-vin06t:2339_8": "ettha kiñcāpi avīcimhi āyuparimāṇaṃ natthi, yena pana kammena yattakaṃ anubhavitabbaṃ,",
  "tika-vin06t:2339_9": "tassa āyukappanti veditabbaṃ.",
  "tika-vin06t:2340_0": "345. “Aññataraṃ āsanaṃ gahetvā nisīdī”ti vacanato visabhāgaṭṭhānaṃ gatassa pesalassapi",
  "tika-vin06t:2340_1": "bhikkhuno tesaṃ āsane nisīdituṃ vaṭṭatīti siddhaṃ. Āgilāyatīti rujjati. Ādesanāpāṭihāriyānusāsaniyāti",
  "tika-vin06t:2340_2": "tassa tassa cittācāraṃ ādissa ādissa desanā, ādesanāpāṭihāriyānusāsanī. Iddhi eva",
  "tika-vin06t:2340_3": "pāṭihāriyaṃ iddhipāṭihāriyaṃ, iddhipāṭihāriyasaṃyuttāya anusāsaniyā ovadatīti attho.",
  "tika-vin06t:2340_4": "Nanu taṃ āvusoti ettha taṃ vacanaṃ nanu mayā vuttosīti attho.",
  "tika-vin06t:2341_0": "346-9. Suvikkhālitanti sudhotaṃ. Saṃkhāditvāti suṭṭhu khāditvā. “Mahiṃ vikubbatoti",
  "tika-vin06t:2341_1": "mahāvisālo”ti likhitaṃ. Tassa bhisaṃ ghasamānassa. Tattha nadīsu jaggatoti pālentassa.",
  "tika-vin06t:2341_2": "“Kiṃ? Hatthiyūthaṃ gantu”nti vadanti. “Asaṃpāto’ti pāṭho, apatto hutvāti attho”ti",
  "tika-vin06t:2341_3": "likhitaṃ. “Apāyabahuttā puna dassito”ti vuttaṃ. “Evaṃsateti evaṃ assa te āsavā”ti likhitaṃ.",
  "tika-vin06t:2342_0": "350. “Vosānaṃ pariniṭṭhānaṃ vā”ti ca likhitaṃ. Jātūti daḷhatthe nipāto. Mā udapajjathāti",
  "tika-vin06t:2342_1": "mā uppajjeyya. “So pamādamanuyuñjanto”ti pāṭho. Anādaraṃ kusalesu. Udadhi mahāti",
  "tika-vin06t:2342_2": "kittako mahā? Bhesmā yāva bhayānako, tāva mahāti vuttaṃ hoti.",
  "tika-vin06t:2343_0": "351. Na kho, upāli, bhikkhunī saṅghaṃ bhindatīti ettha bhikkhu saṅghaṃ na bhindati,",
  "tika-vin06t:2343_1": "bhikkhunī saṅghaṃ bhindatīti keci, netaṃ gahetabbaṃ. Kevalaṃ “saṅgho”ti vutte bhikkhusaṅghova",
  "tika-vin06t:2343_2": "adhippeto. “Saṅghassa deti, ubhatosaṅghassa deti cā”ti mātikāvacanampi sādheti. Tasmiṃ",
  "tika-vin06t:2343_3": "adhammadiṭṭhibhede dhammadiṭṭhi siyā. “Sīlasatibhedesupi samāno dhammaṃ kātunti saṅghabhede",
  "tika-vin06t:2343_4": "vematikopi tādiso vā”ti likhitaṃ. Vinidhāyāti attano vañcanādhippāyataṃ chādetvā.",
  "tika-vin06t:2344": "Saṅghabhedakakkhandhakavaṇṇanā niṭṭhitā.",
  "tika-vin06t:2345": "8. Vattakkhandhakavaṇṇanā",
  "tika-vin06t:2346": "Āgantukavattakathāvaṇṇanā",
  "tika-vin06t:2347_0": "357. Ekasmiṃ gāme aññavihārato āgatopi āgantukova. Tattha keci evaṃ vadanti “āvāsiko",
  "tika-vin06t:2347_1": "katthaci gantvā sace āgato, ‘tenāpi āgantukabhattaṃ bhuñjitabba’nti vuttattā dūrāgamanaṃ",
  "tika-vin06t:2347_2": "vuttaṃ hoti, na gāme, tasmā na yutta”nti. Te vattabbā “āgantukabhattaṃ nāma gahaṭṭhehi",
  "tika-vin06t:2347_3": "ṭhapitaṃ. Yasmiṃ nibaddhaṃ, tato aññagāmatoti āpannaṃ. Tathā vihārādhikārattā aññavihārato",
  "tika-vin06t:2347_4": "āgatopi āgantuko vā”ti ācariyānaṃ sanniṭṭhānaṃ. Pānīyaṃ pucchitabbaṃ, paribhojanīyaṃ",
  "tika-vin06t:2347_5": "pucchitabbanti uddharitvā ghaṭasarāvādigataṃ sandhāya paṭhamaṃ, dutiyaṃ kūpataḷākādigatanti",
  "tika-vin06t:2347_6": "ācariyo. Dutiyavāre attano vasanaṭṭhānattā visuṃ pucchitabbameva, tasmā vuttaṃ etaṃ",
  "tika-vin06t:2347_7": "“paricchinnabhikkho vā gāmo”ti. Bahūsu potthakesu duvidhāpi yujjati.",
  "tika-vin06t:2348": "Anumodanavattakathāvaṇṇanā",
  "tika-vin06t:2349_0": "362-4. Pañcame anumodanatthāya nisinne. “Manussānaṃ parivisanaṭṭhānanti yattha manussā",
  "tika-vin06t:2349_1": "saputtadārā āvasitvā dentī”ti likhitaṃ. Imasmiṃ khandhake āgantukāvāsikagamikānumodanabhattaggapiṇḍacārikāraññakasenāsanajantāgharavaccakuṭiupajjhācariyasaddhivihārikantevāsikavattāni",
  "tika-vin06t:2349_2": "cuddasa mahāvattāni nāma. Aggahitaggahaṇena gaṇiyamānāni asīti khandhakavattāni nāma honti.",
  "tika-vin06t:2350": "Vattakkhandhakavaṇṇanā niṭṭhitā.",
  "tika-vin06t:2351": "9. Pātimokkhaṭṭhapanakkhandhakavaṇṇanā",
  "tika-vin06t:2352": "Pātimokkhuddesayācanakathāvaṇṇanā",
  "tika-vin06t:2353_0": "383-4. “Nandimukhī”ti likhitaṃ. Āyatakenevāti ādimhi eva. Yanti yasmā. Savantiyo",
  "tika-vin06t:2353_1": "mahānadiyo. “Mahantabhūtāna”nti pāṭho. Pattāti patvā. “Samūlikāya ṭhapeti akatāyā”ti",
  "tika-vin06t:2353_2": "ṭhapanakassa saññāmūlavasena vuttaṃ. Taṃ vatthuṃ avinicchinitvāva parisā vuṭṭhāti.",
  "tika-vin06t:2354": "Attādānaaṅgakathāvaṇṇanā",
  "tika-vin06t:2355_0": "398-9. “Attādānanti sayaṃ parehi codito attānaṃ sodhetuṃ anādiyitvā paresaṃ vippaṭipattiṃ",
  "tika-vin06t:2355_1": "disvā sāsanaṃ sodhetuṃ attanā āditabba”nti likhitaṃ. Vassārattoti vassakālo. Sappaṭimāsoti",
  "tika-vin06t:2355_2": "ākaḍḍhanayuttoti adhippāyo.",
  "tika-vin06t:2356": "401. Upadahātabboti uppādetabbo, vippaṭisāramukhena dhāretabboti adhippāyo.",
  "tika-vin06t:2357": "Pātimokkhaṭṭhapanakkhandhakavaṇṇanā niṭṭhitā.",
  "tika-vin06t:2358": "10. Bhikkhunikkhandhakavaṇṇanā",
  "tika-vin06t:2359": "Mahāpajāpatigotamīvatthukathāvaṇṇanā",
  "tika-vin06t:2360_0": "402-3. Sūnehīti sutehi. “Setaṭṭikā nāma rogajātī”ti pāḷi. “Setaṭṭhikā”ti aṭṭhakathā.",
  "tika-vin06t:2360_1": "“Paṭisambhidāpattakhīṇāsavaggahaṇena jhānānipi gahitāneva honti. Na hi nijjhānikānaṃ",
  "tika-vin06t:2360_2": "sabbappakārā sampatti ijjhatī”ti likhitaṃ.",
  "tika-vin06t:2361": "Bhikkhunīupasampadānujānanakathāvaṇṇanā",
  "tika-vin06t:2362": "404. Yadaggena yaṃ divasaṃ ādiṃ katvā. Tadevāti tasmiṃ eva divase. “Anuñattiyā”ti pāṭho. “Anupaññattiyā”ti na sundaraṃ.",
  "tika-vin06t:2363_0": "405. “Paṭiggaṇhāmi yāvajīvaṃ anatikkamanīyo”ti vatvā idāni kiṃ kāraṇā varaṃ yācatīti",
  "tika-vin06t:2363_1": "ce? Parūpavādavivajjanatthaṃ. Dubbuddhino hi keci vadeyyuṃ “mahāpajāpatiyā paṭhamaṃ",
  "tika-vin06t:2363_2": "sampaṭicchitattā ubhatosaṅghassa yathāvuḍḍhaabhivādanaṃ na jātaṃ. Gotamī ce varaṃ",
  "tika-vin06t:2363_3": "yāceyya, bhagavā anujāneyyā”ti.",
  "tika-vin06t:2364": "408. Vimānetvāti aparajjhitvā.",
  "tika-vin06t:2365": "410-3. Kammappattāyopīti kammārahāpi. Āpattigāminiyopīti āpattiṃ āpannāyopi. Dve tisso bhikkhuniyoti dvīhi tīhi bhikkhunīhi. “Manosilikāyā”ti pāṭho.",
  "tika-vin06t:2366": "420. “Tena ca bhikkhu nimantetabbo”ti sāmīcivasena vuttaṃ.",
  "tika-vin06t:2367_0": "422-3. “Anujānāmi…pe… tāvakālika”nti puggalikaṃ sandhāya vuttaṃ, na saṅghikanti ācariyo.",
  "tika-vin06t:2367_1": "“Anujānāmi, bhikkhave, utuniyā kaṭisuttaka”nti vacanato bhikkhussa vinibandhaṃ kaṭisuttakaṃ",
  "tika-vin06t:2367_2": "na vaṭṭati. Paggharantī visaviṇā. Vepurisikā massudāṭhī.",
  "tika-vin06t:2368": "425. Tayo nissayeti rukkhamūlañhi sā na labhati.",
  "tika-vin06t:2369": "426. Bhattagge sace dāyakā bhikkhunisaṅghassa bhuttavato catupaccaye dātukāmā honti, yathāvuḍḍhameva.",
  "tika-vin06t:2370": "427. Vikāleti yāva vikāle honti, tāva pavāresunti attho. Ajjattanāti ajjatanā.",
  "tika-vin06t:2371_0": "428. Anuvādanti issariyaṭṭhānaṃ. Idaṃ sabbaṃ “ajjatagge ovaṭo bhikkhunīnaṃ bhikkhūsu",
  "tika-vin06t:2371_1": "vacanapatho”ti paññattassa garudhammassa vītikkamaāpattipaññāpanatthaṃ vuttanti veditabbaṃ,",
  "tika-vin06t:2371_2": "aññathā yesaṃ garudhammānaṃ paṭiggahaṇena bhikkhunīnaṃ upasampadā anuññātā, tesaṃ",
  "tika-vin06t:2371_3": "vītikkame anupasampannāva siyāti āsaṅkā bhaveyya.",
  "tika-vin06t:2372_0": "429. Itthiyuttenāti itthīhi gāvīādīhi dhuraṭṭhāne yuttena. Purisantarenāti purisena",
  "tika-vin06t:2372_1": "antarikena. “Purisadutiyenā”ti likhitaṃ, purisasārathināti adhippāyo. “Bāḷhataraṃ",
  "tika-vin06t:2372_2": "aphāsū”ti vacanato gilānāya vaṭṭaticceva siddhaṃ, bhagavantaṃ āpucchitvā anuññātaṭṭhāne",
  "tika-vin06t:2372_3": "upasampajjissāmīti adhippāyo.",
  "tika-vin06t:2373": "430. Sā kenacideva antarāyenāti sabbantarāyasaṅgahanavacanaṃ, tasmā taṃ na antarāyaṃ kittetvā, vuttantarāyena “rājantarāyenā”ti sādhetabbanti ācariyo.",
  "tika-vin06t:2374_0": "431-2. “Navakammanti katvā ‘ettakāni vassāni vasatū’ti apaloketvā saṅghikabhūmidāna”nti",
  "tika-vin06t:2374_1": "likhitaṃ. “Sāgāra”nti vuttattā agārapaṭisaṃyuttarahonisajjasikkhādivajjitāti keci,",
  "tika-vin06t:2374_2": "yuttametaṃ. Kasmā? “Sahāgāraseyyamattaṃ ṭhapetvā”ti aṭṭhakathāyaṃ vuttattā. “Anujānāmi,",
  "tika-vin06t:2374_3": "bhikkhave, posetu”nti vacanato posanayuttakammaṃ sabbaṃ vaṭṭati mātuyā, na aññesaṃ.",
  "tika-vin06t:2374_4": "Vasituṃ ce na sakkoti dutiyaṃ vinā, sammannitvāva dātabbā tāya iti no mati. Kittakaṃ",
  "tika-vin06t:2374_5": "kālaṃ? Vasitvā ce dutiyā gantumicchati, aññaṃ sammannituṃ yuttāva. Sā vijātā labheti ācariyo.",
  "tika-vin06t:2375_0": "434. “Idaṃ odissa anuññātaṃ vaṭṭatīti ekato vā ubhato vā avassave satipi vaṭṭatī”ti",
  "tika-vin06t:2375_1": "likhitaṃ. “Kesacchedādikaṃ kammaṃ anujānāmi sādituṃ ”icceva vuttattā vuttaṃ “tadaññe",
  "tika-vin06t:2375_2": "sāditu”nti. “Kesacchedādikaṃ kammaṃ anujānāmi, bhikkhave”ti avatvā ettakaṃ yasmā",
  "tika-vin06t:2375_3": "“sāditu”nti bhāsitaṃ, tasmā sā vicikicchāya ubhatopi avassave api pārājikakhettena",
  "tika-vin06t:2375_4": "sā pārājikaṃ phusati. Iti aṭṭhakathāsvetaṃ sabbāsupi vinicchitaṃ. Odissakābhilāpo",
  "tika-vin06t:2375_5": "hi aññathā nibbisesato taṃ pamāṇaṃ. Yadi tathā bhikkhussa kappati vicikicchā.",
  "tika-vin06t:2376": "Kālamodissa naṃ padaṃ, na sattodissakañhi taṃ;",
  "tika-vin06t:2377": "Atha bhikkhuniyā eva, kālamodissa bhāsitaṃ.",
  "tika-vin06t:2378": "Evaṃ pārājikāpatti, sithilāva katā siyā;",
  "tika-vin06t:2379": "Sabbaso pihitaṃ dvāraṃ, sabbapārājikasminti.",
  "tika-vin06t:2380": "Niratthakabhāvato, ubbhajāṇumaṇḍale;",
  "tika-vin06t:2381": "Tasmā na sādiyantīti, nidānavacanakkamaṃ.",
  "tika-vin06t:2382": "Nissāya satthunā vuttaṃ, sāditunti na aññathā;",
  "tika-vin06t:2383": "Attano paṇhisamphassaṃ, sādituṃ yena vāritaṃ.",
  "tika-vin06t:2384": "Api pārājikakkhette, kathaṃ dvāraṃ dadeyya so;",
  "tika-vin06t:2385": "Tathāpi buddhaputtānaṃ, buddhabhāsitabhāsitaṃ.",
  "tika-vin06t:2386": "Vacanañca samānento, no cettha yuttikathā dhīrā;",
  "tika-vin06t:2387": "Kesacchedādikammassa, avassaṃ karaṇīyato.",
  "tika-vin06t:2388": "Cittassa cātilolattā, gaṇassa ca aṅgasampadā-",
  "tika-vin06t:2389": "Bhāvā bhikkhunīnaṃ mahesinā, rakkhituñca asaṅkattā;",
  "tika-vin06t:2390": "Nanu modissakaṃ katanti.",
  "tika-vin06t:2391": "Bhikkhunikkhandhakavaṇṇanā niṭṭhitā.",
  "tika-vin06t:2392": "11. Pañcasatikakkhandhakavaṇṇanā",
  "tika-vin06t:2393": "Saṅgītinidānakathāvaṇṇanā",
  "tika-vin06t:2394_0": "437. Chinnapātanti bhāvanapuṃsakaṃ, tenākārena patantīti attho. Upaddutā ca mayaṃ",
  "tika-vin06t:2394_1": "homāti atītatthe vattamānavacanaṃ, ahumhāti attho. Atha vā tasmiṃ sati homa. “Pañca",
  "tika-vin06t:2394_2": "bhikkhusatānī”ti gaṇanavasena vatvā “vassaṃ vasantā”ti puggalaniddeso kato.",
  "tika-vin06t:2395": "Khuddānukhuddakakathāvaṇṇanā",
  "tika-vin06t:2396": "443. “Vassikasāṭikaṃ akkamitvā”ti vacanato bhagavato catutthacīvarampi atthīti siddhaṃ. Tenevāha cīvarakkhandhake “catutthaṃ cīvaraṃ pārupī”ti.",
  "tika-vin06t:2397_0": "444. “Apica yatheva mayā”tiādi saṅgītiyā aggahaṇādhippāyavasena vuttaṃ, kintu susaṅgītā",
  "tika-vin06t:2397_1": "āvuso therehi dhammo ca vinayo ca. Apicāhaṃ nāma tathevāhaṃ dhāressāmīti yatheva",
  "tika-vin06t:2397_2": "mayā bhagavato sammukhā sutaṃ sammukhā paṭiggahitaṃ, tatheva therehi bhagavatā sayameva",
  "tika-vin06t:2397_3": "etadaggaṃ āropitehi, tasmā susaṅgahitā saṅgītīti vuttaṃ hoti.",
  "tika-vin06t:2398": "Brahmadaṇḍakathāvaṇṇanā",
  "tika-vin06t:2399_0": "445. “Tvaṃyeva āṇāpehī”ti ettakameva vuttaṃ, therā pana brahmadaṇḍaṃ katvā vuttaṃyeva",
  "tika-vin06t:2399_1": "“channassā”tiādimāhaṃsūti veditabbaṃ. Ettha ca ānandatthero viya aññopi saṅghena",
  "tika-vin06t:2399_2": "āṇatto bhikkhu brahmadaṇḍakatena bhikkhunā ālapituṃ labhati, na añño. Ujjavanikāyāti",
  "tika-vin06t:2399_3": "paṭisotagāminiyā. Āgamā nu kho idha āgamā nu khvidha. Āgamā kho idha, te orodhā idha",
  "tika-vin06t:2399_4": "āgamā kho. “Bhisicchavīti bhisitthavikā”ti likhitaṃ. Sabbevimeti sabbameva. Kulavaṃ",
  "tika-vin06t:2399_5": "gamentīti niratthakavināsaṃ gamenti. Kucchito lavo kulavo, anayavināsoti vuttaṃ hoti.",
  "tika-vin06t:2399_6": "Imāya kho pana “dhammavinayasaṅgītiyā”ti vattabbe visesena vinayassa sāsanamūlabhāvadassanatthaṃ,",
  "tika-vin06t:2399_7": "tasmiṃ ṭhite sakalasāsanaṭhitisiddhidīpanatthañca “idaṃ vo kappati, idaṃ vo na kappatī”ti",
  "tika-vin06t:2399_8": "vatthusmiṃ āraddhattā, imissā ca pariyattiyā vinayapiṭakattā “vinayasaṅgītiyā”ti idha vuttaṃ.",
  "tika-vin06t:2400": "Pañcasatikakkhandhakavaṇṇanā niṭṭhitā.",
  "tika-vin06t:2401": "12. Sattasatikakkhandhakavaṇṇanā",
  "tika-vin06t:2402": "Dasavatthukathāvaṇṇanā",
  "tika-vin06t:2403_0": "446. Nikkhittamaṇisuvaṇṇāti sikkhāpadeneva paṭikkhittamaṇisuvaṇṇā. Tattha maṇiggahaṇena",
  "tika-vin06t:2403_1": "sabbaṃ dukkaṭavatthu, suvaṇṇaggahaṇena sabbaṃ pācittiyavatthu gahitaṃ hoti. Bhikkhaggena",
  "tika-vin06t:2403_2": "bhikkhugaṇanāyāti vuttaṃ hoti.",
  "tika-vin06t:2404": "447. Mahikāti himaṃ. Posāti sattā. Sarajāti sakilesarajā. Magāti magasadisā. Tasmiṃ tasmiṃ visaye, bhave vā netīti netti, taṇhāyetaṃ adhivacanaṃ, tāya saha vattantīti sanettikā.",
  "tika-vin06t:2405": "450-2. Ahogaṅgoti pabbatassa nāmaṃ. Anumānessāmāti paññāpessāma. Āsutāti sajjitā, “asuttā”ti vā pāṭho, anāvilā apakkā taruṇā.",
  "tika-vin06t:2406": "453. Ujjaviṃsu paṭisotena gacchiṃsu.",
  "tika-vin06t:2407_0": "455. Appeva nāmāti sādhu nāma. Mūlā dāyakā pesalakā. “Kullakavihārenāti khuddakavihārenā”ti",
  "tika-vin06t:2407_1": "likhitaṃ. Rūpāvatārattā kullakavihāro nāma. Kathaṃ panetaṃ paññāyati, yena sannidhikataṃ",
  "tika-vin06t:2407_2": "yāvajīvikaṃ yāvakālikena tadahupaṭiggahitena sambhinnarasaṃ tadahupaṭiggahitasaṅkhayaṃ",
  "tika-vin06t:2407_3": "āgantvā sannidhikatāmisasaṅkhyameva gacchatīti? Vuccate – “yāvakālikena, bhikkhave,",
  "tika-vin06t:2407_4": "yāvajīvikaṃ tadahupaṭiggahita”nti vacanato purepaṭiggahitaṃ yāvajīvikaṃ tadahupaṭiggahitenāmisena",
  "tika-vin06t:2407_5": "ce sambhinnaṃ, purepaṭiggahitasaṅkhyameva gacchatīti siddhaṃ. Aññathā “sattāhakālikena,",
  "tika-vin06t:2407_6": "bhikkhave, yāvajīvikaṃ paṭiggahitaṃ sattāhaṃ kappatī”ti vuttaṭṭhāne viya idhāpi “yāvakālikena,",
  "tika-vin06t:2407_7": "bhikkhave, yāvajīvikaṃ paṭiggahitaṃ kāle kappatī”ti vadeyya, tañcāvuttaṃ. Tasmā purepaṭiggahitaṃ",
  "tika-vin06t:2407_8": "taṃ āmisasambhinnaṃ āmisagatikamevāti veditabbaṃ. Gaṇṭhipade pana “sannidhikārakaṃ",
  "tika-vin06t:2407_9": "khādanīyaṃ vā bhojanīyaṃ vā”ti vuttaṃ. Byañjanamattaṃ na gahetabbaṃ.",
  "tika-vin06t:2408_0": "457. Idhāti imasmiṃ pāṭhe. “‘Kāle kappati, vikāle na kappatī’ti vuttavacanamattena",
  "tika-vin06t:2408_1": "‘vikāle kappatī’ti vikālabhojanapācittiyaṃ āvahaṃ hotīti attho, ‘na kappatī’ti sannidhibhojanapācittiyaṃ",
  "tika-vin06t:2408_2": "āvahaṃ hotīti attho, yadi sambhinnarasaṃ ajjapaṭiggahitampi yāvajīvikanti attho”ti",
  "tika-vin06t:2408_3": "likhitaṃ. Suttavibhaṅgeti mātikāsaṅkhāte sutte ca tassa padabhājanīyasaṅkhāte vibhaṅge",
  "tika-vin06t:2408_4": "cāti attho. Idaṃ āgatameva. Kataranti? “Atikkāmayato chedanaka”nti idaṃ.",
  "tika-vin06t:2409": "Tividatthipamāṇañce, adasaṃ taṃ nisīdanaṃ;",
  "tika-vin06t:2410": "Nisīdanaṃ kathaṃ hoti, sadasaṃ tañhi lakkhaṇaṃ.",
  "tika-vin06t:2411": "Tividatthipamāṇaṃ taṃ, dasā tattha vidatthi ce;",
  "tika-vin06t:2412": "Taṃnisīdananāmattā, tasmiṃ chedanakaṃ siyā.",
  "tika-vin06t:2413": "Anisīdananāmamhi, kathaṃ chedanakaṃ bhave;",
  "tika-vin06t:2414": "Iti ce neva vattabbaṃ, nisīdanavidatthito.",
  "tika-vin06t:2415": "Kappate sadasāmattaṃ, nisīdanamiti kāraṇaṃ;",
  "tika-vin06t:2416": "Kathaṃ yujjati no cetaṃ, nisīdanassa nāmakaṃ.",
  "tika-vin06t:2417": "Nisīdananti vuttattā, pamāṇasamatikkamā;",
  "tika-vin06t:2418": "Tassānumatihetuttā, tattha chedanakaṃ bhave.",
  "tika-vin06t:2419": "Jātarūpakappe –",
  "tika-vin06t:2420": "Jātarūpaṃ paṭikkhittaṃ, puggalasseva pāḷiyaṃ;",
  "tika-vin06t:2421": "Na saṅghassāti saṅghassa, tañce kappati sabbaso.",
  "tika-vin06t:2422": "Vikālabhojanañcāpi, puggalasseva vāritaṃ;",
  "tika-vin06t:2423": "Na saṅghassāti saṅghassa, kappatīti kathaṃ samaṃ.",
  "tika-vin06t:2424": "Sattasatikakkhandhakavaṇṇanā niṭṭhitā.",
  "tika-vin06t:2425": "Cūḷavaggavaṇṇanā niṭṭhitā.",
  "tika-vin06t:2426": "Namo tassa bhagavato arahato sammāsambuddhassa",
  "tika-vin06t:2427": "Parivāravaṇṇanā",
  "tika-vin06t:2428": "Soḷasamahāvāravaṇṇanā",
  "tika-vin06t:2429": "Paññattivāravaṇṇanā",
  "tika-vin06t:2430_0": "1-2. Sīlasamādhipaññāvimuttivimuttiñāṇadassanasaṅkhātassa dhammakkhandhasarīrassa",
  "tika-vin06t:2430_1": "sāsaneti attho. Parivāroti saṅgahaṃ yo samāruḷho, tassa parivārassa. Vinayabhūtā",
  "tika-vin06t:2430_2": "paññatti vinayapaññatti. “Paññattikālaṃ jānatā”ti dukanayavasena vatvā puna suttantanayena",
  "tika-vin06t:2430_3": "vattuṃ “apica pubbenivāsādīhī”ti vuttaṃ. Tattha passanaṃ nāma dassanattā dibbacakkhunā",
  "tika-vin06t:2430_4": "yojitaṃ paṭivedhañāṇadassanaṃ. Desanāpaññāya passatāti āsayānusayādike. Pucchāyāti",
  "tika-vin06t:2430_5": "sattamī. Punapi etthāti pucchāvissajjane. Micchādiṭṭhīti natthikadiṭṭhi antaggāhikadiṭṭhi.",
  "tika-vin06t:2430_6": "“Ājīvahetu paññattānī”ti vacanato imāni cha sikkhāpadāni ṭhapetvā sesā ācāravipatti",
  "tika-vin06t:2430_7": "nāmāti veditabbaṃ. Kāyena pana āpattiṃ āpajjatīti ettha “pubbabhāge sevanacittamaṅgaṃ",
  "tika-vin06t:2430_8": "katvā kāyadvārasaṅkhātaṃ viññattiṃ janayitvā pavattacittuppādasaṅkhātaṃ āpattiṃ āpajjati,",
  "tika-vin06t:2430_9": "kiñcāpi cittena samuṭṭhāpitā viññatti, tathāpi cittena adhippetassa atthassa viññattiyā",
  "tika-vin06t:2430_10": "sādhitattā ‘kāyadvārena āpajjatī’ti vutta”nti imamatthaṃ sandhāya vuttaṃ, na bhaṇḍanādittayavūpasamaṃ.",
  "tika-vin06t:2430_11": "Āpāṇakoṭikanti jīvitapariyantaṃ katvā. Porāṇakehi mahātherehīti sīhaḷadīpe mahātherehi",
  "tika-vin06t:2430_12": "potthakaṃ āropitakāle ṭhapitāti attho. “Catutthasaṅgītisadisā potthakāruḷhasaṅgīti ahosī”ti vuttaṃ.",
  "tika-vin06t:2431": "Mahāvibhaṅge paññattivāravaṇṇanā niṭṭhitā.",
  "tika-vin06t:2432": "Katāpattivārādivaṇṇanā",
  "tika-vin06t:2433_0": "166. Katāpattivāre “saṅghikaṃ mañcaṃ vā”tiādi ajjhokāsattā vihārabbhantarepi āpajjanato",
  "tika-vin06t:2433_1": "leḍḍupātātikkamavasena vuttaṃ. Dutiye seyyaṃ santharitvāti abbhantare santharitabhāvato",
  "tika-vin06t:2433_2": "vihārato bahigamanepi taṃdivasānāgame āpajjanato “parikkhepaṃ atikkāmetī”ti vuttaṃ.",
  "tika-vin06t:2434_0": "171. Sañcicca pāṇaṃ jīvitā voropento catasso āpattiyoti ettha kiñcāpi tasmiṃ sikkhāpade",
  "tika-vin06t:2434_1": "tiracchānagatapāṇova adhippeto, atha kho pāṇoti vohārasāmaññato atthuddhāravasena",
  "tika-vin06t:2434_2": "“catasso”ti vuttaṃ. Esa nayo aññesupi evarūpesu ṭhānesu.",
  "tika-vin06t:2435": "173. Vikāle gāmappavesane “paṭhamaṃ pādaṃ parikkhepaṃ atikkāmeti, āpatti dukkaṭassā’ti vuttattā upacāre nāpajjati, parikkhepaṃ atikkamitvāva āpajjatīti siddhamevā”ti vadanti.",
  "tika-vin06t:2436_0": "193. Paccayavāre purimavārato viseso atthiyeva, “methunaṃ dhammaṃ paṭisevanto kati",
  "tika-vin06t:2436_1": "āpattiyo āpajjatī”ti vutte jatumaṭṭhakassokāso na jāto, idha pana “methunaṃ dhammaṃ",
  "tika-vin06t:2436_2": "paṭisevanapaccayā”ti vutte puggalaniddesābhāvā jatumaṭṭhakañca paviṭṭhaṃ, evaṃ viseso",
  "tika-vin06t:2436_3": "atthi. Tathā evarūpesu ṭhānesu.",
  "tika-vin06t:2437": "Mahāvibhaṅge ca bhikkhunivibhaṅge soḷasamahāvāravaṇṇanā niṭṭhitā.",
  "tika-vin06t:2438": "Samuṭṭhānasīsavaṇṇanā",
  "tika-vin06t:2439_0": "257. Anattāti attavirahitā “alavaṇabhojana”ntiādīsu viya. Karuṇāsītalabhāvena candasadiso.",
  "tika-vin06t:2439_1": "Kilesatimirappahānato ādicco. Yasmā te desayanti, tasmā aṅgīrasopi. Piṭake tīṇi desayi",
  "tika-vin06t:2439_2": "tesaṃ aññatarattāti attho. Vinayo yadi tiṭṭhati, evaṃ paṭipattisaddhammādi nīyati",
  "tika-vin06t:2439_3": "pavattatīti attho. Ayaṃ pana kathaṃ tiṭṭhatīti? Āha “ubhato cā”tiādi. Parivārena",
  "tika-vin06t:2439_4": "ganthitā tiṭṭhantīti attho. Tasseva parivārassa sutte. Niyatasamuṭṭhānaṃ kataṃ, vuttanti",
  "tika-vin06t:2439_5": "adhippāyo. Asambhinnasamuṭṭhānāni asaṅkarasamuṭṭhānāni, aññehi asadisasamuṭṭhānānīti",
  "tika-vin06t:2439_6": "attho. Yasmā parivāre sati vinayo tiṭṭhati, vinaye sati saddhammo tiṭṭhati, yasmā",
  "tika-vin06t:2439_7": "samuṭṭhānāni ca sutte dissanti, tasmā sikkheti attho. “Dhammakāmo supesalo”ti parivāre",
  "tika-vin06t:2439_8": "gāravajananatthaṃ vuttaṃ. Tatthāti “dissantī”ti tattha. “Ekena samuṭṭhānena samuṭṭhātīti",
  "tika-vin06t:2439_9": "paṭhamapārājikaṃ ekena samuṭṭhānena samuṭṭhātī”ti vuttaṃ. Pāḷiyañhi niddiṭṭhasamuṭṭhānañca",
  "tika-vin06t:2439_10": "dissati. “Tasseva parivārassa, samuṭṭhānaṃ niyato kata”nti vuttaṃ purimanayeti attho.",
  "tika-vin06t:2439_11": "Yathāñāyanti yathābhūtaṃ. “Sañcarittābhāsanañcā”ti pāṭho. “Sañcarittānubhāsanañcā”tipi",
  "tika-vin06t:2439_12": "atthi. Nayavajjehi vinayavajjehīti attho.",
  "tika-vin06t:2440": "Paṭhamapārājikasamuṭṭhānavaṇṇanā",
  "tika-vin06t:2441_0": "258. Nānubandhe pavattininti “yā pana bhikkhunī vutthāpitaṃ pavattiniṃ dve vassāni",
  "tika-vin06t:2441_1": "nānubandheyyā”ti vuttasikkhāpadañca. Ayaṃ pāṭho ekaccesu potthakesu na dissati. Chasattati",
  "tika-vin06t:2441_2": "paṭhamapārājikasamuṭṭhānā.",
  "tika-vin06t:2442": "Dutiyapārājikasamuṭṭhānavaṇṇanā",
  "tika-vin06t:2443_0": "259. “Kukkuccaṃ cīvaraṃ datvāti kukkuccuppādanañca dhammikānaṃ kammānaṃ chandaṃ datvā",
  "tika-vin06t:2443_1": "khīyanañca cīvaraṃ datvā khīyanañcā”ti pāṭho. “Datvā”ti uppaṭipāṭiyā vuttaṃ, tasmā",
  "tika-vin06t:2443_2": "“kukkuccaṃ dhammikaṃ datvāti pāṭho sundaro”ti vadanti, vicāretvā gahetabbaṃ.",
  "tika-vin06t:2444": "269. Akatanti abhinavaṃ.",
  "tika-vin06t:2445": "Antarapeyyālaṃ",
  "tika-vin06t:2446": "Katipucchāvāravaṇṇanā",
  "tika-vin06t:2447_0": "271. Paṭiniddesanti punappunaṃ niddisanaṃ. Āpattikkhandhehi vinītāni saṃvarānīti",
  "tika-vin06t:2447_1": "attho. Etehi āpattikkhandhehi. “Ārakā”ti nivattiatthena vuttattā taṃ puna sarūpena",
  "tika-vin06t:2447_2": "vattukāmo “bhusā vā”ti āha. “Gehaṃ dhūmena puṇṇaṃ ādhūmita”ntiādīsu viya rāgādiveraṃ",
  "tika-vin06t:2447_3": "maṇati vināseti. Etāyāti viratiyā. Vela calane. Niyyānaṃ maggaṃ sinoti bandhatīti",
  "tika-vin06t:2447_4": "setu. “Setughātoti vītikkamapaṭipakkhabhūtā virati, tadatthanibbattikaracittuppādo",
  "tika-vin06t:2447_5": "vā”ti vuttaṃ. “Dhammassavanagganti dhammaṃ suṇantānaṃ samūha”nti likhitaṃ. Sace na",
  "tika-vin06t:2447_6": "gacchati, vikkhitto vā nisīdati. Kāyappāgabbhiyaṃ kāyaduccaritaṃ. “Pamāde”ti vatvā",
  "tika-vin06t:2447_7": "tadatthaṃ dassetuṃ “sativippavāse”ti vuttaṃ.",
  "tika-vin06t:2448_0": "272-3. Saparasantāne vāti sasantāne vā parasantāne vā. Tathā vivadantā panāti bhedakaravatthūni",
  "tika-vin06t:2448_1": "nissāya vivadantā. Ubhayehipīti theranavehi. Nanti mettaṃ kāyakammaṃ. Yesaṃ puggalānaṃ",
  "tika-vin06t:2448_2": "piyaṃ karoti, tesaṃ mettākāyakammasaṅkhāto dhammo. Ettakanti āmisavibhattidassanaṃ.",
  "tika-vin06t:2448_3": "Asukassa cāti puggalavibhattidassanaṃ. “Dussīlassa adātumpi vaṭṭatī”ti vuttattā eva",
  "tika-vin06t:2448_4": "alajjiparibhogo vārito. Sabbesaṃ dātabbamevāti sanniṭṭhānena ajānantena vibhāgaṃ",
  "tika-vin06t:2448_5": "akatvā dātabbabhāvaṃ dīpetīti eke. “Sabbesaṃ dātabbamevā”ti vuttaṃ aṭṭhakathāsu.",
  "tika-vin06t:2448_6": "Tattha “alajjiukkhittakānaṃ paribhogasīsena sahatthā na dātabbaṃ, dāpetabbanti apare”ti",
  "tika-vin06t:2448_7": "vuttaṃ. Vicinitvā dānaṃ viceyya dānaṃ. Yasmā ayaṃ viseso kātabboyevāti ayaṃ karoti,",
  "tika-vin06t:2448_8": "tasmā puggalavibhāgo na katoti sambandho. Pakativaṇṇena visabhāgavaṇṇena. “Idaṃ nāma",
  "tika-vin06t:2448_9": "āpanno”ti parehi aparāmasitabbato aparāmaṭṭhāni. Anulomehi gahitasaṅkhārārammaṇehi",
  "tika-vin06t:2448_10": "nibbānārammaṇaṃ katvā niyyāti.",
  "tika-vin06t:2449": "Chaāpattisamuṭṭhānavārādivaṇṇanā",
  "tika-vin06t:2450": "276. “Paṭhamena āpattisamuṭṭhānena dubbhāsitaṃ āpajjeyyāti na hīti vattabba”nti vuttaṃ vācācittavasenevāpajjitabbato.",
  "tika-vin06t:2451_0": "277. Kuṭiṃ karotīti ettha sañcarittamavatvā dukkaṭathullaccayasaṅghādisesānaṃ ekasmiṃ",
  "tika-vin06t:2451_1": "vatthusmiṃ paṭipāṭiyā uppattidassanatthamidaṃ vuttaṃ. Na hi sañcaritte eva āpajjati.",
  "tika-vin06t:2451_2": "“Iminā pana nayena sabbattha paṭipāṭiyā aggahaṇe kāraṇaṃ veditabba”nti vuttaṃ.",
  "tika-vin06t:2452": "283. Vivekadassināti tadaṅgavivekādipañcavidhavivekadassinā.",
  "tika-vin06t:2453": "284. Attano duṭṭhullanti saṅghādisesaṃ.",
  "tika-vin06t:2454_0": "288. Vivādādhikaraṇapaccayāti aññehi, attanā vā pubbabhāge āpannapaccayāti attho.",
  "tika-vin06t:2454_1": "Omasatīti “ayaṃ dhammo, ayaṃ vinayo”ti vivadanto “tvaṃ kiṃ jānāsī”tiādinā omasati.",
  "tika-vin06t:2454_2": "Tīhi samathehi sammukhāvinayapaṭiññātakaraṇatiṇavatthārakehi. “Sammukhāvinayañcettha",
  "tika-vin06t:2454_3": "sabbattha icchitabbato ‘sammukhāvinayena ceva paṭiññātakaraṇena cā’tiādinā dvīhipi",
  "tika-vin06t:2454_4": "yojitaṃ. Esa nayo sabbatthā”ti vuttaṃ.",
  "tika-vin06t:2455": "291. Ṭhapetvā satta āpattiyoti ettha “kiñcāpi avasesā natthi, tathāpi paṭipāṭiyā pāṭavajananatthaṃ pucchā katā”ti vuttaṃ.",
  "tika-vin06t:2456": "Antarapeyyālaṃ niṭṭhitaṃ.",
  "tika-vin06t:2457": "Samathabhedavaṇṇanā",
  "tika-vin06t:2458": "Adhikaraṇapariyāyavārādivaṇṇanā",
  "tika-vin06t:2459_0": "293-4. Lobhakāraṇā vivādanato “lobho pubbaṅgamo”ti vuttaṃ. Evaṃ sesesu. Ṭhānānītiādīni",
  "tika-vin06t:2459_1": "kāraṇavevacanāni. Kāraṇañhi tiṭṭhanti etthāti ṭhānaṃ, vasanti etthāti vatthu, bhavanti",
  "tika-vin06t:2459_2": "etthāti bhūmīti vuccati. Ke tiṭṭhanti vasanti bhavanti cāti? Vivādādhikaraṇādayo.",
  "tika-vin06t:2459_3": "Kusalākusalābyākatacitto hutvā vivadanato “nava hetū”ti vuttaṃ. Kodhano hoti upanāhītiādīni",
  "tika-vin06t:2459_4": "dvādasa mūlāni. Akkosantena hi catūsu vipattīsu ekena anuvadanato “catasso vipattiyo",
  "tika-vin06t:2459_5": "ṭhānānī”ti vuttaṃ. Cuddasa mūlānīti vivādādhikaraṇe vuttā dvādasa, kāyo, vācā ca.",
  "tika-vin06t:2460_0": "295-6. Satta āpattikkhandhā ṭhānānīti ettha “āpattiṃ āpajjitvā paṭicchādentassa yā",
  "tika-vin06t:2460_1": "āpatti hoti, tassā āpattiyā pubbe āpannā āpatti ṭhānaṃ hotī”ti vuttaṃ. “Natthi āpattādhikaraṇaṃ",
  "tika-vin06t:2460_2": "kusalanti vacanato natthi āpattādhikaraṇassa kusalahetu, kusalacittaṃ pana aṅgaṃ",
  "tika-vin06t:2460_3": "hotī”ti likhitaṃ. Cattāri kammāni ṭhānānīti ettha “evaṃ kattabbanti ṭhitapāḷi kammaṃ",
  "tika-vin06t:2460_4": "nāma. ‘Yathāṭhitapāḷivasena karontānaṃ kiriyā kiccādhikaraṇaṃ nāmā”’ti vuttaṃ, “pāḷianusārena",
  "tika-vin06t:2460_5": "paṭikātabbalakkhaṇaṃ vā kammaṃ. Tatheva karaṇaṃ kiccādhikaraṇa”nti ca. Ñattiñattidutiyañatticatutthakammāni",
  "tika-vin06t:2460_6": "ñattito jāyanti, apalokanakammaṃ apalokanato, “kiccādhikaraṇaṃ ekena samathena sammati",
  "tika-vin06t:2460_7": "sampajjatīti attho”ti likhitaṃ. Siyunti honti. Kathañca siyāti kathaṃ hoti. Vivādādhikaraṇassa",
  "tika-vin06t:2460_8": "dveti te dve ṭhapetvā aññehi na sammati.",
  "tika-vin06t:2461": "297. Sādhāraṇāti taṃ sametabbā.",
  "tika-vin06t:2462": "298. Tabbhāgiyāti taṃkoṭṭhāsā.",
  "tika-vin06t:2463": "299. Ekādhikaraṇaṃ sabbe samathā samaggā hutvā sametuṃ bhabbāti pucchanto “samathā samathassa sādhāraṇā”ti āha. Samathā samathassā siyā sādhāraṇā siyā asādhāraṇā.",
  "tika-vin06t:2464": "300. Samathā samathassa tabbhāgiyavārepi eseva nayo.",
  "tika-vin06t:2465": "301. Ime samathā samathā, na sammukhāvinayoti attho.",
  "tika-vin06t:2466": "302. “Samathā vinayo”tipi vuccati, tasmā vinayo sammukhāvinayoti vinayavāro uddhaṭo siyā. Na sammukhāvinayoti sammukhāvinayaṃ ṭhapetvā sativinayādayo sesasamathā.",
  "tika-vin06t:2467_0": "303. Saṅghassa sammukhā paṭiññāte taṃ paṭijānanaṃ saṅghassa sammukhatā nāma hotīti",
  "tika-vin06t:2467_1": "“tassa paṭijānanacittaṃ sandhāya ‘sammukhāvinayo kusalo’tiādi vutta”nti vadanti.",
  "tika-vin06t:2467_2": "Natthi sammukhāvinayo akusaloti “dhammavinayapuggalasammukhatāhi tivaṅgiko sammukhāvinayo",
  "tika-vin06t:2467_3": "etehi vinā natthi. Tattha kusalacittehi karaṇakāle kusalo, arahantānaṃ karaṇakāle",
  "tika-vin06t:2467_4": "abyākato, etesaṃ akusalapaṭipakkhattā akusalassa sambhavo natthi, tasmā ‘natthi sammukhāvinayo",
  "tika-vin06t:2467_5": "akusalo’ti vutta”nti likhitaṃ. “Yebhuyyasikā adhammavādīhi vūpasamanakāle salākaggāhāpake",
  "tika-vin06t:2467_6": "dhammavādimhi kusalā, dhammavādīnampi adhammavādimhi salākaggāhāpake jāte akusalā,",
  "tika-vin06t:2467_7": "sabbattha arahato vaseneva abyākatatā, anarahato sañcicca sativinayadāne sativinayo",
  "tika-vin06t:2467_8": "akusalo, amūḷhavinayo anummattakassa dāne, paṭiññātakaraṇaṃ mūḷhassa ajānanato paṭiññāyakaraṇe,",
  "tika-vin06t:2467_9": "tassapāpiyasikā suddhassa karaṇe, tiṇavatthārakaṃ mahākalahe, sañcicca karaṇe ca",
  "tika-vin06t:2467_10": "akusala”nti likhitaṃ.",
  "tika-vin06t:2468": "Yatthavārapucchāvāravaṇṇanā",
  "tika-vin06t:2469": "304. Labbhatīti pucchā.",
  "tika-vin06t:2470": "Samathavāravissajjanāvāravaṇṇanā",
  "tika-vin06t:2471_0": "305. Yasmiṃ samaye sammukhāvinayena cātiādi tassā vissajjanaṃ. Yasmiṃ samaye sammukhāvinayena",
  "tika-vin06t:2471_1": "ca yebhuyyasikāya ca adhikaraṇaṃ vūpasammati, tasmiṃ samaye yattha yebhuyyasikā labbhati,",
  "tika-vin06t:2471_2": "tattha sammukhāvinayo labbhatīti evaṃ sabbattha sambandho. Yattha paṭiññātakaraṇaṃ",
  "tika-vin06t:2471_3": "labbhati, tattha sammukhāvinayo labbhatīti ettha ekaṃ vā dve vā bahū vā āpattiyo",
  "tika-vin06t:2471_4": "āpanno bhikkhu “imaṃ nāma āpattiṃ āpannosī”ti pucchito “āmā”ti āpattiṃ paṭijānāti,",
  "tika-vin06t:2471_5": "dvepi labbhanti. Tattha saṅghasammukhatā dhammavinayapuggalasammukhatāti evaṃ vuttasammukhāvinaye",
  "tika-vin06t:2471_6": "saṅghassa purato paṭiññātaṃ kataṃ ce, saṅghasammukhatā. Tattheva desitaṃ ce, dhammavinayasammukhatāyopi",
  "tika-vin06t:2471_7": "laddhā honti. Avivadantā aññamaññaṃ paṭijānanti ce, puggalasammukhatā. Tasseva santike",
  "tika-vin06t:2471_8": "desitaṃ ce, dhammavinayasammukhatāyopi laddhā honti. Ekasseva vā ekassa santike āpattidesanakāle",
  "tika-vin06t:2471_9": "“passasi, passāmī”ti vutte tattha dhammavinayapuggalasammukhatāsaññito sammukhāvinayo",
  "tika-vin06t:2471_10": "ca paṭiññātakaraṇañca laddhaṃ hoti.",
  "tika-vin06t:2472": "Saṃsaṭṭhavārādivaṇṇanā",
  "tika-vin06t:2473": "306. Adhikaraṇānaṃ vūpasamova samatho nāma, so adhikaraṇaṃ vinā natthi, tasmā na ca labbhā vinibhujjitvā nānākaraṇaṃ kātuṃ.",
  "tika-vin06t:2474_0": "309-310. Samathā samathehi sammantīti ettha sammantīti sampajjanti. Adhikaraṇā vā",
  "tika-vin06t:2474_1": "pana sammanti vūpasammantīti attho, tasmā “yebhuyyasikā sammukhāvinayena sammatī”ti",
  "tika-vin06t:2474_2": "imāya sammukhāvinayena saddhiṃ sampajjati, na sativinayādīhi tesaṃ tassā anupakārattāti",
  "tika-vin06t:2474_3": "attho. Samathā adhikaraṇehi sammantīti ettha samathā abhāvaṃ gacchantīti attho.",
  "tika-vin06t:2475_0": "311. “Sammukhāvinayo vivādādhikaraṇena na sammatī”ti pāṭho. Yebhuyyasikāya samānabhāvato",
  "tika-vin06t:2475_1": "ca avasāne “sammukhāvinayo na kenaci sammatī”ti vuttattā ca sammukhāvinayo sayaṃ",
  "tika-vin06t:2475_2": "samathena vā adhikaraṇena vā sametabbo na hotīti katvā vutto. Sativinayo kiccādhikaraṇena",
  "tika-vin06t:2475_3": "sammati. Amūḷhavinayatassapāpiyasikatiṇavatthārakāpi kiccādhikaraṇena sammanti.",
  "tika-vin06t:2476_0": "313. Vivādādhikaraṇaṃ kiccādhikaraṇena sammatīti “suṇātu me, bhante…pe… paṭhamaṃ",
  "tika-vin06t:2476_1": "salākaṃ nikkhipāmī”ti evaṃ vivādādhikaraṇaṃ kiccādhikaraṇena sammati. Anuvādādhikaraṇaāpattādhikaraṇāpi",
  "tika-vin06t:2476_2": "kiccādhikaraṇena sammanti. “‘Akataṃ kammaṃ dukkaṭaṃ kamma’nti evaṃ kiccādhikaraṇampi",
  "tika-vin06t:2476_3": "kiccādhikaraṇena sammatīti evaṃ pāṭho veditabbo”ti likhitaṃ. Aññatarasmiṃ pana gaṇṭhipade",
  "tika-vin06t:2476_4": "“‘samathā adhikaraṇehi sammantī’ti ettha yasmā sabbe samathā kiccādhikaraṇena sammanti,",
  "tika-vin06t:2476_5": "tasmā ‘samathā kiccādhikaraṇena sammantī’ti pāṭho gahetabbo”ti vuttaṃ.",
  "tika-vin06t:2477": "314. Vivādādhikaraṇaṃ katamaṃ adhikaraṇaṃ samuṭṭhāpetīti “nāyaṃ dhammo”ti vuttamattena kiñci adhikaraṇaṃ na samuṭṭhāpeti.",
  "tika-vin06t:2478_0": "318-9. “Katamādhikaraṇapariyāpanna”nti pāṭho. Vivādādhikaraṇaṃ vivādādhikaraṇaṃ bhajatīti",
  "tika-vin06t:2478_1": "paṭhamuppannavivādaṃ pacchā uppanno bhajati. Vivādādhikaraṇaṃ dve samathe bhajatīti",
  "tika-vin06t:2478_2": "“imaṃ vūpasametuṃ samatthā tumhe”ti vadantaṃ viya bhajati “mayaṃ taṃ vūpasamessāmā”ti",
  "tika-vin06t:2478_3": "vadantehi viya dvīhi samathehi saṅgahitaṃ.",
  "tika-vin06t:2479": "Samathabhedavaṇṇanā niṭṭhitā.",
  "tika-vin06t:2480": "Khandhakapucchāvāravaṇṇanā",
  "tika-vin06t:2481": "Pucchāvissajjanāvaṇṇanā",
  "tika-vin06t:2482_0": "320. Nidānaṃ nāma kālañca nagarañca deso ca bhagavā ca. Vatthupuggalādi niddeso.",
  "tika-vin06t:2482_1": "Yāni tattha upasampadakkhandhake “na, bhikkhave, ūnavīsativasso puggalo upasampādetabbo”tiādinā",
  "tika-vin06t:2482_2": "nayena uttamāni padāni vuttānīti sambandho. Sā sā tassa tassa padassa āpattīti vuccatīti",
  "tika-vin06t:2482_3": "yā “na, bhikkhave, ūnavīsativasso puggalo upasampādetabbo”ti padena paññattā āpatti,",
  "tika-vin06t:2482_4": "sā tassa padassāti adhippāyo. Cammasaṃyutteti cammakkhandhake.",
  "tika-vin06t:2483": "Ekuttarikanayavaṇṇanā",
  "tika-vin06t:2484": "Ekakavāravaṇṇanā",
  "tika-vin06t:2485_0": "321. Ekuttarikanaye āpatti jānitabbāti ettha āpatti nāma kiṃ paramatthasabhāvā, udāhu",
  "tika-vin06t:2485_1": "na vattabbasabhāvāti? Na vattabbasabhāvā. Vuttañhi parivāre “vatthu jānitabbaṃ, gottaṃ",
  "tika-vin06t:2485_2": "jānitabbaṃ, nāmaṃ jānitabbaṃ, āpatti jānitabbā”ti etesaṃ padānaṃ vibhaṅge “methunadhammoti",
  "tika-vin06t:2485_3": "vatthu ca gottañca. Pārājikanti nāmañceva āpatti cā”ti. Nāmañca gottañca “nāmagottaṃ",
  "tika-vin06t:2485_4": "na jīratī”ti vacanato sammutimattaṃ, tasmā “kusalattikavinimuttā na vattabbadhammabhūtā",
  "tika-vin06t:2485_5": "ekaccā sammuti evā”ti vuttaṃ. Yaṃ pana vuttaṃ samathakkhandhake “āpattādhikaraṇaṃ",
  "tika-vin06t:2485_6": "siyā akusalaṃ, siyā abyākata”nti, taṃ “vivādādhikaraṇaṃ siyā kusalaṃ, siyā akusalaṃ,",
  "tika-vin06t:2485_7": "siyā abyākata”nti ettha viya pariyāyato vuttaṃ. Atthato hi vivādo nāma ekacco sammutiviseso.",
  "tika-vin06t:2485_8": "Yo cittasamaṅgino, so “taṃ cittapariyāyena pana siyā kusala”ntiādi vohāraladdho,",
  "tika-vin06t:2485_9": "tathā āpattādhikaraṇampīti daṭṭhabbaṃ. Teneva vuttaṃ aṭṭhakathāyaṃ “āpattiṃ āpajjamāno",
  "tika-vin06t:2485_10": "hi akusalacitto vā āpajjati kusalābyākatacitto vā”ti. Aññathā samathehi adhikaraṇīyatā",
  "tika-vin06t:2485_11": "na sambhavati. Na hi samathā kusalādiṃ akusalādiṃ vā adhikiccapavattanti, samathavasena",
  "tika-vin06t:2485_12": "vā kusalādi sammati. Na ca kusalassa vivādassa, anuvādassa vā kusalādisamathehi vūpasametabbatā",
  "tika-vin06t:2485_13": "āpajjatīti tesaṃ adhikaraṇamattameva na sambhaveyya, tasmā adhikaraṇānaṃ, samathānañca",
  "tika-vin06t:2485_14": "kusalādibhāvo pariyāyadesanāya labbhati, no aññathā, teneva sammukhāvinaye viya āpattādhikaraṇe",
  "tika-vin06t:2485_15": "tikaṃ na pūritaṃ. Sañcicca āpattiṃ āpajjamānassa yasmā sañcetanā ekantato akusalāva",
  "tika-vin06t:2485_16": "hoti. Itarassa sacittakassa vā acittakassa vā tadābhāvamattaṃ upādāya “abyākata”nti",
  "tika-vin06t:2485_17": "vuttaṃ. Yathā hi “tikkhattuṃ codayamāno taṃ cīvaraṃ abhinipphādeyya, iccetaṃ kusala”ntiādīsu",
  "tika-vin06t:2485_18": "na kusalasaddo sukhavipāko, “samparāyikānaṃ akusalānaṃ dhammānaṃ paṭighātāyā”tiādīsu",
  "tika-vin06t:2485_19": "na akusalā vā hoti. Itarassa sacittakassa vā acittakassa vā tadābhāvamattaṃ upādāya",
  "tika-vin06t:2485_20": "“abyākata”nti vuttaṃ. Yathā hi dvikkhattuṃ codayamāno taṃ cīvaraṃ abhinipphādeyya,",
  "tika-vin06t:2485_21": "yaṃ panettha “āpattādhikaraṇaṃ akusala”nti vuttaṃ, tassa vasena tadakusalato satta",
  "tika-vin06t:2485_22": "vinītavatthūni veditabbāni, tato cīvaranti sambhavato acīvarakā, antarāpattikā ca.",
  "tika-vin06t:2485_23": "Anantarikalakkhaṇappattassa vasena niyatā ca nāmāti veditabbaṃ. Sammutiniddese garukalahukaniddesopi",
  "tika-vin06t:2485_24": "sambhavati. Aññathā “anantarāyikā paṇṇattivajjā, anavajjāpaṇṇattī”ti ca vuttā. Kuṭikāramahallakāpatti",
  "tika-vin06t:2485_25": "antarāyikā lokavajjasāvajjapaṇṇattito. Sampajānamusāvādo omasavādādito garukādi na",
  "tika-vin06t:2485_26": "sambhaveyya, tato vā ayaṃ lahukādīti idaṃ sabbaṃ ekaccānaṃ ācariyānaṃ mataṃ, “sabbaṃ",
  "tika-vin06t:2485_27": "ayutta”nti vadanti. Kasmā? Yasmā “pārājikanti nāmañceva āpatticā”ti vacanena ce āpatti",
  "tika-vin06t:2485_28": "na vattabbadhammo siyā, vatthu ca na vattabbadhammo siyā gottena samānādhikaraṇabhāvena",
  "tika-vin06t:2485_29": "vuttattā, tasmā “methunadhammo”ti padaṃ ajjhācārasaṅkhātaṃ vatthuñca dīpeti. Ajjhācāravaseneva",
  "tika-vin06t:2485_30": "āpattiyā laddhanāmaṃ asādhāraṇanāmattā “gotta”nti ca vuccatīti ayaṃ tattha attho.",
  "tika-vin06t:2486_0": "“Āpattādhikaraṇassa kiṃ pubbaṅgamanti? Lobho pubbaṅgamo, doso, moho, alobho, adoso,",
  "tika-vin06t:2486_1": "amoho pubbaṅgamo”ti “kati hetūti? Cha hetū tayo akusalahetū, tayo abyākatahetū”ti",
  "tika-vin06t:2486_2": "ca vuttattā nippariyāyeneva “āpattādhikaraṇaṃ siyā akusalaṃ, siyā abyākata”nti vuttaṃ.",
  "tika-vin06t:2486_3": "Samathakkhandhake pana sandhāyabhāsitavasena tathā eva vuttaṃ. Tasmā āpattādhikaraṇaṃ",
  "tika-vin06t:2486_4": "sabhāvato nippariyāyeneva akusalā cattāro khandhā, rūpaabyākatā ca honti. “Natthi",
  "tika-vin06t:2486_5": "āpattādhikaraṇaṃ kusala”nti vuttattā kusalameva paṭikkhittaṃ, khīṇāsavānaṃ kiriyābyākataṃ",
  "tika-vin06t:2486_6": "nāma hotīti kusale paṭikkhitte kiriyābyākatampi paṭikkhittameva hoti. Tasmiṃ paṭikkhitte",
  "tika-vin06t:2486_7": "sabbathā avāvaṭaṃ vipākābyākataṃ paṭikkhittameva hoti. Nibbānābyākate vattabbameva",
  "tika-vin06t:2486_8": "natthīti eke, taṃ ayuttaṃ “cha hetuyo”ti vuttattā. Kiñcāpi vuttaṃ sāmaññena, tathāpi",
  "tika-vin06t:2486_9": "vipākahetuyeva tattha adhippeto, na kiriyāhetu, te hi kusalasabhāvā ca, tasmā rūpaṃ,",
  "tika-vin06t:2486_10": "vipākābyākatañcāpatti. Tattha akusalāpattito vinītavatthūni. Itarassāpi ādito chādanā",
  "tika-vin06t:2486_11": "kusalacittatoti vuttaṃ hoti. Antarāyikaniyatasāvajjapaññattibhāvopi cassā vevacanavasena",
  "tika-vin06t:2486_12": "veditabbo paṇṇattivajjāya, sañcicca āpannāya ca, tasmā “jīvitindriyaṃ siyā sārammaṇaṃ",
  "tika-vin06t:2486_13": "siyā anārammaṇa”nti vacanaṃ viya ekantākusalaṃ anekantākusalañca lokavajjaṃ, ekantābyākataṃ",
  "tika-vin06t:2486_14": "bhūtārocanaṃ anekantābyākatañca sesaṃ paṇṇattivajjaṃ ekato sampiṇḍetvā “āpattādhikaraṇaṃ",
  "tika-vin06t:2486_15": "siyā akusalaṃ siyābyākata”nti vuttaṃ. Samathakkhandhake pana paṇṇattivajjameva sandhāya",
  "tika-vin06t:2486_16": "tathā vuttaṃ. Vuttañhetaṃ aṭṭhakathāyaṃ, gaṇṭhipade ca “āpattādhikaraṇaṃ siyā akusalaṃ,",
  "tika-vin06t:2486_17": "siyā abyākataṃ, natthi āpattādhikaraṇaṃ kusala’nti ettha sandhāyabhāsitavasena attho",
  "tika-vin06t:2486_18": "veditabbo. Yasmiñhi pathavikhaṇanādike āpattādhikaraṇe apakataññuno sandhāya appaharitakaraṇādikāle",
  "tika-vin06t:2486_19": "kusalacittaṃ aṅgaṃ hoti, khaṇanādipayogasaṅkhātaṃ rūpābyākataṃ āpattisamuṭṭhāpentaṃ",
  "tika-vin06t:2486_20": "hotīti adhippāyo”ti. Yaṃ sandhāya vuttaṃ “atthāpatti kusalacitto āpajjati, kusalacitto",
  "tika-vin06t:2486_21": "vuṭṭhātī”tiādi. Tasmiñhi sati na sakkā vattuṃ “natthi āpattādhikaraṇaṃ kusala”nti.",
  "tika-vin06t:2486_22": "Yasmā āpattisamuṭṭhāpakaṃ cittaṃ sandhāya vuttaṃ na hoti, tasmā na yidaṃ aṅgappahonakacittaṃ",
  "tika-vin06t:2486_23": "sandhāya vuttaṃ. Yadi taṃ sandhāya vuttaṃ, “siyā kusala”nti ca vattabbaṃ bhaveyya,",
  "tika-vin06t:2486_24": "na ca vuttaṃ. Tasmā idaṃ pana sandhāya vuttaṃ – yaṃ tāva āpattādhikaraṇaṃ lokavajjaṃ,",
  "tika-vin06t:2486_25": "taṃ ekantato akusalameva, tattha “siyā akusala”nti vikappo natthi. Yaṃ pana paṇṇattivajjaṃ,",
  "tika-vin06t:2486_26": "taṃ yasmā sañcicca “imaṃ āpattiṃ vītikkamāmī”ti vītikkamantasseva akusalaṃ hoti,",
  "tika-vin06t:2486_27": "asañcicca pana kiñci ajānantassa sahaseyyādivasena āpajjato rūpavipākaṃ abyākataṃ",
  "tika-vin06t:2486_28": "hoti anuṭṭhānato. Tasmā tassa paṇṇattivajjassa sañciccāsañciccavasena imaṃ vikappabhāvaṃ",
  "tika-vin06t:2486_29": "sandhāya idaṃ vuttaṃ “āpattādhikaraṇaṃ siyā akusalaṃ, siyā abyākataṃ, natthi āpattādhikaraṇaṃ kusala”nti.",
  "tika-vin06t:2487_0": "Sace pana koci vinaye apakataññū “yaṃ kusalacitto āpajjati, idaṃ vuccati āpattādhikaraṇaṃ",
  "tika-vin06t:2487_1": "kusala”nti vadeyya, tassevaṃvādino acittakānaṃ eḷakalomādisamuṭṭhānānampi kusalacittasamaṅgikāle",
  "tika-vin06t:2487_2": "tāsaṃ āpattīnaṃ kusalacitto āpajjeyya, na vā āpajjati. Kiṃkāraṇaṃ? Na ca tattha vijjamānampi",
  "tika-vin06t:2487_3": "kusalacittaṃ āpattiyā aṅgaṃ. Attabhāvo sabhāvo pakatīti vuttaṃ hoti. Kataraṃ pana",
  "tika-vin06t:2487_4": "tassā āpattiyā tadā aṅgasabhāvoti? Vuccate – kāyavacīviññattivasena pana calitassa",
  "tika-vin06t:2487_5": "kāyassa, pavattāya vācāya cāti etesaṃ dvinnaṃ calitappavattānaṃ kāyavācānaṃ aññatarameva",
  "tika-vin06t:2487_6": "aṅgasabhāvo, tañca rūpakkhandhapariyāpannattā abyākatanti. Kiṃ vuttaṃ hoti? Kāyo,",
  "tika-vin06t:2487_7": "vācā ca tadā āpattādhikaraṇanti vuttaṃ hoti. Yā panettha akusalāpattikkhaṇe kāyavācāyo",
  "tika-vin06t:2487_8": "abyākatabhāvo, tā abbohārikā honti kāyavacīkammakāle manokammaṃ viya. Tadā hi kāyavācāyo",
  "tika-vin06t:2487_9": "āpattikarādiṭṭhāne tiṭṭhanti. Yaṃ sandhāya vuttaṃ “āpattikarā dhammā jānitabbā. Kati",
  "tika-vin06t:2487_10": "mūlānīti cha āpattisamuṭṭhānāni mūlānī”tiādi. Yadā pana kāyavācāyo āpattiyā aṅgameva",
  "tika-vin06t:2487_11": "honti, tadā “cittaṃ cittādhipateyya”nti vacanaṃ viya pubbapayogānaṃ aparapayogassa",
  "tika-vin06t:2487_12": "paccayabhāvato āpattikarādipaññattiṃ na vijahanti. Yathā tabbhāvepi “āpattādhikaraṇassa",
  "tika-vin06t:2487_13": "kati vatthūnīti? Satta āpattikkhandhā vatthūni. Kati bhūmiyoti? Satta āpattikkhandhā",
  "tika-vin06t:2487_14": "bhūmiyo”ti vuttaṃ. Tathā tabbhāvepi āpattikarā “āpattisamuṭṭhānā”icceva vuccantīti",
  "tika-vin06t:2487_15": "veditabbā. Ettāvatā āpatti nāma cattāro akusalakkhandhā sañcicca vītikkamakāle bhūtārocanaṃ",
  "tika-vin06t:2487_16": "ṭhapetvā sabbāpi avisesato, visesato pana sabbāpi ekantākusalā akusalā, anekantākusalā",
  "tika-vin06t:2487_17": "pana giraggasamajjacittāgārasaṅghāniitthālaṅkāragandhavaṇṇakavāsitapiññākappabhedā,",
  "tika-vin06t:2487_18": "bhikkhuniādīnaṃ ummaddanaparimaddanappabhedā cāti dasappabhedā sakanāmehi paricchinditvā",
  "tika-vin06t:2487_19": "vatthujānanasacittakakāle eva akusalā, tadabhāvato acittakakāle vinā anāpattādhikaraṇena",
  "tika-vin06t:2487_20": "kammaṭṭhānādisīsena kusalacittena taṃ taṃ vatthuṃ vītikkamantassa āpatti kevalaṃ rūpaabyākatameva.",
  "tika-vin06t:2488_0": "Keci panettha “appakāse ṭhāne kaṭisuttakasaññāya saṅghāṇiṃ, mattikāsaññāya gandhavaṇṇakādiṃ",
  "tika-vin06t:2488_1": "vā dhārentiyāpi āpatti, tasmā acittakāyevā”ti vaṇṇayanti. Te “saṅghāṇiyā asaṅghāṇisaññāya",
  "tika-vin06t:2488_2": "dhāreti, āpatti pācittiyassā”ti pāṭhābhāvaṃ dassetvā paṭikkhipitabbā. Surāpānāpatti",
  "tika-vin06t:2488_3": "pana acittakāpi ekantākusalāva. Teneva “majje amajjasaññī pivati, āpatti pācittiyassā”ti",
  "tika-vin06t:2488_4": "vuttaṃ. Yasmā panettha ābādhapaccayāpi na sakkā vinā akusalena surāpānaṃ pātuṃ, tasmā",
  "tika-vin06t:2488_5": "yathāvuttesu anekantākusalesu viya lokavajjesu idha “surāpānesu anāpatti ābādhapaccayā”ti",
  "tika-vin06t:2488_6": "na vuttaṃ. Sūpasaṃpākādi pana amajjameva. Tattha kukkuccavinodanatthaṃ “anāpattī”ti",
  "tika-vin06t:2488_7": "vuttaṃ udakadantapoṇe viya. Bhūtārocanāpatti rūpābyākatameva, acittakakāle sahaseyyādi",
  "tika-vin06t:2488_8": "rūpavipākābyākatameva, tattha supinanto vijjamānampi akusalaṃ anaṅgattā abbohārikaṃ",
  "tika-vin06t:2488_9": "hoti. Kusale kathāva natthi anāpatti sabhāvattā kusalassa. Tathā kiriyāti iminā nayena",
  "tika-vin06t:2488_10": "sabbattha yathāsambhavaṃ akusalaṃ vā suddharūpaṃ vā savipākaṃ vāti tidhā bhijjatīti",
  "tika-vin06t:2488_11": "ayamattho dassito hoti.",
  "tika-vin06t:2489_0": "Tattha ṭhapetvā surāpānaṃ ekaccañca paṇṇattivajjaṃ, ekantākusalañca sacittakameva,",
  "tika-vin06t:2489_1": "bhūtārocanaṃ acittakameva, sesaṃ saha surāpānena anekantākusalaṃ lokavajjañca anekantābyākataṃ",
  "tika-vin06t:2489_2": "paṇṇattivajjañca yebhuyyena sacittakācittakanti sabbasikkhāpadaṃ tippabhedaṃ hoti.",
  "tika-vin06t:2489_3": "Yaṃ panettha sacittakameva, taṃ methunādivatthujānanacitteneva sacittakaṃ, sabbaṃ",
  "tika-vin06t:2489_4": "sekhiyaṃ paṇṇattijānanacitteneva sacittakaṃ “anādariyaṃ paṭiccā”ti vacanatoti sacittakaṃ",
  "tika-vin06t:2489_5": "duvidhaṃ hoti. Ekantācittakaṃ paṇṇattijānanacittābhāvena, na vatthujānanacittābhāvena.",
  "tika-vin06t:2489_6": "Tadabhāvato ekantākusalaṃ surāpānaṃ, ekantābyākataṃ sañcarittaṃ, vatthujānanacittassa",
  "tika-vin06t:2489_7": "vā paṇṇattijānanacittassa vā ubhinnaṃ abhāvena acittakabhāvena acittakaṃ hoti. Surāpānaṃ",
  "tika-vin06t:2489_8": "pana sacittakaṃ hoti vatthujānanacitteneva. Ariyapuggalānaṃ itaresaṃ ubhinnaṃ vā",
  "tika-vin06t:2489_9": "aññatarassa bhāvena sesaṃ cittakācittakaṃ. Visesato ca vatthujānanacittābhāvena,",
  "tika-vin06t:2489_10": "apakataññuno paṇṇattijānanacittābhāvena vā acittakabhāvena acittakaṃ hoti. Tattha",
  "tika-vin06t:2489_11": "ekantācittakañca sacittakañca “acittaka”micceva vuccati. Ayaṃ tāva “āpatti jānitabbā”ti ettha vinicchayo.",
  "tika-vin06t:2490_0": "Mūlavisuddhiyā antarāpattīti antarāpattiṃ āpajjitvā mūlāyapaṭikassanaṃ katvā ṭhitena",
  "tika-vin06t:2490_1": "āpannāpatti. Ayaṃ agghavisuddhiyā antarāpattīti sambahulā āpattiyo āpajjitvā tāsu",
  "tika-vin06t:2490_2": "sabbacirapaṭicchannavasena agghasamodhānaṃ gahetvā vasantena āpannāpatti. “Punapi",
  "tika-vin06t:2490_3": "āpajjissāmī”ti saussāheneva cittena. “Ayaṃ bhikkhuniyā evā”ti likhitaṃ. “Pārājikamevā”ti",
  "tika-vin06t:2490_4": "idañca bhūtavasena dassetuṃ vuttaṃ. “Evaṃ desite pana yā kāci āpatti na vuṭṭhātīti",
  "tika-vin06t:2490_5": "apare, taṃ na gahetabba”nti vuttaṃ. “Dhammikassa paṭissavassa asaccāpane”ti vuttattā",
  "tika-vin06t:2490_6": "adhammikapaṭissave dukkaṭaṃ na hoti. “Pubbe suddhacittassa ‘tumhe vibbhamathā’ti",
  "tika-vin06t:2490_7": "vutte ‘sādhū’ti paṭissuṇitvā sace na vibbhamati anāpatti, evaṃ sabbatthā”ti ca vuttaṃ.",
  "tika-vin06t:2490_8": "“Āvikaro jānitabbo”tipi pāḷi. Kālena vakkhāmi, no akālenā”tiādīsu pañcadasasu dhammesu.",
  "tika-vin06t:2490_9": "Bhabbāpattikā nāma āpattiṃ āpajjituṃ bhabbā.",
  "tika-vin06t:2491": "Dukavāravaṇṇanā",
  "tika-vin06t:2492_0": "322. Nidahane ātape. “Ekarattampi ce bhikkhu ticīvarena vippavaseyya. Chārattaparamaṃ",
  "tika-vin06t:2492_1": "tenā”tiādinā vuttāpattiko gaṇapūrako hutvāpi kammaṃ kopeti nānāsaṃvāsakattā. Kammena",
  "tika-vin06t:2492_2": "vā salākaggāhena vāti ettha uddeso ceva kammañca ekanti ettha pātimokkhuddesoti vā",
  "tika-vin06t:2492_3": "kammanti vā atthato ekameva, tesu yaṃ kiñci kate saṅghabhedo hotīti attho. Pubbabhāgāti",
  "tika-vin06t:2492_4": "saṅghabhedato pubbabhāgā. “Pamāṇa”nti imesaṃ dvinnaṃ aññatarena bhedo hoti, na itarehīti",
  "tika-vin06t:2492_5": "vuttaṃ. Vinaye siddhā vinayasiddhā, romajanapade jātaṃ romakaṃ, anuññātaloṇattā dukesu vuttāti.",
  "tika-vin06t:2493": "Tikavāravaṇṇanā",
  "tika-vin06t:2494_0": "323. Vo tumhehi na samudācaritabbaṃ. Vacīsampayuttaṃ kāyakiriyaṃ katvāti kāyena nipaccakāraṃ",
  "tika-vin06t:2494_1": "katvāti attho. Upaghāteti vināseti. Omadditvāti abhibhavitvā. Vadatoti vadantassa.",
  "tika-vin06t:2494_2": "“Bālassa nissayo dātabbo”ti duke āgataṃ, idha pana “na dātabbo”ti vuttaṃ, āpattibāhullaṃ",
  "tika-vin06t:2494_3": "sandhāya nādātabbaṃ, “imasmā vihārā paraṃ mā nikkhamāhi, vinayadharānaṃ vā santikaṃ",
  "tika-vin06t:2494_4": "āgaccha vinicchayaṃ dātu”nti vutte tassa vacanaṃ na gahetabbanti attho. Tikabhojanaṃ",
  "tika-vin06t:2494_5": "nāma sace tayo hutvā bhuñjanti, gaṇabhojanena anāpatti, idaṃ sandhāya tikaṃ. “Pasutto”ti",
  "tika-vin06t:2494_6": "bāhullato vuttaṃ. Atha vā nipajjitvāti attho. “Idaṃ ṭhapetvā gacchāmi, tāvakālikaṃ",
  "tika-vin06t:2494_7": "bhante dethāti vutte ‘navakammādiatthaṃ vinā dātuṃ na vaṭṭatī”ti likhitaṃ. Vikappetvā",
  "tika-vin06t:2494_8": "ṭhapitaṃ vassikasāṭikaṃ pacchime pāṭipadadivase nivāsento dukkaṭaṃ āpajjatīti attho.",
  "tika-vin06t:2494_9": "Apaccuddharitvāti paccuddharaṇaṃ akatvāti attho. “Vikappetu”nti vacanato avikappanapaccayā",
  "tika-vin06t:2494_10": "āpatti hemante āpajjati, vikappanā pana kattikapuṇṇamadivase kātabbāti dassanatthaṃ",
  "tika-vin06t:2494_11": "vuttanti ñātabbaṃ. Ayaṃ nayo avikappanaṃ sandhāya, purimo vikappitaparibhogapaccayāpattiṃ",
  "tika-vin06t:2494_12": "sandhāya. Vatthapaṭicchādi sabbakappiyatāyāti vatthapaṭicchādi sabbattha kappiyattāti",
  "tika-vin06t:2494_13": "attho. Keci imamatthaṃ asallakkhetvā “vatthapaṭicchādi sabbakappiyatā tāya paṭicchannenā”ti",
  "tika-vin06t:2494_14": "likhanti. “Vatthameva paṭicchādi vatthapaṭicchādī”ti viggahattā “tāyā”ti na yujjati.",
  "tika-vin06t:2494_15": "“Tenā”ti bhavitabbattāti idaṃ sabbaṃ aññatarasmiṃ gaṇṭhipade likhitaṃ, vicāretvā gahetabbaṃ.",
  "tika-vin06t:2495": "Catukkavāravaṇṇanā",
  "tika-vin06t:2496_0": "324. Catūhākārehi āpattiṃ āpajjati…pe… kammavācāya āpajjatīti ettha yañhi āpattiṃ",
  "tika-vin06t:2496_1": "kammavācāya āpajjati, na tattha kāyādayoti āpannaṃ, tato kammavācāya saddhiṃ āpattikarā",
  "tika-vin06t:2496_2": "dhammā sattāti āpajjati, evaṃ sati “cha āpattisamuṭṭhānānī”ti vacanavirodho, tāni",
  "tika-vin06t:2496_3": "eva āpattikarā dhammā nāma. Atha tatthāpi kāyādayo ekato vā nānāto vā labbhanti,",
  "tika-vin06t:2496_4": "catūhākārehīti na yujjatīti “chahākārehi āpattiṃ āpajjatī”ti vattabbaṃ siyāti evaṃ",
  "tika-vin06t:2496_5": "etāni suttapadāni virodhitāni honti. Kathaṃ avirodhitāni? Saviññattikāviññattikabhedabhinnattā.",
  "tika-vin06t:2496_6": "Kāyādīnaṃ yā kiriyā āpatti, naṃ ekaccaṃ kāyena saviññattikena āpajjati, ekaccaṃ saviññattikāya",
  "tika-vin06t:2496_7": "vācāya, ekaccaṃ saviññattikāhi kāyavācāhi āpajjati, yā pana akiriyā āpatti, taṃ ekaccaṃ",
  "tika-vin06t:2496_8": "kammavācāya āpajjati, tañca kho avasiṭṭhāhi aviññattikāhi kāyavācāhiyeva, na vinā",
  "tika-vin06t:2496_9": "“no ce kāyena vācāya paṭinissajjati, kammavācāpariyosāne āpatti saṅghādisesassā”ti",
  "tika-vin06t:2496_10": "vacanato, avisesena vā ekaccaṃ āpattiṃ kāyena āpajjati, ekaccaṃ vācāya, ekaccaṃ kāyavācāhi.",
  "tika-vin06t:2496_11": "Yaṃ panettha kāyavācāhi, taṃ ekaccaṃ kevalāhi kāyavācāhi āpajjati, ekaccaṃ kammavācāya",
  "tika-vin06t:2496_12": "āpajjatīti ayamattho veditabboti evaṃ avirodhitāni honti.",
  "tika-vin06t:2497_0": "Tatrāyaṃ samāsato atthavibhāvanā – kāyena āpajjatīti kāyena saviññattikena akattabbaṃ",
  "tika-vin06t:2497_1": "katvā ekaccaṃ āpajjati, aviññattikena kattabbaṃ akatvā āpajjati, tadubhayampi kāyakammaṃ",
  "tika-vin06t:2497_2": "nāma. Akatampi hi loke “kata”nti vuccati “dukkaṭaṃ mayā, yaṃ mayā puññaṃ na kata”nti",
  "tika-vin06t:2497_3": "evamādīsu, sāsane ca “idaṃ te, āvuso ānanda, dukkaṭaṃ, yaṃ tvaṃ bhagavantaṃ na pucchī”ti",
  "tika-vin06t:2497_4": "evamādīsu, evamidha vinayapariyāyena kāyena akaraṇampi “kāyakamma”nti vuccati. Ayameva",
  "tika-vin06t:2497_5": "nayo “vācāya āpajjatī”tiādīsu. Puratīti puriso, pura aggagamane. Puratīti purato",
  "tika-vin06t:2497_6": "gacchati sabbakammesu pubbaṅgamo hoti. Paṭhamuppannavasenāti paṭhamakappiyesu hi",
  "tika-vin06t:2497_7": "paṭhamaṃ purisaliṅgaṃ uppajjati, “purima”nti saṅkhaṃ gataṃ purisaliṅgaṃ jāyatīti",
  "tika-vin06t:2497_8": "attho. Sataṃ tiṃsa cāti ettha asādhāraṇāpi pārājikā no antogadhāyeva jātā pārājikāpannānaṃ",
  "tika-vin06t:2497_9": "bhikkhubhāvāya abhabbattā. “Asādhāraṇavacanena pana sāmaññena uddhaṭānī”ti vadanti.",
  "tika-vin06t:2497_10": "“Satañceva tiṃsañca sikkhāpadānīti pāṭho”ti ca vadanti. Bhikkhussa ca bhikkhuniyā",
  "tika-vin06t:2497_11": "ca catūsu pārājikesūti sādhāraṇesu eva. Atthi vatthunānattatā no āpattinānattatāti",
  "tika-vin06t:2497_12": "paṭhamapañho idha dutiyo nāma. Atthi āpattisabhāgatā no vatthusabhāgatāti etena viseso",
  "tika-vin06t:2497_13": "natthi. Mantābhāsāti matiyā bhāsā. “Abhivādanārahāti yathānisinnāva sīsaṃ ukkhipitvā",
  "tika-vin06t:2497_14": "vandanti. Navamabhikkhunito paṭṭhāya anuṭṭhitabbato āsanā na paccuṭṭhenti. Avisesenāti",
  "tika-vin06t:2497_15": "upajjhāyassa, itarassa vā vippakatabhojanassa, samīpagato yo koci vuḍḍhataroti attho.",
  "tika-vin06t:2497_16": "Vippakatabhojanenāpi hi uṭṭhahitvā āsanaṃ dātabbaṃ. Idha na kappantīti vadantopīti",
  "tika-vin06t:2497_17": "paccantimajanapadesu ṭhatvā “idha na kappantī”ti vadanto vinayātisāradukkaṭaṃ āpajjati.",
  "tika-vin06t:2497_18": "Kappiyañhi “na kappatī”ti vadanto paññattaṃ samucchindati nāma. Tathā idha kappantītiādīsupi",
  "tika-vin06t:2497_19": "ṭhatvā “idha kappantī”ti vadanto vinayāgatabhikkhu vinayo pucchitabboti attho.",
  "tika-vin06t:2498": "Pañcakavāravaṇṇanā",
  "tika-vin06t:2499_0": "325. Na upeti puggalo. “Nimantito sabhatto samāno santaṃ bhikkhuṃ anāpucchā”ti vacanato",
  "tika-vin06t:2499_1": "nimantanābhāvā piṇḍapātikassa anāmantacāro vaṭṭati. “Gilānasamayo”tiādinā ābhogaṃ",
  "tika-vin06t:2499_2": "katvā bhojanaṃ adhiṭṭhahitvā bhojanaṃ nāma. “Mayhaṃ bhattapaccāsaṃ itthannāmassa",
  "tika-vin06t:2499_3": "dammī”ti evaṃ avikappanā. Parammukhe aguṇavacanaṃ ayaso. Sammukhā garahā. Sīladiṭṭhibyasanānaṃ",
  "tika-vin06t:2499_4": "vinayapariyāpannattā tehi saddhiṃ itare pañcakaṃ pūretuṃ vuttā. “Vinayadharapañcamena",
  "tika-vin06t:2499_5": "gaṇenā”ti vuttattā pañcakaṃ jātaṃ. Aññatarasmiṃ vihāre eko theroti attho. “Yonakavisayatoti",
  "tika-vin06t:2499_6": "cīnaṭṭhānā”ti likhitaṃ. Aṭṭha kappe anussarīti pubbenivāsañāṇaṃ nibbattesīti attho.",
  "tika-vin06t:2499_7": "Anantare ṭhāne ṭhatvāti attho. Ñattiyā kammappatto hutvāti ñattiṭṭhapitakāle kammappatto",
  "tika-vin06t:2499_8": "hoti. Puna kammavācāya kammasiddhi. Ñattikhettanti ñattiyāva kātabbaṭṭhānaṃ tassā",
  "tika-vin06t:2499_9": "khettaṃ, ñattidutiyādikamme paṭhamaṭṭhapanaṃ tassā okāso nāma. Āraññake idañcidañcānisaṃsanti",
  "tika-vin06t:2499_10": "evaṃ idamatthitanti attho.",
  "tika-vin06t:2500": "Chakkavāravaṇṇanā",
  "tika-vin06t:2501_0": "326. “Chabbassaparamatā dhāretabba”nti vibhaṅge pāṭhattā evaṃ vuttaṃ. Cuddasaparamāni",
  "tika-vin06t:2501_1": "nava chakkāni honti. Kathaṃ? Paṭhamaṃ ekaṃ chakkaṃ, sesesu aṭṭhasu ekekena saddhiṃ",
  "tika-vin06t:2501_2": "ekekanti evaṃ tīṇi chakkāni antarapeyyāle vuttāni. Kathaṃ? “Catutthena āpattisamuṭṭhānena",
  "tika-vin06t:2501_3": "cha āpattiyo āpajjatī”tiādinā nayena pañcamena, chaṭṭhena ca tīṇi chakkāni. Lobhādayo",
  "tika-vin06t:2501_4": "cha vivādamūlāni, tathā anuvādassa. Dīghaso cha vidatthiyo vassikasāṭikāya. Tiriyaṃ",
  "tika-vin06t:2501_5": "cha vidatthiyo sugatacīvarassa. Vippakatacīvaraṃ ādāya pakkamane niṭṭhānantiko, sanniṭṭhānanāsana",
  "tika-vin06t:2501_6": "savana sīmātikkantikasahubbhārāti cha, samādāya vārepi chāti chakkadvayaṃ. Sattake",
  "tika-vin06t:2501_7": "pakkamanantikena saha satta.",
  "tika-vin06t:2502": "Sattakavāravaṇṇanā",
  "tika-vin06t:2503_0": "327. Chakke vuttāniyeva sattakavasena yojetabbānīti chakke vuttacuddasaparamāni sattakavasena",
  "tika-vin06t:2503_1": "yojetabbāni. Sattame aruṇuggamane nissaggiyanti “chārattaparamaṃ tena bhikkhunā tena",
  "tika-vin06t:2503_2": "cīvarena vippavasitabbaṃ, tato ce uttari vippavaseyyā”ti evaṃ vuttaṃ nissaggiyaṃ",
  "tika-vin06t:2503_3": "hoti. Campeyyakkhandhake sugatacīvarabhāṇavārassa parato “idha pana, bhikkhave, bhikkhussa",
  "tika-vin06t:2503_4": "na hoti āpatti daṭṭhabbā, tamenaṃ codeti saṅgho vā sambahulā vā ekapuggalo vā”tiādinā",
  "tika-vin06t:2503_5": "nayena vuttasattakāti.",
  "tika-vin06t:2504": "Aṭṭhakavāravaṇṇanā",
  "tika-vin06t:2505_0": "328. Tena saddhiṃ uposathādikaraṇaṃ ānisaṃso, akaraṇaṃ ādīnavo, tasmā ete aṭṭhānisaṃse",
  "tika-vin06t:2505_1": "sampassamānenāti attho. “Ayaso akkoso”ti vuttaṃ. Pubbevassa hoti “musā bhaṇissa”nti,",
  "tika-vin06t:2505_2": "bhaṇantassa hoti “musā bhaṇāmī”ti, bhaṇitassa hoti “musā mayā bhaṇita”nti, vinidhāya",
  "tika-vin06t:2505_3": "diṭṭhiṃ khantiṃ ruciṃ bhāvaṃ saññanti evaṃ akappiyakataṃ hoti appaṭiggahitakatantiādayo",
  "tika-vin06t:2505_4": "aṭṭha anatirittā. Sappiādi aṭṭhame aruṇuggamane nissaggiyaṃ hoti. Aṭṭhavācikā bhikkhunīnaṃ",
  "tika-vin06t:2505_5": "upasampadā ubhatoñatticatutthattā. Vassikasāṭikadānādīni aṭṭha varāni.",
  "tika-vin06t:2506": "Navakavāravaṇṇanā",
  "tika-vin06t:2507_0": "329. Navahi bhikkhūhi bhijjati. Manussamaṃsavajjehi nava maṃsehi vinicchayo. Sundaraṃ",
  "tika-vin06t:2507_1": "na sundaranti saṅghāṭiādīni nava cīvarāni. Tāneva adhiṭṭhitakālato paṭṭhāya na vikappetabbāni,",
  "tika-vin06t:2507_2": "adhiṭṭhitakālato paṭṭhāya apaccuddharitvā na vikappetabbānīti adhippāyo. Nava vidatthiyo",
  "tika-vin06t:2507_3": "sugatacīvarassa. “Vaggaṃ bhikkhunisaṅghaṃ vaggasaññī ovadatī”tiādinā nayena adhammakamme",
  "tika-vin06t:2507_4": "dve navakāni pācittiyavasena vuttāni.",
  "tika-vin06t:2508": "Dasakavāravaṇṇanā",
  "tika-vin06t:2509_0": "330. “Oramattakañca adhikaraṇaṃ hoti, na ca gatigata”ntiādinā dasa adhammikā salākaggāhā.",
  "tika-vin06t:2509_1": "Viparītā dhammikā. Samathakkhandhake vuttehi samannāgato hotīti sambandho. “Saṃkaccikaṃ",
  "tika-vin06t:2509_2": "vā pakkhipitvā dasā”ti vuttaṃ kappiyattā etesaṃ. Māturakkhitādayo dasa itthiyo. Dhanakkītādayo",
  "tika-vin06t:2509_3": "dasa bhariyā. “Sikkhāsammutiṃ datvā dasavassāya tassā dvādasavassakāle sayampi dvādasavassā",
  "tika-vin06t:2509_4": "bhavissatī”ti vuṭṭhāpanasammuti sāditabbā. “Vinayadharasseva ‘āpattānāpattiṃ na jānātī’ti",
  "tika-vin06t:2509_5": "ārabbha yāva ‘ubhayāni kho panassa…pe… anubyañjanaso’ti pañcaṅgāni vatvā punapi ‘āpattānāpattiṃ",
  "tika-vin06t:2509_6": "na jānāti’cceva ārabbha yāva ‘adhikaraṇe ca na vinicchayakusalo hotī’ti pañca vuttā,",
  "tika-vin06t:2509_7": "te tathā tathā pañca pañca katvā dasa hontī”ti likhitaṃ. “Dasavassāya bhikkhuniyā",
  "tika-vin06t:2509_8": "nissayo dātabbo”ti ekaccesu potthakesu natthi, kiñcāpi natthi, pāṭho eva pana hoti.",
  "tika-vin06t:2510": "Ekādasakavāravaṇṇanā",
  "tika-vin06t:2511": "331. Na vodāyanti na pakāsenti. Rogameva rogātaṅkaṃ. Rogantarāyaṃ vā.",
  "tika-vin06t:2512": "Ekuttarikanayavaṇṇanā niṭṭhitā.",
  "tika-vin06t:2513": "Uposathādipucchāvissajjanāvaṇṇanā",
  "tika-vin06t:2514": "332. “Saṅghaṃ, bhante, pavāremī”tiādi pavāraṇakathā nāma vinītagāthāsu viya.",
  "tika-vin06t:2515": "Atthavasapakaraṇavaṇṇanā",
  "tika-vin06t:2516_0": "334. Dasa atthavase paṭiccāti ettha tassa tassa sikkhāpadassa paññāpane guṇavisesadīpanato,",
  "tika-vin06t:2516_1": "apaññāpane ādīnavadassanato ca saṅghasuṭṭhutā hoti. Tattha yathāsambhavaṃ lokavajjassa",
  "tika-vin06t:2516_2": "apaṇṇattisambhavassa paññāpane payogavisuddhi guṇo. Paṇṇattisambhavassa pana sekhiyassa",
  "tika-vin06t:2516_3": "lokavajjassa paññāpane paṭipattivisuddhi guṇo, paṇṇattivajjassa āsayavisuddhi guṇo",
  "tika-vin06t:2516_4": "appicchādiguṇāvahanato, tenevāha “subharatāya suposatāya appicchatāya appicchassa",
  "tika-vin06t:2516_5": "vaṇṇaṃ bhāsitvā”ti. Samaṇācāravisuddhi cassa guṇoti veditabbaṃ. Atha vā lokavajjassa",
  "tika-vin06t:2516_6": "paññāpane saṅghasuṭṭhutā hoti pākaṭādīnavato, paṇṇattivajjassa paññāpane saṅghaphāsutā",
  "tika-vin06t:2516_7": "hoti pākaṭānisaṃsattā. Tathā paṭhamena dummaṅkūnaṃ niggaho, dutiyena pesalānaṃ phāsuvihāro,",
  "tika-vin06t:2516_8": "paṭhamena samparāyikānaṃ āsavānaṃ paṭighāto, dutiyena diṭṭhadhammikānaṃ, tathā paṭhamena",
  "tika-vin06t:2516_9": "appasannānaṃ pasādo, dutiyena pasannānaṃ bhiyyobhāvo, tathā paṭhamena saddhammaṭṭhiti,",
  "tika-vin06t:2516_10": "dutiyena vinayānuggaho hotīti veditabbo. Parivāranayena vā paṭhamena pāpicchānaṃ",
  "tika-vin06t:2516_11": "bhikkhūnaṃ pakkhupacchedo, dutiyena gihīnaṃ anukampā hoti. Vuttañhetaṃ “dve atthavase",
  "tika-vin06t:2516_12": "paṭicca tathāgatena sāvakānaṃ sikkhāpadaṃ paññattaṃ gihīnaṃ anukampāya pāpicchānaṃ",
  "tika-vin06t:2516_13": "pakkhupacchedāyā”ti. Tathā diṭṭhadhammikasamparāyikānaṃ verānaṃ vajjānaṃ akusalānaṃ",
  "tika-vin06t:2516_14": "vasenapi yojanā kātabbā. Vuttañhetaṃ “dve atthavase…pe… paññattaṃ diṭṭhadhammikānaṃ",
  "tika-vin06t:2516_15": "verānaṃ samparāyikānaṃ verānaṃ paṭighātāyā”tiādi. Apicettha sabbampi akataviññattipaṭisaṃyuttaṃ,",
  "tika-vin06t:2516_16": "gihīnaṃ pīḷāpaṭisaṃyuttaṃ, tesaṃ pasādabhogakkhayarakkhāpaṭisaṃyuttañca gihīnaṃ anukampāya",
  "tika-vin06t:2516_17": "paññattaṃ nāma, kuladūsakagaṇabhojanāni pāpicchānaṃ pakkhupacchedāya paññattaṃ. Sabbaṃ",
  "tika-vin06t:2516_18": "lokavajjaṃ diṭṭhadhammikasamparāyikaverādipaṭighātāya, mātugāmena saṃvidhānaṃ diṭṭhadhammikaverādisaṃvarāya",
  "tika-vin06t:2516_19": "paññattanti veditabbaṃ. Apicettha ādito paṭṭhāya dasaatthavasapakaraṇameva nissāya",
  "tika-vin06t:2516_20": "vinicchayo veditabbo.",
  "tika-vin06t:2517": "Vatthuvītikkamena yaṃ, ekantākusalaṃ bhave;",
  "tika-vin06t:2518": "Taṃ saṅghasuṭṭhubhāvāya, paññattaṃ lokavajjato.",
  "tika-vin06t:2519": "Pārājikādiṃ,",
  "tika-vin06t:2520": "Paññattijānaneneva, yatthāpatti na aññathā;",
  "tika-vin06t:2521": "Taṃ dhammaṭṭhitiyā vāpi, pasāduppādabuddhiyā.",
  "tika-vin06t:2522_0": "Dhammadesanāpaṭisaṃyuttaṃ itarañca sekhiyaṃ, idaṃ paṇṇattisambhavaṃ lokavajjaṃ nāma.",
  "tika-vin06t:2522_1": "Vatthuno, paññattiyā vā vītikkamacetanāyābhāvepi paṭikkhittassa karaṇe, kattabbassa",
  "tika-vin06t:2522_2": "akaraṇe vā sati yattha āpatti pahoti, taṃ sabbaṃ ṭhapetvā surāpānaṃ paṇṇattivajjanti",
  "tika-vin06t:2522_3": "veditabbaṃ. Tattha ukkoṭanake pācittiyaṃ, “yo pana bhikkhu dhammikānaṃ kammānaṃ chandaṃ",
  "tika-vin06t:2522_4": "datvā pacchā khīyanadhammaṃ āpajjeyya, pācittiyaṃ, yo pana bhikkhu saṅghe vinicchayakathāya",
  "tika-vin06t:2522_5": "vattamānāya chandaṃ adatvā uṭṭhāyāsanā pakkameyya, pācittiyaṃ, yo pana bhikkhu samaggena",
  "tika-vin06t:2522_6": "saṅghena cīvaraṃ datvā pacchā khīyanadhammaṃ āpajjeyya…pe… pācittiya”nti evamādi",
  "tika-vin06t:2522_7": "saṅghaphāsutāya paññattaṃ. “Aññavādake vihesake pācittiyaṃ, pārājikādīhi anuddhaṃsane",
  "tika-vin06t:2522_8": "saṅghādisesādi ca dummaṅkūnaṃ niggahāya, anupakhajjanikkaḍḍhanaupassūtisikkhāpadādi",
  "tika-vin06t:2522_9": "pesalānaṃ phāsuvihārāya, sabbaṃ lokavajjaṃ diṭṭhadhammikasamparāyikānaṃ āsavānaṃ",
  "tika-vin06t:2522_10": "paṭighātāya, sabbaṃ paṇṇattivajjaṃ diṭṭhadhammikānameva saṃvarāya. Sabbaṃ gihipaṭisaṃyuttaṃ",
  "tika-vin06t:2522_11": "appasannānaṃ vā pasādāya pasannānaṃ vā bhiyyobhāvāya ca. Visesena ariṭṭhasamaṇuddesasikkhāpadaṃ,",
  "tika-vin06t:2522_12": "sāmaññena paccayesu mariyādapaṭisaṃyuttañca saddhammaṭṭhitiyā, “appicchassāyaṃ dhammo,",
  "tika-vin06t:2522_13": "nāyaṃ dhammo mahicchassā”ti ādisuttamettha sādhakaṃ. “Sikkhāpadavivaṇṇake mohanake",
  "tika-vin06t:2522_14": "pācittiya”ntiādi vinayānuggahāya paññattanti veditabbaṃ. “Bhūtagāmapātabyatāya pācittiya”nti",
  "tika-vin06t:2522_15": "idaṃ kimatthanti ce? Appasannānaṃ pasādāya, pasannānaṃ bhiyyobhāvāya ca. Kathaṃ?",
  "tika-vin06t:2523": "“Bhūtagāmo sajīvoti, avipallattadiṭṭhino;",
  "tika-vin06t:2524": "Tassa kopanasaññāya, pasādo buddhasāvake.",
  "tika-vin06t:2525": "“Nijjīvasaññitaṃpetaṃ, akopento kathaṃ muni;",
  "tika-vin06t:2526": "Jīvaṃ kopeyya niddoso, macchamaṃsānujānane.",
  "tika-vin06t:2527": "Evampi –",
  "tika-vin06t:2528": "“Tassa kopanasaññāya, pasādo buddhasāvake;",
  "tika-vin06t:2529": "Yato titthakarāvime, viratā bhūtagāmato;",
  "tika-vin06t:2530": "Lokassa cittarakkhatthaṃ, tatopi virato munī”ti. –",
  "tika-vin06t:2531": "Pasannānaṃ bhiyyobhāvo hoti.",
  "tika-vin06t:2532": "Vivittasenāsanabhogataṇhāvasenanijjīvamitārakkhaṃ;",
  "tika-vin06t:2533": "Buddhobhininnañca vivajjayanto;",
  "tika-vin06t:2534": "Sikkhāpadaṃ tattha ca paññapesi.",
  "tika-vin06t:2535": "Nijjīvassāpi maṃsassa, khādanakaṃ yatiṃ pati;",
  "tika-vin06t:2536": "Nindamānaṃ janaṃ disvā, bhūtagāmaṃ pariccaji.",
  "tika-vin06t:2537": "Tikoṭiparisuddhattā, macchamaṃsānujānane;",
  "tika-vin06t:2538": "Paṭicca maṃsānujānanaṃ, kamme diṭṭhippasaṅgabhayā.",
  "tika-vin06t:2539": "Aparikkhakassa lokassa, parānuddayatāya ca;",
  "tika-vin06t:2540": "Bhūtagāmapātabyatāya, pāṇātipātappasaṅgabhayā.",
  "tika-vin06t:2541_0": "Tattha pariyāyavacanaṃ anujāni bhagavā, uddissa kataṃ paṭikkhipi parassa vā pāpappasaṅgabhayena.",
  "tika-vin06t:2541_1": "Idha pana bhūtagāmapātabyatāya pāpābhāvañāpanatthaṃ attuddesikaṃ vihāraṃ, kuṭiñca",
  "tika-vin06t:2541_2": "anujānīti veditabbaṃ. Pakiriyanti ettha te te payojanavisesasaṅkhātā atthavasāti",
  "tika-vin06t:2541_3": "atthavasapakaraṇanti.",
  "tika-vin06t:2542": "Mahāvaggavaṇṇanā niṭṭhitā.",
  "tika-vin06t:2543": "Paṭhamagāthāsaṅgaṇikavaṇṇanā",
  "tika-vin06t:2544": "Sattanagaresu paññattasikkhāpadavaṇṇanā",
  "tika-vin06t:2545_0": "335. Vacanasampaṭicchanatthe vā nipātoti attho. Aḍḍhuḍḍhasatānīti tīṇi satāni, paññāsāni",
  "tika-vin06t:2545_1": "ca. Viggahanti manussaviggahaṃ. Atirekaṃ vāti dasāhaparamaṃ atirekacīvaraṃ. Kāḷakanti",
  "tika-vin06t:2545_2": "“suddhakāḷakāna”nti vuttakāḷakaṃ. Bhūtanti bhūtārocanaṃ. Paramparabhattanti paramparabhojanaṃ.",
  "tika-vin06t:2545_3": "Bhikkhunīsu ca akkosoti yā pana bhikkhunī bhikkhuṃ akkoseyya vā paribhāseyya vā.",
  "tika-vin06t:2545_4": "Antaravāsakanti aññātikāya bhikkhuniyā cīvarapaṭiggahaṇaṃ. Rūpiyanti rūpiyasabbohāraṃ.",
  "tika-vin06t:2545_5": "Suttanti sāmaṃ suttaṃ viññāpetvā tantavāyehi. Ujjhāpanaketi ujjhāpanake khīyanake.",
  "tika-vin06t:2545_6": "Pācitapiṇḍanti bhikkhunīpaapācitapiṇḍapātaṃ. Cārittanti nimantito sabhatto samāno",
  "tika-vin06t:2545_7": "santaṃ. Cīvaraṃ datvāti samaggena saṅghena cīvaraṃ datvā. Vosāsantīti bhikkhū paneva",
  "tika-vin06t:2545_8": "kulesu nimantitā bhuñjanti, tattha cesā. Giraggacariyāti “yā pana bhikkhunī naccaṃ",
  "tika-vin06t:2545_9": "vā gītaṃ vā”ti ca, “antovassaṃ cārikaṃ careyyā”ti ca vuttadvayaṃ. Chandadānenāti",
  "tika-vin06t:2545_10": "pārivāsikachandadānena sikkhamānaṃ vuṭṭhāpeyya. Pārājikāni cattāri, bhikkhunīnaṃ",
  "tika-vin06t:2545_11": "saññācikakuṭiñca kosiyamissasanthatañca seyyā ca anupasampannena saha pathavīkhaṇanaṃ.",
  "tika-vin06t:2545_12": "Gaccha devateti bhūtagāmapātabyatā sappāṇakaudakasiñcananti attho. Mahāvihāroti mahallakavihāro.",
  "tika-vin06t:2545_13": "Aññanti aññavādakaṃ. Dvāranti yāvadvārakosā. “Anādariyapācittīti ca sahadhammikaṃ",
  "tika-vin06t:2545_14": "vuccamāno”ti pāṭho. Payopānanti surusurukārakaṃ. Eḷakalomāni patto cāti eḷakalomadhovāpanañca",
  "tika-vin06t:2545_15": "ūnapañcabandhanapatto ca. Ovādo ceva bhesajjanti bhikkhunupassayaṃ upasaṅkamitvā",
  "tika-vin06t:2545_16": "ovādo taduttaribhesajjaviññāpanañca. Sūci araññakoti “aṭṭhimayaṃ vā dantamayaṃ vā",
  "tika-vin06t:2545_17": "visāṇamayaṃ vā sūcighara”nti ca “yāni kho pana tāni āraññakāni senāsanāni sāsaṅka…pe…",
  "tika-vin06t:2545_18": "paṭidesetabba”nti ca. Ovādoti yā pana bhikkhunī ovādāya vā saṃvāsāya vā na gaccheyya.",
  "tika-vin06t:2545_19": "Pārājikāni cattārītiādi dvīsu nagaresu paññattasampiṇḍanaṃ.",
  "tika-vin06t:2546": "Catuvipattivaṇṇanā",
  "tika-vin06t:2547_0": "336. Ekatiṃsā ye garukāti ubhato aṭṭha pārājikā, bhikkhūnaṃ terasa, bhikkhunīnaṃ",
  "tika-vin06t:2547_1": "dasa ca saṅghādisesā. Sādhāraṇāsādhāraṇavasena aṭṭha anavasesā nāma pārājikāni. Tadevāti",
  "tika-vin06t:2547_2": "sīlavipattiṃyeva. Vitthārato dassetuṃ “pārājika”ntiādinā apucchitameva vissajjitaṃ.",
  "tika-vin06t:2547_3": "“Tattha yo cāyaṃ, akkosati hasādhippāyo”ti pāṭho. Duṭṭhullavibhāvanavasenāgatavipattiṃ",
  "tika-vin06t:2547_4": "ṭhapetvā pucchāpaṭipāṭiyā yāvatatiyakapañhaṃ vissajjitumārabhi. Ukkhittānuvattikā",
  "tika-vin06t:2547_5": "bhikkhunī aṭṭha yāvatatiyakasaṅghādisesā idha pucchitattā anantarapañhā nāma jātā.",
  "tika-vin06t:2548": "Chedanakādivaṇṇanā",
  "tika-vin06t:2549_0": "337. Pamāṇātikkantamañcanisīdanakaṇḍupaṭicchādivassikasāṭikāsugatacīvarappamāṇaṃ",
  "tika-vin06t:2549_1": "bhikkhunīnaṃ udakasāṭikāti cha chedanakāni. Cīvaravippavāsasammutiādayo catasso sammutiyo.",
  "tika-vin06t:2549_2": "“Ayaṃ tattha sāmīcī”ti evaṃ āgatā satta sāmīciyo.",
  "tika-vin06t:2550": "Asādhāraṇādivaṇṇanā",
  "tika-vin06t:2551": "338. Pubbe vuttacuddasaparamāneva antarapañhe niṭṭhapetvā purimapañhaṃ vissajjento. Dhovanañca paṭiggahoti gāthā aṭṭhakathācariyānaṃ. Dve lomāni eḷakalomatiyojanaparamāni.",
  "tika-vin06t:2552": "Dvevīsati khuddakāti –",
  "tika-vin06t:2553": "“Sakalo bhikkhunivaggo, paramparañca bhojanaṃ;",
  "tika-vin06t:2554": "Anatirittaṃ abhihaṭaṃ, paṇītañca acelakaṃ;",
  "tika-vin06t:2555": "Jānaṃ duṭṭhullachādanaṃ.",
  "tika-vin06t:2556": "“Ūnaṃ mātugāmena saddhiṃ, yā ca anikkhantarājake;",
  "tika-vin06t:2557": "Santaṃ bhikkhuṃ anāpucchā, vikāle gāmappavesanaṃ.",
  "tika-vin06t:2558": "“Nisīdane ca yā sikkhā, vassikāya ca sāṭikā;",
  "tika-vin06t:2559": "Dvāvīsati imā sikkhā, khuddakesu pakāsitā”ti. –",
  "tika-vin06t:2560_0": "Pāṭho. “Kulesu cārittāpattī”ti pāṭho na gahetabbo sādhāraṇattā tassa sikkhāpadassa.",
  "tika-vin06t:2560_1": "Chacattārīsā cimeti chacattārīsa ime. “Pārājikāni saṅghādiseso”ti evaṃ vuttasikkhāpade",
  "tika-vin06t:2560_2": "eva vibhajitvā vuttattā vibhattiyo nāma. Sādhāraṇanti aṭṭhannampi sādhāraṇaṃ. Pārājikabhūtā",
  "tika-vin06t:2560_3": "vibhattiyo pārājikavibhattiyo. Sādhāraṇe sattavajjo saṅghādiseso. Aññatarasmiṃ gaṇṭhipade",
  "tika-vin06t:2560_4": "“atha vā ‘dve uposathā dve pavāraṇā cattāri kammāni pañceva uddesā caturo bhavanti,",
  "tika-vin06t:2560_5": "naññathā’ti pāḷiṃ uddharanti. Tattha ‘cattāri kammānī’ti visesābhāvā uddharitapotthakameva",
  "tika-vin06t:2560_6": "sundaraṃ, pubbepi vibhattimattadassanavaseneva cetaṃ vuttaṃ. ‘Na samathehi vūpasamanavasenā’ti",
  "tika-vin06t:2560_7": "vatvā cattāri kammavibhajane ‘samathehi vūpasammatī’ti na visesitaṃ uposathappavāraṇānaṃyeva",
  "tika-vin06t:2560_8": "vibhāgattā. Kasmā? Etthāpi ‘uposathappavāraṇānaṃyeva visesetvā nayaṃ dethā’ti vuttattā,",
  "tika-vin06t:2560_9": "adhammena vaggādikammena āpattiyopi vūpasammantīti āpajjanatoti veditabba”nti vuttaṃ,",
  "tika-vin06t:2560_10": "vicāretabbaṃ. Dvīhi catūhi tīhi kiccaṃ ekenāti dvīhi vivādādhikaraṇaṃ, catūhi anuvādādhikaraṇaṃ,",
  "tika-vin06t:2560_11": "tīhi āpattādhikaraṇaṃ, ekena kiccādhikaraṇaṃ sammatīti attho.",
  "tika-vin06t:2561": "Pārājikādiāpattivaṇṇanā",
  "tika-vin06t:2562_0": "339. Nibbacanamattanti vevacanamattaṃ. Seseti ādito sesā majjhantā. Padanti sikkhāpadaṃ.",
  "tika-vin06t:2562_1": "Saddhācittaṃ pasannacittanti attho, “santācitta”nti vā pāṭho. Anāḷiyanti daliddaṃ.",
  "tika-vin06t:2562_2": "Kiñcāpi idaṃ nibbacanaṃ “garukaṃ lahukañcā”tiādipañhe natthi, “handa vākyaṃ suṇoma",
  "tika-vin06t:2562_3": "te”ti iminā pana vacanena saṅgahitassatthassa dīpanatthaṃ vuttanti veditabbaṃ. “Ākāso",
  "tika-vin06t:2562_4": "pakkhinaṃ gatī”ti ca pāṭho atthi, so jātivasena yujjati. Pakkhīnanti ujukameva.",
  "tika-vin06t:2563": "Paṭhamagāthāsaṅgaṇikavaṇṇanā niṭṭhitā.",
  "tika-vin06t:2564": "Adhikaraṇabhedavaṇṇanā",
  "tika-vin06t:2565": "Ukkoṭanabhedādivaṇṇanā",
  "tika-vin06t:2566_0": "340. Adhikaraṇaukkoṭena samathānaṃ ukkoṭaṃ dassetunti adhikaraṇāni sattahi samathehi",
  "tika-vin06t:2566_1": "sammanti, tāni ukkoṭento satta samathe ukkoṭeti nāmāti adhippāyo. Pasavatīti sambhavati.",
  "tika-vin06t:2566_2": "“Anuvādādhikaraṇe labbhantī’tiādīni ‘dhammo adhammo’tiādīnaṃ samānattā tesu visesato",
  "tika-vin06t:2566_3": "labbhantī”ti vuttaṃ. Anihatanti suttādinā. Avinicchitanti “āpattianāpattī”tiādinā.",
  "tika-vin06t:2566_4": "“Tattha jātakaṃ adhikaraṇaṃ ukkoṭeti…pe… tiṇavatthārakaṃ ukkoṭetī”ti daseva vuttā.",
  "tika-vin06t:2566_5": "“Sammukhāvinayapaṭiññātakaraṇayebhuyyasikā avuttattā ukkoṭetuṃ na sakkā, kammavācāpi",
  "tika-vin06t:2566_6": "tesaṃ natthi. Tasmā te ukkoṭetuṃ na sakkāti vadantī”ti likhitaṃ. Pāḷimuttakavinicchayenevāti",
  "tika-vin06t:2566_7": "vinayalakkhaṇaṃ vinā kevalaṃ dhammadesanāmattavasenevāti attho. Khandhakato vā parivārato",
  "tika-vin06t:2566_8": "vā ānītasuttena. Nijjhāpenti dassenti. Pubbe dhammavinayena vinicchitaṃ adhikaraṇaṃ",
  "tika-vin06t:2566_9": "upajjhāyādīnaṃ atthāya “adhammaṃ dhammo”tiādīni dīpetvāti attho. Visamāni kāyakammādīni",
  "tika-vin06t:2566_10": "nissitattā visamanissito. Evaṃ sesesu.",
  "tika-vin06t:2567": "Adhikaraṇanidānādivaṇṇanā",
  "tika-vin06t:2568_0": "342-3. Kiṃsambhāranti kiṃparikkhāraṃ, ettha kinti liṅgasāmaññamabyayaṃ. Pubbe uppannavivādaṃ",
  "tika-vin06t:2568_1": "nissāya pacchā uppajjanakavivādo vivādanidānaṃ nāma. Āpattādhikaraṇapaccayā catasso",
  "tika-vin06t:2568_2": "āpattiyo āpajjatīti bhikkhunī jānaṃ pārājikaṃ dhammaṃ paṭicchādeti pārājikaṃ, vematikā",
  "tika-vin06t:2568_3": "paṭicchādeti thullaccayaṃ, bhikkhu saṅghādisesaṃ paṭicchādeti pācittiyaṃ, ācāravipattiṃ",
  "tika-vin06t:2568_4": "paṭicchādeti dukkaṭaṃ. Pubbe kataukkhepaniyādikiccaṃ nissāya uppajjanakakiccānaṃ.",
  "tika-vin06t:2568_5": "Kīdisānaṃ? Samanubhāsanādīnaṃ vasena. Taṃ hīti adhikaraṇaṃ.",
  "tika-vin06t:2569_0": "344. Adhikaraṇesu yena adhikaraṇena sammanti, taṃ dassetunti yadā adhikaraṇehi sammanti,",
  "tika-vin06t:2569_1": "tadā kiccādhikaraṇeneva sammanti, na aññehīti dassanatthaṃ vuttaṃ, na ekantato adhikaraṇeneva",
  "tika-vin06t:2569_2": "sammantīti dassanatthaṃ.",
  "tika-vin06t:2570": "348. Āpattādhikaraṇe saṅgho vivadatīti āpattānāpattīti evaṃ.",
  "tika-vin06t:2571_0": "353. Samuṭṭhānābhāvato sammukhāvinaye kammassa kiriyākaraṇamiccādinā avibhajitvāva",
  "tika-vin06t:2571_1": "sativinayādīnaṃ channaṃyeva cha samuṭṭhānāni vibhattāni. Taṃ kasmā? Kammasaṅgahābhāvena,",
  "tika-vin06t:2571_2": "sativinayādīnaṃ viya saṅghasammukhatādīnaṃ kiccayatā nāma natthīti adhippāyo.",
  "tika-vin06t:2572": "Adhikaraṇabhedavaṇṇanā niṭṭhitā.",
  "tika-vin06t:2573": "Dutiyagāthāsaṅgaṇikavaṇṇanā",
  "tika-vin06t:2574": "Codanādipucchāvissajjanāvaṇṇanā",
  "tika-vin06t:2575": "359. Viggāhikakathanti attho. Nisāmayāti sallakkhehi. “Kāraya” iti pāṭho. Pubbāparaṃ na jānāti, tasmā akovido hotīti eke. Ayaṃ pana duvidhepi kicce kenaci iriyāpathena.",
  "tika-vin06t:2576": "Codanākaṇḍavaṇṇanā",
  "tika-vin06t:2577": "Anuvijjakakiccavaṇṇanā",
  "tika-vin06t:2578": "360. Anuvijjakapucchane ājīvavipatti na pucchitā. Pañcāpattikkhandhavasena ācāravipatti pucchitā. “Ājīvavipattiyāpi tatheva, saṅgahagamanato”ti vadanti. “Ajjhāpajjanto”ti pāṭho.",
  "tika-vin06t:2579": "363. Tasmā na ca āmisaṃ nissāyāti sambandhitabbaṃ.",
  "tika-vin06t:2580": "Cūḷasaṅgāmavaṇṇanā",
  "tika-vin06t:2581": "Anuvijjakassapaṭipattivaṇṇanā",
  "tika-vin06t:2582_0": "365. Ṭhānanisajjavatthādinissitāti “evaṃ ṭhātabbaṃ evaṃ nisīditabba”nti evamādikā.",
  "tika-vin06t:2582_1": "Saññājananatthanti “evaṃ vattabba”nti evaṃ sañjānanatthaṃ. Anuvidhiyantenāti citte",
  "tika-vin06t:2582_2": "ṭhapentenāti attho. Lajjā sā nu khoti kiṃ sā lajjā ayaṃ parisāti adhippāyo. Anuyogavattaṃ",
  "tika-vin06t:2582_3": "kathāpetvāti “kimanuyogavattaṃ jānāsī”ti pucchitvā teneva kathāpetvā. Ajānanappasaṅgā nāma aññāṇaṃ.",
  "tika-vin06t:2583": "367. “Bhayena bhayā gacchatī”ti bhayena bhayahetu bhayā gacchatīti hetuvasena vuttaṃ. Yathā “rattattā pana duṭṭhattā ca chandā dosā ca gacchatī”ti hi vuttaṃ, evaṃ.",
  "tika-vin06t:2584": "Mahāsaṅgāmavaṇṇanā",
  "tika-vin06t:2585": "Voharantenajānitabbādivaṇṇanā",
  "tika-vin06t:2586": "375. Vaṇṇāvaṇṇoti nīlādivaṇṇavasena ca ārogyatthādiavaṇṇavasena ca vuttasukkavissaṭṭhi.",
  "tika-vin06t:2587": "402. Bhūmipucchāti bhūmi puthavī jagatī cāti sabbāni pathavivevacanāni.",
  "tika-vin06t:2588": "Kathinabhedavaṇṇanā",
  "tika-vin06t:2589": "Kathinaatthatādivaṇṇanā",
  "tika-vin06t:2590_0": "403-4. Kinti kathaṃ. Anādiyadānaṃ tāvakālikavatthu. “Anāgatavasena anantarā hutvā”ti",
  "tika-vin06t:2590_1": "udakāharaṇādipayogassa dhovanādipubbakaraṇassa pacchā uppajjanato, dhovanādikiriyañca",
  "tika-vin06t:2590_2": "sandhāya payogakaraṇato vuttaṃ. Purejātapaccaye panesa payogoti attho. Ekaṃ dhammampi",
  "tika-vin06t:2590_3": "na labhati attano purejātassa natthitāya.",
  "tika-vin06t:2591": "Kathinādijānitabbavibhāgavaṇṇanā",
  "tika-vin06t:2592": "412. Rūpādidhammesūti vaṇṇagandhādiaṭṭhakesu. “Vassānassa pacchimo māso”ti vuttattā pacchime māse yasmiṃ vā tasmiṃ vā divase attharituṃ vaṭṭatīti siddhaṃ.",
  "tika-vin06t:2593": "415. “Ādiccabandhunāti vuttattā theravacana”nti vadanti.",
  "tika-vin06t:2594": "Palibodhapañhābyākaraṇakathāvaṇṇanā",
  "tika-vin06t:2595_0": "415-6. Sanniṭṭhānantiko kathaṃ bahisīmāya uddharīyati? Bhikkhu akatacīvaraṃ samādāya",
  "tika-vin06t:2595_1": "pakkamati “na paccessa”nti, tassa bahisīmāgatassa evaṃ hoti “nevimaṃ cīvaraṃ kāressa”nti,",
  "tika-vin06t:2595_2": "evametassa bahisīmāgatassa uddharīyati. Kathaṃ antosīmāya? Akatacīvaraṃ samādāya",
  "tika-vin06t:2595_3": "pakkamati “na paccessa”nti, tato tattha phāsuvihāraṃ alabhanto tameva vihāraṃ āgacchati,",
  "tika-vin06t:2595_4": "tassa cīvarapalibodhoyeva ṭhito, so ca “nevimaṃ cīvaraṃ kāressa”nti citte uppanne",
  "tika-vin06t:2595_5": "chijjati, tasmā “antosīmāya uddharīyatī”ti vuttaṃ. Sanniṭṭhānantikaṃ duvidhaṃ “na",
  "tika-vin06t:2595_6": "paccessa”nti āvāsapalibodhaṃ chinditvā tato punapi tameva vihāraṃ āgantvā “nevimaṃ",
  "tika-vin06t:2595_7": "cīvaraṃ kāressa”nti sanniṭṭhānaṃ karoti, bahisīmāya ṭhatvā “nevimaṃ cīvaraṃ kāressaṃ",
  "tika-vin06t:2595_8": "na paccessa”nti cittuppādena sanniṭṭhānantikaṃ hoti. Gāthāyampi “dve palibodhā apubbaṃ",
  "tika-vin06t:2595_9": "acarima”nti idaṃ imameva sandhāya. “Āsāvacchediko kathaṃ antosīmāya? Āsīsitena ‘tumhe",
  "tika-vin06t:2595_10": "vihārameva patthetha, ahaṃ pahiṇissāmī’ti vutto pubbe ‘na paccessa’nti āvāsapalibodhaṃ",
  "tika-vin06t:2595_11": "chinditvā gato puna taṃ vihāraṃ gantvā tena ‘nāhaṃ sakkomi dātu’nti pahito hotī”ti",
  "tika-vin06t:2595_12": "likhitaṃ. “Atthāre hi sati uddhāro nāmā”ti atthāraṃ vinā uddhāraṃ na labhanti, tasmā",
  "tika-vin06t:2595_13": "vuttaṃ. Purimā dveti “dve kathinuddhārā ekuppādā ekanirodhā”ti vuttādhikāre paṭhamaṃ",
  "tika-vin06t:2595_14": "vuttā antarabbhārasahubbhārā. Na pakkamanantikādayo dve. Ekato nirujjhantīti uddhārabhāvaṃ pāpuṇantīti attho.",
  "tika-vin06t:2596": "Kathinabhedavaṇṇanā niṭṭhitā.",
  "tika-vin06t:2597": "Paññattivaggavaṇṇanā niṭṭhitā.",
  "tika-vin06t:2598": "Upālipañcakavaṇṇanā",
  "tika-vin06t:2599": "Anissitavaggavaṇṇanā",
  "tika-vin06t:2600": "419. Kāyikaupaghātikā nāma kāyena vītikkamo.",
  "tika-vin06t:2601": "Nappaṭippassambhanavaggavaṇṇanā",
  "tika-vin06t:2602": "420. Omaddakārakoti omadditvā abhibhavitvā kārako.",
  "tika-vin06t:2603": "Vohāravaggavaṇṇanā",
  "tika-vin06t:2604_0": "424. Bhedakaravatthūni nissāya vivādādhikaraṇaṃ samuṭṭhāti, evaṃ yathāsaṅkhyaṃ gacchati.",
  "tika-vin06t:2604_1": "Kodhopanāhādidvādasamūlapayogaṃ vivādādhikaraṇaṃ, tathā sesesu. Osāraṇādīsu navasu",
  "tika-vin06t:2604_2": "ṭhānesu kammañattiyā karaṇaṃ. Dvīsu ṭhānesu ñattidutiyañatticatutthakammesu. Yasmā",
  "tika-vin06t:2604_3": "mahāaṭṭhakathāyaṃ vuttanayeneva ubhatovibhaṅgā asaṅgahitā, tasmā yaṃ kurundiyaṃ vuttaṃ,",
  "tika-vin06t:2604_4": "taṃ gahetabbanti sambandho.",
  "tika-vin06t:2605": "Diṭṭhāvikammavaggavaṇṇanā",
  "tika-vin06t:2606": "425. Tiṇṇannaṃ upari saha āpattiṃ desetuṃ na labbhanti. Kammanānāsaṃvāsakānaṃ laddhiggahitakova laddhinānāsaṃvāsako. “Avippavāsasīmāya ṭhitassā”ti mahāsīmaṃ kira sandhāya vuttaṃ.",
  "tika-vin06t:2607": "433. “Ummādā cittakkhepā”ti pāṭho.",
  "tika-vin06t:2608": "Musāvādavaggavaṇṇanā",
  "tika-vin06t:2609": "444. Pariyāyena jānantassāti yassa kassaci jānantassa pariyāyena vuttamusāvādoti attho.",
  "tika-vin06t:2610": "446. Anuyogo na dātabboti tena vuttaṃ anādiyitvā tuṇhī bhavitabbanti attho.",
  "tika-vin06t:2611": "Bhikkhunovādavaggavaṇṇanā",
  "tika-vin06t:2612": "454. Vohāraniruttiyaṃ saddaniruttiyaṃ. Maggapaccavekkhaṇādayo ekūnavīsati.",
  "tika-vin06t:2613": "Ubbāhikavaggavaṇṇanā",
  "tika-vin06t:2614": "455. Pasāretā mohetā.",
  "tika-vin06t:2615": "Adhikaraṇavūpasamavaggavaṇṇanā",
  "tika-vin06t:2616": "458. “Yathārattanti anupasampanne apekkhatī”tipi vadanti. “Yathāvuḍḍhanti upasampanne apekkhatī”ti likhitaṃ.",
  "tika-vin06t:2617": "Kathinatthāravaggavaṇṇanā",
  "tika-vin06t:2618_0": "467. “Ekāvatto”tipi paṭhanti, tassa kuddho kodhābhibhūtoti kirattho. Ekavatthotipi",
  "tika-vin06t:2618_1": "keci, uttarāsaṅgaṃ apanetvā ṭhitoti kirattho, taṃ sabbaṃ aṭṭhakathāyaṃ uddhaṭapāḷiyā",
  "tika-vin06t:2618_2": "virujjhatīti. Ekāvaṭṭoti hi uddhaṭaṃ, tasmā na gahetabbaṃ. Antarā vuttakāraṇenāti",
  "tika-vin06t:2618_3": "“kiccayapasutattā vandanaṃ asamannāharanto nalāṭaṃ paṭihaññeyyā”tiādivuttakāraṇena.",
  "tika-vin06t:2619": "Upālipañcakavaṇṇanā niṭṭhitā.",
  "tika-vin06t:2620": "Āpattisamuṭṭhānavaṇṇanā",
  "tika-vin06t:2621": "470. Pubbe vuttamevāti sahaseyyādipaṇṇattivajjaṃ. Itaranti sacittakaṃ. Desento, domanassiko aññehi bhiṃsāpanādīni katvā āpattiṃ āpajjitvāti adhippāyo.",
  "tika-vin06t:2622": "Dutiyagāthāsaṅgaṇikavaṇṇanā",
  "tika-vin06t:2623": "Kāyikādiāpattivaṇṇanā",
  "tika-vin06t:2624_0": "474-5. Nidānuddesaṃ vinā sesuddesābhāvā “sabbapātimokkhuddesānañca saṅgaho hotī”ti",
  "tika-vin06t:2624_1": "vuttaṃ. Vinaye garukā vinayagarukā. Idaṃ pana dvīsu gāthāsu kiñcāpi āgataṃ, aññehi",
  "tika-vin06t:2624_2": "pana missetvā vuttabhāvā nānākaraṇaṃ paccetabbaṃ. Navasu ṭhānesu kammaṃ hotīti kammañatti",
  "tika-vin06t:2624_3": "hoti. Vācāti vacīsambhavā. Addhānahīno ūnavīsativasso. “Apicetthāti kurundivādo”ti",
  "tika-vin06t:2624_4": "vuttaṃ. Vanappatinti evaṃ adinnādāne āgataṃ vanappatiṃ. Vissaṭṭhichaḍḍaneti sukkavissaṭṭhiyaṃ.",
  "tika-vin06t:2624_5": "Dukkaṭā katāti dukkaṭaṃ vuttaṃ. Āmakadhaññaṃ viññāpetvā bhuñjantiyā pubbapayoge dukkaṭaṃ,",
  "tika-vin06t:2624_6": "ajjhohāre pācittiyaṃ.",
  "tika-vin06t:2625": "Pācittiyavaṇṇanā",
  "tika-vin06t:2626": "476. Mahāsaṅghikā sāmaṇerepi āpattiṃ desāpenti kira, tena vuttaṃ “na desāpetabbā”ti, daṇḍakammaṃ pana tesaṃ kātabbaṃ tathārūpe oḷārikavītikkame.",
  "tika-vin06t:2627": "Avandanīyapuggalādivaṇṇanā",
  "tika-vin06t:2628_0": "477. Dasasataṃ āpattiyoti sahassaṃ āpattiyo. Campāyaṃ vinayavatthusminti campeyyakkhandhake.",
  "tika-vin06t:2628_1": "Adhammena vaggantiādīni cattāri kammāniyeva bhagavatā vuttānīti attho. Na kevalaṃ",
  "tika-vin06t:2628_2": "āpattiyeva, atha kho cha samathā…pe… sammukhāvinayena sammanti, samāyogaṃ gacchanti",
  "tika-vin06t:2628_3": "sammukhāvinayena sampayogaṃ gacchantīti attho. Vinā samathehi sammati, samathabhāvaṃ",
  "tika-vin06t:2628_4": "gacchati. Paṭisedhatthe sati vinā samathehīti samathehi vināti attho.",
  "tika-vin06t:2629": "Soḷasakammādivaṇṇanā",
  "tika-vin06t:2630": "478. Asuttakanti suttavirahitaṃ, usuttaṃ tatra natthīti adhippāyo.",
  "tika-vin06t:2631": "Dutiyagāthāsaṅgaṇikavaṇṇanā niṭṭhitā.",
  "tika-vin06t:2632": "Sedamocanagāthāvaṇṇanā",
  "tika-vin06t:2633": "Avippavāsapañhāvaṇṇanā",
  "tika-vin06t:2634_0": "479. Tahinti tasmiṃ puggale. Akappiyasambhogo nāma methunadhammādi. “Varasenāsanarakkhaṇatthāya",
  "tika-vin06t:2634_1": "vissajjetvā paribhuñjituṃ vaṭṭatī”ti garubhaṇḍavinicchaye vutto. Ekādasāvandiye paṇḍakādayo",
  "tika-vin06t:2634_2": "ekādasa. Upeti saparisaṃ. Na jīvati nimmitarūpattā. “Ubbhakkhakena vadāmī”ti iminā",
  "tika-vin06t:2634_3": "mukhe methunadhammābhāvaṃ dīpeti. Adhonābhivivajjanena vaccamaggappassāvamaggesu.",
  "tika-vin06t:2634_4": "Gāmantarapariyāpannaṃ nadipāraṃ okkantabhikkhuniṃ sandhāyāti bhikkhuniyā gāmāpariyāpannaparatīre",
  "tika-vin06t:2634_5": "nadisamīpameva sandhāya vuttā. Tattha paratīre gāmūpacāro ekaleḍḍupāto nadipariyantena",
  "tika-vin06t:2634_6": "paricchinno, tasmā paratīre ratanamattampi araññaṃ na atthi, tañca tiṇādīhi paṭicchannattā",
  "tika-vin06t:2634_7": "dassanūpacāravirahitaṃ karoti. Tattha attano gāme āpatti natthi. Paratīre pana ekaleḍḍupātasaṅkhāte",
  "tika-vin06t:2634_8": "gāmūpacāreyeva padaṃ ṭhapeti. Antare abhidhammavasena araññabhūtaṃ sakagāmaṃ atikkamati",
  "tika-vin06t:2634_9": "nāma, tasmā gaṇamhā ohīyanā ca hotīti ñātabbaṃ. Ettāvatāpi santosamakatvā vicāretvā",
  "tika-vin06t:2634_10": "gahetabbaṃ. Bhikkhūnaṃ santike upasampannā pañcasatā mahāpajāpatippamukhā. Mahāpajāpatipi",
  "tika-vin06t:2634_11": "hi ānandattherena dinnaovādassa paṭiggahitattā bhikkhūnaṃ santike upasampannā nāma.",
  "tika-vin06t:2635": "Pārājikādipañhāvaṇṇanā",
  "tika-vin06t:2636_0": "480. “Dussakuṭiṃ sandhāyā”ti saha dussena vītikkamanassa sakkuṇeyyatāya vuttaṃ. Liṅgaparivatte",
  "tika-vin06t:2636_1": "paṭiggahaṇassa vijahanato sāmaṃ gahetvā bhuñjituṃ na vaṭṭati. Kākaūhadanaṃ vāti kākena",
  "tika-vin06t:2636_2": "ūhadanaṃ vā. “Tayo purisepi upagantvā”ti pāṭhaseso.",
  "tika-vin06t:2637": "Pācittiyādipañhāvaṇṇanā",
  "tika-vin06t:2638_0": "481. Methunadhammapaccayā nāma kāyasaṃsaggo. Taṃhetu methunadhammassa pubbabhāgabhūtaṃ",
  "tika-vin06t:2638_1": "kāyasaṃsaggaṃ vāyāmantiyāti aṭṭhavatthupūraṇaṃ sandhāya. Paribhogappaccayāti paribhogakāraṇā.",
  "tika-vin06t:2638_2": "Tasmāti yasmā paribhogappaccayā āpajjati, tasmā bhojanapariyosāne hotīti attho. Porāṇapotthakesu",
  "tika-vin06t:2638_3": "“tassā”ti pāṭho. “Kāraṇavacanaṃ sundaraṃ bhojanaparicchedadassanato”ti vadanti.",
  "tika-vin06t:2639": "Sedamocanagāthāvaṇṇanā niṭṭhitā.",
  "tika-vin06t:2640": "Pañcavaggo",
  "tika-vin06t:2641": "Kammavaggavaṇṇanā",
  "tika-vin06t:2642_0": "483. “Ummattakasammutiṃ ummattake yācitvā gate asammukhāpi dātuṃ vaṭṭatī”ti vuttaṃ.",
  "tika-vin06t:2642_1": "Tattha nisinnepi na kuppati niyamābhāvā. Asammukhā kate dosābhāvaṃ dassetuṃ “asammukhākataṃ",
  "tika-vin06t:2642_2": "sukataṃ hotī”ti vuttaṃ. Dūtena upasampadā panettha sammukhā kātuṃ na sakkā. Kammavācānānattasabhāvā",
  "tika-vin06t:2642_3": "pattanikkujjanādayo hatthapāsato apanetvā kātabbā, tena vuttaṃ “asammukhā kataṃ sukataṃ",
  "tika-vin06t:2642_4": "hotī”ti. “Pucchitvā codetvā sāretvā kātabbaṃ apucchitvā acodetvā asāretvā karotī”ti",
  "tika-vin06t:2642_5": "ayaṃ vacanattho. Ṭhapetvā kattikamāsanti so pavāraṇāmāso, dve ca puṇṇamāsiyoti paṭhamadutiyavassūpagatānaṃ",
  "tika-vin06t:2642_6": "pavāraṇā puṇṇamāsā dve.",
  "tika-vin06t:2643_0": "485. Padaṃ vā chaḍḍetīti attho. Ka-vaggādīsu pañcasu. Garukanti dīghaṃ, saṃyogaparañca.",
  "tika-vin06t:2643_1": "“Buddharakkhitattherassa yassa nakkhamatī”ti ettha ta-kāraka-kārā saṃyogaparā. Dīghe",
  "tika-vin06t:2643_2": "vattabbe rassanti “so tuṇhī assā”ti vattabbe so tuṇhi assāti vacanaṃ.",
  "tika-vin06t:2644": "486. Sesaṭṭhakathāsu vuttavacanaṃ kurundiyaṃ pākaṭaṃ katvā “nisīdituṃ na sakkontī”ti vuttaṃ.",
  "tika-vin06t:2645": "487-8. Parisuddhasīlā cattāro bhikkhūti pārājikaṃ anāpannā. Na tesaṃ chando vā pārisuddhi vā etīti tīsu, dvīsu vā nisinnesu ekassa, dvinnaṃ vā chandapārisuddhi āhaṭāpi anāhaṭāva.",
  "tika-vin06t:2646": "Apalokanakammakathāvaṇṇanā",
  "tika-vin06t:2647_0": "495-6. Kāyasambhogasāmaggidānasahaseyyapaṭiggahaṇādi imassa apalokanakammassa ṭhānaṃ",
  "tika-vin06t:2647_1": "hotīti evampi apalokanakammaṃ pavattatīti attho. Kammaññeva lakkhaṇanti kammalakkhaṇaṃ.",
  "tika-vin06t:2647_2": "Osāraṇanissāraṇabhaṇḍukammādayo viya kammañca hutvā aññañca nāmaṃ na labhati, kammameva",
  "tika-vin06t:2647_3": "hutvā upalakkhīyatīti kammalakkhaṇaṃ upanissayo viya. Hetupaccayādilakkhaṇavimutto",
  "tika-vin06t:2647_4": "hi sabbo paccayaviseso tattha saṅgayhati, evampi “kammalakkhaṇamevā”ti vuttaṃ. Kammalakkhaṇaṃ",
  "tika-vin06t:2647_5": "dassetuṃ “acchinnacīvarajiṇṇacīvaranaṭṭhacīvarāna”ntiādi vuttaṃ. “Tato atirekaṃ dentena",
  "tika-vin06t:2647_6": "apaloketvā dātabba”nti vuttaṃ apalokanaṃ kammalakkhaṇameva. Evaṃ sabbattha lakkhaṇaṃ",
  "tika-vin06t:2647_7": "veditabbaṃ. Iṇapalibodhampīti sace tādisaṃ bhikkhuṃ iṇāyikā palibujjhanti. Tatruppādato",
  "tika-vin06t:2647_8": "dātuṃ vaṭṭati. Antarasannipātoti uposathappavāraṇādimahāsannipāte ṭhapetvā antarā",
  "tika-vin06t:2647_9": "maṅgaluccāraṇādi. Upanikkhepatoti cetiyassa āpadatthāya nikkhittato. “Aññā katikā",
  "tika-vin06t:2647_10": "kātabbā”ti ye rukkhe uddissa pubbe katikā katā, tehi imesaṃ aññattāti vuttaṃ. “Sace",
  "tika-vin06t:2647_11": "tattha mūle”ti pubbe “ito paṭṭhāya bhājetvā khādantū”ti vacanena puggalikaparibhogo",
  "tika-vin06t:2647_12": "paṭikkhitto hoti. Anuvicaritvāti pacchato pacchato gantvā. Tesaṃ santikā paccayaṃ",
  "tika-vin06t:2647_13": "paccāsīsantenāti attho. Mūlabhāganti dasamabhāgaṃ katvā. Pubbakāle dasamabhāgaṃ katvā",
  "tika-vin06t:2647_14": "adaṃsu, tasmā “mūlabhāgo”ti vuttaṃ. Akatāvāsaṃ vā katvāti uppannaāyena. Jaggitakāleyeva",
  "tika-vin06t:2647_15": "na vāretabbāti jaggitā hutvā pupphaphalabharitakāleti attho. Jagganakāleti jaggituṃ",
  "tika-vin06t:2647_16": "āraddhakāle. Ñattikammaṭṭhānabhede panāti ñattikammassa ṭhānabhede.",
  "tika-vin06t:2648_0": "Idaṃ panettha pakiṇṇakaṃ – atthi saṅghakammaṃ saṅgho eva karoti, na gaṇo, na puggalo,",
  "tika-vin06t:2648_1": "taṃ apalokanakammassa kammalakkhaṇekadesaṃ ṭhapetvā itaraṃ catubbidhampi kammaṃ veditabbaṃ.",
  "tika-vin06t:2648_2": "Atthi saṅghakammaṃ saṅgho ca karoti, gaṇo ca karoti, puggalo ca karoti, taṃ pubbe",
  "tika-vin06t:2648_3": "ṭhapitaṃ. Vuttañhetaṃ “yasmiṃ vihāre dve tayo janā vasanti, tehi nisīditvā katampi",
  "tika-vin06t:2648_4": "saṅghena katasadisameva. Yasmiṃ pana vihāre eko bhikkhu hoti, tena bhikkhunā”tiādi.",
  "tika-vin06t:2648_5": "Atthi gaṇakammaṃ saṅgho ca karoti, gaṇo ca karoti, puggalo ca karoti, taṃ yo pārisuddhiuposatho",
  "tika-vin06t:2648_6": "aññesaṃ santike karīyati, tassa vasena veditabbaṃ. Atthi gaṇakammaṃ gaṇova karoti,",
  "tika-vin06t:2648_7": "na saṅgho, na puggalo, taṃ yo pārisuddhiuposatho aññamaññaṃ ārocanavasena karīyati,",
  "tika-vin06t:2648_8": "tassa vasena veditabbaṃ. Atthi puggalakammaṃ puggalova karoti, na saṅgho, na gaṇo,",
  "tika-vin06t:2648_9": "taṃ adhiṭṭhānuposathavasena veditabbaṃ. Atthi gaṇakammaṃ ekaccova gaṇo karoti, ekacco",
  "tika-vin06t:2648_10": "na karoti, tattha añattikaṃ dveyeva karonti, na tayo. Sañattikaṃ tayova karonti,",
  "tika-vin06t:2648_11": "na tato ūnā vā adhikā vāti.",
  "tika-vin06t:2649": "Apaññattepaññattavaggavaṇṇanā",
  "tika-vin06t:2650": "500. Kakusandhakoṇāgamanakassapā eva hi satta āpattikkhandhe paññapesuṃ. Vipassīādayo pana ovādapātimokkhaṃ uddisiṃsu, na sikkhāpadaṃ paññapesuṃ.",
  "tika-vin06t:2651": "Nigamanakathāvaṇṇanā",
  "tika-vin06t:2652_0": "Ubhatovibhaṅgakhandhakaparivārehi vibhattaṃ desanaṃ atthi tassa vinayapiṭakassa,",
  "tika-vin06t:2652_1": "nāmena samantapāsādikā nāma saṃvaṇṇanā “samantapāsādikā nāmā”ti vuttavacanasaṃvaṇṇanā",
  "tika-vin06t:2652_2": "samattāti āha. Tattha padhānaghare. Iddhā atthavinicchayādīhi.",
  "tika-vin06t:2653_0": "Sammā udito samudito, te guṇe akicchena adhigato adhikappamāṇaguṇehi vā samudito,",
  "tika-vin06t:2653_1": "tena samuditena “gatānaṃ dhammānaṃ gatiyo samannesatī”ti vuttāya satiyā uppāditā",
  "tika-vin06t:2653_2": "saddhādayo paramavisuddhā nāma samannārakkhattā. Iti satipi saddhādīhi vuttā hoti.",
  "tika-vin06t:2653_3": "Evaṃ sante ettha vutte catubbidhe sīle pātimokkhasaṃvarasīlaṃ saddhā maṇḍeti. Saddhāsādhanañhi",
  "tika-vin06t:2653_4": "taṃ. Indriyasaṃvarājīvapārisuddhipaccayaparibhogasīlāni paṭimaṇḍenti sativīriyapaññāyoti",
  "tika-vin06t:2653_5": "yathāyogaṃ veditabbaṃ. Apica saddhā ca buddhirahitā avisuddhā hoti buddhiyā pasādahetuttā.",
  "tika-vin06t:2653_6": "Buddhiyo pana tassānubhāvena paramavisuddhā nāma honti. Paññā saddhārahitā kerāṭikapakkhaṃ",
  "tika-vin06t:2653_7": "bhajati, saddhāyuttā eva visuddhā hoti. Vīriyañca samādhirahitaṃ uddhaccāya saṃvattati,",
  "tika-vin06t:2653_8": "na samādhiyuttanti vīriyassa suddhavacanato samādhipi vutto hoti, evaṃ paramavisuddhā",
  "tika-vin06t:2653_9": "saddhādayopi pātimokkhaṃ paṭimaṇḍentīti ñātabbaṃ. Kathaṃ? Paṭipattidesake satthari",
  "tika-vin06t:2653_10": "ca paṭipattiyañca paṭipattiphale ca saddhāya vinā sīlasamādānaṃ, samādinnavisodhanañca",
  "tika-vin06t:2653_11": "kātuṃ na sakkāti saddhā pātimokkhaṃ paṭimaṇḍeti. Tattha “itipi so bhagavā”tiādinā",
  "tika-vin06t:2653_12": "satthari ca pūjetuṃ sakkoti. Paṭipattiyaṃ sīlavipattisampattimūlake sandiṭṭhikasamparāyikaphale",
  "tika-vin06t:2653_13": "ca saddhāpavatti vitthārato ñātabbā, sīlavipattisampattinimittaṃ ādīnavamānisaṃsañca",
  "tika-vin06t:2653_14": "ādīnavapariccāge, ānisaṃsasampādane ca upāyaṃ disvā tathā pavattamānā paññā pātimokkhasaṃvaraṃ",
  "tika-vin06t:2653_15": "paṭimaṇḍeti. “Atisīta”ntiādinā appavattanārahaṃ kosajjaṃ “yo ca sītañca uṇhañcā”ti",
  "tika-vin06t:2653_16": "vuttānusārena pajahitvā anuppannuppannānaṃ asaṃvarasaṃvarānaṃ anuppādanapajahanauppādanavaḍḍhanavasena",
  "tika-vin06t:2653_17": "pavattamānavīriyaṃ pātimokkhaṃ paṭimaṇḍeti, iminā nayena indriyasaṃvarādīsupi yojetabbaṃ.",
  "tika-vin06t:2653_18": "Catunnampi saṅgahavatthūnaṃ anukūlasamudācāro idha ācāroti veditabbo. Ajjava-vacanena",
  "tika-vin06t:2653_19": "lābhasakkārahetu kāyaduccaritādikuṭilakaramāyāsāṭheyyapaṭipakkhaajjavadhammasamāyogadīpanena",
  "tika-vin06t:2653_20": "alobhajjhāsayatā dīpitā. Maddava-vacanena kakkhaḷabhāvakarapaṭighādipaṭipakkhabhūtamettādimaddavadhammasamāyogadīpanena",
  "tika-vin06t:2653_21": "hitajjhāsayādīni dīpitāni honti. Ādi-saddena “khanti ca soraccañca sākhalyañca paṭisanthāro",
  "tika-vin06t:2653_22": "cā”tiādinā vuttadhammehi samāyogo dīpito hoti. Idha vuttā ajjavamaddavādayo guṇā",
  "tika-vin06t:2653_23": "sīlasampattiyā hetū ca honti sīlasampattiphalañca taṃsampādanato. Sakasamayoti catuparisā.",
  "tika-vin06t:2653_24": "Etena sabhāgadukkhabhāvābhāvo sūcito. Atha vā sakasamayoti sogataṃ piṭakattayaṃ sakasamayo",
  "tika-vin06t:2653_25": "eva gahanaṃ duddīpanattā, sakasamayassa sanniṭṭhānaṃ sakasamayagahanaṃ –",
  "tika-vin06t:2654": "“Saccaṃ satto paṭisandhi, paccayākārameva ca;",
  "tika-vin06t:2655": "Duddasā caturo dhammā, desetuñca sudukkarā”ti. –",
  "tika-vin06t:2656_0": "Vuttattā yathā sakasamayassa gahanapadena yojanā vuttā, tathā parasamayassapi. Paññāveyyattiyenāti",
  "tika-vin06t:2656_1": "anena tikhiṇena ñāṇena katasilānisitasatthasadisasabhāvapaññā vuttā. Tipiṭakasaṅkhātāya",
  "tika-vin06t:2656_2": "pariyattiyā pabhedo tipiṭakapariyattippabhedo. Tasmiṃ pabhede. Tanti ca tantiattho",
  "tika-vin06t:2656_3": "ca sāsanaṃ nāma. Idha “tanti evā”ti vadanti. Yasmiṃ ayaṃ saṃvaṇṇanā niṭṭhāpitā, tasmiṃ",
  "tika-vin06t:2656_4": "kāle paṭivedhañāṇābhāvato sutamayaṃ sandhāya “appaṭihatañāṇappabhāvenā”ti vuttaṃ.",
  "tika-vin06t:2656_5": "Karaṇasampattiyā janitattā sukhaviniggataṃ. Sukhaviniggatattā madhurodātavacanalāvaṇṇayuttenāpi",
  "tika-vin06t:2656_6": "yojetabbaṃ, īdisaṃ vacanaṃ sotasukhañca sannivesasampattisukhañca hoti. “Veyyākaraṇenā”ti",
  "tika-vin06t:2656_7": "avatvā “mahāveyyākaraṇenā”ti vuttattā sikkhāniruttichandovicityādipaṭimaṇḍitapāṇiniyanyāsādhāraṇadhāraṇasabhāvo",
  "tika-vin06t:2656_8": "sūcito bhavati. Yuttavādinātiādīsu yuttamuttavādinā ṭhānuppattiyapaññāya samannāgatenāti",
  "tika-vin06t:2656_9": "attho. Ojābhedepi āyusattikaraṇatādisāmatthayogānaṃ mahākavinā racitaganthassa mahantattā",
  "tika-vin06t:2656_10": "vā “tipiṭakapariyattippabhede”tiādīhi sāsane, hetuvisaye, sadde cāti imesu tīsu ṭhānesu",
  "tika-vin06t:2656_11": "pāṭavabhāvaṃ dīpento venayikabuddhisampattisabbhāvamassa sūceti. Yesaṃ puggalānaṃ",
  "tika-vin06t:2656_12": "pabhinnā paṭisambhidādi, te pabhinnapaṭisambhidādayo dhammā. Tehi parivārito ukkhittasantatiupacchedamakatvā",
  "tika-vin06t:2656_13": "attano santāne uppādanavaḍḍhanavasena vārito so pabhinnapaṭisambhidāparivāro. Tasmiṃ",
  "tika-vin06t:2656_14": "pabhinnapaṭisambhidāparivāre uttarimanussadhammeti attho. Chaḷabhiññacatupaṭisambhidādippabhedaguṇapaṭimaṇḍite",
  "tika-vin06t:2656_15": "pana chaḷabhiññā uttarimanussadhammā eva. Catūsu paṭisambhidāsu atthapaṭisambhidāya",
  "tika-vin06t:2656_16": "ekadesova. Tadubhayaṃ sayaṃ uttarimanussadhammapariyāpannaṃ kathaṃ uttarimanussadhammaṃ",
  "tika-vin06t:2656_17": "paṭimaṇḍetīti ce? Rukkhaṃ rukkhassa avayavabhūtapupphādayo viya sayañca yesaṃ uttarimanussadhammānaṃ",
  "tika-vin06t:2656_18": "avayavattāti. Kāmāvacaradhammapariyāpannapaṭisambhidāñāṇaṃ uttarimanussadhammānaṃ",
  "tika-vin06t:2656_19": "anavayavabhūtaṃ uttarimanussadhammaṃ paṭimaṇḍeti, purisassa anavayavabhūto alaṅkāro",
  "tika-vin06t:2656_20": "viya purisaṃ. Atha vā kāmāvacarapaasambhidāparivāro chaḷabhiññāpaṭisambhidādippabhedaguṇe",
  "tika-vin06t:2656_21": "paṭimaṇḍeti. Lokuttarapaṭisambhidaṃ sandhāya puna paṭisambhidāvacanañca. Sāsane uppajjitvā",
  "tika-vin06t:2656_22": "sāsanassa alaṅkārabhūtena, yasmiṃ vaṃse uppanno, tasseva vā alaṅkārabhūtena. Saṅkhepavitthāresu",
  "tika-vin06t:2656_23": "itarītarakaraṇaṃ, appasannapasannānaṃ pasāduppādanābhivuḍḍhikaraṇaṃ, vuttānaṃ gambhīrānaṃ",
  "tika-vin06t:2656_24": "gambhīruttānabhāvakaraṇanti evaṃ chabbidhācariyaguṇayogato vipulabuddhi nāma. Ye",
  "tika-vin06t:2656_25": "dhammacintanaṃ atidhāvantā keci ucchedādinānappakāraṃ antaṃ vā gaṇhanti, “sabbaṃ",
  "tika-vin06t:2656_26": "ñeyyaṃ paññatti evā”ti vā “paramattho evā”ti vā gaṇhanti, tesaṃ buddhi micchādiṭṭhipaccayattā",
  "tika-vin06t:2656_27": "samalā nāma hoti, imassa pana buddhi dhammacintātidhāvanarahitattā visuddhā nāma",
  "tika-vin06t:2656_28": "hoti. Tena vuttaṃ “vipulavisuddhabuddhinā”ti. Garūhi “piyo garu bhāvanīyo”tiādinā",
  "tika-vin06t:2656_29": "vuttaguṇehi yuttagarūhi. Guṇehi thirabhāvaṃ gatattā therena.",
  "tika-vin06t:2657": "Sīlena sīlassa vā visuddhiyā sīlavisuddhiyā. Avijjaṇḍakosaṃ padāletvā paṭhamaṃ abhinibbattattā lokajeṭṭhassa. Lokassa vā gambhīre mahante sīlādikkhandhe esi gavesīti mahesīti.",
  "tika-vin06t:2658_0": "Ettāvatā samadhikasattavīsatisahassaparimāṇāya samantapāsādikasaññitāya vinayaṭṭhakathāya",
  "tika-vin06t:2658_1": "sabbapadesu vinicchayajātaṃ saṅkhipitvā gaṇṭhiṭṭhānavikāsanā katā hoti, tathāpi yaṃ",
  "tika-vin06t:2658_2": "ettha likhitaṃ, taṃ suṭṭhu vicāretvā pāḷiñca aṭṭhakathañca sallakkhetvā ye ācariyā",
  "tika-vin06t:2658_3": "buddhassa bhagavato mahānubhāvaṃ, vinayapiṭakassa ca vicitranayagambhīratthataṃ sallakkhetvā",
  "tika-vin06t:2658_4": "porāṇānaṃ kathāmaggaṃ avināsetvā attano matiṃ pahāya kevalaṃ saddhammaṭṭhitiyā, parānuggahakāmatāya",
  "tika-vin06t:2658_5": "ca vinayapiṭakaṃ pakāsentā ṭhitā, tesaṃ pādamūle vanditvā khantisoraccādiguṇasamannāgatena",
  "tika-vin06t:2658_6": "hutvā vattasampattiyā tesaṃ cittaṃ ārādhetvā paveṇiyā āgataṃ vinicchayaṃ kathāpetvā",
  "tika-vin06t:2658_7": "upadhāretvā yaṃ tena saṃsandati, taṃ gahetabbaṃ, itaraṃ chaḍḍetabbaṃ. Itarathā tuṇhībhūtena",
  "tika-vin06t:2658_8": "bhavitabbaṃ. Vinicchayasaṅkarakarena pana na bhavitabbameva. Kasmā? Sāsanassa nāsahetuttā. Hoti cettha –",
  "tika-vin06t:2659": "“Asambudhaṃ buddhamahānubhāvaṃ,",
  "tika-vin06t:2660": "Dhammassa gambhīranayatthatañca;",
  "tika-vin06t:2661": "Yo vaṇṇaye taṃ vinayaṃ aviññū,",
  "tika-vin06t:2662": "So duddaso sāsananāsahetu.",
  "tika-vin06t:2663": "Pāḷiṃ tadatthañca asambudhañhi,",
  "tika-vin06t:2664": "Nāseti yo aṭṭhakathānayañca;",
  "tika-vin06t:2665": "Anicchayaṃ nicchayato parehi,",
  "tika-vin06t:2666": "Gāheti teheva purakkhato so.",
  "tika-vin06t:2667": "Anukkameneva mahājanena,",
  "tika-vin06t:2668": "Purakkhato paṇḍitamānibhikkhu;",
  "tika-vin06t:2669": "Apaṇḍitānaṃ vimatiṃ akatvā,",
  "tika-vin06t:2670": "Ācariyalīḷaṃ purato karotī”ti.",
  "tika-vin06t:2671": "Samantapāsādikāya gaṇṭhipadādhippāyappakāsanā samattā.",
  "tika-vin06t:2672": "Vajirabuddhiṭīkā niṭṭhitā."
}