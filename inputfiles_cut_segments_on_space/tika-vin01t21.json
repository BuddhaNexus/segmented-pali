{
  "tika-vin01t21:0": "2. Saṅghādisesakaṇḍaṁ",
  "tika-vin01t21:1": "1. Sukkavissaṭṭhisikkhāpadavaṇṇanā",
  "tika-vin01t21:2": "Idāni pārājikasaṁvaṇṇanāsamanantarā yā terasakādisaṁvaṇṇanā samāraddhā, tassāpi –",
  "tika-vin01t21:3": "Anākulā asandehā, paripuṇṇavinicchayā;",
  "tika-vin01t21:4": "Atthabyañjanasampannā, hoti sāratthadīpanī.",
  "tika-vin01t21:5": "Terasakassāti terasa sikkhāpadāni parimāṇāni assa kaṇḍassāti terasakaṁ, tassa terasakassa kaṇḍassāti attho.",
  "tika-vin01t21:6": "234.Anabhiratoti aññattha gihibhāvaṁ patthayamāno vuccati, idha pana kāmarāgavasena ukkaṇṭhitatāya vikkhittacittatāya samannāgato adhippetoti āha vikkhittacittotiādi.",
  "tika-vin01t21:7_0": "236-237.Sañcetanikāti ettha saṁ-saddo vijjamānatthatāya sātthakoti dassento āha saṁvijjati",
  "tika-vin01t21:7_1": "cetanā assāti. Tattha cetanāti vītikkamavasappavattā pubbabhāgacetanā. Assāti sukkavissaṭṭhiyā.",
  "tika-vin01t21:7_2": "Imasmiṁ vikappe ika-saddassa visuṁ attho natthīti āha sañcetanāva sañcetanikāti.",
  "tika-vin01t21:7_3": "Idāni saṁ-saddassa atthaṁ anapekkhitvā ika-saddova assatthiatthaṁ pakāsetīti dassento",
  "tika-vin01t21:7_4": "sañcetanā vā assā atthīti sañcetanikāti dutiyavikappamāha. Saṁvijjati cetanā assāti",
  "tika-vin01t21:7_5": "padabhājane vattabbe byañjane ādaraṁ akatvā jānantotiādi vuttaṁ. Upakkamāmīti jānantoti",
  "tika-vin01t21:7_6": "mocanatthaṁ upakkamāmīti jānanto.",
  "tika-vin01t21:8_0": "Āsayabhedatoti pittādiāsayabhedato. Buddhapaccekabuddhānampi hi raññopi cakkavattissa",
  "tika-vin01t21:8_1": "pittasemhapubbalohitāsayesu catūsu aññataro āsayo hotiyeva, mandapaññānaṁ pana cattāropi",
  "tika-vin01t21:8_2": "āsayā honti. Dhātunānattatoti pathavīdhātuādīnaṁ catunnaṁ dhātūnaṁ, cakkhādīnaṁ vā",
  "tika-vin01t21:8_3": "aṭṭhārasannaṁ dhātūnaṁ, rasasoṇitādīnaṁ vā dhātūnaṁ nānattato.",
  "tika-vin01t21:9_0": "Vatthisīsanti vatthipuṭassa abbhantare matthakapassaṁ. ‘‘Rāga…pe… asakkonto’’ti rāgapariyuṭṭhānaṁ",
  "tika-vin01t21:9_1": "sandhāya vuttaṁ. Rājā pana ‘‘sambhavassa sakalakāyo ṭhāna’’nti sutapubbattā vīmaṁsanatthaṁ",
  "tika-vin01t21:9_2": "evamakāsīti vadanti. Dakasotanti muttamaggaṁ, aṅgajātappadesanti vuttaṁ hoti. Dakasotorohaṇato",
  "tika-vin01t21:9_3": "paṭṭhāya pana upādinnato vinimuttatāya sambhave utusamuṭṭhānameva rūpaṁ avasissati,",
  "tika-vin01t21:9_4": "sesaṁ tisamuṭṭhānaṁ natthīti veditabbaṁ. Āpodhātuyā santānavasena pavattamānāya avatthāviseso",
  "tika-vin01t21:9_5": "sambhavo, so catusamuṭṭhāniko aṭṭhakathāyaṁ catusamuṭṭhānikesu sambhavassa vuttattā.",
  "tika-vin01t21:9_6": "So pana soḷasavassakāle uppajjati, tassa rāgavasena ṭhānācāvanaṁ hotīti vadanti,",
  "tika-vin01t21:9_7": "tasmā yaṁ vuttaṁ kathāvatthuaṭṭhakathāyaṁ ‘‘sukkavissaṭṭhi nāma rāgasamuṭṭhānā hotī’’ti,",
  "tika-vin01t21:9_8": "taṁ sambhavassa ṭhānācāvanaṁ sandhāya vuttanti veditabbaṁ, na pana sambhavo cittasamuṭṭhānoyevāti",
  "tika-vin01t21:9_9": "dīpetuṁ, teneva tattha vissaṭṭhiggahaṇaṁ kataṁ. ‘‘Khīṇāsavānaṁ pana brahmānañca sambhavo",
  "tika-vin01t21:9_10": "natthī’’ti ācariyadhammapālattherena vuttaṁ, tasmā yaṁ vuttaṁ kathāvatthuaṭṭhakathāyaṁ",
  "tika-vin01t21:9_11": "(kathā. aṭṭha. 307) ‘‘tāsaṁ devatānaṁ sukkavissaṭṭhi nāma natthī’’ti, tampi ṭhānācāvanaṁ",
  "tika-vin01t21:9_12": "sandhāya vuttanti gahetabbaṁ, na pana devatānaṁ sabbaso sambhavassa abhāvaṁ sandhāya.",
  "tika-vin01t21:9_13": "Channampi pana kāmāvacaradevatānaṁ kāmā pākatikāyeva. Manussā viya hi te dvayaṁdvayasamāpattivaseneva",
  "tika-vin01t21:9_14": "methunaṁ paṭisevanti, kevalaṁ pana nissandābhāvo tesaṁ vattabbo. Taṅkhaṇikapariḷāhavūpasamāvahaṁ",
  "tika-vin01t21:9_15": "samphassasukhameva hi tesaṁ kāmakiccaṁ. Keci pana ‘‘cātumahārājikatāvatiṁsānaṁyeva",
  "tika-vin01t21:9_16": "dvayaṁdvayasamāpattiyā kāmakiccaṁ ijjhati, yāmānaṁ aññamaññaṁ āliṅganamattena, tusitānaṁ",
  "tika-vin01t21:9_17": "hatthāmasanamattena, nimmānaratīnaṁ hasitamattena, paranimmitavasavattīnaṁ olokitamattena",
  "tika-vin01t21:9_18": "kāmakiccaṁ ijjhatī’’ti vadanti, taṁ aṭṭhakathāyaṁ paṭikkhittaṁ tādisassa kāmesu virajjanassa",
  "tika-vin01t21:9_19": "tesu abhāvato kāmānañca uttaruttari paṇītatarapaṇītatamabhāvato.",
  "tika-vin01t21:10_0": "Tathevāti ‘‘mocanassādena nimitte upakkamato’’tiādiṁ atidisati. ‘‘Vissaṭṭhīti ṭhānato",
  "tika-vin01t21:10_1": "cāvanā vuccatī’’ti vuttattā dakasotaṁ otiṇṇamatteti kasmā vuttanti āha dakasotorohaṇañcetthātiādi.",
  "tika-vin01t21:10_2": "Etthāti tīsupi vādesu. Adhivāsetvāti nimitte upakkamitvā puna vippaṭisāre uppanne",
  "tika-vin01t21:10_3": "adhivāsetvā. Antarā nivāretunti ṭhānato cutaṁ dakasotaṁ otarituṁ adatvā antarā nivāretuṁ.",
  "tika-vin01t21:10_4": "Tenāha – ṭhānā cutañhi avassaṁ dakasotaṁ otaratīti . Ṭhānācāvanamattenevāti dakasotaṁ",
  "tika-vin01t21:10_5": "anotiṇṇepīti adhippāyo. Ettha ca ‘‘sakalo kāyo ṭhāna’’nti vāde ṭhānācāvanaṁ vadantena",
  "tika-vin01t21:10_6": "sakalasarīrato cutassapi dakasotorohaṇato pubbe appamattakassa antarāḷassa sambhavato",
  "tika-vin01t21:10_7": "vuttaṁ. Sakalasarīre vā tasmiṁ tasmiṁ padese ṭhitassa ṭhānā cutaṁ sandhāya ‘‘ṭhānācāvanamattenevā’’ti",
  "tika-vin01t21:10_8": "vuttaṁ. Nimitte upakkamantassevāti mocanassādena upakkamantassa. Hatthaparikammādīsu",
  "tika-vin01t21:10_9": "satipi mocanassāde nimitte upakkamābhāvato natthi āpattīti āha ‘‘hattaparikamma…pe…",
  "tika-vin01t21:10_10": "anāpattī’’ti. Ayaṁ sabbācariyasādhāraṇavinicchayoti ‘‘dakasotorohaṇañcetthā’’tiādinā",
  "tika-vin01t21:10_11": "vutto tiṇṇampi ācariyānaṁ sādhāraṇo vinicchayo.",
  "tika-vin01t21:11_0": "Khobhakaraṇapaccayo nāma visabhāgabhesajjasenāsanāhārādipaccayo. Atthakāmatāya vā",
  "tika-vin01t21:11_1": "anatthakāmatāya vāti pasannā atthakāmatāya, kuddhā anatthakāmatāya. Atthāya vā anatthāya",
  "tika-vin01t21:11_2": "vāti sabhāvato bhavitabbāya atthāya vā anatthāya vā. Upasaṁharantīti attano devānubhāvena",
  "tika-vin01t21:11_3": "upanenti. Bodhisattamātā viya puttapaṭilābhanimittanti tadā kira pure puṇṇamāya sattamadivasato",
  "tika-vin01t21:11_4": "paṭṭhāya vigatasurāpānaṁ mālāgandhādivibhūtisampannaṁ nakkhattakīḷaṁ anubhavamānā",
  "tika-vin01t21:11_5": "bodhisattamātā sattame divase pātova uṭṭhāya gandhodakena nhāyitvā sabbālaṅkāravibhūsitā",
  "tika-vin01t21:11_6": "varabhojanaṁ bhuñjitvā uposathaṅgāni adhiṭṭhāya sirigabbhaṁ pavisitvā sirisayane",
  "tika-vin01t21:11_7": "nipannā niddaṁ okkamamānā imaṁ supinaṁ addasa – cattāro kira naṁ mahārājāno sayaneneva",
  "tika-vin01t21:11_8": "saddhiṁ ukkhipitvā anotattadahaṁ netvā nhāpetvā dibbavatthaṁ nivāsetvā dibbagandhehi",
  "tika-vin01t21:11_9": "vilimpetvā dibbapupphāni piḷandhitvā tato avidūre rajatapabbato, tassa anto kanakavimānaṁ",
  "tika-vin01t21:11_10": "atthi, tasmiṁ pācīnato sīsaṁ katvā nipajjāpesuṁ. Atha bodhisatto setavaravāraṇo hutvā",
  "tika-vin01t21:11_11": "tato avidūre eko suvaṇṇapabbato, tattha caritvā tato oruyha rajatapabbataṁ abhiruhitvā",
  "tika-vin01t21:11_12": "kanakavimānaṁ pavisitvā mātaraṁ padakkhiṇaṁ katvā dakkhiṇapassaṁ phāletvā kucchiṁ",
  "tika-vin01t21:11_13": "paviṭṭhasadiso ahosi. Imaṁ supinaṁ sandhāya etaṁ vuttaṁ ‘‘bodhisattamātā viya puttapaṭilābhanimitta’’nti.",
  "tika-vin01t21:12_0": "Pañcamahāsupineti (a. ni. aṭṭha. 3.5.196) mahantehi purisehi passitabbato mahantānañca",
  "tika-vin01t21:12_1": "atthānaṁ nimittabhāvato mahāsupine. Te pana pañca mahāsupine neva lokiyamahājano",
  "tika-vin01t21:12_2": "passati, na mahārājāno, na cakkavattirājāno, na aggasāvakā, na paccekabuddhā, na",
  "tika-vin01t21:12_3": "sammāsambuddhā, eko sabbaññubodhisattoyeva passati. Tena vuttaṁ ‘‘bodhisatto viya",
  "tika-vin01t21:12_4": "pañca mahāsupine’’ti. Amhākañca pana bodhisatto kadā te supine passīti? ‘‘Sve buddho",
  "tika-vin01t21:12_5": "bhavissāmī’’ti cātuddasiyaṁ pakkhassa rattivibhāyanakāle passi. Kālavasena hi divā",
  "tika-vin01t21:12_6": "diṭṭho supino na sameti, tathā paṭhamayāme majjhimayāme ca. Pacchimayāme balavapaccūse",
  "tika-vin01t21:12_7": "pana asitapītasāyite sammāpariṇāmagate kāyasmiṁ ojāya patiṭṭhitāya aruṇe uggacchamāne",
  "tika-vin01t21:12_8": "diṭṭhasupino sameti. Iṭṭhanimittaṁ supinaṁ passanto iṭṭhaṁ paṭilabhati, aniṭṭhanimittaṁ",
  "tika-vin01t21:12_9": "passanto aniṭṭhaṁ, tasmā bodhisattopi supinaṁ passanto rattivibhāyanakāle passi.",
  "tika-vin01t21:13_0": "Ke pana te pañca mahāsupināti? Tathāgatassa arahato sammāsambuddhassa pubbeva sambodhā",
  "tika-vin01t21:13_1": "anabhisambuddhassa bodhisattasseva sato pañca mahāsupinā pāturahesuṁ (a. ni. 5.196)",
  "tika-vin01t21:13_2": "– ayaṁ mahāpathavī mahāsayanaṁ ahosi, himavā pabbatarājā bimbohanaṁ ahosi, puratthime",
  "tika-vin01t21:13_3": "samudde vāmahattho ohito ahosi, pacchime samudde dakkhiṇahattho ohito ahosi, dakkhiṇasamudde",
  "tika-vin01t21:13_4": "ubho pādā ohitā ahesuṁ, ayaṁ paṭhamo mahāsupino pāturahosi.",
  "tika-vin01t21:14_0": "Puna caparaṁ dabbatiṇasaṅkhātā tiriyā nāma tiṇajāti naṅgalamattena rattadaṇḍena nābhito",
  "tika-vin01t21:14_1": "uggantvā tassa passantasseva vidatthimattaṁ ratanamattaṁ byāmamattaṁ yaṭṭhimattaṁ",
  "tika-vin01t21:14_2": "gāvutamattaṁ aḍḍhayojanamattaṁ yojanamattanti evaṁ uggantvā anekayojanasahassaṁ nabhaṁ",
  "tika-vin01t21:14_3": "āhacca ṭhitā ahosi, ayaṁ dutiyo mahāsupino pāturahosi.",
  "tika-vin01t21:15": "Puna caparaṁ setā kimī kaṇhasīsā pādehi ussakkitvā yāva jāṇumaṇḍalā paṭicchādesuṁ, ayaṁ tatiyo mahāsupino pāturahosi.",
  "tika-vin01t21:16": "Puna caparaṁ cattāro sakuṇā nānāvaṇṇā catūhi disāhi āgantvā pādamūle nipatitvā sabbasetā sampajjiṁsu, ayaṁ catuttho mahāsupino pāturahosi.",
  "tika-vin01t21:17": "Puna caparaṁ bodhisatto mahato mīḷhapabbatassa uparūpari caṅkamati alippamāno mīḷhena, ayaṁ pañcamo mahāsupino pāturahosi. Ime pañca mahāsupinā.",
  "tika-vin01t21:18_0": "Tattha paṭhamo anuttarāya sammāsambodhiyā pubbanimittaṁ, dutiyo ariyassa aṭṭhaṅgikassa",
  "tika-vin01t21:18_1": "maggassa devamanussesu suppakāsitabhāvassa pubbanimittaṁ, tatiyo bahūnaṁ odātavasanānaṁ",
  "tika-vin01t21:18_2": "gihīnaṁ bhagavantaṁ upasaṅkamitvā saraṇagamanassa pubbanimittaṁ, catuttho khattiyādīnaṁ",
  "tika-vin01t21:18_3": "catunnaṁ vaṇṇānaṁ tathāgatappavedite dhammavinaye agārasmā anagāriyaṁ pabbajitvā",
  "tika-vin01t21:18_4": "anuttaravimuttisacchikiriyāya pubbanimittaṁ, pañcamo catunnaṁ paccayānaṁ lābhitāya",
  "tika-vin01t21:18_5": "tesu ca anupalittabhāvassa pubbanimittaṁ.",
  "tika-vin01t21:19_0": "Apica yaṁ so cakkavāḷamahāpathaviṁ sirisayanabhūtaṁ addasa, taṁ buddhabhāvassa pubbanimittaṁ.",
  "tika-vin01t21:19_1": "Yaṁ himavantaṁ pabbatarājānaṁ bimbohanaṁ addasa, taṁ sabbaññutaññāṇabimbohanassa",
  "tika-vin01t21:19_2": "pubbanimittaṁ. Yaṁ cattāro hatthapāde samuddassa uparūparibhāgena gantvā cakkavāḷamatthake",
  "tika-vin01t21:19_3": "ṭhite addasa, taṁ dhammacakkassa appaṭivattiyabhāve pubbanimittaṁ. Yaṁ attānaṁ uttānakaṁ",
  "tika-vin01t21:19_4": "nipannaṁ addasa, taṁ tīsu bhavesu avakujjānaṁ sattānaṁ uttānamukhabhāvassa pubbanimittaṁ.",
  "tika-vin01t21:19_5": "Yaṁ akkhīni ummīletvā passanto viya ahosi, taṁ dibbacakkhupaṭilābhassa pubbanimittaṁ.",
  "tika-vin01t21:19_6": "Yaṁ yāva bhavaggā ekālokaṁ ahosi, taṁ anāvaraṇañāṇassa pubbanimittaṁ. Sesaṁ vuttanayameva.",
  "tika-vin01t21:19_7": "Iti taṁtaṁvisesādhigamanimittabhūte pañca mahāsupine passi. Tena vuttaṁ ‘‘bodhisatto",
  "tika-vin01t21:19_8": "viya pañca mahāsupine’’ti.",
  "tika-vin01t21:20": "Kosalarājā viya soḷasa supineti –",
  "tika-vin01t21:21": "‘‘Usabhā rukkhā gāviyo gavā ca,",
  "tika-vin01t21:22": "Asso kaṁso siṅgālī ca kumbho;",
  "tika-vin01t21:23": "Pokkharaṇī ca apākacandanaṁ,",
  "tika-vin01t21:24": "Lābūni sīdanti silā plavanti.",
  "tika-vin01t21:25": "‘‘Maṇḍūkiyo kaṇhasappe gilanti,",
  "tika-vin01t21:26": "Kākaṁ suvaṇṇā parivārayanti;",
  "tika-vin01t21:27": "Tasā vakā eḷakānaṁ bhayā hī’’ti. (jā. 1.1.77) –",
  "tika-vin01t21:28": "Ime soḷasa supine passanto kosalarājā viya.",
  "tika-vin01t21:29_0": "1. Ekadivasaṁ kira kosalarājā rattiṁ niddūpagato pacchimayāme soḷasa supine passi",
  "tika-vin01t21:29_1": "(jā. aṭṭha. 1.1.mahāsupinajātakavaṇṇanā). Tattha cattāro añjanavaṇṇā kāḷausabhā ‘‘yujjhissāmā’’ti",
  "tika-vin01t21:29_2": "catūhi disāhi rājaṅgaṇaṁ āgantvā ‘‘usabhayuddhaṁ passissāmā’’ti mahājane sannipatite",
  "tika-vin01t21:29_3": "yujjhanākāraṁ dassetvā naditvā gajjitvā ayujjhitvāva paṭikkantā. Imaṁ paṭhamaṁ supinaṁ addasa.",
  "tika-vin01t21:30": "2. Khuddakā rukkhā ceva gacchā ca pathaviṁ bhinditvā vidatthimattampi ratanamattampi anuggantvāva pupphanti ceva phalanti ca. Imaṁ dutiyaṁ addasa.",
  "tika-vin01t21:31": "3. Gāviyo tadahujātānaṁ vacchānaṁ khīraṁ pivantiyo addasa. Ayaṁ tatiyo supino.",
  "tika-vin01t21:32_0": "4. Dhuravāhe ārohapariṇāhasampanne mahāgoṇe yugaparamparāya ayojetvā taruṇe godamme",
  "tika-vin01t21:32_1": "dhure yojente addasa, te dhuraṁ vahituṁ asakkontā chaḍḍetvā aṭṭhaṁsu, sakaṭāni nappavattiṁsu.",
  "tika-vin01t21:32_2": "Ayaṁ catuttho supino.",
  "tika-vin01t21:33": "5. Ekaṁ ubhatomukhaṁ assaṁ addasa, tassa ubhosu passesu yavasīsaṁ denti, so dvīhipi mukhehi khādati. Ayaṁ pañcamo supino.",
  "tika-vin01t21:34": "6. Mahājano satasahassagghanakaṁ suvaṇṇapātiṁ sammajjitvā ‘‘idha passāvaṁ karohī’’ti ekassa jarasiṅgālassa upanāmesi, taṁ tattha passāvaṁ karontaṁ addasa. Ayaṁ chaṭṭho supino.",
  "tika-vin01t21:35": "7. Eko puriso rajjuṁ vaṭṭetvā pādamūle nikkhipati, tena nisinnapīṭhassa heṭṭhā sayitā chātasiṅgālī tassa ajānantasseva taṁ khādati. Imaṁ sattamaṁ supinaṁ addasa.",
  "tika-vin01t21:36_0": "8. Rājadvāre bahūhi tucchakumbhehi parivāretvā ṭhapitaṁ ekaṁ mahantaṁ pūritakumbhaṁ",
  "tika-vin01t21:36_1": "addasa, cattāropi pana vaṇṇā catūhi disāhi catūhi anudisāhi ca ghaṭehi udakaṁ āharitvā",
  "tika-vin01t21:36_2": "pūritakumbhameva pūrenti, pūritapūritaṁ udakaṁ uttaritvā palāyati, tepi punappunaṁ",
  "tika-vin01t21:36_3": "tattheva udakaṁ āsiñcanti, tucchakumbhe olokentāpi natthi. Ayaṁ aṭṭhamo supino.",
  "tika-vin01t21:37_0": "9. Ekaṁ pañcapadumasañchannaṁ gambhīraṁ sabbatotitthaṁ pokkharaṇiṁ addasa, samantato",
  "tika-vin01t21:37_1": "dvipadacatuppadā otaritvā tattha pānīyaṁ pivanti, tassā majjhe gambhīraṭṭhāne udakaṁ",
  "tika-vin01t21:37_2": "āvilaṁ, tīrappadese dvipadacatuppadānaṁ akkamanaṭṭhāne acchaṁ vippasannaṁ anāvilaṁ. Ayaṁ navamo supino.",
  "tika-vin01t21:38_0": "10. Ekissāyeva ca kumbhiyā paccamānaṁ odanaṁ apākaṁ addasa, ‘‘apāka’’nti vicāretvā",
  "tika-vin01t21:38_1": "vibhajitvā ṭhapitaṁ viya tīhākārehi paccamānaṁ ekasmiṁ passe atikilinno hoti, ekasmiṁ",
  "tika-vin01t21:38_2": "uttaṇḍulo, ekasmiṁ supakkoti. Ayaṁ dasamo supino.",
  "tika-vin01t21:39": "11. Satasahassagghanakaṁ candanasāraṁ pūtitakkena vikkiṇante addasa. Ayaṁ ekādasamo supino.",
  "tika-vin01t21:40": "12. Tucchalābūni udake sīdantāni addasa. Ayaṁ dvādasamo supino.",
  "tika-vin01t21:41": "13. Mahantamahantā kūṭāgārappamāṇā ghanasilā nāvā viya udake plavamānā addasa. Ayaṁ terasamo supino.",
  "tika-vin01t21:42": "14. Khuddakamadhukapupphappamāṇā maṇḍūkiyo mahante kaṇhasappe vegena anubandhitvā uppalanāḷe viya chinditvā maṁsaṁ khāditvā gilantiyo addasa. Ayaṁ cuddasamo supino.",
  "tika-vin01t21:43": "15. Dasahi asaddhammehi samannāgataṁ gāmagocaraṁ kākaṁ kañcanavaṇṇavaṇṇatāya ‘‘suvaṇṇā’’ti laddhanāme suvaṇṇarājahaṁse parivārente addasa. Ayaṁ pannarasamo supino.",
  "tika-vin01t21:44_0": "16. Pubbe dīpino eḷake khādanti, te pana eḷake dīpino anubandhitvā murāmurāti khādante",
  "tika-vin01t21:44_1": "addasa, athaññe tasā vakā eḷake dūratova disvā tasitā tāsappattā hutvā eḷakānaṁ bhayā",
  "tika-vin01t21:44_2": "palāyitvā gumbagahanāni pavisitvā nilīyiṁsu. Ayaṁ soḷasamo supino.",
  "tika-vin01t21:45_0": "1. Tattha adhammikānaṁ rājūnaṁ adhammikānañca manussānaṁ kāle loke viparivattamāne",
  "tika-vin01t21:45_1": "kusale osanne akusale ussanne lokassa parihīnakāle devo na sammā vassissati, meghapādā",
  "tika-vin01t21:45_2": "chijjissanti, sassāni milāyissanti, dubbhikkhaṁ bhavissati, vassitukāmā viya catūhi",
  "tika-vin01t21:45_3": "disāhi meghā uṭṭhahitvā itthikāhi ātape patthaṭānaṁ vīhiādīnaṁ temanabhayena anto",
  "tika-vin01t21:45_4": "pavesitakāle purisesu kudālapiṭake ādāya āḷibandhanatthāya nikkhantesu vassanākāraṁ",
  "tika-vin01t21:45_5": "dassetvā gajjitvā vijjulatā nicchāretvā usabhā viya ayujjhitvā avassitvāva palāyissanti.",
  "tika-vin01t21:45_6": "Ayaṁ paṭhamassa vipāko.",
  "tika-vin01t21:46_0": "2. Lokassa parihīnakāle manussānaṁ parittāyukakāle sattā tibbarāgā bhavissanti, asampattavayāva",
  "tika-vin01t21:46_1": "kumāriyo purisantaraṁ gantvā utuniyo ceva gabbhiniyo ca hutvā puttadhītāhi vaḍḍhissanti.",
  "tika-vin01t21:46_2": "Khuddakarukkhānaṁ pupphaṁ viya hi tāsaṁ utunibhāvo, phalaṁ viya ca puttadhītaro bhavissanti.",
  "tika-vin01t21:46_3": "Ayaṁ dutiyassa vipāko.",
  "tika-vin01t21:47_0": "3. Manussānaṁ jeṭṭhāpacāyikakammassa naṭṭhakāle sattā mātāpitūsu vā sassusasuresu",
  "tika-vin01t21:47_1": "vā lajjaṁ anupaṭṭhapetvā sayameva kuṭumbaṁ saṁvidahantāva ghāsacchādanamattampi mahallakānaṁ",
  "tika-vin01t21:47_2": "dātukāmā dassanti, adātukāmā na dassanti, mahallakā anāthā hutvā asayaṁvasī dārake",
  "tika-vin01t21:47_3": "ārādhetvā jīvissanti tadahujātānaṁ vacchānaṁ khīraṁ pivantiyo mahāgāviyo viya. Ayaṁ tatiyassa vipāko.",
  "tika-vin01t21:48_0": "4. Adhammikarājūnaṁ kāle adhammikarājāno paṇḍitānaṁ paveṇikusalānaṁ kammanittharaṇasamatthānaṁ",
  "tika-vin01t21:48_1": "mahāmattānaṁ yasaṁ na dassanti, dhammasabhāyaṁ vinicchayaṭṭhānepi paṇḍite vohārakusale",
  "tika-vin01t21:48_2": "mahallake amacce na ṭhapessanti. Tabbiparītānaṁ pana taruṇataruṇānaṁ yasaṁ dassanti,",
  "tika-vin01t21:48_3": "tathārūpe eva ca vinicchayaṭṭhāne ṭhapessanti, te rājakammāni ceva yuttāyuttañca",
  "tika-vin01t21:48_4": "ajānantā neva taṁ yasaṁ ukkhipituṁ sakkhissanti, na rājakammāni nittharituṁ, te asakkontā",
  "tika-vin01t21:48_5": "kammadhuraṁ chaḍḍessanti, mahallakāpi paṇḍitā amaccā yasaṁ alabhantā kiccāni nittharituṁ",
  "tika-vin01t21:48_6": "samatthāpi ‘‘kiṁ amhākaṁ etehi, mayaṁ bāhirakā jātā, abbhantarikā taruṇadārakā jānissantī’’ti",
  "tika-vin01t21:48_7": "uppannāni kammāni na karissanti, evaṁ sabbathāpi tesaṁ rājūnaṁ hāniyeva bhavissati,",
  "tika-vin01t21:48_8": "dhuraṁ vahituṁ asamatthānaṁ vacchadammānaṁ dhure yojitakālo viya, dhuravāhānañca",
  "tika-vin01t21:48_9": "mahāgoṇānaṁ yugaparamparāya ayojitakālo viya bhavissati. Ayaṁ catutthassa vipāko.",
  "tika-vin01t21:49_0": "5. Adhammikarājakāleyeva adhammikabālarājāno adhammike lolamanusse vinicchaye ṭhapessanti,",
  "tika-vin01t21:49_1": "te pāpapuññesu anādarā bālā sabhāyaṁ nisīditvā vinicchayaṁ dentā ubhinnampi atthapaccatthikānaṁ",
  "tika-vin01t21:49_2": "hatthato lañjaṁ gahetvā khādissanti asso viya dvīhi mukhehi yavasīsaṁ. Ayaṁ pañcamassa vipāko.",
  "tika-vin01t21:50_0": "6. Adhammikāyeva vijātirājāno jātisampannānaṁ kulaputtānaṁ āsaṅkāya yasaṁ na dassanti,",
  "tika-vin01t21:50_1": "akulīne vaḍḍhessanti, evaṁ mahākulāni duggatāni bhavissanti, lāmakakulāni issarāni.",
  "tika-vin01t21:50_2": "Te ca kulīnā purisā jīvituṁ asakkontā ‘‘ime nissāya jīvissāmā’’ti akulīnānaṁ dhītaro",
  "tika-vin01t21:50_3": "dassanti, iti tāsaṁ kuladhītānaṁ akulīnehi saddhiṁ saṁvāso jarasiṅgālassa suvaṇṇapātiyaṁ",
  "tika-vin01t21:50_4": "passāvakaraṇasadiso bhavissati. Ayaṁ chaṭṭhassa vipāko.",
  "tika-vin01t21:51_0": "7. Gacchante gacchante kāle itthiyo purisalolā surālolā alaṅkāralolā visikhālolā",
  "tika-vin01t21:51_1": "āmisalolā bhavissanti dussīlā durācārā. Tā sāmikehi kasigorakkhādīni kammāni katvā",
  "tika-vin01t21:51_2": "kicchena kasirena sambhataṁ dhanaṁ jārehi saddhiṁ suraṁ pivantiyo mālāgandhavilepanaṁ",
  "tika-vin01t21:51_3": "dhārayamānā antogehe accāyikampi kiccaṁ anoloketvā gehaparikkhepassa uparibhāgenapi",
  "tika-vin01t21:51_4": "chiddaṭṭhānehipi jāre upadhārayamānā sve vapitabbayuttakaṁ bījampi koṭṭetvā yāgubhattakhajjakāni",
  "tika-vin01t21:51_5": "sajjetvā khādamānā vilumpissanti heṭṭhāpīṭhakanipannakachātakasiṅgālī viya vaṭṭetvā",
  "tika-vin01t21:51_6": "vaṭṭetvā pādamūle nikkhittarajjuṁ. Ayaṁ sattamassa vipāko.",
  "tika-vin01t21:52_0": "8. Gacchante gacchante kāle loko parihāyissati, raṭṭhaṁ nirojaṁ bhavissati, rājāno",
  "tika-vin01t21:52_1": "duggatā kapaṇā bhavissanti. Yo issaro bhavissati, tassa bhaṇḍāgāre satasahassamattā",
  "tika-vin01t21:52_2": "kahāpaṇā bhavissanti, te evaṁ duggatā sabbe janapade attano kammaṁ kārayissanti,",
  "tika-vin01t21:52_3": "upaddutā manussā sake kammante chaḍḍetvā rājūnaṁyeva atthāya pubbaṇṇāparaṇṇāni vapantā",
  "tika-vin01t21:52_4": "rakkhantā lāyantā maddantā pavesentā ucchukhettāni karontā yantāni vāhentā phāṇitādīni",
  "tika-vin01t21:52_5": "pacantā pupphārāme phalārāme ca karontā tattha tattha nipphannāni pupphaphalādīni",
  "tika-vin01t21:52_6": "āharitvā rañño koṭṭhāgārameva pūressanti, attano gehesu tucchakoṭṭhe olokentāpi na",
  "tika-vin01t21:52_7": "bhavissanti, tucchatucchakumbhe anoloketvā pūritakumbhapūraṇasadisameva bhavissati.",
  "tika-vin01t21:52_8": "Ayaṁ aṭṭhamassa vipāko.",
  "tika-vin01t21:53_0": "9. Gacchante gacchante kāle rājāno adhammikā bhavissanti, chandādivasena agatiṁ gacchantā",
  "tika-vin01t21:53_1": "rajjaṁ kāressanti, dhammena vinicchayaṁ nāma na dassanti, lañjavittakā bhavissanti",
  "tika-vin01t21:53_2": "dhanalolā, raṭṭhavāsikesu tesaṁ khantimettānuddayaṁ nāma na bhavissati, kakkhaḷā",
  "tika-vin01t21:53_3": "pharusā ucchuyante ucchugaṇṭhikā viya manusse pīḷentā nānappakāraṁ baliṁ uppādetvā",
  "tika-vin01t21:53_4": "dhanaṁ gaṇhissanti, manussā balipīḷitā kiñci dātuṁ asakkontā gāmanigamādayo chaḍḍetvā",
  "tika-vin01t21:53_5": "paccantaṁ gantvā vāsaṁ kappessanti, majjhimajanapado suñño bhavissati, paccanto ghanavāso",
  "tika-vin01t21:53_6": "seyyathāpi pokkharaṇiyā majjhe udakaṁ āvilaṁ pariyante vippasannaṁ. Ayaṁ navamassa vipāko.",
  "tika-vin01t21:54_0": "10. Gacchante gacchante kāle rājāno adhammikā bhavissanti, tesu adhammikesu rājayuttāpi",
  "tika-vin01t21:54_1": "brāhmaṇagahapatikāpi negamajānapadāpīti samaṇabrāhmaṇe upādāya sabbe manussā adhammikā",
  "tika-vin01t21:54_2": "bhavissanti, tato tesaṁ ārakkhadevatā balipaṭiggāhikadevatā rukkhadevatā ākāsaṭṭhakadevatāti",
  "tika-vin01t21:54_3": "evaṁ devatāpi adhammikā bhavissanti, adhammikarājūnaṁ rajje vātā visamā kharā vāyissanti,",
  "tika-vin01t21:54_4": "te ākāsaṭṭhakavimānāni kampessanti, tesu kampitesu devatā kupitā devaṁ vassituṁ na",
  "tika-vin01t21:54_5": "dassanti, vassamānopi sakalaraṭṭhe ekappahāreneva na vassissati, vassamānopi sabbattha",
  "tika-vin01t21:54_6": "kasikammassa vā vappakammassa vā upakāro hutvā na vassissati. Yathā ca raṭṭhe, evaṁ",
  "tika-vin01t21:54_7": "janapadepi gāmepi ekataḷākassarepi ekappahāreneva na vassissati, taḷākassa uparibhāge",
  "tika-vin01t21:54_8": "vassanto heṭṭhābhāge na vassissati, heṭṭhā vassanto upari na vassissati, ekasmiṁ",
  "tika-vin01t21:54_9": "bhāge sassaṁ ativassena nassissati, ekasmiṁ avassanto milāyissati, ekasmiṁ sammā",
  "tika-vin01t21:54_10": "vassamāno sampādessati, evaṁ ekassa rañño rajje vuttā sassā tippakārā bhavissanti",
  "tika-vin01t21:54_11": "ekakumbhiyā odano viya. Ayaṁ dasamassa vipāko.",
  "tika-vin01t21:55_0": "11. Gacchante gacchante kāle sāsane parihāyante paccayalolā alajjikā bahū bhikkhū",
  "tika-vin01t21:55_1": "bhavissanti, te bhagavatā paccayaloluppaṁ nimmathetvā kathitadhammadesanaṁ cīvarādicatupaccayahetu",
  "tika-vin01t21:55_2": "paresaṁ desessanti, paccayehi mucchitvā niratthakapakkhe ṭhitā nibbānābhimukhaṁ katvā",
  "tika-vin01t21:55_3": "desetuṁ na sakkhissanti, kevalaṁ ‘‘padabyañjanasampattiñceva madhurasaddañca sutvā",
  "tika-vin01t21:55_4": "mahagghāni cīvarāni dassanti’’iccevaṁ desessanti. Apare antaravīthicatukkarājadvārādīsu",
  "tika-vin01t21:55_5": "nisīditvā kahāpaṇaaḍḍhakahāpaṇapādamāsakarūpādīnipi nissāya desessanti. Iti bhagavatā",
  "tika-vin01t21:55_6": "nibbānagghanakaṁ katvā desitaṁ dhammaṁ catupaccayatthāya ceva kahāpaṇaaḍḍhakahāpaṇādiatthāya",
  "tika-vin01t21:55_7": "ca vikkiṇitvā desentā satasahassagghanakaṁ candanasāraṁ pūtitakkena vikkiṇantā viya",
  "tika-vin01t21:55_8": "bhavissanti. Ayaṁ ekādasamassa vipāko.",
  "tika-vin01t21:56_0": "12. Adhammikarājakāle loke viparivattanteyeva rājāno jātisampannānaṁ kulaputtānaṁ",
  "tika-vin01t21:56_1": "yasaṁ na dassanti, akulīnānaññeva dassanti, te issarā bhavissanti, itare daliddā.",
  "tika-vin01t21:56_2": "Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṁ",
  "tika-vin01t21:56_3": "akulīnānaṁyeva kathā osīditvā ṭhitā viya niccalā suppatiṭṭhitā bhavissati, saṅghasannipātepi",
  "tika-vin01t21:56_4": "saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṁ",
  "tika-vin01t21:56_5": "pāpapuggalānaṁyeva kathā niyyānikā bhavissati, na lajjibhikkhūnanti evaṁ sabbathāpi",
  "tika-vin01t21:56_6": "tucchalābūnaṁ sīdanakālo viya bhavissati. Ayaṁ dvādasamassa vipāko.",
  "tika-vin01t21:57_0": "13. Tādiseyeva kāle adhammikarājāno akulīnānaṁ yasaṁ dassanti, te issarā bhavissanti,",
  "tika-vin01t21:57_1": "kulīnā duggatā. Tesu na keci gāravaṁ karissanti, itaresuyeva karissanti, rājasammukhe",
  "tika-vin01t21:57_2": "vā amaccasammukhe vā vinicchayaṭṭhāne vā vinicchayakusalānaṁ ghanasilāsadisānaṁ kulaputtānaṁ",
  "tika-vin01t21:57_3": "kathā na ogāhitvā patiṭṭhahissati. Tesu kathentesu ‘‘kiṁ ime kathentī’’ti itare parihāsameva",
  "tika-vin01t21:57_4": "karissanti, bhikkhusannipātepi vuttappakāresu ṭhānesu neva pesale bhikkhū garukātabbe",
  "tika-vin01t21:57_5": "maññissanti, nāpi nesaṁ kathā pariyogāhitvā patiṭṭhahissati, silānaṁ plavakālo viya",
  "tika-vin01t21:57_6": "bhavissati. Ayaṁ terasamassa vipāko.",
  "tika-vin01t21:58_0": "14. Loke parihāyanteyeva manussā tibbarāgādijātikā kilesānuvattakā hutvā taruṇataruṇānaṁ",
  "tika-vin01t21:58_1": "attano bhariyānaṁ vase vattissanti, gehe dāsakammakarādayopi gomahiṁsādayopi hiraññasuvaṇṇampi",
  "tika-vin01t21:58_2": "sabbaṁ tāsaṁyeva āyattaṁ bhavissati, ‘‘asukahiraññasuvaṇṇaṁ vā paricchedādijātaṁ",
  "tika-vin01t21:58_3": "vā kaha’’nti vutte ‘‘yattha vā tattha vā hotu, kiṁ tuyhiminā byāpārena, tvaṁ mayhaṁ",
  "tika-vin01t21:58_4": "ghare santaṁ vā asantaṁ vā jānitukāmo jāto’’ti vatvā nānappakārehi akkositvā mukhasattīhi",
  "tika-vin01t21:58_5": "koṭṭetvā dāsaceṭakaṁ viya vase katvā attano issariyaṁ pavattessanti, evaṁ madhukapupphappamāṇamaṇḍūkapotikānaṁ",
  "tika-vin01t21:58_6": "āsīvise kaṇhasappe gilanakālo viya bhavissati. Ayaṁ cuddasamassa vipāko.",
  "tika-vin01t21:59_0": "15. Dubbalarājakāle rājāno hatthisippādīsu akusalā yuddhesu avisāradā bhavissanti,",
  "tika-vin01t21:59_1": "te attano rājādhipaccaṁ āsaṅkamānā samānajātikānaṁ kulaputtānaṁ issariyaṁ adatvā",
  "tika-vin01t21:59_2": "attano pādamūlikanhāpakakappakādīnaṁ dassanti, jātigottasampannā kulaputtā rājakule",
  "tika-vin01t21:59_3": "patiṭṭhaṁ alabhamānā jīvikaṁ kappetuṁ asamatthā hutvā issariyaṭṭhāne jātigottahīne",
  "tika-vin01t21:59_4": "akulīne upaṭṭhahantā vicarissanti, suvaṇṇarājahaṁsehi kākassa parivāritakālo viya",
  "tika-vin01t21:59_5": "bhavissati. Ayaṁ pannarasamassa vipāko.",
  "tika-vin01t21:60_0": "16. Adhammikarājakāleyeva ca akulīnāva rājavallabhā issarā bhavissanti, kulīnā appaññātā",
  "tika-vin01t21:60_1": "duggatā. Te rājavallabhā rājānaṁ attano kathaṁ gāhāpetvā vinicchayaṭṭhānādīsu balavanto",
  "tika-vin01t21:60_2": "hutvā dubbalānaṁ paveṇiāgatāni khettavatthuādīni ‘‘amhākaṁ santakāni etānī’’ti abhiyuñjitvā",
  "tika-vin01t21:60_3": "te ‘‘na tumhākaṁ, amhāka’’nti āgantvā vinicchayaṭṭhānādīsu vivadante vettalatādīhi",
  "tika-vin01t21:60_4": "pahārāpetvā gīvāyaṁ gahetvā apakaḍḍhāpetvā ‘‘attano pamāṇaṁ na jānātha, amhehi saddhiṁ",
  "tika-vin01t21:60_5": "vivadatha, idāni vo rañño kathetvā hatthapādacchedādīni kāressāmā’’ti santajjessanti,",
  "tika-vin01t21:60_6": "te tesaṁ bhayena attano santakāni khettavatthūni ‘‘tumhākaṁyeva tāni, gaṇhathā’’ti",
  "tika-vin01t21:60_7": "niyyātetvā attano gehāni pavisitvā bhītā nipajjissanti. Pāpabhikkhūpi pesale bhikkhū",
  "tika-vin01t21:60_8": "yathāruci viheṭhessanti, pesalā bhikkhū paṭisaraṇaṁ alabhamānā araññaṁ pavisitvā",
  "tika-vin01t21:60_9": "gahanaṭṭhānesu nilīyissanti, evaṁ hīnajaccehi ceva pāpabhikkhūhi ca upaddutānaṁ jātimantakulaputtānañceva",
  "tika-vin01t21:60_10": "pesalabhikkhūnañca eḷakānaṁ bhayena tasavakānaṁ palāyanakālo viya bhavissati . Ayaṁ",
  "tika-vin01t21:60_11": "soḷasamassa vipāko. Evaṁ tassa tassa atthassa pubbanimittabhūte soḷasa supine passi.",
  "tika-vin01t21:60_12": "Tena vuttaṁ – ‘‘kosalarājā viya soḷasa supine’’ti. Ettha ca pubbanimittato attano",
  "tika-vin01t21:60_13": "atthānatthanimittaṁ supinaṁ passanto attano kammānubhāvena passati, kosalarājā viya",
  "tika-vin01t21:60_14": "lokassa atthānatthanimittaṁ supinaṁ passanto pana sabbasattasādhāraṇakammānubhāvena",
  "tika-vin01t21:60_15": "passatīti veditabbaṁ.",
  "tika-vin01t21:61_0": "Kuddhā hi devatāti nāgamahāvihāre mahātherassa kuddhā devatā viya. Rohaṇe kira nāgamahāvihāre",
  "tika-vin01t21:61_1": "mahāthero bhikkhusaṅghaṁ anapaloketvāva ekaṁ nāgarukkhaṁ chindāpesi. Rukkhe adhivatthā",
  "tika-vin01t21:61_2": "devatā therassa kuddhā paṭhamameva naṁ saccasupinena palobhetvā pacchā ‘‘ito te sattadivasamatthake",
  "tika-vin01t21:61_3": "upaṭṭhāko rājā marissatī’’ti supine ārocesi. Thero taṁ kathaṁ āharitvā rājorodhānaṁ",
  "tika-vin01t21:61_4": "ācikkhi. Tā ekappahāreneva mahāviravaṁ viraviṁsu. Rājā ‘‘kiṁ eta’’nti pucchi. Tā",
  "tika-vin01t21:61_5": "‘evaṁ therena vutta’’nti ārocayiṁsu. Rājā divase gaṇāpetvā sattāhe vītivatte therassa",
  "tika-vin01t21:61_6": "hatthapāde chindāpesi. Ekantasaccameva hotīti phalassa saccabhāvato vuttaṁ, dassanaṁ",
  "tika-vin01t21:61_7": "pana vipallatthameva. Teneva pahīnavipallāsā pubbanimittabhūtampi supinaṁ na passanti,",
  "tika-vin01t21:61_8": "dvīhi tīhi vā kāraṇehi kadāci supinaṁ passantīti āha ‘‘saṁsaggabhedato’’ti. ‘‘Asekkhā",
  "tika-vin01t21:61_9": "na passanti pahīnavipallāsattā’’ti vacanato catunnampi kāraṇānaṁ vipallāso eva mūlakāraṇanti daṭṭhabbaṁ.",
  "tika-vin01t21:62_0": "Tanti supinakāle pavattaṁ bhavaṅgacittaṁ. Rūpanimittādiārammaṇanti kammanimittagatinimittato",
  "tika-vin01t21:62_1": "aññaṁ rūpanimittādiārammaṇaṁ na hoti. Īdisānīti paccakkhato anubhūtapubbaparikappitarūpādiārammaṇāni",
  "tika-vin01t21:62_2": "ceva rāgādisampayuttāni ca. Sabbohārikacittenāti pakaticittena. Dvīhi antehi muttoti",
  "tika-vin01t21:62_3": "kusalākusalasaṅkhātehi dvīhi antehi mutto. Āvajjanatadārammaṇakkhaṇeti idaṁ yāva",
  "tika-vin01t21:62_4": "tadārammaṇuppatti, tāva pavattaṁ cittavāraṁ sandhāya vuttaṁ. ‘‘Supineneva diṭṭhaṁ",
  "tika-vin01t21:62_5": "viya me, sutaṁ viya meti kathanakāle pana abyākatoyeva āvajjanamattasseva uppajjanato’’ti",
  "tika-vin01t21:62_6": "vadanti. Evaṁ vadantehi pañcadvāre dutiyamoghavāre viya manodvārepi āvajjanaṁ dvattikkhattuṁ",
  "tika-vin01t21:62_7": "uppajjitvā javanaṭṭhāne ṭhatvā bhavaṅgaṁ otaratīti adhippetanti daṭṭhabbaṁ ekacittakkhaṇikassa",
  "tika-vin01t21:62_8": "āvajjanassa uppattiyaṁ ‘‘diṭṭhaṁ viya me, sutaṁ viya me’’ti kappanāya asambhavato.",
  "tika-vin01t21:63_0": "Ettha ca ‘‘supinantepi tadārammaṇavacanato paccuppannavasena vā atītavasena vā sabhāvadhammāpi",
  "tika-vin01t21:63_1": "supinante ārammaṇaṁ hontī’’ti vadanti. ‘‘Yadipi supinante vibhūtaṁ hutvā upaṭṭhite",
  "tika-vin01t21:63_2": "rūpādivatthumhi tadārammaṇaṁ vuttaṁ, tathāpi supinante upaṭṭhitanimittassa parikappavasena",
  "tika-vin01t21:63_3": "gahetabbatāya dubbalabhāvato dubbalavatthukattāti vutta’’nti tīsupi gaṇṭhipadesu",
  "tika-vin01t21:63_4": "vuttaṁ. Keci pana ‘‘karajakāyassa nirussāhasantabhāvappattito tannissitaṁ hadayavatthu",
  "tika-vin01t21:63_5": "na suppasannaṁ hoti, tato tannissitāpi cittuppatti na suppasannā asuppasannavaṭṭinissitadīpappabhā",
  "tika-vin01t21:63_6": "viya, tasmā dubbalavatthukattāti ettha dubbalahadayavatthukattā’’ti atthaṁ vadanti,",
  "tika-vin01t21:63_7": "vīmaṁsitvā yuttataraṁ gahetabbaṁ.",
  "tika-vin01t21:64_0": "Supinantacetanāti manodvārikajavanavasena pavattā supinante cetanā. Supinañhi passanto",
  "tika-vin01t21:64_1": "manodvārikeneva javanena passati, na pañcadvārikena. Paṭibujjhanto ca manodvārikeneva",
  "tika-vin01t21:64_2": "paṭibujjhati, na pañcadvārikena. Niddāyantassa hi mahāvaṭṭiṁ jāletvā dīpe cakkhusamīpaṁ",
  "tika-vin01t21:64_3": "upanīte paṭhamaṁ cakkhudvārikaṁ āvajjanaṁ bhavaṅgaṁ na āvaṭṭeti, manodvārikameva",
  "tika-vin01t21:64_4": "āvaṭṭeti, atha javanaṁ javitvā bhavaṅgaṁ otarati. Dutiyavāre cakkhudvārikaṁ āvajjanaṁ",
  "tika-vin01t21:64_5": "bhavaṅgaṁ āvaṭṭeti, tato cakkhuviññāṇādīni javanapariyosānāni pavattanti, tadanantaraṁ",
  "tika-vin01t21:64_6": "bhavaṅgaṁ pavattati. Tatiyavāre manodvārikaāvajjanena bhavaṅge āvaṭṭite manodvārikajavanaṁ",
  "tika-vin01t21:64_7": "javati, tena cittena ‘‘kiṁ ayaṁ imasmiṁ ṭhāne āloko’’ti jānāti. Tathā niddāyantassa",
  "tika-vin01t21:64_8": "kaṇṇasamīpe tūriyesu paggahitesu ghānasamīpe sugandhesu vā duggandhesu vā pupphesu",
  "tika-vin01t21:64_9": "upanītesu mukhe sappimhi vā phāṇite vā pakkhitte piṭṭhiyaṁ pāṇinā pahāre dinne paṭhamaṁ",
  "tika-vin01t21:64_10": "sotadvārikādīni āvajjanāni bhavaṅgaṁ na āvaṭṭenti , manodvārikameva āvaṭṭeti, atha",
  "tika-vin01t21:64_11": "javanaṁ javitvā bhavaṅgaṁ otarati. Dutiyavāre sotadvārikādīni āvajjanāni bhavaṅgaṁ",
  "tika-vin01t21:64_12": "āvaṭṭenti, tato sotaghānajivhākāyaviññāṇādīni javanapariyosānāni pavattanti, tadanantaraṁ",
  "tika-vin01t21:64_13": "bhavaṅgaṁ pavattati. Tatiyavāre manodvārikaāvajjanena bhavaṅge āvaṭṭite manodvārikajavanaṁ",
  "tika-vin01t21:64_14": "javati, tena cittena ñatvā ‘‘kiṁ ayaṁ imasmiṁ ṭhāne saddo, saṅkhasaddo bherisaddo’’ti",
  "tika-vin01t21:64_15": "vā ‘‘kiṁ ayaṁ imasmiṁ ṭhāne gandho, mūlagandho sāragandho’’ti vā ‘‘kiṁ idaṁ mayhaṁ",
  "tika-vin01t21:64_16": "mukhe pakkhittaṁ, sappi phāṇita’’nti vā ‘‘kenamhi piṭṭhiyaṁ pahaṭo, atithaddho me",
  "tika-vin01t21:64_17": "pahāro’’ti vā vattā hoti, evaṁ manodvārikajavaneneva paṭibujjhati, na pañcadvārikena.",
  "tika-vin01t21:64_18": "Supinampi teneva passati, na pañcadvārikena.",
  "tika-vin01t21:65_0": "Assāti assa āpattinikāyassa. Nanu ca ayuttoyaṁ niddeso ‘‘saṅgho ādimhi ceva sese",
  "tika-vin01t21:65_1": "ca icchitabbo assā’’ti. Na hi āpattinikāyassa ādimhi ceva sese ca saṅgho icchito,",
  "tika-vin01t21:65_2": "kiñcarahi vuṭṭhānassāti imaṁ codanaṁ manasi sannidhāya yathā na virujjhati, tathā",
  "tika-vin01t21:65_3": "adhippāyaṁ vivaranto ‘‘kiṁ vuttaṁ hotī’’tiādimāha. Āpattito vuṭṭhānassa ādimhi ceva",
  "tika-vin01t21:65_4": "sese ca icchito saṅgho āpattiyāva icchito nāma hotīti ayamettha adhippāyo. Āpattivuṭṭhānanti",
  "tika-vin01t21:65_5": "āpattito vuṭṭhānaṁ, anāpattikabhāvūpagamananti attho. Vacanakāraṇanti ‘‘saṅghādiseso’’ti",
  "tika-vin01t21:65_6": "evaṁ vacane kāraṇaṁ. Samudāye niruḷho nikāya-saddo tadekadese pavattamānopi tāya",
  "tika-vin01t21:65_7": "eva ruḷhiyā pavattatīti āha ruḷīsaddenāti. Atha vā kiñci nimittaṁ gahetvā satipi",
  "tika-vin01t21:65_8": "aññasmiṁ taṁnimittayutte kismiñcideva visaye sammutiyā cirakālatāvasena nimittavirahepi",
  "tika-vin01t21:65_9": "pavattaniruḷho ruḷhī nāma. Yathā mahiyaṁ setīti mahiṁso, gacchatīti goti, evaṁ nikāya-saddassapi",
  "tika-vin01t21:65_10": "ruḷhibhāvo veditabbo. Ekasmimpi visiṭṭhe satipi sāmaññā viya samudāye pavattavohāro",
  "tika-vin01t21:65_11": "avayavepi pavattatīti āha avayave samūhavohārena vāti. Navamassa adhippāyassāti vīmaṁsādhippāyassa.",
  "tika-vin01t21:66_0": "238-239. Lomā etesaṁ santīti lomasā, bahulomāti vuttaṁ hoti. Arogo bhavissāmīti rāgapariḷāhavūpasamato",
  "tika-vin01t21:66_1": "nirogo bhavissāmi. Mocanenāti mocanatthāya upakkamakaraṇena. Upakkamakaraṇañhettha",
  "tika-vin01t21:66_2": "mocananti adhippetaṁ moceti etenāti katvā. Bījaṁ bhavissatīti coḷaggahaṇādikammaṁ sandhāya vuttaṁ.",
  "tika-vin01t21:67_0": "240.Dveāpattisahassānīti khaṇḍacakkādibhedaṁ anāmasitvā vuttaṁ, icchantena pana khaṇḍacakkādibhedenapi",
  "tika-vin01t21:67_1": "āpattigaṇanā kātabbā. Missakacakkanti ubhatovaḍḍhanakaṁ sandhāya vuttaṁ. Ettha ca",
  "tika-vin01t21:67_2": "nīlañca pītakañcātiādinā ekakkhaṇe anekavaṇṇānaṁ mocanādhippāyavacanaṁ yathādhippāyena",
  "tika-vin01t21:67_3": "mocanaṁ bhavatu vā mā vā, imināpi adhippāyena upakkamitvā mocentassa āpatti hotīti",
  "tika-vin01t21:67_4": "dassanatthaṁ. Na hi ekasmiṁ khaṇe nīlādīnaṁ sabbesampi mutti sambhavati. Aññaṁ vadatīti",
  "tika-vin01t21:67_5": "attano dosaṁ ujuṁ vattuṁ asakkonto puna puṭṭho aññaṁ bhaṇati.",
  "tika-vin01t21:68_0": "Mocanassādoti mocanassa pubbabhāge pavattaassādo. Teneva ‘‘mocetuṁ assādo mocanassādo’’ti",
  "tika-vin01t21:68_1": "vuttaṁ. Gehassitapemanti ettha geha-saddena gehe ṭhitā mātubhaginīādayo ajjhattikañātakā",
  "tika-vin01t21:68_2": "gahitā. Tesu mātupemādivasena uppanno sineho gehassitapemaṁ, aññattha pana gehassitapemanti",
  "tika-vin01t21:68_3": "pañcakāmaguṇikarāgo vuccati. Sampayuttaassādasīsenāti rāgasampayuttasukhavedanāmukhena.",
  "tika-vin01t21:68_4": "Ekena padenāti gehassitapema-padena.",
  "tika-vin01t21:69_0": "Tathevāti mocanassādacetanāya eva. Pubbabhāge mocanassādavasena katappayogaṁ avijahitvāva",
  "tika-vin01t21:69_1": "sayitattā ‘‘sace pana…pe… saṅghādiseso’’ti vuttaṁ. Puna suddhacitte uppanne tassa",
  "tika-vin01t21:69_2": "payogassa paṭippassaddhattā ‘‘suddhacitto…pe… anāpattī’’ti vuttaṁ. Jagganatthāyāti",
  "tika-vin01t21:69_3": "dhovanatthāya. Anokāsanti aṅgajātappadesaṁ.",
  "tika-vin01t21:70_0": "263-264.Gehassitakāmavitakkanti pañcakāmaguṇasannissitaṁ kāmavitakkaṁ. Vatthiṁ daḷhaṁ",
  "tika-vin01t21:70_1": "gahetvāti aṅgajātassa agge passāvaniggamanaṭṭhāne cammaṁ daḷhaṁ gahetvā. Nimitte",
  "tika-vin01t21:70_2": "upakkamābhāvato ‘‘mocanassādādhippāyassapi mutte anāpattī’’ti vuttaṁ.",
  "tika-vin01t21:71_0": "265. ‘‘Ehi me tvaṁ, āvuso, sāmaṇerāti āṇattiyā aññena katopi payogo attanāva kato",
  "tika-vin01t21:71_1": "nāma hotīti katvā āpatti vuttā. Yadi pana anāṇatto sayameva karoti, aṅgapāripūriyā",
  "tika-vin01t21:71_2": "abhāvato anāpattī’’ti vadanti. Suttasāmaṇeravatthusmiṁ asucimhi muttepi aṅgajātassa",
  "tika-vin01t21:71_3": "gahaṇapaccayā dukkaṭaṁ vuttaṁ, na pana muttapaccayā.",
  "tika-vin01t21:72_0": "266.Kāyatthambhanavatthusmiṁ calanavasena yathā aṅgajātepi upakkamo sambhavati, tathāpi",
  "tika-vin01t21:72_1": "vijambhitattā āpatti vuttā. ‘‘Pacchato vā’’ti vacanato ubhosu passesu kaṭiyaṁ ūruppadesopi",
  "tika-vin01t21:72_2": "gahitoyevāti daṭṭhabbaṁ, tasmā ubhosupi passesu ṭhatvā imasmiṁ okāse nimittanti upanijjhāyantassapi",
  "tika-vin01t21:72_3": "āpattiyeva. ‘‘Aṅgajāta’’nti vacanato nimittanti passāvamaggova vutto. Ummīlananimīlanavasena",
  "tika-vin01t21:72_4": "pana na kāretabboti ummīlananimīlanappayogavasaena āpattibhedo na kāretabboti attho.",
  "tika-vin01t21:72_5": "Anekakkhattumpi ummīletvā nimīletvā upanijjhāyantassa ekameva dukkaṭanti vuttaṁ hoti.",
  "tika-vin01t21:72_6": "Akkhīni avipphandetvā abhimukhaṁ sampattassa mātugāmassa nimittolokanepi āpattiyevāti",
  "tika-vin01t21:72_7": "daṭṭhabbaṁ. ‘‘Dārudhītalikalepacittānaṁ aṅgajātupanijjhānepi dukkaṭa’’nti vadanti.",
  "tika-vin01t21:73_0": "267.Pupphāvalīti kīḷāvisesassādhivacanaṁ. Taṁ kīḷantā nadīādīsu chinnataṭaṁ udakena",
  "tika-vin01t21:73_1": "cikkhallaṁ katvā tattha ubho pāde pasāretvā nisinnā papatanti. ‘‘Pupphāvaliya’’ntipi",
  "tika-vin01t21:73_2": "pāṭho. Pavesentassāti dvikammakattā vālikaṁ aṅgajātanti ubhayatthāpi upayogavacanaṁ",
  "tika-vin01t21:73_3": "kataṁ. Vālikanti vālikāyāti attho. Cetanā, upakkamo, muccananti imānettha tīṇi aṅgāni veditabbāni.",
  "tika-vin01t21:74": "Sukkavissaṭṭhisikkhāpadavaṇṇanā niṭṭhitā.",
  "tika-vin01t21:75": "2. Kāyasaṁsaggasikkhāpadavaṇṇanā",
  "tika-vin01t21:76_0": "269. Dutiye yesu vivaṭesu andhakāro hoti, tāni vivarantoti brāhmaṇiyā saddhiṁ kāyasaṁsaggaṁ",
  "tika-vin01t21:76_1": "samāpajjitukāmo evamakāsi. Tena katassapi vippakārassa attani katattā ‘‘attano vippakāra’’nti",
  "tika-vin01t21:76_2": "vuttaṁ. Uḷārattatāti uḷāracittatā, paṇītādhimuttatāti vuttaṁ hoti.",
  "tika-vin01t21:77_0": "270.Otiṇṇoti idaṁ kammasādhanaṁ kattusādhanaṁ vā hotīti tadubhayavasena atthaṁ dassento",
  "tika-vin01t21:77_1": "‘‘yakkhādīhi viya sattā’’tiādimāha. Asamapekkhitvāti yathāsabhāvaṁ anupaparikkhitvā,",
  "tika-vin01t21:77_2": "yathā te ratijanakā rūpādayo visayā aniccadukkhāsubhānattākārena avatthitā, tathā",
  "tika-vin01t21:77_3": "apassitvāti vuttaṁ hoti.",
  "tika-vin01t21:78": "271.Saññamavelanti sīlamariyādaṁ. Ācāroti ācaraṇaṁ hatthagahaṇādikiriyā. Assāti ‘‘kāyasaṁsaggaṁ samāpajjeyyā’’ti padassa.",
  "tika-vin01t21:79_0": "273.Etesaṁ padānaṁ vasenāti āmasanādipadānaṁ vasena. Ito cito ca…pe… sañcopetīti",
  "tika-vin01t21:79_1": "attano hatthaṁ vā kāyaṁ vā tiriyaṁ ito cito ca sañcāreti. ‘‘Kāyato amocetvāvāti vacanato",
  "tika-vin01t21:79_2": "matthakato paṭṭhāya hatthaṁ otārentassa kāyato mocetvā nivatthasāṭakūpari omasantassa",
  "tika-vin01t21:79_3": "thullaccayaṁ, sāṭakato otāretvā jaṅghato paṭṭhāya kāyaṁ omasantassa puna saṅghādiseso’’ti vadanti.",
  "tika-vin01t21:80_0": "Dvādasasupi āmasanādippayogesu ekekasmiṁ payoge kāyato amocite ekekāva āpatti hotīti",
  "tika-vin01t21:80_1": "āha ‘‘mūlaggahaṇameva pamāṇa’’nti. Idañca ekena hatthena kāyaṁ gahetvā itarena hatthena",
  "tika-vin01t21:80_2": "kāyaparāmasanaṁ sandhāya vuttaṁ. Ekena pana hatthena kāyapaṭibaddhaṁ gahetvā itarena",
  "tika-vin01t21:80_3": "tattha tattha kāyaṁ parāmasato payogagaṇanāya āpatti. Ayaṁ pana saṅghādiseso na kevalaṁ",
  "tika-vin01t21:80_4": "vatthuvaseneva, apica saññāvasenapīti āha ‘‘itthiyā itthisaññissa saṅghādiseso’’ti.",
  "tika-vin01t21:80_5": "Pāḷiyaṁ tiracchānagato ca hotīti ettha tiracchānagatitthiyā tiracchānagatapurisassa",
  "tika-vin01t21:80_6": "ca gahaṇaṁ veditabbaṁ.",
  "tika-vin01t21:81_0": "Samasārāgoti kāyasaṁsaggarāgena ekasadisarāgo. Purimanayenevāti rajjuvatthādīhi parikkhipitvā",
  "tika-vin01t21:81_1": "gahaṇe vuttanayena. Puna purimanayenevāti samasārāgo vutto. Anantaranayenevāti kāyapaṭibaddhaāmasananayena",
  "tika-vin01t21:81_2": ". Veṇiggahaṇena lomānampi saṅgahitattā lomānaṁ phusanepi saṅghādiseso vutto. Idāni",
  "tika-vin01t21:81_3": "vuttamevatthaṁ pakāsetukāmo ‘‘upādinnakena hī’’tiādimāha.",
  "tika-vin01t21:82_0": "Yathāniddiṭṭhaniddeseti yathāvuttakāyasaṁsagganiddese. Tenāti tena yathāvuttakāraṇena.",
  "tika-vin01t21:82_1": "Saññāya virāgitamhīti saññāya viraddhāya. Liṅgabyattayena ‘‘virāgitamhī’’ti vuttaṁ.",
  "tika-vin01t21:82_2": "Imaṁ nāma vatthunti imasmiṁ sikkhāpade āgataṁ sandhāya vadati. Aññampi yaṁ kiñci",
  "tika-vin01t21:82_3": "vatthuṁ sandhāya vadatītipi keci. Sārattanti kāyasaṁsaggarāgena sārattaṁ. Virattanti",
  "tika-vin01t21:82_4": "kāyasaṁsaggarāgarahitaṁ mātubhaginīādiṁ sandhāya vadati. ‘‘Virattaṁ gaṇhissāmī’’ti",
  "tika-vin01t21:82_5": "virattaṁ gaṇhi, dukkaṭanti mātupemādivasena gahaṇe dukkaṭaṁ vuttaṁ.",
  "tika-vin01t21:83_0": "Imāya pāḷiyā sametīti sambandho. Kathaṁ sametīti ce? Yadi hi ‘‘itthiyā kāyapaṭibaddhaṁ",
  "tika-vin01t21:83_1": "gaṇhissāmī’’ti citte uppanne itthisaññā virāgitā bhaveyya, kāyapaṭibaddhaggahaṇe",
  "tika-vin01t21:83_2": "thullaccayaṁ vadantena bhagavatā ‘‘itthī ca hoti itthisaññī cā’’ti na vattabbaṁ siyā,",
  "tika-vin01t21:83_3": "vuttañca, tasmā ‘‘itthiyā kāyapaṭibaddhaṁ gaṇhissāmī’’ti kāyaṁ gaṇhantassa itthisaññā",
  "tika-vin01t21:83_4": "virāgitā nāma na hotīti ‘‘kāyapaṭibaddhaṁ gaṇhissāmīti kāyaṁ gaṇhanto yathāvatthukameva",
  "tika-vin01t21:83_5": "āpajjatī’’ti mahāsumattherena vuttavādo imāya pāḷiyā sameti. Yo panettha ‘‘satipi",
  "tika-vin01t21:83_6": "itthisaññāya kāyapaṭibaddhaṁ gaṇhantassa gahaṇasamaye ‘kāyapaṭibaddhaṁ gaṇhissāmī’ti",
  "tika-vin01t21:83_7": "saññaṁ ṭhapetvā ‘itthiṁ gaṇhāmī’ti saññāya abhāvato vatthusaññānaṁ bhinnattā ayutta’’nti",
  "tika-vin01t21:83_8": "vadeyya, so pucchitabbo ‘‘kiṁ kāyapaṭibaddhaṁ vatthādiṁ gaṇhanto itthiyā rāgena gaṇhāti,",
  "tika-vin01t21:83_9": "udāhu vatthādīsu rāgenā’’ti. Yadi ‘‘vatthādīsu rāgena gaṇhātī’’ti vadeyya, itthiyā",
  "tika-vin01t21:83_10": "kāyapaṭibaddhaṁ ahutvā aññattha ṭhitaṁ vatthādiṁ gaṇhantassapi thullaccayaṁ siyā,",
  "tika-vin01t21:83_11": "tasmā itthī itthisaññā sārattabhāvo gahaṇañcāti aṅgapāripūrisabbhāvato mahāsumattheravādova",
  "tika-vin01t21:83_12": "yuttavādo. Aṭṭhakathāvinicchayehi ca sametīti etthāpi ayamadhippāyo – yadi saññāvirāgena",
  "tika-vin01t21:83_13": "virāgitaṁ nāma siyā, ‘‘sambahulā itthiyo bāhāhi parikkhipitvā gaṇhāmī’’ti evaṁsaññissa",
  "tika-vin01t21:83_14": "‘‘majjhagatitthiyo kāyapaṭibaddhena gaṇhāmī’’ti evarūpāya saññāya abhāvato majjhagatānaṁ",
  "tika-vin01t21:83_15": "vasena thullaccayaṁ na siyā, evaṁ santepi aṭṭhakathāya thullaccayassa vuttattā saññāvirāgena",
  "tika-vin01t21:83_16": "virāgitaṁ nāma na hotīti ayamattho siddhoyevāti. Nīlena duviññeyyasabhāvato kāḷitthī vuttā.",
  "tika-vin01t21:84_0": "279.Sevanādhippāyoti phassasukhasevanādhippāyo. Itthiyā kāyena bhikkhussa kāyapaṭibaddhāmasanavārepi",
  "tika-vin01t21:84_1": "phassaṁ paṭivijānātīti idaṁ attano kāyapaṭibaddhāmasanepi kāyasambandhasabhāvato",
  "tika-vin01t21:84_2": "vuttaṁ. Etthāti nissaggiyena nissaggiyavāre. Mokkhādhippāyoti ettha paṭhamaṁ kāyasaṁsaggarāge",
  "tika-vin01t21:84_3": "satipi pacchā mokkhādhippāyassa anāpatti.",
  "tika-vin01t21:85_0": "281.Pāripanthikāti vilumpanikā, antarāyikāti vuttaṁ hoti. Nadīsotena vuyhamānaṁ mātaranti",
  "tika-vin01t21:85_1": "ukkaṭṭhaparicchedadassanatthaṁ vuttaṁ, aññāsupi pana itthīsu kāruññādhippāyena mātari",
  "tika-vin01t21:85_2": "vuttanayena paṭipajjantassa nevatthi dosoti vadanti. ‘‘Mātara’’nti vuttattā aññāsaṁ",
  "tika-vin01t21:85_3": "na vaṭṭatīti vadantāpi atthi. Tiṇaṇḍupakanti hirīverādimūlehi katacumbaṭakaṁ. Tālapaṇṇamuddikanti",
  "tika-vin01t21:85_4": "tālapaṇṇehi kataaṅgulimuddikaṁ. Parivattetvāti attano nivāsanapārupanabhāvato apanetvā,",
  "tika-vin01t21:85_5": "cīvaratthāya apanāmetvāti vuttaṁ hoti. Cīvaratthāya pādamūle ṭhapeti, vaṭṭatīti idaṁ",
  "tika-vin01t21:85_6": "nidassanamattaṁ, paccattharaṇavitānādiatthampi vaṭṭatiyeva, pūjādiatthaṁ tāvakālikampi gahetuṁ vaṭṭati.",
  "tika-vin01t21:86_0": "Itthisaṇṭhānena katanti ettha heṭṭhimaparicchedato pārājikavatthubhūtatiracchānagatitthīnampi",
  "tika-vin01t21:86_1": "anāmāsabhāvato tādisaṁ itthisaṇṭhānena kataṁ tiracchānagatarūpampi anāmāsanti daṭṭhabbaṁ.",
  "tika-vin01t21:86_2": "‘‘Bhikkhunīhi paṭimārūpaṁ āmasituṁ vaṭṭatī’’ti vadanti ācariyā. Itthirūpāni dassetvā",
  "tika-vin01t21:86_3": "kataṁ vatthañca paccattharaṇañca bhittiñca itthirūpaṁ anāmasitvā gaṇhituṁ vaṭṭati.",
  "tika-vin01t21:86_4": "Bhinditvāti ettha hatthena aggahetvāva kenacideva daṇḍādinā bhinditabbaṁ. Ettha ca",
  "tika-vin01t21:86_5": "‘‘anāmāsampi hatthena aparāmasitvā daṇḍādinā kenaci bhindituṁ vaṭṭatī’’ti idha vuttattā",
  "tika-vin01t21:86_6": "‘‘paṁsukūlaṁ gaṇhantena mātugāmasarīrepi satthādīhi vaṇaṁ katvā gahetabba’’nti vuttattā",
  "tika-vin01t21:86_7": "ca gahitamaṇḍūkasappiniṁ daṇḍādīhi nippīḷetvā maṇḍūkaṁ vissajjāpetuṁ vaṭṭati.",
  "tika-vin01t21:87_0": "Maggaṁ adhiṭṭhāyāti magge gacchāmīti evaṁ maggasaññī hutvāti attho. Kīḷantenāti idaṁ",
  "tika-vin01t21:87_1": "gihisantakaṁ sandhāya vuttaṁ, bhikkhusantakaṁ pana yena kenaci adhippāyena anāmasitabbameva",
  "tika-vin01t21:87_2": "durupaciṇṇabhāvato. Tālapanasādīnīti cettha ādi-saddena nāḷikeralabujatipusaalābukumbhaṇḍapussaphalaeḷālukaphalānaṁ",
  "tika-vin01t21:87_3": "saṅgaho daṭṭhabbo. ‘‘Yathāvuttaphalānaṁyeva cettha kīḷādhippāyena āmasanaṁ na vaṭṭatī’’ti",
  "tika-vin01t21:87_4": "vuttattā pāsāṇasakkharādīni kīḷādhippāyenapi āmasituṁ vaṭṭati.",
  "tika-vin01t21:88_0": "Muttāti hatthikumbhajādikā aṭṭhavidhā muttā. Tathā hi hatthikumbhaṁ, varāhadāṭhaṁ,",
  "tika-vin01t21:88_1": "bhujaṅgasīsaṁ, valāhakaṁ, veḷu, macchasiro, saṅkho, sippīti aṭṭha muttāyoniyo. Tattha",
  "tika-vin01t21:88_2": "hatthikumbhajā pītavaṇṇā pabhāvihīnā. Varāhadāṭhajā varāhadāṭhavaṇṇāva. Bhujaṅgasīsajā",
  "tika-vin01t21:88_3": "nīlādivaṇṇā suvisuddhā vaṭṭalā. Valāhakajā ābhāsūrā dubbibhāgarūpā rattibhāge andhakāraṁ",
  "tika-vin01t21:88_4": "viddhamantiyo tiṭṭhanti, devūpabhogā eva ca honti. Veḷujā karakaphalasamānavaṇṇā",
  "tika-vin01t21:88_5": "na ābhāsūrā, te ca veḷū amanussagocare eva padese jāyanti. Macchasirajā pāṭhīnapiṭṭhisamaānavaṇṇā",
  "tika-vin01t21:88_6": "vaṭṭalā laghavo ca honti pabhāvihīnā ca, te ca macchā samuddamajjheyeva jāyanti.",
  "tika-vin01t21:88_7": "Saṅkhajā saṅkhaudaracchavivaṇṇā kolaphalappamāṇāpi honti pabhāvihīnāva. Sippijā pabhāvisesayuttā",
  "tika-vin01t21:88_8": "honti nānāsaṇṭhānā. Evaṁ jātito aṭṭhavidhāsu muttāsu yā macchasaṅkhasippijā, tā sāmuddikā.",
  "tika-vin01t21:88_9": "Bhujaṅgajāpi kāci sāmuddikā honti, itarā asāmuddikā. Yasmā bahulaṁ sāmuddikāva muttā",
  "tika-vin01t21:88_10": "loke dissanti, tatthāpi sappijāva, itarā kadāci kāci, tasmā sammohavinodaniyaṁ ‘‘muttāti",
  "tika-vin01t21:88_11": "sāmuddikā muttā’’ti vuttaṁ.",
  "tika-vin01t21:89_0": "Maṇīti ṭhapetvā veḷuriyādike seso jotirasādibhedo sabbopi maṇi. Veḷuriyoti vaṁsavaṇṇamaṇi.",
  "tika-vin01t21:89_1": "Saṅkhoti sāmuddikasaṅkho. Silāti kāḷasilāpaṇḍusilāsetasilādibhedā sabbāpi silā. Rajatanti",
  "tika-vin01t21:89_2": "kahāpaṇādikaṁ vuttāvasesaṁ ratanasammataṁ. Jātarūpanti suvaṇṇaṁ. Lohitaṅkoti rattamaṇi.",
  "tika-vin01t21:89_3": "Masāragallanti kabaramaṇi. Bhaṇḍamūlatthāyāti pattacīvarādibhaṇḍamūlatthāya. Kuṭṭharogassāti",
  "tika-vin01t21:89_4": "nidassanamattaṁ, tāya vūpasametabbassa yassa kassaci rogassatthāyapi vaṭṭatiyeva.",
  "tika-vin01t21:89_5": "‘‘Bhesajjatthañca adhiṭṭhāyeva muttā vaṭṭatī’’ti tīsupi gaṇṭhipadesu vuttaṁ. Ākaramuttoti",
  "tika-vin01t21:89_6": "ākarato muttamatto. ‘‘Bhaṇḍamūlatthāya sampaṭicchituṁ vaṭṭatī’’ti iminā ca āmasitumpi",
  "tika-vin01t21:89_7": "vaṭṭatīti dasseti. Pacitvā katoti kācakārehi pacitvā kato.",
  "tika-vin01t21:90_0": "Dhotaviddho ca ratanamissoti alaṅkāratthaṁ kañcanalatādiṁ dassetvā kato ratanakhacito",
  "tika-vin01t21:90_1": "dhotaviddho anāmāso. Dhotaviddho ca ratanamisso cāti visuṁ vā padaṁ sambandhitabbaṁ.",
  "tika-vin01t21:90_2": "Pānīyasaṅkhoti iminā ca saṅkhena katapānīyabhājanapidhānādisamaṇaparikkhāropi āmasituṁ",
  "tika-vin01t21:90_3": "vaṭṭatīti siddhaṁ. Sesanti ratanamissaṁ ṭhapetvā avasesaṁ. Muggavaṇṇaṁyeva ratanasammissaṁ",
  "tika-vin01t21:90_4": "karonti, na aññanti āha ‘‘muggavaṇṇāvā’’ti, muggavaṇṇā ratanamissāva na vaṭṭatīti",
  "tika-vin01t21:90_5": "vuttaṁ hoti. Sesāti ratanasammissaṁ ṭhapetvā avasesā muggavaṇṇā nīlasilā.",
  "tika-vin01t21:91_0": "Bījato paṭṭhāyāti dhātupāsāṇato paṭṭhāya. Suvaṇṇacetiyanti dhātukaraṇḍakaṁ. Paṭikkhipīti",
  "tika-vin01t21:91_1": "‘‘dhātuṭṭhapanatthāya gaṇhathā’’ti avatvā ‘‘tumhākaṁ gaṇhathā’’ti pesitattā paṭikkhipi.",
  "tika-vin01t21:91_2": "Suvaṇṇabubbuḷakanti suvaṇṇatārakaṁ. ‘‘Keḷāpayitunti ito cito ca sañcārantehi āmasituṁ",
  "tika-vin01t21:91_3": "vaṭṭatī’’ti mahāaṭṭhakathāyaṁ vuttaṁ. Kacavarameva harituṁ vaṭṭatīti cetiyagopakā",
  "tika-vin01t21:91_4": "vā bhikkhū hontu aññe vā, hatthenapi puñchitvā kacavaraṁ apanetuṁ vaṭṭati, malampi",
  "tika-vin01t21:91_5": "pamajjituṁ vaṭṭatiyeva.",
  "tika-vin01t21:92_0": "Ārakūṭalohanti kittimalohaṁ. Tīṇi hi kittimalohāni kaṁsalohaṁ, vaṭṭalohaṁ, ārakūṭanti.",
  "tika-vin01t21:92_1": "Tattha tiputambe missetvā kataṁ kaṁsalohaṁ, sīsatambe missetvā kataṁ vaṭṭalohaṁ,",
  "tika-vin01t21:92_2": "pakatirasatambe missetvā kataṁ ārakūṭaṁ. Teneva taṁkaraṇena nibbattattā ‘‘kittimaloha’’nti",
  "tika-vin01t21:92_3": "vuccati. ‘‘Jātarūpagatikamevāti vuttattā ārakūṭaṁ suvaṇṇasadisameva āmasituṁ na vaṭṭati,",
  "tika-vin01t21:92_4": "aññaṁ pana vaṭṭatī’’ti tīsupi gaṇṭhipadesu vuttaṁ. Keci pana ‘‘ārakūṭaṁ anāmasitabbato",
  "tika-vin01t21:92_5": "jātarūpagatikamevāti vuttaṁ, tasmā ubhayampi jātarūpaṁ viya āmasituṁ na vaṭṭatī’’ti",
  "tika-vin01t21:92_6": "vadanti. Paṭhamaṁ vuttoyeva ca attho gaṇṭhipadakārehi adhippeto. Paṭijaggituṁ vaṭṭatīti",
  "tika-vin01t21:92_7": "senāsanapaṭibaddhattā vuttaṁ.",
  "tika-vin01t21:93_0": "Sāmikānaṁ pesetabbanti sāmikānaṁ sāsanaṁ pesetabbaṁ. Bhinditvāti hatthena aggahetvā",
  "tika-vin01t21:93_1": "aññena yena kenaci bhinditvā. Bherisaṅghāṭoti saṅghaṭitacammabherī. Vīṇāsaṅghāṭoti",
  "tika-vin01t21:93_2": "saṅghaṭitacammavīṇā. Cammavinaddhānaṁ bherivīṇānametaṁ adhivacanaṁ. Tucchapokkharanti",
  "tika-vin01t21:93_3": "avinaddhacammaṁ bheripokkharaṁ vīṇāpokkharañca. Āropitacammanti bheriādīnaṁ vinaddhanatthāya",
  "tika-vin01t21:93_4": "mukhavaṭṭiyaṁ āropitacammaṁ tato uddharitvā visuṁ ṭhapitacammañca. Onahituṁ vāti",
  "tika-vin01t21:93_5": "bheripokkharādīni cammaṁ āropetvā vinandhituṁ. Onahāpetuṁ vāti tatheva aññehi vinandhāpetuṁ.",
  "tika-vin01t21:93_6": "Pārājikappahonakakāleti akuthitakāle.",
  "tika-vin01t21:94_0": "282. Saṅkamādi bhūmigatikattā na kāyapaṭibaddhaṭṭhāniyanti dukkaṭaṁ vuttaṁ. Ekapadikasaṅkamoti",
  "tika-vin01t21:94_1": "khuddakasetu. Sakaṭamaggasaṅkamoti sakaṭamaggabhūto mahāsetu. Ṭhānā cāletunti rajjuṁ",
  "tika-vin01t21:94_2": "ṭhānā cāletuṁ. Paṭicchādetabbāti apanetabbā. Manussitthī, itthisaññitā, kāyasaṁsaggarāgo,",
  "tika-vin01t21:94_3": "tena rāgena vāyāmo, hatthaggāhādisamāpajjananti imānettha pañca aṅgāni.",
  "tika-vin01t21:95": "Kāyasaṁsaggasikkhāpadavaṇṇanā niṭṭhitā.",
  "tika-vin01t21:96": "3. Duṭṭhullavācāsikkhāpadavaṇṇanā",
  "tika-vin01t21:97": "283. Tatiye uttarapadalopena chinnaottappā ‘‘chinnikā’’ti vuttāti āha ‘‘chinnikāti chinnaotappā’’ti.",
  "tika-vin01t21:98_0": "285.Yathā yuvā yuvatinti etena obhāsane nirāsaṅkabhāvaṁ dasseti. Methunupasañhitāhīti",
  "tika-vin01t21:98_1": "idaṁ duṭṭhullavācāya sikhāppattalakkhaṇadassanaṁ. Itthilakkhaṇenāti vuttamatthaṁ",
  "tika-vin01t21:98_2": "vivarituṁ ‘‘subhalakkhaṇenā’’ti vuttaṁ. Na tāva sīsaṁ etīti ‘‘itthilakkhaṇena samannāgatāsī’’tiādinā",
  "tika-vin01t21:98_3": "vaṇṇabhaṇanaṁ saṅghādisesāpattijanakaṁ hutvā matthakaṁ na pāpuṇāti. Vaṇṇabhaṇanañhi",
  "tika-vin01t21:98_4": "yenākārena bhaṇantassa saṅghādiseso hoti, tenākārena bhaṇantassa sikhāppattaṁ nāma",
  "tika-vin01t21:98_5": "hoti. ‘‘Itthilakkhaṇena samannāgatāsītiādikaṁ pana duṭṭhullavācassādarāgavasena bhaṇantassa",
  "tika-vin01t21:98_6": "dukkaṭa’’nti gaṇṭhipadesu vuttaṁ.",
  "tika-vin01t21:99_0": "Ekādasahi padehi aghaṭite sīsaṁ na etīti ‘‘animittāsī’’tiādīhi ekādasahi padehi aghaṭite",
  "tika-vin01t21:99_1": "avaṇṇabhaṇanaṁ sīsaṁ na eti, avaṇṇabhaṇanaṁ nāma na hotīti vuttaṁ hoti. Ghaṭitepīti",
  "tika-vin01t21:99_2": "ekādasahi padehi avaṇṇabhaṇane ghaṭitepi. Imehi tīhi ghaṭiteyeva saṅghādisesoti ‘‘sikharaṇī’’tiādīhi",
  "tika-vin01t21:99_3": "tīhiyeva padehi avaṇṇabhaṇane ghaṭiteyeva saṅghādiseso passāvamaggassa niyatavacanattā",
  "tika-vin01t21:99_4": "accoḷārikattā ca. Animittāsītiādīhi pana aṭṭhahi padehi ghaṭite kevalaṁ avaṇṇabhaṇanameva",
  "tika-vin01t21:99_5": "sampajjati, na saṅghādiseso, tasmā tāni thullaccayavatthūnīti keci. Akkosanamattattā",
  "tika-vin01t21:99_6": "dukkaṭavatthūnīti apare. Paribbājikāvatthusmiṁ viya thullaccayamevettha yuttataraṁ",
  "tika-vin01t21:99_7": "dissati. Kuñcikapaṇālimattanti kuñcikāchiddamattaṁ.",
  "tika-vin01t21:100_0": "286-287.Garukāpattinti bhikkhuniyā kāyasaṁsagge pārājikāpattiṁ sandhāya vadati. Hasanto",
  "tika-vin01t21:100_1": "hasantoti sabhāvadassanatthaṁ vuttaṁ. Ahasantopi vācassādarāgena punappunaṁ vadati,",
  "tika-vin01t21:100_2": "āpattiyeva. Kāyacittatoti hatthamuddāya obhāsantassa kāyacittato samuṭṭhāti.",
  "tika-vin01t21:101": "288.Tasmā dukkaṭanti appaṭivijānanahetu dukkaṭaṁ, paṭivijānantiyā pana akhettapadattā thullaccayena bhavitabbaṁ. Teneva paribbājikāvatthusmiṁ paṭivijānantiyā thullaccayaṁ vakkhati.",
  "tika-vin01t21:102_0": "289.Asaddhammaṁsandhāyāhāti ‘‘vāpita’’nti imassa bījanikkhepavacanattā vuttaṁ. Saṁsīdatīti",
  "tika-vin01t21:102_1": "vahati pavattati. Atha vā saṁsīdatīti saṁsīdissati. Manussitthī, itthisaññitā, duṭṭhullavācassādarāgo,",
  "tika-vin01t21:102_2": "tena rāgena obhāsanaṁ, taṅkhaṇavijānananti imānettha pañca aṅgāni.",
  "tika-vin01t21:103": "Duṭṭhullavācāsikkhāpadavaṇṇanā niṭṭhitā.",
  "tika-vin01t21:104": "4. Attakāmapāricariyasikkhāpadavaṇṇanā",
  "tika-vin01t21:105_0": "290. Catutthe cīvaranti nivāsanādi yaṁ kiñci cīvaraṁ. Piṇḍapātanti yo koci āhāro.",
  "tika-vin01t21:105_1": "So hi piṇḍolyena bhikkhuno patte patanato tattha tattha laddhabhikkhānaṁ piṇḍānaṁ",
  "tika-vin01t21:105_2": "pāto sannipātoti vā piṇḍapātoti vuccati. Senāsananti sayanañca āsanañca. Yattha hi",
  "tika-vin01t21:105_3": "vihārādike seti nipajjati āsati nisīdati, taṁ senāsanaṁ. Pati eti etasmāti paccayoti",
  "tika-vin01t21:105_4": "āha ‘‘patikaraṇaṭṭhena paccayo’’ti. Rogassa patiayanaṭṭhena vā paccayo, paccanīkagamanaṭṭhenāti",
  "tika-vin01t21:105_5": "attho, vūpasamanatthenāti vuttaṁ hoti. Dhātukkhobhalakkhaṇassa hi taṁhetukadukkhavedanālakkhaṇassa",
  "tika-vin01t21:105_6": "vā rogassa paṭipakkhabhāvo patiayanaṭṭho. Yassa kassacīti sappiādīsu yassa kassaci.",
  "tika-vin01t21:105_7": "Sappāyassāti hitassa vikāravūpasamenāti adhippāyo. Bhisakkassa kammaṁ tena vidhātabbato,",
  "tika-vin01t21:105_8": "tenāha ‘‘anuññātattā’’ti. Nagaraparikkhārehīti nagaraṁ parivāretvā rakkhaṇakehi.",
  "tika-vin01t21:105_9": "Āvāṭaparikkhepo parikhā uddāpo pākāro esikā paligho pākāramatthakamaṇḍalanti satta",
  "tika-vin01t21:105_10": "nagaraparikkhārāti vadanti. Setaparikkhāroti suvisuddhasīlālaṅkāro. Ariyamaggo hi",
  "tika-vin01t21:105_11": "idha ‘‘ratho’’ti adhippeto. Tassa ca sammāvācādayo alaṅkāraṭṭhena ‘‘parikkhāro’’ti",
  "tika-vin01t21:105_12": "vuttā. Cakkavīriyoti vīriyacakko. Jīvitaparikkhārāti jīvitassa pavattikāraṇāni. Samudānetabbāti",
  "tika-vin01t21:105_13": "sammā uddhaṁ uddhaṁ ānetabbā pariyesitabbā. Parivāropi hoti antarāyānaṁ parito vāraṇato,",
  "tika-vin01t21:105_14": "tenāha – ‘‘jīvita…pe… rakkhaṇato’’ti. Tattha antaranti vivaraṁ, okāsoti attho. Rakkhaṇatoti",
  "tika-vin01t21:105_15": "verikānaṁ antaraṁ adatvā attano sāmīnaṁ parivāretvā ṭhitasevakā viya rakkhaṇato.",
  "tika-vin01t21:105_16": "Assāti jīvitassa. Kāraṇabhāvatoti cirappavattiyā kāraṇabhāvato. Rasāyanabhūtañhi",
  "tika-vin01t21:105_17": "bhesajjaṁ sucirampi kālaṁ jīvitaṁ pavattetiyeva.",
  "tika-vin01t21:106_0": "291.Upacāreti yattha ṭhito viññāpetuṁ sakkoti, tādise. Kāmo ceva hetu ca pāricariyā",
  "tika-vin01t21:106_1": "ca attho. Sesaṁ byañjanantiādīsu pāḷiyaṁ ‘‘attakāma’’nti padaṁ uddharitvā attano",
  "tika-vin01t21:106_2": "kāmaṁ, attano hetuṁ, attano adhippāyaṁ, attano pāricariyanti cattāro atthā padabhājane",
  "tika-vin01t21:106_3": "vuttā. Tesu paṭhame atthavikappe kāmo ca hetu ca pāricariyā ca attho, sesaṁ adhippāyapadamekaṁ",
  "tika-vin01t21:106_4": "byañjanaṁ paṭhamaviggahe tadatthassa asambhavabhāvato niratthakattā. Dutiye pana",
  "tika-vin01t21:106_5": "atthavikappe adhippāyo ca pāricariyā ca attho, kāmo ca hetu cāti sesaṁ padadvayaṁ",
  "tika-vin01t21:106_6": "byañjanaṁ tesaṁ tattha atthābhāvatoti evaṁ cattāri padāni dvinnaṁ viggahānaṁ vasena",
  "tika-vin01t21:106_7": "yojitānīti keci vadanti. Gaṇṭhipade ca ayamevattho vutto. Cūḷamajjhimamahāgaṇṭhipadesu",
  "tika-vin01t21:106_8": "pana ‘‘paṭhamasmiṁ atthavikappe kāmo ca hetu ca pāricariyā ca adhippāyattho, sesaṁ",
  "tika-vin01t21:106_9": "methunadhammasaṅkhātena kāmenātiādi viggahavākyaṁ akkharavivaraṇamattato byañjanamattaṁ.",
  "tika-vin01t21:106_10": "Dutiye atthavikappe adhippāyo ca pāricariyā ca adhippāyattho, sesaṁ attanā kāmitā",
  "tika-vin01t21:106_11": "icchitātiādi viggahavākyaṁ akkharavivaraṇamattato byañjanamatta’’nti evamattho vutto",
  "tika-vin01t21:106_12": ". ‘‘Byañjane ādaraṁ akatvā’’ti vacanato ayamevattho idha yuttataroti viññāyati. Byañjane",
  "tika-vin01t21:106_13": "ādaraṁ akatvāti iminā hi aṭṭhakathāyaṁ vuttaviggahavasena byañjane ādaraṁ akatvāti ayamattho dīpito.",
  "tika-vin01t21:107_0": "Idāni yathāvuttamevatthaṁ padabhājanena saṁsanditvā dassetuṁ ‘‘attano kāmaṁ attano",
  "tika-vin01t21:107_1": "hetuṁ attano pāricariyanti hi vutte jānissanti paṇḍitā’’tiādi āraddhaṁ. Idaṁ vuttaṁ",
  "tika-vin01t21:107_2": "hoti – ‘‘attano hetu’’nti vutte attano atthāyāti ayamattho viññāyati. ‘‘Attano kāmaṁ",
  "tika-vin01t21:107_3": "attano pāricariya’’nti ca vutte kāmena pāricariyāti ayamattho viññāyati. Tasmā attano",
  "tika-vin01t21:107_4": "kāmaṁ attano hetuṁ attano pāricariyanti imehi tīhi padehi attano atthāya kāmena pāricariyā",
  "tika-vin01t21:107_5": "attakāmapāricariyāti ayamatthavikappo vuttoti viññū jānissanti. ‘‘Attano adhippāya’’nti",
  "tika-vin01t21:107_6": "vutte pana adhippāyasaddassa kāmitasaddena samānatthabhāvato attano pāricariyanti",
  "tika-vin01t21:107_7": "imassa ca ubhayaviggahasāmaññato attano icchitakāmitaṭṭhena attakāmapāricariyāti",
  "tika-vin01t21:107_8": "ayamatthavikappo dvīhi padehi dassitoti viññū jānissantīti.",
  "tika-vin01t21:108_0": "Etadagganti esā aggā. Duṭṭhullavācāsikkhāpade kiñcāpi methunayācanaṁ āgataṁ, tathāpi",
  "tika-vin01t21:108_1": "taṁ duṭṭhullavācassādarāgavasena vuttaṁ, idha pana attano methunassādarāgavasenāti",
  "tika-vin01t21:108_2": "ayaṁ viseso. Vinītavatthūsu ‘‘tena hi bhagini aggadānaṁ dehī’’ti idaṁ attano atthāya",
  "tika-vin01t21:108_3": "vuttanti veditabbaṁ. Manussitthī, itthisaññitā, attakāmapāricariyāya rāgo, tena rāgena",
  "tika-vin01t21:108_4": "vaṇṇabhaṇanaṁ, taṅkhaṇavijānananti imānettha pañca aṅgāni.",
  "tika-vin01t21:109": "Attakāmapāricariyasikkhāpadavaṇṇanā niṭṭhitā.",
  "tika-vin01t21:110": "5. Sañcarittasikkhāpadavaṇṇanā",
  "tika-vin01t21:111_0": "296. Pañcame paṇḍitassa bhāvo paṇḍiccaṁ, ñāṇassetaṁ adhivacanaṁ. Gatimantāti ñāṇagatiyā",
  "tika-vin01t21:111_1": "samannāgatā. Paṇḍitāti iminā sabhāvañāṇena samannāgatatā vuttā, byattāti iminā itthikattabbesu",
  "tika-vin01t21:111_2": "visāradapaññāya. Tenāha ‘‘upāyaññū visāradā’’ti. Medhāvinīti ṭhānuppattipaññāsaṅkhātāya",
  "tika-vin01t21:111_3": "tasmiṁ tasmiṁ atthakicce upaṭṭhite ṭhānaso taṅkhaṇe eva uppajjanapaññāya samannāgatā.",
  "tika-vin01t21:111_4": "Tenāha ‘‘diṭṭhaṁ diṭṭhaṁ karotī’’ti. Chekāti yāgubhattasampādanādīsu nipuṇā. Uṭṭhānavīriyasampannāti",
  "tika-vin01t21:111_5": "kāyikena vīriyena samannāgatā, yathā aññā kusītā nisinnaṭṭhāne nisinnāva honti, ṭhitaṭṭhāne",
  "tika-vin01t21:111_6": "ṭhitāva, evaṁ ahutvā vipphārikena cittena sabbakiccaṁ nipphādetīti vuttaṁ hoti. Kumārikāyāti",
  "tika-vin01t21:111_7": "nimittatthe bhummaṁ, hetumhi vā karaṇavacanaṁ. Tenāha ‘‘kumārikāya kāraṇā’’ti. Āvahanaṁ",
  "tika-vin01t21:111_8": "āvāho, pariggahabhāvena dārikāya gaṇhāpanaṁ, tathā dāpanaṁ vivāho. Tenāha ‘‘dārakassā’’tiādi.",
  "tika-vin01t21:112_0": "297-298. Bhattapācanaṁ sandhāya randhāpanaṁ vuttaṁ, yassa kassaci pācanaṁ sandhāya",
  "tika-vin01t21:112_1": "pacāpanaṁ vuttaṁ. Duṭṭhuṁ kulaṁ gatā duggatāti imamatthaṁ dassento ‘‘yattha vā gatā’’tiādimāha.",
  "tika-vin01t21:112_2": "Āharaṇaṁ āhāro. Na upāhaṭanti na dinnaṁ. Kayo gahaṇaṁ, vikkayo dānaṁ. Tadubhayaṁ",
  "tika-vin01t21:112_3": "saṅgaṇhitvā ‘‘vohāro’’ti vuttaṁ. Maṇḍitapasādhitoti ettha bāhirupakaraṇena alaṅkaraṇaṁ",
  "tika-vin01t21:112_4": "maṇḍanaṁ, ajjhattikānaṁ kesādīnaṁyeva saṇṭhapanaṁ pasādhanaṁ.",
  "tika-vin01t21:113_0": "300. ‘‘Abbhutaṁ kātuṁ na vaṭṭatī’’ti iminā dukkaṭaṁ hotīti dīpeti. ‘‘Parājitena dātabba’’nti",
  "tika-vin01t21:113_1": "vuttattā adento dhuranikkhepena kāretabbo. Acirakāle adhikāro etassa atthīti acirakālādhikārikaṁ,",
  "tika-vin01t21:113_2": "sañcarittaṁ. ‘‘Acirakālācārika’’nti vā pāṭho, acirakāle ācāro ajjhācāro etassāti acirakālācārikaṁ.",
  "tika-vin01t21:114_0": "Kiñcāpi ehibhikkhūpasampannā ceva saraṇagamanūpasampannā ca sañcarittādipaṇṇattivajjaṁ",
  "tika-vin01t21:114_1": "āpattiṁ āpajjanti, tesaṁ pana na sabbakālikattā te vajjetvā sabbakālānurūpaṁ tantiṁ",
  "tika-vin01t21:114_2": "ṭhapento bhagavā idhāpi ñatticatuttheneva kammena upasampannaṁ bhikkhuṁ dassetuṁ",
  "tika-vin01t21:114_3": "‘‘tatra yvāyaṁ bhikkhu…pe… ayaṁ imasmiṁ atthe adhippeto bhikkhū’’ti padabhājanaṁ",
  "tika-vin01t21:114_4": "āha, na pana nesaṁ sañcarittādiāpajjane abhabbabhāvato. Khīṇāsavāpi hi appassutā",
  "tika-vin01t21:114_5": "kiñcāpi lokavajjaṁ nāpajjanti, paṇṇattiyaṁ pana akovidattā vihārakāraṁ kuṭikāraṁ",
  "tika-vin01t21:114_6": "sahāgāraṁ sahaseyyanti evarūpā kāyadvāre āpattiyo āpajjanti, sañcarittaṁ padasodhammaṁ",
  "tika-vin01t21:114_7": "uttarichappañcavācaṁ bhūtārocananti evarūpā vacīdvāre āpattiyo āpajjanti, upanikkhittasādiyanavasena",
  "tika-vin01t21:114_8": "manodvāre rūpiyapaṭiggahaṇāpattiṁ āpajjanti.",
  "tika-vin01t21:115_0": "301. Sañcaraṇaṁ sañcaro, so etassa atthīti sañcarī, tassa bhāvo sañcarittaṁ. Tenāha",
  "tika-vin01t21:115_1": "‘‘sañcaraṇabhāva’’nti, itthipurisānaṁ antare sañcaraṇabhāvanti attho. Jāyattane jārattaneti",
  "tika-vin01t21:115_2": "ca nimittatthe bhummaṁ, jāyabhāvatthaṁ jārabhāvatthanti vuttaṁ hoti. Jāyabhāveti",
  "tika-vin01t21:115_3": "bhariyabhāvāya. Jārabhāveti sāmikabhāvāya. Kiñcāpi imassa padabhājane ‘‘jārī bhavissasī’’ti",
  "tika-vin01t21:115_4": "itthiliṅgavasena padabhājanaṁ vuttaṁ, jārattaneti pana niddesassa ubhayaliṅgasādhāraṇattā",
  "tika-vin01t21:115_5": "purisaliṅgavasenapi yojetvā atthaṁ dassento ‘‘itthiyā matiṁ purisassa ārocento jārattane",
  "tika-vin01t21:115_6": "ārocetī’’tiādimāha. Ettha hi ‘‘jāro bhavissasī’’ti itthiyā matiṁ purisassa ārocento",
  "tika-vin01t21:115_7": "jārattane āroceti nāma. Pāḷiyaṁ pana itthiliṅgavaseneva yojanā katā, tadanusārena",
  "tika-vin01t21:115_8": "purisaliṅgavasenapi sakkā yojetunti.",
  "tika-vin01t21:116_0": "Idāni pāḷiyaṁ vuttanayenapi atthaṁ dassento ‘‘apicā’’tiādimāha. Pati bhavissasīti",
  "tika-vin01t21:116_1": "vuttamevatthaṁ ‘‘sāmiko bhavissasī’’ti pariyāyavacanena visesetvā dasseti. Idañca",
  "tika-vin01t21:116_2": "jārattaneti niddesassa ubhayaliṅgasādhāraṇattā vuttaṁ. Muhuttikā bhavissasīti asāmikaṁ",
  "tika-vin01t21:116_3": "sandhāya vuttaṁ, jārī bhavissasīti sasāmikaṁ sandhāya. Antamaso taṅkhaṇikāyapīti",
  "tika-vin01t21:116_4": "idaṁ nidassanamattanti āha ‘‘etenevupāyenā’’tiādi.",
  "tika-vin01t21:117_0": "303.Serivihāranti sacchandacāraṁ. Attano vasanti attano āṇaṁ. Gottanti gotamagottādikaṁ",
  "tika-vin01t21:117_1": "gottaṁ. Dhammoti paṇḍaraṅgaparibbājakādīnaṁ, tesaṁ tesaṁ vā kulānaṁ dhammo. Gottavantesu",
  "tika-vin01t21:117_2": "gottasaddo, dhammacārīsu ca dhammasaddo vattatīti āha ‘‘sagottehī’’tiādi. Tattha",
  "tika-vin01t21:117_3": "sagottehīti samānagottehi, ekavaṁsajātehīti attho. Sahadhammikehīti ekassa satthusāsane",
  "tika-vin01t21:117_4": "sahacaritabbadhammehi, samānakuladhammehi vā. Tenevāha ‘‘ekaṁ satthāra’’ntiādi. Tattha",
  "tika-vin01t21:117_5": "‘‘ekaṁ satthāraṁ uddissa pabbajitehī’’ti iminā paṇḍaraṅgaparibbājakādayo vuttā, ekagaṇapariyāpannehīti",
  "tika-vin01t21:117_6": "mālākārādiekagaṇapariyāpannehi.",
  "tika-vin01t21:118_0": "Sasāmikā sārakkhā. Yassā gamane raññā daṇḍo ṭhapito, sā saparidaṇḍā. Pacchimānaṁ",
  "tika-vin01t21:118_1": "dvinnanti sārakkhasaparidaṇḍānaṁ micchācāro hoti tāsaṁ sasāmikabhāvato. Na itarāsanti",
  "tika-vin01t21:118_2": "itarāsaṁ māturakkhitādīnaṁ aṭṭhannaṁ purisantaragamane natthi micchācāro tāsaṁ asāmikabhāvato.",
  "tika-vin01t21:118_3": "Yā hi sāmikassa santakaṁ phassaṁ thenetvā paresaṁ abhiratiṁ uppādenti, tāsaṁ micchācāro,",
  "tika-vin01t21:118_4": "na ca mātādayo tāsaṁ phasse issarā. Mātādayo hi na attanā phassānubhavanatthaṁ tā",
  "tika-vin01t21:118_5": "rakkhanti, kevalaṁ anācāraṁ nisedhentā purisantaragamanaṁ tāsaṁ vārenti. Purisassa",
  "tika-vin01t21:118_6": "pana etāsu aṭṭhasupi hotiyeva micchācāro mātādīhi yathā purisena saddhiṁ saṁvāsaṁ",
  "tika-vin01t21:118_7": "na kappeti, tathā rakkhitattā paresaṁ rakkhitagopitaṁ phassaṁ thenetvā phuṭṭhabhāvato.",
  "tika-vin01t21:119_0": "Dhanena kītāti bhariyabhāvatthaṁ dhanena kītā. Tenāha ‘‘yasmā panā’’tiādi. Bhogenāti",
  "tika-vin01t21:119_1": "bhogahetu. Bhogatthañhi vasantī ‘‘bhogavāsinī’’ti vuccati. Labhitvāti yo naṁ vāseti,",
  "tika-vin01t21:119_2": "tassa hatthato labhitvā. Udakapattaṁ āmasitvā gahitā odapattakinī. Tenāha ‘‘ubhinna’’ntiādi.",
  "tika-vin01t21:119_3": "Dhajena āhaṭāti ettha dhajayogato senāva dhajasaddena vuttā, ussitaddhajāya senāya",
  "tika-vin01t21:119_4": "āhaṭāti vuttaṁ hoti. Tenāha ‘‘ussitaddhajāyā’’tiādi.",
  "tika-vin01t21:120_0": "305.Bahiddhā vimaṭṭhaṁ nāma hotīti aññattha ārocitaṁ nāma hoti. Taṁ kiriyaṁ sampādessatīti",
  "tika-vin01t21:120_1": "tassā ārocetvā taṁ kiccaṁ sampādetu vā mā vā, taṁkiriyāsampādane yogyataṁ sandhāya",
  "tika-vin01t21:120_2": "vuttaṁ. Dārakaṁ dārikañca ajānāpetvā tesaṁ mātāpituādīhi mātāpituādīnaṁyeva santikaṁ",
  "tika-vin01t21:120_3": "sāsane pesitepi haraṇavīmaṁsanapaccāharaṇasaṅkhātāya tivaṅgasampattiyā saṅghādiseso",
  "tika-vin01t21:120_4": "hotiyevāti daṭṭhabbaṁ. Yaṁ uddissa sāsanaṁ pesitaṁ, taṁyeva sandhāya tassā mātuādīnaṁ",
  "tika-vin01t21:120_5": "ārocite vatthuno ekattā mātuādayopi khettamevāti khettameva otiṇṇabhāvaṁ dassetuṁ",
  "tika-vin01t21:120_6": "‘‘buddhaṁ paccakkhāmī’’tiādi udāhaṭaṁ. Iminā sametīti etthāyamadhippāyo – yathā sayaṁ",
  "tika-vin01t21:120_7": "anārocetvā aññena antevāsiādinā ārocāpentassa visaṅketo natthi, evaṁ tassā sayaṁ",
  "tika-vin01t21:120_8": "anārocetvā ārocanatthaṁ mātuādīnaṁ vadantassapi natthi visaṅketoti. Gharaṁ nayatīti",
  "tika-vin01t21:120_9": "gharaṇī. Mūlaṭṭhānañca vasenāti ettha purisassa mātuādayo sāsanapesane mūlabhūtattā",
  "tika-vin01t21:120_10": "‘‘mūlaṭṭhā’’ti vuccanti. Māturakkhitāya mātā bhikkhuṁ pahiṇatīti ettha attano vā",
  "tika-vin01t21:120_11": "dhītu santikaṁ ‘‘itthannāmassa bhariyā hotū’’ti bhikkhuṁ pahiṇati, purisassa vā santikaṁ",
  "tika-vin01t21:120_12": "‘‘mama dhītā itthannāmassa bhariyā hotū’’ti pahiṇatīti gahetabbaṁ. Esa nayo sesesupi.",
  "tika-vin01t21:120_13": "Pubbe vuttanayattāti paṭhamasaṅghādisese vuttanayattā.",
  "tika-vin01t21:121_0": "338.Ettova pakkamatīti puna āgantvā āṇāpakassa anārocetvā tatoyeva pakkamati. Aññena",
  "tika-vin01t21:121_1": "karaṇīyenāti gamanahetuvisuddhidassanatthaṁ vuttaṁ. Teneva pana karaṇīyena gantvāpi",
  "tika-vin01t21:121_2": "kiñci anārocento na vīmaṁsati nāma. Anabhinanditvāti idaṁ tathā paṭipajjamānaṁ sandhāya",
  "tika-vin01t21:121_3": "vuttaṁ, satipi abhinandane sāsanaṁ anārocento pana na vīmaṁsati nāma. Tatiyapade",
  "tika-vin01t21:121_4": "vuttanayenāti ‘‘so tassā vacanaṁ anabhinanditvā’’tiādinā vuttanayena. Vatthugaṇanāyāti",
  "tika-vin01t21:121_5": "sambahulānaṁ itthipurisānaṁ samabhāve sati dvinnaṁ dvinnaṁ itthipurisavatthūnaṁ gaṇanāya.",
  "tika-vin01t21:121_6": "Sace pana ekato adhikā honti, adhikānaṁ gaṇanāya āpattibhedo veditabbo.",
  "tika-vin01t21:122_0": "339-340. Pāḷiyaṁ catutthavāre asatipi ‘‘gacchanto na sampādeti, āgacchanto visaṁvādeti,",
  "tika-vin01t21:122_1": "anāpattī’’ti idaṁ atthato āpannamevāti katvā vuttaṁ ‘‘catutthe anāpattī’’ti. Kārukānanti",
  "tika-vin01t21:122_2": "vaḍḍhakīādīnaṁ. Tacchakaayokāratantavāyarajakanhāpitakā pañca kāravo ‘‘kārukā’’ti",
  "tika-vin01t21:122_3": "vuccanti. Evarūpena…pe… anāpattīti tādisaṁ gihiveyyāvaccampi na hotīti katvā vuttaṁ.",
  "tika-vin01t21:123_0": "Kāyato samuṭṭhātīti paṇṇattiṁ vā alaṁvacanīyabhāvaṁ vā ajānantassa kāyato samuṭṭhāti.",
  "tika-vin01t21:123_1": "Vācato samuṭṭhātīti etthāpi eseva nayo. Kāyavācato samuṭṭhātīti paṇṇattiṁ jānitvā",
  "tika-vin01t21:123_2": "alaṁvacanīyabhāvaṁ ajānantassapi kāyavācato samuṭṭhātīti veditabbaṁ. Alaṁvacanīyā",
  "tika-vin01t21:123_3": "hontīti desacārittavasena paṇṇadānādinā pariccattā honti. Paṇṇattiṁpana jānitvāti",
  "tika-vin01t21:123_4": "ettha alaṁvacanīyabhāvaṁ vāti ca daṭṭhabbaṁ. Teneva mātikāṭṭhakathāyaṁ (kaṅkhā. aṭṭha.",
  "tika-vin01t21:123_5": "sañcarittasikkhāpadavaṇṇanā) ‘‘tadubhayaṁ pana jānitvā eteheva tīhi nayehi samāpajjantassa",
  "tika-vin01t21:123_6": "tāneva tīṇi tadubhayajānanacittena sacittakāni hontī’’ti vuttaṁ. Tasmā paṇṇattijānanacittenāti",
  "tika-vin01t21:123_7": "etthāpi tadubhayajānanaṁ vattabbaṁ. Bhikkhuṁ ajānāpetvā attano adhippāyaṁ paṇṇe likhitvā",
  "tika-vin01t21:123_8": "dinnaṁ harantassapi āpatti hoti, imassa sikkhāpadassa acittakattāti na gahetabbaṁ.",
  "tika-vin01t21:123_9": "Pāḷiyaṁ pana ‘‘ārocetī’’ti vuttattā aṭṭhakathāyañca tattha tattha ārocanasseva dassitattā",
  "tika-vin01t21:123_10": "kāyena vā vācāya vā ārocentasseva āpatti hotīti gahetabbaṁ.",
  "tika-vin01t21:124_0": "341.Duṭṭhullādīsupīti ādi-saddena sañcarittampi saṅgaṇhāti. Ettha pana kiñcāpi itthī",
  "tika-vin01t21:124_1": "nāma manussitthī, na yakkhī, na petī, na tiracchānagatā, puriso nāma manussapuriso,",
  "tika-vin01t21:124_2": "na yakkhotiādi na vuttaṁ, tathāpi manussajātikāva itthipurisā idha adhippetā. Tasmā",
  "tika-vin01t21:124_3": "yesu sañcarittaṁ samāpajjati, tesaṁ manussajātikatā, na nālaṁvacanīyatā, paṭiggaṇhanavīmaṁsanapaccāharaṇānīti",
  "tika-vin01t21:124_4": "imānettha pañcaṅgāni.",
  "tika-vin01t21:125": "Sañcarittasikkhāpadavaṇṇanā niṭṭhitā.",
  "tika-vin01t21:126": "6. Kuṭikārasikkhāpadavaṇṇanā",
  "tika-vin01t21:127_0": "342. Chaṭṭhe ettakenāti ettakena dāruādinā. Aparicchinnappamāṇāyoti aparicchinnadāruādippamāṇāyo.",
  "tika-vin01t21:127_1": "Mūlacchejjāya purisaṁ yācituṁ na vaṭṭatīti parasantakabhāvato mocetvā attanoyeva",
  "tika-vin01t21:127_2": "santakaṁ katvā yācituṁ na vaṭṭati. Evaṁ mūlacchejjāya aññātakaappavāritaṭṭhānato",
  "tika-vin01t21:127_3": "yācantassa aññātakaviññattiyā dukkaṭaṁ. Dāsaṁ attano atthāya sādiyantassapi dukkaṭameva",
  "tika-vin01t21:127_4": "‘‘dāsidāsapaṭiggahaṇā paṭivirato hotī’’ti (dī. ni. 1.10, 194) vacanato. Ñātakapavāritaṭṭhānato",
  "tika-vin01t21:127_5": "pana dāsaṁ mūlacchejjāya yācantassa sādiyanavasena dukkaṭaṁ. Sakakammaṁ na yācitabbāti",
  "tika-vin01t21:127_6": "pāṇātipātasikkhāpadarakkhaṇatthaṁ vuttaṁ. Aniyametvāpi na yācitabbāti manussānaṁ",
  "tika-vin01t21:127_7": "aññathā gāhassapi sambhavato vuttaṁ, suddhacittena pana hatthakammaṁ yācantassa āpatti nāma natthi.",
  "tika-vin01t21:128_0": "Sabbakappiyabhāvadīpanatthanti sabbaso kappiyabhāvadīpanatthaṁ. Mūlaṁ dethāti vattuṁ",
  "tika-vin01t21:128_1": "vaṭṭatīti yasmā mūlaṁ dassāmāti tehi paṭhamaṁ vuttattā viññatti na hoti, yasmā ca",
  "tika-vin01t21:128_2": "mūlanti bhaṇitaṁ sāmaññavacanato akappiyavacanaṁ na hoti, tasmā mūlaṁ dethāti vattuṁ",
  "tika-vin01t21:128_3": "vaṭṭati. Anajjhāvutthakanti apariggahitaṁ. Akappiyakahāpaṇādi na dātabbanti kiñcāpi",
  "tika-vin01t21:128_4": "akappiyakahāpaṇādiṁ asādiyantena kappiyavohārato dātuṁ vaṭṭati, tathāpi sāruppaṁ",
  "tika-vin01t21:128_5": "na hoti. Manussā ca etassa santakaṁ kiñci atthīti viheṭhetabbaṁ maññantīti akappiyakahāpaṇādidānaṁ",
  "tika-vin01t21:128_6": "paṭikkhittaṁ. Tatheva pācetvāti hatthakammavaseneva pācetvā. ‘‘Kiṁ, bhante’’ti ettakepi",
  "tika-vin01t21:128_7": "pucchite yadatthāya paviṭṭho, taṁ kathetuṁ vaṭṭati pucchitapañhattā.",
  "tika-vin01t21:129_0": "Vattanti cārittaṁ, āpatti pana na hotīti adhippāyo. Kappiyaṁ kārāpetvā paṭiggahetabbānīti",
  "tika-vin01t21:129_1": "sākhāya laggarajasmiṁ patte patitepi sākhaṁ chinditvā khāditukāmatāyapi sati sukhaparibhogatthaṁ",
  "tika-vin01t21:129_2": "vuttaṁ. ‘‘Nadiṁ vā…pe… āharā’’ti vatthuṁ vaṭṭatīti apariggahitattā vuttaṁ. Gehato…pe…",
  "tika-vin01t21:129_3": "paribhuñjitabbanti pariggahitaudakattā viññattiyā dukkaṭaṁ hotīti adhippāyo. Alajjīhi…pe…",
  "tika-vin01t21:129_4": "na kāretabbanti idaṁ uttaribhaṅgādhikārattā ajjhoharaṇīyaṁ sandhāya vuttaṁ. Bāhiraparibhogesu",
  "tika-vin01t21:129_5": "pana alajjīhipi hatthakammaṁ kāretuṁ vaṭṭatīti.",
  "tika-vin01t21:130_0": "Goṇaṁ pana…pe… āharāpetuṁ na vaṭṭatīti attano atthāya mūlacchejjavasena āharāpetuṁ",
  "tika-vin01t21:130_1": "na vaṭṭati. Āharāpentassa dukkaṭanti aññātakaviññattiyā dukkaṭaṁ. Attano atthāya",
  "tika-vin01t21:130_2": "sādiyanepi dukkaṭameva ‘‘hatthigavāssavaḷavapaṭiggahaṇā paṭivirato hotī’’ti (dī.",
  "tika-vin01t21:130_3": "ni. 1.10, 194) vuttattā. Tenevāha ‘‘ñātakapavāritaṭṭhānatopi mūlacchejjāya yācituṁ",
  "tika-vin01t21:130_4": "na vaṭṭatī’’ti. Rakkhitvāti yathā corā na haranti, evaṁ rakkhitvā. Jaggitvāti tiṇadānādīhi",
  "tika-vin01t21:130_5": "jaggitvā. Na sampaṭicchitabbanti attano atthāya goṇe sādiyanassa paṭikkhittattā vuttaṁ.",
  "tika-vin01t21:131_0": "Sakaṭaṁ dethāti…pe… vaṭṭatīti mūlacchejjavasena sakaṭaṁ dethāti vattuṁ na vaṭṭati.",
  "tika-vin01t21:131_1": "Tāvakālikaṁ vaṭṭatīti tāvakālikaṁ katvā sabbattha yācituṁ vaṭṭati. Valliādīsu ca",
  "tika-vin01t21:131_2": "parapariggahitesu eseva nayoti yojetabbaṁ . Garubhaṇḍappahonakesuyeva ca valliādīsūti",
  "tika-vin01t21:131_3": "ettha ādi-saddena veḷumuñjapabbajatiṇamattikānaṁ saṅgaho daṭṭhabbo. Yaṁ pana vatthuvasena",
  "tika-vin01t21:131_4": "appaṁ hutvā agghavasena mahantaṁ haritālahiṅgulakādi, taṁ garubhaṇḍaṁ appahontampi",
  "tika-vin01t21:131_5": "yācituṁ na vaṭṭatīti vadanti.",
  "tika-vin01t21:132_0": "Sāti viññattiṁ parāmasati. Sā ca idha parikathādinā yena kenaci adhippāyaviññāpanaṁ",
  "tika-vin01t21:132_1": "viññattīti gahetabbā. Tenāha ‘‘sabbena sabba’’nti, sabbappakārenāti attho. Tena ‘‘parikathādivasenapi",
  "tika-vin01t21:132_2": "viññāpanaṁ na vaṭṭatī’’ti dīpeti. Parikathobhāsanimittakammampi hi cīvarapiṇḍapātesu",
  "tika-vin01t21:132_3": "dvīsu paccayesu na vaṭṭati. Idāni senāsanapaccaye adhippetaṁ viññattiṁ parikathādīhi",
  "tika-vin01t21:132_4": "visesetvā dassento ‘‘āhara dehīti viññattimattameva na vaṭṭatī’’ti āha. Parikathobhāsanimittakammāni",
  "tika-vin01t21:132_5": "vaṭṭantīti ettha parikathā nāma pariyāyena kathanaṁ bhikkhusaṅghassa senāsanaṁ sambādhantiādivacanaṁ.",
  "tika-vin01t21:132_6": "Obhāso nāma ujukameva akathetvā yathā adhippāyo vibhūto hoti, evaṁ obhāsanaṁ, upāsakā,",
  "tika-vin01t21:132_7": "tumhe kuhiṁ vasathāti? Pāsāde, bhanteti. Bhikkhūnaṁ pana, upāsakā, pāsādo na vaṭṭatītiādivacanaṁ.",
  "tika-vin01t21:132_8": "Nimittakammaṁ nāma paccaye uddissa yathā adhippāyo viññāyati, evaṁ nimittakammaṁ,",
  "tika-vin01t21:132_9": "senāsanatthaṁ bhūmiparikammādīni karontassa ‘‘kiṁ, bhante, karosi, ko kārāpetī’’ti",
  "tika-vin01t21:132_10": "vutte ‘‘na kocī’’tiādivacanaṁ.",
  "tika-vin01t21:133_0": "Idāni gilānapaccaye viññattiādikaṁ sabbampi vaṭṭatīti dassento āha ‘‘gilānapaccaye",
  "tika-vin01t21:133_1": "panā’’tiādi. Tathā uppannaṁ pana bhesajjaṁ roge vūpasante paribhuñjituṁ vaṭṭati,",
  "tika-vin01t21:133_2": "na vaṭṭatīti? Tattha vinayadharā ‘‘bhagavatā rogasīsena paribhogassa dvāraṁ dinnaṁ,",
  "tika-vin01t21:133_3": "tasmā arogakālepi paribhuñjituṁ vaṭṭati, āpatti na hotī’’ti vadanti. Suttantikā pana",
  "tika-vin01t21:133_4": "‘‘kiñcāpi āpatti na hoti, ājīvaṁ pana kopeti, tasmā sallekhappaṭipattiyaṁ ṭhitassa",
  "tika-vin01t21:133_5": "na vaṭṭati, sallekhaṁ kopetī’’ti vadanti. Ukkamantīti apagacchanti.",
  "tika-vin01t21:134_0": "344. Maṇi kaṇṭhe assāti maṇikaṇṭho, maṇinā upalakkhito vā kaṇṭho assāti maṇikaṇṭhoti",
  "tika-vin01t21:134_1": "majjhapadalopīsamāso daṭṭhabbo. Devavaṇṇanti devattabhāvaṁ. Pasannākāranti pasannehi",
  "tika-vin01t21:134_2": "kātabbakiccaṁ, kāyaveyyāvaccasaṅkhātaṁ upaṭṭhānanti vuttaṁ hoti. Maṇiyācanāya tassa",
  "tika-vin01t21:134_3": "anāgamanena attano vaḍḍhi hotīti vuttaṁ ‘‘maṇinā me attho’’ti, mantapadanīhārena",
  "tika-vin01t21:134_4": "vā tathā vuttanti daṭṭhabbaṁ.",
  "tika-vin01t21:135_0": "345.Vattamānasamīpeti vattamānassa samīpe atīte. Evaṁ vattuṁ labbhatīti ‘‘āgatosī’’ti",
  "tika-vin01t21:135_1": "vattabbe vattamānasamīpattā ‘‘āgacchasī’’ti evaṁ vattamānavohārena vattuṁ labbhati.",
  "tika-vin01t21:135_2": "Lakkhaṇaṁ panettha saddasatthānusārato veditabbaṁ. So eva nayoti ‘‘āgatomhī’’ti vattabbe",
  "tika-vin01t21:135_3": "‘‘āgacchāmī’’ti ayampi vattamānasamīpe vattamānavohāroti dasseti.",
  "tika-vin01t21:136_0": "348-349. Yasmā pana na sakkā kevalaṁ yācanāya kiñci kātuṁ, tasmā ‘‘sayaṁ yācitakehi",
  "tika-vin01t21:136_1": "upakaraṇehī’’ti adhippāyattho vutto. Uddhaṁmukhaṁ littā ullittā, adhomukhaṁ littā",
  "tika-vin01t21:136_2": "avalittā. Yasmā pana uddhaṁmukhaṁ limpantā yebhuyyena anto limpanti, adhomukhaṁ limpantā",
  "tika-vin01t21:136_3": "ca bahi, tasmā vuttaṁ ‘‘ullittāti antolittā, avalittāti bahilittā’’ti. Tattha ullittā",
  "tika-vin01t21:136_4": "nāma ṭhapetvā tulāpiṭṭhasaṅghātavātapānadhūmachiddādibhedaṁ alepokāsaṁ avasese lepokāse",
  "tika-vin01t21:136_5": "kuṭṭehi saddhiṁ ghaṭetvā chadanassa anto sudhāya vā mattikāya vā littā. Avalittā",
  "tika-vin01t21:136_6": "nāma vuttanayeneva chadanassa bahi littā. Ullittāvalittā nāma tatheva chadanassa",
  "tika-vin01t21:136_7": "anto ca bahi ca littā.",
  "tika-vin01t21:137_0": "Byañjanaṁ sametīti ‘‘kārayamānenā’’ti hetukattuvasena uddiṭṭhapadassa ‘‘kārāpentenā’’ti",
  "tika-vin01t21:137_1": "hetukattuvaseneva niddesassa katattā byañjanaṁ sameti. Yadi evaṁ ‘‘karonto vā kārāpento",
  "tika-vin01t21:137_2": "vā’’ti kasmā tassa padabhājanaṁ vuttanti āha ‘‘yasmā panā’’tiādi. ‘‘Attanā vippakataṁ",
  "tika-vin01t21:137_3": "parehi pariyosāpetī’’tiādivacanato ‘‘karontenapi idha vuttanayeneva paṭipajjitabba’’nti",
  "tika-vin01t21:137_4": "vuttaṁ. Tattha idha vuttanayenevāti imasmiṁ sikkhāpade vuttanayeneva. Ubhopeteti",
  "tika-vin01t21:137_5": "kārakakārāpakā. Kārayamānenāti imināva padena saṅgahitāti kathaṁ saṅgahitā. Na hi",
  "tika-vin01t21:137_6": "kārayamāno karonto nāma hoti, evaṁ panettha adhippāyo veditabbo – yasmā karontenapi",
  "tika-vin01t21:137_7": "kārayamānenapi idha vuttanayeneva paṭipajjitabbaṁ, tasmā kārayamānena evaṁ paṭipajjitabbanti",
  "tika-vin01t21:137_8": "vutte pageva karontenāti idaṁ atthato āgatamevāti ‘‘kārayamānenā’’ti bhagavatā vuttaṁ.",
  "tika-vin01t21:137_9": "Tato ‘‘kārayamānenā’’ti vutte sāmatthiyato labbhamānopi attho teneva saṅgahito nāma",
  "tika-vin01t21:137_10": "hotīti. Byañjanaṁvilomitaṁ bhaveyyāti yasmā ‘‘kārayamānenā’’ti imassa ‘‘karontenā’’ti",
  "tika-vin01t21:137_11": "idaṁ pariyāyavacanaṁ na hoti, tasmā karontena vā kārāpentena vāti padatthavasena",
  "tika-vin01t21:137_12": "niddese kate byañjanaṁ viruddhaṁ bhaveyyāti adhippāyo. Atthamattamevāti padatthato",
  "tika-vin01t21:137_13": "sāmatthiyato ca labbhamānaṁ atthamattameva.",
  "tika-vin01t21:138_0": "Uddesoti uddisitabbo. Abbohārikanti appamāṇaṁ. ‘‘Āyāmato ca vitthārato cā’’ti avatvā",
  "tika-vin01t21:138_1": "vikappatthassa vā-saddassa vuttattā ekatobhāgena vaḍḍhitepi āpattiyevāti dassento",
  "tika-vin01t21:138_2": "‘‘yo panā’’tiādimāha. Tihatthāti vaḍḍhakīhatthena tihatthā. Pamāṇayutto mañcoti pakatividatthiyā",
  "tika-vin01t21:138_3": "navavidatthippamāṇo mañco. Pamāṇikā kāretabbāti ukkaṭṭhappamāṇaṁ sandhāya vuttattā",
  "tika-vin01t21:138_4": "ukkaṭṭhappamāṇayuttāva kuṭi adesitavatthukā na vaṭṭati, pamāṇato pana ūnatarā adesitavatthukāpi",
  "tika-vin01t21:138_5": "vaṭṭatīti kassaci sandeho siyāti taṁnivattanatthaṁ ‘‘pamāṇato ūnatarampī’’tiādi vuttaṁ.",
  "tika-vin01t21:138_6": "Tattha pamāṇato ūnataranti pāḷiyaṁ vuttappamāṇato ūnataraṁ. Pacchimena pamāṇena catuhatthato",
  "tika-vin01t21:138_7": "ūnatarā kuṭi nāma na hotīti catuhatthato paṭṭhāya kuṭilakkhaṇappattaṁ kuṭiṁ dassetuṁ",
  "tika-vin01t21:138_8": "‘‘catuhatthaṁ pañcahatthampī’’ti vuttaṁ. Kalalalepoti kenaci silesena katalepo, tambamattikādikalalalepo",
  "tika-vin01t21:138_9": "vā. Alepo evāti abbohārikāyevāti adhippāyo. Piṭṭhasaṅghāṭo dvārabāhā. Oloketvāpīti",
  "tika-vin01t21:138_10": "apaloketvāpi, apalokanakammavasenapi kātuṁ vaṭṭatīti adhippāyo.",
  "tika-vin01t21:139_0": "353. Yathā sīhādīnaṁ gocarāya pakkamantānaṁ nibaddhagamanamaggo na vaṭṭati, evaṁ",
  "tika-vin01t21:139_1": "hatthīnampi nibaddhagamanamaggo na vaṭṭati. Etesanti sīhādīnaṁ. Cāribhūmīti gocarabhūmi.",
  "tika-vin01t21:139_2": "Na gahitāti na vāritāti adhippāyo. Ārogyatthāyāti nirupaddavatthāya. Sesānīti pubbaṇṇanissitādīni.",
  "tika-vin01t21:139_3": "Pubbaṇṇanissitanti ettha pubbaṇṇaviruhanaṭṭhānaṁ pubbaṇṇa-saddena gahitaṁ. Tenāha",
  "tika-vin01t21:139_4": "– ‘‘sattannaṁ dhaññānaṁ…pe… ṭhita’’nti. Abhihananti etthāti abbhāghātaṁ. ‘‘Verighara’’nti",
  "tika-vin01t21:139_5": "vuttamevatthaṁ vibhāvetuṁ ‘‘corānaṁ māraṇatthāya kata’’nti vuttaṁ. Dhammagandhikāti",
  "tika-vin01t21:139_6": "hatthapādādichindanagandhikā.",
  "tika-vin01t21:140_0": "Āvijjituṁna sakkā hotīti chindataṭādisambhavato na sakkā hoti āvijjituṁ. Pācinanti",
  "tika-vin01t21:140_1": "kuṭivatthusāmantā cinitabbaadhiṭṭhānaṁ. Kiñcāpi idha pubbapayogasahapayogānaṁ adinnādāne",
  "tika-vin01t21:140_2": "viya viseso natthi, tathāpi tesaṁ vibhāgena dassanaṁ chinditvā puna kātabbāti ettha",
  "tika-vin01t21:140_3": "kuṭiyā bhedanaparicchedadassanatthaṁ kataṁ. Tadatthāyāti tacchanatthāya. Evaṁ katanti",
  "tika-vin01t21:140_4": "adesitavatthuṁ pamāṇātikkantaṁ vā kataṁ. Dārunā kataṁ kuṭṭaṁ etthāti dārukuṭṭikā,",
  "tika-vin01t21:140_5": "kuṭi. Silākuṭṭikantiādīsupi eseva nayo. Paṇṇasālanti bahi paṇṇehi chādetabbaṁ ullittāvalittaṁ",
  "tika-vin01t21:140_6": "kuṭimeva vadati. Tenevāha ‘‘sabhitticchadanaṁ limpissāmī’’ti.",
  "tika-vin01t21:141_0": "Antolepeneva niṭṭhāpetukāmaṁ sandhāya ‘‘antolepe vā’’tiādi vuttaṁ. Bahilepe vāti",
  "tika-vin01t21:141_1": "etthāpi eseva nayo. Tasmiṁ dvārabaddhe vā vātapāne vā ṭhapiteti yojetabbaṁ. Tassokāsanti",
  "tika-vin01t21:141_2": "tassa dvārabaddhassa vā vātapānassa vā okāsaṁ. Puna vaḍḍhetvā vāti pubbeva ṭhapitokāsaṁ",
  "tika-vin01t21:141_3": "khuddakaṁ ce, bhedanena puna vaḍḍhetvā. Lepo na ghaṭiyatīti pubbe dinnalepo dvārabaddhena",
  "tika-vin01t21:141_4": "vā vātapānena vā saddhiṁ na ghaṭiyati, ekābaddhaṁ hutvā na tiṭṭhatīti vuttaṁ hoti.",
  "tika-vin01t21:141_5": "Tanti dvārabaddhaṁ vā vātapānaṁ vā. Paṭhamameva saṅghādisesoti lepakiccassa niṭṭhitattā",
  "tika-vin01t21:141_6": "dvārabaddhaṁ vā vātapānaṁ vā ṭhapanato pubbeyeva saṅghādiseso. Aṭṭhaṅgulamattena",
  "tika-vin01t21:141_7": "appattacchadanaṁ katvāti ettha evaṁ me āpatti na siyāti bhittiyaṁ vā chadane vā ekaṅgulamattampi",
  "tika-vin01t21:141_8": "okāsaṁ lepena aghaṭetvā ṭhapeti, vaṭṭatīti vadanti. Mattikākuṭṭameva mattikālepasaṅkhyaṁ",
  "tika-vin01t21:141_9": "gacchatīti āha – ‘‘sace mattikāya kuṭṭaṁ karoti, chadanalepena saddhiṁ ghaṭane āpattī’’ti.",
  "tika-vin01t21:141_10": "Ubhinnaṁ anāpattīti purimassa lepassa aghaṭitattā dutiyassa attuddesikatāsambhavato",
  "tika-vin01t21:141_11": "ubhinnaṁ anāpatti, tasmā vināpi vattasīsena tena anāṇatto tassa karomīti karoti,",
  "tika-vin01t21:141_12": "ubhinnaṁ anāpattiyeva. Sace tena āṇatto karoti, mūlaṭṭhasseva āpatti.",
  "tika-vin01t21:142_0": "354.Chattiṁsa catukkāni nāma ‘‘bhikkhu kuṭiṁ karotī’’tiādimhi paṭhamavāre adesitavatthukacatukkaṁ",
  "tika-vin01t21:142_1": "desitavatthukacatukkaṁ pamāṇātikkantacatukkaṁ pamāṇikacatukkaṁ adesitavatthukappamāṇātikkantacatukkaṁ",
  "tika-vin01t21:142_2": "desitavatthukappamāṇikacatukkanti cha catukkāni, evaṁ samādisativārādīsupi pañcasūti",
  "tika-vin01t21:142_3": "chattiṁsa. Āpattibhedadassanatthaṁ vuttānīti ‘‘sārambhe ce bhikkhu vatthusmiṁ aparikkamane’’ti",
  "tika-vin01t21:142_4": "avisesena mātikāya vuttattā sārambhaaparikkamanesupi saṅghādisesova siyāti micchāgāhanivattanatthaṁ",
  "tika-vin01t21:142_5": "sārambhe aparikkamane ca dukkaṭaṁ, adesitavatthukatāya pamāṇātikkantatāya ca saṅghādisesoti",
  "tika-vin01t21:142_6": "evaṁ āpattibhedadassanatthaṁ vuttāni.",
  "tika-vin01t21:143_0": "355-361. ‘‘Dvīhi saṅghādisesehī’’ti vattabbe vibhattibyattayena ca vacanabyattayena",
  "tika-vin01t21:143_1": "ca dvinnaṁ saṅghādisesenāti vuttanti āha ‘‘dvīhi saṅghādisesehi…pe… attho veditabbo’’ti.",
  "tika-vin01t21:143_2": "‘‘Aññassa vā dātabbā’’ti vuttattā vippakataṁ kuṭiṁ labhitvā attano atthāya karontassapi",
  "tika-vin01t21:143_3": "ādito paṭṭhāya akatattā anāpattiyevāti vadanti. Apacinitabbāti viddhaṁsetabbā. Bhūmisamaṁ",
  "tika-vin01t21:143_4": "katvāti kuṭivatthusamaṁ katvā.",
  "tika-vin01t21:144_0": "364.Na hettha lepo ghaṭiyatīti chadanalepassa abhāvato vuttaṁ, visuṁyeva anuññātattā",
  "tika-vin01t21:144_1": "pana sacepi leṇassa anto uparibhāge cittakammādikaraṇatthaṁ lepaṁ denti, vaṭṭatiyeva.",
  "tika-vin01t21:144_2": "Lepadānavasena akatā iṭṭhakādiguhā guhā nāmāti gaṇṭhipadesu vuttaṁ. Tiṇehi vā paṇṇehi",
  "tika-vin01t21:144_3": "vā chāditakuṭikāva vuttāti ‘‘kukkuṭacchikagehaṁ vaṭṭatī’’ti vatvā ‘‘chadanaṁ daṇḍakehī’’tiādinā",
  "tika-vin01t21:144_4": "puna taṁ dassentehi tiṇapaṇṇacchadanā kuṭikāva vuttā. Chadanaṁ daṇḍakehi jālabandhaṁ",
  "tika-vin01t21:144_5": "katvāti chadanaṁ dīghato tiriyato ca ṭhapitadaṇḍakehi jālaṁ viya bandhitvā. Ogumphetvāti",
  "tika-vin01t21:144_6": "tiṇādiṁ viddhaṁsetvā. Bhittilepena saddhiṁ lepe ghaṭiteti ettha ullittāvalittabhāvassa",
  "tika-vin01t21:144_7": "chadanaṁ sandhāya vuttattā sacepi bhittilepena anatthiko hoti, chadanalepe samantato",
  "tika-vin01t21:144_8": "bhittiyā appamattakenapi ghaṭite bhittilepena vināpi āpattiyevāti vadanti. Upacikāmocanatthameva",
  "tika-vin01t21:144_9": "heṭṭhā pāsāṇakuṭṭaṁ katvā taṁ alimpitvā upari limpati, lepo na ghaṭiyati nāma, anāpattiyevāti",
  "tika-vin01t21:144_10": "iminā aṭṭhakathāvacanena taṁ na sameti. Tattha keci vadanti ‘‘bhittiṁ alimpitukāmatāya",
  "tika-vin01t21:144_11": "abhāvato chadanalepe pāsāṇakuṭṭena saddhiṁ ghaṭitepi tattha anāpatti vuttā’’ti, tampi",
  "tika-vin01t21:144_12": "na yuttaṁ. ‘‘Upacikāmocanatthamevā’’ti hi vuttattā pāsāṇakuṭṭe puna limpitukāmatāya",
  "tika-vin01t21:144_13": "abhāvoyeva viññāyati, teneva ‘‘taṁ alimpitvā’’ti vuttaṁ. Tasmā ‘‘ullittādibhāvo…pe…",
  "tika-vin01t21:144_14": "chadanameva sandhāya vutto’’ti idaṁ satipi bhittilepe chadanalepena vinā āpatti na",
  "tika-vin01t21:144_15": "hotīti chadanalepassa padhānabhāvadassanatthaṁ vuttaṁ, na pana bhittilepena vināpi",
  "tika-vin01t21:144_16": "āpatti hotīti dassanatthanti vadanti, idameva cettha yuttataranti amhākaṁ khanti.",
  "tika-vin01t21:144_17": "Etthāti tiṇakuṭikāya.",
  "tika-vin01t21:145_0": "Ettha ca tiṇakuṭikāya eva sabbathā anāpattibhāvassa dassanaṁ parivārapāḷiṁ ānetvā",
  "tika-vin01t21:145_1": "tiṇakuṭikāya sārambhādipaccayāpi anāpattibhāvo sukhena sakkā sādhetunti kataṁ. Tiṇakuṭikāya",
  "tika-vin01t21:145_2": "ca sabbathā anāpattibhāve sādhite teneva nayena leṇaguhādīsupi sārambhādipaccayāpi",
  "tika-vin01t21:145_3": "anāpattibhāvo sakkā viññātunti. Teneva ‘‘yaṁ panā’’tiādi vuttaṁ. Tathā hi tiṇakuṭikāya",
  "tika-vin01t21:145_4": "sārambhādipaccayāpi anāpattibhāve sādhite teneva nayena aññassatthāya karontassapi",
  "tika-vin01t21:145_5": "sārambhādipaccayāpi anāpattibhāvo atthato dassitoyeva hoti. Evañca sati bhikkhu samādisitvā",
  "tika-vin01t21:145_6": "pakkamati ‘‘kuṭiṁ me karothā’’ti, samādisati ca desitavatthukā ca hotu anārambhā",
  "tika-vin01t21:145_7": "ca saparikkamanā cāti, tassa kuṭiṁ karonti adesitavatthukaṁ sārambhaṁ aparikkamanaṁ.",
  "tika-vin01t21:145_8": "‘‘Āpatti kārukānaṁ tiṇṇaṁ dukkaṭāna’’nti pāḷiyaṁ aññassatthāya karontassapi sārambhādipaccayāpi",
  "tika-vin01t21:145_9": "dukkaṭaṁ kasmā vuttanti imaṁ codanaṁ manasi nidhāya ‘‘yaṁ pana…pe… akaraṇapaccayā",
  "tika-vin01t21:145_10": "vutta’’nti idaṁ vuttaṁ. Ayañhettha adhippāyo – aññassatthāya karontassapi sārambhādipaccayāpi",
  "tika-vin01t21:145_11": "anāpattiyeva. ‘‘Āpatti kārukānaṁ tiṇṇaṁ dukkaṭāna’’nti idaṁ pana aññassatthāya karontassa",
  "tika-vin01t21:145_12": "na sārambhādipaccayā āpattidassanatthaṁ vuttaṁ, kiñcarahi yathāsamādiṭṭhāya akaraṇapaccayā",
  "tika-vin01t21:145_13": "āpattidassanatthanti. Yasmā bahūsu potthakesu satasodhitasammate ca purāṇapotthake",
  "tika-vin01t21:145_14": "ayameva pāṭhakkamo dissati, tasmā yathādiṭṭhapāṭhānukkamenevettha attho pakāsito.",
  "tika-vin01t21:145_15": "Katthaci potthake pana ‘‘kuṭilakkhaṇappattampi kuṭiṁ…pe… anāpattī’’ti imassānantaraṁ",
  "tika-vin01t21:145_16": "‘‘yaṁ panā’’tiādipāṭhaṁ likhanti, evañca sati tattha adhippāyo pākaṭoyeva. Anāpattīti",
  "tika-vin01t21:145_17": "vatvāti uposathāgārañca bhavissati, ahañca vasissāmītiādīsu vāsāgāratthāya eva aniyamitattā anāpattīti vatvā.",
  "tika-vin01t21:146_0": "Pamāṇātikkantakuṭikaraṇalakkhaṇā kiriyāyeva, adesitavatthumūlikāyapi āpattiyā aṅgaṁ",
  "tika-vin01t21:146_1": "hoti pamāṇātikkantamūlikāyapi, tadubhayaṁ ekato katvā ‘‘kiriyākiriyato’’ti vuttaṁ.",
  "tika-vin01t21:146_2": "Vatthuṁ adesāpetvā pamāṇayuttaṁ kuṭiṁ karontassapi vatthuṁ desāpetvā akiriyāya kuṭikaraṇakiriyāya",
  "tika-vin01t21:146_3": "ca samuṭṭhānato kiriyākiriyatova samuṭṭhātīti veditabbaṁ. Acittakanti paṇṇattiajānanacittena",
  "tika-vin01t21:146_4": "acittakaṁ. Ullittādīnaṁ aññataratā, heṭṭhimappamāṇasambhavo, adesitavatthutā, pamāṇātikkantatā,",
  "tika-vin01t21:146_5": "attuddesikatā, vāsāgāratā, lepaghaṭṭanāti imānettha cha vā satta vā aṅgāni.",
  "tika-vin01t21:147": "Kuṭikārasikkhāpadavaṇṇanā niṭṭhitā.",
  "tika-vin01t21:148": "7. Vihārakārasikkhāpadavaṇṇanā",
  "tika-vin01t21:149_0": "365. Sattame evaṁnāmake nagareti kosambīnāmake. Tassa kira nagarassa ārāmapokkharaṇīādīsu",
  "tika-vin01t21:149_1": "tesu tesu ṭhānesu kosambarukkhāva ussannā ahesuṁ, tasmā kosambīti saṅkhyaṁ agamāsi.",
  "tika-vin01t21:149_2": "Kusumbassa nāma isino assamato avidūre māpitattāti eke. Idaṁ vuttaṁ hoti – kusumbassa",
  "tika-vin01t21:149_3": "isino nivāsabhūmi kosambī, tassa ca avidūre bhavattā nagaraṁ kosambīti saṅkhyaṁ gatanti.",
  "tika-vin01t21:149_4": "Ghositanāmakena kira seṭṭhinā so kāritoti ettha ko ghositaseṭṭhi, kathañcānena so",
  "tika-vin01t21:149_5": "ārāmo kāritoti? Pubbe kira addilaraṭṭhaṁ nāma ahosi. Tato kotūhalako nāma daliddo",
  "tika-vin01t21:149_6": "chātakabhayena saputtadāro subhikkhaṁ raṭṭhaṁ gacchanto puttaṁ vahituṁ asakkonto",
  "tika-vin01t21:149_7": "chaḍḍetvā agamāsi. Mātā nivattitvā taṁ gahetvā gatā. Te ekaṁ gopālakagāmaṁ pavisiṁsu.",
  "tika-vin01t21:149_8": "Gopālakānañca tadā bahupāyāso paṭiyatto hoti, tato pāyāsaṁ labhitvā bhuñjiṁsu. Atha",
  "tika-vin01t21:149_9": "so puriso bahutaraṁ pāyāsaṁ bhutto jīrāpetuṁ asakkonto rattibhāge kālaṁ katvā tattheva",
  "tika-vin01t21:149_10": "sunakhiyā kucchismiṁ paṭisandhiṁ gahetvā kukkuro jāto, so gopālakassa piyo ahosi.",
  "tika-vin01t21:149_11": "Gopālako ca paccekabuddhaṁ upaṭṭhāti. Paccekabuddhopi bhattakiccakāle kukkurassa",
  "tika-vin01t21:149_12": "ekaṁ piṇḍaṁ deti. So paccekabuddhe sinehaṁ uppādetvā gopālakena saddhiṁ paṇṇasālampi",
  "tika-vin01t21:149_13": "gacchati, gopālake asannihite bhattavelāyaṁ sayameva gantvā kālārocanatthaṁ paṇṇasāladvāre",
  "tika-vin01t21:149_14": "bhussati, antarāmaggepi caṇḍamige disvā bhussitvā palāpeti. So paccekabuddhe mudukena",
  "tika-vin01t21:149_15": "cittena kālaṁ katvā devaloke nibbatti. Tatrāssa ‘‘ghosakadevaputto’’tveva nāmaṁ ahosi.",
  "tika-vin01t21:150_0": "So devalokato cavitvā kosambiyaṁ ekasmiṁ kulaghare nibbatti. Taṁ aputtako kira seṭṭhi",
  "tika-vin01t21:150_1": "tassa mātāpitūnaṁ dhanaṁ datvā puttaṁ katvā aggahesi. Atha attano putte jāte sattakkhattuṁ",
  "tika-vin01t21:150_2": "ghātāpetuṁ upakkami. So puññavantatāya sattasupi ṭhānesu maraṇaṁ appatvā avasāne",
  "tika-vin01t21:150_3": "ekāya seṭṭhidhītāya veyyattiyena laddhajīviko aparabhāge pitu accayena seṭṭhiṭṭhānaṁ",
  "tika-vin01t21:150_4": "patvā ghositaseṭṭhi nāma jāto. Aññepi kosambiyaṁ kukkuṭaseṭṭhi, pāvāriyaseṭṭhīti",
  "tika-vin01t21:150_5": "dve seṭṭhino atthi, iminā saddhiṁ tayo ahesuṁ.",
  "tika-vin01t21:151_0": "Tena ca samayena tesaṁ sahāyakānaṁ seṭṭhīnaṁ kulūpakā pañcasatā isayo pabbatapāde",
  "tika-vin01t21:151_1": "vasiṁsu. Te kālena kālaṁ loṇambilasevanatthaṁ manussapathaṁ āgacchanti. Athekasmiṁ",
  "tika-vin01t21:151_2": "vāre gimhasamaye manussapathaṁ āgacchantā nirudakaṁ mahākantāraṁ atikkamitvā kantārapariyosāne",
  "tika-vin01t21:151_3": "mahantaṁ nigrodharukkhaṁ disvā cintesuṁ ‘‘yādiso ayaṁ rukkho, addhā ettha mahesakkhāya",
  "tika-vin01t21:151_4": "devatāya bhavitabbaṁ, sādhu vatassa, sace no pānīyaṁ vā paribhojanīyaṁ vā dadeyyā’’ti.",
  "tika-vin01t21:151_5": "Devatā isīnaṁ ajjhāsayaṁ viditvā ‘‘imesaṁ saṅgahaṁ karissāmī’’ti attano ānubhāvena",
  "tika-vin01t21:151_6": "viṭapantarato naṅgalasīsamattaṁ udakadhāraṁ pavattesi. Isigaṇo rajatakkhandhasadisaṁ",
  "tika-vin01t21:151_7": "udakavaṭṭiṁ disvā attano bhājanehi udakaṁ gahetvā paribhogaṁ katvā cintesi ‘‘devatāya",
  "tika-vin01t21:151_8": "amhākaṁ paribhogudakaṁ dinnaṁ, idaṁ pana agāmakaṁ mahāraññaṁ, sādhu vatassa, sace",
  "tika-vin01t21:151_9": "no āhārampi dadeyyā’’ti. Devatā isīnaṁ upakappanavasena dibbāni yāgukhajjakādīni datvā santappesi.",
  "tika-vin01t21:152_0": "Isayo cintayiṁsu ‘‘devatāya amhākaṁ paribhogudakampi bhojanampi sabbaṁ dinnaṁ, sādhu",
  "tika-vin01t21:152_1": "vatassa , sace no attānaṁ dasseyyā’’ti. Devatā tesaṁ ajjhāsayaṁ viditvā upaḍḍhakāyaṁ",
  "tika-vin01t21:152_2": "dassesi. Devate mahatī te sampatti, kiṁ kammaṁ katvā imaṁ sampattiṁ adhigatāsīti.",
  "tika-vin01t21:152_3": "Nātimahantaṁ parittakaṁ kammaṁ katvāti. Upaḍḍhuposathakammaṁ nissāya hi devatāya",
  "tika-vin01t21:152_4": "sampatti laddhā. Anāthapiṇḍikassa kira gehe ayaṁ devaputto kammakāro ahosi. Seṭṭhissa",
  "tika-vin01t21:152_5": "hi gehe uposathadivasesu antamaso dāsakammakāre upādāya sabbo jano uposathiko hoti.",
  "tika-vin01t21:152_6": "Ekadivasaṁ ayaṁ kammakāro ekakova pāto uṭṭhāya kammantaṁ gato. Mahāseṭṭhi nivāpaṁ",
  "tika-vin01t21:152_7": "labhamānamanusse sallakkhento etassevekassa araññaṁ gatabhāvaṁ ñatvā assa sāyamāsatthāya",
  "tika-vin01t21:152_8": "nivāpaṁ adāsi. Bhattakāradāsī ekasseva bhattaṁ pacitvā araññato āgatassa bhattaṁ",
  "tika-vin01t21:152_9": "vaḍḍhetvā adāsi. Kammakāro cintayi ‘‘aññesu divasesu imasmiṁ kāle gehaṁ ekasaddaṁ",
  "tika-vin01t21:152_10": "ahosi, ajja ativiya sannisinnaṁ, kiṁ nu kho eta’’nti. Tassa sā ācikkhi ‘‘ajja imasmiṁ",
  "tika-vin01t21:152_11": "gehe sabbe manussā uposathikā, mahāseṭṭhi tuyhevekassa nivāpaṁ adāsī’’ti. Evaṁ ammāti.",
  "tika-vin01t21:152_12": "Āma sāmīti. ‘‘Imasmiṁ kāle uposathaṁ samādinnassa uposathakammaṁ hoti, na hotī’’ti",
  "tika-vin01t21:152_13": "mahāseṭṭhiṁ puccha ammāti. Tāya gantvā pucchito mahāseṭṭhi āha – ‘‘sakalauposathakammaṁ",
  "tika-vin01t21:152_14": "na hoti, upaḍḍhakammaṁ pana hoti, uposathiko hotī’’ti. Kammakāro bhattaṁ abhuñjitvā",
  "tika-vin01t21:152_15": "mukhaṁ vikkhāletvā uposathiko hutvā vasanaṭṭhānaṁ gahetvā nipajji. Tassa āhāraparikkhīṇakāyassa",
  "tika-vin01t21:152_16": "rattiṁ vāto kuppi. So paccūsasamaye kālaṁ katvā upaḍḍhuposathakammanissandena mahāvattaniaṭavidvāre",
  "tika-vin01t21:152_17": "nigrodharukkhadevaputto hutvā nibbatti.",
  "tika-vin01t21:153_0": "So taṁ pavattiṁ isīnaṁ ārocesi. Isayo pucchiṁsu ‘‘tumhehi mayaṁ ‘buddho dhammo saṅgho’ti",
  "tika-vin01t21:153_1": "assutapubbaṁ sāvitā, uppanno nu kho loke buddho’’ti. Āma, bhante, uppannoti. Idāni",
  "tika-vin01t21:153_2": "kuhiṁ vasatīti. Sāvatthiyaṁ nissāya jetavane, bhanteti. Isayo ‘‘tiṭṭhatha tumhe,",
  "tika-vin01t21:153_3": "mayaṁ satthāraṁ passissāmā’’ti haṭṭhatuṭṭhā nikkhamitvā anupubbena kosambīnagaraṁ",
  "tika-vin01t21:153_4": "sampāpuṇiṁsu. Mahāseṭṭhino ‘‘isayo āgatā’’ti paccuggamanaṁ katvā ‘‘sve amhākaṁ bhikkhaṁ",
  "tika-vin01t21:153_5": "gaṇhatha, bhante’’ti nimantetvā punadivase isigaṇassa mahādānaṁ adaṁsu. Isayo ‘‘bhutvāva",
  "tika-vin01t21:153_6": "gacchāmā’’ti āpucchiṁsu. Bhante, tumhe aññasmiṁ kāle ekampi māsaṁ dvepi tayopi cattāropi",
  "tika-vin01t21:153_7": "māse vasitvā gacchatha, imasmiṁ pana vāre hiyyo āgantvā ‘‘ajjeva gacchāmā’’ti vadatha,",
  "tika-vin01t21:153_8": "kiṁ idanti. Āma gahapatayo buddho loke uppanno, na kho pana sakkā jīvitantarāyo jānituṁ,",
  "tika-vin01t21:153_9": "tena mayaṁ turitā gacchāmāti . Tena hi, bhante, mayampi āgacchāma, amhehi saddhiṁyeva",
  "tika-vin01t21:153_10": "gacchathāti. ‘‘Tumhe agāriyā nāma mahājaṭā, tiṭṭhatha tumhe, mayaṁ puretaraṁ gamissāmā’’ti",
  "tika-vin01t21:153_11": "nikkhamitvā ekaṭṭhāne dve divasāni avasitvā turitagamanena sāvatthiṁ patvā jetavanavihāre",
  "tika-vin01t21:153_12": "satthu santikameva agamaṁsu. Tattha madhuradhammakathaṁ sutvā sabbeva pabbajitvā",
  "tika-vin01t21:153_13": "arahattaṁ pāpuṇiṁsu.",
  "tika-vin01t21:154_0": "Tepi tayo seṭṭhino pañcahi pañcahi sakaṭasatehi sappimadhuphāṇitādīni ceva paṭṭuṇṇadukūlādīni",
  "tika-vin01t21:154_1": "ca ādāya kosambito nikkhamitvā anupubbena sāvatthiṁ patvā jetavanasāmante khandhāvāraṁ",
  "tika-vin01t21:154_2": "bandhitvā satthu santikaṁ gantvā vanditvā paṭisanthāraṁ katvā ekamantaṁ nisīdiṁsu.",
  "tika-vin01t21:154_3": "Satthā tiṇṇampi sahāyānaṁ madhuradhammakathaṁ kathesi. Te balavasomanassajātā satthāraṁ",
  "tika-vin01t21:154_4": "nimantetvā punadivase mahādānaṁ adaṁsu, puna nimantetvā punadivaseti evaṁ aḍḍhamāsaṁ",
  "tika-vin01t21:154_5": "dānaṁ datvā ‘‘bhante, amhākaṁ janapadaṁ āgamanāya paṭiññaṁ dethā’’ti pādamūle nipajjiṁsu.",
  "tika-vin01t21:154_6": "Bhagavā ‘‘suññāgāre kho gahapatayo tathāgatā abhiramantī’’ti āha. ‘‘Ettāvatā paṭiññā",
  "tika-vin01t21:154_7": "dinnā nāma hotī’’ti gahapatayo sallakkhetvā ‘‘dinnā no bhagavatā paṭiññā’’ti pādamūle",
  "tika-vin01t21:154_8": "nipajjitvā dasabalaṁ vanditvā nikkhamitvā antarāmagge yojane yojane vihāraṁ kāretvā",
  "tika-vin01t21:154_9": "anupubbena kosambiṁ patvā ‘‘loke buddho uppanno’’ti kathayiṁsu. Tayo janā attano",
  "tika-vin01t21:154_10": "attano ārāme mahantaṁ dhanapariccāgaṁ katvā bhagavato vihāre kārāpesuṁ. Tattha kukkuṭaseṭṭhinā",
  "tika-vin01t21:154_11": "kārito kukkuṭārāmo nāma ahosi. Pāvārikaseṭṭhinā ambavane kārito pāvārikambavanaṁ",
  "tika-vin01t21:154_12": "nāma. Ghositena kārito ghositārāmo nāma ahosi. Taṁ sandhāya vuttaṁ ‘‘ghositanāmakena",
  "tika-vin01t21:154_13": "kira seṭṭhinā so kārito’’ti.",
  "tika-vin01t21:155_0": "Yo abhinikkhamanakāle saddhiṁ nikkhanto, yassa ca satthārā parinibbānakāle brahmadaṇḍo",
  "tika-vin01t21:155_1": "āṇatto, taṁ sandhāyāha ‘‘bodhisattakāle upaṭṭhākachannassā’’ti. Iminā ca yo majjhimanikāye",
  "tika-vin01t21:155_2": "channovādasutte (ma. ni. 3.389 ādayo) gilāno hutvā dhammasenāpatinā ovadiyamānopi",
  "tika-vin01t21:155_3": "māraṇantikavedanaṁ adhivāsetuṁ asakkonto tiṇhena satthena kaṇṭhanāḷiṁ chinditvā maraṇabhaye",
  "tika-vin01t21:155_4": "uppanne gatinimitte ca upaṭṭhite attano puthujjanabhāvaṁ ñatvā saṁviggo vipassanaṁ",
  "tika-vin01t21:155_5": "paṭṭhapetvā saṅkhāre pariggaṇhanto arahattaṁ patvā samasīsī hutvā parinibbāyi, ayaṁ",
  "tika-vin01t21:155_6": "so na hotīti dasseti. Pūjāvacanappayoge kattari sāmivacanassapi icchitattā āha ‘‘gāmassa",
  "tika-vin01t21:155_7": "vā pūjita’’nti. Lakkhaṇaṁ panettha saddasatthānusārato veditabbaṁ. Ekeko koṭṭhāsoti ekeko bhāgo.",
  "tika-vin01t21:156_0": "366.Kiriyato samuṭṭhānabhāvoti kevalaṁ kiriyāmattato samuṭṭhānabhāvaṁ paṭikkhipati,",
  "tika-vin01t21:156_1": "vatthuno pana adesanāya kuṭikaraṇakiriyāya ca samuṭṭhānato kiriyākiriyato samuṭṭhātīti",
  "tika-vin01t21:156_2": "veditabbaṁ . Imasmiṁ sikkhāpade bhikkhū vā anabhineyyāti ettha vā-saddo ‘‘ayaṁ vā",
  "tika-vin01t21:156_3": "so mahānāgo’’tiādīsu viya avadhāraṇatthoti daṭṭhabbo.",
  "tika-vin01t21:157": "Vihārakārasikkhāpadavaṇṇanā niṭṭhitā.",
  "tika-vin01t21:158": "8. Paṭhamaduṭṭhadosasikkhāpadavaṇṇanā",
  "tika-vin01t21:159_0": "380. Aṭṭhame pākārena parikkhittanti sambandho. Gopuraṭṭālakayuttanti dvārapāsādena",
  "tika-vin01t21:159_1": "ca tattha tattha pākāramatthake patiṭṭhāpitaaṭṭālakehi ca yuttaṁ. Veḷūhi parikkhittattā",
  "tika-vin01t21:159_2": "abbhantare pupphūpagaphalūpagarukkhasañchannattā ca nīlobhāsaṁ. Chāyūdakasampattiyā",
  "tika-vin01t21:159_3": "bhūmibhāgasampattiyā ca manoramaṁ. Kāḷakavesenāti kalandakarūpena. Nivāpanti bhojanaṁ.",
  "tika-vin01t21:159_4": "Tanti uyyānaṁ. Dabboti tassa therassa nāmanti dabbatthambhe patitattā dabboti tassa",
  "tika-vin01t21:159_5": "therassa nāmaṁ ahosi.",
  "tika-vin01t21:160_0": "Kassapadasabalassa sāsanosakkanakāle kira satta bhikkhū ekacittā hutvā aññe sāsane",
  "tika-vin01t21:160_1": "agāravaṁ karonte disvā ‘‘idha kiṁ karoma, ekamante samaṇadhammaṁ katvā dukkhassantaṁ",
  "tika-vin01t21:160_2": "karissāmā’’ti nisseṇiṁ bandhitvā uccaṁ pabbatasikharaṁ abhiruhitvā attano cittabalaṁ",
  "tika-vin01t21:160_3": "jānantā ‘‘nisseṇiṁ pātentu, jīvite sālayā otarantu, mā pacchānutappino ahuvatthā’’ti",
  "tika-vin01t21:160_4": "vatvā sabbe ekacittā hutvā nisseṇiṁ pātetvā ‘‘appamattā hotha, āvuso’’ti aññamaññaṁ",
  "tika-vin01t21:160_5": "ovaditvā cittaruciyesu ṭhānesu nisīditvā samaṇadhammaṁ kātuṁ ārabhiṁsu.",
  "tika-vin01t21:161_0": "Tatreko thero pañcame divase arahattaṁ patvā ‘‘mama kiccaṁ nipphannaṁ, ahaṁ imasmiṁ",
  "tika-vin01t21:161_1": "ṭhāne kiṁ karissāmī’’ti iddhiyā uttarakuruto piṇḍapātaṁ āharitvā āha – ‘‘āvuso, imaṁ",
  "tika-vin01t21:161_2": "piṇḍapātaṁ paribhuñjatha, bhikkhācārakiccaṁ mamāyattaṁ hotu, tumhe attano kammaṁ",
  "tika-vin01t21:161_3": "karothā’’ti. Kiṁ nu mayaṁ, āvuso, nisseṇiṁ pātentā evaṁ avacumha ‘‘yo paṭhamaṁ dhammaṁ",
  "tika-vin01t21:161_4": "sacchikaroti, so bhikkhaṁ āharatu, tenābhataṁ sesā paribhuñjitvā samaṇadhammaṁ karissantī’’ti.",
  "tika-vin01t21:161_5": "Natthi, āvusoti. Tumhe attano pubbahetunāva labhittha, mayampi sakkontā vaṭṭassantaṁ",
  "tika-vin01t21:161_6": "karissāma, gacchatha tumheti. Thero te saññāpetuṁ asakkonto phāsukaṭṭhāne piṇḍapātaṁ",
  "tika-vin01t21:161_7": "paribhuñjitvā gato. Aparopi thero sattame divase anāgāmiphalaṁ patvā tato cuto suddhāvāsabrahmaloke",
  "tika-vin01t21:161_8": "nibbatto, itare therā ekaṁ buddhantaraṁ devamanussesu saṁsaritvā tesu tesu kulesu",
  "tika-vin01t21:161_9": "nibbattā. Eko gandhāraraṭṭhe takkasilanagare rājagehe nibbatto, eko paccantimaraṭṭhe",
  "tika-vin01t21:161_10": "paribbājikāya kucchimhi nibbatto, eko bāhiyaraṭṭhe kuṭumbiyagehe nibbatto, eko rājagahe",
  "tika-vin01t21:161_11": "kuṭumbiyagehe nibbatto.",
  "tika-vin01t21:162_0": "Ayaṁ pana dabbatthero mallaraṭṭhe anupiyanagare ekassa mallarañño gehe paṭisandhiṁ",
  "tika-vin01t21:162_1": "gaṇhi. Tassa mātā upavijaññā kālamakāsi. Matasarīraṁ susānaṁ netvā dārucitakaṁ āropetvā",
  "tika-vin01t21:162_2": "aggiṁ adaṁsu. Aggivegasantattaṁ udarapaṭalaṁ dvedhā ahosi. Dārako attano puññabalena",
  "tika-vin01t21:162_3": "uppatitvā ekasmiṁ dabbatthambhe nipati, taṁ dārakaṁ gahetvā ayyikāya adaṁsu. Sā tassa",
  "tika-vin01t21:162_4": "nāmaṁ gaṇhantī dabbatthambhe patitvā laddhajīvikattā ‘‘dabbo’’ti tassa nāmaṁ akāsi.",
  "tika-vin01t21:162_5": "Tena vuttaṁ ‘‘dabboti tassa therassa nāma’’nti.",
  "tika-vin01t21:163_0": "Tassa sattavassikakāle satthā bhikkhusaṅghaparivuto mallaraṭṭhe cārikaṁ caramāno",
  "tika-vin01t21:163_1": "anupiyanigamaṁ patvā anupiyambavane viharati. Dabbakumāro satthāraṁ disvā saha dassaneneva",
  "tika-vin01t21:163_2": "pasīditvā pabbajitukāmo hutvā ‘‘ahaṁ dasabalassa santike pabbajissāmī’’ti ayyikaṁ",
  "tika-vin01t21:163_3": "āpucchi. Sā ‘‘sādhu tātā’’ti dabbakumāraṁ ādāya satthu santikaṁ gantvā ‘‘bhante,",
  "tika-vin01t21:163_4": "imaṁ kumāraṁ pabbājethā’’ti āha. Satthā aññatarassa bhikkhuno saññaṁ adāsi ‘‘bhikkhu",
  "tika-vin01t21:163_5": "imaṁ dārakaṁ pabbājehī’’ti. So thero satthu vacanaṁ sutvā dabbakumāraṁ pabbājento",
  "tika-vin01t21:163_6": "tacapañcakakammaṭṭhānaṁ ācikkhi. Pubbahetusampanno katābhinīhāro paṭhamakesavaṭṭiyā",
  "tika-vin01t21:163_7": "voropanakkhaṇeyeva sotāpattiphale patiṭṭhāsi, dutiyāya kesavaṭṭiyā oropiyamānāya",
  "tika-vin01t21:163_8": "sakadāgāmiphale, tatiyāya anāgāmiphale, sabbakesānaṁ pana oropanañca arahattaphalasacchikiriyā",
  "tika-vin01t21:163_9": "ca apacchā apure ahosi. Taṁ sandhāya vuttaṁ ‘‘thero kira sattavassikova saṁvegaṁ",
  "tika-vin01t21:163_10": "labhitvā pabbajito khuraggeyeva arahattaṁ pāpuṇīti veditabbo’’ti.",
  "tika-vin01t21:164_0": "Sāvakena pattabbanti yathupanissayaṁ tena tena sāvakena pattabbaṁ. Tisso vijjātiādi",
  "tika-vin01t21:164_1": "yathāsambhavavasena vuttaṁ. Guṇajātanti ‘‘yañca kiñci sāvakena pattabba’’nti napuṁsakaliṅgasambandhadassanatthaṁ",
  "tika-vin01t21:164_2": "vuttaṁ. Catūsu saccesu catūhi maggehi soḷasavidhassa kiccassa katattāti dukkhasamudayanirodhamaggasaṅkhātesu",
  "tika-vin01t21:164_3": "catūsu saccesu dukkhapariññā samudayappahānaṁ nirodhasacchikiriyā maggabhāvanāti",
  "tika-vin01t21:164_4": "ekekassa maggassa catunnaṁ catunnaṁ kiccānaṁ vasena soḷasavidhassa kiccassa katattā.",
  "tika-vin01t21:164_5": "Tato tato paṭikkamitvāti tato tato kiccato ārammaṇato ca paṭivattitvā. Silāpaṭṭaketi",
  "tika-vin01t21:164_6": "pāsāṇaphalake. Terasāpīti",
  "tika-vin01t21:164_7": "bhattuddesakasenāsanaggāhāpakabhaṇḍāgārikacīvarapaṭiggāhakacīvarabhājanakayāgubhājanakaphalabhājanakakhajjabhājanakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutīnaṁ",
  "tika-vin01t21:164_8": "vasena terasāpi sammutiyo dātuṁ vaṭṭanti.",
  "tika-vin01t21:165_0": "382.Apisūti ettha sūti nipātamattaṁ, api-saddo aṭṭhānappayutto ‘‘vikāle’’ti imassa",
  "tika-vin01t21:165_1": "anantaraṁ daṭṭhabbo, vikālepi āgacchantīti attho. Jānantāti dūrabhāvaṁ jānantā. Evaṁ",
  "tika-vin01t21:165_2": "sabbapadesūti ettha katikasaṇṭhānādīnaṁ nānappakārattā tasmiṁ tasmiṁ vihāre katikavattādīni",
  "tika-vin01t21:165_3": "visuṁ visuṁ kathāpetīti veditabbaṁ. Sabbavihāresu ca gamanamagge samappamāṇe katvā",
  "tika-vin01t21:165_4": "adhiṭṭhātīti vadanti. Ayañhi nimmitānaṁ dhammatāti aniyametvā nimmitānaṁ ayaṁ ‘‘ekasmiṁ",
  "tika-vin01t21:165_5": "bhāsamānasmi’’ntiādi dhammatā. Tathā hi ye vaṇṇavayasarīrāvayavaparikkhārakiriyāvisesādīhi",
  "tika-vin01t21:165_6": "niyamaṁ akatvā nimmitā honti, te aniyametvā nimmitattā iddhimatā sadisāva honti.",
  "tika-vin01t21:165_7": "Ṭhānanisajjādīsu bhāsitatuṇhībhāvādīsu vā yaṁ yaṁ iddhimā karoti, taṁ tadeva karonti.",
  "tika-vin01t21:165_8": "Sace pana nānappakāre kātukāmo hoti, keci paṭhamavaye, keci majjhimavaye, keci pacchimavaye,",
  "tika-vin01t21:165_9": "tathā dīghakese, upaḍḍhamuṇḍe , missakakese, upaḍḍharattacīvare, paṇḍukacīvare, padabhāṇadhammakathāsarabhaññapañhapucchanapañhavissajjanacīvarasibbanadhovanādīni",
  "tika-vin01t21:165_10": "karonte, aparepi vā nānappakārake kātukāmo hoti, tena pādakajjhānato vuṭṭhāya ‘‘ettakā",
  "tika-vin01t21:165_11": "bhikkhū paṭhamavayā hontū’’tiādinā nayena parikammaṁ katvā puna samāpajjitvā vuṭṭhāya",
  "tika-vin01t21:165_12": "adhiṭṭhite adhiṭṭhānacittena saddhiṁ icchiticchitappakārāyeva honti. Avatthukavacanaṁ",
  "tika-vin01t21:165_13": "na hotīti nimmitānaṁ ‘‘ayaṁ mañco’’tiādivacanaṁ avatthukaṁ na hoti sabbattha mañcapīṭhānaṁ sambhavato.",
  "tika-vin01t21:166_0": "383.Ekacārikabhattanti atimanāpattā visuṁ ṭhitikāya pāpetabbaṁ bhattaṁ. Taddhitavohārenāti",
  "tika-vin01t21:166_1": "cattāri parimāṇamassa catukkanti evaṁ taddhitavohārena. Odanassa pucchāya sādhakatamattā",
  "tika-vin01t21:166_2": "āha – ‘‘karaṇattheyeva karaṇavacana’’nti, odanena karaṇabhūtena pucchantīti vuttaṁ",
  "tika-vin01t21:166_3": "hoti. Ye ca odanena karaṇabhūtena pucchanti, tesaṁ pucchanākāradassanatthaṁ ‘‘kiṁ,",
  "tika-vin01t21:166_4": "bhante, odanaṁ demāti pucchantī’’ti vuttaṁ.",
  "tika-vin01t21:167_0": "Bhavoti bhavitabbo. Asamannāharitvāti ābhogaṁ akatvā. Rattiṁ sammantayamānāti kañci",
  "tika-vin01t21:167_1": "kālaṁ supitvā vuṭṭhāya sammantayamānā. Rattiyañhi paṭhamayāmamajjhimayāmesu supitvā",
  "tika-vin01t21:167_2": "pabuddhānaṁ ajjatanakālepi anajjatanābhimāno hoti, tasmā te ‘‘hiyyo’’ti āhaṁsu. Ye",
  "tika-vin01t21:167_3": "pana rattiyaṁ kammappasutā jāgariyamanuyuttā honti, tesaṁ ajjatanābhimānoyeva, tasmā",
  "tika-vin01t21:167_4": "te ‘‘ajja’’icceva voharanti, na ‘‘hiyyo’’ti. Padhūpāyantāti punappunaṁ uppajjanakakodhavasena padhūpāyantā.",
  "tika-vin01t21:168_0": "384.Dabbadabbāti dutiyo dabba-saddo paṇḍitādhivacanoti āha ‘‘dabbā paṇḍitā’’ti. Evaṁ",
  "tika-vin01t21:168_1": "na nibbeṭhentīti sambandho. Nibbeṭhentīti attānaṁ dosato mocenti. Vuṭṭhānalakkhaṇaṁ",
  "tika-vin01t21:168_2": "maññamānāti vuṭṭhānalakkhaṇanti maññamānā. Na ghaṭiyatīti therassa susīlapaṭiññāya",
  "tika-vin01t21:168_3": "tassā dussīlapaṭiññāvacanaṁ na ghaṭiyatīti adhippāyo. Ettha yaṁ vattabbaṁ, taṁ parato",
  "tika-vin01t21:168_4": "āvi bhavissati. Nāsethāti setakaṁ datvā gihibhāvaṁ pāpethāti attho. Liṅganāsanā hettha",
  "tika-vin01t21:168_5": "adhippetā. Imameva ca dassetuṁ ‘‘tisso nāsanā’’tiādi vuttaṁ. Ekakammādisaṁvāsassa",
  "tika-vin01t21:168_6": "akaraṇaṁ saṁvāsanāsanā. Daṇḍakammanāsanā nāma vālukādīni okiritvā yāva khamāpeti,",
  "tika-vin01t21:168_7": "tāva daṇḍakammavasena nikkaḍḍhanaṁ. Cara pire vinassāti nikkaḍḍhanākāradassanaṁ.",
  "tika-vin01t21:168_8": "Tattha carāti gaccha, apehīti vuttaṁ hoti. Pireti para amāmaka, amhākaṁ anajjhattikabhūtāti",
  "tika-vin01t21:168_9": "attho. Pireti hi para-saddena samānatthaṁ sambodhanavacanaṁ. Atha vā pireti ‘‘parato’’ti",
  "tika-vin01t21:168_10": "iminā samānatthaṁ nipātapadaṁ, tasmā cara pireti parato gaccha, mā idha tiṭṭhāti",
  "tika-vin01t21:168_11": "attho. Vinassāti adassanaṁ gaccha.",
  "tika-vin01t21:169_0": "Yasmā te bhikkhū attānaṁ appakāsetvā ṭhitā, tasmā anuyuñjathāti imassa gavesatha",
  "tika-vin01t21:169_1": "jānāthāti attho vutto. Kārako hotīti ‘‘ayyenamhi dūsitā’’ti paṭiññātattā tāya paṭiññāya",
  "tika-vin01t21:169_2": "yadi nāsitā, thero kārako hoti, sadosoti attho. Akārako hotīti tāya katapaṭiññaṁ",
  "tika-vin01t21:169_3": "anapekkhitvā yadi bhagavatā pakatidussīlabhāvaṁyeva sandhāya sā nāsitā, thero akārako",
  "tika-vin01t21:169_4": "hotīti adhippāyo. ‘‘Sakāya paṭiññāya nāsethā’’ti vutte ‘‘ayyenamhi dūsitā’’ti tāya",
  "tika-vin01t21:169_5": "katapaṭiññāya bhūtatā āpajjatīti āha – ‘‘bhante, tumhākaṁ vāde thero kārako hoti",
  "tika-vin01t21:169_6": "sadoso’’ti. Bhikkhuniṁ anuddhaṁseti, dukkaṭanti iminā mahāaṭṭhakathāvādo dassito.",
  "tika-vin01t21:169_7": "Musāvāde pācittiyanti vuttanti bhikkhuniṁ anuddhaṁsentassa musāvāde pācittiyanti vuttaṁ.",
  "tika-vin01t21:170_0": "Tatrāti tesu dukkaṭapācittiyesu. Ito paṭṭhāya ‘‘tasmā pācittiyameva yujjatī’’ti vacanapariyantaṁ",
  "tika-vin01t21:170_1": "dvīsupi aṭṭhakathāsu adhippāyavibhāvanaṁ. Tattha purimanayeti ‘‘bhikkhuniṁ anuddhaṁseti,",
  "tika-vin01t21:170_2": "dukkaṭa’’nti vuttaaṭṭhakathānaye. Dukkaṭameva yujjatīti kasmā vuttanti ce? Tattha",
  "tika-vin01t21:170_3": "kāraṇaṁ dassento ‘‘yathā’’tiādimāha. Bhikkhuno bhikkhusmiṁ saṅghādisesoti bhikkhuṁ",
  "tika-vin01t21:170_4": "amūlakena antimavatthunā anuddhaṁsentassa bhikkhuno saṅghādisesoti attho. Pacchimanayepi",
  "tika-vin01t21:170_5": "‘‘bhikkhuniṁ anuddhaṁsentassa musāvāde pācittiya’’nti vuttaṁ. Kurundīnayepi musāvādattā",
  "tika-vin01t21:170_6": "pācittiyameva yujjatīti visaṁvādapurekkhatāya pācittiyameva yujjatīti adhippāyo.",
  "tika-vin01t21:170_7": "Yadi evaṁ bhikkhuṁ amūlakena antimavatthunā anuddhaṁsentassa akkosantassa ca musāvādattā",
  "tika-vin01t21:170_8": "pācittiyeneva bhavitabbanti ce? Tattha satipi musāvāde vacanappamāṇato saṅghādisesaomasavādapācittiyeheva",
  "tika-vin01t21:170_9": "bhavitabbaṁ, na sampajānamusāvādapācittiyenāti dassetuṁ ‘‘vacanappamāṇato’’tiādimāha.",
  "tika-vin01t21:170_10": "Tattha vacanappamāṇatoti bhagavatā vuttapāḷivacanappamāṇato. Idāni taṁ vacanaṁ dassetuṁ",
  "tika-vin01t21:170_11": "‘‘anuddhaṁsanādhippāyenā’’tiādi vuttaṁ. Bhikkhussa pana bhikkhuniyā dukkaṭanti vacanaṁ",
  "tika-vin01t21:170_12": "natthīti bhikkhuniyā anuddhaṁsane bhikkhuno dukkaṭanti vacanaṁ natthi tathā pāḷiyaṁ",
  "tika-vin01t21:170_13": "anāgatattā. Sampajānamusāvāde pācittiyanti vacanamatthīti sāmaññato vuttaṁ sampajānamusāvādasikkhāpadaṁ dasseti.",
  "tika-vin01t21:171_0": "Idāni dvīsupi aṭṭhakathāvādesu adhippāyaṁ vibhāvetvā tesu pacchimavāde dosaṁ dassetvā",
  "tika-vin01t21:171_1": "purimavādaṁ patiṭṭhapetukāmo ācariyo ‘‘tatra panā’’tiādimāha. Tatrāti ‘‘pācittiyameva",
  "tika-vin01t21:171_2": "yujjatī’’ti vuttavāde. Anuddhaṁsanādhippāye asati pācittiyanti iminā sampajānamusāvāde",
  "tika-vin01t21:171_3": "pācittiyassa okāsaṁ dasseti. Visuṁ pācittiyaṁ vuttanti sampajānamusāvāde pācittiyato",
  "tika-vin01t21:171_4": "visuṁ aññameva pācittiyaṁ vuttaṁ. Etehi nāsanā natthīti sāmaññato vuttaṁ, imissā",
  "tika-vin01t21:171_5": "pana dukkaṭena nāsanā natthīti adhippāyo. Yadi evaṁ kasmā naṁ bhagavā nāsetīti āha",
  "tika-vin01t21:171_6": "‘‘yasmā panā’’tiādi.",
  "tika-vin01t21:172_0": "385-386.Dūsitoti duṭṭhasaddassa kammasādhanataṁ dasseti. Dūsayati paraṁ vināsetīti",
  "tika-vin01t21:172_1": "dūsako. Iminā ‘‘dūsayatīti doso’’ti dosasaddassa kattusādhanatā vuttā. Pakatibhāvaṁ",
  "tika-vin01t21:172_2": "jahāpitoti dusasaddassa vikatiyaṁ paṭhitattā vuttaṁ, pakatiyā sommabhāvaṁ jahāpitoti",
  "tika-vin01t21:172_3": "attho, vikāramāpāditoti vuttaṁ hoti. Ākāranānattenāti dūsitākārassa dūsakākārassa",
  "tika-vin01t21:172_4": "ca nānattena. Anabhiraddhoti atuṭṭho. Yo pana atuṭṭho, so sukhito nāma na hotīti",
  "tika-vin01t21:172_5": "āha ‘‘na sukhito’’ti. ‘‘Ārādhito rājā’’tiādīsu pasāditoti atthasambhavato ‘‘na vā",
  "tika-vin01t21:172_6": "pasādito’’ti vuttaṁ. Khīlasaddo thaddhabhāvavacano kacavarapariyāyo ca hotīti āha",
  "tika-vin01t21:172_7": "– ‘‘cittathaddhabhāvacittakacavarasaṅkhātaṁ paṭighakhīla’’nti. Khīlayati tena cittaṁ",
  "tika-vin01t21:172_8": "thaddhabhāvaṁ āpajjatīti khīlaṁ, cittassa thaddhabhāvo. So ca atthato paṭighoyeva.",
  "tika-vin01t21:172_9": "Cittassa thaddhabhāvalakkhaṇo hi paṭigho, tasmiñca uppanne cittaṁ uklāpajātaṭṭhānaṁ",
  "tika-vin01t21:172_10": "viya amanuññaṁ hoti, tasmā kacavarasadisattāpi paṭighova ‘‘khīla’’nti vutto. Tenāha",
  "tika-vin01t21:172_11": "‘‘paṭighakhīla’’nti. Cittassa thaddhabhāvattā kacavarasadisattā ca paṭighoyeva khīlaṁ",
  "tika-vin01t21:172_12": "paṭighakhīlaṁ. Nappatītoti pītisukhādīhi na abhigato na anugato, na upetoti attho.",
  "tika-vin01t21:172_13": "Yo ca pītisukhādīhi anupagato, so tehi vajjito nāma hotīti āha ‘‘pītisukhādīhi vajjito’’ti.",
  "tika-vin01t21:172_14": "Yo ca tehi vajjito, na so tena abhisaṭo nāma hotīti āha ‘‘na abhisaṭo’’ti, pītisukhādīhi",
  "tika-vin01t21:172_15": "na patthaṭoti attho.",
  "tika-vin01t21:173_0": "Yenāti yena kopena. Duṭṭhoti mātikāya āgatapadaṁ dasseti, kupitoti padabhājane āgatapadaṁ.",
  "tika-vin01t21:173_1": "Atthato ekattepi ubhinnaṁ padānaṁ vasena ‘‘ubhayampī’’ti vuttaṁ. Evaṁ ‘‘tena ca kopena",
  "tika-vin01t21:173_2": "tena ca dosenā’’ti imesaṁ padānaṁ vasena ‘‘dvīhī’’ti vuttaṁ, atthato pana dosoyeva.",
  "tika-vin01t21:173_3": "So ca saṅkhārakkhandhapariyāpannoti āha ‘‘imehi dvīhi saṅkhārakkhandhameva dassetī’’ti.",
  "tika-vin01t21:173_4": "‘‘Anattamanatā anabhiraddhī’’ti vacanehi domanassavedanāva vuttāti āha ‘‘imehi dvīhi",
  "tika-vin01t21:173_5": "vedanākkhandhaṁ dassetī’’ti.",
  "tika-vin01t21:174_0": "Yadā pana codakena adiṭṭhaṁ asutaṁ aparisaṅkitaṁ vā hoti, tadā amūlakaṁ nāma hotīti",
  "tika-vin01t21:174_1": "āha ‘‘taṁ panassa…pe… codakavasena adhippeta’’nti. Yadi cuditakavasena adhippetaṁ",
  "tika-vin01t21:174_2": "siyā, amūlakaṁ nāma anajjhāpannanti padabhājanaṁ vadeyyāti adhippāyo. Yaṁ pārājikanti",
  "tika-vin01t21:174_3": "bhikkhuno anurūpesu ekūnavīsatiyā pārājikesu aññataraṁ. Padabhājane pana pāḷiyaṁ",
  "tika-vin01t21:174_4": "āgatāneva gahetvā ‘‘catunnaṁ aññatarenā’’ti vuttaṁ. Etanti cuditakassa āpannānāpannattaṁ.",
  "tika-vin01t21:174_5": "Idhāti imasmiṁ sikkhāpade.",
  "tika-vin01t21:175_0": "Tathevāti pasādasotena dibbasotena vāti imamatthaṁ atidisati. Sutvāva jānitabbato",
  "tika-vin01t21:175_1": "‘‘sutaṭṭhāneyeva tiṭṭhatī’’ti vuttaṁ. Parisaṅkanaṁ parisaṅkitaṁ, diṭṭhānugataṁ parisaṅkitaṁ",
  "tika-vin01t21:175_2": "diṭṭhaparisaṅkitaṁ. Evaṁ sesesupi. Imesanti kattuatthe sāmivacanaṁ, imehīti attho.",
  "tika-vin01t21:175_3": "Karissanti vāti ettha vibhattipariṇāmaṁ katvā imeti yojetabbaṁ. Diṭṭhaṁ atthi samūlakaṁ,",
  "tika-vin01t21:175_4": "atthi amūlakanti idaṁ ajjhācārassa sabbhāvāsabbhāvaṁ sandhāya vuttaṁ. Atthi saññāsamūlakaṁ,",
  "tika-vin01t21:175_5": "atthi saññāamūlakanti idaṁ pana diṭṭhasaññāya sabbhāvāsabbhāvaṁ sandhāya.",
  "tika-vin01t21:176_0": "Samīpe ṭhatvāti dvādasahatthabbhantare samīpe ṭhatvāti vadantīti tīsupi gaṇṭhipadesu",
  "tika-vin01t21:176_1": "vuttaṁ. Parato pana ‘‘dūtaṁ vā paṇṇaṁ vā sāsanaṁ pesetvā codentassa sīsaṁ na etī’’ti",
  "tika-vin01t21:176_2": "parammukhācodanāya eva anāpattiyā vuttattā ‘‘samīpe ṭhatvā’’ti idaṁ sammukhabhāvamattadassanatthaṁ",
  "tika-vin01t21:176_3": "vuttanti amhākaṁ khanti . Teneva mātikāṭṭhakathāyaṁ (kaṅkhā. aṭṭha. duṭṭhadosasikkhāpadavaṇṇanā)",
  "tika-vin01t21:176_4": "aṅgaṁ dassentena ‘‘cāvanādhippāyena sammukhācodanā’’ti vuttaṁ, na ca sammukhabhāvo",
  "tika-vin01t21:176_5": "dvādasahatthabbhantareyevāti niyamo sakkā vatthuṁ. Vinayavinicchayañca patvā garukeyeva",
  "tika-vin01t21:176_6": "ṭhātabbanti vuttaṁ, tasmā upaparikkhitvā yuttataraṁ gahetabbaṁ. Codāpakasseva vācāya",
  "tika-vin01t21:176_7": "vācāya saṅghādisesoti āṇattassa vācāya vācāya codāpakassa saṅghādiseso. Mayāpi diṭṭhaṁ",
  "tika-vin01t21:176_8": "sutaṁ atthīti idaṁ āṇattassapi codakabhāvadassanatthaṁ vuttaṁ, evaṁ pana avatvāpi",
  "tika-vin01t21:176_9": "‘‘pārājikaṁ dhammaṁ ajjhāpannosī’’ti idameva vacanaṁ parassa vacanaṁ viya akatvā",
  "tika-vin01t21:176_10": "anuddhaṁsanādhippāyena vadantassa saṅghādisesoyeva. Satipi pana anuddhaṁsanādhippāye",
  "tika-vin01t21:176_11": "‘‘asukena evaṁ vutta’’nti dassetvā vadantassa natthi saṅghādisesoti vadanti.",
  "tika-vin01t21:177_0": "Sambahulā sambahule sambahulehi vatthūhi codentīti ettha sambahuleti bahuttaniddese",
  "tika-vin01t21:177_1": "kāraṇaṁ na dissati. Vatthucodakānaṁyeva hi ekānekavasena idaṁ catukkamāgataṁ, na",
  "tika-vin01t21:177_2": "cuditakassapi ekānekavasena. Tathā hi ekasseva cuditakassa vasena ekavatthuekacodakaekavatthunānācodakanānāvatthuekacodakanānāvatthunānācodakappabhedaṁ",
  "tika-vin01t21:177_3": "idaṁ catukkamāgataṁ, teneva catutthacodanaṁ dassentenapi ‘‘imissā codanāya nānāvatthūni",
  "tika-vin01t21:177_4": "nānācodakā’’ti vuttaṁ, na pana ‘‘nānācuditakā’’ti, tasmā ‘‘sambahule’’ti bahuttaniddese",
  "tika-vin01t21:177_5": "kāraṇaṁ na dissati. Atha vā paṭhamaṁ tīsupi codanāsu ekattena cuditakaṁ niddisitvāpi",
  "tika-vin01t21:177_6": "idha bahuttena niddeso ‘‘na kevalaṁ ekasmiṁyeva cuditake codanā sambhavati, atha",
  "tika-vin01t21:177_7": "kho sambahulesupī’’ti imamatthaṁ dassetuṁ kato.",
  "tika-vin01t21:178_0": "Codetuṁ pana ko labhati, ko na labhatītiādi anuddhaṁsanādhippāyaṁ vināpi codanālakkhaṇaṁ",
  "tika-vin01t21:178_1": "dassetuṁ vuttaṁ. Sīlasampannoti idaṁ dussīlassa vacanaṁ appamāṇanti adhippāyena vuttaṁ.",
  "tika-vin01t21:178_2": "Bhikkhunīnaṁ pana bhikkhuṁ codetuṁ anissarattā ‘‘bhikkhunimevā’’ti vuttaṁ. Satipi",
  "tika-vin01t21:178_3": "bhikkhunīnaṁ bhikkhūsu anissarabhāve tāhi katacodanāpi codanāruhattā codanāyevāti",
  "tika-vin01t21:178_4": "adhippāyena ‘‘pañcapi sahadhammikā labhantī’’ti vuttaṁ. Bhikkhussa sutvā codetītiādinā",
  "tika-vin01t21:178_5": "codako yesaṁ sutvā codeti, tesampi vacanaṁ pamāṇamevāti sampaṭicchitattā tesaṁ codanāpi",
  "tika-vin01t21:178_6": "ruhatevāti dassetuṁ thero suttaṁ nidassesi.",
  "tika-vin01t21:179_0": "Dūtaṁvā paṇṇaṁ vā sāsanaṁ vā pesetvāti ‘‘tvaṁyeva gantvā codehī’’ti dūtaṁ vā pesetvā",
  "tika-vin01t21:179_1": "yo taṁ codetuṁ sakkoti, tassa mukhasāsanaṁ vā paṇṇaṁ vā pesetvā. Sīsaṁ na etīti saṅghādiseso",
  "tika-vin01t21:179_2": "na hotīti adhippāyo. Kiñcāpi pāḷiyaṁ ‘‘codeti vā codāpeti vā’’ti sāmaññato vuttattā",
  "tika-vin01t21:179_3": "dūtasāsanādīhi codāpentassapi āpattiyevāti paññāyati, ‘‘sīsaṁ na etī’’ti idaṁ pana",
  "tika-vin01t21:179_4": "aṭṭhakathācariyappamāṇena gahetabbaṁ. Samayenāti pakatiyā saddaṁ sutvā atthavijānanasamayena.",
  "tika-vin01t21:180_0": "Garukānaṁ dvinnanti pārājikasaṅghādisesānaṁ. Avasesānaṁ vasenāti pañcalahukāpattīnaṁ",
  "tika-vin01t21:180_1": "vasena. ‘‘Natthi dinna’’ntiādi dasavatthukā micchādiṭṭhi. ‘‘Antavā loko, anantavā",
  "tika-vin01t21:180_2": "loko’’tiādinayappavattā diṭṭhi sassatucchedasaṅkhātaṁ antaṁ gaṇhātīti antaggāhikā.",
  "tika-vin01t21:180_3": "Ājīvahetu paññattānaṁ channaṁ sikkhāpadānaṁ vasenāti ājīvahetu ājīvakāraṇā pāpiccho",
  "tika-vin01t21:180_4": "icchāpakato asantaṁ abhūtaṁ uttarimanussadhammaṁ ullapati, āpatti pārājikassa, ājīvahetu",
  "tika-vin01t21:180_5": "ājīvakāraṇā sañcarittaṁ samāpajjati, āpatti saṅghādisesassa, ājīvahetu ājīvakāraṇā",
  "tika-vin01t21:180_6": "yo te vihāre vasati, so bhikkhu arahāti bhaṇati, paṭivijānantassa āpatti thullaccayassa,",
  "tika-vin01t21:180_7": "ājīvahetu ājīvakāraṇā bhikkhu paṇītabhojanāni agilāno attano atthāya viññāpetvā bhuñjati,",
  "tika-vin01t21:180_8": "āpatti pācittiyassa, ājīvahetu ājīvakāraṇā bhikkhunī paṇītabhojanāni agilānā attano",
  "tika-vin01t21:180_9": "atthāya viññāpetvā bhuñjati, āpatti pāṭidesanīyassa, ājīvahetu ājīvakāraṇā bhikkhu",
  "tika-vin01t21:180_10": "sūpaṁ vā odanaṁ vā agilāno attano atthāya viññāpetvā bhuñjati, āpatti dukkaṭassa,",
  "tika-vin01t21:180_11": "ājīvavipattipaccayā imā cha āpattiyo āpajjatīti evaṁ parivārapāḷiyaṁ (pari. 287)",
  "tika-vin01t21:180_12": "dassitānaṁ channaṁ sikkhāpadānaṁ vasena. Diṭṭhivipattiājīvavipattīhi codentopi tammūlikāya",
  "tika-vin01t21:180_13": "āpattiyā eva codeti.",
  "tika-vin01t21:181_0": "‘‘Kasmā maṁ na vandasī’’ti pucchite ‘‘assamaṇosi asakyaputtiyosī’’ti avandanakāraṇassa",
  "tika-vin01t21:181_1": "vuttattā antimavatthuṁ ajjhāpanno na vanditabboti vadanti. Codetukāmatāya eva avanditvā",
  "tika-vin01t21:181_2": "attanā vattabbassa vuttamatthaṁ ṭhapetvā avandiyabhāve taṁ kāraṇaṁ na hotīti cūḷagaṇṭhipade",
  "tika-vin01t21:181_3": "majjhimagaṇṭhipade ca vuttaṁ. Antimavatthuṁ ajjhāpannassa avandanīyesu avuttattā",
  "tika-vin01t21:181_4": "tena saddhiṁ sayantassa sahaseyyāpattiyā abhāvato tassa ca paṭiggahaṇassa ruhanato",
  "tika-vin01t21:181_5": "tadeva yuttataranti viññāyati. Kiñcāpi yāva so bhikkhubhāvaṁ paṭijānāti, tāva vanditabbo.",
  "tika-vin01t21:181_6": "Yadā pana ‘‘assamaṇomhī’’ti paṭijānāti, tadā na vanditabboti ayamettha viseso veditabbo.",
  "tika-vin01t21:181_7": "Antimavatthuṁ ajjhāpannassa hi bhikkhubhāvaṁ paṭijānantasseva bhikkhubhāvo, na tato",
  "tika-vin01t21:181_8": "paraṁ. Bhikkhubhāvaṁ appaṭijānanto hi anupasampannapakkhaṁ bhajati. Yasmā āmisaṁ",
  "tika-vin01t21:181_9": "dento attano icchitaṭṭhāneyeva deti, tasmā paṭipāṭiyā nisinnānaṁ yāgubhattādīni dentena",
  "tika-vin01t21:181_10": "ekassa codetukāmatāya adinnepi codanā nāma na hotīti āha ‘‘na tāvatā codanā hotī’’ti.",
  "tika-vin01t21:182_0": "Tiṁsānīti tiṁsa etesamatthīti tiṁsāni, tiṁsavantānīti attho, tiṁsādhikānīti vuttaṁ",
  "tika-vin01t21:182_1": "hoti. Guṇavacanattā taddhitalopaṁ katvā ‘‘tiṁsānī’’ti vuttaṁ. Atha vā tiṁsa codanā",
  "tika-vin01t21:182_2": "adhikā etesūti tiṁsāni. Tasmiṁ adhikamiti ḍakārapaccaye sati rūpamidaṁ daṭṭhabbaṁ.",
  "tika-vin01t21:182_3": "Navutānīti etthāpi eseva nayo.",
  "tika-vin01t21:183_0": "Ubbāhikāya taṁ adhikaraṇaṁ vinicchinitabbanti ubbāhikāya sammatehi taṁ adhikaraṇaṁ",
  "tika-vin01t21:183_1": "vinicchinitabbaṁ. Alajjussannāya hi parisāya dasahaṅgehi samannāgato bhikkhu ubbāhikāya",
  "tika-vin01t21:183_2": "sammannitabbo. ‘‘Sīlavā hoti pātimokkhasaṁvarasaṁvuto viharati ācāragocarasampanno’’tiādinā",
  "tika-vin01t21:183_3": "samathakkhandhake (cūḷava. 231) vuttadasaṅgasampattiyā samannāgatā dve tayo bhikkhū",
  "tika-vin01t21:183_4": "uccinitvā tattheva vuttāya ñattidutiyakammavācāya sammannitabbā. Evaṁ sammatehi pana",
  "tika-vin01t21:183_5": "tehi bhikkhūhi visuṁ vā nisīditvā tassāyeva vā parisāya ‘‘aññehi na kiñci kathetabba’’nti",
  "tika-vin01t21:183_6": "sāvetvā taṁ adhikaraṇaṁ vinicchinitabbaṁ. Tumhākanti cuditakacodake sandhāya vuttaṁ.",
  "tika-vin01t21:184_0": "Kimhīti kismiṁ vatthusmiṁ. Kimhi nampi na jānāsīti kimhi nanti vacanampi na jānāsi.",
  "tika-vin01t21:184_1": "Nāssa anuyogo dātabboti nāssa pucchā paṭipucchā dātabbā. ‘‘Dummaṅkūnaṁ puggalānaṁ",
  "tika-vin01t21:184_2": "niggahāyā’’tiādivacanato ‘‘alajjīniggahatthāya…pe… paññatta’’nti vuttaṁ. Ehitīti",
  "tika-vin01t21:184_3": "āgamissati. Diṭṭhasantānenāti diṭṭhasambandhena, diṭṭhaniyāmenāti vuttaṁ hoti. Vivādavatthusaṅkhāte",
  "tika-vin01t21:184_4": "atthe paccatthikā atthappaccatthikā. Saññaṁ datvāti tesaṁ kathaṁ pacchinditvā attano",
  "tika-vin01t21:184_5": "vacanaṁ sādhetuṁ saññaṁ katvā. Asuddhasaññāya uppannattā ‘‘ananucchaviko’’ti āha.",
  "tika-vin01t21:184_6": "Ekasambhogaparibhogāti idaṁ attano santikā tesaṁ mocanatthaṁ vuttaṁ, na pana tesaṁ",
  "tika-vin01t21:184_7": "aññamaññasambhoge yojanatthaṁ. Vinicchayo na kātabboti ‘‘amhākaṁ vacane aṭṭhātabbasabhāvā",
  "tika-vin01t21:184_8": "ete alajjino’’ti jānantena vinicchayo na kātabbo.",
  "tika-vin01t21:185_0": "Viraddhaṁ hotīti attanā katadosappaṭicchādanatthaṁ kañci musāvādaṁ katvā viraddhaṁ",
  "tika-vin01t21:185_1": "hoti. Paṭiññaṁ na detīti sace mayā katadosaṁ vakkhāmi, mayhaṁ anuvattakā bhijjissantīti",
  "tika-vin01t21:185_2": "‘‘kataṁ mayā’’ti paṭiññaṁ na deti. Suddho hotūti tesaṁ vacanena suddho nāma hotu,",
  "tika-vin01t21:185_3": "tesaṁ vacanena ekadvevāramassa vinicchayo dātabboti adhippāyo. Ṭhāne na tiṭṭhatīti",
  "tika-vin01t21:185_4": "lajjiṭṭhāne na tiṭṭhati. Vinicchayo na dātabboti alajjibhāvamāpannattā na dātabbo.",
  "tika-vin01t21:186_0": "Amūlakampi samūlakampi mūlaṁ gahetvā vadantīti āha ‘‘dve mūlānī’’ti. Kālena vakkhāmītiādīsu",
  "tika-vin01t21:186_1": "eko ekaṁ okāsaṁ kāretvā codento kālena vadati nāma. Saṅghamajjhe gaṇamajjhe salākaggayāguaggavitakkamāḷakabhikkhācāramaggaāsanasālādīsu",
  "tika-vin01t21:186_2": "upaṭṭhākehi parivāritakkhaṇe vā codento akālena vadati nāma. Tacchena vadanto bhūtena",
  "tika-vin01t21:186_3": "vadati nāma. ‘‘Ambho mahallaka-parisāvacara-paṁsukūlika-dhammakathika-patirūpaṁ tava",
  "tika-vin01t21:186_4": "ida’’nti vadanto pharusena vadati nāma. Kāraṇanissitaṁ pana katvā ‘‘bhante mahallakāttha,",
  "tika-vin01t21:186_5": "parisāvacarā paṁsukūlikā dhammakathikāttha, patirūpaṁ tumhākaṁ ida’’nti vadanto saṇhena",
  "tika-vin01t21:186_6": "vadati nāma. Kāraṇanissitaṁ katvā vadanto atthasañhitena vadati nāma. Mettacitto",
  "tika-vin01t21:186_7": "vakkhāmi, no dosantaroti mettacittaṁ upaṭṭhāpetvā vakkhāmi, na duṭṭhacitto hutvā.",
  "tika-vin01t21:186_8": "Pannarasasu dhammesūti parisuddhakāyasamācāratā, parisuddhavacīsamācāratā, sabrahmacārīsu",
  "tika-vin01t21:186_9": "mettacittatā, bahussutatā, ubhinnaṁ pātimokkhānaṁ vitthārena svāgatasuvibhattasuppavattasuvinicchitatā,",
  "tika-vin01t21:186_10": "‘‘kālena vakkhāmī’’tiādinā vuttapañcadhammā, kāruññatā, hitesitā, anukampatā, āpattivuṭṭhānatā,",
  "tika-vin01t21:186_11": "vinayapurekkhāratāti imesu pannarasasu dhammesu. Tattha kāruññatāti kāruṇikabhāvo.",
  "tika-vin01t21:186_12": "Iminā karuṇā ca karuṇāpubbabhāgo ca dassito. Hitesitāti hitagavesanatā. Anukampatāti",
  "tika-vin01t21:186_13": "tena hitena saṁyojanā. Dvīhipi mettā ca mettāpubbabhāgo ca dassito. Āpattivuṭṭhānatāti",
  "tika-vin01t21:186_14": "āpattito vuṭṭhāpetvā suddhante patiṭṭhāpanā. Vatthuṁ codetvā sāretvā paṭiññaṁ āropetvā",
  "tika-vin01t21:186_15": "yathāpaṭiññāya kammakaraṇaṁ vinayapurekkhāratā nāma. Sacce ca akuppe cāti vacīsacce",
  "tika-vin01t21:186_16": "ca akuppatāya ca. Cuditakena hi saccañca vattabbaṁ, kopo ca na kātabbo, neva attanā",
  "tika-vin01t21:186_17": "kujjhitabbo, na paro ghaṭṭetabboti attho.",
  "tika-vin01t21:187_0": "Bhummappattiyāti bhummavacane sampatte, bhummatthe idaṁ upayogavacananti vuttaṁ hoti.",
  "tika-vin01t21:187_1": "Adhikarīyanti etthāti adhikaraṇāni. Ke adhikarīyanti? Samathā. Kathaṁ adhikarīyanti?",
  "tika-vin01t21:187_2": "Samanavasena. Adhikaraṇaṁ samenti vūpasamentīti hi samathā. Atha vā samanatthāya",
  "tika-vin01t21:187_3": "pavattamānehi samathehi adhikātabbānīti adhikaraṇāni. Yathā hi samanavasena samathānaṁ",
  "tika-vin01t21:187_4": "vivādādīsu adhikattubhāvo, evaṁ vivādādīnaṁ tehi adhikattabbatāpi. Tenāha ‘‘samathehi",
  "tika-vin01t21:187_5": "adhikaraṇīyatā’’ti. Iminā adhikaraṇasaddassa kammasādhanatā vuttā. Gāhanti ‘‘asukaṁ",
  "tika-vin01t21:187_6": "codessāmī’’ti manasā codanāya gahaṇaṁ. Cetananti ‘‘codessāmī’’ti uppannacetanaṁ.",
  "tika-vin01t21:187_7": "Akkhantinti cuditake uppannaṁ akkhantiṁ. Vohāranti codanāvasappattavacanaṁ. Paṇṇattinti",
  "tika-vin01t21:187_8": "codanāvasappavattanāmapaṇṇattiṁ. Attādānaṁ gahetvāti codanaṁ manasā gahetvā. Taṁ",
  "tika-vin01t21:187_9": "adhikaraṇanti taṁ gāhalakkhaṇaṁ adhikaraṇaṁ.",
  "tika-vin01t21:188_0": "Tasmāpaṇṇatti adhikaraṇanti aṭṭhakathāsu katasanniṭṭhānaṁ dassetvā idāni tampi na",
  "tika-vin01t21:188_1": "yuttanti dassetuṁ ‘‘taṁ paneta’’ntiādimāha. Teti aṭṭhakathācariyā. Pārājikadhammoti",
  "tika-vin01t21:188_2": "pārājikāpatti. Accantaakusalattāti lokavajjabhāvato pārājikāpattiyā ekantaakusalattā.",
  "tika-vin01t21:188_3": "Yāya paṇṇattiyāti nāmapaṇṇattiṁ sandhāya vadati. Abhilāpenāti tasseva vevacanaṁ.",
  "tika-vin01t21:188_4": "Paññattoti vohāravasena kathito. Adhikaraṇe pavattattā ca adhikaraṇanti mañcaṭṭhesu",
  "tika-vin01t21:188_5": "mañcavohāro viya. Yasmā amūlakena codento cuditake puggale taṁ adhikaraṇaṁ natthīti",
  "tika-vin01t21:188_6": "sallakkheti, tasmā tassa vacanaṁ abhidheyyasuññanti āha ‘‘sabhāvato natthī’’ti. Tañca",
  "tika-vin01t21:188_7": "kho idhevāti tañca yathāvuttapariyāyena paṇṇattiyā adhikaraṇabhāvo idheva imasmiṁyeva",
  "tika-vin01t21:188_8": "sikkhāpade. ‘‘Mātāpi puttena vivadatī’’tiādinayappavattassa vivādassa adhikaraṇabhāvo",
  "tika-vin01t21:188_9": "na sambhavati samathehi anadhikaraṇīyattāti āha ‘‘idhekacco vivādo’’ti.",
  "tika-vin01t21:189_0": "Aṭṭhārasabhedakaravatthūnīti lakkhaṇavacanametaṁ yathā ‘‘yadi me byādhitā daheyyuṁ,",
  "tika-vin01t21:189_1": "dātabbamidamosadha’’nti, tasmā tesu aññataraññataraṁ nissāya uppanno vivādo ‘‘aṭṭhārasabhedakaravatthūni",
  "tika-vin01t21:189_2": "nissāya uppanno’’ti vuccati. Anuvādoti upavadanā ceva codanā ca. Tattha upavadanā",
  "tika-vin01t21:189_3": "nāma akkoso. Pañcapi āpattikkhandhāti mātikāya āgatā pañca āpattikkhandhā. Sattāti",
  "tika-vin01t21:189_4": "teyeva pañca, vibhaṅge āgatā thullaccayadubbhāsitāpattiyo dveti satta. Kiccayatāti",
  "tika-vin01t21:189_5": "kattabbatā. Karaṇīyatāti tasseva vevacanaṁ. Ubhayenapi apalokanādisaṅghakammaṁyeva",
  "tika-vin01t21:189_6": "dasseti, tenāha ‘‘apalokanakamma’’ntiādi.",
  "tika-vin01t21:190_0": "Āpattādhikaraṇaṁ ṭhapetvā sesādhikaraṇehi codanāyeva natthīti āha ‘‘imasmiṁ panatthe…pe…",
  "tika-vin01t21:190_1": "āpattādhikaraṇameva adhippeta’’nti. Sapadānukkamaniddesassāti padānaṁ anukkamena",
  "tika-vin01t21:190_2": "niddeso padānukkamaniddeso, padabhājanassetaṁ adhivacanaṁ. Tena saha vattamānaṁ sapadānukkamaniddesaṁ,",
  "tika-vin01t21:190_3": "sikkhāpadaṁ, tassa padānukkamaniddesasahitassa sikkhāpadassāti attho, padabhājanasahitassāti vuttaṁ hoti.",
  "tika-vin01t21:191_0": "Assāti kattuatthe sāmivacanaṁ, anenāti attho. Tenāha ‘‘etena codakenā’’tiādi. Idhāgatesūti",
  "tika-vin01t21:191_1": "imasmiṁ sikkhāpade āgatesu. Aññatra āgatesūti ito aññatra omasavādādisikkhāpadapāḷiyaṁ",
  "tika-vin01t21:191_2": "āgatesu. Dussīloti nissīlo sīlavirahito. Pāpadhammoti dussīlattā eva hīnajjhāsayatāya",
  "tika-vin01t21:191_3": "lāmakasabhāvo. Asucisaṅkassarasamācāroti aparisuddhakāyakammāditāya asuci hutvā saṅkāya",
  "tika-vin01t21:191_4": "saritabbasamācāro. Dussīlo hi kiñcideva asāruppaṁ disvā ‘‘idaṁ asukena kataṁ bhavissatī’’ti",
  "tika-vin01t21:191_5": "paresaṁ āsaṅkanīyo hoti, kenacideva vā karaṇīyena mantayante bhikkhū disvā ‘‘kacci",
  "tika-vin01t21:191_6": "nu kho ime mayā katakammaṁ jānitvā mantentī’’ti attanoyeva saṅkāya saritabbasamācāro.",
  "tika-vin01t21:191_7": "Paṭicchannakammantoti lajjitabbatāya paṭicchādetabbakammanto. Assamaṇoti na samaṇo.",
  "tika-vin01t21:191_8": "Salākaggahaṇādīsu ‘‘ahampi samaṇo’’ti micchāpaṭiññāya samaṇapaṭiñño. Aseṭṭhacāritāya",
  "tika-vin01t21:191_9": "abrahmacārī. Uposathādīsu ‘‘ahampi brahmacārī’’ti micchāpaṭiññāya brahmacāripaṭiñño.",
  "tika-vin01t21:191_10": "Pūtinā kammena sīlavipattiyā anto anupaviṭṭhattā antopūti. Chadvārehi rāgādikilesānuvassanena",
  "tika-vin01t21:191_11": "tintattā avassuto. Sañjātarāgādikacavarattā sīlavantehi chaḍḍetabbattā ca kasambujāto.",
  "tika-vin01t21:192_0": "Idha pāḷiyanti imasmiṁ sikkhāpade pāḷiyaṁ. Jeṭṭhabbatikoti kalidevīvataniyutto. Kalidevī",
  "tika-vin01t21:192_1": "kira sirīdeviyā jeṭṭhā, tasmā tassā vatadharo ‘‘jeṭṭhabbatiko’’ti vuccati. Taṁ pana",
  "tika-vin01t21:192_2": "vataṁ samādiyitvā pūrento sakalasarīre masiṁ makkhetvā kākapattāni muṭṭhiyaṁ katvā",
  "tika-vin01t21:192_3": "kalideviṁ phalake likhāpetvā taṁ kājakoṭiyaṁ bandhitvā thomento vicarati. Yadaggenāti",
  "tika-vin01t21:192_4": "yattakena. Tadaggenāti tattakena. No kappetītiādi vematikabhāvadīpanatthameva vuttanti",
  "tika-vin01t21:192_5": "mahāpadumattherassa adhippāyo. Dutiyatthero pana ‘‘no kappeti, nassarati, pamuṭṭho’’ti",
  "tika-vin01t21:192_6": "etehi vematikabhāvāvatthāya adīpanato añño vematikabhāvo, aññāni no kappanādīnīti",
  "tika-vin01t21:192_7": "catunnampi vibhāgena atthaṁ dasseti, tasmā tassa vādo yuttataroti pacchā vutto. Dassane",
  "tika-vin01t21:192_8": "vematiko hotīti puggale ñātepi tassa kiriyāya sammā adiṭṭhabhāvato cirakālātikkamato",
  "tika-vin01t21:192_9": "vā taṁ kiriyaṁ karonto ‘‘esa mayā diṭṭho vā, na vā’’ti dassane vematiko hoti. Puggale",
  "tika-vin01t21:192_10": "vematiko hotīti tena katakamme ñātepi taṁ kammaṁ karontassa sammā adiṭṭhabhāvato",
  "tika-vin01t21:192_11": "kālantarabhāvato vā ‘‘tassa kammassa kārako ayaṁ vā, no’’ti puggale vematiko hoti.",
  "tika-vin01t21:193_0": "389. ‘‘Tajjanīyakammādisattavidhampi kammaṁ karissāmā’’ti āpattiyā codentassa adhippāyo",
  "tika-vin01t21:193_1": "kammādhippāyo. ‘‘Āpattito vuṭṭhāpessāmī’’ti adhippāyo vuṭṭhānādhippāyo. Anuddhaṁsentassāti",
  "tika-vin01t21:193_2": "iminā cāvanādhippāyaṁ dasseti. Akkosādhippāyena vadantassa pācittiyanti akkosādhippāyena",
  "tika-vin01t21:193_3": "sattahipi āpattikkhandhehi sammukhā vadantassa pācittiyaṁ. Dukkaṭanti akkosādhippāyena",
  "tika-vin01t21:193_4": "vadantassa dukkaṭaṁ.",
  "tika-vin01t21:194_0": "‘‘Evaṁ saṁvaddhā hi tassa bhagavato parisā yadidaṁ aññamaññavacanena aññamaññavuṭṭhāpanenā’’ti",
  "tika-vin01t21:194_1": "vacanato kurundaṭṭhakathānayaṁ patiṭṭhapento ‘‘kurundiyaṁpanā’’tiādimāha . Sabbatthevāti",
  "tika-vin01t21:194_2": "sabbaaṭṭhakathāsu. Yya-kāre sampatte re-kāro atikkanto nāma hotīti āha ‘‘re-kāre",
  "tika-vin01t21:194_3": "anatikkante’’ti. Uposathassa ñattikammabhāvato ñattiyā samattāya uposatho kato nāma",
  "tika-vin01t21:194_4": "hotīti āha ‘‘yya-kāre sampatte na labbhatī’’ti.",
  "tika-vin01t21:195_0": "Idañcidañcāti ‘‘pāṇātipātaṁ adinnādāna’’ntiādiṁ. ‘‘Asuko ca asuko ca assamaṇo anupāsako’’ti",
  "tika-vin01t21:195_1": "akkosādhippāyena parammukhā vadantassa dukkaṭaṁ, sammukhā vadantassa pana pācittiyameva.",
  "tika-vin01t21:195_2": "Yathā ‘‘asūriyaṁ passati kaññā’’ti ettha ‘‘sūriyaṁ na passati kaññā’’ti ayamattho",
  "tika-vin01t21:195_3": "labbhati, evaṁ ‘‘anokāsaṁ kārāpetvā’’ti etthāpi ‘‘okāsaṁ akārāpetvā’’ti ayamattho",
  "tika-vin01t21:195_4": "labbhatīti āha ‘‘yaṁ panā’’tiādi. Yaṁ codeti, tassa upasampannoti saṅkhyūpagamanaṁ,",
  "tika-vin01t21:195_5": "tasmiṁ suddhasaññitā, yena pārājikena codeti, tassa diṭṭhādivasena amūlakatā, cāvanādhippāyena",
  "tika-vin01t21:195_6": "sammukhā codanā, tassa taṅkhaṇavijānananti imānettha pañca aṅgāni.",
  "tika-vin01t21:196": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin01t21:197": "9. Dutiyaduṭṭhadosasikkhāpadavaṇṇanā",
  "tika-vin01t21:198_0": "391. Navame disvāti ajikāya vippaṭipajjantaṁ chagalakaṁ disvā. Mettiyaṁ bhikkhuninti",
  "tika-vin01t21:198_1": "tassā bhikkhunikālaṁ gahetvā bhūtapubbavohārena voharanti. Veḷuvaneyevāti therassa",
  "tika-vin01t21:198_2": "bhikkhācāravelaṁ aggahetvā tehi vuttabhattuddesavelaṁyeva sandhāya vuttaṁ. Kacci",
  "tika-vin01t21:198_3": "noti kacci nu. Etamatthaṁ ārocesunti aññabhāgiyassa adhikaraṇassa kañcidesaṁ lesamattaṁ",
  "tika-vin01t21:198_4": "upādāya pārājikena dhammena anuddhaṁsitabhāvaṁ ārocesuṁ.",
  "tika-vin01t21:199_0": "Aññabhāgassāti aññakoṭṭhāsassa, therassa manussajātibhikkhubhāvato aññassa tiracchānajātichagalakabhāvasaṅkhātassa",
  "tika-vin01t21:199_1": "koṭṭhāsassāti vuttaṁ hoti. Idanti sāmaññato napuṁsakaniddesena chagalakaṁ niddisati,",
  "tika-vin01t21:199_2": "idaṁ chagalakajātanti attho, ayaṁ chagalakoti vuttaṁ hoti. Adhikaraṇasaddāpekkho",
  "tika-vin01t21:199_3": "vā napuṁsakaniddeso, idaṁ chagalakasaṅkhātaṁ adhikaraṇanti vuttaṁ hoti. Aññabhāgoti",
  "tika-vin01t21:199_4": "yathāvuttatiracchānajātichagalakabhāvasaṅkhāto aññabhāgo, aññakoṭṭhāsoti attho. Assāti",
  "tika-vin01t21:199_5": "chagalakassa. ‘‘Aññabhāgasambandhī aññabhāgiya’’nti paṭhamaviggahassa attho, ‘‘aññabhāgavantaṁ",
  "tika-vin01t21:199_6": "aññabhāgiya’’nti dutiyaviggahassa. Dvīhipi viggahehi aññabhāgiyanti chagalakova vutto.",
  "tika-vin01t21:199_7": "Tiracchānajātichagalakabhāvañca ṭhapetvā paramatthato visuṁ chagalake asatipi ‘‘paṭimāya",
  "tika-vin01t21:199_8": "sarīra’’ntiādīsu viya abhedepi bhedakappanāya pavattalokavohāravasena ‘‘aññabhāgassa",
  "tika-vin01t21:199_9": "idaṁ, aññabhāgo vā assa atthī’’ti vuttaṁ.",
  "tika-vin01t21:200_0": "Idāni dvīhipi viggahehi vuttamatthaṁ vitthāretvā dassento ‘‘yo hi so’’tiādimāha.",
  "tika-vin01t21:200_1": "Soti so chagalako. Tassa ‘‘hotī’’ti iminā sambandho. Tatoti tato manussajātito bhikkhubhāvato",
  "tika-vin01t21:200_2": "ca. So vā aññabhāgoti yathāvuttatiracchānajātichagalakabhāvasaṅkhāto aññabhāgo. Assāti",
  "tika-vin01t21:200_3": "chagalakassa. So chagalako aññabhāgiyasaṅkhātaṁ labhatīti yojetabbaṁ. ‘‘Adhikaraṇanti",
  "tika-vin01t21:200_4": "ādhāro, vatthu adhiṭṭhāna’’nti heṭṭhā vuttamatthaṁ sarūpato dassetuṁ ‘‘yasmā cā’’tiādimāha.",
  "tika-vin01t21:200_5": "Tesanti mettiyabhūmajakānaṁ. Imanti chagalakaṁ. Nāmakaraṇasaññāyāti nāmakaraṇasaṅkhātāya",
  "tika-vin01t21:200_6": "saññāya so chagalako adhikaraṇanti veditabboti yojetabbaṁ. Tañhi sandhāyāti ‘‘avassaṁ",
  "tika-vin01t21:200_7": "tumhehi leso oḍḍito, kiṁ vadatha, kiṁ passitthā’’ti anuyuttehi tehi bhikkhūhi ‘‘chagalakassa",
  "tika-vin01t21:200_8": "vippaṭipattiṁ disvā dabbassa nāmaṁ tassa karimhā’’ti vuttattā tassa nāmakaraṇasaññāya",
  "tika-vin01t21:200_9": "adhiṭṭhānabhūtaṁ taṁ chagalakaṁ sandhāya. Te bhikkhūti te anuyuñjakā bhikkhū. Āpattilesampi",
  "tika-vin01t21:200_10": "puggalasmiṁyeva āropetvā vuttattā ‘‘puggalānaṁyeva lesā’’ti vuttaṁ. Padabhājane pana…pe…",
  "tika-vin01t21:200_11": "veditabbanti iminā nāmakaraṇasaññāya ādhārabhūtassa chagalakasaṅkhātassa adhikaraṇassa",
  "tika-vin01t21:200_12": "avacane kāraṇaṁ vuttaṁ.",
  "tika-vin01t21:201_0": "393. ‘‘Aññabhāgiyassa adhikaraṇassā’’ti ettha pāḷiāgataadhikaraṇasaddapatirūpakaṁ",
  "tika-vin01t21:201_1": "aññaṁ adhikaraṇasaddaṁ pāḷiāgatatadaññasādhāraṇatāya ubhayapadatthaṁ uddharitvā ‘‘adhikaraṇaṁ",
  "tika-vin01t21:201_2": "nāma cattāri adhikaraṇānī’’ti vuttaṁ. Atthuddhāravasena hi atthaṁ dassentena pāḷiyaṁ",
  "tika-vin01t21:201_3": "āgatasaddapatirūpako añño saddo ubhayapadattho uddharitabbo, na ca aññaṁ uddharitvā",
  "tika-vin01t21:201_4": "aññassa attho vattabbo, tasmā pāḷiāgataadhikaraṇasaddapatirūpako aññoyeva ubhayapadatthasādhāraṇo",
  "tika-vin01t21:201_5": "adhikaraṇasaddo uddhaṭoti daṭṭhabbaṁ. Tenevāha ‘‘adhikaraṇanti vacanasāmaññato atthuddhāravasena",
  "tika-vin01t21:201_6": "pavattāni cattāri adhikaraṇānī’’ti. Yā ca sā avasāne…pe… codanā vuttāti bhikkhu saṅghādisesaṁ",
  "tika-vin01t21:201_7": "ajjhāpajjanto diṭṭho hoti, saṅghādisese saṅghādisesadiṭṭhī hoti, tañce pārājikena",
  "tika-vin01t21:201_8": "codetītiādicodanaṁ sandhāya vadati.",
  "tika-vin01t21:202_0": "Methunavītikkamāpattiyo vatthuto sabhāgā, itarāsaṁ pana adinnādānādiāpattīnaṁ samānepi",
  "tika-vin01t21:202_1": "pārājikāpattibhāve vatthuto visabhāgāti āha ‘‘sabhāgavisabhāgavatthuto’’ti. Sabhāvasarikkhāsarikkhatoti",
  "tika-vin01t21:202_2": "sabhāvena sadisāsadisabhāvato. Paṭhamapārājikañhi paṭhamapārājikāpattiyā methunarāgena",
  "tika-vin01t21:202_3": "sabhāvato sadisaṁ, dosasampayuttamanussaviggahena asadisaṁ. Nanu ca ‘‘āpattādhikaraṇaṁ",
  "tika-vin01t21:202_4": "āpattādhikaraṇassa siyā tabbhāgiyaṁ, siyā aññabhāgiya’’nti vuttattā uddesānukkamena",
  "tika-vin01t21:202_5": "tabbhāgiyataṁ aniddisitvā aññabhāgiyatā paṭhamaṁ kasmā niddiṭṭhāti āha ‘‘ādito paṭṭhāyā’’tiādi.",
  "tika-vin01t21:202_6": "Vuttanayenevāti ‘‘sabhāgavisabhāgavatthuto’’tiādinā vuttanayena.",
  "tika-vin01t21:203_0": "‘‘Saṅghakammāni nissāya uppanna’’nti vuttattā saṅghakammato kiccādhikaraṇaṁ visuṁ",
  "tika-vin01t21:203_1": "viya dissatīti āha ‘‘kiṁ panā’’tiādi. ‘‘Kiccameva kiccādhikaraṇa’’nti vuttattā ‘‘saṅghakammānamevetaṁ",
  "tika-vin01t21:203_2": "adhivacana’’nti vuttaṁ. Yadi evaṁ ‘‘saṅghakammāni nissāya uppanna’’nti kasmā vuttanti",
  "tika-vin01t21:203_3": "āha ‘‘evaṁ santepī’’tiādi. Tassa tassa saṅghakammassa bhagavatā vuttaṁ itikattabbatālakkhaṇaṁyeva",
  "tika-vin01t21:203_4": "tato saṅghakammassa nipphajjanato phalūpacārena saṅghakammanti vattabbataṁ arahatīti",
  "tika-vin01t21:203_5": "āha ‘‘yaṁ kammalakkhaṇaṁ manasi karoti, taṁ nissāya uppajjanato’’ti. Parivāsādisaṅghakammaṁ",
  "tika-vin01t21:203_6": "nissāya mānattādīnaṁ uppajjanato ukkhepanīyakammasīmāsammutikammādīni issāya osāraṇasīmāsamūhananādikammānaṁ",
  "tika-vin01t21:203_7": "uppajjanato ca ‘‘purimaṁ purimaṁ saṅghakamma’’ntiādi vuttaṁ.",
  "tika-vin01t21:204_0": "395-400.Savatthukaṁ katvāti puggalādhiṭṭhānaṁ katvā. Dīghādinoti dīgharassakāḷaodātādino.",
  "tika-vin01t21:204_1": "Diṭṭhādinoti diṭṭhasutādino. Lohapattasadisoti ayopattasadiso. Aṅgāni paṭhamaduṭṭhadose",
  "tika-vin01t21:204_2": "vuttasadisāni, idha pana kañcidesaṁ lesamattaṁ upādiyanā adhikā.",
  "tika-vin01t21:205": "Dutiyaduṭṭhadosasikkhāpadavaṇṇanā niṭṭhitā.",
  "tika-vin01t21:206": "10. Paṭhamasaṅghabhedasikkhāpadavaṇṇanā",
  "tika-vin01t21:207_0": "410. Dasame ye dubbalā honti appathāmā, na sakkonti araññakādīni sevantā dukkhassantaṁ",
  "tika-vin01t21:207_1": "kātuṁ, te sandhāyāha ‘‘bahūnaṁ kulaputtānaṁ maggantarāyāya saṁvattantī’’ti. Adhivāsanakhantisampannoti",
  "tika-vin01t21:207_2": "‘‘khamo hoti sītassā’’tiādinā vuttasītuṇhādisahanalakkhaṇāya khantiyā samannāgato.",
  "tika-vin01t21:207_3": "Byañjanapadameva paramaṁ assāti padaparamo. Yassa hi puggalassa bahumpi suṇato bahumpi",
  "tika-vin01t21:207_4": "bhaṇato bahumpi dhārayato bahumpi vācayato na tāya jātiyā dhammābhisamayo hoti ,",
  "tika-vin01t21:207_5": "ayaṁ ‘‘padaparamo’’ti vuccati. Abhisambhuṇitvāti nipphādetvā. Nābhisambhuṇātīti na",
  "tika-vin01t21:207_6": "sampādeti, araññavāsaṁ sampādetuṁ na sakkotīti vuttaṁ hoti. Dhammato apetaṁ uddhammaṁ.",
  "tika-vin01t21:207_7": "Asabbaññū assāti tesaṁ anurūpassa ajānanato asabbaññū bhaveyya. ‘‘Na, bhikkhave,",
  "tika-vin01t21:207_8": "asenāsanikena vassaṁ upagantabba’’nti (mahāva. 204) vacanato ‘‘cattāro pana…pe… paṭikkhittamevā’’ti",
  "tika-vin01t21:207_9": "vuttaṁ. Idameva vacanaṁ sandhāya pāḷiyampi ‘‘aṭṭha māse kho mayā devadatta rukkhamūlasenāsanaṁ",
  "tika-vin01t21:207_10": "anuññāta’’nti vuttaṁ.",
  "tika-vin01t21:208_0": "Tīhi koṭīhīti tīhi ākārehi, tīhi kāraṇehīti attho. Tadubhayavimuttaparisaṅkitanti",
  "tika-vin01t21:208_1": "diṭṭhaṁ sutanti idaṁ ubhayaṁ anissāya ‘‘kiṁ nu kho idaṁ bhikkhuṁ uddissa vadhitvā",
  "tika-vin01t21:208_2": "sampādita’’nti kevalameva parisaṅkitaṁ. Macchabandhanaṁ jālaṁ, vāgurā migabandhanī.",
  "tika-vin01t21:208_3": "Kappatīti yadi tesaṁ vacanena āsaṅkā upacchinnā hoti, vaṭṭati. Pavattamaṁsanti vikkāyikamaṁsaṁ.",
  "tika-vin01t21:208_4": "Maṅgalādīnanti ādi-saddena āhunapāhunādike saṅgaṇhāti. Bhikkhūnaṁyeva atthāyāti ettha",
  "tika-vin01t21:208_5": "aṭṭhānappayutto eva-saddo, bhikkhūnaṁ atthāya akatamevāti sambandhitabbaṁ. Tasmā",
  "tika-vin01t21:208_6": "‘‘bhikkhūnañca dassāma, maṅgalādīnañca atthāya bhavissatī’’ti missetvā katampi na",
  "tika-vin01t21:208_7": "vaṭṭatīti veditabbaṁ. Keci pana ‘‘bhikkhūnaṁyevāti avadhāraṇena bhikkhūnañca aññesañca",
  "tika-vin01t21:208_8": "atthāya kataṁ vaṭṭatī’’ti vadanti, taṁ na sundaraṁ. Yattha ca nibbematiko hotīti",
  "tika-vin01t21:208_9": "bhikkhūnaṁ atthāya katepi sabbena sabbaṁ parisaṅkitābhāvamāha. Tamevatthaṁ āvikātuṁ",
  "tika-vin01t21:208_10": "‘‘sace panā’’tiādi vuttaṁ. Itaresaṁ vaṭṭatīti ajānantānaṁ vaṭṭati, jānato evettha",
  "tika-vin01t21:208_11": "āpatti hotīti. Teyevāti ye uddissa kataṁ, teyeva. Uddisakatamaṁsaparibhogato akappiyamaṁsaparibhogassa",
  "tika-vin01t21:208_12": "visesaṁ dassetuṁ ‘‘akappiyamaṁsaṁ panā’’tiādi vuttaṁ. Purimasmiṁ sacittakā āpatti,",
  "tika-vin01t21:208_13": "itarasmiṁ acittakā. Tenāha ‘‘akappiyamaṁsaṁ ajānitvā bhuñjantassapi āpattiyevā’’ti.",
  "tika-vin01t21:208_14": "‘‘Paribhogakāle pucchitvā paribhuñjissāmīti vā gahetvā pucchitvā paribhuñjitabba’’nti",
  "tika-vin01t21:208_15": "vacanato akappiyamaṁsaṁ ajānitvā gaṇhantassa paṭiggahaṇena anāpatti siyā. Ajānitvāpi",
  "tika-vin01t21:208_16": "bhuñjantasseva hi āpatti vuttā. Vattanti vadantīti iminā āpatti natthīti dasseti.",
  "tika-vin01t21:209_0": "Sallekhā vutti etesanti sallekhavuttino. Bāhulikoti ekassa la-kārassa lopaṁ katvā",
  "tika-vin01t21:209_1": "vuttaṁ. Kappanti āyukappaṁ. Saṅghabhedako hi ekaṁ kappaṁ asītibhāge katvā tato ekabhāgamattaṁ",
  "tika-vin01t21:209_2": "kālaṁ niraye tiṭṭheyyāti āyukappaṁ sandhāya ‘‘kappaṁ nirayamhi paccatī’’ti vuttaṁ.",
  "tika-vin01t21:209_3": "Kappaṭṭhakathāyaṁ (vibha. aṭṭha. 809) pana ‘‘saṇṭhahante hi kappe kappavemajjhe vā",
  "tika-vin01t21:209_4": "saṅghabhedaṁ katvā kappavināseyeva muccati. Sacepi hi sve kappo vinassissatīti ajja",
  "tika-vin01t21:209_5": "saṅghabhedaṁ karoti, sveva muccati, ekadivasameva niraye paccatī’’ti vuttaṁ. Tatthāpi",
  "tika-vin01t21:209_6": "kappavināseyevāti āyukappavināseyevāti atthe sati natthi virodho. Saṇṭhahanteti idampi",
  "tika-vin01t21:209_7": "‘‘sve vinassissatī’’ti viya abhūtaparikappanavasena vuttaṁ. ‘‘Ekadivasameva niraye",
  "tika-vin01t21:209_8": "paccatī’’ti etthāpi tato paraṁ kappābhāve āyukappassapi abhāvatoti avirodhato atthayojanā",
  "tika-vin01t21:209_9": "daṭṭhabbā. Brahmaṁ puññanti seṭṭhaṁ puññaṁ. Kappaṁ saggamhi modatīti etthāpi āyukappameva.",
  "tika-vin01t21:210_0": "411.Laddhinānāsaṁvāsakenāti bhāvappadhānoyaṁ niddeso, laddhinānāsaṁvāsakabhāvenāti",
  "tika-vin01t21:210_1": "attho. Kammanānāsaṁvāsakenāti etthāpi eseva nayo. Aññathā nānāsaṁvāsakena sahitassa",
  "tika-vin01t21:210_2": "samānasaṁvāsakassapi saṅghassa asamānasaṁvāsakattaṁ āpajjeyya. Tattha laddhinānāsaṁvāsako",
  "tika-vin01t21:210_3": "nāma ukkhittānuvattako. So hi attano laddhiyā nānāsaṁvāsako jātoti ‘‘laddhinānāsaṁvāsako’’ti",
  "tika-vin01t21:210_4": "vuccati. Kammanānāsaṁvāsako nāma ukkhepanīyakammakato. So hi ukkhepanīyakammavasena",
  "tika-vin01t21:210_5": "nānāsaṁvāsako hotīti ‘‘kammanānāsaṁvāsako’’ti vuccati. Virahitoti vimutto. Kāyasāmaggīdānaṁ",
  "tika-vin01t21:210_6": "tesu tesu saṅghakammesu hatthapāsūpagamanavasena veditabbaṁ.",
  "tika-vin01t21:211_0": "‘‘Bhedāya parakkameyyā’’ti visuṁ vuttattā bhedanasaṁvattanikassa adhikaraṇassa samādāya",
  "tika-vin01t21:211_1": "paggaṇhato pubbepi pakkhapariyesanādivasena saṅghabhedāya parakkamantassa samanubhāsanakammaṁ",
  "tika-vin01t21:211_2": "kātabbanti veditabbaṁ. Imāni vatthūnīti aṭṭhārasa bhedakaravatthūni. Kammenāti apalokanādīsu",
  "tika-vin01t21:211_3": "catūsu kammesu aññatarena kammena. Uddesenāti pañcasu pātimokkhuddesesu aññatarena",
  "tika-vin01t21:211_4": "uddesena. Vohārenāti tāhi tāhi upapattīhi ‘‘adhammaṁ dhammo’’tiādiaṭṭhārasabhedakaravatthudīpakena",
  "tika-vin01t21:211_5": "vohārena. Anussāvanāyāti ‘‘nanu tumhe jānātha mayhaṁ uccākulā pabbajitabhāvaṁ bahussutabhāvañca,",
  "tika-vin01t21:211_6": "mādiso nāma uddhammaṁ ubbinayaṁ satthusāsanaṁ gāheyyāti cittampi uppādetuṁ tumhākaṁ",
  "tika-vin01t21:211_7": "yuttaṁ, kiṁ mayhaṁ avīci nīluppalavanaṁ viya sītalo, kimahaṁ apāyato na bhāyāmī’’tiādinā",
  "tika-vin01t21:211_8": "nayena kaṇṇamūle vacībhedaṁ katvā anussāvanena. Salākaggāhenāti evaṁ anussāvetvā",
  "tika-vin01t21:211_9": "tesaṁ cittaṁ upatthambhetvā anivattidhamme katvā ‘‘gaṇhatha imaṁ salāka’’nti salākaggāhena.",
  "tika-vin01t21:211_10": "Pañcahi kāraṇehi saṅghabhedo hotīti ettha kammameva uddeso vā saṅghabhede padhānakāraṇanti",
  "tika-vin01t21:211_11": "veditabbaṁ. Vohārānussāvanasalākaggāhā pana pubbabhāgā. Aṭṭhārasavatthudīpanavasaena",
  "tika-vin01t21:211_12": "hi voharantena tattha rucijananatthaṁ anussāvetvā salākāya gahitāyapi abhinnova hoti",
  "tika-vin01t21:211_13": "saṅgho. Yadā pana evaṁ cattāro vā atirekā vā salākaṁ gahetvā āveṇikakammaṁ vā uddesaṁ",
  "tika-vin01t21:211_14": "vā karonti, tadā saṅgho bhinno nāma hoti. Abbhussitanti abbhuggataṁ. Accheyyāti vihareyya, pavatteyyāti attho.",
  "tika-vin01t21:212_0": "‘‘Lajjī rakkhissatī’’ti vacanato āpattibhayena ārocanaṁ lajjīnaṁyeva bhāroti āha",
  "tika-vin01t21:212_1": "‘‘lajjīhi bhikkhūhī’’ti. Alajjissapi anārocentassa āpattiyeva ‘‘ye passanti, ye suṇantī’’ti",
  "tika-vin01t21:212_2": "vacanato. Samāgacchatūti ekī bhavatu. Ekībhāvo ca samānaladdhivasena hotīti āha ‘‘ekaladdhiko",
  "tika-vin01t21:212_3": "hotū’’ti. Sampattiyāti sīlādisampattiyā. Paṭinissajjantassa anāpattibhāvato ‘‘sotthibhāvo",
  "tika-vin01t21:212_4": "tassa bhikkhuno’’ti vuttaṁ. Appaṭinissajjato dukkaṭanti visuṁ visuṁ vadantānaṁ gaṇanāya",
  "tika-vin01t21:212_5": "dukkaṭaṁ. Pahontenāti gantuṁ samatthena agilānena. Saṅghabhedassa garukabhāvato avassaṁ",
  "tika-vin01t21:212_6": "kattabbatādassanatthaṁ ‘‘dūrepi bhāroyevā’’ti vuttaṁ, āpatti pana addhayojanabbhantare",
  "tika-vin01t21:212_7": "gantuṁ samatthassa agilānasseva veditabbā.",
  "tika-vin01t21:213_0": "416.Asamanubhāsantassāti kammakārake kattuniddesoti āha ‘‘asamanubhāsiyamānassā’’ti.",
  "tika-vin01t21:213_1": "Tatiyakammavācāya paṭinissajjanto ñattiyā dukkaṭaṁ dvīhi kammavācāhi thullaccaye",
  "tika-vin01t21:213_2": "ca āpajjatiyevāti āha ‘‘paṭinissajjantassa saṅghādisesena anāpattī’’ti. Assāti devadattassa.",
  "tika-vin01t21:213_3": "Katena bhavitabbanti samanubhāsanakammena katena bhavitabbaṁ. Attano rucimattena",
  "tika-vin01t21:213_4": "vadeyyātiādikammikattā appaṭinissajjantassapi anāpattīti adhippāyena vadeyya. Apaññatte",
  "tika-vin01t21:213_5": "sikkhāpade samanubhāsanakammasseva abhāvato ‘‘na hi paññattaṁ sikkhāpadaṁ vītikkamantassā’’ti",
  "tika-vin01t21:213_6": "vuttaṁ. Sikkhāpadaṁ paññapenteneva hi samanubhāsanakammaṁ anuññātaṁ. Uddissa anuññātatoti",
  "tika-vin01t21:213_7": "‘‘anujānāmi, bhikkhave, romanthakassa romanthana’’ntiādiṁ (cūḷava. 273) uddissa anuññātaṁ",
  "tika-vin01t21:213_8": "sandhāya vadanti. Anāpattiyanti anāpattivāre. Āpattiṁ ropetabboti anissajjanapaccayā",
  "tika-vin01t21:213_9": "āpannapācittiyāpattiṁ ukkhepanīyakammakaraṇatthaṁ āropetabboti attho.",
  "tika-vin01t21:214_0": "Āpattiyeva na jātāti saṅghādisesāpatti na jātāyevāti attho. Sā panesāti sā pana esā",
  "tika-vin01t21:214_1": "anāpatti. Tivaṅgikanti kāyavācācittavasena tivaṅgikaṁ, kāyavācācittato samuṭṭhātīti",
  "tika-vin01t21:214_2": "vuttaṁ hoti. ‘‘Nappaṭinissajjāmī’’ti saññāya abhāvena muccanato saññāvimokkhaṁ. Sacittakanti",
  "tika-vin01t21:214_3": "‘‘nappaṭinissajjāmī’’ti jānanacittena sacittakaṁ. Bhedāya parakkamanaṁ, dhammakammena",
  "tika-vin01t21:214_4": "samanubhāsanaṁ, kammavācāpariyosānaṁ, appaṭinissajjananti imānettha cattāri aṅgāni.",
  "tika-vin01t21:215": "Paṭhamasaṅghabhedasikkhāpadavaṇṇanā niṭṭhitā.",
  "tika-vin01t21:216": "11. Dutiyasaṅghabhedasikkhāpadavaṇṇanā",
  "tika-vin01t21:217_0": "417-418. Ekādasame yaṁ vacanaṁ samaggepi vagge avayavabhūte karoti bhindati, taṁ",
  "tika-vin01t21:217_1": "kalahakārakavacanaṁ idha vagganti vuccatīti āha ‘‘vaggaṁ asāmaggipakkhiyavacanaṁ",
  "tika-vin01t21:217_2": "vadantī’’ti. Asāmaggipakkhe bhavā asāmaggipakkhiyā, kalahakā. Tesaṁ vacanaṁ asāmaggipakkhiyavacanaṁ,",
  "tika-vin01t21:217_3": "asāmaggipakkhe vā bhavaṁ vacanaṁ asāmaggipakkhiyavacanaṁ. Yasmā ubbāhikādikammaṁ",
  "tika-vin01t21:217_4": "bahūnampi kātuṁ vaṭṭati, tasmā ‘‘na hi saṅgho saṅghassa kammaṁ karotī’’ti idaṁ niggahavasena",
  "tika-vin01t21:217_5": "kattabbakammaṁ sandhāya vuttanti veditabbaṁ. Aṅgāni panettha bhedāya parakkamanaṁ",
  "tika-vin01t21:217_6": "pahāya anuvattanaṁ pakkhipitvā heṭṭhā vuttasadisāneva.",
  "tika-vin01t21:218": "Dutiyasaṅghabhedasikkhāpadavaṇṇanā niṭṭhitā.",
  "tika-vin01t21:219": "12. Dubbacasikkhāpadavaṇṇanā",
  "tika-vin01t21:220_0": "424. Dvādasame vambhanavacananti garahavacanaṁ. Apasādetukāmoti khipitukāmo, tajjetukāmo",
  "tika-vin01t21:220_1": "vā, ghaṭṭetukāmoti vuttaṁ hoti. Saṭasaddo patitasaddena samānattho. Visesanassa ca",
  "tika-vin01t21:220_2": "paranipātaṁ katvā tiṇakaṭṭhapaṇṇasaṭanti vuttanti āha ‘‘tattha tattha patitaṁ tiṇakaṭṭhapaṇṇa’’nti.",
  "tika-vin01t21:220_3": "Kenāpīti vātasadisena nadīsadisena ca kenāpi.",
  "tika-vin01t21:221_0": "425-426.Vattuṁ asakkuṇeyyoti kismiñci vuccamāne asahanato ovadituṁ asakkuṇeyyo. Dukkhaṁ",
  "tika-vin01t21:221_1": "vaco etasmiṁ vippaṭikūlaggāhe vipaccanīkavāde anādare puggaleti dubbaco. Tenāha ‘‘dukkhena",
  "tika-vin01t21:221_2": "kicchena vaditabbo’’tiādi. Dubbacabhāvakaraṇīyehīti dubbacabhāvakārakehi. Kattuatthe",
  "tika-vin01t21:221_3": "anīyasaddo daṭṭhabbo. Tenevāha ‘‘ye dhammā dubbacaṁ puggalaṁ karontī’’tiādi. Pāpikā",
  "tika-vin01t21:221_4": "icchā etassāti pāpiccho, tassa bhāvo pāpicchatā, asantaguṇasambhāvanatā paṭiggahaṇe",
  "tika-vin01t21:221_5": "ca amattaññutā pāpicchatāti veditabbā. Attukkaṁsakā ca te paravambhakā cāti attukkaṁsakaparavambhakā.",
  "tika-vin01t21:221_6": "Ye attānaṁ ukkaṁsanti ukkhipanti ucce ṭhāne ṭhapenti, parañca vambhenti garahanti",
  "tika-vin01t21:221_7": "nīce ṭhāne ṭhapenti, tesametaṁ adhivacanaṁ. Tesaṁ bhāvo attukkaṁsakaparavambhakatā.",
  "tika-vin01t21:221_8": "Kujjhanasīlo kodhano, tassa bhāvo kodhanatā. Kujjhanalakkhaṇassa kodhassetaṁ adhivacanaṁ.",
  "tika-vin01t21:222_0": "Pubbakāle kodho, aparakāle upanāhoti āha ‘‘kodhahetu upanāhitā’’ti. Tattha upanahanasīlo,",
  "tika-vin01t21:222_1": "upanāho vā etassa atthīti upanāhī, tassa bhāvo upanāhitā. Punappunaṁ cittapariyonaddhalakkhaṇassa",
  "tika-vin01t21:222_2": "kodhassevetaṁ adhivacanaṁ. Sakiñhi uppanno kodho kodhoyeva, tatuttari upanāho. Abhisaṅgoti",
  "tika-vin01t21:222_3": "dummocanīyo balavaupanāho. So assa atthīti abhisaṅgī, tassa bhāvo abhisaṅgitā. Dummocanīyassa",
  "tika-vin01t21:222_4": "balavaupanāhassetaṁ adhivacanaṁ. Codakaṁ paṭippharaṇatāti codakassa paṭiviruddhena",
  "tika-vin01t21:222_5": "paccanīkena hutvā avaṭṭhānaṁ. Codakaṁ apasādanatāti ‘‘kiṁ nu kho tuyhaṁ bālassa abyattassa",
  "tika-vin01t21:222_6": "bhaṇitena, tvampi nāma bhaṇitabbaṁ maññissasī’’ti evaṁ codakassa ghaṭṭanā. Codakassa",
  "tika-vin01t21:222_7": "paccāropanatāti ‘‘tvampi khosi itthannāmaṁ āpattiṁ āpanno, taṁ tāva paṭikarohī’’ti",
  "tika-vin01t21:222_8": "evaṁ codakassa upari paṭiāropanatā.",
  "tika-vin01t21:223_0": "Aññena aññaṁ paṭicaraṇatāti aññena kāraṇena, vacanena vā aññassa kāraṇassa, vacanassa",
  "tika-vin01t21:223_1": "vā paṭicchādanavasena caraṇatā. Paṭicchādanattho eva vā carasaddo anekatthattā dhātūnanti",
  "tika-vin01t21:223_2": "paṭicchādanatāti attho. Tāya samannāgato hi puggalo yaṁ codakena dosavibhāvanakāraṇaṁ,",
  "tika-vin01t21:223_3": "vacanaṁ vā vuttaṁ, taṁ tato aññeneva codanāya amūlikabhāvadīpanena kāraṇena, tadatthabodhakena",
  "tika-vin01t21:223_4": "vacanena vā paṭicchādeti. ‘‘Āpattiṁ āpannosī’’ti vutte ‘‘ko āpanno, kiṁ āpanno, kismiṁ",
  "tika-vin01t21:223_5": "āpanno, kaṁ bhaṇatha, kiṁ bhaṇathā’’ti vā vatvā ‘‘evarūpaṁ kiñci tayā diṭṭha’’nti",
  "tika-vin01t21:223_6": "vutte ‘‘na suṇāmī’’ti sotaṁ vā upanāmetvā vikkhepaṁ karontopi aññenaññaṁ paṭicchādeti.",
  "tika-vin01t21:223_7": "‘‘Itthannāmaṁ āpattiṁ āpannosī’’ti puṭṭhe ‘‘pāṭaliputtaṁ gatomhī’’ti vatvā puna ‘‘na",
  "tika-vin01t21:223_8": "tava pāṭaliputtagamanaṁ pucchāma, āpattiṁ pucchāmā’’ti vutte tato ‘‘rājagahaṁ gatomhī’’ti",
  "tika-vin01t21:223_9": "vatvā ‘‘rājagahaṁ vā yāhi brāhmaṇagahaṁ vā, āpattiṁ āpannosī’’ti vutte ‘‘tattha me",
  "tika-vin01t21:223_10": "sūkaramaṁsaṁ laddha’’ntiādīni vatvā bahiddhā kathāvikkhipanampi atthato aññenaññaṁ",
  "tika-vin01t21:223_11": "paṭicaraṇamevāti visuṁ na gahitaṁ.",
  "tika-vin01t21:224_0": "Apadānenāti attano cariyāya. Apadīyanti hi dosā etena dakkhīyanti, luyanti chijjantīti",
  "tika-vin01t21:224_1": "vā apadānaṁ, sattānaṁ sammā micchā vā vattappayogo. Na sampāyanatāti ‘‘āvuso, tvaṁ",
  "tika-vin01t21:224_2": "kuhiṁ vasasi, kaṁ nissāya vasasī’’ti vā ‘‘yaṁ tvaṁ vadesi ‘mayā esa āpattiṁ āpajjanto",
  "tika-vin01t21:224_3": "diṭṭho’ti, tvaṁ tasmiṁ samaye kiṁ karosi, ayaṁ kiṁ karoti, kattha ca tvaṁ ahosi,",
  "tika-vin01t21:224_4": "kattha aya’’nti vā ādinā nayena cariyaṁ puṭṭhena sampādetvā akathanaṁ.",
  "tika-vin01t21:225_0": "Makkhipaḷāsitāti ettha paraguṇamakkhanalakkhaṇo makkho, so etassa atthīti makkhī.",
  "tika-vin01t21:225_1": "Tādiso puggalo agāriyo anagāriyo vā samāno paresaṁ sukatakaraṇaṁ vināseti. Agāriyopi",
  "tika-vin01t21:225_2": "hi kenaci anukampakena daliddo samāno uccaṭṭhāne ṭhapito, aparena samayena ‘‘kiṁ",
  "tika-vin01t21:225_3": "tayā mayhaṁ kata’’nti tassa sukatakaraṇaṁ vināseti. Anagāriyopi sāmaṇerakālato pabhuti",
  "tika-vin01t21:225_4": "ācariyena vā upajjhāyena vā catūhi paccayehi uddesaparipucchādīhi ca anuggahetvā",
  "tika-vin01t21:225_5": "dhammakathānayapakaraṇakosallādīni sikkhāpito, aparena samayena rājarājamahāmattādīhi",
  "tika-vin01t21:225_6": "sakkato garukato ācariyupajjhāyesu acittīkato caramāno ‘‘ayaṁ amhehi daharakāle eva",
  "tika-vin01t21:225_7": "anuggahito saṁvaddhito ca, atha ca panidāni nissineho jāto’’ti vuccamāno ‘‘kiṁ mayhaṁ",
  "tika-vin01t21:225_8": "tumhehi kata’’nti tesaṁ sukatakaraṇaṁ vināseti.",
  "tika-vin01t21:226_0": "‘‘Bahussutepi puggale ajjhottharitvā īdisassa ceva bahussutassa aniyatā gati, tava",
  "tika-vin01t21:226_1": "vā mama vā ko viseso’’tiādinā nayena uppajjamāno yugaggāhalakkhaṇo paḷāso. So paraguṇehi",
  "tika-vin01t21:226_2": "attano guṇānaṁ samakaraṇaraso. Tathā hesa paresaṁ guṇe ḍaṁsitvā viya attano guṇehi",
  "tika-vin01t21:226_3": "same karotīti paḷāsoti vuccati, so etassa atthīti paḷāsī. Makkhī ca paḷāsī ca makkhipaḷāsino,",
  "tika-vin01t21:226_4": "tesaṁ bhāvo makkhipaḷāsitā. Atthato pana makkho ceva paḷāso ca.",
  "tika-vin01t21:227_0": "Issati parasampattiṁ na sahatīti issukī. Maccharāyati attano sampattiṁ nigūhati,",
  "tika-vin01t21:227_1": "paresaṁ sādhāraṇabhāvaṁ na sahati, maccheraṁ vā etassa atthīti maccharī. Saṭhayati",
  "tika-vin01t21:227_2": "na sammā bhāsatīti saṭho, attano avijjamānaguṇappakāsanalakkhaṇena sāṭheyyena samannāgato",
  "tika-vin01t21:227_3": "kerāṭikapuggalo. Kerāṭiko ca ānandamaccho viya hoti. Ānandamaccho nāma kira macchānaṁ",
  "tika-vin01t21:227_4": "naṅguṭṭhaṁ dasseti, sappānaṁ sīsaṁ ‘‘tumhehi sadiso aha’’nti jānāpetuṁ, evameva kerāṭiko",
  "tika-vin01t21:227_5": "puggalo yaṁ yaṁ suttantikaṁ vā ābhidhammikaṁ vā upasaṅkamati, taṁ taṁ evaṁ vadati",
  "tika-vin01t21:227_6": "‘‘ahaṁ tumhākaṁ antevāsī, tumhe mayhaṁ anukampakā, nāhaṁ tumhe muñcāmī’’ti ‘‘evamete",
  "tika-vin01t21:227_7": "‘sagāravo ayaṁ amhesu sappatisso’ti maññissantī’’ti. Sāṭheyyena hi samannāgatassa",
  "tika-vin01t21:227_8": "puggalassa asantaguṇasambhāvanena cittānurūpakiriyāviharato ‘‘evaṁcitto evaṁkiriyo’’ti",
  "tika-vin01t21:227_9": "duviññeyyattā kucchiṁ vā piṭṭhiṁ vā jānituṁ na sakkā. Yato so –",
  "tika-vin01t21:228": "‘‘Vāmena sūkaro hoti, dakkhiṇena ajāmigo;",
  "tika-vin01t21:229": "Sarena nelako hoti, visāṇena jaraggavo’’ti. (dī. ni. aṭṭha. 2.296; vibha. aṭṭha. 894; mahāni. aṭṭha. 166) –",
  "tika-vin01t21:230": "Evaṁ vuttayakkhasūkarasadiso hoti. Katapāpapaṭicchādanalakkhaṇā māyā, sā assa atthīti māyāvī.",
  "tika-vin01t21:231_0": "Thambhasamaṅgitāya thaddho. Vātabharitabhastāsadisathaddhabhāvapaggahitasiraanivātavuttikārakaroti",
  "tika-vin01t21:231_1": "thambho. Yena samannāgato puggalo gilitanaṅgalasadiso viya ajagaro, vātabharitabhastā",
  "tika-vin01t21:231_2": "viya ca thaddho hutvā garuṭṭhāniye disvā onamitumpi na icchati, pariyanteneva carati.",
  "tika-vin01t21:231_3": "Abbhunnatilakkhaṇo atimāno, so etassa atthīti atimānī.",
  "tika-vin01t21:232_0": "Saṁ attano diṭṭhiṁ parāmasati sabhāvaṁ atikkamitvā parato āmasatīti sandiṭṭhiparāmāsī.",
  "tika-vin01t21:232_1": "Ādhānaṁ gaṇhātīti ādhānaggāhī. ‘‘Ādhāna’’nti daḷhaṁ vuccati, daḷhaggāhīti attho.",
  "tika-vin01t21:232_2": "Yuttaṁ kāraṇaṁ disvāva laddhiṁ paṭinissajjatīti paṭinissaggī, dukkhena kicchena kasirena",
  "tika-vin01t21:232_3": "bahumpi kāraṇaṁ dassetvā na sakkā paṭinissaggiṁ kātunti duppaṭinissaggī, yo attano",
  "tika-vin01t21:232_4": "diṭṭhiṁ ‘‘idameva sacca’’nti daḷhaṁ gaṇhitvā api buddhādīhi kāraṇaṁ dassetvā vuccamāno",
  "tika-vin01t21:232_5": "na paṭinissajjati, tassetaṁ adhivacanaṁ. Tādiso hi puggalo yaṁ yadeva dhammaṁ vā",
  "tika-vin01t21:232_6": "adhammaṁ vā suṇāti, taṁ sabbaṁ ‘‘evaṁ amhākaṁ ācariyehi kathitaṁ, evaṁ amhehi suta’’nti",
  "tika-vin01t21:232_7": "kummova aṅgāni sake kapāle antoyeva samodahati. Yathā hi kacchapo attano pādādike",
  "tika-vin01t21:232_8": "aṅge kenaci ghaṭṭite sabbāni aṅgāni attano kapāleyeva samodahati, na bahi nīharati,",
  "tika-vin01t21:232_9": "evamayampi ‘‘na sundaro tava gāho, chaḍḍehi na’’nti vutto taṁ na vissajjeti, antoyeva",
  "tika-vin01t21:232_10": "attano hadaye eva ṭhapetvā vicarati. Yathā kumbhīlā gahitaṁ na paṭinissajjanti, evaṁ",
  "tika-vin01t21:232_11": "kumbhīlaggāhaṁ gaṇhāti, na vissajjeti. Makkhipaḷāsitādiyugaḷattayena dassite makkhapaḷāsādayo",
  "tika-vin01t21:232_12": "cha dhamme visuṁ visuṁ gahetvā ‘‘ekūnavīsati dhammā’’ti vuttaṁ. Anumānasuttaṭṭhakathāyaṁ",
  "tika-vin01t21:232_13": "(ma. ni. aṭṭha. 1.181) pana makkhapaḷāsādayopi yugaḷavasena ekaṁ katvā ‘‘soḷasa dhammā’’ti vuttaṁ.",
  "tika-vin01t21:233_0": "Pakārehi āvahanaṁ padakkhiṇaṁ, tato padakkhiṇato gahaṇasīlo padakkhiṇaggāhī, na padakkhiṇaggāhī",
  "tika-vin01t21:233_1": "appadakkhiṇaggāhī. Yo vuccamāno ‘‘tumhe maṁ kasmā vadatha, ahaṁ attano kappiyākappiyaṁ",
  "tika-vin01t21:233_2": "sāvajjānavajjaṁ atthānatthaṁ jānāmī’’ti vadati, ayaṁ anusāsaniṁ padakkhiṇato na gaṇhāti,",
  "tika-vin01t21:233_3": "vāmatova gaṇhāti, tasmā ‘‘appadakkhiṇaggāhī’’ti vuccati, tenāha ‘‘yathānusiṭṭha’’ntiādi.",
  "tika-vin01t21:234_0": "Uddeseti pātimokkhuddese. Atha sabbāneva sikkhāpadāni kathaṁ pātimokkhuddesapariyāpannānīti",
  "tika-vin01t21:234_1": "āha ‘‘yassa siyā āpatti, so āvikareyyāti evaṁ saṅgahitattā’’ti. ‘‘Yassa siyā āpattī’’ti",
  "tika-vin01t21:234_2": "hi iminā sabbāpi āpattiyo nidānuddese saṅgahitāyeva honti. Pañcahi sahadhammikehi",
  "tika-vin01t21:234_3": "sikkhitabbattāti labbhamānavasena vuttaṁ. Sahadhammikena sahakāraṇenātipi attho daṭṭhabbo.",
  "tika-vin01t21:234_4": "‘‘Vacanāyā’’ti nissakke sampadānavacananti āha ‘‘tato mama vacanato’’ti. Aṅgāni cettha",
  "tika-vin01t21:234_5": "paṭhamasaṅghabhedasadisāni. Ayaṁ pana viseso – yathā tattha bhedāya parakkamanaṁ,",
  "tika-vin01t21:234_6": "evaṁ idha avacanīyakaraṇatā daṭṭhabbā.",
  "tika-vin01t21:235": "Dubbacasikkhāpadavaṇṇanā niṭṭhitā.",
  "tika-vin01t21:236": "13. Kuladūsakasikkhāpadavaṇṇanā",
  "tika-vin01t21:237_0": "431. Terasame kīṭāgirīti tassa nigamassa nāmaṁ. Tañhi sandhāya parato ‘‘na assajipunabbasukehi",
  "tika-vin01t21:237_1": "bhikkhūhi kīṭāgirismiṁ vatthabba’’nti vuttaṁ. Tena pana yogato so janapadopi ‘‘kīṭāgiri’’icceva",
  "tika-vin01t21:237_2": "saṅkhyaṁ gatoti āha ‘‘evaṁnāmake janapade’’ti. Āvāse niyuttā āvāsikā, nibaddhavāsino.",
  "tika-vin01t21:237_3": "Te akataṁ senāsanaṁ karonti, jiṇṇaṁ paṭisaṅkharonti, kate issarā honti. Tenāha ‘‘so",
  "tika-vin01t21:237_4": "yesaṁ āyatto…pe… te āvāsikā’’ti . Nivāso nivāsamattaṁ etesaṁ atthīti nevāsikāti āha",
  "tika-vin01t21:237_5": "‘‘ye pana kevala’’ntiādi. Teti assajipunabbasukā. Cha janāti paṇḍuko lohitako mettiyo",
  "tika-vin01t21:237_6": "bhūmajako assaji punabbasukoti ime cha janā. Sammāti ālapanavacanametaṁ. Āyamukhabhūtāti",
  "tika-vin01t21:237_7": "āyassa mukhabhūtā. Dhuraṭṭhāneti sāvatthiyā avidūre ṭhāne. Vassāne hemante cāti dvīsu",
  "tika-vin01t21:237_8": "utūsu vassanato ‘‘dvīhi meghehī’’ti vuttaṁ. Diyaḍḍhabhikkhusahassato gaṇācariyānaṁ",
  "tika-vin01t21:237_9": "channaṁ janānaṁ adhikattā ‘‘samadhika’’nti vuttaṁ, sādhikanti attho. Ma-kāro padasandhivasena",
  "tika-vin01t21:237_10": "āgato. Akatavatthunti akatapubbaṁ abhinavavatthuṁ.",
  "tika-vin01t21:238_0": "Kaṇikārādayo puppharukkhā, jātisumanādayo pupphagacchā. Koṭṭananti sayaṁ chindanaṁ.",
  "tika-vin01t21:238_1": "Koṭṭāpananti ‘‘imaṁ chinda bhindā’’ti aññehi chedāpanaṁ. Āḷiyā bandhananti yathā",
  "tika-vin01t21:238_2": "gacchamūle udakaṁ santiṭṭhati, tathā samantato bandhanaṁ. Udakassāti akappiyaudakassa.",
  "tika-vin01t21:238_3": "Kappiyaudakasiñcananti imināva siñcāpanampi saṅgahitanti daṭṭhabbaṁ. Nanu ‘‘udakassa",
  "tika-vin01t21:238_4": "secanaṁ secāpana’’nti imināva sāmaññato kappiyākappiyaudakasiñcanādiṁ sakkā saṅgahetuṁ,",
  "tika-vin01t21:238_5": "tasmā kappiyaudakasiñcanādi kasmā visuṁ vuttanti? ‘‘Ārāmādiatthaṁ ropite akappiyavohāresupi",
  "tika-vin01t21:238_6": "kappiyaudakasiñcanādi vaṭṭatī’’ti vakkhamānattā idhāpi vibhāgaṁ katvā kappiyaudakasiñcanādi",
  "tika-vin01t21:238_7": "visuṁ dassitaṁ. Hatthamukhapādadhovananhānodakasiñcananti imināpi pakārantarena kappiyaudakasiñcanameva",
  "tika-vin01t21:238_8": "dasseti. ‘‘Akappiyavohāro’’ti koṭṭanakhaṇanādivasena sayaṁ karaṇassapi kathaṁ saṅgahoti?",
  "tika-vin01t21:238_9": "Akappiyanti voharīyatīti akappiyavohāroti akappiyabhūtaṁ karaṇakārāpanādi sabbameva",
  "tika-vin01t21:238_10": "saṅgahitaṁ, na pana akappiyavacanamattanti daṭṭhabbaṁ. Kappiyavohārepi eseva nayo.",
  "tika-vin01t21:238_11": "Sukkhamātikāya ujukaraṇanti iminā purāṇapaṇṇādiharaṇampi saṅgahitanti daṭṭhabbaṁ.",
  "tika-vin01t21:238_12": "Kudālādīni bhūmiyaṁ ṭhapetvā ṭhānato hatthena gahetvā ṭhānameva pākaṭataranti ‘‘obhāso’’ti vuttaṁ.",
  "tika-vin01t21:239_0": "Mahāpaccarivādamhi patiṭṭhapetukāmo pacchā vadati. Vanatthāyāti idaṁ keci ‘‘vatatthāyā’’ti",
  "tika-vin01t21:239_1": "paṭhanti, tesaṁ vatiatthāyāti attho. Akappiyavohārepi ekaccaṁ vaṭṭatīti dassetuṁ",
  "tika-vin01t21:239_2": "‘‘na kevalañca sesa’’ntiādimāha. Yaṁ kiñci mātikanti sukkhamātikaṁ vā asukkhamātikaṁ",
  "tika-vin01t21:239_3": "vā. ‘‘Kappiyaudakaṁsiñcitu’’nti iminā ‘‘kappiyaudakaṁ siñcathāti vattumpi vaṭṭatī’’ti",
  "tika-vin01t21:239_4": "dasseti. Sayaṁ ropetumpi vaṭṭatīti iminā ‘‘ropehīti vattuṁ vaṭṭatī’’tipi siddhaṁ.",
  "tika-vin01t21:239_5": "Aññatthāya vā karontassāti vatthupūjādiatthaṁ karontassa. Kasmā na anāpattīti vatthupūjanatthāya",
  "tika-vin01t21:239_6": "ganthanādīsu kasmā na anāpatti. Anāpattiyevāti paṭivacanaṁ datvā idāni tameva anāpattibhāvaṁ",
  "tika-vin01t21:239_7": "dassetuṁ ‘‘yathāhī’’tiādi vuttaṁ. Tatthāti ārāmādiatthāya rukkharopane. Tathā vatthupūjanatthāyapi",
  "tika-vin01t21:239_8": "anāpattiyevāti ratanattayapūjanatthāyapi kappiyavohārena pariyāyādīhi ca ganthāpane",
  "tika-vin01t21:239_9": "anāpattiyevāti attho.",
  "tika-vin01t21:240_0": "‘‘Tathā vatthupūjanatthāyā’’ti hi sāmaññato vuttepi ‘‘yathā hi tattha kappiyavohārena",
  "tika-vin01t21:240_1": "pariyāyādīhi cā’’ti vuttattā kappiyavohārādīhi ganthāpane eva anāpatti viññāyati,",
  "tika-vin01t21:240_2": "na sayaṁ ganthane, teneva paro sayaṁ ganthanampi kasmā na vaṭṭatīti codento ‘‘nanu",
  "tika-vin01t21:240_3": "cā’’tiādimāha. Yathā ārāmādiatthaṁ kappiyapathaviyaṁ sayaṁ ropetumpi vaṭṭati, tathā",
  "tika-vin01t21:240_4": "vatthupūjanatthāya sayaṁ ganthanepi kasmā na vaṭṭatīti codakassa adhippāyo. Vuttantiādi",
  "tika-vin01t21:240_5": "ācariyassa parihāro. Atha ‘‘na pana mahāaṭṭhakathāya’’nti kasmā vadati. Mahāpaccariādīsu",
  "tika-vin01t21:240_6": "vuttampi hi pamāṇamevāti nāyaṁ virodho, mahāaṭṭhakathāyaṁ avuttampi tattheva vuttena",
  "tika-vin01t21:240_7": "saṁsanditvā pamāṇamevāti patiṭṭhāpetuṁ vuttattā. Taṁ kathanti maññeyyāsīti sambandho.",
  "tika-vin01t21:240_8": "Mahāaṭṭhakathāyañca kappiyaudakasecanaṁ vuttaṁ, taṁ kathanti etthāyamadhippāyo. Kiñcāpi",
  "tika-vin01t21:240_9": "mahāaṭṭhakathāyaṁ ārāmādiatthāya kappiyapathaviyaṁ sayaṁ ropanaṁ na vuttaṁ, kappiyaudakassa",
  "tika-vin01t21:240_10": "pana sayaṁ siñcanaṁ vuttameva, tasmā yathā ārāmādiatthāya kappiyaudakaṁ sayaṁ siñcitumpi",
  "tika-vin01t21:240_11": "vaṭṭati, tathā vatthupūjanatthāya sayaṁ ganthanampi kasmā na vaṭṭatīti. Tampi na",
  "tika-vin01t21:240_12": "virujjhatīti yadetaṁ ārāmādiatthāya sayaṁ ropanaṁ kappiyaudakasiñcanañca vuttaṁ,",
  "tika-vin01t21:240_13": "tampi na virujjhati. Kathaṁ taṁ na virujjhatīti āha ‘‘tatrahī’’tiādi. Etaṁ vuttanti",
  "tika-vin01t21:240_14": "mālāvacchaṁ ropentipi ropāpentipi siñcantipi siñcāpentipīti etaṁ vuttaṁ. Aññatra",
  "tika-vin01t21:240_15": "pana pariyāyo atthīti ‘‘mālāvacchaṁ ropentipi ropāpentipi siñcantipi siñcāpentipī’’ti",
  "tika-vin01t21:240_16": "kulasaṅgahatthāya ropanasiñcanaṁ sandhāya vuttattā tato aññatra ārāmādiatthāya mālāvaccharopane",
  "tika-vin01t21:240_17": "pariyāyo atthi. Tattha pariyāyaṁ idhaca pariyāyābhāvaṁ ñatvāti tattha ‘‘mālāvacchaṁ",
  "tika-vin01t21:240_18": "ropentī’’tiādīsu ‘‘mālāvaccha’’nti visesavacanasabbhāvato pariyāyaṁ, idha ‘‘ganthentī’’tiādīsu",
  "tika-vin01t21:240_19": "tathāvidhavisesavacanābhāvato pariyāyābhāvañca ñatvā.",
  "tika-vin01t21:241_0": "Nanu ca yathā ‘‘ganthentī’’ti sāmaññato vuttattā pariyāyo na labbhatīti yassa kassaci",
  "tika-vin01t21:241_1": "atthāya sayaṁ ganthanaṁ na vaṭṭati, evaṁ ‘‘ganthāpentī’’ti sāmaññato vuttattā pariyāyena",
  "tika-vin01t21:241_2": "ganthāpanampi na vaṭṭatīti āpajjati. Evañca sati parato ‘‘evaṁ jāna, evaṁ kate sobheyya,",
  "tika-vin01t21:241_3": "yathā etāni pupphāni na vikiriyanti, tathā karohītiādinā kappiyavacanena kāretuṁ",
  "tika-vin01t21:241_4": "vaṭṭatī’’ti idaṁ virujjhatīti? Na virujjhati, pariyāyena hi kārāpanaṁ ganthāpanameva",
  "tika-vin01t21:241_5": "na hoti, tasmā yathāvuttanayena pariyāyato kārāpanaṁ vaṭṭati. Sabbaṁ vuttanayeneva",
  "tika-vin01t21:241_6": "veditabbanti heṭṭhā vuttaṁ vinicchayameva saṅkhepato nigameti. Haraṇādīsu kasmā anāpattīti",
  "tika-vin01t21:241_7": "vatthupūjanatthāya haraṇādīsu kasmā anāpatti. Kulitthiādīnaṁ atthāya haraṇatoti kulitthiādīnaṁ",
  "tika-vin01t21:241_8": "haraṇassa tattha vuttattāti adhippāyo. Tenevāha ‘‘haraṇādhikāre hī’’tiādi. Mālanti",
  "tika-vin01t21:241_9": "pupphadāmaṁ. Mañjarī viyāti kusumamañjarī viya. Hārasadisanti muttāhārasadisaṁ.",
  "tika-vin01t21:242_0": "Pācittiyañceva dukkaṭañcāti pathavīkhaṇanapaccayā pācittiyaṁ, kulasaṅgahapaccayā",
  "tika-vin01t21:242_1": "dukkaṭaṁ. Akappiyavohārenāti ‘‘idaṁ khaṇa, idaṁ ropehī’’tiādiakappiyavohārena. Dukkaṭamevāti",
  "tika-vin01t21:242_2": "kulasaṅgahapaccayā dukkaṭaṁ. Ubhayatthāti kappiyākappiyapathaviyaṁ. Sabbatthāti kulasaṅgahaparibhogaārāmādiatthāya",
  "tika-vin01t21:242_3": "ropite. Dukkaṭampīti na kevalaṁ pācittiyameva. Kappiyenāti kappiyena udakena. Tesaṁyeva",
  "tika-vin01t21:242_4": "dvinnanti kuladūsanaparibhogānaṁ. Dukkaṭanti kulasaṅgahatthāya sayaṁ siñcane kappiyavohārena",
  "tika-vin01t21:242_5": "akappiyavohārena vā siñcāpane ca dukkaṭaṁ, paribhogatthāya pana sayaṁ siñcane akappiyavohārena",
  "tika-vin01t21:242_6": "siñcāpane ca dukkaṭaṁ. Āpattibahulatā veditabbāti ettha sayaṁ siñcane dhārāpacchedagaṇanāya",
  "tika-vin01t21:242_7": "āpattigaṇanā veditabbā. Siñcāpane pana punappunaṁ āṇāpentassa vācāya vācāya āpatti,",
  "tika-vin01t21:242_8": "sakiṁ āṇattassa bahūnaṁ siñcanepi ekāva.",
  "tika-vin01t21:243_0": "Dukkaṭapācittiyānīti kulasaṅgahapaccayā dukkaṭaṁ, bhūtagāmapātabyatāya pācittiyaṁ.",
  "tika-vin01t21:243_1": "Aññatthāti vatthupūjādiatthāya ocinane. Sakiṁ āṇattoti akappiyavohārena āṇatto. Pācittiyamevāti",
  "tika-vin01t21:243_2": "akappiyavacanena āṇattattā pācittiyaṁ. Kappiyavacanena pana vatthupūjādiatthāya ocināpentassa anāpattiyeva.",
  "tika-vin01t21:244_0": "Ganthanena nibbattaṁ gantimaṁ. Esa nayo sesesupi. Na vaṭṭatīti kulasaṅgahatthāya",
  "tika-vin01t21:244_1": "vatthupūjādiatthāya vā vuttanayena karontassa ca kārāpentassa ca dukkaṭanti attho.",
  "tika-vin01t21:244_2": "Purimanayenevāti ‘‘bhikkhussa vā’’tiādinā vuttanayena. Dhammāsanavitāne baddhakaṇṭakesu",
  "tika-vin01t21:244_3": "pupphāni vijjhitvā ṭhapentīti sambandho. Uparūpari vijjhitvā chattasadisaṁ katvā",
  "tika-vin01t21:244_4": "āvuṇanato ‘‘chattātichattaṁ viyā’’ti vuttaṁ. ‘‘Kadalikkhandhamhī’’tiādinā vuttaṁ",
  "tika-vin01t21:244_5": "sabbameva sandhāya ‘‘taṁ atioḷārikamevā’’ti vuttaṁ, sayaṁ karontassa akappiyavacaneneva",
  "tika-vin01t21:244_6": "kārāpentassa ca dukkaṭamevāti attho. Pupphavijjhanatthanti vuttattā pupphāni vijjhituṁyeva",
  "tika-vin01t21:244_7": "kaṇṭakaṁ bandhituṁ na vaṭṭati, pupphadāmādibandhanatthaṁ pana vaṭṭati. Kaṇṭakampi",
  "tika-vin01t21:244_8": "bandhituṁ na vaṭṭatīti ca idaṁ aṭṭhakathācariyappamāṇena gahetabbaṁ. Pavesetuṁ na",
  "tika-vin01t21:244_9": "vaṭṭatīti vuttattā pupphacchidde apavesetvā uparūpari ṭhapetuṁ vaṭṭati. Jālamayaṁ",
  "tika-vin01t21:244_10": "vitānaṁ jālavitānaṁ. Nāgadantakampi sacchiddakaṁyeva gahetabbaṁ. Pupphapaṭicchakaṁ",
  "tika-vin01t21:244_11": "daṇḍādīhi katapupphādhāraṇaṁ, tampi sacchiddameva idha vuttaṁ. Asokapiṇḍiyāti asokapupphamañjarikāya.",
  "tika-vin01t21:244_12": "‘‘Dhammarajju nāma cetiyaṁ vā bodhiṁ vā pupphapavesanatthaṁ āvijjhitvā baddharajjū’’ti",
  "tika-vin01t21:244_13": "mahāgaṇṭhipade majjhimagaṇṭhipade ca vuttaṁ, tasmā tathābaddhāya rajjuyā cetiyassa",
  "tika-vin01t21:244_14": "ca antare pupphāni pavesetuṁ vaṭṭatīti viññāyati. Gaṇṭhipade pana ‘‘dhammarajjunti",
  "tika-vin01t21:244_15": "sithilaṁ vaṭṭikaṁ rajjuṁ katvā bodhiṁ vā cetiyaṁ vā parikkhipitvā dhammāsane vā lambitvā",
  "tika-vin01t21:244_16": "tattha pupphāni pavesentī’’ti vuttaṁ, tasmā sithilavaṭṭikāya rajjuyā antarepi pupphāni",
  "tika-vin01t21:244_17": "pavesetuṁ vaṭṭatīti viññāyati, vīmaṁsitvā yuttataraṁ gahetabbaṁ. Ubhayatthāpi panettha",
  "tika-vin01t21:244_18": "nevatthi virodhoti amhākaṁ khanti.",
  "tika-vin01t21:245_0": "Matthakadāmanti dhammāsanādimatthake lambakadāmaṁ. Pupphehi veṭhentīti pupphadāmena",
  "tika-vin01t21:245_1": "veṭhenti. Tesaṁyevāti uppalādīnaṁyeva. Vākena vā daṇḍakena vāti visuṁ acchinnena",
  "tika-vin01t21:245_2": "pupphasahiteneva vākena vā daṇḍakena vā. Khandhe ṭhapitakāsāvassāti khandhe ṭhapitasaṅghāṭiṁ",
  "tika-vin01t21:245_3": "sandhāya vuttaṁ. Tañhi tathā bandhituṁ sakkā bhaveyya. Imināva aññampi tādisaṁ kāsāvaṁ",
  "tika-vin01t21:245_4": "vā vatthaṁ vā vuttanayena bandhitvā tattha pupphāni pakkhipituṁ vaṭṭatīti siddhaṁ.",
  "tika-vin01t21:245_5": "Aṁsabhaṇḍikaṁ pasibbake pakkhittasadisattā veṭhimaṁ nāma na jātaṁ, tasmā sithilabandhassa",
  "tika-vin01t21:245_6": "antarantarā pakkhipituṁ vaṭṭatīti vadanti.",
  "tika-vin01t21:246_0": "Pupphapaṭeca daṭṭhabbanti pupphapaṭaṁ karontassa dīghato pupphadāmassa haraṇapaccāharaṇavasena",
  "tika-vin01t21:246_1": "pūraṇaṁ sandhāya vuttaṁ. Tiriyato haraṇaṁ pana vāyimaṁ nāma hoti, na pūrimaṁ. Purimaṭṭhānaṁ",
  "tika-vin01t21:246_2": "atikkāmetīti ettha ‘‘aphusāpetvāpi atikkāmentassa āpattiyevā’’ti tīsupi gaṇṭhipadesu",
  "tika-vin01t21:246_3": "vuttaṁ. ‘‘Purimaṭṭhānaṁ atikkāmetī’’ti avisesena vuttattā taṁ yuttaṁ. Keci pana ‘‘aññamaññaṁ",
  "tika-vin01t21:246_4": "aphusāpetvā anekakkhattuṁ parikkhipituṁ vaṭṭatī’’ti vadantīti vuttaṁ, tattha kāraṇaṁ",
  "tika-vin01t21:246_5": "na dissati. Bandhituṁ vaṭṭatīti puppharahitāya suttakoṭiyā vākakoṭiyā vā bandhituṁ",
  "tika-vin01t21:246_6": "vaṭṭati. Ekavāraṁ haritvā vā parikkhipitvā vāti idaṁ pubbe vuttacetiyādiparikkhepaṁ",
  "tika-vin01t21:246_7": "pupphapaṭakaraṇañca sandhāya vuttaṁ, tasmā cetiyaṁ vā bodhiṁ vā parikkhipantena ekavāraṁ",
  "tika-vin01t21:246_8": "parikkhipitvā purimaṭṭhānaṁ sampatte aññassa dātabbaṁ, tenapi ekavāraṁ parikkhipitvā",
  "tika-vin01t21:246_9": "tatheva kātabbaṁ. Pupphapaṭaṁ karontena ca ekavāraṁ haritvā aññassa dātabbaṁ, tenapi",
  "tika-vin01t21:246_10": "tatheva kātabbaṁ. Sacepi dveyeva bhikkhū ubhosu passesu ṭhatvā pariyāyena haranti,",
  "tika-vin01t21:246_11": "vaṭṭatiyevāti vadanti.",
  "tika-vin01t21:247_0": "Pūritanti dīghato pasāraṇavasena pūritaṁ. Vāyituṁ na labhatīti dīghato pasārite tiriyato",
  "tika-vin01t21:247_1": "haraṇaṁ vāyanaṁ nāma hotīti ekavārampi pupphaguṇaṁ tiriyato harituṁ na vaṭṭati. Pupphāni",
  "tika-vin01t21:247_2": "ṭhapentenāti aganthitāni pākatikapupphāni ṭhapentena. Pupphadāmaṁ pana pūjanatthāya",
  "tika-vin01t21:247_3": "bhūmiyaṁ ṭhapentena phusāpetvā vā aphusāpetvā vā diguṇaṁ katvā ṭhapetuṁ na vaṭṭatīti",
  "tika-vin01t21:247_4": "vadanti. Ghaṭikadāmaolambakoti ante ghaṭikākārayutto yamakadāmaolambako. Ekekaṁ pana",
  "tika-vin01t21:247_5": "dāmaṁ nikkhantasuttakoṭiyāva bandhitvā olambituṁ vaṭṭati, pupphadāmadvayaṁ saṅghaṭitukāmenapi",
  "tika-vin01t21:247_6": "nikkhantasuttakoṭiyāva suttakoṭiṁ saṅghaṭituṁ vaṭṭati. Aḍḍhacandākārena mālāguṇaparikkhepoti",
  "tika-vin01t21:247_7": "aḍḍhacandākārena mālāguṇassa punappunaṁ haraṇapaccāharaṇavasena pūretvā parikkhipanaṁ.",
  "tika-vin01t21:247_8": "Teneva taṁ pūrime paviṭṭhaṁ, tasmā etampi aḍḍhacandākāraṁ punappunaṁ haraṇapaccāharaṇavasena",
  "tika-vin01t21:247_9": "pūritaṁ na vaṭṭati. Ekavāraṁ pana aḍḍhacandākārena mālāguṇaṁ harituṁ vaṭṭatīti vadanti.",
  "tika-vin01t21:247_10": "Pupphadāmakaraṇanti ettha suttakoṭiyaṁ gahetvāpi ekato kātuṁ na vaṭṭatīti vadanti.",
  "tika-vin01t21:247_11": "Geṇḍukakharapattadāmānaṁ paṭikkhittattā celādīhi katadāmampi na vaṭṭati akappiyānulomattāti vadanti.",
  "tika-vin01t21:248_0": "‘‘Lāsiyanāṭakaṁnāṭentī’’ti vatvā tameva pariyāyantarena dassetuṁ ‘‘recakaṁ dentī’’ti",
  "tika-vin01t21:248_1": "vuttaṁ, abhinayaṁ dassentīti attho, attano adhippāyaṁ pakāsetvā ‘‘evaṁ naccitabba’’nti",
  "tika-vin01t21:248_2": "paṭhamaṁ uṭṭhahitvā naccanākāraṁ dassentīti vuttaṁ hoti. Keci pana ‘‘mukhe aṅguliyo",
  "tika-vin01t21:248_3": "pakkhipitvā saddaṁ karontā cakkamiva attānaṁ bhamayamānā recakaṁ denti nāmā’’ti vadanti.",
  "tika-vin01t21:248_4": "Ekekāya pantiyā aṭṭha aṭṭha padāni assāti aṭṭhapadaṁ. ‘‘Aṭṭhāpada’’ntipi paṭhanti.",
  "tika-vin01t21:248_5": "Dasapadepi eseva nayo. Padānīti ca sāriādīnaṁ patiṭṭhānaṭṭhānāni. Dasapadaṁ nāma",
  "tika-vin01t21:248_6": "dvīhi pantīhi vīsatiyā padehi kīḷanajūtaṁ. Ākāseyeva kīḷantīti ‘‘ayaṁ sārī asukapadaṁ",
  "tika-vin01t21:248_7": "mayā nītā, ayaṁ asukapada’’nti kevalaṁ mukheneva vadantā ākāseyeva jūtaṁ kīḷanti.",
  "tika-vin01t21:248_8": "Jūtaphalaketi jūtamaṇḍale. Pāsakakīḷāya kīḷantīti pāsakaṁ vuccati chasu passesu ekekaṁ",
  "tika-vin01t21:248_9": "yāva chakkaṁ dassetvā katakīḷanaṁ, taṁ vaḍḍhetvā yathāladdhaekakādivasena sāriyo",
  "tika-vin01t21:248_10": "apanentā upanentā ca kīḷanti. Ghaṭena kīḷā ghaṭikāti eke.",
  "tika-vin01t21:249_0": "Mañjaṭṭhiyā vāti mañjaṭṭhirukkhasāraṁ gahetvā pakkakasāvaṁ sandhāya vadati. Salākahatthanti",
  "tika-vin01t21:249_1": "tālahīrādīnaṁ kalāpassetaṁ adhivacanaṁ. Bahūsu salākāsu visesarahitaṁ ekaṁ salākaṁ",
  "tika-vin01t21:249_2": "gahetvā tāsu pakkhipitvā puna taṁyeva uddharantā salākahatthena kīḷantīti keci. Paṇṇena",
  "tika-vin01t21:249_3": "vaṁsākārena katā nāḷikā paṇṇanāḷikā. Tenevāha ‘‘taṁ dhamantā’’ti. Pucchantassa mukhāgataṁ",
  "tika-vin01t21:249_4": "akkharaṁ gahetvā naṭṭhamuṭṭhilābhālābhādijānanakīḷā akkharikātipi vadanti. Hatthisminti",
  "tika-vin01t21:249_5": "nimittatthe bhummaṁ, hatthinimittasippeti attho. Assasmintiādīsupi eseva nayo. ‘‘Usseḷenti",
  "tika-vin01t21:249_6": "apphoṭentī’’ti dvinnaṁ padānaṁ attho pākaṭoyevāti na vutto. Tattha usseḷentīti mukhena",
  "tika-vin01t21:249_7": "usseḷanasaddaṁ pamuñcanti, mahantaṁ katvā abyattasaddaṁ pavattentīti attho. ‘‘Ajānaṁ",
  "tika-vin01t21:249_8": "saññaṁ dentā ajapālakā viya mukhena vātaṁ nicchārentā sukhumaṁ abyattanādaṁ pavattentī’’tipi",
  "tika-vin01t21:249_9": "vadanti. Apphoṭentīti bhujahatthasaṅghaṭṭanasaddaṁ pavattenti, vāmahatthaṁ ure ṭhapetvā",
  "tika-vin01t21:249_10": "dakkhiṇena pāṇinā tattha tāḷanena saddaṁ karontīti attho. Mukhaḍiṇḍimanti mukhabheriyā etaṁ adhivacanaṁ.",
  "tika-vin01t21:250_0": "432.Pasādāvahenāti pasādajananakena. Abhikkamanaṁ abhikkantanti āha ‘‘gamanenā’’ti.",
  "tika-vin01t21:250_1": "Paṭikkamanaṁ paṭikkantaṁ. Nivattanenāti nivattimattaṁ dasseti. Nivattetvā pana gamanaṁ",
  "tika-vin01t21:250_2": "gamanameva. Abhimukhaṁ lokitaṁ ālokitanti āha ‘‘purato dassanenā’’ti. Ito cito ca",
  "tika-vin01t21:250_3": "dassanenāti anudisāpekkhanaṁ dasseti. Yaṁdisābhimukho gacchati tiṭṭhati nisīdati,",
  "tika-vin01t21:250_4": "tadabhimukhaṁ pekkhanaṁ ālokitaṁ, tadanugatadisālokanaṁ ‘‘vilokita’’nti hi vuccati.",
  "tika-vin01t21:250_5": "Aññānipi heṭṭhā upari pacchato pekkhanavasena olokitaullokitāpalokitāni nāma honti.",
  "tika-vin01t21:250_6": "Tāni pana na samaṇasāruppāni appasādāvahāni, tenevettha ālokitavilokitāneva gahitāni.",
  "tika-vin01t21:250_7": "Tesanti samāse guṇībhūtānipi pabbāni parāmasati. ‘‘Pabbasaṅkocanenā’’ti hi vuttattā",
  "tika-vin01t21:250_8": "pabbāni tattha guṇībhūtāni saṅkocanassa padhānattā. Satisampajaññehīti sātthakatādipariggāhikāya",
  "tika-vin01t21:250_9": "satiyā tathāpavattasampajaññena ca samantato pakārehi, pakaṭṭhaṁ vā savisesaṁ jānātīti",
  "tika-vin01t21:250_10": "sampajāno, tassa bhāvo sampajaññaṁ. Tathāpavattañāṇassetaṁ adhivacanaṁ. Abhisaṅkhatattāti",
  "tika-vin01t21:250_11": "sammā pavattitattā. Heṭṭhākhittacakkhūti khandhaṁ anāmetvāva adhokhittacakkhu. Khandhaṁ",
  "tika-vin01t21:250_12": "nāmetvā hi heṭṭhāvalokanaṁ na samaṇasāruppaṁ. ‘‘Okkhittacakkhū’’ti ca iminā yugamattadassitā vuttā.",
  "tika-vin01t21:251_0": "Bondoti lolo mandadhātukoti attho. Bhakuṭiṁ katvāti bhamukabhedaṁ katvā. Sākhalyena",
  "tika-vin01t21:251_1": "yuttāti ‘‘tattha katamaṁ sākhalyaṁ? Yā sā vācā nelā kaṇṇasukhā’’tiādinā (dha. sa.",
  "tika-vin01t21:251_2": "1350) nayena vuttasākhalyena samannāgatā, muduvacanāti attho. Nelāti elaṁ vuccati",
  "tika-vin01t21:251_3": "doso, nāssā elanti nelā, niddosāti attho. Kaṇṇasukhāti byañjanamadhuratāya kaṇṇānaṁ",
  "tika-vin01t21:251_4": "sukhā, sūcinā vijjhanaṁ viya kaṇṇasūlaṁ na janeti. Dānanibaddhānīti nibaddhadānāni.",
  "tika-vin01t21:252_0": "‘‘Sāriputtamoggallāne āmantesī’’ti vatvā ‘‘gacchatha tumhe sāriputtā’’ti vacanato",
  "tika-vin01t21:252_1": "‘‘sāriputtā’’ti idaṁ ekasesanayena vuttanti ayamattho pākaṭoyevāti na vutto. ‘‘Sāriputtā’’ti",
  "tika-vin01t21:252_2": "hi idaṁ ekasesanayena vuttaṁ virūpekasesassapi icchitattā, tenevettha bahuvacananiddeso",
  "tika-vin01t21:252_3": "katoti. Saddhassa pasannassāti ratanattayassa saddhāya samannāgatassa tatoyeva ca",
  "tika-vin01t21:252_4": "pasannassa, kammaphalasaddhāya vā samannāgatattā saddhassa ratanattayappasādabahulatāya pasannassa.",
  "tika-vin01t21:253_0": "433.Āpattiṁ ropetabbāti kuladūsakakammena āpannāpattiṁ ropetabbā. Tasmiṁ vihāreti",
  "tika-vin01t21:253_1": "bahigāme vihāraṁ sandhāya vuttaṁ. Antogāme vihāro pana ‘‘tasmiṁ gāme na vasitabba’’nti",
  "tika-vin01t21:253_2": "imināva saṅgahito gāmaggahaṇeneva gahitattā. ‘‘Tasmiṁ vihāre’’ti vacanato tassa gāmassa",
  "tika-vin01t21:253_3": "sāmantā aññasmiṁ vihāre vasituṁ vaṭṭati. Sāmantagāme piṇḍāya na caritabbanti tasmiṁ",
  "tika-vin01t21:253_4": "vihāre vāsassa paṭikkhittattā yadi tattha vasati, tena sāmantagāmepi piṇḍāya na caritabbanti",
  "tika-vin01t21:253_5": "adhippāyo. Tasmiṁ gāme piṇḍāya na caritabbanti yasmiṁ gāme kuladūsakakammaṁ kataṁ,",
  "tika-vin01t21:253_6": "tasmiṁ gāme na caritabbaṁ. Yasmiñhi gāme vā nigame vā kuladūsakakammaṁ kataṁ, yasmiñca",
  "tika-vin01t21:253_7": "vihāre vasati, neva tasmiṁ gāme vā nigame vā carituṁ labbhati, na vihāre vasituṁ.",
  "tika-vin01t21:253_8": "Sāmantavihāre vasantena pana sāmantagāme carituṁ vaṭṭati tattha vāsassa appaṭikkhittattā.",
  "tika-vin01t21:254_0": "435.Aṭṭhārasavattānīti ‘‘na upasampādetabbaṁ, na nissayo dātabbo, na sāmaṇero upaṭṭhāpetabbo,",
  "tika-vin01t21:254_1": "na bhikkhunovādakasammuti sāditabbā, sammatena bhikkhuniyo na ovaditabbā, yāya āpattiyā",
  "tika-vin01t21:254_2": "saṅghena pabbājanīyakammaṁ kataṁ hoti, na sā āpatti āpajjitabbā aññā vā tādisikā",
  "tika-vin01t21:254_3": "tato vā pāpiṭṭhatarā, kammaṁ na garahitabbaṁ, kammikā na garahitabbā, na pakatattassa",
  "tika-vin01t21:254_4": "bhikkhuno uposatho ṭhapetabbo, na pavāraṇā ṭhapetabbā, na savacanīyaṁ kātabbaṁ, na",
  "tika-vin01t21:254_5": "anuvādo ṭhapetabbo, na okāso kāretabbo, na codetabbo, na sāretabbo, na bhikkhūhi",
  "tika-vin01t21:254_6": "sampayojetabba’’nti evamāgatāni aṭṭhārasa vattāni.",
  "tika-vin01t21:255_0": "Assajipunabbasukappadhānā assajipunabbasukāti vuttā sahacaraṇañāyena. Anulomapaṭipadaṁ",
  "tika-vin01t21:255_1": "appaṭipajjanatāyāti yathāpaññattasammāvattasaṅkhātaṁ anulomapaṭipadaṁ appaṭipajjanatāya,",
  "tika-vin01t21:255_2": "yena vattena ciṇṇena saṅgho anulomiko hoti, tasmiṁ avattanatoti vuttaṁ hoti. Na pannalomā",
  "tika-vin01t21:255_3": "hontīti patitalomā na honti, anukūlavuttino na hontīti attho. Nittharaṇamaggaṁ na",
  "tika-vin01t21:255_4": "paṭipajjantīti anulomavattasaṅkhātaṁ nittharaṇūpāyaṁ na paṭipajjanti, yena vattena",
  "tika-vin01t21:255_5": "ciṇṇena sāpattikabhāvato nittiṇṇā honti, tasmiṁ nittharaṇakavattasmiṁ na vattanti,",
  "tika-vin01t21:255_6": "āpattivuṭṭhānatthaṁ turitaturitā chandajātā na hontīti vuttaṁ hoti. Dasahi akkosavatthūhīti",
  "tika-vin01t21:255_7": "jātināmagottakammasippaābādhaliṅgakilesaāpattihīnasaṅkhātehidasahi akkosakāraṇehi.",
  "tika-vin01t21:255_8": "Chandagāmitā pāpentītiādīsu ya-kāro ‘‘sayaṁ abhiññā’’tiādīsu viya luttaniddiṭṭhoti",
  "tika-vin01t21:255_9": "āha ‘‘chandagāmitāyapi pāpentī’’tiādi. Tesanti assajipunabbasukānaṁ gaṇapāmokkhānaṁ.",
  "tika-vin01t21:256_0": "436-437. Nigamassa apākaṭattā taṁ dassetuṁ ‘‘tatthā’’tiādimāha. Parasantakaṁ deti,",
  "tika-vin01t21:256_1": "dukkaṭamevāti vissāsaggāhena parasantakaṁ gahetvā dentaṁ sandhāya vuttaṁ. Tañca kho",
  "tika-vin01t21:256_2": "vatthupūjanatthāyāti mātāpitūnampi dentena vatthupūjanatthāya eva dātabbanti dasseti.",
  "tika-vin01t21:256_3": "‘‘Maṇḍanatthāya pana sivaliṅgādipūjanatthāyāti ettakameva vuttattā imaṁ vikkiṇitvā",
  "tika-vin01t21:256_4": "jīvikampi kappessantīti mātuādīnaṁ dātuṁ vaṭṭatī’’ti vadanti. Kassacipīti ñātakassa",
  "tika-vin01t21:256_5": "aññātakassa vā kassacipi. Ñātisāmaṇerehevāti anucchavikattā vuttaṁ. Sampattānaṁ sāmaṇerānaṁ",
  "tika-vin01t21:256_6": "upaḍḍhabhāgaṁ dātuṁ vaṭṭatīti saṅghikassa lābhassa upacārasīmagatānaṁ sāmaṇerānampi",
  "tika-vin01t21:256_7": "santakattā tesampi upaḍḍhabhāgo labbhatevāti katvā vuttaṁ. Cūḷakanti upaḍḍhabhāgatopi",
  "tika-vin01t21:256_8": "upaḍḍhaṁ. Catutthabhāgassetaṁ adhivacanaṁ.",
  "tika-vin01t21:257_0": "‘‘Sāmaṇerā…pe… ṭhapentī’’ti idaṁ vassaggena abhājiyaṁ sandhāya vuttaṁ. Tattha tatthāti",
  "tika-vin01t21:257_1": "magge vā cetiyaṅgaṇe vā. Dāpetuṁ na labhantīti sāmaṇerehi dāpetuṁ ananucchavikattā",
  "tika-vin01t21:257_2": "vuttaṁ. Na hi taṁ pupphadānaṁ nāma siyā. Yadi hi tathā āgatānaṁ tesaṁ dānaṁ pupphadānaṁ",
  "tika-vin01t21:257_3": "bhaveyya, sāmaṇerehipi dātuṁ na labbheyya. Sayamevāti sāmaṇerā sayameva. Yāgubhattādīni",
  "tika-vin01t21:257_4": "ādāyāti idaṁ bhikkhūnaṁ atthāya yāgubhattādisampādanaṁ sandhāya vuttattā ‘‘na vaṭṭatī’’ti avisesena vuttaṁ.",
  "tika-vin01t21:258_0": "Vuttanayenevāti mātāpitūnaṁ tāva haritvāpi harāpetvāpi pakkositvāpi pakkosāpetvāpi",
  "tika-vin01t21:258_1": "dātuṁ vaṭṭati, sesañātakānaṁ pakkosāpetvāva. Mātāpitūnañca harāpentena ñātisāmaṇereheva",
  "tika-vin01t21:258_2": "harāpetabbaṁ, itare pana yadi sayameva icchanti, vaṭṭatīti imaṁ pupphe vuttanayaṁ",
  "tika-vin01t21:258_3": "phalepi atidisati, tasmā phalampi mātāpitūnaṁ haraṇaharāpanādinā dātuṁ vaṭṭati, sesañātīnaṁ",
  "tika-vin01t21:258_4": "pakkosāpetvāva. Idāni ‘‘yo haritvā vā harāpetvā vā…pe… issaravatāya dadato thullaccaya’’nti",
  "tika-vin01t21:258_5": "imaṁ pupphe vuttanayaṁ phalepi saṅkhipitvā dassento ‘‘kulasaṅgahatthāya panā’’tiādimāha.",
  "tika-vin01t21:258_6": "Khīṇaparibbayānanti āgantuke sandhāya vuttaṁ. Phalaparicchedena vāti ‘‘ettakāni phalāni",
  "tika-vin01t21:258_7": "dātabbānī’’ti evaṁ phalaparicchedena vā. Rukkhaparicchedena vāti ‘‘imehi rukkhehi",
  "tika-vin01t21:258_8": "dātabbānī’’ti evaṁ rukkhaparicchedena vā. Paricchinnesupi rukkhesu ‘‘idha phalāni",
  "tika-vin01t21:258_9": "sundarāni, ito gaṇhathā’’ti vadantena kulasaṅgaho kato nāma hotīti āha ‘‘evaṁ pana na vattabba’’nti.",
  "tika-vin01t21:259_0": "Rukkhacchallīti rukkhattaco. Tesaṁ tesaṁ gihīnaṁ gāmantaradesantarādīsu sāsanapaṭisāsanaharaṇaṁ",
  "tika-vin01t21:259_1": "jaṅghapesanikaṁ. Tenāha ‘‘gihīnaṁ dūteyyaṁ sāsanaharaṇakamma’’nti. Dūtassa kammaṁ",
  "tika-vin01t21:259_2": "dūteyyaṁ. Paṭhamaṁ sāsanaṁ aggahetvāpi…pe… pade pade dukkaṭanti idaṁ tassa sāsanaṁ",
  "tika-vin01t21:259_3": "ārocessāmīti iminā adhippāyena gamanaṁ sandhāya vuttaṁ, tassa pana sāsanaṁ paṭikkhipitvā",
  "tika-vin01t21:259_4": "sayameva kāruññe ṭhito gantvā attano patirūpaṁ sāsanaṁ āroceti, anāpatti. Pubbe vuttappakāranti",
  "tika-vin01t21:259_5": "‘‘mama vacanena bhagavato pāde vandathā’’tiādinā vuttappakāraṁ sikkhāpade paṭhamaṁ",
  "tika-vin01t21:259_6": "vuttaṁ. Pakkamatāyasmāti idaṁ pabbājanīyakammavasena vuttaṁ. Puna pakkamatāyasmāti",
  "tika-vin01t21:259_7": "idaṁ pana pabbājanīyakammakatassa vattavasena vuttaṁ. Paṭhamasaṅghabhedasadisānevāti",
  "tika-vin01t21:259_8": "ettha aṅgesupi yathā tattha parakkamanaṁ, evaṁ idha chandādīhi pāpanaṁ daṭṭhabbaṁ. Sesaṁ tādisamevāti.",
  "tika-vin01t21:260": "Kuladūsakasikkhāpadavaṇṇanā niṭṭhitā.",
  "tika-vin01t21:261": "Nigamanavaṇṇanā",
  "tika-vin01t21:262_0": "442. Paṭhamaṁ āpatti āpajjanaṁ etesanti paṭhamāpattikā. Tattakāni ahānīti paṭicchāditadivasato",
  "tika-vin01t21:262_1": "paṭṭhāya yāva ārocitadivaso, tāva divasapakkhamāsasaṁvaccharavasena yattako kālo",
  "tika-vin01t21:262_2": "atikkanto, tattakaṁ kālanti attho. Akāmena avasenāti ettha appaṭikammakatāya āpattiyā",
  "tika-vin01t21:262_3": "saggamokkhāvaraṇabhāvato anicchantenapi parivasitabbanti adhippāyo. Avhātabboti abbhānakammavasena",
  "tika-vin01t21:262_4": "pakkositabbo. Te ca bhikkhū gārayhāti ettha ye ūnabhāvaṁ ñatvā abbhenti, te bhikkhū",
  "tika-vin01t21:262_5": "ca garahitabbā sātisārā sadosā, dukkaṭaṁ āpajjantīti ayamattho pākaṭoyevāti na vutto. Sāmīcīti vattaṁ.",
  "tika-vin01t21:263": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin01t21:264": "Terasakavaṇṇanā niṭṭhitā."
}