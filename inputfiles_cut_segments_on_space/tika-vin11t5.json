{
  "tika-vin11t5:0": "Nissaggiyakathāvaṇṇanā",
  "tika-vin11t5:1_0": "551. Evaṁ aniyatakathaṁ dassetvā idāni nissaggiyakathaṁ dassetumāha ‘‘khoma’’ntiādi",
  "tika-vin11t5:1_1": ". Khomanti evaṁnāmakaṁ cīvaraṁ. Khomanti gacchavisesassa nāmaṁ, tassa vākehi katacīvaraṁ",
  "tika-vin11t5:1_2": "kāraṇopacāravohāravasena ‘‘khoma’’nti vuttaṁ. Kappāsanti kappāsasuttamayaṁ cīvaraṁ,",
  "tika-vin11t5:1_3": "idampi vuttanayeneva ‘‘kappāsa’’nti vuccati. Koseyyaṁ nāma kosakārakimikosaṁ, kosena",
  "tika-vin11t5:1_4": "nibbattaṁ suttaṁ koseyyaṁ. Idha pana tena koseyyasuttena nibbattaṁ cīvaraṁ ‘‘koseyya’’nti",
  "tika-vin11t5:1_5": "vuttaṁ. Sāṇanti sāṇavākasuttehi vāyitvā katacīvaraṁ. Idañca khomaṁ viya daṭṭhabbaṁ.",
  "tika-vin11t5:1_6": "Bhaṅganti khomasuttādīni sabbāni, ekaccāni vā missetvā katacīvaraṁ. Idampi karaṇappakārena",
  "tika-vin11t5:1_7": "laddhanāmakaṁ. ‘‘Bhaṅgaṁ nāma ekā gacchajāti, tassā vākamayasuttehi vāyitvā katacīvara’’nti",
  "tika-vin11t5:1_8": "keci. Imasmiṁ pakkhe khomaṁ viya gahetabbaṁ. Kambalanti manussalomavāḷalomaṁ vinā",
  "tika-vin11t5:1_9": "sesalomehi vāyitvā katacīvaraṁ vuttanti. Idaṁ ‘‘cīvaraṁ nāma channaṁ cīvarānaṁ aññataraṁ",
  "tika-vin11t5:1_10": "cīvara’’nti (pārā. 463) padabhājane ca ‘‘khomaṁ kappāsikaṁ koseyyaṁ kambalaṁ sāṇaṁ",
  "tika-vin11t5:1_11": "bhaṅga’’nti (pārā. aṭṭha. 2.462-463) aṭṭhakathāya ca vuttaṁ sandhāyāha. ‘‘Jātito’’ti",
  "tika-vin11t5:1_12": "idaṁ pamāṇādibhedassa vakkhamānattā vuttaṁ. Jātitoti khomādisāmaññato. Sāmaññañhi",
  "tika-vin11t5:1_13": "‘‘jātī’’ti vuccati. Dīgharassathūlasukhumanīlapītādibhedabhinnānaṁ sabbesaṁ vatthāvayavānaṁ",
  "tika-vin11t5:1_14": "saṅgāhikakhomasuttamayatāsāmaññaṁ jātīti vuttaṁ hoti. Evaṁ sesesupi.",
  "tika-vin11t5:2_0": "552.Dukūlanti evaṁnāmakaṁ rukkhavākamayacīvaraṁ. Pattuṇṇanti pattuṇṇadese sañjātavatthaṁ.",
  "tika-vin11t5:2_1": "‘‘Pattuṇṇaṁ koseyyaviseso’’ti abhidhānakose vuttaṁ. Cinanti cinadese uppannavatthaṁ.",
  "tika-vin11t5:2_2": "Somārapaṭṭakanti somāradese uppannavatthaṁ. ‘‘Somāracinapaṭaka’’ntipi likhanti, soyevattho.",
  "tika-vin11t5:2_3": "Iddhijanti ehibhikkhūnaṁ puññiddhiyā nibbattaṁ cīvaraṁ. Devadinnanti devatāhi dinnaṁ",
  "tika-vin11t5:2_4": "cīvaraṁ. Tañhi kapparukkhe nibbattaṁ, jāliniyā devakaññāya anuruddhattherassa dinnavatthasadisaṁ.",
  "tika-vin11t5:2_5": "Tassāti jātito chabbidhassa kappiyacīvarassa. Idaṁ chabbidhacīvaraṁ yathārahaṁ anulomikaṁ",
  "tika-vin11t5:2_6": "vuttanti attho. Dukūlañhi sāṇassa anulomaṁ vākamayattā, pattuṇṇādīni koseyyassa anulomāni",
  "tika-vin11t5:2_7": "pāṇakehi katasuttamayattā, iddhijampi khomādīnaṁyeva aññataraṁ hotīti tesaṁ anulomaṁ,",
  "tika-vin11t5:2_8": "devadinnampi khomādīnaṁyeva anulomaṁ hoti tesaṁ aññatarabhāvato. Yathāha –",
  "tika-vin11t5:3": "‘‘Sāṇassa tu dukūlañhi, iddhijaṁ devadinnakaṁ;",
  "tika-vin11t5:4": "Khomādīnaṁvasiṭṭhaṁtu, koseyyassānulomika’’nti.",
  "tika-vin11t5:5_0": "553. Tiṇṇaṁ cīvarānaṁ samāhāro ticīvaranti pamāṇayuttaṁ saṅghāṭiādināmena adhiṭṭhitacīvarasseva",
  "tika-vin11t5:5_1": "nāmattā tadeva vuccati. Gaṇanavasena yaṁ kiñci cīvarattayaṁ na vattabbaṁ. Samuddekadesopi",
  "tika-vin11t5:5_2": "yathā ‘‘samuddo’’ti vuccati, evaṁ adhiṭṭhitesu tīsu cīvaresu aññataraṁ ‘‘ticīvara’’nti",
  "tika-vin11t5:5_3": "vuccati. Parikkhāracoḷanti saṅghāṭiādivisiṭṭhanāmehi anadhiṭṭhitaṁ ‘‘anujānāmi bhikkhave",
  "tika-vin11t5:5_4": "āyāmena aṭṭhaṅgulaṁ sugataṅgulena caturaṅgulavitthataṁ pacchimaṁ cīvara’’nti (pārā.",
  "tika-vin11t5:5_5": "358) anuññātaṁ pacchimacīvarapariyantaṁ katvā katākatassa yassa kassaci cīvarassa ruḷhisaññā.",
  "tika-vin11t5:6_0": "Mukhaṁ sandamānalālaṁ puñchati etenāti mukhapuñchananti kapolato niccaṁ sandamānalālānaṁ",
  "tika-vin11t5:6_1": "puñchanatthāya anuññātassa cīvaravisesassa nāmaṁ. Nisīdanti etthāti nisīdananti ca",
  "tika-vin11t5:6_2": "bhikkhūnaṁ attharitvā nisīdituṁ anuññātassa cīvarassa nāmaṁ. Adhiṭṭheyyāti ‘‘imaṁ",
  "tika-vin11t5:6_3": "kaṇḍuppaṭicchādi’’ntiādinā (vi. vi. 585) vakkhamānanayena nāmaṁ gahetvā adhiṭṭheyyāti",
  "tika-vin11t5:6_4": "attho. Paccattharaṇameva cāti saṅghike mañcapīṭhe sarīrasamphusanena āpajjitabbāya",
  "tika-vin11t5:6_5": "āpattiyā mocanatthāya tattha attharitvā paribhogatthāya anuññātaṁ paccattharaṇacīvarañca.",
  "tika-vin11t5:7_0": "554.Ekāhanti vasanakiriyāya accantasaṁyoge upayogavacanaṁ. Ticīvaranti ticīvarena.",
  "tika-vin11t5:7_1": "Vippavaseyyāti ‘‘saṅghāṭiyā vā uttarāsaṅgena vā antaravāsakena vā’’ti (pārā. 476)",
  "tika-vin11t5:7_2": "vuttattā ekadese samudāyopacāravasena avayavassa vacanato tiṇṇaṁ cīvarānaṁ aññatarenātipi",
  "tika-vin11t5:7_3": "vuttaṁ hoti. ‘‘Tathā’’ti iminā ‘‘vinā’’ti idaṁ paccāmasati. Adhiṭṭhāti adhiṭṭhāyāti",
  "tika-vin11t5:7_4": "gahetabbaṁ ‘‘paṭisaṅkhā yoniso’’ti (ma. ni. 1.22, 23; a. ni. 6.58) yathā, ettha ‘‘vaḷañjiyamāna’’nti",
  "tika-vin11t5:7_5": "seso, adhiṭṭhāya vaḷañjiyamānaṁ nisīdanaṁ tathā vinā catumāsaṁ na vaseyyāti yojanā.",
  "tika-vin11t5:8_0": "555.Kappiyanti kappiyakāraṇaṁ nīlādivaṇṇabhedakaraṇaṁ. Kappiyanti ca kāraṇe kāriyūpacārena",
  "tika-vin11t5:8_1": "gahetabbaṁ. Binduṁ datvāti ‘‘nīlaṁ vā kaddamaṁ vā kāḷasāmaṁ vā’’ti (pāci. 368) vuttalohamalādinā",
  "tika-vin11t5:8_2": "yena kenacipi maṅgulapiṭṭhippamāṇādikaṁ binduṁ datvā. Tatthāti tesu adhiṭṭhātabbesu",
  "tika-vin11t5:8_3": "ticīvarādīsu, niddhāraṇe bhummaṁ. Ticīvaranti niddhāritabbaṁ. Upapannanti yuttaṁ.",
  "tika-vin11t5:8_4": "Pamāṇenāti anantaraṁ vakkhamānena pamāṇena. Adhiṭṭhātabbanti ‘‘imaṁ saṅghāṭiṁ adhiṭṭhāmī’’tiādinā",
  "tika-vin11t5:8_5": "vakkhamānanayena nāmaṁ vatvā adhiṭṭhātabbaṁ. Evakārena pana nāmaṁ vatvā na vikappetabbanti",
  "tika-vin11t5:8_6": "dasseti. Esa nayo sesacīvaresupi. Vuttañhetaṁ bhagavatā ‘‘anujānāmi bhikkhave ticīvaraṁ",
  "tika-vin11t5:8_7": "adhiṭṭhātuṁ, na vikappetu’’ntiādi (mahāva. 358). Tasmā ticīvarādīni adhiṭṭhahantena",
  "tika-vin11t5:8_8": "‘‘imaṁ saṅghāṭiṁ adhiṭṭhāmī’’tiādinā nāmaṁ vatvā adhiṭṭhātabbaṁ. Vikappentena pana",
  "tika-vin11t5:8_9": "‘‘imaṁ saṅghāṭi’’ntiādinā tassa cīvarassa nāmaṁ aggahetvā ‘‘imaṁ cīvaraṁ tuyhaṁ vikappemī’’ti",
  "tika-vin11t5:8_10": "vikappetabbaṁ. Ticīvaraṁ vā hotu aññaṁ vā, yadi taṁ taṁ nāmaṁ gahetvā vikappeti,",
  "tika-vin11t5:8_11": "avikappitaṁ hoti atirekacīvaraṭṭhāne tiṭṭhati. Taṁ cīvaranti sambandho.",
  "tika-vin11t5:9_0": "556-7. ‘‘Upapannaṁ pamāṇenā’’ti ettha vuttappamāṇaṁ dassetumāha ‘‘pacchimantenā’’tiādi.",
  "tika-vin11t5:9_1": "Saṅghaṭitaṭṭhena saṅghāṭi. Vatthakhaṇḍāni sibbanakammena saṅghaṭetvā katattā ‘‘saṅghāṭī’’ti",
  "tika-vin11t5:9_2": "cīvarānaṁ sāmaññanāmaṁ. Idha pana ruḷhiyā antaravāsakādivisesanāmabyatiritte cīvaravisese",
  "tika-vin11t5:9_3": "vattati. Muṭṭhipañcakāti ettha ekādīnamaṭṭhārasantānaṁ saṅkhyāsaddānaṁ saṅkhyeyye",
  "tika-vin11t5:9_4": "vattamānattā pañcasaddo cīvarappamāṇappakaraṇato labbhamānahatthasaṅkhātarataneyeva",
  "tika-vin11t5:9_5": "pavattati, teneva muṭṭhisaddopi uttarapadalopena muṭṭhiratane vattati. Pañcannaṁ",
  "tika-vin11t5:9_6": "pūraṇo pañcamo, muṭṭhiyā pañcamo muṭṭhipañcamo. Muṭṭhipañcamo parimāṇametissāti ‘‘muṭṭhipañcamakā’’ti",
  "tika-vin11t5:9_7": "vattabbe ma-kāralopena ‘‘muṭṭhipañcakā’’ti saṅghāṭi vuttā.",
  "tika-vin11t5:10_0": "Muṭṭhittikāti ettha vuttanayena saṅkhyeyye vattamāno ti-saddo cīvarappamāṇappakaraṇato",
  "tika-vin11t5:10_1": "labbhamānahatthasaṅkhātarataneyeva vattati, teneva muṭṭhisaddopi uttarapadalopena",
  "tika-vin11t5:10_2": "muṭṭhiratane vattati. Tiṇṇaṁ pūraṇo tatiyo, muṭṭhiyā tatiyo muṭṭhitatiyo, muṭṭhitatiyo",
  "tika-vin11t5:10_3": "parimāṇametissāti ‘‘muṭṭhitatiyakā’’ti vattabbe tiya-paccayalopena ‘‘muṭṭhittikā’’ti",
  "tika-vin11t5:10_4": "saṅghāṭiyeva vuccati. Evamuparipi. Tiriyanti tiriyato.",
  "tika-vin11t5:11_0": "Uttamantenāti ukkaṭṭhaparimāṇantena. Satthuno cīvarūnāpīti ‘‘tatridaṁ sugatassa sugatacīvarappamāṇaṁ,",
  "tika-vin11t5:11_1": "dīghaso nava vidatthiyo sugatavidatthiyā, tiriyaṁ cha vidatthiyo’’ti (pāci. 548)",
  "tika-vin11t5:11_2": "vuttappamāṇasugatacīvarato ūnāpi. Pi-saddo sambhāvane, ukkaṭṭhaparicchedena tattakampi",
  "tika-vin11t5:11_3": "vaṭṭati, tato ce ūnaṁ vattabbameva natthīti attho. Antadvayasandassanena ubhayamajjhe",
  "tika-vin11t5:11_4": "yaṁ pahonakaruccanakappamāṇaṁ, taṁ gahetabbanti dasseti.",
  "tika-vin11t5:12_0": "558.Muṭṭhipañcakasaddo pubbe vuttanayenidha dīghante vattati. Muṭṭhipañcako dīghanto",
  "tika-vin11t5:12_1": "yassa, yasmiṁ vā pamāṇeti viggaho, dīghantato muṭṭhipañcakappamāṇenāti vuttaṁ hoti.",
  "tika-vin11t5:12_2": "‘‘Muṭṭhipañcama’’ntipi likhanti. Tiriyantatoti vitthārantato. Aḍḍhahattho aḍḍho uttarapadalopena,",
  "tika-vin11t5:12_3": "so teyyo tatiyo yassa pamāṇassāti gahetabbaṁ, taṁ, aḍḍhateyyaratanappamāṇaṁ hotīti",
  "tika-vin11t5:12_4": "attho. Dvihatthaṁ vāti dve hatthā yassa pamāṇassāti viggaho, dviratanappamāṇaṁ vā",
  "tika-vin11t5:12_5": "hotīti attho. Idañca ‘‘tiriyaṁ dvihatthopi vaṭṭati. Pārupanenapi hi sakkā nābhiṁ",
  "tika-vin11t5:12_6": "paṭicchādetu’’nti (pārā. aṭṭha. 2.469) aṭṭhakathāgatattā vuttaṁ. ‘‘Sese antaravāsake’’ti",
  "tika-vin11t5:12_7": "idaṁ yathāvuttaparimāṇena parimitacīvaranidassanaṁ.",
  "tika-vin11t5:13_0": "559.Ahatāhatakappānanti ettha ‘‘vatthāna’’nti seso. Ahatānaṁ vatthānanti navavatthānaṁ.",
  "tika-vin11t5:13_1": "Ahatato kiñci ūnāni ahatakappāni, tesaṁ navavohārūpagānaṁ katipayadhotānaṁ vatthānanti",
  "tika-vin11t5:13_2": "vuttaṁ hoti. Saṅghāṭīti saṅghāṭināmakacīvaraṁ. Diguṇāti dupaṭṭakatā.",
  "tika-vin11t5:14_0": "560.Utuddhaṭānanti atikkantadivasānaṁ, bahukālaṁ nivāsetvā pariccattānanti vuttaṁ",
  "tika-vin11t5:14_1": "hoti. Atha vā yāni ututo uddhaṭāni, tesaṁ vatthānanti gahetabbaṁ, tiṇṇaṁ utūnamaññataraṁ",
  "tika-vin11t5:14_2": "atikkamitvā ṭhitānaṁ purāṇavatthānanti vuttaṁ hoti. Cīvarānanti cīvaratthāni vatthāneva",
  "tika-vin11t5:14_3": "gahitāni. Catugguṇāti catupaṭṭā. Sesā duveti antaravāsakauttarāsaṅgā dve. Yathāsukhanti",
  "tika-vin11t5:14_4": "yathāruci. Paṁsukūlanti susānādīsu patitapilotikacīvaraṁ.",
  "tika-vin11t5:15_0": "561.‘‘Tīṇipī’’tiādīsu ‘‘ticīvare kayiramāne sabbaṁ chinnakaṁ nappahotī’’ti pāḷiyaṁ",
  "tika-vin11t5:15_1": "āgatavatthumhi ‘‘anujānāmi bhikkhave dve chinnakāni ekaṁ achinnaka’’nti (mahāva.",
  "tika-vin11t5:15_2": "360) ādivacanato ‘‘cīvara’’nti seso. Chinditabbanti vatthāni chinditvā sibbetvā kātabbaṁ.",
  "tika-vin11t5:15_3": "Pahoti ceti vatthāni chinditvā karaṇe yadi cīvarassa pahoti. Sabbesūti tīsu cīvaresu.",
  "tika-vin11t5:15_4": "Appahontesūti vatthānaṁ chinditvā sibbanena appahontesu. Anvādhikanti vatthe ūnātirekaṁ",
  "tika-vin11t5:15_5": "apanetvā āgantukapattasaṅkhātaṁ anuvātaṁ cīvarassa pariyante, majjhe ca yathārahaṁ",
  "tika-vin11t5:15_6": "dīgharassaparimāṇayuttaṁ alliyāpetabbanti vuttaṁ hoti.",
  "tika-vin11t5:16_0": "562.Acchinnaṁ vāti yathāvuttanayena acchinnaṁ vā. Anādinnanti anādinnaāgantukapattaṁ",
  "tika-vin11t5:16_1": ". Ticīvaranti tīsu cīvaresu ekekanti vuttaṁ hoti. Dubbhogenāti duṭṭhu paribhogena",
  "tika-vin11t5:16_2": ". Yathā paribhuttaṁ nassati, tathā kiliṭṭhānaṁ dhovanādimakatvā nivāsanādinā paribhogena.",
  "tika-vin11t5:17_0": "563-4.Kusinti āyāmato ca vitthārato ca anuvātaṁ cīvaramajjhe tādisameva dīghapattañca.",
  "tika-vin11t5:17_1": "Vuttañhetaṁ cīvarakkhandhaaṭṭhakathāyaṁ ‘‘kusīti āyāmato ca vitthārato ca anuvātādīnaṁ",
  "tika-vin11t5:17_2": "dīghapattānametaṁ adhivacana’’nti (mahāva. aṭṭha. 345). Aḍḍhakusinti anuvātasadisaṁ",
  "tika-vin11t5:17_3": "cīvaramajjhe tattha tattha rassapattaṁ. Vuttampi cetaṁ ‘‘aḍḍhakusīti antarantarā",
  "tika-vin11t5:17_4": "rassapattānaṁ nāma’’nti (mahāva. aṭṭha. 345). Maṇḍalanti ekekasmiṁ khaṇḍe mahāmaṇḍalaṁ.",
  "tika-vin11t5:17_5": "Vuttampi cetaṁ ‘‘maṇḍalanti pañcakhaṇḍikacīvarassa ekekasmiṁ khaṇḍe mahāmaṇḍala’’nti",
  "tika-vin11t5:17_6": "(mahāva. aṭṭha. 345). Aḍḍhamaṇḍalanti maṇḍalassa anto nivesiyamānaṁ khuddakamaṇḍalaṁ.",
  "tika-vin11t5:17_7": "Vuttampi cetaṁ ‘‘aḍḍhamaṇḍalanti khuddakamaṇḍala’’nti (mahāva. aṭṭha. 345). Vivaṭṭanti",
  "tika-vin11t5:17_8": "maṇḍalaṁ, aḍḍhamaṇḍalañcāti dve ekato katvā sibbitaṁ vemajjhe khaṇḍaṁ. Vuttampi cetaṁ",
  "tika-vin11t5:17_9": "‘‘vivaṭṭanti maṇḍalañca aḍḍhamaṇḍalañca ekato katvā sibbitaṁ majjhimakhaṇḍa’’nti",
  "tika-vin11t5:17_10": "(mahāva. aṭṭha. 345). Anuvivaṭṭanti majjhimakhaṇḍassa ubhosu passesu sibbitaṁ tatheva",
  "tika-vin11t5:17_11": "dvimaṇḍalapattaṁ khaṇḍadvayaṁ. Vuttampi cetaṁ ‘‘anuvivaṭṭanti tassa ubhosu passesu",
  "tika-vin11t5:17_12": "dve khaṇḍānī’’ti (mahāva. aṭṭha. 345). Bāhantanti tesaṁ anuvivaṭṭānaṁ bāhirapasse",
  "tika-vin11t5:17_13": "sibbitaṁ bāhirakhaṇḍadvayaṁ. Vuttampi cetaṁ ‘‘bāhantanti tesaṁ anuvivaṭṭānaṁ bahi",
  "tika-vin11t5:17_14": "ekekaṁ khaṇḍa’’nti (mahāva. aṭṭha. 345).",
  "tika-vin11t5:18_0": "Pañcannaṁ samāhāro pañcakaṁ, dassitappakārapañcakhaṇḍehi sibbitacīvaraṁ pañcakaṁ",
  "tika-vin11t5:18_1": "nāma. Ādi-saddena sattakhaṇḍādīhi sibbitacīvarānaṁ gahaṇaṁ. Tenevetthāha ‘‘kattabbaṁ",
  "tika-vin11t5:18_2": "tu ticīvara’’nti. Sattakhaṇḍassa cīvarassa ekaṁ majjhimakhaṇḍaṁ vivaṭṭanāmameva hoti,",
  "tika-vin11t5:18_3": "tassa ubhosu passesu dve dve khaṇḍāni cūḷānuvivaṭṭamahānuvivaṭṭasaṅkhātāni anuvivaṭṭanāmāneva",
  "tika-vin11t5:18_4": "honti. Vuttañcetaṁ aṭṭhakathāyaṁ ‘‘atha vā anuvivaṭṭanti vivaṭṭassa ekapassato dvinnaṁ,",
  "tika-vin11t5:18_5": "ekapassato dvinnanti catunnampi khaṇḍānametaṁ nāma’’nti (mahāva. aṭṭha. 345). Bāhantanti",
  "tika-vin11t5:18_6": "dvīsu pariyantesu sibbanīyaṁ bāhirakhaṇḍadvayaṁ, tañca saṅghaṭetvā bāhamatthake ṭhapiyamānattā",
  "tika-vin11t5:18_7": "‘‘mañcā ukkuṭṭhiṁ karontī’’tiādīsu viya ādheyye ādhāropacāravasena bāhāti ca cīvarassa",
  "tika-vin11t5:18_8": "pariyantāvayavattā ‘‘anta’’nti ca vuccati. Vuttampi cetaṁ ‘‘bāhantanti suppamāṇaṁ",
  "tika-vin11t5:18_9": "cīvaraṁ pārupantena saṁharitvā bāhāya upari ṭhapitā ubho antā bahimukhā tiṭṭhanti,",
  "tika-vin11t5:18_10": "tesaṁ etaṁ nāma’’nti (mahāva. aṭṭha. 345). Idaṁ sattakhaṇḍacīvarameva mahāaṭṭhakathāyaṁ",
  "tika-vin11t5:18_11": "vihitanti idānipi tadeva vaṭṭati. Vuttampi cetaṁ ‘‘ayameva hi nayo mahāaṭṭhakathāyaṁ",
  "tika-vin11t5:18_12": "vutto’’ti. Bhikkhunā kusiṁ…pe… bāhantampicāti sabbaṁ vidhiṁ dassetvāva chinnaṁ pañcakādippabhedakaṁ",
  "tika-vin11t5:18_13": "samaṇasāruppaṁ ticīvaraṁ kattabbanti yojanā.",
  "tika-vin11t5:19_0": "565-6. Yathāvuttavidhiṁ avirādhetvā cīvaraṁ kappabinduṁ datvā saṅghāṭiādināmena adhiṭṭhāya",
  "tika-vin11t5:19_1": "paribhuñjantassa adhiṭṭhānaṁ kathaṁ bhijjatīti āha ‘‘dānenā’’tiādi. Dānenāti aññassa",
  "tika-vin11t5:19_2": "dānena. Acchijjagāhenāti aññena acchinditvā gahaṇena. Vissāsaggahaṇena cāti attani",
  "tika-vin11t5:19_3": "vissāsena aññassa gahaṇena. Hīnāyāvattanenāti sikkhaṁ appaccakkhāya gihibhāvūpagamanena",
  "tika-vin11t5:19_4": "aññassa dāne viya cīvare nirālayabhāveneva pariccattā.",
  "tika-vin11t5:20_0": "Keci pana ‘‘hīnāyāvattanenāti bhikkhuniyā gihibhāvūpagamanenāti evamatthaṁ gahetvā",
  "tika-vin11t5:20_1": "bhikkhu pana vibbhantopi yāva sikkhaṁ na paccakkhāti, tāva bhikkhuyevāti adhiṭṭhānaṁ",
  "tika-vin11t5:20_2": "na vijahatī’’ti vadanti, taṁ na gahetabbaṁ ‘‘bhikkhuniyā hīnāyāvattanenā’’ti visesetvā",
  "tika-vin11t5:20_3": "avuttattā, bhikkhuniyā ca gihibhāvūpagamane adhiṭṭhānavijahanaṁ visuṁ vattabbanti",
  "tika-vin11t5:20_4": "natthi tassā vibbhamaneneva assamaṇibhāvato.",
  "tika-vin11t5:21_0": "Sikkhāyāti bhikkhusikkhāya. Pahānenāti paccakkhānena. Sikkhāpaccakkhānaṁ panettha",
  "tika-vin11t5:21_1": "sace bhikkhuliṅge ṭhito sikkhaṁ paccakkhāti, tassa kāyalaggampicīvaraṁ adhiṭṭhānaṁ",
  "tika-vin11t5:21_2": "vijahatīti dassanatthaṁ gahitaṁ. ‘‘Sikkhāya ca pahānato’’ti ca likhanti, taṁ ‘‘hīnāyāvattanenāpi,",
  "tika-vin11t5:21_3": "sikkhāya ca pahānato’’ti pāṭhakkame sati yujjati. Yathāvutto pana pāṭho ‘‘sikkhāya",
  "tika-vin11t5:21_4": "ca pahānena, hīnāyāvattanenapī’’ti pāṭhakkame yujjati. Yathā tathā vā hotu, na koci virodho.",
  "tika-vin11t5:22_0": "Paccuddhārenāti cīvarassa paccuddharaṇena. ‘‘Kālakiriyāyā’’ti aṭṭhakathāvacanato",
  "tika-vin11t5:22_1": "vināsenāti cīvarasāmikassa jīvitavināsova vuccatīti. Liṅgassa parivattanāti bhikkhussa",
  "tika-vin11t5:22_2": "itthiliṅgaparivattanā, bhikkhuniyā purisaliṅgaparivattanāti evaṁ ubhayathā liṅgassa",
  "tika-vin11t5:22_3": "parivattanena. Sabbaṁ navavidhampi cīvaraṁ. Adhiṭṭhānanti ettha ‘‘imehi aṭṭhahī’’ti",
  "tika-vin11t5:22_4": "seso. Vuttovāyamattho aṭṭhakathāyaṁ ‘‘tattha purimehi aṭṭhahi sabbacīvarāni adhiṭṭhānaṁ",
  "tika-vin11t5:22_5": "vijahantī’’ti (pārā. aṭṭha. 2.469). Bhijjatīti pajahati. Chiddassa bhāvo chiddabhāvo,",
  "tika-vin11t5:22_6": "tasmiṁ, chidde sati chidde jāteti vuttaṁ hoti. Ticīvaranti tīsu cīvaresu aññataranti",
  "tika-vin11t5:22_7": "vuttaṁ hoti. Ticīvarameva vāti gahetabbaṁ. Vuttañca ‘‘chiddabhāvena pana ticīvarassevā’’ti.",
  "tika-vin11t5:23": "567. Kīvappamāṇe chidde jāteti āha ‘‘kaniṭṭhassā’’tiādi. ‘‘Kaniṭṭha…pe… māṇaka’’nti iminā heṭṭhimaparicchedaṁ dasseti.",
  "tika-vin11t5:24": "568.Ekotantupīti dīghato vā tiriyato vā ekampi suttaṁ.",
  "tika-vin11t5:25_0": "569. Jiṇṇaṭṭhāne aggaḷaṁ dentena tecīvarikena vattitabbavidhiṁ dassetumāha ‘‘paṭhama’’ntiādi.",
  "tika-vin11t5:25_1": "Paṭhamanti chinnaṭṭhānassa chindanato pubbeyeva. Aggaḷaṁ datvāti vatthakhaṇḍaṁ alliyāpetvā.",
  "tika-vin11t5:25_2": "Rakkhatīti ettha ‘‘adhiṭṭhāna’’nti anuvattate, ‘‘tecīvariko bhikkhū’’ti labbhati,",
  "tika-vin11t5:25_3": "evaṁ vatthakhaṇḍaṁ alliyāpento tecīvariko bhikkhu adhiṭṭhānaṁ rakkhatīti vuttaṁ hoti.",
  "tika-vin11t5:25_4": "Vipariyāyena adhiṭṭhānaṁ bhindatīti labbhati. Paṭhamaṁ dve koṭiyo ghaṭetvāti yojanā.",
  "tika-vin11t5:25_5": "Majjhe jiṇṇaṁ adhiṭṭhitacīvaraṁ majjhe chindanto tato pubbeyeva dve koṭiyo ekato",
  "tika-vin11t5:25_6": "ghaṭetvā sibbitvā. Pacchāti koṭighaṭanato pacchā. Chindatīti majjhaṁ ubhayakoṭiṁ",
  "tika-vin11t5:25_7": "kātuṁ chindati. Rakkhatīti vuttappakārameva.",
  "tika-vin11t5:26_0": "570. Ticīvare kattha jātaṁ chiddamadhiṭṭhānaṁ bhindatīti āha ‘‘caturaṅgulā’’tiādi.",
  "tika-vin11t5:26_1": "Cattāri ca aṭṭha ca caturaṭṭhaṁ, catunnaṁ aṭṭhannaṁ vā aṅgulānaṁ samāhāro caturaṭṭhaṅgulaṁ,",
  "tika-vin11t5:26_2": "tasmāti gahetabbaṁ. Caturaṅgulā aṭṭhaṅgulāti yojanā. Oranti abbhantaraṁ. Ekañca dve",
  "tika-vin11t5:26_3": "ca ekadve, tesaṁ ekadvinnaṁ, ‘‘cīvarāna’’nti pakaraṇato labbhati, ekassa cīvarassa,",
  "tika-vin11t5:26_4": "dvinnañca cīvarānanti yojanā. Yathāsaṅkhyānuddesavasena ekassa tiriyato caturaṅgulato",
  "tika-vin11t5:26_5": "oraṁ, dvinnaṁ tiriyato aṭṭhaṅgulato oranti yojanā. Vākyadvayepi ‘‘chiddaṁ bhindatevā’’ti yojetabbaṁ.",
  "tika-vin11t5:27_0": "Ekassa cīvarassāti antaravāsakacīvarassa. Tiriyatoti vitthārato. Caturaṅgulaṁ oranti",
  "tika-vin11t5:27_1": "caturaṅgulato abbhantare chiddaṁ adhiṭṭhānaṁ bhindati. Dvinnanti uttarāsaṅgasaṅghāṭīnaṁ.",
  "tika-vin11t5:27_2": "Tiriyatoti vitthārato. Aṭṭhaṅgulato oranti aṭṭhaṅgulato abbhantare. Tiṇṇampi dīghato",
  "tika-vin11t5:27_3": "vidatthiyā oraṁ chiddaṁ adhiṭṭhānaṁ bhindatevāti yojanā. Ettha vidatthi vaḍḍhakividatthi",
  "tika-vin11t5:27_4": "gahetabbā. Evaṁ vuttaparicchedabbhantare chidde jāte tassa cīvarassa atirekacīvarattā",
  "tika-vin11t5:27_5": "dasāhamanatikkamitvā sūcikammaṁ katvā adhiṭṭhātabbaṁ. Tathā akarontena pana parikkhāracoḷaṁ adhiṭṭhātabbaṁ.",
  "tika-vin11t5:28_0": "571.‘‘Nisīdanassā’’ti ‘‘nisīdanacīvarassā’’ti vattabbe uttarapadalopena vuttanti",
  "tika-vin11t5:28_1": "daṭṭhabbaṁ. Diyaḍḍhāti ettha visesitabbā vidatthi ‘‘dve vidatthiyo’’ti ca ‘‘sugatassa",
  "tika-vin11t5:28_2": "vidatthiyā’’ti ca vuttasāmatthiyā labbhati. Aḍḍhena dutiyā diyaḍḍhā, dutiyaṁ aḍḍhametassāti",
  "tika-vin11t5:28_3": "‘‘dutiyaḍḍhā’’ti vattabbe tiya-paccayalopena ‘‘diyaḍḍhā’’ti vuttaṁ, aḍḍhadutiyāti",
  "tika-vin11t5:28_4": "vuttaṁ hoti. ‘‘Sugatassa vidatthiyā’’ti pamāṇaniyamassa katattā vaḍḍhakividatthiyā",
  "tika-vin11t5:28_5": "tisso vidatthiyo ekā sugatavidatthi hoti. Idaṁ nisīdanacīvaraṁ dīghato vaḍḍhakihatthena",
  "tika-vin11t5:28_6": "tihatthaṁ, vitthārato chaḷaṅgulādhikadvihatthappamāṇaṁ hoti. ‘‘Dasā vidatthī’’ti",
  "tika-vin11t5:28_7": "(pāci. 533) vuttattā diyaḍḍhahatthā dasāti veditabbā.",
  "tika-vin11t5:29": "572.Catassoti etthāpi ‘‘vidatthiyo’’ti sāmatthiyāva labbhati. ‘‘Kaṇḍuppaṭicchādiyā’’ti vibhattipariṇāmena dīghatoti yojanā.",
  "tika-vin11t5:30": "573. Aḍḍhaṁ teyyaṁ tatiyaṁ yassā sā aḍḍhateyyā, aḍḍhatatiyāti vuttaṁ hoti.",
  "tika-vin11t5:31_0": "574. Tato uttariṁ taduttariṁ, tassa tassa vuttappamāṇato atirekaṁ. Adhikacchedananti",
  "tika-vin11t5:31_1": "adhikassa pamāṇātirittaṭṭhānassa chedanaṁ assa pācittiyassa desanāyāti adhikacchedanaṁ,",
  "tika-vin11t5:31_2": "vuttappamāṇato adhikaṭṭhānaṁ chinditvā desetabbaṁ pācittiyaṁ. Udīritaṁ vuttaṁ pāḷiyāti attho.",
  "tika-vin11t5:32": "575.Appamāṇenāti guṇavasena appamāṇena sammāsambuddhena.",
  "tika-vin11t5:33": "576. Sabbaṁ vaṭṭatīti sambandho. ‘‘Sabba’’nti iminā aṭṭhakathāya āgataṁ nīlādiṁ saṅgaṇhāti. Mahantādibhedaṁ sabbaṁ paccattharaṇacīvaraṁ vaṭṭati.",
  "tika-vin11t5:34": "577. ‘‘Mukhapuñchanacoḷaṁ eka’’nti padacchedo. Ekaṁ dhovitvā yāva sukkhāpīyati, tāva aññena mukhapuñchanena bhavitabbattā āha ‘‘dvepi vaṭṭanti sabbathā’’ti.",
  "tika-vin11t5:35_0": "579. Pamāṇato, gaṇanato ca atītāti pamāṇagaṇanātītā. ‘‘Pamāṇātītā’’ti vacanena vinayadharānaṁ",
  "tika-vin11t5:35_1": "appamāṇaguṇataṁ dasseti, ‘‘gaṇanātītā’’ti iminā atikkantagaṇanataṁ. Pakataṁ vinaye",
  "tika-vin11t5:35_2": "paṭhamaṁ kataṁ buddhena bhagavatā paññattaṁ jānantīti pakataññū, vinayadharā, te",
  "tika-vin11t5:35_3": "pakataññuno. Aparimāṇaguṇamaṇigaṇabhūsitaupālidāsakādimahātherācariyaparamparāgatā",
  "tika-vin11t5:35_4": "saṅkhyāpathātītā vinayadharāti vuttaṁ hoti.",
  "tika-vin11t5:36_0": "580.Sugataṭṭhaṅgulāyāmanti vaḍḍhakiratanappamāṇadīghaṁ. Caturaṅgulavitthatanti vaḍḍhakividatthippamāṇavitthāraṁ.",
  "tika-vin11t5:36_1": "Vikappanupagaṁ pacchimaṁ cīvaraṁ nāma hoti. Pacchimaṁ cīvaranti parissāvanapaṭādīnaṁ",
  "tika-vin11t5:36_2": "visesanaṁ, pacchimacīvarappamāṇanti vuttaṁ hoti.",
  "tika-vin11t5:37_0": "581.Parissāvapaṭanti udakaparissāvanatthaṁ paṭaṁ. Pattatthavikanti pattakañcukaṁ.",
  "tika-vin11t5:37_1": "Potthakatthavikanti potthakakañcukaṁ . Ādiggahaṇena pacchimappamāṇādiṁ yaṁ kiñci",
  "tika-vin11t5:37_2": "paṭaṁ, daṇḍapaṭañca saṅgaṇhāti.",
  "tika-vin11t5:38_0": "582.Adhiṭṭhātunti parikkhāracoḷaṁ adhiṭṭhātuṁ. Ṭhapiteti anadhiṭṭhāya ṭhapite. Mahāpaccariyaṁ",
  "tika-vin11t5:38_1": "pana ‘‘anāpattī’’ti (pārā. aṭṭha. 2.469) āha. Natthi dosatāti doso eva dosatā. ‘‘Attano",
  "tika-vin11t5:38_2": "santakabhāvato mocetvā ṭhapitaṁ sandhāya mahāpaccariyaṁ anāpatti vuttā’’ti vadanti.",
  "tika-vin11t5:38_3": "‘‘Iminā bhesajjaṁ cetāpessāmi, idaṁ mātuyā dassāmī’’ti ṭhapentena adhiṭṭhātabbaṁ.",
  "tika-vin11t5:38_4": "‘‘Idaṁ bhesajjassa, mātuyā’’ti vibhajitvā sasantakabhāvato mocite adhiṭṭhānakiccaṁ",
  "tika-vin11t5:38_5": "natthīti adhippāyo. Hoti cettha –",
  "tika-vin11t5:39": "‘‘Yaṁ vatthaṁ bhikkhunā laddhaṁ, kataṁ mātādisantakaṁ;",
  "tika-vin11t5:40": "Nissaggiyaṁ na hotīti, tamāhu vinayaññuno’’ti.",
  "tika-vin11t5:41": "583.Vassamāse caturoti vassāne caturo māse, adhiṭṭhānakiriyāya cattāro māse avicchedoti accantasaṁyoge upayogavacanaṁ. Vassike cattāro māse nivāsetabbā sāṭikā vassikasāṭikā.",
  "tika-vin11t5:42": "584. Kaṇḍuṁ paṭicchādetīti kaṇḍuppaṭicchādi, kaṇḍurogāturassa bhikkhuno tappaṭicchādanatthamanuññātacīvarassetamadhivacanaṁ. Honti cettha –",
  "tika-vin11t5:43": "‘‘Mātikaṭṭhakathāyassā, kaṇḍucchādikasāṭiyā;",
  "tika-vin11t5:44": "Na kālātikkame vuttaṁ, adhiṭṭhānavivaṭṭanaṁ.",
  "tika-vin11t5:45": "Adhiṭṭhānapahānaṅge-su vuttattā visesato;",
  "tika-vin11t5:46": "Vīmaṁsitabbaṁ viññūhi, tattha yaṁ kāraṇaṁ siyā’’ti.",
  "tika-vin11t5:47": "586.‘‘Asammukheetanti cā’’ti vacaneneva sammukhe ‘‘ima’’nti viññāyati. Vicakkhaṇo paccuddhareyyāti yojanā.",
  "tika-vin11t5:48": "587. Adhiṭṭhitanti adhiṭṭhānaṁ.",
  "tika-vin11t5:49_0": "588.Iti sabbamidanti evaṁ vuttaṁ idaṁ ticīvarādīnaṁ pamāṇādisabbavidhānaṁ. Tecīvarikabhikkhunoti",
  "tika-vin11t5:49_1": "ticīvarādhiṭṭhānena adhiṭṭhitatecīvarikassa vinayatecīvarikassa. Tiṇṇaṁ cīvarānaṁ",
  "tika-vin11t5:49_2": "samāhāro ticīvaraṁ, tiṇṇaṁ ticīvarānaṁ samāhāroti ‘‘titicīvara’’nti vattabbe ekadesasarūpekasesanayena",
  "tika-vin11t5:49_3": "‘‘ticīvara’’nti navacīvarāni saṅgahitāni, ticīvare niyutto tecīvarikoti vinayatecīvariko",
  "tika-vin11t5:49_4": "vuccati. Dhutaṅgatecīvarikassāpi ticīvare idameva vidhānanti sopi saṅgayhati. Aññesu",
  "tika-vin11t5:49_5": "vā pana chasu cīvaresu parikkhāracoḷaṁ ekaṁ aṁsakāsāvameva vaṭṭati. Tathā vatvāvāti",
  "tika-vin11t5:49_6": "‘‘imaṁ parikkhāracoḷaṁ adhiṭṭhāmī’’tiādinā nayena vatvā. Taṁ parikkhāracoḷaṁ. Parikkhāracoḷamassa",
  "tika-vin11t5:49_7": "atthi, tattha vā niyuttoti parikkhāracoḷiko.",
  "tika-vin11t5:50_0": "589. ‘‘Ticīvaraṁ pana parikkhāracoḷaṁ adhiṭṭhātuṁ vaṭṭati, na vaṭṭatī’’ti anuyogaṁ",
  "tika-vin11t5:50_1": "katvā ‘‘vaṭṭatī’’ti (pārā. aṭṭha. 2.469) aṭṭhakathāya vuttattā idha ‘‘ticīvara’’nti",
  "tika-vin11t5:50_2": "cīvarattayameva vuttaṁ. ‘‘Sukhaparihāratthaṁ ekampi vikappetabba’’nti vacanato ekadese",
  "tika-vin11t5:50_3": "samudāyopacāravasena ekampi vikappetabbameva hoti.",
  "tika-vin11t5:51_0": "Parikkhāracoḷaṁ kātumpi vaṭṭatīti baddhasīmato bahi vasantena ekakena tecīvarikena",
  "tika-vin11t5:51_1": "antoaruṇe asatiyā tīsu cīvaresu hatthapāse akatesu nissaggiyaṁ pācittiyaṁ hotīti,",
  "tika-vin11t5:51_2": "vinayakammaṁ kātuṁ sabhāgapuggalānaṁ dullabhattā ca sukhaparihāratthaṁ tīsu ekaṁ",
  "tika-vin11t5:51_3": "vā sabbāni eva vā ticīvaranāmena katādhiṭṭhānāni paccuddharitvā parikkhāracoḷanāmena",
  "tika-vin11t5:51_4": "adhiṭṭhātumpi vaṭṭatīti vuttaṁ hoti.",
  "tika-vin11t5:52_0": "Evaṁ aggahetvā ‘‘sace ticīvaraṁ parikkhāracoḷādhiṭṭhānaṁ labheyya, udositasikkhāpade",
  "tika-vin11t5:52_1": "parihāro niratthako bhaveyyā’’ti (pārā. aṭṭha. 2.469) vuttaṁ mahāpadumattherassa",
  "tika-vin11t5:52_2": "mataṁ dassetumāha ‘‘evaṁ cudosite’’tiādi. Evaṁ ceti evaṁ ticīvaraṁ parikkhāracoḷaṁ",
  "tika-vin11t5:52_3": "adhiṭṭhahitvā pariharituṁ vaṭṭati ce. Udositeti imassa sikkhāpadassa anantare dutiyakathinasikkhāpade.",
  "tika-vin11t5:52_4": "Vutto parihāroti ‘‘ekakulassa gāmo hoti parikkhitto ca. Antogāme cīvaraṁ nikkhipitvā",
  "tika-vin11t5:52_5": "antogāme vatthabba’’ntiādinā (pārā. 478) nayena padabhājanāvasāne vutto, idha ca",
  "tika-vin11t5:52_6": "‘‘gāmādīsu padesesū’’tiādinā nayena anantaraṁ vakkhamāno ticīvarassa pariharaṇavidhi.",
  "tika-vin11t5:52_7": "Niratthakoti parikkhāracoḷanāmena adhiṭṭhitacīvarassa tena vidhinā ticīvaraṁ apariharantassāpi",
  "tika-vin11t5:52_8": "bhikkhuno anāpattibhāvato nippayojanoti attho.",
  "tika-vin11t5:53_0": "590. Tappariharitumāha ‘‘na’’iccādi. Na niratthakoti yojanā. Hetuṁ dassetumāha ‘‘tecīvarikassevā’’tiādi.",
  "tika-vin11t5:53_1": "Yo ticīvaranāmena adhiṭṭhānaṁ apaccuddharitvā satiṁ upaṭṭhapetvā antoaruṇe cīvaraṁ",
  "tika-vin11t5:53_2": "hatthapāsato amocetvā aruṇaṁ uṭṭhāpeti, tādisassa tecīvarikasseva tasmiṁ sikkhāpade",
  "tika-vin11t5:53_3": "udositaparihārassa bhagavatā desitattāti attho. Yasmā tādisasseva tecīvarikassa udositasikkhāpade",
  "tika-vin11t5:53_4": "parihāro vutto, tasmā. Taṁ sabbampīti taṁ navavidhaṁ sabbampi cīvaraṁ. Parikkhāracoḷassāti",
  "tika-vin11t5:53_5": "parikkhāracoḷanāmena adhiṭṭhahitvā cīvaraṁ paribhuñjitukāmassa parikkhāracoḷanāmena",
  "tika-vin11t5:53_6": "adhiṭṭhātuṁ vaṭṭati.",
  "tika-vin11t5:54_0": "591. Iminā udositaparihārassa aniratthakabhāvaṁ sādhetvā idāni ‘‘ticīvaraṁ parikkhāracoḷanāmenāpi",
  "tika-vin11t5:54_1": "adhiṭṭhātuṁ vaṭṭatī’’ti imassa adhikatthassa mahākāruṇikena anuññātabhāve kiriyantarānujānanasaṅkhātaadhikavacanassa",
  "tika-vin11t5:54_2": "ñāpakahetubhāvaṁ dassetumāha ‘‘adhiṭṭhetī’’tiādi. Imasmiṁyeva sikkhāpade anāpattivāre",
  "tika-vin11t5:54_3": "‘‘anāpatti antodasāhaṁ adhiṭṭheti, vikappetī’’ti pāṭhe anāpattibhāve ‘‘adhiṭṭhetī’’ti",
  "tika-vin11t5:54_4": "ettakeneva pariyatte (pārā. 469) ‘‘vikappetī’’ti kiriyantarānujānanena pakārantarenāpi",
  "tika-vin11t5:54_5": "doso natthīti adhippāyassa viññāpitattāti attho.",
  "tika-vin11t5:55_0": "592.Evaṁ karontassāti ticīvaranāmena adhiṭṭhānaṁ paccuddharitvā parikkhāracoḷanāmena",
  "tika-vin11t5:55_1": "adhiṭṭhahantassa. Idāni atippasaṅgaṁ dassetukāmassa codakassa adhippāyaṁ dassetumāha",
  "tika-vin11t5:55_2": "‘‘eva’’ntiādi. Mūlādhiṭṭhānaṁ pahāya kātabbappakārantarassāpi vijjamānattā ticīvaraṁ",
  "tika-vin11t5:55_3": "paccuddharitvā mukhapuñchanādikaṁ katvā adhiṭṭhahatopi doso na siyāti kasmā nāpajjatīti",
  "tika-vin11t5:55_4": "attho. Naiti atippasaṅganivāraṇe.",
  "tika-vin11t5:56_0": "593.Kiccavidhānatoti tesaṁ mukhapuñchanādīnaṁ attano attano kiccassa sādhanato, tādisaṁ",
  "tika-vin11t5:56_1": "kiccavisesāpekkhaṁ vinā taṁtaṁnāmena adhiṭṭhātuṁ na yujjatīti adhippāyo. Akiccassāti",
  "tika-vin11t5:56_2": "mukhapuñchanādikiccarahitassa. Adhikassāti paccuddharitvā paṭhamaṁ adhiṭṭhānassa",
  "tika-vin11t5:56_3": "vijahitattā atirekassa. Assāti ticīvarassa. Adhiṭṭhānaṁ tu yujjatīti dasāhaṁ anatikkamitvā",
  "tika-vin11t5:56_4": "parikkhāracoḷanāmena adhiṭṭhānaṁ pana yujjati.",
  "tika-vin11t5:57_0": "594. Nidhānassa mukhaṁ upāyoti nidhānamukhaṁ, antaravāsakāditaṁtaṁcīvaranāmena adhiṭṭhānato",
  "tika-vin11t5:57_1": "atirekaṁ yaṁ kiñci cīvaraṁ yathā ṭhapitaṁ āpattiṁ na karoti, tathā nidhānassa upāyoti",
  "tika-vin11t5:57_2": "attho. Etaṁ parikkhāracoḷādhiṭṭhānaṁ. Mahāpaccariyanti brāhmaṇatissabhaye bhikkhusaṅghaṁ",
  "tika-vin11t5:57_3": "jambudīpaṁ netuṁ sakkassa devānamindassa āṇattiyā visukammena nimmitamahāpaccariyaṁ",
  "tika-vin11t5:57_4": "nisīditvā likhitattā taṁnāmakāyaṁ vinayaṭṭhakathāyaṁ, ‘‘mahāpaccariyādisū’’tipi likhanti.",
  "tika-vin11t5:58_0": "595. Parikkhāracoḷanāmena adhiṭṭhānavidhānassa vuttappamāṇaṁ katamanti āha ‘‘cīvara’’ntiādi.",
  "tika-vin11t5:58_1": "‘‘Nidāne uppattito’’ti padacchedo. ‘‘Cīvaraṁ paripuṇṇa’’nti nidāne ‘‘ticīvaraṁ sampuṇṇaṁ",
  "tika-vin11t5:58_2": "vijjati, idamatirekacīvaraṁ kiṁ kātabba’’nti bhikkhūhi bhagavato ārocitavatthumhi",
  "tika-vin11t5:58_3": ". Uppattitoti parikkhāracoḷādhiṭṭhānassa uppannattā, anuññātattāti attho. ‘‘Tena",
  "tika-vin11t5:58_4": "kho pana samayena bhikkhūnaṁ paripuṇṇaṁ hoti ticīvaraṁ, attho ca hoti parissāvanehipi",
  "tika-vin11t5:58_5": "thavikāhipi. Bhagavato etamatthaṁ ārocesuṁ. Anujānāmi bhikkhave parikkhāracoḷaka’’nti",
  "tika-vin11t5:58_6": "(mahāva. 357) ettha pāḷiyaṁ evaṁ vippavāsasukhatthaṁ nāmenādhiṭṭhitaticīvaraṁ adhiṭṭhānaṁ",
  "tika-vin11t5:58_7": "paccuddharitvā parikkhāracoḷanāmena adhiṭṭhātuṁ vaṭṭatīti sādhanena tadekasādhanattā",
  "tika-vin11t5:58_8": "eva ekampi cīvaraṁ vikappetuṁ vaṭṭatīti vuttameva hoti. Tenevāha aṭṭhakathāyaṁ ‘‘evañca",
  "tika-vin11t5:58_9": "sati yo ticīvare ekena cīvarena vippavasitukāmo hoti, tassa ticīvarādhiṭṭhānaṁ paccuddharitvā",
  "tika-vin11t5:58_10": "vippavāsasukhatthaṁ vikappanāya okāso dinno hotī’’ti (pārā. aṭṭha. 2.469).",
  "tika-vin11t5:59_0": "596-8. Ettāvatā kappiyacīvarañca tattha kattabbañca dassetvā idāni akappiyacīvaraṁ",
  "tika-vin11t5:59_1": "dassetumāha ‘‘kusavākādī’’tiādi. Kusanti dabbatiṇaṁ. Vākanti rukkhādīnaṁ vākaṁ. Ādi-saddena",
  "tika-vin11t5:59_2": "phalakaṁ gahitaṁ, cīra-saddo cīvarapariyāyo, imasmiṁ kusādayo ganthetvā kate cīvareyeva",
  "tika-vin11t5:59_3": "vattati. Kesajaṁ kambalanti manussakesehi vītakambalañca. Vālajaṁ kambalanti assavālacamaravālehi",
  "tika-vin11t5:59_4": "vītakambalañca. Ulūkapakkhanti kosiyasakuṇapattaṁ. Idha pana taṁ ganthetvā katacīvarameva",
  "tika-vin11t5:59_5": "gahetabbaṁ. Ajinakkhipeti ajinadīpicamme. ‘‘Dhārayato thullaccaya’’nti paccekaṁ sambandho.",
  "tika-vin11t5:60_0": "Kadalidusseti kadalivākamayavatthe. Erakadusseti erakamayavatthe. Akkadusseti akkadaṇḍe",
  "tika-vin11t5:60_1": "vā tesaṁ suttāni vā gahetvā katavatthe. Potthaketi makacivākamayavatthe. Tirīṭe vāti",
  "tika-vin11t5:60_2": "evaṁnāmake rukkhatace. Veṭhaneti sīsaveṭhane. Kañcuketi kavace.",
  "tika-vin11t5:61": "Sabbanīlaketi kevalanīlake. Esa nayo mañjeṭṭhādīsu. Mahānāmaratteti tanupadumadalavaṇṇaratte. Mahāraṅgaratteti satapadivaṇṇaratte.",
  "tika-vin11t5:62_0": "599.Acchinnadasaketi acchinnā dasā yassa, tasmiṁ cīvare. Esa nayo dīghadasepi. Phaladaseti",
  "tika-vin11t5:62_1": "phalasadisaganthitā dasā yassa, tasmiṁ. Pupphadaseti kaṇṇikaṁ bandhitvā vikāsetvā",
  "tika-vin11t5:62_2": "katā dasā yassa, tasmiṁ cīvareti attho. Acchinnacīvarassāti naggaṁ katvā corehi viluttacīvarassa",
  "tika-vin11t5:62_3": ". Etthāti kusavākādīsu, sabbanīlādīsu ca. Kiñcīti ekampi akappiyaṁ natthi ananulomikaṁ",
  "tika-vin11t5:62_4": "natthi. ‘‘Naggena etesu akappiyacīvaresu yaṁkiñci laddhaṁ, tena hirikopinaṁ paṭicchādetvā",
  "tika-vin11t5:62_5": "pacchā kappiyacīvare laddhe taṁ adhivāsetvā idaṁ akappiyacīvaraṁ pariccajitabbaṁ.",
  "tika-vin11t5:62_6": "Sabbanīlakādivatthesu laddhesu kappiyarajanena rajitvā, taṁ vaṇṇaṁ nāsetvā vā kappiyavatthāni",
  "tika-vin11t5:62_7": "ubhayapassesu alliyāpetvā, paṭicchādetvā vā nivāsetuṁ vaṭṭatī’’ti aṭṭhakathāyaṁ vuttaṁ.",
  "tika-vin11t5:63_0": "600.‘‘Antodasāha’’nti idaṁ ‘‘adhiṭṭhetī’’tiādīhi sabbapadehipi yojetabbaṁ. Vissajjetīti",
  "tika-vin11t5:63_1": "aññassa deti. Idha dānaṁ duvidhaṁ sammukhādānaṁ, parammukhādānanti. Paṭiggāhakaṁ",
  "tika-vin11t5:63_2": "disvā ‘‘idaṁ tuyhaṁ dammī’’ti dānaṁ sammukhādānaṁ nāma. Parammukhā ‘‘idaṁ itthannāmassa",
  "tika-vin11t5:63_3": "dammī’’ti dinnaṁ parammukhādānaṁ. ‘‘Idaṁ tvaṁ gaṇhāhī’’ti vā ‘‘tuyhaṁ gaṇhāhī’’ti",
  "tika-vin11t5:63_4": "vā vutte ‘‘mayhaṁ gaṇhāmī’’ti sace vadati, dānagahaṇadvayampi suddhaṁ. ‘‘Idaṁ tava",
  "tika-vin11t5:63_5": "santakaṁ karohi, tava santakaṁ hotu, tava santakaṁ hotī’’ti dāyakena vutte gaṇhantopi",
  "tika-vin11t5:63_6": "‘‘mama santakaṁ karomi, mama santakaṁ hotu, mama santakaṁ hotī’’ti vadati ce, dānaṁ,",
  "tika-vin11t5:63_7": "gahaṇañca asuddhaṁ hoti. ‘‘Tava santakaṁ karohī’’ti vutte pana ‘‘sādhu bhante mayhaṁ",
  "tika-vin11t5:63_8": "gaṇhāmī’’ti vatvā gaṇhāti, gahaṇaṁ suddhaṁ. ‘‘Idaṁ tuyhaṁ gaṇhāhī’’ti vutte ‘‘ahaṁ",
  "tika-vin11t5:63_9": "na gaṇhāmī’’ti vadati, puna ‘‘dinnaṁ mayā, tuyhaṁ gaṇhāhī’’ti vutte itaropi puna",
  "tika-vin11t5:63_10": "paṭikkhipati, taṁ cīvaraṁ kassaci asantakattā dasāhātikkamenāpi nissaggiyaṁ na hotīti",
  "tika-vin11t5:63_11": "pacchā tesu dvīsu yo icchati, tena adhiṭṭhāya paribhuñjitabbanti sabbamidaṁ aṭṭhakathāya",
  "tika-vin11t5:63_12": "(pārā. aṭṭha. 2.469 atthato samānaṁ) vuttaṁ.",
  "tika-vin11t5:64_0": "Adhiṭṭhitacīvare adhiṭṭhāne vematikena attano vimatiṁ paṭhamaṁ āvi katvā ‘‘sace anadhiṭṭhitaṁ,",
  "tika-vin11t5:64_1": "evaṁ kate kappiyaṁ hotī’’ti cintetvā nissajjetvā vinayakammaṁ karontassa musāvādadoso",
  "tika-vin11t5:64_2": "nāpajjati. Yathāha aṭṭhakathāyaṁ ‘‘na hi evaṁ jānāpetvā vinayakammaṁ karontassa musāvādo",
  "tika-vin11t5:64_3": "hotī’’ti (pārā. aṭṭha. 2.469). ‘‘Keci ‘tathā vematikacīvaraṁ aññena vissāsena gahetvā",
  "tika-vin11t5:64_4": "puna dātabba’nti vadanti, taṁ na sundara’’nti (pārā. aṭṭha. 2.469 thokaṁ visadisaṁ) tattheva vuttaṁ.",
  "tika-vin11t5:65_0": "Vinassatīti corādīhi vinassati. ‘‘Nassati, ḍayhati, acchinditvā gaṇhantī’’ti imānipi",
  "tika-vin11t5:65_1": "vināsappakārattā ‘‘vinassatī’’ti imināva saṅgayhanti. Tattha ‘‘nassatī’’ti idaṁ corādīhi",
  "tika-vin11t5:65_2": "haṭaṁ sandhāya vuttaṁ, ‘‘vinassatī’’ti idaṁ undūrakhāyitādiṁ sandhāya vuttaṁ, ‘‘ḍayhatī’’ti",
  "tika-vin11t5:65_3": "agginā daḍḍhaṁ sandhāya. Vissāseti ettha sandiṭṭho ca sambhatto ca ālapito ca jīvati",
  "tika-vin11t5:65_4": "ca gahite cattamano hotīti pañcaṅgasamannāgatena attani vissāsena aññena gahiteti",
  "tika-vin11t5:65_5": "attho. Pakāsitāti ‘‘anāpatti antodasāhaṁ adhiṭṭhetī’’tiādinā (pārā. 469) nayena vuttā.",
  "tika-vin11t5:66_0": "601. Idaṁ pana samuṭṭhānaṁ nāmena kathinasamuṭṭhānaṁ nāmāti attho. Idaṁ kathinasamuṭṭhānaṁ",
  "tika-vin11t5:66_1": "nāma kāyavācato ca kāyavācācittato ca samuṭṭhāti. Atirekacīvarabhāvassa jānanacittena",
  "tika-vin11t5:66_2": "paṇṇattijānanacitte asatipi āpattisambhavato acittaṁ. Anadhiṭṭhānato, avikappanato",
  "tika-vin11t5:66_3": "ca akriyaṁ. Kammaṭṭhānamanuyuñjanto vā cetiyādiṁ vandanto vā ekādasamaṁ aruṇaṁ uṭṭhāpeti,",
  "tika-vin11t5:66_4": "kusalacitto āpajjati, kalahādipasuto vā vītikkamaṁ jānanto vā uṭṭhāpeti, akusalacitto",
  "tika-vin11t5:66_5": "āpajjati, khīṇāsavo pana asatiyā vā paṇṇattiṁ ajānanto vā tathā karonto abyākatacitto",
  "tika-vin11t5:66_6": "āpajjatīti ticittaṁ. Vuttanayena kammaṭṭhānādimanuyuñjantassa somanassacittasamaṅgino",
  "tika-vin11t5:66_7": "sukhavedanā, upekkhācittasamaṅgino upekkhāvedanā, kalahādipasutassa domanassacittasamaṅgino",
  "tika-vin11t5:66_8": "dukkhavedanā hotīti tivedanaṁ. Esa nayo uparipi evarūpe ṭhāne yojetabbo.",
  "tika-vin11t5:67": "Paṭhamakathinakathāvaṇṇanā.",
  "tika-vin11t5:68_0": "602.Gāmādīsupadesesu tipañcasūti ticīvarāni nikkhipitvā vippavāsena dosaṁ, uppajjanaṭṭhānañca",
  "tika-vin11t5:68_1": "dassetuṁ ‘‘gāmo ekūpacāro’’tiādinā (pārā. 477) nayena pāḷiyaṁ vuttagāmanivesanaudositaaṭṭamāḷapāsādahammiyanāvāsatthakhettadhaññakara-",
  "tika-vin11t5:68_2": "ṇaārāmavihārarukkhamūlaajjhokāsasaṅkhātesu pannarasasu cīvaranikkhepaṭṭhānesūti vuttaṁ",
  "tika-vin11t5:68_3": "hoti. Ettha gāmo nāma ekakuṭikādigāmo.",
  "tika-vin11t5:69_0": "Nivesanaṁ nāma gāmato bahi catusālādiko geho. Tenāha gaṇṭhipade ‘‘gāmanivesanānaṁ",
  "tika-vin11t5:69_1": "visesaṁ vadantā ‘puna ekaparicchedaṁ katvā nivesitā bahugehā nivesanaṁ nāma hontī’ti",
  "tika-vin11t5:69_2": "vadanti, tasmā idaṁ nivesanādi sabbaṁ ‘gāmato bahī’ti gahetabba’’nti. Idañca tattheva",
  "tika-vin11t5:69_3": "vuttaṁ ‘‘nivesanādikaṁ antogāme ce hoti, gāme vuttaparihārasseva labbhanato antogāmato",
  "tika-vin11t5:69_4": "bahī’ti gahetabba’’nti.",
  "tika-vin11t5:70_0": "Aṭṭhakathāyaṁ ‘‘udositoti yānādīnaṁ bhaṇḍānaṁ sālā’’ti (pārā. aṭṭha. 2.482-487) vuttasarūpaṁ",
  "tika-vin11t5:70_1": "udositaṁ nāma. ‘‘Aṭṭoti paṭirājādipaṭibāhanatthaṁ iṭṭhakāhi kato bahalabhittiko catupañcabhūmiko",
  "tika-vin11t5:70_2": "patissayaviseso’’ti (pārā. aṭṭha. 2.482-487) vuttasarūpo aṭṭo nāma. ‘‘Māḷoti ekakūṭasaṅgahito",
  "tika-vin11t5:70_3": "caturassapāsādo’’ti (pārā. aṭṭha. 482-487) vutto ekakaṇṇikasaṅgahito caturassageho",
  "tika-vin11t5:70_4": "māḷo nāma. Pāsādoti dīghapāsādo. Hammiyanti muṇḍacchadanapāsādo. Nāvāti yānappatti.",
  "tika-vin11t5:70_5": "Satthanti jaṅghasatthasakaṭasatthavasena duvidho janasamūho, so ca niviṭṭhāniviṭṭhavasena",
  "tika-vin11t5:70_6": "paccekaṁ duvidho. Tattha niviṭṭhe vatiādiparikkhepopi hoteva.",
  "tika-vin11t5:71_0": "Khettanti yavakhettādikhettaṁ. Dhaññakaraṇaṁ khalaṁ. Ārāmo pupphārāmo, phalārāmo",
  "tika-vin11t5:71_1": "ca. Vihāroti ekampi senāsanaṁ vuccati. ‘‘Rukkho nāma yaṁ majjhantike kāle samantā",
  "tika-vin11t5:71_2": "chāyā pharatī’’ti (pārā. 494) vuttappamāṇaparicchanno rukkho. Ajjhokāso nāma sattabbhantaro,",
  "tika-vin11t5:71_3": "so viñcāṭaviādiagāmakāraññe ca macchabandhānaṁ agamanapathe samuddadīpe ca labbhati.",
  "tika-vin11t5:71_4": "Macchabandhānaṁ agamanapatho nāma udakapiṭṭhiyā gantvā puna tadaheva gehaṁ āgantuṁ",
  "tika-vin11t5:71_5": "asakkuṇeyyatāya dūro samuddappadeso vuccati.",
  "tika-vin11t5:72_0": "Ayaṁ gāmādiko paccekaṁ ekūpacāro, nānūpacāroti duvidho. Tattha ajjhokāsaṁ vinā gāmādiko",
  "tika-vin11t5:72_1": "taṁtaṁrājādisāmikakulānaṁ ekatthanānatthavasena ekakulasantako ce hoti, ekūpacāro.",
  "tika-vin11t5:72_2": "Nānākulasantako ce, nānūpacāro hoti. Vuttañhetaṁ ‘‘gāmo ekūpacāro nāma ekakulassa",
  "tika-vin11t5:72_3": "gāmo hotī’’tiādi (pārā. 478). Aṭṭhakathāyampi vuttaṁ ‘‘ekakulassa gāmoti ekassa rañño",
  "tika-vin11t5:72_4": "vā bhojakassa vā gāmo’’ti ca ‘‘nānākulassa gāmoti nānārājūnaṁ vā bhojakānaṁ vā gāmo",
  "tika-vin11t5:72_5": "vesālīkusinārādisadiso’’ti (pārā. aṭṭha. 2.479) ca.",
  "tika-vin11t5:73_0": "Ekakulena kārāpito vihāro ekūpacāro, nānākulehi kārāpito nānūpacāro hoti. Yathāha",
  "tika-vin11t5:73_1": "gaṇṭhipade ‘‘vihāre ekakulanānākulavohāro kārāpakānaṁ vasena vutto’’ti. Ajjhokāse",
  "tika-vin11t5:73_2": "pana upacārabhedo abbhantaravasena veditabbo. Vuttañcetaṁ pāḷiyaṁ ‘‘ajjhokāso ekūpacāro",
  "tika-vin11t5:73_3": "nāma agāmake araññe samantā sattabbhantarā ekūpacāro. Tato paraṁ nānūpacāro’’ti.",
  "tika-vin11t5:73_4": "Idha ekaṁ abbhantaraṁ aṭṭhavīsatiratanaṁ hoti. Yathāha aṭṭhakathāyaṁ ‘‘ekaṁ abbhantaraṁ",
  "tika-vin11t5:73_5": "aṭṭhavīsatihattha’’nti (pārā. aṭṭha. 2.489). Evaṁ saṅkhepato vuttasarūpappabhedāni",
  "tika-vin11t5:73_6": "pannarasa ṭhānāni dassetumāha ‘‘gāmādīsu padesesu tipañcasū’’ti. Ayamettha saṅkhepo,",
  "tika-vin11t5:73_7": "vitthāro pana pāḷiaṭṭhakathāvaṇṇanato veditabbo.",
  "tika-vin11t5:74_0": "‘‘Ticīvarena vippavāseyyāti saṅghāṭiyā vā uttarāsaṅgena vā antaravāsakena vā. Antogāme",
  "tika-vin11t5:74_1": "cīvaraṁ nikkhipitvā’’ti (pārā. 476, 478) vacanato ettha ticīvaranti tiṇṇaṁ cīvarānamaññatarameva",
  "tika-vin11t5:74_2": "cīvaraṁ vattabbaṁ. Ekarattanti vippavāsakiriyāya accantasaṁyoge upayogavacanaṁ. Api-saddena",
  "tika-vin11t5:74_3": "kiṁ pana dirattādikanti dasseti.",
  "tika-vin11t5:75_0": "Saṅghasammutiyā vināti ticīvaraṁ pariharituṁ asamatthena gilānena bhikkhunā saṅghaṁ",
  "tika-vin11t5:75_1": "vanditvā ukkuṭikaṁ nisīditvā añjaliṁ paggayha ‘‘ahaṁ bhante gilāno, na sakkomi ticīvaraṁ",
  "tika-vin11t5:75_2": "ādāya pakkamituṁ, sohaṁ bhante saṅghaṁ ticīvarena avippavāsasammutiṁ yācāmī’’ti tikkhattuṁ",
  "tika-vin11t5:75_3": "yācitena saṅghena tassa ñattidutiyāya kammavācāya dinnaṁ avippavāsasammutiṁ vināti",
  "tika-vin11t5:75_4": "vuttaṁ hoti. Tathā laddhasammutikassa gilānassa bhikkhuno tasmiṁ gelaññe avūpasante",
  "tika-vin11t5:75_5": "vā vūpasantepi cīvaranikkhepaṭṭhānaṁ āgamanakāle vā uppanne aññepi roge avūpasante",
  "tika-vin11t5:75_6": "tāyayeva sammutiyā na doso.",
  "tika-vin11t5:76_0": "603.Bhikkhunoti aladdhasammutikassa bhikkhuno. Tena cīvarena. Vippavatthuṁ na vaṭṭatīti",
  "tika-vin11t5:76_1": "vinā vasituṁ na vaṭṭati. Kiṁ vuttaṁ hoti? ‘‘Ekakulassa gāmo hoti parikkhitto ca,",
  "tika-vin11t5:76_2": "antogāme cīvaraṁ nikkhipitvā antogāme vatthabbaṁ. Aparikkhitto hoti, yasmiṁ ghare",
  "tika-vin11t5:76_3": "cīvaraṁ nikkhittaṁ hoti, tasmiṁ ghare vatthabbaṁ, hatthapāsā vā na vijahitabbaṁ.",
  "tika-vin11t5:76_4": "Nānākulassa gāmo hoti parikkhitto ca, yasmiṁ ghare cīvaraṁ nikkhittaṁ hoti, tasmiṁ",
  "tika-vin11t5:76_5": "ghare vatthabbaṁ sabhāye vā dvāramūle vā, hatthapāsā vā na vijahitabba’’ntiādinā",
  "tika-vin11t5:76_6": "(pārā. 478) nayena pāḷiyā vuttaṭṭhānato bahi aruṇaṁ uṭṭhāpetuṁ na vaṭṭatīti vuttaṁ hoti.",
  "tika-vin11t5:77_0": "Imasmiṁ pāṭhe ‘‘parikkhitto’’ti idaṁ pākārena vā vatiyā vā parikhāya vā parikkhittaṁ",
  "tika-vin11t5:77_1": "sandhāya vuttaṁ. Hatthapāsā vāti ettha hatthapāsā nāma aḍḍhatiyaratanaṁ hoti. Yathāha",
  "tika-vin11t5:77_2": "aṭṭhakathāyaṁ ‘‘taṁ gharaṁ samantato hatthapāsā na vijahitabbaṁ, aḍḍhateyyaratanappamāṇā",
  "tika-vin11t5:77_3": "padesā uddhaṁ na vijahitabbanti vuttaṁ hotī’’ti (pārā. aṭṭha. 2.477-478).",
  "tika-vin11t5:78_0": "Vippavasantassa ko dosoti āha ‘‘hoti…pe… aruṇuggame’’ti. Anuññātaṭṭhānato hi bahi",
  "tika-vin11t5:78_1": "cīvarena vinā aruṇaṁ uṭṭhāpentassa taṁ cīvaraṁ nissajjitabbaṁ hoti, taṁhetukā pācittiyāpattipi",
  "tika-vin11t5:78_2": "hotīti attho. Teneva vakkhati ‘‘nissajjitvā…pe… viññunā’’ti.",
  "tika-vin11t5:79": "604.Nhāyantassevāti cīvarassa hatthapāsato dūre nahāyantasseva, anādare sāmivacanaṁ.",
  "tika-vin11t5:80": "606. Acchinnaṁ viluttaṁ cīvaraṁ yassa so acchinnacīvaro, bhikkhu, tassa ṭhānaṁ acchinnacīvaraṭṭhānaṁ, tasmiṁ.",
  "tika-vin11t5:81_0": "607.Nivāsetvāti ettha ‘‘antaravāsaka’’nti ca gahetvāti ettha ‘‘itarānī’’ti ca seso.",
  "tika-vin11t5:81_1": "Idañca gantabbaṭṭhāne, āsanne magge ca manussasambādhe asati kattabbadassanaṁ. Itarattha",
  "tika-vin11t5:81_2": "nivāsetvā, pārupitvā ca saṅghāṭiṁ aṁse katvāva gantabbaṁ hoti. Vihāre sabhāgesu alabbhamānesu",
  "tika-vin11t5:81_3": "āsanasālampi gantvā sabhāgassa santike vinayakammaṁ kattabbanti aṭṭhakathāyaṁ (pārā.",
  "tika-vin11t5:81_4": "aṭṭha. 2.495 atthato samānaṁ) vuttaṁ. ‘‘Nissajjitvā’’ti iminā ‘‘idaṁ me bhante cīvaraṁ",
  "tika-vin11t5:81_5": "rattivippavutthaṁ aññatra bhikkhusammutiyā nissaggiyaṁ, imāhaṁ saṅghassa nissajjāmī’’ti",
  "tika-vin11t5:81_6": "saṅghe vā ‘‘idaṁ me bhante cīvaraṁ…pe… ahaṁ āyasmantānaṁ nissajjāmī’’ti tiṇṇaṁ, dvinnaṁ",
  "tika-vin11t5:81_7": "vā santike vā ‘‘idaṁ me āvuso…pe… imāhaṁ āyasmato nissajjāmī’’ti ekassa santike vā",
  "tika-vin11t5:81_8": "vatvā nissajjitvāti vuttaṁ hoti. Viññunāti evaṁ nissaggiyavatthunissajjanādinānappakāravidhijānanakena ñāṇavatāti attho.",
  "tika-vin11t5:82": "608.Taṁ nissaggiyacīvaraṁ.",
  "tika-vin11t5:83_0": "609.‘‘Adentassa ca nissaṭṭhaṁ dukkaṭa’’nti iminā ‘‘byattena bhikkhunā paṭibalena",
  "tika-vin11t5:83_1": "āpatti paṭiggahetabbā, nissaṭṭhacīvaraṁ dātabba’’nti vuttattā imaṁ vidhiṁ jānanatāya",
  "tika-vin11t5:83_2": "byattena yathāvidhiṁ kātuṁ samatthatāya paṭibalena khandhake (cūḷava. 239) āgatanayena",
  "tika-vin11t5:83_3": "āpattiṁ paṭiggahetvā nissaṭṭhacīvaraṁ hatthena gahetvā nisīdāpetvā sace saṅgho hoti,",
  "tika-vin11t5:83_4": "‘‘suṇātu me bhante saṅgho, idaṁ cīvaraṁ itthannāmassa bhikkhuno nissaggiyaṁ saṅghassa",
  "tika-vin11t5:83_5": "nissaṭṭhaṁ, yadi saṅghassa pattakallaṁ, saṅgho imaṁ cīvaraṁ itthannāmassa bhikkhuno",
  "tika-vin11t5:83_6": "dadeyyā’’ti, sace tayo honti, ‘‘suṇantu me āyasmantā, idaṁ cīvaraṁ itthannāmassa",
  "tika-vin11t5:83_7": "bhikkhuno nissaggiyaṁ āyasmantānaṁ nissaṭṭhaṁ, yadāyasmantānaṁ pattakallaṁ, āyasmantā",
  "tika-vin11t5:83_8": "imaṁ cīvaraṁ itthannāmassa bhikkhuno dadeyyu’’nti, sace ekako hoti, ‘‘imaṁ cīvaraṁ",
  "tika-vin11t5:83_9": "āyasmato dammī’’ti dātabbaṁ, nissaṭṭhacīvaraṁ ‘‘attanoyeva dinna’’nti suddhasaññāya",
  "tika-vin11t5:83_10": "gahetvā adentassa dukkaṭaṁ hotīti vuttaṁ hoti.",
  "tika-vin11t5:84_0": "Tassa santakabhāvaṁ ñatvā lesena vilumpantassa pana bhaṇḍagghavasena dukkaṭathullaccayapārājikāpattiyo",
  "tika-vin11t5:84_1": "honti. Yathāha aṭṭhakathāyaṁ ‘‘tassa santakabhāvaṁ pana ñatvā lesena acchindanto",
  "tika-vin11t5:84_2": "bhaṇḍaṁ agghāpetvā kāretabbo’’ti (pārā. aṭṭha. 2.469). Pariyāputanti ‘‘na bhikkhave",
  "tika-vin11t5:84_3": "nissaṭṭhacīvaraṁ na dātabbaṁ, yo na dadeyya, āpatti dukkaṭassā’’ti (pārā. 470) pāḷiyaṁ vuttanti attho.",
  "tika-vin11t5:85_0": "610-1. There dahare cāti etesu ubhosupi maggaṁ gacchantesūti yojanā. ‘‘There’’ti",
  "tika-vin11t5:85_1": "iminā anissitabhāvamāha, ‘‘dahare cā’’ti iminā nissitabhāvaṁ. Ohīneti osakkite. Sace",
  "tika-vin11t5:85_2": "so thero nissayācariyo bhaveyyāti adhippāyenāha ‘‘garu’’nti. Tasmiṁ dahare. Vatthanti",
  "tika-vin11t5:85_3": "tassa hatthe ṭhitacīvaraṁ. Na passambhatīti dhuranikkhepaṁ akatvā gamane saussāhattā",
  "tika-vin11t5:85_4": "nissayapaṭippassaddhi na hotīti adhippāyo. Teneva ‘‘muhutta’’ntiādimāha.",
  "tika-vin11t5:86_0": "614. Paccuddhāre antoyevāruṇeti iminā sambandho, daharabhikkhuno dūrabhāvañca aruṇuggamanañca",
  "tika-vin11t5:86_1": "ñatvā cīvarassa anissaggiyatthaṁ tassa hatthe ṭhitabhāvaṁ sallakkhetvā purāruṇā paccuddhareti",
  "tika-vin11t5:86_2": "attho. Vissajjetīti aññassa deti. Vinassatīti corādīhi nassati.",
  "tika-vin11t5:87": "Dutiyakathinakathāvaṇṇanā.",
  "tika-vin11t5:88_0": "616.Akālacīvaranti ‘‘akālacīvaraṁ nāma anatthate kathine ekādasamāse uppannaṁ, atthate",
  "tika-vin11t5:88_1": "kathine sattamāse uppannaṁ, kālepi ādissa dinna’’nti (pārā. 500) vacanato anatthatakathine",
  "tika-vin11t5:88_2": "vihāre ‘‘cīvaramāso’’ti yo pubbakattikakāḷapakkhapāṭipadato paṭṭhāya yāva aparakattikapuṇṇamī,",
  "tika-vin11t5:88_3": "tāva māso vuccati, tato paresu ekādasasu māsesu uppannañca atthatakathine vihāre",
  "tika-vin11t5:88_4": "yo cīvaramāso, hemantā ca cattāro māsāti pañcamāsato bahi sattasu māsesu uppannañca",
  "tika-vin11t5:88_5": "atthatakathine pañca māsā yathāparicchinnakāle saṅghassa ca ‘‘idaṁ akālacīvaraṁ dammī’’ti",
  "tika-vin11t5:88_6": "puggalassa ca ‘‘idaṁ tuyhaṁ dammī’’ti dinnañceti idaṁ akālacīvaranti attho. ‘‘Uppanna’’nti",
  "tika-vin11t5:88_7": "seso, ‘‘uppajjeyya saṅghato vā gaṇato vā ñātito vā mittato vā paṁsukūlato vā attano",
  "tika-vin11t5:88_8": "vā dhanenā’’ti (pārā. 500) vacanato saṅghassa vā ‘‘idaṁ suttantikagaṇassa dema, idaṁ",
  "tika-vin11t5:88_9": "ābhidhammikagaṇassa demā’’tiādinā nayena gaṇassa vā dinnato attano vassaggena vā",
  "tika-vin11t5:88_10": "ñātiādito vā susānādipaṁsukūlakhettato vā attano santakena suttakappāsādikappiyavatthuto",
  "tika-vin11t5:88_11": "vā uppannacīvaranti attho.",
  "tika-vin11t5:89_0": "Māsaparamaṁ nikkhipeti māso paramaṁ pamāṇaṁ etassa nikkhipanassāti māsaparamaṁ, nikkhipananti",
  "tika-vin11t5:89_1": "kiriyāvisesanaṁ kātabbaṁ, māsaparamaṁ nikkhipanaṁ kareyyāti vuttaṁ hoti. ‘‘Ākaṅkhamānena",
  "tika-vin11t5:89_2": "bhikkhunā paṭiggahetabbaṁ, paṭiggahetvā khippameva kāretabbaṁ, no cassa pāripūrī,",
  "tika-vin11t5:89_3": "māsaparamaṁ tena bhikkhunā taṁ cīvaraṁ nikkhipitabbaṁ ūnassa pāripūriyā’’ti (pārā.",
  "tika-vin11t5:89_4": "500) vacanato evaṁ uppannaṁ cīvaraṁ icchantena paṭiggahetvā sace pahoti, dasāhamanatikkāmetvā",
  "tika-vin11t5:89_5": "kāretabbaṁ. Sace nappahoti, ūnassa paripūraṇatthaṁ māsaparamaṁ ṭhapetabbanti attho.",
  "tika-vin11t5:90_0": "Kadā evaṁ nikkhipitabbanti āha ‘‘sati paccāsāyā’’ti, ‘‘paccāsā hoti saṅghato vā gaṇato",
  "tika-vin11t5:90_1": "vā ñātito vā mittato vā paṁsukūlato vā attano vā dhanenā’’ti (pārā. 500) vuttasaṅghādito",
  "tika-vin11t5:90_2": "attano vassaggādito labheyya, tena ‘‘imassa ūne paripuṇṇe kāressāmī’’ti paccāsāya",
  "tika-vin11t5:90_3": "sati evaṁ nikkhipitabbanti attho. Tato uddhaṁṭhapetuṁna vaṭṭatīti māsato atirekakālaṁ",
  "tika-vin11t5:90_4": "nikkhipituṁ na vaṭṭati, nissaggiyapācittiyaṁ hotīti attho.",
  "tika-vin11t5:91_0": "Yadi evaṁ ‘‘tadahuppanne mūlacīvare paccāsācīvaraṁ uppajjati, dasāhā kāretabbaṁ…pe…",
  "tika-vin11t5:91_1": "vīse uppanne mūlacīvare paccāsācīvaraṁ uppajjati, dasāhā kāretabba’’nti (pārā. 500)",
  "tika-vin11t5:91_2": "kasmā āhāti? Paccāsācīvarassa dasadivase atikkamma ṭhapetuṁ ayuttattā, mūlacīvarassa",
  "tika-vin11t5:91_3": "taggatikattā evaṁ vuttaṁ. Yathāha aṭṭhakathāyaṁ ‘‘mūlacīvarassa uppannadivasato yāva",
  "tika-vin11t5:91_4": "vīsatimo divaso, tāva uppannaṁ paccāsācīvaraṁ mūlacīvaraṁ attano gatikaṁ karotī’’ti",
  "tika-vin11t5:91_5": "(pārā. aṭṭha. 2.500).",
  "tika-vin11t5:92": "Tatiyakathinakathāvaṇṇanā.",
  "tika-vin11t5:93_0": "618-9. Bhikkhuniyā yo dhovāpetīti sambandho. ‘‘Bhikkhunī nāma ubhatosaṅghe upasampannā’’ti",
  "tika-vin11t5:93_1": "(pārā. 500) vacanato bhikkhunisaṅghe ñatticatutthāya kammavācāya, bhikkhusaṅghe ñatticatutthāya",
  "tika-vin11t5:93_2": "kammavācāyāti aṭṭhavācikāya upasampannā bhikkhunī nāma. Bhuttanti bhikkhunā attanā",
  "tika-vin11t5:93_3": "paribhuttaṁ rajitaṁ ādinnakappaṁ, ‘‘paribhogaṁ karissāmī’’ti antamaso sīsaṁ ṭhapetvā",
  "tika-vin11t5:93_4": "sayanamattenāpi purāṇabhūtaṁ cīvaranti attho. Yathāha aṭṭhakathāyaṁ ‘‘rajitvā kappaṁ",
  "tika-vin11t5:93_5": "katvā ekavārampi nivatthaṁ vā pārutaṁ vā antamaso paribhogasīsena aṁse vā matthake",
  "tika-vin11t5:93_6": "vā katvā maggaṁ gato hoti, ussīsakaṁ vā katvā nipanno hoti, etampi purāṇacīvaramevā’’ti",
  "tika-vin11t5:93_7": "(pārā. aṭṭha. 2.503-505). Vatthanti kāriye kāraṇopacāravasena cīvarameva āha.",
  "tika-vin11t5:94_0": "Aññātikāyāti ‘‘aññātikā nāma mātito vā pitito vā yāva sattamā pitāmahayugā asambaddhā’’ti",
  "tika-vin11t5:94_1": "vacanato attano vā tassā vā mātu vā pitu vā paramparāya yāva sattamā yugā, etthantare",
  "tika-vin11t5:94_2": "yena kenaci ñātakena asambaddhabhāvena aññātikāyāti attho. Yathā cāha aṭṭhakathāyaṁ",
  "tika-vin11t5:94_3": "‘‘pitāmahoyeva pitāmahayugaṁ. Tato uddhaṁ sabbepi pubbapurisā pitāmahaggahaṇeneva",
  "tika-vin11t5:94_4": "gahitā. Evaṁ yāva sattamo puriso, tāva yā asambaddhā’’ti (pārā. aṭṭha. 2.503-505).",
  "tika-vin11t5:94_5": "Ākoṭāpetīti paharāpeti.",
  "tika-vin11t5:95_0": "Tato dhovāpanādito. Nissaggiyāpattīti nissaggiyassa āpatti nissaggiyāpatti, nissaggiyassa",
  "tika-vin11t5:95_1": "cīvarassa nāmena visiṭṭhā pācittiyāpatti hotīti attho. Idañca tiṇṇaṁ payogānaṁ ante",
  "tika-vin11t5:95_2": "āpajjitabbāya āpattiyā dassanaṁ. Tassa niyogena dhovanādiṁ karontiyā bhikkhuniyā",
  "tika-vin11t5:95_3": "tadatthaṁ sabbapubbapayogagaṇanāya bhikkhuno dukkaṭaṁ hotīti gahetabbo. Yathāha aṭṭhakathāyaṁ",
  "tika-vin11t5:95_4": "‘‘yāva naṁ dhovitvā ukkhipati, tāva bhikkhuniyā payoge payoge bhikkhussa dukkaṭa’’nti",
  "tika-vin11t5:95_5": "(pārā. aṭṭha. 2.503-505). Paṭhamenāti tīṇipi kārāpentassa yaṁ paṭhamaṁ kārāpeti,",
  "tika-vin11t5:95_6": "tenāti attho. Dīpitanti ‘‘aññātikāya aññātikasaññī purāṇacīvaraṁ dhovāpeti rajāpeti",
  "tika-vin11t5:95_7": "ākoṭāpeti, nissaggiyena āpatti dvinnaṁ dukkaṭāna’’ntiādinā (pārā. 506) desitaṁ. Iminā",
  "tika-vin11t5:95_8": "nayena dve kārāpentassa paṭhamena nissaggiyāpatti, dutiyena dukkaṭanti ayamattho saṅgayhati.",
  "tika-vin11t5:96": "620.‘‘Dhovanatthāya detī’’ti iminā ‘‘bhuttaṁ vattha’’nti adhikārato labbhati.",
  "tika-vin11t5:97_0": "621.Sāmaṇeraniddesepīti ‘‘sāmaṇerā’’ti niddeso nāma yassa, tasmimpi, attanā paribhuttaṁ",
  "tika-vin11t5:97_1": "vatthaṁ dhovanatthāya detīti yojanā, attano paribhuttaṁ cīvaraṁ dhovanatthāya sāmaṇerassa",
  "tika-vin11t5:97_2": "detīti attho. Pi-saddo samuccayattho. Upasampajjāti pubbakiriyāya ‘‘dhovatī’’ti aparakiriyā",
  "tika-vin11t5:97_3": "sāmatthiyā labbhati.",
  "tika-vin11t5:98": "622.Daharānañca bhikkhūnanti attano navakatarānaṁ bhikkhūnaṁ. Niyyādite dinne. Esa nayoti ‘‘ekena pācittiyaṁ, avasiṭṭhehi dvīhi vā ekena vā sabbapayogesu dukkaṭaṁ hotī’’ti nayo.",
  "tika-vin11t5:99": "623.Cīvareti paribhuttacīvare.",
  "tika-vin11t5:100": "624.‘‘Dhovanappaccayāyevā’’ti iminā itaradvayassa tassa anāṇattiyā katattā tato anāpattibhāvamāha.",
  "tika-vin11t5:101_0": "626.Ñātikāti ettha ‘‘paṭisaṅkhā yoniso’’tiādīsu (ma. ni. 1.22-23, 422; a. ni. 6.58;",
  "tika-vin11t5:101_1": "8.9; mahāni. 206; dha. sa. 1355; vibha. 518) viya gāthābandhavasena ya-kāralopo,",
  "tika-vin11t5:101_2": "ñātikāya bhikkhuniyāti attho. ‘‘Ñātikā aññātisaññissā’’ti padacchedo. Paccattharaṇanti",
  "tika-vin11t5:101_3": "mañcapīṭhe attharitabbaṁ paccattharaṇacīvarañca.",
  "tika-vin11t5:102_0": "627.‘‘Bhikkhunīnaṁ vasenā’’ti idaṁ bhikkhusaṅghepi upasampannā ce, pācittiyasambhavā",
  "tika-vin11t5:102_1": "vuttaṁ . Yathāha aṭṭhakathāyaṁ ‘‘bhikkhūnaṁ santike upasampannāya pana yathāvatthukamevā’’ti",
  "tika-vin11t5:102_2": "(pārā. aṭṭha. 2.506). Bhikkhunisaṅghe paṭhamaṁ upasampajjitvā pacchā bhikkhusaṅghe",
  "tika-vin11t5:102_3": "ce upasampajjati, kevalaṁ bhikkhusaṅghe upasampannāti na vuccatīti tā bhagavati dharamāne",
  "tika-vin11t5:102_4": "paṭhamaṁ pabbajitā pañcasatā sākiyāniyo vuccanti. Yathāha aṭṭhakathāyaṁ ‘‘bhikkhūnaṁ",
  "tika-vin11t5:102_5": "santike upasampannā nāma pañcasatā sākiyāniyo’’ti (pārā. aṭṭha. 2.506). Bhikkhuno",
  "tika-vin11t5:102_6": "liṅge parivatte tasseva upasampannakammassa anuññātattā sopi gahetabboyeva.",
  "tika-vin11t5:103_0": "628.Avuttā dhovatīti ‘‘imaṁ cīvaraṁ dhovā’’ti avuttā cīvaraṁ kiliṭṭhaṁ disvā avatvā",
  "tika-vin11t5:103_1": "ṭhapitaṭṭhānato cīvaraṁ gahetvā vā sayameva vatvā yācanādinayena vā anāṇattiyā ca",
  "tika-vin11t5:103_2": "gahetvā cīvaradhovanādiṁ kareyya ce. Aparibhuttaṁ vāti heṭṭhā vuttanayena aparibhuttaṁ",
  "tika-vin11t5:103_3": "cīvaraṁ. Aññaṁ vāti upāhanatthavikapattatthavikapotthakatthavikamañcapīṭhādiṁ yaṁ kiñci parikkhāraṁ.",
  "tika-vin11t5:104": "Purāṇacīvaradhovāpanakathāvaṇṇanā.",
  "tika-vin11t5:105_0": "629. Vikappanupagaṁ pacchimaṁ upādāya kiñci cīvaraṁ gaṇhatoti yojanā, ettha ‘‘aññātikāya",
  "tika-vin11t5:105_1": "bhikkhuniyā hatthato’’ti ca ‘‘ñātikāya aññātikasaññissā’’ti ca ‘‘ekatoupasampannāya",
  "tika-vin11t5:105_2": "hatthato gaṇhātī’’ti ca vakkhamānavacanasāmatthiyā labbhamānato pubbe vuttanayena",
  "tika-vin11t5:105_3": "aññātikāya ubhatosaṅghe upasampannāya bhikkhuniyā hatthato vikappanupagaratanavidatthippamāṇavatthato",
  "tika-vin11t5:105_4": "paṭṭhāya yaṁ kiñci cīvaraṁ gaṇhantassāti attho. ‘‘Āpattī’’ti sāmaññena vuttepi ‘‘nissaggiyā",
  "tika-vin11t5:105_5": "pācittiyāpattī’’ti pakaraṇato ca ‘‘nissaggiyāpattī’’ti vakkhamānato ca labbhati.",
  "tika-vin11t5:105_6": "Ṭhapetvā pārivattakanti ‘‘pārivattakaṁ parittena vā vipulaṁ, vipulena vā paritta’’nti",
  "tika-vin11t5:105_7": "(pārā. 514) vacanato mahāpaccariyaṁ ‘‘antamaso harītakakhaṇḍenāpī’’ti (pārā. aṭṭha.",
  "tika-vin11t5:105_8": "2.514) vuttattā ca heṭṭhimantato harītakakhaṇḍampi datvā gahetabbaṁ ticīvarañca pārivattakaṁ",
  "tika-vin11t5:105_9": "nāma hoti, taṁ ṭhapetvāti vuttaṁ hoti. Parivattanaṁ parivattaṁ, taṁ etassa atthīti",
  "tika-vin11t5:105_10": "pārivattakaṁ, kayavikkayena gahetabbaṁ cīvaranti attho.",
  "tika-vin11t5:106": "630.Gahaṇatthāyapayogeti gaṇhituṁ hatthapasāraṇādippayoge. Pariyāputanti ‘‘paṭiggaṇhāti payoge dukkaṭa’’nti (pārā. 512) desitaṁ.",
  "tika-vin11t5:107_0": "631.Anupasampannahattheti bhikkhubhikkhunito aññe sabbe anupasampannā gahitā. Yathāha",
  "tika-vin11t5:107_1": "aṭṭhakathāyaṁ ‘‘sace pana sikkhamānāsāmaṇerasāmaṇeriupāsakaupāsikānaṁ hatthe pesitaṁ",
  "tika-vin11t5:107_2": "paṭiggaṇhāti, anāpattī’’ti (pārā. aṭṭha. 2.512).",
  "tika-vin11t5:108_0": "632.Ekatoti ettha bhikkhunisaṅghatoti gahetabbaṁ. Aññasmiṁ pakkhe pācittiyameva.",
  "tika-vin11t5:108_1": "Yathāha aṭṭhakathāyaṁ ‘‘bhikkhūnaṁ santike upasampannāya pana pācittiyamevā’’ti (pārā. aṭṭha. 2.513).",
  "tika-vin11t5:109": "633. ‘‘Pārivattakaṁ dassāmī’’ti ābhogaṁ katvā gaṇhāti, doso na vijjatīti yojanā.",
  "tika-vin11t5:110_0": "634.Aññaṁ parikkhāranti thavikakāyabandhanādi avikappiyaṁ vā avikappanupagaṁ vā parikkhārameva",
  "tika-vin11t5:110_1": "gahetabbaṁ. Vikappanupagaṁ pana na vaṭṭati. Yathāha aṭṭhakathāyaṁ ‘‘vikappanupagaṁ",
  "tika-vin11t5:110_2": "pacchimacīvarappamāṇaṁ pana paṭaparissāvanampi na vaṭṭatī’’ti (pārā. aṭṭha. 2.514).",
  "tika-vin11t5:110_3": "Cīvarapaṭiggaṇhanaṁ kiriyā, pārivattakassa adānaṁ akiriyāti kiriyāya ca akiriyāya",
  "tika-vin11t5:110_4": "ca āpajjitabbato kriyākriyaṁ.",
  "tika-vin11t5:111": "Cīvarapaṭiggahaṇakathāvaṇṇanā.",
  "tika-vin11t5:112_0": "635. ‘‘Aññātakaṁ appavārita’’nti padacchedo. ‘‘Gahapatiṁ vā gahapatāniṁ vā’’ti pāṭhaseso.",
  "tika-vin11t5:112_1": "Vuttañhi bhagavatā ‘‘aññātakaṁ gahapatiṁ vā gahapatāniṁ vā’’ti (pārā. 516, 518).",
  "tika-vin11t5:112_2": "Pubbe vuttanayena yāva sattamā pitāmahayugā sambaddhaññātikatāya abhāvato aññātakaṁ.",
  "tika-vin11t5:112_3": "‘‘Yaṁ mayhaṁ gehe atthi, taṁ pavāremī’’tiādinā nayena appavāritaṁ. ‘‘Gahapati nāma",
  "tika-vin11t5:112_4": "yo koci agāraṁ ajjhāvasatī’’ti (pārā. 519) pāḷiyaṁ vuttaṁ gahapatiṁ vā. ‘‘Gahapatānī",
  "tika-vin11t5:112_5": "nāma yā kāci agāraṁ ajjhāvasatī’’ti (pārā. 519) pāḷiyaṁ vuttaṁ gharaṇiṁ vāti attho.",
  "tika-vin11t5:113_0": "Hoti nissaggiyāpattīti ‘‘aññatra samayā viññāpeti, payoge dukkaṭaṁ, paṭilābhena nissaggiyaṁ",
  "tika-vin11t5:113_1": "hotī’’ti (pārā. 519) pāḷiyaṁ vuttesu sabbesu pubbapayogesu dukkaṭena saddhiṁ nissaggiyapācittiyaṁ",
  "tika-vin11t5:113_2": "hotīti vuttaṁ hoti. Aññatra samayāti ‘‘tatthāyaṁ samayo, acchinnacīvaro vā hoti bhikkhu",
  "tika-vin11t5:113_3": "naṭṭhacīvaro vā’’ti (pārā. 518) mātikāya, ‘‘acchinnacīvaro nāma bhikkhussa cīvaraṁ",
  "tika-vin11t5:113_4": "acchinnaṁ hoti rājūhi vā corehi vā dhuttehi vā yehi kehici vā acchinnaṁ hoti. Naṭṭhacīvaro",
  "tika-vin11t5:113_5": "nāma bhikkhussa cīvaraṁ agginā vā daḍḍhaṁ hoti, udakena vā vūḷhaṁ hoti, undūrehi",
  "tika-vin11t5:113_6": "vā upacikāhi vā khāyitaṁ hotī’’ti (pārā. 519) padabhājane ca niddiṭṭhasarūpakālato aññatrāti attho.",
  "tika-vin11t5:114_0": "636.Tikapācittiyaṁ vuttanti ‘‘aññātake aññātakasaññī, vematiko, ñātakasaññī aññatra",
  "tika-vin11t5:114_1": "samayā cīvaraṁ viññāpeti, nissaggiyaṁ pācittiya’’nti (pārā. 520) pācittiyattayaṁ",
  "tika-vin11t5:114_2": "bhagavatā vuttaṁ. ‘‘Ñātake aññātisaññissā’’ti padacchedo. Tatthāti tasmiṁ ñātake.",
  "tika-vin11t5:114_3": "Vematikassāti ‘‘ñātako nu kho, aññātako’’ti vematikassa. Dvikadukkaṭaṁ tathevāti",
  "tika-vin11t5:114_4": "yojanā. ‘‘Tathevā’’ti ‘‘vutta’’nti idaṁ ākaḍḍhati, ‘‘ñātake aññātakasaññī, vematiko",
  "tika-vin11t5:114_5": "aññatra samayā cīvaraṁ viññāpeti, āpatti dukkaṭassā’’ti (pārā. 520) desitanti attho.",
  "tika-vin11t5:115_0": "637-8. Samaye viññāpentassa anāpattīti yojanā. Ettha ‘‘cīvaraṁ aññātakaappavārita’’nti",
  "tika-vin11t5:115_1": "ānetvā sambandhitabbaṁ, yathāparicchinnakāladvayato aññatarasmiṁ kāle aññātakaappavāritaṁ",
  "tika-vin11t5:115_2": "cīvaraṁ viññāpentassa anāpattīti attho. Ñātake vā pavāriteti etthāpi ‘‘attano’’ti",
  "tika-vin11t5:115_3": "ajjhāhāro, ‘‘samaye’’ti iminā yojetabbaṁ, attano ñātakapavārite asamayepi cīvaraṁ",
  "tika-vin11t5:115_4": "viññāpentassa anāpattīti attho. Aññassatthāyāti ettha ‘‘attano’’ti seso, attano ñātake,",
  "tika-vin11t5:115_5": "pavārite vā viññāpentassa anāpattīti yojanā, aññaṁ bhikkhuṁ nissāya attano ñātake",
  "tika-vin11t5:115_6": "vā pavārite vā cīvaraṁ viññāpentassa anāpattīti vuttaṁ hoti. Itaraṁ pakkhaṁ dasseti",
  "tika-vin11t5:115_7": "‘‘tassa ñātake vā pavārite vā’’ti. Tassāti ‘‘aññassā’’ti vuttassa, ‘‘viññāpentassa",
  "tika-vin11t5:115_8": "anāpattī’’ti iminā yojetabbaṁ. Vāti purimavikappāpekkhaṁ. Yaṁ sandhāya cīvaraṁ viññāpeti,",
  "tika-vin11t5:115_9": "tassa ñātake vā pavārite vā taṁyeva sandhāya cīvaraṁ viññāpentassa anāpattīti vuttaṁ hoti.",
  "tika-vin11t5:116_0": "‘‘Attano vā dhanenā’’ti vuttaṁ anāpattiaṅgaṁ ummattakādinoti ettha ādi-saddena saṅgayhati",
  "tika-vin11t5:116_1": ", attano santakaṁ suttakappāsādikaṁ kappiyavatthuṁ datvā gaṇhitukāmatāya akappiyavohārena",
  "tika-vin11t5:116_2": "yācantassa ca anāpattīti attho.",
  "tika-vin11t5:117": "Aññātakaviññattikathāvaṇṇanā.",
  "tika-vin11t5:118_0": "639.Appavāritamaññātinti ettha ‘‘gahapatiṁ vā gahapatāniṁ vā’’ti idaṁ sāmatthiyā",
  "tika-vin11t5:118_1": "labbhati. Tatuttarinti tato santaruttaraparamato uttarinti gahetabbaṁ, ‘‘santaruttaraparamaṁ",
  "tika-vin11t5:118_2": "tena bhikkhunā tato cīvaraṁ sāditabba’’nti (pārā. 523) vuttattā acchinnacīvarena",
  "tika-vin11t5:118_3": "sāditabbaantaravāsakauttarāsaṅgamattena adhikanti attho.",
  "tika-vin11t5:119_0": "‘‘Tato ce uttari sādiyeyyā’’ti (pārā. 523) vacanato ‘‘sādiyantassā’’ti vattabbaṁ,",
  "tika-vin11t5:119_1": "evaṁ vattabbe ‘‘viññāpentassā’’ti kasmā vuttanti? Acchinnacīvarānaṁ bhikkhūnaṁ chabbaggiyehi",
  "tika-vin11t5:119_2": "bhikkhūhi cīvaraviññāpanavatthusmiṁ ‘‘kathañhi nāma tumhe moghapurisā na mattaṁ jānitvā",
  "tika-vin11t5:119_3": "bahuṁ cīvaraṁ viññāpessathā’’ti (pārā. 522) chabbaggiye bhikkhū garahitvā imassa",
  "tika-vin11t5:119_4": "sikkhāpadassa paññattattā ‘‘sāditabba’’nti ettha viññāpetabbanti attho hoti, teneva",
  "tika-vin11t5:119_5": "imasmiṁ padabhājane ‘‘tato ce uttari sādiyeyyāti tatuttari viññāpetī’’ti (pārā. 524)",
  "tika-vin11t5:119_6": "ca āpattibhedasandassanaṭṭhāne ‘‘aññātake aññātakasaññī tatuttari cīvaraṁ viññāpeti,",
  "tika-vin11t5:119_7": "nissaggiyaṁ pācittiya’’ntiādivacanato (pārā. 525) ca vuttaṁ. Yadi evaṁ sikkhāpadeyeva",
  "tika-vin11t5:119_8": "‘‘sāditabbaṁ, sādiyeyyā’’ti ca ubhayattha ‘‘viññāpetabbaṁ, viññāpeyyā’’ti ca kasmā",
  "tika-vin11t5:119_9": "na vuttanti? Acchinnacīvarabhāvaṁ ñatvā aviññāpitepi abhiharitvā diyyamānampi adhivāsentena",
  "tika-vin11t5:119_10": "evameva sāditabbanti na vuttaṁ. Imasseva ca adhikaviññāpananisedhanatthaṁ vadantenāpi",
  "tika-vin11t5:119_11": "‘‘tañce aññātako gahapati vā gahapatānī vā bahūhi cīvarehi abhihaṭṭhuṁ pavāreyya,",
  "tika-vin11t5:119_12": "santaruttaraparamaṁ tena bhikkhunā tato cīvaraṁ sāditabba’’nti sāditabbaniyamappadhānaṁ",
  "tika-vin11t5:119_13": "vuttaṁ. Tasmā acchinnacīvarena attanā vā taṁ sandhāya aññena vā viññāpentenapi aviññāpentepi",
  "tika-vin11t5:119_14": "diyyamānaṁ sādiyantenāpi santaruttaraparamataṁ nātikkamitabbanti imasmiṁ sikkhāpade",
  "tika-vin11t5:119_15": "sandhāya bhāsitatthoti sallakkhetabbanti ettakaṁ ñāpetuṁ ‘‘sādiyantassā’’ti avatvā",
  "tika-vin11t5:119_16": "‘‘viññāpentassā’’ti vuttanti ācariyābhisandhi veditabbā.",
  "tika-vin11t5:120_0": "640. Idāni viññāpane ca adhivāsane ca ubhayattheva niyamaṁ dassetuṁ ‘‘sace tīṇi naṭṭhāni",
  "tika-vin11t5:120_1": "honti, dve sāditabbāni. Dve naṭṭhāni, ekaṁ sāditabbaṁ. Ekaṁ naṭṭhaṁ, na kiñci sāditabba’’nti",
  "tika-vin11t5:120_2": "(pārā. 524) padabhājane vuttavinicchayaṁ dassetumāha ‘‘yassā’’tiādi. ‘‘Yassa tīṇipi",
  "tika-vin11t5:120_3": "naṭṭhāni, dve vā naṭṭhāni, ekaṁ vā naṭṭha’’nti sambandhitvā yathākkamaṁ ‘‘tena dve",
  "tika-vin11t5:120_4": "sāditabbāni, ekaṁ sāditabbaṁ, na kiñcipi sāditabba’’nti yojanā kātabbā. Yassa tīṇipi",
  "tika-vin11t5:120_5": "cīvarāni naṭṭhāni, bahu ca diyyati, tena dveyeva cīvarāni sāditabbāni. Dve cīvarāni",
  "tika-vin11t5:120_6": "naṭṭhāni, ekaṁ sāditabbaṁ. Ekañce naṭṭhaṁ, na sāditabbaṁ, avasiṭṭhaṁ pacchā dhammena",
  "tika-vin11t5:120_7": "samena laddhanīhārena gahetabbanti attho. Yathāha aṭṭhakathāyaṁ ‘‘sesaṁ sabhāgaṭṭhānato",
  "tika-vin11t5:120_8": "pariyesissatī’’ti. ‘‘Bhikkhuniyā pana pañcasupi naṭṭhesu dve sāditabbāni, catūsu",
  "tika-vin11t5:120_9": "naṭṭhesu ekaṁ sāditabbaṁ, tīsu naṭṭhesu kiñci na sāditabba’’nti (pārā. aṭṭha. 2.522-524)",
  "tika-vin11t5:120_10": "aṭṭhakathāyaṁ vuttaṁ.",
  "tika-vin11t5:121_0": "641-2. Sesakaṁ āharantassa anāpattīti ñātabbanti yojanā. Evamuparipi yojetabbaṁ.",
  "tika-vin11t5:121_1": "Cīvaraṁ yojetvā atirekaṁ vatthaṁ paccāharitvā ‘‘dassāmī’’ti bahumpi gahetvā gacchantassa",
  "tika-vin11t5:121_2": "anāpattīti attho. Atirekampi tumheyeva gaṇhathāti dinnaṁ gaṇhatopi anāpatti. Na acchinnakāraṇā",
  "tika-vin11t5:121_3": "dinneti yojanā, acchinnacīvarabhāvaṁ anuddissa bahūnaṁ cīvarānaṁ gahaṇanimittenāpi",
  "tika-vin11t5:121_4": "anāpattīti attho. Evameva ‘‘na naṭṭhakāraṇā dentī’’ti idampi dassitameva. Acchinnacīvare",
  "tika-vin11t5:121_5": "nissāya tatuttaricīvaraviññāpanavatthumhi imassa sikkhāpadassa paññattattā anāpattivāre",
  "tika-vin11t5:121_6": "‘‘aññassatthāyā’’ti na gahitaṁ.",
  "tika-vin11t5:122": "Tatuttarikathāvaṇṇanā.",
  "tika-vin11t5:123_0": "643.Kalyāṇakamyatāhetūti sundarassa mahagghassa kāmataṁ paṭicca cīvare vikappanaṁ",
  "tika-vin11t5:123_1": "āpajjeyyāti yojanā, ‘‘kīdisena te bhante cīvarena attho’’ti pubbe appavārito ‘‘āyataṁ",
  "tika-vin11t5:123_2": "vā hotu vitthataṁ vā appitaṁ vā saṇhaṁ vā’’ti (pārā. 529) padabhājane vuttavisiṭṭhakappaṁ",
  "tika-vin11t5:123_3": "adhikavidhānaṁ karotīti attho. Tassa lābhā nissaggiyaṁ bhaveti tathā appavāritena",
  "tika-vin11t5:123_4": "hutvā katena adhikavidhānena nipphannacīvarassa lābhappayogena dukkaṭanissaggiyapācittiyā honti.",
  "tika-vin11t5:124": "644.Mahagghaṁ…pe… viññāpetīti vīsatiagghanakaṁ cīvaraṁ dātukāmamhi upāsake, ‘‘alaṁ mayhaṁ etena, dasagghanakaṁ vā appagghanakaṁ vā dehī’’ti vadati.",
  "tika-vin11t5:125": "645. ‘‘Ñātake aññātisaññissā’’ti padacchedo.",
  "tika-vin11t5:126": "Paṭhamopakkhaṭakathāvaṇṇanā.",
  "tika-vin11t5:127_0": "646. Paṭhamasikkhāpade ekena upāsakena pīḷā laddhā, idha dvīhīti ettakaṁ nānākaraṇaṁ.",
  "tika-vin11t5:127_1": "Sesaṁ paṭhamasikkhāpadasadisamevāti āha ‘‘dutiyo…pe… vinicchayo’’ti. Upakkhaṭapadena",
  "tika-vin11t5:127_2": "lakkhitaṁ sikkhāpadaṁ upakkhaṭaṁ, dutiyañca taṁ upakkhaṭañcāti dutiyopakkhaṭaṁ, tasmiṁ",
  "tika-vin11t5:127_3": "dutiyopakkhaṭe. Assāti dutiyopakkhaṭassa.",
  "tika-vin11t5:128": "Dutiyopakkhaṭakathāvaṇṇanā.",
  "tika-vin11t5:129_0": "647.Raññā vāti rājato vā. Rājato bhoggaṁ bhuñjitabbaṁ assa atthīti ‘‘rājabhoggo’’ti",
  "tika-vin11t5:129_1": "vutto, rājato bhattavettanalābhito yato kutoci dāyakā ābhatanti sambandho. Na ca",
  "tika-vin11t5:129_2": "vaṭṭatīti ettha ‘‘nissaggiyapācittiyabhāvato’’ti ajjhāharitabbaṁ. Idha uttarikaraṇīyaṁ",
  "tika-vin11t5:129_3": "‘‘tikkhattu’’ntiādigāthāya (vi. vi. 671) vakkhati.",
  "tika-vin11t5:130_0": "648. Cīvaracetāpannavasena adhigatarajatādi yena kenaci pariyāyenāpi na sāditabbanti",
  "tika-vin11t5:130_1": "dassetumāha ‘‘rajataṁ vā’’tiādi. Dhavalasabhāvatāya rājatīti rajataṁ, sajjhu. Jātaṁ",
  "tika-vin11t5:130_2": "rūpaṁ vaṇṇāyatanametassāti jātarūpaṁ, suvaṇṇaṁ. Kiñcīti appamattakampi. Attano vā",
  "tika-vin11t5:130_3": "atthāya parassa vā atthāya diyyamānaṁ kiñci gaṇhituṁ na vaṭṭatīti yojanā.",
  "tika-vin11t5:131_0": "649. Attano paṭiggahaṇe āpattiyā rūpiyagahaṇasikkhāpade vakkhamānattā aññassa atthāya",
  "tika-vin11t5:131_1": "gahaṇe āpattidassanatthamāha ‘‘aññassatthāyā’’tiādi. Tattha aññassatthāyāti aññassa",
  "tika-vin11t5:131_2": "puggalassa, gaṇassa, saṅghassa, cetiyassa, navakammassa vā atthāya. Niddiṭṭhanti",
  "tika-vin11t5:131_3": "āharitvā ‘‘imaṁ gaṇhathā’’ti vuttaṁ rajataṁ, jātarūpaṁ vā aññaṁ vā yaṁ kiñci nissaggiyadukkaṭavatthuṁ",
  "tika-vin11t5:131_4": "paṭiggaṇhato tassa bhikkhuno dukkaṭaṁ hotīti mahāpaccariyaṁ vuttanti yojanā.",
  "tika-vin11t5:132_0": "650-1. Vuttamevatthaṁ sarūpato vibhāvetumāha ‘‘netvā’’tiādi. Netvāti ānetvā. Akappiyaṁ",
  "tika-vin11t5:132_1": "bhaṇḍanti ‘‘rajataṁ jātarūpaṁ vā’’ti yathāvuttameva akappiyabhaṇḍaṁ. Itthanti vakkhamānappakārena.",
  "tika-vin11t5:132_2": "Na ca vaṭṭatīti ettha ca-kārena vaṭṭati cāti anuññātaṁ katanti. Yathāha aṭṭhakathāyaṁ –",
  "tika-vin11t5:133_0": "‘‘Sace pana ‘nayidaṁ bhikkhūnaṁ sampaṭicchituṁ vaṭṭatī’ti paṭikkhitte ‘vaḍḍhakīnaṁ",
  "tika-vin11t5:133_1": "vā kammakarānaṁ vā hatthe bhavissati, kevalaṁ tumhe sukatadukkaṭaṁ jānāthā’ti vatvā",
  "tika-vin11t5:133_2": "tesaṁ hatthe datvā pakkamati, vaṭṭati. Athāpi ‘mama manussānaṁ hatthe bhavissati,",
  "tika-vin11t5:133_3": "mayhameva vā hatthe bhavissati, kevalaṁ tumhe yaṁ yassa dātabbaṁ, tadatthāya peseyyāthā’ti",
  "tika-vin11t5:133_4": "vadati, evampi vaṭṭatī’’ti (pārā. aṭṭha. 2.538-539).",
  "tika-vin11t5:134": "652.Vihārassāti ettha ‘‘navakammassā’’ti (pārā. aṭṭha. 2.538-539) aṭṭhakathāyaṁ vuttattā vattabbaṁ gāthābandhavasena na vuttaṁ.",
  "tika-vin11t5:135_0": "654.Rajataṁ jātarūpaṁ vā saṅghassāti ettha ‘‘cattāro paccaye paribhuñjathāti dinna’’nti",
  "tika-vin11t5:135_1": "seso. Yathāha aṭṭhakathāyaṁ ‘‘sace pana koci bahumpi hiraññasuvaṇṇaṁ ānetvā ‘idaṁ",
  "tika-vin11t5:135_2": "saṅghassa dammi, cattāro paccaye paribhuñjathā’ti vadati, taṁ ce saṅgho sampaṭicchati,",
  "tika-vin11t5:135_3": "paṭiggahaṇepi paribhogepi āpattī’’ti (pārā. aṭṭha. 2.538-539). Evaṁ ābhataṁ tasmiṁ",
  "tika-vin11t5:135_4": "saṅghe yo koci bhikkhu ‘‘nayidaṁ kappatī’’ti sace paṭikkhipati, ‘‘ayaṁ saṅghassa",
  "tika-vin11t5:135_5": "lābhantarāyaṁ karotī’’ti vadantasseva āpatti hoti. Yathāha aṭṭhakathāyaṁ ‘‘yo hi",
  "tika-vin11t5:135_6": "taṁ codeti, sveva sāpattiko hoti, tena pana ekena bahū anāpattikā katā’’ti (pārā.",
  "tika-vin11t5:135_7": "aṭṭha. 2.538-539). Idha sveva sāpattikoti ettha ‘‘dukkaṭāpattikoti vuttaṁ hotī’’ti",
  "tika-vin11t5:135_8": "gaṇṭhipade vuttaṁ. Imissā gāthāya ‘‘saṅghassā’’ti alikhitvā ‘‘bhikkhuno’’ti ca likhanti,",
  "tika-vin11t5:135_9": "taṁ na sundaraṁ. Idāni dassitaaṭṭhakathāpāṭhe ‘‘saṅgho sampaṭicchatī’’ti (pārā. aṭṭha.",
  "tika-vin11t5:135_10": "2.538-539) vuttattā ‘‘saṅghassā’’ti pāṭho sundaro.",
  "tika-vin11t5:136_0": "655.Taḷākassāti vāpiyā. Sassuppattinidānato taḷākaṁ khettaṁ, tato tassa gahaṇaṁ vā",
  "tika-vin11t5:136_1": "paribhogo vā na ca vaṭṭatīti yojanā. Taḷākassa cāti ettha ca-kārena khettavatthu",
  "tika-vin11t5:136_2": "saṅgahitaṁ. Na ca vaṭṭatīti ettha cakārena vaṭṭati cāti dassitaṁ hoti.",
  "tika-vin11t5:137": "656. Taṁ katamanti āha ‘‘cattāro’’tiādi. Sabbampīti taḷākapokkharaṇikhettādi sabbampi.",
  "tika-vin11t5:138_0": "658-9.Aparicchinnabhāgasminti ‘‘imasmiṁ bhūmibhāge katassa kammehi ettako bhāgo deyyo’’ti",
  "tika-vin11t5:138_1": "evaṁ pubbe aniyamitaāye bhūmibhāge. Akatapubbaṁ navasassaṁ nāma. Ettakaṁ bhāgaṁ dethāti",
  "tika-vin11t5:138_2": "ettakaṁ kahāpaṇabhāgaṁ detha. Uṭṭhāpetīti uppādeti.",
  "tika-vin11t5:139_0": "‘‘Kasatha vapathā’’ti akappiyaṁ vācaṁ vatvāti yojanā. Vapathāti cāti ettha ca-saddo",
  "tika-vin11t5:139_1": "idha avuttaṁ taṁkattuyogakāle vuccamānaṁ akappiyavacanantaraṁ samuccinoti. Uppāditañcāti",
  "tika-vin11t5:139_2": "ettha ca-saddo kahāpaṇaṁ samuccinoti. Sabbanti tathā uppāditakahāpaṇañca evaṁ akappiyavohārena",
  "tika-vin11t5:139_3": "uppāditañcāti sabbaṁ.",
  "tika-vin11t5:140_0": "660. Kasathādikaṁ vacanaṁ avatvā ‘‘ettikāya bhūmiyā ettako nāma bhāgo’’ti bhūmiṁ",
  "tika-vin11t5:140_1": "yo ca patiṭṭhāpeti, tassevetamakappiyanti vakkhamānena yojetabbaṁ. Ca-saddo ‘‘yo",
  "tika-vin11t5:140_2": "panā’’ti vakkhamānapuggalantarāpekkho.",
  "tika-vin11t5:141_0": "661-2. Bhūmiyā sayameva pamāṇassa jānanatthaṁ tūti yojanā, ‘‘ettake bhūmibhāge amhehi",
  "tika-vin11t5:141_1": "sassaṁ kataṁ, ettakaṁ nāma bhāgaṁ gaṇhathā’’ti kasakehi vutte tesaṁ vacanaṁ asaddahitvā",
  "tika-vin11t5:141_2": "sayameva khettabhūmiyā pamāṇaṁ ñātukāmatāyāti attho. Tu-saddo imameva visesaṁ joteti.",
  "tika-vin11t5:141_3": "Yo pana mināti, tassevetamakappiyanti vakkhamānena yojetabbaṁ. Rajjuyāpi ca daṇḍenāti",
  "tika-vin11t5:141_4": "ettha pādenāpi minituṁ na vaṭṭatīti vadanti. ‘‘Rakkhatī’’tiādikiriyāpadehipi evameva yojetabbaṁ.",
  "tika-vin11t5:142_0": "Khaleṭhatvā rakkhatīti dhaññakaraṇe ṭhatvā aññe gaṇhituṁ adatvā pāleti. Kathaṁ rakkhituṁ",
  "tika-vin11t5:142_1": "vaṭṭati, kathaṁ rakkhituṁ na vaṭṭatīti? Taṁ pana vīhiṁ ‘‘idaṁ vā ettakaṁ vā mā gaṇha,",
  "tika-vin11t5:142_2": "idaṁ gahetuṁ na labbhatī’’ti vā ‘‘ito apanehi, idha puñjaṁ karohī’’ti vā evamādinā",
  "tika-vin11t5:142_3": "payogena ce rakkhati, taṁ akappiyaṁ. Sace ‘‘mayi ṭhite rakkhitaṁ hotī’’ti rakkhati,",
  "tika-vin11t5:142_4": "gaṇhante vā passitvā ‘‘kiṁ karothā’’ti bhaṇati, vaṭṭati. Rūpiyapaṭiggahaṇasikkhāpade",
  "tika-vin11t5:142_5": "dvāraṁ pidahitvā rakkhantena vasitabbanti hi vuttanti gaṇṭhipade vuttanayena veditabbo.",
  "tika-vin11t5:142_6": "Aññasmimpi gaṇṭhipade vuttaṁ ‘‘thenetvā gaṇhante sati etaṁ bho pavattiṁ bhikkhusaṅghassa",
  "tika-vin11t5:142_7": "kiṁ ārocessāmīti paṭipucchituṁ vaṭṭatīti vadantī’’ti. Nīharāpetīti etthāpi sace pariyāyena",
  "tika-vin11t5:142_8": "vadati, vaṭṭatīti vadanti. Tassevetamakappiyanti idaṁ khettaminanādiṁ karontena laddhabbato",
  "tika-vin11t5:142_9": "aññassa abhinavuppāditassa abhāvā aññesaṁ vaṭṭatīti dvīsu gaṇṭhipadesu vuttaṁ.",
  "tika-vin11t5:143_0": "663. ‘‘Ettakehi vīhīhi idaṁ āharathā’’ti vuttā sace āharantīti yojanā. Ettha ‘‘tassevetamakappiya’’nti",
  "tika-vin11t5:143_1": "idaṁ dhaññassa vicāritattā vuttaṁ. Yathāha aṭṭhakathāyaṁ ‘‘tasseva akappiyaṁ. Kasmā?",
  "tika-vin11t5:143_2": "Dhaññassa vicāritattā’’ti (pārā. aṭṭha. 2.538-539).",
  "tika-vin11t5:144_0": "664.Hiraññenāti kahāpaṇena. ‘‘Tamakappiya’’nti idaṁ kahāpaṇānaṁ vicāritattā vuttaṁ.",
  "tika-vin11t5:144_1": "Yathāha aṭṭhakathāyaṁ ‘‘sabbesaṁ akappiyaṁ. Kasmā? Kahāpaṇānaṁ vicāritattā’’ti (pārā. aṭṭha. 2.538-539).",
  "tika-vin11t5:145": "665.Pesakārakadāsaṁ vāti pesakārakasaṅkhātaṁ dāsaṁ vā, pesakāro tantavāyo. Ārāmikānaṁ nāmena denteti ‘‘ārāmikaṁ dammi, veyyāvaccakaraṁ dammī’’tiādinā nayena dente.",
  "tika-vin11t5:146": "666. Khīraṁ dadhi takkaṁ sappi navanītanti pañcagorasā.",
  "tika-vin11t5:147": "667.Ajikādīsūti ādi-saddena mahisaṁ saṅgaṇhāti.",
  "tika-vin11t5:148_0": "669.Paṭisiddhepīti paṭikkhittepi. Mūlaṁ datvāti kappiyabhaṇḍamūlaṁ datvā. Kukkuṭādayo",
  "tika-vin11t5:148_1": "pana ‘‘sukhena vasantū’’ti araññeyeva vissajjetabbaṁ. Yathāha aṭṭhakathāyaṁ ‘‘kukkuṭasūkare",
  "tika-vin11t5:148_2": "‘sukhaṁ jīvantū’ti araññe vissajjetuṁ vaṭṭatī’’ti (pārā. aṭṭha. 2.538-539). Sūkaramayūrādīsupi",
  "tika-vin11t5:148_3": "laddhesu tesaṁ anurūpeyeva visaye vissajjetabbā.",
  "tika-vin11t5:149_0": "671. ‘‘Tikkhattu’’ntiādigāthāya ko sambandho? ‘‘Raññā vā rājabhoggenā’’tiādigāthāya",
  "tika-vin11t5:149_1": "saṅgahitanayena rājarājāmaccabrāhmaṇagahapatādīsu yena kenaci attanā vā cīvaracetāpannena",
  "tika-vin11t5:149_2": "cīvaraṁ cetāpetvā ‘‘itthannāmaṁ bhikkhuṁ cīvarena acchādehī’’ti vatvā taṁ cīvaracetāpannasaṅkhātaṁ",
  "tika-vin11t5:149_3": "cīvaramūlaṁ datvā pahitadūtena vā bhikkhuṁ upasaṅkamitvā ‘‘idaṁ kho bhante āyasmantaṁ",
  "tika-vin11t5:149_4": "uddissa cīvaracetāpannaṁ ābhataṁ, paṭiggaṇhātu āyasmā cīvaracetāpanna’’nti yadi vucceyya,",
  "tika-vin11t5:149_5": "bhikkhunā ‘‘na kho mayaṁ āvuso cīvaracetāpannaṁ paṭiggaṇhāma, cīvarañca kho mayaṁ",
  "tika-vin11t5:149_6": "paṭiggaṇhāma kālena kappiya’’nti vutte sace tena ‘‘atthi panāyasmato koci veyyāvaccakaro’’ti",
  "tika-vin11t5:149_7": "vutte cīvaratthikena bhikkhunā ‘‘eso kho āvuso bhikkhūnaṁ veyyāvaccakaro’’ti ārāmike",
  "tika-vin11t5:149_8": "vā upāsake vā dassite yadi so tassa attanā āharitvā ‘‘imassa bhikkhuno cīvarena atthe",
  "tika-vin11t5:149_9": "sati iminā cīvaraṁ cetāpetvā acchādehī’’ti vatvā taṁ bhikkhuṁ upasaṅkamitvā ‘‘yaṁ",
  "tika-vin11t5:149_10": "kho bhante āyasmā veyyāvaccakaraṁ niddisi, saññatto so mayā, upasaṅkamatu āyasmā",
  "tika-vin11t5:149_11": "kālena, cīvarena taṁ acchādessatī’’ti yadi vadeyya, tena cīvaratthikena bhikkhunā",
  "tika-vin11t5:149_12": "kiṁ kātabbanti bhagavatā vuttanti āhāti ayamimissā gāthāya sambandho.",
  "tika-vin11t5:150_0": "Tikkhattuṁ codanā vuttāti ‘‘cīvaratthikena bhikkhave bhikkhunā veyyāvaccakaro upasaṅkamitvā",
  "tika-vin11t5:150_1": "dvattikkhattuṁ codetabbo sāretabbo ‘attho me āvuso cīvarenā’’ti tikkhattuṁ codanā kātabbāti vuttā.",
  "tika-vin11t5:151_0": "Chakkhattuṁ ṭhānamabravīti ‘‘dvattikkhattuṁ codayamāno sārayamāno taṁ cīvaraṁ abhinipphādeyya,",
  "tika-vin11t5:151_1": "iccetaṁ kusalaṁ, no ce abhinipphādeyya, catukkhattuṁ pañcakkhattuṁ chakkhattuparamaṁ",
  "tika-vin11t5:151_2": "tuṇhībhūtena uddissa ṭhātabba’’nti (pārā. 538) vuttattā tikkhattuṁ upasaṅkamitvā",
  "tika-vin11t5:151_3": "‘‘attho me āvuso cīvarenā’’ti katāya codanāya na nippajjeyya, tena puna gantvā yaṁ",
  "tika-vin11t5:151_4": "kiñci avatvā ‘‘na āsane nisīditabbaṁ, na āmisaṁ paṭiggahetabbaṁ, na dhammo bhāsitabbo’’ti",
  "tika-vin11t5:151_5": "(pārā. 539) vacanato ṭhānabhañjanakaṁ nisajjādiṁ kiñci akatvā ‘‘kiṁ kāraṇaṁ āgatosī’’ti",
  "tika-vin11t5:151_6": "pucchite ‘‘jānāhi , āvuso’’ti ettakamattaṁ vatvā ukkaṭṭhaparicchedena chakkhattuṁ",
  "tika-vin11t5:151_7": "ṭhānaṁ saddhammavaracakkavattinā bhagavatā desitanti vuttaṁ hoti.",
  "tika-vin11t5:152": "Yadi codetiyevāti sace ṭhānaṁ akatvā codanāmattaṁ karoti, cha abravīti yojanā, ‘‘codanā’’ti sāmatthiyato labbhati, chakkhattuṁ codetvā sakimpi na ṭhātabbanti vuttaṁ hoti.",
  "tika-vin11t5:153_0": "Chacodanaṁ akatvā yo ṭhānameva karoti, tena kati ṭhānāni kātabbānīti āha ‘‘codanādiguṇā",
  "tika-vin11t5:153_1": "ṭhitī’’ti, ‘‘kātabbā’’ti seso, ‘‘abravī’’ti iminā yojetabbaṁ, ‘‘catukkhattuṁ codetvā",
  "tika-vin11t5:153_2": "catukkhattuṁ ṭhātabbaṁ, pañcakkhattuṁ codetvā dvikkhattuṁ ṭhātabbaṁ, chakkhattuṁ",
  "tika-vin11t5:153_3": "codetvā na ṭhātabba’’nti (pārā. 539) vacanato, ‘‘chakkhattuparama’’nti (pārā. 539)",
  "tika-vin11t5:153_4": "vacanato ca chakkhattuṁ codanāya diguṇā dvādasakkhattukā ṭhiti hotīti siddhattā codanameva",
  "tika-vin11t5:153_5": "akatvā ṭhānamattameva karontassa dvādasakkhattuṁ vuttanayena ṭhātabbamevāti vuttaṁ",
  "tika-vin11t5:153_6": "hoti. Tato paraṁ kātabbaṁ adassetvā ettakeneva nivattetabbanti ñāpento ‘‘tato ce",
  "tika-vin11t5:153_7": "uttari vāyamamāno taṁ cīvaraṁ abhinipphādeti, payoge dukkaṭaṁ, paṭilābhena nissaggiya’’nti",
  "tika-vin11t5:153_8": "(pārā. 539) vuttanayā āpatti hotīti dasseti.",
  "tika-vin11t5:154": "672.‘‘Acodetvā laddhe’’ti idaṁ upalakkhaṇaṁ ‘‘aṭṭhatvā laddhe’’ti ca gayhamānattā.",
  "tika-vin11t5:155": "Rājasikkhāpadakathāvaṇṇanā.",
  "tika-vin11t5:156": "Cīvaravaggo paṭhamo.",
  "tika-vin11t5:157_0": "673.‘‘Ekenāpī’’ti iminā kiṁ pana dvīhi, bahūhi vāti vuttaṁ hoti. Missetvāti antamaso",
  "tika-vin11t5:157_1": "vātena āhaṭenāpi kosiyaṁsunā missetvā. Santhatanti ‘‘santhataṁ nāma santharitvā kataṁ",
  "tika-vin11t5:157_2": "hoti avāyima’’nti (pārā. 544) padabhājane ca ‘‘same bhūmibhāge kosiyaṁsūni uparūpari",
  "tika-vin11t5:157_3": "santharitvā kañjikādīhi siñcitvā kataṁ hotī’’ti (pārā. aṭṭha. 2.542) aṭṭhakathāya",
  "tika-vin11t5:157_4": "ca vuttasarūpaṁ kañjikaṁ siñcitvā kosiyaṁsūni attharitvā yāva bahalamicchati, tāva",
  "tika-vin11t5:157_5": "vaḍḍhetvā nisīdananipajjanādiatthaṁ kātabbaṁ santhatanti attho. Kosiyaṁsunāti kosiyakimikosiyassa",
  "tika-vin11t5:157_6": "idanti kosiyaṁ, suttaṁ, tassa suttassa aṁsu, tena kosiyaṁsunāti attho . Kārāpentassāti",
  "tika-vin11t5:157_7": "upalakkhaṇattā ‘‘karontassā’’tipi gahetabbaṁ. Vuttañhetaṁ ‘‘kārāpeyyāti ekenāpi kosiyaṁsunā",
  "tika-vin11t5:157_8": "missetvā karoti vā kārāpeti vā’’ti (pārā. 544). Tenevāha ‘‘paratthāya karontassa kārāpentassā’’ti.",
  "tika-vin11t5:158": "675.Bhūmattharaṇanti parikammakatāya bhūmiyā chavirakkhanatthāya attharitabbaṁ attharaṇaṁ. Bhisi nāma mañcabhisi, pīṭhabhisīti dvayaṁ. Bibbohanaṁ upadhānaṁ.",
  "tika-vin11t5:159": "Kosiyakathāvaṇṇanā.",
  "tika-vin11t5:160_0": "676.Kāḷakeḷakalomānanti ‘‘kāḷakaṁ nāma dve kāḷakāni jātiyā kāḷakaṁ vā rajanakāḷakaṁ",
  "tika-vin11t5:160_1": "vā’’ti (pārā. 549) vacanato evaṁ kāḷakānaṁ eḷakalomānaṁ. Suddhānanti itaravaṇṇehi",
  "tika-vin11t5:160_2": "eḷakalomehi amissānaṁ. Yathāha aṭṭhakathāyaṁ ‘‘suddhakāḷakānanti suddhānaṁ kāḷakānaṁ,",
  "tika-vin11t5:160_3": "aññehi amissitakāḷakānanti attho’’ti (pārā. aṭṭha. 2.547). Kareyyāti karontassa ca",
  "tika-vin11t5:160_4": "kārāpentassa cāti vuttaṁ hoti. Yathāha ‘‘kārāpeyyāti karoti vā kārāpeti vā’’ti. Āpatti",
  "tika-vin11t5:160_5": "hotīti ‘‘payoge dukkaṭaṁ, paṭilābhena nissaggiya’’nti pāḷiyaṁ vuttaṁ pubbapayogadukkaṭañca",
  "tika-vin11t5:160_6": "nissaggiyapācittiyañca āha.",
  "tika-vin11t5:161": "Suddhakāḷakakathāvaṇṇanā.",
  "tika-vin11t5:162_0": "677. Odātaṁ tulaṁ vā bahuṁ vā sabbameva vā gahetvānāti yojanā. Kapilampi vāti etthāpi",
  "tika-vin11t5:162_1": "evameva yojetabbaṁ. Ettha sabbameva vāti santhatassa gahetabbaṁ sabbameva vā lomaṁ.",
  "tika-vin11t5:162_2": "Karontassāti ettha ‘‘santhata’’nti adhikārato labbhati. ‘‘Nava’’nti idaṁ ‘‘karontassā’’ti",
  "tika-vin11t5:162_3": "padasāmatthiyena labbhati, navaṁ santhataṁ karontassāti attho, ‘‘anāpattī’’ti iminā",
  "tika-vin11t5:162_4": "sambandho. Kapilampi vāti vākārena pakārantarenāpi karontassa anāpattiṁ saṅgaṇhāti.",
  "tika-vin11t5:162_5": "Seyyathidaṁ? ‘‘Navaṁ pana bhikkhunā santhataṁ kārayamānena dve bhāgā suddhakāḷakānaṁ",
  "tika-vin11t5:162_6": "eḷakalomānaṁ ādātabbā tatiyaṁ odātānaṁ catutthaṁ gocariyāna’’nti (pārā. 553) mātikāya",
  "tika-vin11t5:162_7": "anuññātappakāro veditabbo.",
  "tika-vin11t5:163_0": "Ettha ‘‘odātaṁ kapilampi vā’’ti etassa ‘‘bahuṁ vā’’ti visesanena kāḷakānaṁ eḷakalomānaṁ",
  "tika-vin11t5:163_1": "yathāvuttabhāgadvayato adhikaṁ eḷakalomampi na gahetabbanti dīpeti kevalānaṁ kāḷakānaṁ",
  "tika-vin11t5:163_2": "eḷakalomānaṁ aggahetabbatāya paṭhamasikkhāpadeneva vuttattā. ‘‘Sabbameva vā’’ti imināpi",
  "tika-vin11t5:163_3": "purimasikkhāpade viya ime odātādayo sabbe kevalā na gahetabbā na hontīti dassitaṁ",
  "tika-vin11t5:163_4": "hoti. ‘‘Anāpattī’’ti iminā evaṁ akatvā aññena pakārena karontassa āpatti hotīti byatirekato dīpitaṁ hoti.",
  "tika-vin11t5:164_0": "Seyyathidaṁ? Vuttañhetaṁ bhagavatā ‘‘anādā ce bhikkhu dve bhāge suddhakāḷakānaṁ eḷakalomānaṁ",
  "tika-vin11t5:164_1": "tatiyaṁ odātānaṁ catutthaṁ gocariyānaṁ navaṁ santhataṁ kārāpeyya, nissaggiyaṁ pācittiya’’nti.",
  "tika-vin11t5:164_2": "Yattakappamāṇehi eḷakalomehi navaṁ santhataṁ kātukāmo hoti, te lome catubhāgaṁ tulayitvā",
  "tika-vin11t5:164_3": "dve tule vā ūne vā kāḷakalome gahetvā ekaṁ tulaṁ odātehi vā ekaṁ tulaṁ gocariyehi",
  "tika-vin11t5:164_4": "vā kāḷakehi vā ūne katvā dvīhipi adhike vā katvā kāḷakalome vajjetvā dvīsu ekaṁ vā",
  "tika-vin11t5:164_5": "dve eva vā gahetvā kātuñca kārāpetuñca vaṭṭatīti vuttaṁ hoti . Evaṁ anāpattidassanena",
  "tika-vin11t5:164_6": "sabbopi sikkhāpadattho saṅgahitoti daṭṭhabbo.",
  "tika-vin11t5:165_0": "678.‘‘Anukkamenā’’ti iminā imameva aggahetvā purimānantaraṁ vuttasikkhāpadadvayañca",
  "tika-vin11t5:165_1": "gahetabbanti dīpeti. Nissajjitvā laddhānipīti yojanā. ‘‘Apī’’ti iminā ‘‘aññena kataṁ",
  "tika-vin11t5:165_2": "paṭilabhitvā paribhuñjati, āpatti dukkaṭassā’’ti (pārā. 555) vuttadukkaṭañca ‘‘nissaggiyaṁ",
  "tika-vin11t5:165_3": "cīvaraṁ anissajjitvā paribhuñjati, āpatti dukkaṭassā’’ti (pārā. 468) paṭhamanissaggiyasikkhāpade",
  "tika-vin11t5:165_4": "vuttanayena ihāpi ‘‘nissaggiyaṁ santhataṁ anissajjitvā paribhuñjati, āpatti dukkaṭassā’’ti",
  "tika-vin11t5:165_5": "vuttampi dhammasaṅgahakārakehi peyyālavasena saṁkhittaṁ taṁ dukkaṭañcāti idaṁ dvayaṁ",
  "tika-vin11t5:165_6": "saṅgahitanti daṭṭhabbaṁ.",
  "tika-vin11t5:166_0": "679.Tatiyaṁ tu kriyākriyanti idaṁ tatiyasikkhāpadaṁ pana ‘‘dve bhāgā suddhakāḷakāna’’ntiādinā",
  "tika-vin11t5:166_1": "(pārā. 554) vuttanayena aggahetvā kāḷakānaṁ atirekaggahaṇavasena ananuññātappakārena",
  "tika-vin11t5:166_2": "karaṇato kiriyākiriyaṁ nāma. Yathāha aṭṭhakathāyaṁ ‘‘ādāya ca anādāya ca karaṇato",
  "tika-vin11t5:166_3": "kiriyākiriya’’nti (pārā. aṭṭha. 2.552).",
  "tika-vin11t5:167": "Dvebhāgakathāvaṇṇanā.",
  "tika-vin11t5:168_0": "680.Channaṁvassānaṁ orenāti pubbe santhatassa katadivasato paṭṭhāya upari channaṁ",
  "tika-vin11t5:168_1": "vassānaṁ abbhantareti attho. Hoti nissaggiyāpattīti chabbassantare katasanthataṁ",
  "tika-vin11t5:168_2": "nissaggiyaṁ hoti, kārakassa ca pācittiyaṁ hotīti attho. Bhikkhusammutiṁ ṭhapetvāti",
  "tika-vin11t5:168_3": "santhataṁ gahetvā addhānamaggaṁ paṭipajjituṁ asamatthassa gilānassa ‘‘ahaṁ bhante",
  "tika-vin11t5:168_4": "gilāno na sakkomi santhataṁ ādāya pakkamituṁ, sohaṁ bhante saṅghaṁ santhatasammutiṁ",
  "tika-vin11t5:168_5": "yācāmī’’ti (pārā. 559) saṅghamajjhe nisajja añjaliṁ paggahetvā tikkhattuṁ yācite",
  "tika-vin11t5:168_6": "ñattidutiyāya kammavācāya gataṭṭhāne chabbassānaṁ antopi santhataṁ kātuṁ saṅghena",
  "tika-vin11t5:168_7": "dinnasammutiṁ vināti attho.",
  "tika-vin11t5:169_0": "682.Chabbassāni karontassāti ettha ‘‘yadā paripuṇṇāni, tadā’’ti seso, chabbassesu",
  "tika-vin11t5:169_1": "paripuṇṇesu santhataṁ karontassāti attho. Yathāha aṭṭhakathāyaṁ ‘‘yadā chabbassāni",
  "tika-vin11t5:169_2": "paripuṇṇāni honti, tadā santhataṁ karotī’’ti (pārā. aṭṭha. 2.557). Taduddhampīti",
  "tika-vin11t5:169_3": "chabbassato uparipi. Vitāneti vitānanimittaṁ karontassa. Sāṇipākāreti pākārasadisatirokaraṇīyanimittaṁ",
  "tika-vin11t5:169_4": "karontassa. Nissajjitvā katepi cāti purāṇasanthate aññassa datvā aññasmiṁ santhate",
  "tika-vin11t5:169_5": "orato channaṁ vassānaṁ katepi ca anāpattīti yojanā. Ayamanāpattivāro neva pāḷiyaṁ,",
  "tika-vin11t5:169_6": "na aṭṭhakathāsu dissati, tasmā so ācariyaparamparābhato ācariyena dassitoti viññāyati.",
  "tika-vin11t5:169_7": "Sādhāraṇavinicchayaṁ pana ‘‘anantarassimassāpi, viseso nupalabbhatī’’ti vakkhati.",
  "tika-vin11t5:170": "Chabbassakathāvaṇṇanā.",
  "tika-vin11t5:171_0": "683.Anādāyāti navaṁ nisīdanasanthataṁ karontena bhikkhunā tassa vivaṇṇakaraṇatthāya",
  "tika-vin11t5:171_1": "pāḷiyaṁ ‘‘purāṇasanthatassa sāmantā sugatavidatthi ādātabbā dubbaṇṇakaraṇāyā’’ti",
  "tika-vin11t5:171_2": "(pārā. 567) yā ādātuṁ vuttā, taṁ purāṇasanthatassa chinnamukhāvattato sugatavidatthiṁ",
  "tika-vin11t5:171_3": "adatvā. Evametaṁ vuttanti kathaṁ viññāyatīti? ‘‘Anādānavasenassa, sugatassa vidatthiyā’’ti",
  "tika-vin11t5:171_4": "vakkhamānena viññāyati. Santhateti ettha ‘‘purāṇe’’iti ca kāretuṁ katañcāti ettha",
  "tika-vin11t5:171_5": "‘‘navaṁ nisīdanaṁ santhata’’nti ca seso , purāṇe santhate asante sāmantā sugatavidatthiṁ",
  "tika-vin11t5:171_6": "anādāya navaṁ nisīdanasanthataṁ karontassa anāpatti. Aññassatthāya navaṁ nisīdanasanthataṁ",
  "tika-vin11t5:171_7": "kāretuṁ, navaṁ nisīdanasanthataṁ aññena kataṁ paṭilabhitvā paribhuñjituñca anāpattīti yojanā.",
  "tika-vin11t5:172_0": "‘‘Aññassatthāyakāretu’’nti idamettha pācittiyeneva anāpattidassananti gahetabbaṁ.",
  "tika-vin11t5:172_1": "Tasmā ‘‘aññassatthāya karoti vā kārāpeti vā, āpatti dukkaṭassā’’ti (pārā. 569) vuttattā",
  "tika-vin11t5:172_2": "ca aṭṭhakathāya, tabbaṇṇanāsu ca adissamānattā vā taṁ na vattabbaṁ. ‘‘Anāpatti chabbassāni",
  "tika-vin11t5:172_3": "karoti…pe… aññassatthāya karoti vā kārāpeti vā’’ti (pārā. 564) anantarasikkhāpade",
  "tika-vin11t5:172_4": "vuttamoloketvā vā dukkaṭassa ca vihitattā pācittiyena anāpattibhāvaṁ sandhāya likhitanti",
  "tika-vin11t5:172_5": "viññāyati. Katañca paribhuñjitunti ettha ‘‘aññenā’’ti vattabbaṁ, iminā ‘‘aññena kataṁ",
  "tika-vin11t5:172_6": "paṭilabhitvā paribhuñjati, anāpattī’’ti pāṭhova dassito.",
  "tika-vin11t5:173": "684. Sugatassa vidatthiyā anādānavasena ca assa santhatassa karaṇena ca satthārā etaṁ sikkhāpadaṁ kiriyākiriyaṁ vuttanti yojanā.",
  "tika-vin11t5:174_0": "685. Nanu ca imassa sikkhāpadassa aṭṭhakathāya ‘‘samuṭṭhānādīni kiriyākiriyattā imassa",
  "tika-vin11t5:174_1": "sikkhāpadassa dvebhāgasikkhāpadasadisānī’’ti (pārā. aṭṭha. 2.567) vuttāni, iha ‘‘sañcarittasamā’’ti",
  "tika-vin11t5:174_2": "kasmā vuttānīti? Vuccate – dvebhāgasikkhāpade ‘‘samuṭṭhānādīnipi kosiyasikkhāpadasadisānevā’’ti",
  "tika-vin11t5:174_3": "(pārā. aṭṭha. 2.552) aṭṭhakathāya vuttāni, kosiyasikkhāpade samuṭṭhānādīnaṁ sañcarittena",
  "tika-vin11t5:174_4": "samabhāvassa vuttattā, mūlameva saritvā kiriyākiriyasaṅkhātavisesassa visuṁ dassitattā",
  "tika-vin11t5:174_5": "avasiṭṭhavinicchayamattaṁ sandhāya evaṁ vuttanti gahetabbaṁ. Imaṁ visesaṁ muñcitvā",
  "tika-vin11t5:174_6": "avasiṭṭhavinicchayena dvīsu sikkhāpadesu sādhāraṇavinicchayassa avisesataṁ dassetumāha",
  "tika-vin11t5:174_7": "‘‘anantarassā’’tiādi.",
  "tika-vin11t5:175": "Nisīdanasanthatakathāvaṇṇanā.",
  "tika-vin11t5:176_0": "686-7.Gacchanteti tiyojanapūraṇaṭṭhānaṁ atikkamma gacchante. Yāneti sakaṭādike. Lomānīti",
  "tika-vin11t5:176_1": "eḷakalomāni. Sāmikassāti yānādisāmino. Ajānatoti anādare sāmivacanaṁ. Addhānamaggapaṭipanno",
  "tika-vin11t5:176_2": "yo pana bhikkhu eḷakalomaṁ labhitvā ‘‘tiyojanaparamaṁ sahatthā hāretabbānī’’ti (pārā.",
  "tika-vin11t5:176_3": "573) anuññātattā tiyojanabbhantare sahatthenāpi haritvā tiyojanātikkame paresaṁ yānādīsu",
  "tika-vin11t5:176_4": "sāmikesu ajānantesu ‘‘ete harissantī’’ti cintetvā yadi ṭhapeyyāti attho. Tesūti yesu",
  "tika-vin11t5:176_5": "eḷakalomāni ṭhapitāni, tesu yānādīsu tiyojanamatītesu bhikkhussa payogaṁ vināpi tiyojanaṁ",
  "tika-vin11t5:176_6": "atikkantesu tassa bhikkhuno āpatti hotīti yojanā, tassa bhikkhuno ‘‘paṭhamaṁ pādaṁ",
  "tika-vin11t5:176_7": "tiyojanaṁ atikkāmeti, āpatti dukkaṭassa. Dutiyaṁ pādaṁ atikkāmeti, nissaggiyaṁ pācittiya’’nti",
  "tika-vin11t5:176_8": "(pārā. 573) vuttattā dukkaṭapācittiyā hontīti attho.",
  "tika-vin11t5:177": "Ayaṁ nayoti bhikkhuno payogaṁ vinā yattha eḷakalomāni ṭhapitāni, tesu yānādīsu tiyojanaṁ atikkamantesu āpatti hotīti ayamattho daṭṭhabboti attho.",
  "tika-vin11t5:178_0": "688.Agacchanteti tiyojanabbhantare ṭhite. ‘‘Abhirūhitvā’’ti idaṁ anāpattikāraṇesu",
  "tika-vin11t5:178_1": "ekaṁ dassetumāha. ‘‘Bhūmiyañhi ṭhatvā dento, avhāyanto vā purato gacchati, esevanayo’’ti",
  "tika-vin11t5:178_2": "aṭṭhakathāyaṁ vuttaṁ. Anāpattivāre ‘‘aññaṁ harāpetī’’ti vacanato attanā pesite aññasmiṁ",
  "tika-vin11t5:178_3": "harante vaṭṭatīti dassetumāha ‘‘sace sāreti vaṭṭatī’’ti. Tenevāha ‘‘taṁ panaññaṁ",
  "tika-vin11t5:178_4": "harāpeti, vacanena virujjhatī’’ti.",
  "tika-vin11t5:179": "690.Kaṇṇacchiddesūti attano kaṇṇabilesu.",
  "tika-vin11t5:180_0": "691. Anāpattivāre ‘‘katabhaṇḍa’’nti vuttattā tattha antamaso suttakena baddhamattampi",
  "tika-vin11t5:180_1": "katabhaṇḍamevāti āha ‘‘suttakena ca bandhitvā’’ti. Veṇiṁ katvāti kudrūsasīsapalālaveṇisadisaṁ",
  "tika-vin11t5:180_2": "veṇiṁ katvā. Āpatti paridīpitāti ‘‘veṇiṁ katvā harati, idaṁ nidhānamukhaṁ nāma, āpattiyevā’’ti",
  "tika-vin11t5:180_3": "(pārā. aṭṭha. 2.575) aṭṭhakathāyaṁ vuttaṁ.",
  "tika-vin11t5:181_0": "692.Suṅkaghātanti ettha ‘‘taṁ ṭhāna’’nti seso, yadi taṁ ṭhānaṁ suṅkaghātanti yojanā,",
  "tika-vin11t5:181_1": "tiyojanosānaṭṭhānaṁ yadi suṅkaghātaṭṭhānaṁ bhaveyyāti attho. Anuppatvāti taṁ ṭhānaṁ",
  "tika-vin11t5:181_2": "patvā. Corādīhi upadduto vā gacchati, yo aññavihito vā gacchatīti yojanā. Āpattīti",
  "tika-vin11t5:181_3": "ettha āpatti tassa gacchatoti labbhati. Ettha ‘‘āpattī’’ti iminā sikkhāpadena āpattimāha.",
  "tika-vin11t5:181_4": "Imissā acittakatāya tesaṁ dvinnampi hoti. Adinnādānapārājikaṁ pana sacittakatāya",
  "tika-vin11t5:181_5": "etesaṁ na hoti. Tenāha aṭṭhakathāyaṁ ‘‘yā hi tattha āpatti, sā idha anāpatti. Yā",
  "tika-vin11t5:181_6": "idha āpatti, sā tattha anāpattī’’ti (pārā. aṭṭha. 2.572). Theyyacittena harato bhaṇḍagghavasena",
  "tika-vin11t5:181_7": "pārājikathullaccayadukkaṭesu ekaṁ hoti. Tenāha aṭṭhakathāyaṁ ‘‘adinnādāne pana suṅkaghāte",
  "tika-vin11t5:181_8": "āpatti hotī’’ti (pārā. aṭṭha. 2.572).",
  "tika-vin11t5:182_0": "693.Tiyojananti ettha haraṇakiriyāya accantasaṁyoge upayogavacanaṁ. ‘‘Harantassā’’ti",
  "tika-vin11t5:182_1": "imassa kammadīpakaṁ ‘‘lomānī’’ti idaṁ pakaraṇato labbhati. ‘‘Anāpatti pakāsitā’’ti",
  "tika-vin11t5:182_2": "idaṁ sabbattha vakkhamānena sambandhanīyaṁ. Tāniyeva paccāharantassāti yojanā. Tiyojananti",
  "tika-vin11t5:182_3": "ettha taṁyeva tiyojananti labbhati. Attanā gataṁ tiyojanaṁ puna tāneva lomāni gahetvā",
  "tika-vin11t5:182_4": "paccāgacchantassāti attho.",
  "tika-vin11t5:183_0": "694.Nivāsatthāya vā gantvāti tiyojanabbhantare vā sīmāya vā āvāse vasitukāmatāya",
  "tika-vin11t5:183_1": "gantvā. Tato paraṁ harantassāti tasmiṁ āvāse uddesādiṁ alabhitvā tato paraṁ aññasmiṁ",
  "tika-vin11t5:183_2": "āvāse vasitukāmatāya punapi tiyojanaṁ harantassāti attho. Imināva nayena tatopi aññaṁ",
  "tika-vin11t5:183_3": "ṭhānaṁ, tatopi aññanti suddhacittena gatagataṭṭhānato punapi paramparaṁ ṭhānaṁ gamanavasena",
  "tika-vin11t5:183_4": "yojanasatampi harato doso natthīti idampi vuttaṁ hoti. Yathāha aṭṭhakathāyaṁ ‘‘evaṁ",
  "tika-vin11t5:183_5": "yojanasatampi harantassa anāpattī’’ti (pārā. aṭṭha. 2.575). Acchinnaṁ vāpi labhitvā",
  "tika-vin11t5:183_6": "haratopīti ‘‘corāvahaṭapariccattaṁ labhitvā harantassa. Idha sabbattheva ‘‘nivāsatthāya",
  "tika-vin11t5:183_7": "vā gantvā’’tiādike anāpattivāre paṭhamaladdhaṭṭhānato pabhuti atirekatiyojanampi",
  "tika-vin11t5:183_8": "harantassa anāpattīti attho viññāyati. Nissaṭṭhaṁ labhitvāti nissajjitvā vinayakammaṁ",
  "tika-vin11t5:183_9": "katvā dinnaṁ labhitvā.",
  "tika-vin11t5:184_0": "695.Aññenāti tāni hārinā aññena. Katabhaṇḍakanti ‘‘kambalakojavasanthatādiṁ yaṁ kiñci",
  "tika-vin11t5:184_1": "antamaso suttakena baddhamattampī’’ti (pārā. aṭṭha. 2.575) aṭṭhakathāyaṁ vuttaeḷakalomehi katabhaṇḍakaṁ.",
  "tika-vin11t5:185_0": "696.Idaṁ samuṭṭhānanti idaṁ eḷakalomasamuṭṭhānaṁ. Paṇṇattiṁ ajānanatāya vā ñatvāpi",
  "tika-vin11t5:185_1": "cīvarādiparikkhāresu lomassa allinabhāvaṁ ajānitvāpi vā tiyojanaṁ atikkāmentassa",
  "tika-vin11t5:185_2": "arahatopi imāya āpattiyā sambhavato ‘‘acitta’’nti āha.",
  "tika-vin11t5:186": "Eḷakalomakathāvaṇṇanā.",
  "tika-vin11t5:187": "697. Eḷakalomadhovāpanakathā uttānāyeva.",
  "tika-vin11t5:188": "Eḷakalomadhovāpanakathāvaṇṇanā.",
  "tika-vin11t5:189_0": "698.Gaṇheyya vāti ettha ‘‘yo’’ti seso. ‘‘Gaṇheyya vā gaṇhāpeyya vā’’ti iminā ‘‘tatthattano",
  "tika-vin11t5:189_1": "panatthāyā’’ti vakkhamānattā ca ‘‘nissajjitvā’’tiādivacanato ca attano atthāya uggaṇheyya",
  "tika-vin11t5:189_2": "vā uggaṇhāpeyya vāti vuttaṁ hoti. Vākārena ‘‘upanikkhittaṁ vā sādiyeyyā’’ti idaṁ",
  "tika-vin11t5:189_3": "saṅgaṇhāti, ‘‘idaṁ ayyassa hotū’’ti upanikkhittaṁ ce sādiyatīti attho.",
  "tika-vin11t5:190_0": "Rajatanti aññattha sajjhu vuccati, idha pana vohārūpagakahāpaṇādi vuccati. Vuttañhetaṁ",
  "tika-vin11t5:190_1": "pāḷiyaṁ ‘‘rajataṁ nāma kahāpaṇo lohamāsako dārumāsako jatumāsako, ye vohāraṁ gacchantī’’ti",
  "tika-vin11t5:190_2": "(pārā. 584). Idha kahāpaṇādīnaṁ sarūpaṁ aṭṭhakathāyaṁ –",
  "tika-vin11t5:191_0": "‘‘Tattha kahāpaṇoti sovaṇṇamayo vā rūpiyamayo vā pākatiko vā. Lohamāsakoti tambalohādīhi",
  "tika-vin11t5:191_1": "katamāsako. Dārumāsakoti sāradārunā vā veḷupesikāya vā antamaso tālapaṇṇepi rūpaṁ",
  "tika-vin11t5:191_2": "chinditvā katamāsako. Jatumāsakoti lākhāya vā niyyāsena vā rūpaṁ samuṭṭhāpetvā katamāsako.",
  "tika-vin11t5:191_3": "‘Ye vohāraṁ gacchantī’ti iminā pana padena yo yo yattha yattha janapade yadā yadā",
  "tika-vin11t5:191_4": "vohāraṁ gacchati, antamaso aṭṭhimayopi cammamayopi rukkhaphalabījamayopi samuṭṭhāpitarūpopi",
  "tika-vin11t5:191_5": "asamuṭṭhāpitarūpopi sabbo saṅgahito’’ti (pārā. aṭṭha. 2.583-584) –",
  "tika-vin11t5:192": "Vuttanayena veditabbaṁ.",
  "tika-vin11t5:193": "Ettha ca pākatiko nāma etarahi pakatikahāpaṇo. Rukkhaphalabījamayoti tintiṇikādirukkhānaṁ phalabījena kato.",
  "tika-vin11t5:194_0": "Jātarūpakaṁ suvaṇṇaṁ. Yathāha pāḷiyaṁ ‘‘jātarūpaṁ nāma satthuvaṇṇo vuccatī’’ti (pārā.",
  "tika-vin11t5:194_1": "584). Nissajjitvāti ettha ‘‘tenā’’ti labbhati, ‘‘bhikkhunā’’ti iminā yujjati, evaṁ",
  "tika-vin11t5:194_2": "sāditabhikkhunāti attho. Nissajjitvāti attanā uggahitaṁ vā parena uggahāpitaṁ vā",
  "tika-vin11t5:194_3": "upanikkhipitassa sādiyanavasena sāditaṁ vā rajataṁ vā jātarūpaṁ vā ‘‘tena bhikkhunā",
  "tika-vin11t5:194_4": "saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā",
  "tika-vin11t5:194_5": "ukkuṭikaṁ nisīditvā añjaliṁ paggahetvā’’ti (pārā. 584) vacanato saṅghamajjhe upasaṅkamitvā",
  "tika-vin11t5:194_6": "vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggayha ‘‘ahaṁ bhante",
  "tika-vin11t5:194_7": "rūpiyaṁ paṭiggahesiṁ, idaṁ me nissaggiyaṁ, imāhaṁ nissajjāmī’’ti nissajjitvāti vuttaṁ hoti.",
  "tika-vin11t5:195_0": "Āpattidesetabbāvāti attanā eva āpannaṁ nissaggiyaṁ pācittiyaṁ tasmiṁ saṅghamajjhe",
  "tika-vin11t5:195_1": "evameva nisīditvā desetabbā. Evaṁ desitā āpatti saṅghānumatena byattena paṭibalena",
  "tika-vin11t5:195_2": "bhikkhunā paṭiggahetabbā. Vuttañhetaṁ ‘‘byattena bhikkhunā paṭibalena āpatti paṭiggahetabbā’’ti (pārā. 584).",
  "tika-vin11t5:196_0": "699.Rajatanti rūpiyaṁ. Jātarūpanti suvaṇṇaṁ. Iminā padadvayena katākataṁ sabbaṁ saṅgaṇhāti.",
  "tika-vin11t5:196_1": "Ubhinnaṁ māsakoti jātarūpamāsako, rajatamāsakopi cāti vuttaṁ hoti. Idha rajatamāsakoti",
  "tika-vin11t5:196_2": "‘‘rajata’’nti padabhājane (pārā. 584) vuttakahāpaṇādi pañcappakāro māsako gahito.",
  "tika-vin11t5:196_3": "Yathāha aṭṭhakathāyaṁ ‘‘vuttappakāro sabbopi rajatamāsako’’ti (pārā. aṭṭha. 2.583-584).",
  "tika-vin11t5:196_4": "Idha ‘‘jātarūpamāsako’’ti visuṁ gahitattā kahāpaṇapadena suvaṇṇakahāpaṇaṁ vajjetvā",
  "tika-vin11t5:196_5": "itaradvayameva vattabbaṁ. ‘‘Nissaggiyāvaha’’nti idaṁ attano atthāya uggaṇhanauggaṇhāpanasādiyanāni",
  "tika-vin11t5:196_6": "karontaṁ sandhāyāha. ‘‘Tatthā’’tiādinā vakkhamānanayena dukkaṭāvahañca hoteva.",
  "tika-vin11t5:197_0": "700-1.Muttādīnaṁ imasmiṁ sikkhāpadavibhaṅge avuttattepi pācittiyakaṇḍe navamavagge",
  "tika-vin11t5:197_1": "dutiyassa ratanasikkhāpadassa padabhājane ‘‘ratanaṁ nāma muttā maṇi veḷuriyo saṅkho",
  "tika-vin11t5:197_2": "silā pavālaṁ rajataṁ jātarūpaṁ lohitaṅko masāragalla’’nti (pāci. 506) vuttānaṁ dasannaṁ",
  "tika-vin11t5:197_3": "ratanānaṁ imasmiṁ sikkhāpade nissaggiyavatthuṁ katvā vuttaṁ rajataṁ, jātarūpañca",
  "tika-vin11t5:197_4": "vajjetvā avasiṭṭhānaṁ aṭṭhannaṁ ratanānaṁ dukkaṭavatthubhāvo imassa aṭṭhakathāyaṁ",
  "tika-vin11t5:197_5": "vavatthāpitoti dassanatthamāha ‘‘muttā…pe… masāragalla’’nti. Ettha veḷuriyo gāthābandhavasena",
  "tika-vin11t5:197_6": "na vutto , so ekayoganiddiṭṭhānaṁ sattannaṁ ratanānaṁ gahaṇeneva gayhati. Muttādayo",
  "tika-vin11t5:197_7": "yathādassitasarūpāyeva. Brahmajālādisuttantavasenāpi ‘‘akappiyā’’ti siddhānaṁ sattadhaññādīnaṁ",
  "tika-vin11t5:197_8": "paṭiggahaṇe āpattiṁ dassetumāha ‘‘dhaññānī’’tiādi.",
  "tika-vin11t5:198": "702.Ratanasikkhāpadeyeva ‘‘ratanasammata’’nti āgataṁ kappiyavatthuṁ paṭiggaṇhato anāpattibhāvaṁ dassetumāha ‘‘muggamāsādika’’ntiādi.",
  "tika-vin11t5:199_0": "703-4. Evaṁ tippakārena ṭhitaṁ vatthuṁ gaṇhato adhippāyanānattena sambhavantaṁ āpattippabhedaṁ",
  "tika-vin11t5:199_1": "dassetumāha ‘‘tatthā’’tiādi. Tatthāti tesu tīsu nissaggiyādivatthūsu. Saṅghādīnanti",
  "tika-vin11t5:199_2": "saṅghagaṇapuggalacetiyādīnaṁ. Tanti nissaggiyavatthuṁ. Sabbatthāyāti sabbesaṁ atthāyāti",
  "tika-vin11t5:199_3": "viggaho. Attano atthāya ca saṅghādīnamatthāya ca dukkaṭavatthuṁ gaṇhantassāpi dukkaṭameva",
  "tika-vin11t5:199_4": "hotīti attho. Avuttasamuccayenettha ca-saddena ‘‘sabbampi nikkhipanatthāya bhaṇḍāgārikasīsena",
  "tika-vin11t5:199_5": "sampaṭicchato upari ratanasikkhāpade āgatavasena pācittiya’’nti (pārā. aṭṭha. 2.583-584)",
  "tika-vin11t5:199_6": "aṭṭhakathāya vuttavinicchayavisesassa saṅgaho kato.",
  "tika-vin11t5:200": "705.Kahāpaṇādīnanti ādi-saddena suvaṇṇādīnaṁ saṅgaho. ‘‘Sahassa’’nti idaṁ upalakkhaṇaṁ, sahassampīti vuttaṁ hoti.",
  "tika-vin11t5:201_0": "706.Thavikādīsūti ādi-saddena sithilapūritāni bhājanāni gahitāni. ‘‘Sithilabaddhesū’’ti",
  "tika-vin11t5:201_1": "visesanena byatirekavasena ‘‘ghanabaddhe, pana ghanapūrite vā ekāva āpattī’’ti (pārā.",
  "tika-vin11t5:201_2": "aṭṭha. 2.583-584) aṭṭhakathāsesaṁ dīpeti.",
  "tika-vin11t5:202_0": "707. Upanikkhittasādiyanakammaṁ dassetumāha ‘‘ida’’ntiādi. Gaṇhitukāmopīti ettha",
  "tika-vin11t5:202_1": "‘‘hotū’’ti seso. Nisedhetabbamevāti kāyena vā vācāya vā ‘‘idaṁ na kappatī’’ti paṭikkhipitabbameva,",
  "tika-vin11t5:202_2": "evaṁ sati anāpattiyevāti attho. Ayamattho aṭṭhakathāyaṁ ‘‘kāyavācāhi vā appaṭikkhipitvāpi",
  "tika-vin11t5:202_3": "suddhacitto hutvā ‘nayidaṁ amhākaṁ kappatī’ti na sādiyati, anāpattiyevā’’ti (pārā.",
  "tika-vin11t5:202_4": "aṭṭha. 2.583-584) āgatoyeva.",
  "tika-vin11t5:203_0": "708.Taṁvatthunti tathā paṭikkhittaṁ vatthuṁ. Ṭhapetvā yadi gacchatīti ‘‘tumhe gaṇhatha",
  "tika-vin11t5:203_1": "vā, mā vā, dinnaṁ dinnamevā’’ti sace so ṭhapetvāva gacchati. Yathā taṁ na vinassati,",
  "tika-vin11t5:203_2": "tathā taṁ gopayitabbanti yojanā. ‘‘Añño tattha āgantvā pucchatī’’tiādinā aṭṭhakathāya",
  "tika-vin11t5:203_3": "vuttanayena tatthāgatena kappiyakārakena ‘‘kimida’’nti pucchite sarūpaṁ āvi katvā",
  "tika-vin11t5:203_4": "‘‘gopayissāmahaṁ bhante, guttaṭṭhānaṁ dassethā’’ti vutte ‘‘imaṁ gahetvā ehī’’ti avatvā",
  "tika-vin11t5:203_5": "sattabhūmikampi pāsādaṁ abhiruhitvā ‘‘idha ṭhapehī’’ti avatvā ‘‘idaṁ guttaṭṭhāna’’nti",
  "tika-vin11t5:203_6": "surakkhitaṭṭhānaṁ dassetvā tattha ṭhapite aggaḷaṁ datvā rakkhitabbanti vuttaṁ hoti.",
  "tika-vin11t5:204_0": "709. Guttaṭṭhānaṁ gahetvā gacchantassa kappiyakārakassa avattabbavohāraṁ dassetumāha",
  "tika-vin11t5:204_1": "‘‘āharedamida’’ntiādi. Akappiyanti ettha ‘‘vacana’’nti labbhati. Evaṁ akappiyavacanaṁ",
  "tika-vin11t5:204_2": "avatvā surakkhitaṭṭhāne āharitvā ṭhapite kiṁ kātabbanti? Vikkāyike pattacīvarādikappiyabhaṇḍe",
  "tika-vin11t5:204_3": "āhaṭe ‘‘amhākaṁ iminā attho, imassa evarūpaṁ mūlampi atthi, kappiyakārako eva natthī’’ti",
  "tika-vin11t5:204_4": "vatvā tena ‘‘ahaṁ kappiyakārako, mayhaṁ dassethā’’ti vutte sace ruccati, dvāraṁ vivaritvā",
  "tika-vin11t5:204_5": "‘‘idaṁ gaṇhā’’ti avatvā ‘‘ettha ṭhapita’’nti dassetvā tasmiṁ tassa agghappamāṇaṁ",
  "tika-vin11t5:204_6": "gahetvā dente adhivāsetabbaṁ. Atirekaṁ gaṇhante ‘‘mayaṁ tumhākaṁ bhaṇḍaṁ na gaṇhāma,",
  "tika-vin11t5:204_7": "gacchathā’’ti nīharitvā aggaḷaṁ datvā kappiyakārake laddhe ‘‘amhākaṁ evarūpena attho,",
  "tika-vin11t5:204_8": "idaṁ nāma mūlaṁ atthī’’ti vatvā tena kiṇitvā dinne adhivāsetabbanti aṭṭhakathāyaṁ",
  "tika-vin11t5:204_9": "vuttanayena paṭipajjitabbaṁ.",
  "tika-vin11t5:205_0": "710.Ṭhapetvā rūpiyaggāhanti anantarasikkhāpade vakkhamānasarūpaṁ suvaṇṇādirūpiyaṁ",
  "tika-vin11t5:205_1": "paṭiggahetvā nissajjitvā desitāpattikaṁ puggalaṁ ṭhapetvā. Nissaṭṭhaparivattitanti",
  "tika-vin11t5:205_2": "ettha nissajjitvā āpattiyā desitāya ‘‘sace tattha āgacchati ārāmiko vā upāsako vā’’tiādinā",
  "tika-vin11t5:205_3": "(pārā. 584) padabhājane vuttanayena tatthāgataṁ kappiyakārakaṁ ‘‘āvuso imaṁ jānā’’ti",
  "tika-vin11t5:205_4": "vatvā ‘‘iminā kiṁ āhariyyatū’’ti tena vutte ‘‘imaṁ vā imaṁ vā āharā’’ti avatvā ‘‘kappiyaṁ",
  "tika-vin11t5:205_5": "ācikkhitabbaṁ sappi vā telaṁ vā madhu vā phāṇitaṁ vā’’ti (pārā. 584) vuttattā bhikkhūnaṁ",
  "tika-vin11t5:205_6": "kappiyavatthumatte ācikkhite tena nissaṭṭhavatthuṁ parivattetvā āhaṭaṁ kappiyabhaṇḍanti attho.",
  "tika-vin11t5:206_0": "711.Attanopattabhāgampīti tathā āhaṭe kappiyabhaṇḍe saṅghassa bhājiyamāne attano",
  "tika-vin11t5:206_1": "vassaggena attano pattakoṭṭhāsampi. Paṭiggāhakabhikkhunoti rūpiyaṁ paṭiggahetvā āpajjitvā",
  "tika-vin11t5:206_2": "nissajjitvā desitāpattikassa bhikkhuno na vaṭṭatīti sambandho. Aññatoti attato aññasmā",
  "tika-vin11t5:206_3": "pabbajitamanussāmanussatiracchānagatitthipurisānaṁ aññatarato. Laddhanti tehi attanā",
  "tika-vin11t5:206_4": "laddhakoṭṭhāsato dinnavasenapi laddhaṁ taṁ vatthuṁ.",
  "tika-vin11t5:207_0": "712.Yaṁ kiñci paccayanti taṁ vatthuṁ parivattetvā gahitesu catūsu paccayesu aññatarampi",
  "tika-vin11t5:207_1": "paccayaṁ. Antamaso pathaviṁ khaṇitvā uppāditodakampi dārūhi ādittaaggimpi telena",
  "tika-vin11t5:207_2": "jalitapadīpampi rukkhe vā gehe vā pakatichāyampi tālapaṇṇampi upabhogaparibhogārahaṁ",
  "tika-vin11t5:207_3": "aññampi yaṁ kiñcīti aṭṭhakathāya vuttanayaṁ imināva saṅgahitanti gahetabbaṁ. Yathāha",
  "tika-vin11t5:207_4": "aṭṭhakathāyaṁ ‘‘antamaso makkaṭādīhi tato haritvā araññe ṭhapitaṁ vā tesaṁ hatthato",
  "tika-vin11t5:207_5": "gaḷitvā tiracchānapariggahitampi paṁsukūlampi na vaṭṭatiyevā’’tiādi (pārā. aṭṭha.",
  "tika-vin11t5:207_6": "2.583-584), ‘‘rūpiyapaṭiggāhakassa pana kenaci pariyāyena tato uppannapaccayaparibhogo",
  "tika-vin11t5:207_7": "na vaṭṭatī’’ti (pārā. aṭṭha. 2.585) cāti. Bhikkhunoti rūpiyapaṭiggāhakassa bhikkhussa.",
  "tika-vin11t5:208_0": "713.Ajjhārāme vāti upari vakkhamānalakkhaṇena paricchinne ajjhārāme vā. Taṁ rūpiyaṁ,",
  "tika-vin11t5:208_1": "‘‘patitaṁ disvā’’ti seso. Ajjhāvasathepi vāti vakkhamānalakkhaṇe antoāvāse ca. Nikkhipantassāti",
  "tika-vin11t5:208_2": "‘‘yassa bhavissati, so harissatī’’ti vutte ṭhāne tasmiṁ vatthusmiṁ gaṇanañca upalakkhaṇañca",
  "tika-vin11t5:208_3": "sallakkhetvā ṭhapentassa.",
  "tika-vin11t5:209_0": "714.Tikapācittiyaṁ vuttanti ‘‘rūpiye rūpiyasaññī, vematiko, arūpiyasaññī rūpiyaṁ",
  "tika-vin11t5:209_1": "paṭiggaṇhāti, nissaggiyaṁ pācittiya’’nti (pārā. 586) bhagavatā pācittiyaṁ vuttaṁ.",
  "tika-vin11t5:209_2": "Dukkaṭanti ettha ‘‘dvikadukkaṭa’’nti sāmatthiyā labbhati.",
  "tika-vin11t5:210": "715.Kriyākriyanti gahaṇena āpajjanato kiriyaṁ. Paṭikkhepassa akaraṇato akiriyanti.",
  "tika-vin11t5:211": "Rūpiyapaṭiggahaṇakathāvaṇṇanā.",
  "tika-vin11t5:212_0": "716-7.Nissaggiyassāpivatthunti ‘‘nissaggiyapācittiyassa vatthū’’ti paṭhamasikkhāpade",
  "tika-vin11t5:212_1": "niddiṭṭhesu rajatādīsu catūsu aññataraṁ vatthuṁ. Dukkaṭassa ca vatthuṁ vāti paṭhamaṁ",
  "tika-vin11t5:212_2": "dassitamuttādidukkaṭavatthūsu aññataraṁ vā, ihobhayattha hetuphalasambandhe sāmivacanaṁ.",
  "tika-vin11t5:212_3": "Kappiyassa ca vatthuṁ vāti yathādassitesu eva muggamāsādikappiyavatthūsu aññataraṁ",
  "tika-vin11t5:212_4": "vā, iha avayavāvayavisambandhe sāmivacanaṁ. Avayavāvayavīnaṁ abhedepi bhedūpacāravasena",
  "tika-vin11t5:212_5": "yathā ‘‘silāputtakassa sarīra’’nti kappiyavatthunti vuttaṁ hoti ‘‘kappiyena vatthunā’’ti",
  "tika-vin11t5:212_6": "vakkhamānattā. Idānettha dukkaṭavatthuno, kappiyavatthuno ca nissaggiyavatthunā parivattitattā",
  "tika-vin11t5:212_7": "āpatti hotīti gahetabbaṁ. Nissaggiyavatthunā yo parivatteti, tassa āpattīti yojanā.",
  "tika-vin11t5:213_0": "Dukkaṭassa vatthunā, kappiyena ca vatthunā vatthuṁ nissaggiyassa parivatteti, āpattīti",
  "tika-vin11t5:213_1": "yojanā. Idha ubhayatthāpi parivattitassa nissaggiyavatthuttā āpatti hoti. Evaṁ tīsupi",
  "tika-vin11t5:213_2": "ṭhānesu ‘‘āpattī’’ti sāmaññavacanena nissaggiyapācittiyameva vuttanti pakaraṇato labbhati.",
  "tika-vin11t5:214_0": "718. Dukkaṭasseva vatthunā dukkaṭassa ca vatthuṁ vā parivatteti, dukkaṭanti yojanā.",
  "tika-vin11t5:214_1": "‘‘Vatthuṁ vā kappiyassā’’ti idaṁ vuttanayameva, kappiyavatthunti vuttaṁ hoti. Imassa",
  "tika-vin11t5:214_2": "kappiyavatthunopi dukkaṭavatthunā parivattitattā dukkaṭaṁ hotīti gahetabbaṁ.",
  "tika-vin11t5:215": "719.‘‘Vatthunā kappiyassā’’ti idampi vuttanayameva. Kappiyavatthunāpi parivattite dukkaṭavatthuvasena dukkaṭaṁ hotīti āha ‘‘tathā’’ti.",
  "tika-vin11t5:216_0": "720. ‘‘Tathā’’ti iminā ‘‘vatthuno’’ti idaṁ ākaḍḍhati. ‘‘Nissaggiyassā’’ti iminā pācittiyamāha.",
  "tika-vin11t5:216_1": "Pubbanti paṭhamaṁ, pubbe vuttarūpiyapaṭiggahaṇasikkhāpadeti vuttaṁ hoti. Imināti",
  "tika-vin11t5:216_2": "rūpiyasaṁvohārasikkhāpadena. Parivattanaṁ vāritanti sambandho.",
  "tika-vin11t5:217_0": "721.Rūpiyanti ca saññissāti ‘‘rūpiyaṁ nāma satthuvaṇṇo kahāpaṇo lohamāsako dārumāsako",
  "tika-vin11t5:217_1": "jatumāsako, ye vohāraṁ gacchantī’’ti (pārā. 589) padabhājane vuttesu rūpiyasaññitesu",
  "tika-vin11t5:217_2": "vatthūsu ‘‘aññatara’’nti saññissa. Arūpiyeti kharapattādimhi. Tena arūpiyena. ‘‘Cetāpentassa",
  "tika-vin11t5:217_3": "arūpiya’’nti padacchedo. ‘‘Arūpiye rūpiyasaññī rūpiyaṁ cetāpeti , nissaggiyaṁ pācittiya’’nti",
  "tika-vin11t5:217_4": "(pārā. 591) vuttattā rūpiyaparivattane dukkaṭassa abhāvato, pācittiyassa ca sambhavato",
  "tika-vin11t5:217_5": "rūpiyaṁ na gahetabbaṁ. Arūpiye rūpiyaṁ iti saññissa ca vimatissa ca arūpiyaṁ cetāpentassa",
  "tika-vin11t5:217_6": "tena dve dukkaṭāni hontīti yojanā.",
  "tika-vin11t5:218_0": "722.Arūpiye arūpiyanti saññissāti ettha ‘‘arūpiyaṁ parivattentassā’’ti seso. Pañcahīti",
  "tika-vin11t5:218_1": "sahatthe karaṇavacanaṁ, ‘‘sahadhammikehī’’ti seso, pañcahi sahadhammikehi saddhinti",
  "tika-vin11t5:218_2": "attho. Vadatoti voharato, kayavikkayaṁ karontassāti attho. Bhikkhubhikkhunisāmaṇerasāmaṇerisikkhamānāsaṅkhātehi",
  "tika-vin11t5:218_3": "pañcahi sahadhammikehi arūpiyaṁ parivattentassa anāpattīti attho.",
  "tika-vin11t5:219": "723. Saṁvohārena samuṭṭhānato kriyasamuṭṭhānaṁ.",
  "tika-vin11t5:220": "Rūpiyasaṁvohārakathāvaṇṇanā.",
  "tika-vin11t5:221_0": "724.Kappiyaṁ nāma ‘‘cīvarapiṇḍapātasenāsanagilānapaccayabhesajjaparikkhārā, antamaso",
  "tika-vin11t5:221_1": "cuṇṇapiṇḍopi dantakaṭṭhampi dasikasuttampī’’ti padabhājane vuttāni kappiyavatthūni.",
  "tika-vin11t5:221_2": "Yathāha aṭṭhakathāyaṁ ‘‘cīvarādīnaṁ kappiyabhaṇḍānaṁ vasena anekavidha’’nti. Kappiyenevāti",
  "tika-vin11t5:221_3": "teneva kappiyena vatthunā. ‘‘Kayavikkayaṁ samāpajjeyyāti ‘iminā imaṁ dehi, iminā",
  "tika-vin11t5:221_4": "imaṁ āhara, iminā imaṁ parivattehi, iminā imaṁ cetāpehī’ti ajjhācaratī’’ti (pārā.",
  "tika-vin11t5:221_5": "595) vacanato ‘‘parivattayato’’ti imassa ‘‘kayavikkayaṁ samāpajjato’’ti pariyāyo.",
  "tika-vin11t5:222_0": "Tattha aññassa hatthato kappiyavatthunā parivattetvā gahaṇaṁ kayo nāma. Attano hatthato",
  "tika-vin11t5:222_1": "kappiyavatthuṁ parivattetvā dānaṁ vikkayo. Yathāha aṭṭhakathāyaṁ ‘‘iminā imaṁ dehī’tiādinā",
  "tika-vin11t5:222_2": "hi nayena parassa kappiyabhaṇḍaṁ gaṇhanto kayaṁ samāpajjati, attano kappiyaṁ dento",
  "tika-vin11t5:222_3": "vikkaya’’nti. ‘‘Ṭhapetvā sahadhammike’’ti vuttattā parivattayatoti ettha aññehi saddhinti",
  "tika-vin11t5:222_4": "labbhati. Ettha aññe nāma gihino itthipurisā, sāsanato bāhirā pabbajitā ca. Tasmā",
  "tika-vin11t5:222_5": "ayaṁ kayavikkayo antamaso mātāpitūhipi na kātabboyeva. Yathāha aṭṭhakathāyaṁ ‘‘ayañhi",
  "tika-vin11t5:222_6": "kayavikkayo ṭhapetvā pañca sahadhammike avasesehi gihipabbajitehi antamaso mātāpitūhipi",
  "tika-vin11t5:222_7": "saddhiṁ na vaṭṭatī’’ti (pārā. aṭṭha. 2.595).",
  "tika-vin11t5:223_0": "725.Akappiyassa vatthussāti imasmiṁ sikkhāpade vuttacīvarādikappiyavatthuto aññassa",
  "tika-vin11t5:223_1": "nissaggiyadukkaṭavatthussa. Tenevāti akappiyavatthunāyeva. ‘‘Kappiyassa cā’’ti pāṭhaseso,",
  "tika-vin11t5:223_2": "teneva akappiyena vatthunā kappiyassa vatthussa parivattanañcāti yojanā. Evañhi pāṭhasese",
  "tika-vin11t5:223_3": "akate akappiyena vatthunā kappiyassa parivattanaṁ kayavikkaye saṅgahetabbaṁ siyā,",
  "tika-vin11t5:223_4": "taṁ na yujjati tassa rūpiyasaṁvohāreyeva saṅgahitattā, idha ca ‘‘kappiyavatthusseva",
  "tika-vin11t5:223_5": "kappiyavatthunā parivattanaṁ kayavikkayo’’ti niyamitattā. Niddiṭṭhanti ‘‘akappiyabhaṇḍaparivattanañhi",
  "tika-vin11t5:223_6": "kayavikkayasaṅgahaṁ na gacchatī’’ti (pārā. aṭṭha. 2.594) aṭṭhakathāyaṁ niddiṭṭhanti attho.",
  "tika-vin11t5:224_0": "726.Tasmāti yasmā aññatra sahadhammikehi kappiyavatthussāpi kayavikkayo na vaṭṭati,",
  "tika-vin11t5:224_1": "akappiyassa, kappiyassa ca vatthuno akappiyeneva vatthunā parivattanañca rūpiyasaṁvohāre",
  "tika-vin11t5:224_2": "saṅgahitattā kayavikkayasaṅgahaṁ na gacchati, tasmā.",
  "tika-vin11t5:225": "729.Idaṁ nāmāti odanādikappiyavatthumeva āha.",
  "tika-vin11t5:226_0": "730-1. ‘‘Gahetvā’’tiādigāthāya vatthulakkhaṇassa udāharaṇaṁ dassetvāva āpattibhedaṁ",
  "tika-vin11t5:226_1": "dassetumāha ‘‘vighāsāda’’ntiādi. Challinti rukkhatacaṁ. Vallinti lataṁ. Kaṭṭhanti",
  "tika-vin11t5:226_2": "indhanadāruṁ. Dārunti gehasambhārādidāruṁ. Vipallāsenāpi vattabbaṁ ‘‘valliṁ vā pana",
  "tika-vin11t5:226_3": "challiṁ vā, dāruṁ vā kaṭṭhameva vā’’ti. Vatthūnanti tathā vatvā āharāpitānaṁ challiādivatthūnaṁ.",
  "tika-vin11t5:226_4": "Kayavikkaye āpattiyo hontīti yojanā, nissaggiyapācittiyāpattiyo hontīti vuttaṁ hoti.",
  "tika-vin11t5:227": "732. ‘‘Iti evā’’ti padacchedo, ‘‘pivitvā’’tiādinā nayena pubbakāle vihitapaccayantaṁ akatvā vuttanayenevāti attho.",
  "tika-vin11t5:228_0": "733.Bhūmiyā limpaneti yojanāyaṁ pana senāsanabhūmiyaṁ paribhaṇḍakaraṇakāḷakādivaṇṇakaraṇavasena",
  "tika-vin11t5:228_1": "lepane. Vatthudhovaneti cīvarādivatthūnaṁ dhovane. Etthāti tesu vuttappakāresu. Etesaṁ",
  "tika-vin11t5:228_2": "gahaṇassa upalakkhaṇattā evarūpesu aññesu ṭhānesu.",
  "tika-vin11t5:229": "734.Ayanti bhūmisodhanādivasena āpannā pācittiyāpatti.",
  "tika-vin11t5:230": "735.Ṭhapetvā bhaṇḍasāmikanti ettha byatirekavasena aññassa kappiyakārassāti labbhati.",
  "tika-vin11t5:231": "736. Bhāsato anāpattīti yojanā. Sesamettha uttānameva.",
  "tika-vin11t5:232": "Kayavikkayakathāvaṇṇanā.",
  "tika-vin11t5:233": "Kosiyavaggo dutiyo.",
  "tika-vin11t5:234_0": "737. Kappiyā pattā mattikāyomayā jātito duveti yojanā. Vaṇṇāti pamāṇāni. Yathāha",
  "tika-vin11t5:234_1": "aṭṭhakathāyaṁ ‘‘tayo pattassa vaṇṇāti tīṇi pattassa pamāṇānī’’ti (pārā. aṭṭha. 2.602).",
  "tika-vin11t5:234_2": "Tenāha ‘‘ukkaṭṭho majjhimomako’’ti.",
  "tika-vin11t5:235_0": "738.Dvinnaṁ taṇḍulanāḷīnanti sukoṭṭitānaṁ akhaṇḍānaṁ purāṇasālitaṇḍulānaṁ dve nāḷiyo",
  "tika-vin11t5:235_1": "gahetabbā. Yathāha aṭṭhakathāyaṁ ‘‘anupahatapurāṇasālitaṇḍulānaṁ sukoṭṭitaparisuddhāna’’nti",
  "tika-vin11t5:235_2": "(pārā. aṭṭha. 2.602). Bhattanti avassāvitaṁ anuttaṇḍulaṁ akilinnaṁ apiṇḍitaṁ suvisadaṁ",
  "tika-vin11t5:235_3": "kundamakularāsisadisaṁ supakkodanameva gahetabbaṁ. Yathāha aṭṭhakathāyaṁ ‘‘anuttaṇḍulaṁ",
  "tika-vin11t5:235_4": "akilinnaṁ apiṇḍitaṁ suvisadaṁ kundamakularāsisadisaṁ avassāvitodana’’nti (pārā. aṭṭha.",
  "tika-vin11t5:235_5": "2.602). Magadhanāḷiyāti magadharaṭṭhe nāḷiyā, sā nāḷi tilānaṁ aṭṭhapasatāni gaṇhāti. Tenāhu porāṇā –",
  "tika-vin11t5:236": "‘‘Khāridasadvayaṁ vāho, khārī doṇaṭṭhakadvayaṁ;",
  "tika-vin11t5:237": "Dviaṭṭhanāḷiyo doṇo, nāḷekā pasataṭṭhakaṁ;",
  "tika-vin11t5:238": "Lakkhaṁ tilānaṁ pasataṁ, etaṁ vuttaṁ pamāṇato’’ti.",
  "tika-vin11t5:239": "‘‘Magadhanāḷi nāma aḍḍhaterasapalā hotī’’ti (pārā. aṭṭha. 2.602) andhakaṭṭhakathāyaṁ vuttaṁ. Tabbaṇṇanāya ‘‘aḍḍhaterasapalāni māsehi gahetabbānī’’ti vuttaṁ. Keci panāhu –",
  "tika-vin11t5:240": "‘‘Catuppasatikā muṭṭhi, palañcetaṁ catugguṇaṁ;",
  "tika-vin11t5:241": "Kuḍuvappasatañceva, cattāri ceva nāḷi tu.",
  "tika-vin11t5:242": "‘‘Soyeva pattho cattāro, patthā aḷhakamuccate;",
  "tika-vin11t5:243": "Aḷhakānampi cattāri, ‘doṇo’ti parikittito’’ti.",
  "tika-vin11t5:244": "Ācariyā pana ‘‘aṭṭhapasatā māgadhanāḷī’’ti pubbapakkhameva rocayanti.",
  "tika-vin11t5:245_0": "Khādanañca catubbhāganti tasmiṁ bhatte catudhā vibhatte ekabhāgamattaṁ hatthahāriyaghanamuggasūpanti",
  "tika-vin11t5:245_1": "attho. Yathāha aṭṭhakathāyaṁ ‘‘tassa odanassa catutthabhāgappamāṇo nātighano nātitanuko",
  "tika-vin11t5:245_2": "hatthahāriyo sabbasambhārasaṅkhato muggasūpo pakkhipitabbo’’ti (pārā. aṭṭha. 2.602).",
  "tika-vin11t5:246_0": "Byañjanañca tadūpiyanti yāva carimālopaṁ, tāva sabbālopānurūpaṁ macchamaṁsādibyañjanañca.",
  "tika-vin11t5:246_1": "Yathāha aṭṭhakathāyaṁ ‘‘ālopassa ālopassa anurūpaṁ yāvacarimālopappahonakaṁ macchamaṁsādibyañjanaṁ",
  "tika-vin11t5:246_2": "pakkhipitabba’’nti. Ettha ca ālopassa ālopassa anurūpanti ‘‘byañjanassa mattā nāma",
  "tika-vin11t5:246_3": "odanacatutthabhāgo’’ti (ma. ni. aṭṭha. 2.387) brahmāyusuttassa aṭṭhakathāyaṁ vuttattā",
  "tika-vin11t5:246_4": "ālopassa catutthabhāgappamāṇaṁ byañjanaṁ ālopassa anurūpanti gahetabbaṁ. Idha pana",
  "tika-vin11t5:246_5": "sūpasseva odanacatutthabhāgappamāṇaṁ dassetvā etassa lakkhaṇe dassite itarassāpi",
  "tika-vin11t5:246_6": "dassitameva hotīti byañjanassa tathā visesetvā pamāṇaṁ na dassitaṁ. Odane pakkhipitabbāni",
  "tika-vin11t5:246_7": "sappitelatakkarasakañjikādīni gaṇanūpagāni na honti.",
  "tika-vin11t5:247_0": "739.Taṁ sabbanti yathāvuttabhattādiniravasesaṁ. Gaṇhatīti vakkhamānehi tīhi pakārehi",
  "tika-vin11t5:247_1": "gaṇhāti. Tassāti ukkaṭṭhassa pattassa. Upaḍḍhoti tasmiṁ patte gaṇhanakadabbasambhāragāhī",
  "tika-vin11t5:247_2": "patto taṁsahacariyena ‘‘upaḍḍho’’ti vutto. Tadupaḍḍho cāti etthāpi eseva nayo. Tassa",
  "tika-vin11t5:247_3": "majjhimassa pattassa upaḍḍho tadupaḍḍhoti gahetabbaṁ.",
  "tika-vin11t5:248_0": "740. Imesu tīsu pattesu ukkaṭṭhassa vuttaṁ odanādi sabbaṁ yasmiṁ patte pakkhittaṁ,",
  "tika-vin11t5:248_1": "tassa mukhavaṭṭimatthake puñjiyamānaṁ hīrakaṁ heṭṭhābhāge phusati, so ukkaṭṭhamajjhimo",
  "tika-vin11t5:248_2": "nāma, hīrato atirekaṁ tiṭṭhati, so ukkaṭṭhomako nāma, antopatte mukhavaṭṭiyā heṭṭhimantaṁ",
  "tika-vin11t5:248_3": "appatvā tiṭṭhati, so ukkaṭṭhukkaṭṭho nāma, evaṁ majjhimo ca omako ca paccekaṁ tividho",
  "tika-vin11t5:248_4": "hotīti sabbe nava pattā hontīti dassetumāha ‘‘ukkaṭṭhassā’’tiādi. Tassevāti ukkaṭṭhasseva.",
  "tika-vin11t5:248_5": "Omako ca majjhimo cāti omakamajjhimā. Idha majjhimo ca omako ca ukkaṭṭhasseva bhedo.",
  "tika-vin11t5:248_6": "Esa nayo itaradvayepi. ‘‘Eva’’nti iminā yathā ‘‘ukkaṭṭhukkaṭṭho ukkaṭṭhomako ukkaṭṭhamajjhimo’’ti",
  "tika-vin11t5:248_7": "yojetabbo, evaṁ majjhimomakānampi yathākkamayojanaṁ dasseti ‘‘majjhimo majjhimukkaṭṭho",
  "tika-vin11t5:248_8": "majjhimomako, omakukkaṭṭho omakamajjhimo omakomako cā’’ti.",
  "tika-vin11t5:249_0": "741.Tesūti navasu pattesu. Tasmāti apattabhāvato. Na gacchantīti ukkaṭṭhukkaṭṭhañca",
  "tika-vin11t5:249_1": "omakomakañcāti dve apekkhitvā bahuvacanaṁ kataṁ. Ete bhājanasaṅkhepena paribhuñjitabbāti.",
  "tika-vin11t5:249_2": "Yathāha aṭṭhakathāyaṁ ‘‘tasmā ete bhājanaparibhogena paribhuñjitabbā’’ti (pārā. aṭṭha. 2.602).",
  "tika-vin11t5:250_0": "742.Pattalakkhaṇasaṁyutanti ettha pattalakkhaṇaṁ nāma yathāvuttapamāṇayuttatā, ‘‘ayopatto",
  "tika-vin11t5:250_1": "pañcahi pākehi pakko mattikāpatto dvīhi pākehi pakko’’ti (pārā. aṭṭha. 2.608) vuttā",
  "tika-vin11t5:250_2": "pākasampatti, kiṇitvā gaṇhāti ce, tassa dātabbamūlassa asesetvā dinnabhāvo, chiddābhāvo,",
  "tika-vin11t5:250_3": "chinnarājīnaṁ abhāvoti pañcavidhaṁ. Hoti cettha –",
  "tika-vin11t5:251": "‘‘Pamāṇayuttatā pāka-sampatti dinnamūlatā;",
  "tika-vin11t5:252": "Acchiddārājitā ceti, pattalakkhaṇapañcaka’’nti.",
  "tika-vin11t5:253_0": "‘‘Adhiṭṭhāya vā vikappetvā vā’’ti vā-saddo yojetabbo. Adhiṭṭhāyāti paṭhamaṁ paribhutte",
  "tika-vin11t5:253_1": "patte sati taṁ paccuddharitvā adhiṭṭhātabbapatto hatthapāse ce hoti, vakkhamānanayena",
  "tika-vin11t5:253_2": "‘‘imaṁ pattaṁ adhiṭṭhāmī’’ti vacībhedakaraṇavasena vācāya vā vacībhedaṁ akatvā evameva",
  "tika-vin11t5:253_3": "cintetvā hatthena gahetvā phandāpentena kāyena vā dūre ce hatthapāsā hoti, ṭhapitaṭṭhānaṁ",
  "tika-vin11t5:253_4": "sallakkhetvā ‘‘etaṁ pattaṁ adhiṭṭhāmī’’ti vācā bhinditabbāti aṭṭhakathāyaṁ (pārā.",
  "tika-vin11t5:253_5": "aṭṭha. 2.608 atthato samānaṁ) vuttanayena ekakena vā pacchā satisammose sarāpetvā",
  "tika-vin11t5:253_6": "kukkuccaṁ vūpasametuṁ samatthassa puggalassa sannidhāne vā adhiṭṭhāyāti vuttaṁ hoti.",
  "tika-vin11t5:253_7": "‘‘Aññassa santike adhiṭṭhāne ayamānisaṁso – sacassa ‘adhiṭṭhito nu kho me, no’ti",
  "tika-vin11t5:253_8": "vimati uppajjati, itaro sāretvā vimatiṁ chindissatī’’ti (pārā. aṭṭha. 2.608) ayamattho",
  "tika-vin11t5:253_9": "aṭṭhakathāyaṁ vutto. ‘‘Dve patte adhiṭṭhātuṁ na labhatī’’ti gaṇṭhipade vuttaṁ.",
  "tika-vin11t5:254_0": "Vikappetvāti (pāci. 373; pārā. aṭṭha. 2.608; kaṅkā. aṭṭha. vikappanasikkhāpadavaṇṇanā)",
  "tika-vin11t5:254_1": "ttha vikappetabbassa pattassa ekattabahuttaṁ, sannihitāsannihitattañca sallakkhetvā",
  "tika-vin11t5:254_2": "ekaṁ ce sannihitaṁ, ‘‘imaṁ pattaṁ tuyhaṁ vikappemī’’ti vā ‘‘imaṁ pattaṁ tissassa",
  "tika-vin11t5:254_3": "bhikkhuno vikappemī’’ti vā ādinā nayena ekaṁ vikappetvāti vuttaṁ hoti. Ettha ‘‘paribhuñjeyyā’’ti",
  "tika-vin11t5:254_4": "vuttattā, ‘‘mayhaṁ santakaṁ paribhuñjehi vā vissajjehi vā yathāpaccayaṁ vā karohī’’ti",
  "tika-vin11t5:254_5": "tena apaccuddhaṭe paribhuñjituṁ ayuttattā ‘‘vikappetvā’’ti paccuddhaṭaviseso gahetabbo.",
  "tika-vin11t5:255_0": "743.Dhāreyyāti anadhiṭṭhahitvā, avikappetvā ca paribhuñjitabbo. Taṁ kālaṁ pattaṁ",
  "tika-vin11t5:255_1": "atikkāmayatoti yojanā. ‘‘Nissaggiya’’nti imināpi ‘‘patta’’nti idaṁ yujjati. Patta-saddo",
  "tika-vin11t5:255_2": "māgadhikānaṁ dviliṅgako, tasmā evaṁ vutto.",
  "tika-vin11t5:256": "744. Adhiṭṭhitavikappitesu anantogadhattā atirekabhāvaṁ dassetumāha ‘‘yaṁ patta’’ntiādi.",
  "tika-vin11t5:257_0": "745.Sammukheti aḍḍhateyyahatthappadesato anto ṭhitaṁ pattaṁ. Dūrasminti aḍḍhateyyaratanato",
  "tika-vin11t5:257_1": "parabhāge ‘‘antogabbhe vā uparipāsāde vā sāmantavihāre vā’’ti aṭṭhakathāyaṁ vuttappakāre",
  "tika-vin11t5:257_2": "dūrepi. Yattha katthaci vikappanakālepi santikadūravacanabhedā evameva yojetvā vattabbā.",
  "tika-vin11t5:257_3": "‘‘Vikappetuṁ pana bahūnipi labbhatī’’ti gaṇṭhipade vuttaṁ. Ayaṁ nayoti ‘‘imaṁ pattaṁ",
  "tika-vin11t5:257_4": "paccuddharāmī’’tiādinayo.",
  "tika-vin11t5:258_0": "746. Vācākāyavasena duvidhe adhiṭṭhāne vācādhiṭṭhānaṁ dassetvā kāyādhiṭṭhānaṁ dassetumāha",
  "tika-vin11t5:258_1": "‘‘ābhoga’’ntiādi. Ābhoganti ‘‘imaṁ pattaṁ adhiṭṭhāmī’’ti ābhogaṁ. ‘‘Manasā’’ti iminā",
  "tika-vin11t5:258_2": "na vacasāti vuttaṁ hoti. Kāyavikārova kāyavikārakaṁ, hatthena phandāpanādikāyakiriyāti",
  "tika-vin11t5:258_3": "attho. Eteneva kāyādhiṭṭhānaṁ hatthena apattabbe dūre na kātabbanti dasseti.",
  "tika-vin11t5:259_0": "747-8. ‘‘Jahati adhiṭṭhāna’’nti padacchedo. Dānatoti aññassa dānena. Bhedakatoti",
  "tika-vin11t5:259_1": "bhijjanena. Nāsatoti pattasāmikassa kālakiriyāya. Vibbhamatoti sikkhaṁ apaccakkhāya",
  "tika-vin11t5:259_2": "gihibhāvūpagamanena. Uddhāratoti paccuddharaṇena. Paccakkhatoti sikkhāpaccakkhānena.",
  "tika-vin11t5:259_3": "Parivattanatoti liṅgaparivattanena. Gāhatoti vissāsaggahaṇena, acchinditvā gahaṇena ca.",
  "tika-vin11t5:260": "Kaṅgusitthappamāṇenāti sattannaṁ dhaññānaṁ khuddakatarassa kaṅguno sitthappamāṇena. Khenāti mukhavaṭṭiyā dvaṅgulato heṭṭhā ākāsapariyāyena chiddena. Āṇiyā vāti ayomayāya āṇiyā vā.",
  "tika-vin11t5:261_0": "750-1.Maṇipattoti maṇinā kato. Veḷuriyubbhavoti marakatamaṇimayo. Phalikubbhavoti",
  "tika-vin11t5:261_1": "phalikapāsāṇena kato. Kācamayoti kācamattikāmayo. Kaṁsamayoti kaṁsalohena kato. Tipumayoti",
  "tika-vin11t5:261_2": "kāḷatipumayo. Sīsamayoti setatipumayo. Vipallāsena ca vadanti. Sajjhumayoti rajatamayo.",
  "tika-vin11t5:262_0": "752.Ghaṭakaṭāhoti ghaṭakapālaṁ. Sīsakaṭāhoti chavasīsakapālaṁ. Tumbanti alābu. Assāti",
  "tika-vin11t5:262_1": "ekādasavidhassa pattassa. Anulomikanti akappiyavasena anulomaṁ. Tatthāti tasmiṁ ekādasavidhe.",
  "tika-vin11t5:262_2": "Tambamayaṁ lohamayaṁ thālakaṁ pana vaṭṭatīti yojanā, pattoyeva na vaṭṭati, tambalohamayā",
  "tika-vin11t5:262_3": "thālakā pana vaṭṭantīti attho.",
  "tika-vin11t5:263_0": "753.Taṭṭikādīnīti ādi-saddena vaṭṭakādīnaṁ saṅgaho. Vaṭṭakanti ca aḍḍhacandākāro",
  "tika-vin11t5:263_1": "lohādimayo bhājaniyaviseso. Puggalassāti bhikkhussa. Gihī ca saṅgho ca gihisaṅghā,",
  "tika-vin11t5:263_2": "tesaṁ santakā gihisaṅghikā.",
  "tika-vin11t5:264_0": "754.Yaṁ kiñci pattanti sattasu pattesu yaṁ kiñci pattaṁ. Vodakaṁ katvāti vigatodakaṁ",
  "tika-vin11t5:264_1": "katvā. Paṭisāmeyyāti nikkhepārahaṭṭhāne nikkhipanavasena, thavikāya pakkhipitvā bandhanavasena vā saṅgopeyya.",
  "tika-vin11t5:265": "755.Otāpetunti ātape, aggimhi vā tāpetuṁ. Uṇheti tasmiṁyeva uṇhe. Na nidahetabboti na jhāpetabbo. Sīsāpanayanameva na vaṭṭatīti na nidahetabboti attho adhikanivāraṇeneva viññāyati.",
  "tika-vin11t5:266_0": "756.Miḍḍhanteti miḍḍhiyā ante. Paribhaṇḍanteti pamukhe mahāmiḍḍhiyā ante. ‘‘Vitthiṇṇeti",
  "tika-vin11t5:266_1": "antamaso dvipattamattokāsavitthāre’’ti keci. Ṭhapetuṁ pana vaṭṭatīti yojanā, valayādiādhārena",
  "tika-vin11t5:266_2": "vināpi ṭhapetuṁ vaṭṭatīti attho. ‘‘Miḍḍhiyā pamukhe miḍḍhiyā ca kharabhūmipadesādīsu",
  "tika-vin11t5:266_3": "ca valayamatthake ṭhapetuṁ vaṭṭatī’’ti vadanti.",
  "tika-vin11t5:267_0": "757.Dāruādhāraketi udukkhalasadise dārumaye ādhāre. Dve patte ṭhapetumpi vaṭṭatīti",
  "tika-vin11t5:267_1": "pattamatthake aparassāpi pattassa ṭhapanavasena dve patte ṭhapetumpi vaṭṭati. Api-saddena",
  "tika-vin11t5:267_2": "ekasmiṁ vattabbameva natthīti dasseti. Ayameva nayoti ‘‘dvepi patte ṭhapetuṁ vaṭṭatī’’ti",
  "tika-vin11t5:267_3": "ayaṁ nayo. Daṇḍabhūmiādhārakesūti ettha daṇḍādhāro nāma bahūhi daṇḍehi kato. Bhūmiādhārako",
  "tika-vin11t5:267_4": "nāma bhūmiyaṁ kato ālavālavalayākāro siliṭṭhādhāro. ‘‘Dantavettalatādimayo bhūmiādhārako’’ti keci.",
  "tika-vin11t5:268_0": "758-9.Taṭṭikāyāti tālapaṇṇādīhi katataṭṭikāya. Potthaketi makacivākamaye vā rukkhavākamaye",
  "tika-vin11t5:268_1": "vā attharaṇe. Kaṭasāraketi tālapaṇṇādīhi vīte attharaṇe. Paribhaṇḍakatāyāti katagomayaparibhaṇḍāya.",
  "tika-vin11t5:268_2": "Api-saddena sudhākammaṁ katvā pāsāṇena ghaṁsitvā maṭṭhakatāya bhūmiyā vattabbameva",
  "tika-vin11t5:268_3": "natthīti dasseti. Vālukāsu vāti leḍḍupāsāṇasakkharakapālādiamissāsu saṇhasukhumavālukāsūti",
  "tika-vin11t5:268_4": "vuttaṁ hoti. Tenevāha ‘‘tathārūpāsū’’tiādi. Rajamhi santepi asantepi visuṁyeva ‘‘kharabhūmiyā",
  "tika-vin11t5:268_5": "na ṭhapetabba’’nti vuttattā ‘‘sarajāyā’’ti iminā rajokiṇṇaṁ saṇhabhūmimāha. Kharabhūmiyāti pharusabhūmiyā.",
  "tika-vin11t5:269": "760.Laggetunti olambetuṁ. Daṇḍakoṭiyā, nāgadantakoṭiyā ca pattamukhena pakkhipitvā ṭhapanampi lagganaṁ nāma. Chattaṅkamañcapīṭhesūti chatte, aṅke, mañcapīṭhe ca.",
  "tika-vin11t5:270": "761.Aṭanīsūti aṅgesu. Bandhitvāti thavikāya aṁsavaddhanakādinā yena kenaci bandhitvā. Olambetumpīti laggetumpi. ‘‘Ṭhapetuṁ uparī’’ti padacchedo.",
  "tika-vin11t5:271_0": "762.Mañcapīṭhaṭṭaketi mañcapīṭhesu ṭhapitapattā yathā na patanti, tathā aṭanimatthake",
  "tika-vin11t5:271_1": "dārunā parikkhepe kate mañcapīṭhaṭṭakā nāma honti, tādise mañcapīṭhaṭṭake ṭhapetuṁ",
  "tika-vin11t5:271_2": "vaṭṭatīti attho. Bhattapūropīti bhattassa pūropi. Api-saddena yāgutelaparipūritassāpi",
  "tika-vin11t5:271_3": "saṅgaho. Tucchapatte vinicchayo yathāvuttoyeva. Pūraṇaṁ pūro, bhattassa pūro bhattapūro.",
  "tika-vin11t5:272": "Tibhāṇavāravaṇṇanā niṭṭhitā.",
  "tika-vin11t5:273_0": "763.Kavāṭanti dvārakavāṭaphalakaṁ. ‘‘Senāsane dvārakavāṭavātapānakavāṭādī’’tiādīsu",
  "tika-vin11t5:273_1": "dvāraphalakaṁ ‘‘kavāṭa’’nti hi vuttaṁ. Na paṇāmeyyāti na nāmeyya na cāleyya, na ca",
  "tika-vin11t5:273_2": "pidaheyyāti attho. Pattaṁ hatthe yassa so pattahatthoti bhinnādhikaraṇoyaṁ bāhiratthasamāso",
  "tika-vin11t5:273_3": "‘‘vajirapāṇī’’tiādīsu viya. ‘‘Paṇāmeyya assā’’ti padacchedo.",
  "tika-vin11t5:274_0": "764.Na nīhareyya pattena calakānīti rasaṁ pivitvā pātitamadhukaphalaṭṭhikādi chaḍḍitāni",
  "tika-vin11t5:274_1": "bahi chaḍḍetuṁ pattena na nīhareyya. Aṭṭhikāni vāti panasaṭṭhikolaṭṭhiādiaṭṭhikāni",
  "tika-vin11t5:274_2": "vā. Ucchiṭṭhamudakanti mukhadhovanādikaṁ ucchiṭṭhamudakaṁ. Pattena nīharantassāti",
  "tika-vin11t5:274_3": "yojanā, bahi chaḍḍetuṁ taṁ patte āsiñcitvā harantassāti vuttaṁ hoti. Itarathā ucchiṭṭhapattadhovanodakampi",
  "tika-vin11t5:274_4": "teneva pattena bahi na nīharitabbaṁ siyā.",
  "tika-vin11t5:275": "765. Paṭiggaheti mukhadhovanodakanti paṭiggaho, kheḷamallakova. Mukhato nīhaṭanti mukhena chaḍḍitaṁ maṁsakhaṇḍādi yaṁ kiñci.",
  "tika-vin11t5:276_0": "766.Vinassatīti vibbhamena vā sikkhāpaccakkhānena vā kālakiriyāya vā vinassati. Atha",
  "tika-vin11t5:276_1": "vā yoti paccattavacanaṁ ‘‘yassā’’ti sāmivasena pariṇāmetvā yassa bhikkhuno patto",
  "tika-vin11t5:276_2": "bhedena vā acchedena vā corikāya haraṇena vā nassati, tassa anāpattīti yojanā.",
  "tika-vin11t5:277_0": "767.Paṭhamassāti pattavaggassa paṭhamaṁ saṅgahitattā paṭhamassa. Pattassāti pattasikkhāpadassa.",
  "tika-vin11t5:277_1": "Paṭhamenāti cīvaravaggassa paṭhamaṁ saṅgahitattā paṭhamena kathinenāti sambandho.",
  "tika-vin11t5:277_2": "Mahesināti mahante sīlakkhandhādayo guṇe esi gavesīti mahesi. Paṭhamassa pattassa",
  "tika-vin11t5:277_3": "samuṭṭhānādayo sabbe idha aniddiṭṭhavinicchayā paṭhamena kathinena samā sadisā iti",
  "tika-vin11t5:277_4": "mahesinā matā anumatā anuññātāti yojanā.",
  "tika-vin11t5:278": "Paṭhamapattakathāvaṇṇanā.",
  "tika-vin11t5:279_0": "768. Pañca bandhanāni ūnāni yassa so pañcabandhanaūno, patto, tasmiṁ, abandhanañca",
  "tika-vin11t5:279_1": "ekadviticatubandhanañca ‘‘pañcabandhanaūna’’nti gahitaṁ. Yathāha pāḷiyaṁ ‘‘ūnapañcabandhano",
  "tika-vin11t5:279_2": "nāma patto abandhano vā ekabandhano vā dvibandhano vā tibandhano vā catubandhano",
  "tika-vin11t5:279_3": "vā’’ti (pārā. 613). Bandhane akatepi bandhanāraho vakkhamānalakkhaṇarājiyuttopi ‘‘ūnapañcabandhanoyevā’’ti",
  "tika-vin11t5:279_4": "gahetabbo. Ettha abandhano nāma yassa bandhanameva natthi, so. Tenevāha aṭṭhakathāyaṁ",
  "tika-vin11t5:279_5": "‘‘yasmā abandhanassapi pattassa pañca bandhanāni na pūrenti sabbaso natthitāyā’’ti",
  "tika-vin11t5:279_6": "(pārā. aṭṭha. 2.612-613). Dvaṅgulappamāṇato ūnarājiyutto abandhanokāsopi ‘‘abandhanoyevā’’ti",
  "tika-vin11t5:279_7": "gahetabbo. Yathāha pāḷiyaṁ ‘‘abandhanokāso nāma patto yassa dvaṅgulā rāji na hotī’’ti (pārā. 613).",
  "tika-vin11t5:280_0": "769.Uddiṭṭhanti ‘‘bandhanokāso nāma patto yassa dvaṅgulā rāji hotī’’ti (pārā. 613)",
  "tika-vin11t5:280_1": "padabhājane vuttaṁ. Dvaṅgulāya rājiyā ekañca bandhananti yojanā. ‘‘Mukhavaṭṭito heṭṭhā",
  "tika-vin11t5:280_2": "bhaṭṭhā’’ti aṭṭhakathāvacanato (pārā. aṭṭha. 2.612-613) ‘‘sabbāpi rājiyo mukhavaṭṭito",
  "tika-vin11t5:280_3": "paṭṭhāya heṭṭhā bhaṭṭhāyeva gahetabbā’’ti nissandehe vuttaṁ. Mukhavaṭṭiṁ vinā aññatthāpi",
  "tika-vin11t5:280_4": "ūnapañcabandhane vā ūnapañcabandhanokāse vā sati sopi patto ūnapañcabandhano na hotīti",
  "tika-vin11t5:280_5": "na sakkā vattuṁ, tasmā ‘‘mukhavaṭṭito paṭṭhāyā’’ti (pārā. aṭṭha. 2.612-613) aṭṭhakathāyaṁ",
  "tika-vin11t5:280_6": "niyametvā vacanaṁ vīmaṁsitabbaṁ. Idha pana tathā niyamo na dassito, tasmā ayameva",
  "tika-vin11t5:280_7": "vinicchayo sāmaññena vuttāya pāḷiyā aññadatthu saṁsandati sameti. Ca-kārassa avuttasamuccayatthattā",
  "tika-vin11t5:280_8": "dvaṅguladvaṅgulāhi dvīhi dve bandhanāni ca tīṇi bandhanāni cāti idampi vuttameva",
  "tika-vin11t5:280_9": "hoti. Yathāha aṭṭhakathāyaṁ ‘‘yassa pana dve rājiyo, ekāyeva vā caturaṅgulā, tassa",
  "tika-vin11t5:280_10": "dve bandhanāni dātabbāni. Yassa tisso, ekāyeva vā chaḷaṅgulā, tassa tīṇi bandhanāni",
  "tika-vin11t5:280_11": "dātabbānī’’ti (pārā. aṭṭha. 2.612-613).",
  "tika-vin11t5:281_0": "Ūnapañcabandhanapattesu antimapattassa vibhāgaṁ dassetumāha ‘‘bandhanāni cā’’tiādi.",
  "tika-vin11t5:281_1": "Mukhavaṭṭiyā aṭṭhaṅgulappamāṇānaṁ catunnaṁ rājīnaṁ cattāri bandhanāni cāti vuttaṁ",
  "tika-vin11t5:281_2": "hoti. Cakāro pubbe vuttasseva samuccayaṁ karoti. Aṭṭhaṅgularājiyā tathāti mukhavaṭṭito",
  "tika-vin11t5:281_3": "paṭṭhāya aṭṭhaṅgulāyāmaṁ bhaṭṭhāya rājiyā dvaṅguladvaṅgulamatte ṭhāne teneva nīhārena",
  "tika-vin11t5:281_4": "baddhāni cattāri bandhanāni cāti attho.",
  "tika-vin11t5:282_0": "770. Evaṁ ūnapañcabandhanapattaṁ dassetvā idāni paripuṇṇapañcabandhanapattaṁ dassetumāha",
  "tika-vin11t5:282_1": "‘‘pañca vā’’tiādi. Mukhavaṭṭiyā dvaṅguladvaṅgulāyāmaṁ otiṇṇā pañca rājiyo ca. Vā-saddena",
  "tika-vin11t5:282_2": "pañcabandhanavikappā dassitā. Ekā vāpi dasaṅgulāti mukhavaṭṭito dasaṅgulāyāmā ekā",
  "tika-vin11t5:282_3": "vā rāji hoti. Api-saddena tassā rājiyā bandhano pañcabandhanapakkho dassito. Ayaṁ",
  "tika-vin11t5:282_4": "pattoti yassa pañca rājiyo vā tattha bandhanāni pañcabandhanāni vā, dasaṅgulā ekā",
  "tika-vin11t5:282_5": "rāji vā tattha bandhanāni pañcabandhanāni vā santi, ayaṁ patto pañcabandhano nāma.",
  "tika-vin11t5:283_0": "771. Ettāvatā mattikāpatte vinicchayaṁ dassetvā idāni ayopatte dassetumāha ‘‘ayopatto’’tiādi.",
  "tika-vin11t5:283_1": "Chiddāni paṭicchādetuṁ bandhitabbāni ayopaṭṭāni lohamaṇḍalakāni nāma. ‘‘Bhaṇḍī’’tipi",
  "tika-vin11t5:283_2": "tasseva pariyāyo. Bhaṇḍitabbaṁ bandhitvā chidde paṭicchāditepi yattha asaṇhatāya",
  "tika-vin11t5:283_3": "āmisaṁ tiṭṭhati, tādisopi apattoyevāti āha ‘‘maṭṭho vaṭṭatī’’ti. Ayocuṇṇena vāṇiyāti",
  "tika-vin11t5:283_4": "etthāpi ‘‘maṭṭho vaṭṭatī’’ti sambandhanīyaṁ.",
  "tika-vin11t5:284_0": "772. Tassa nissaggiyaṁ saṅghassa nissaṭṭhaṁ taṁ pattaṁ tasmiṁ anukampāya agaṇhantassāti",
  "tika-vin11t5:284_1": "yojanā, ‘‘saṅghamajjhe nissajjitabbo’’ti (pārā. 613) vacanato saṅghamajjhe nissaṭṭhaṁ",
  "tika-vin11t5:284_2": "tassa taṁ pattaṁ tasmiṁ pattanissajjake puggale anukampāya agaṇhantassa.",
  "tika-vin11t5:285_0": "773.Dīyamāne tu pattasminti ūnapañcabandhanena pattena viññāpitanavapatte bhikkhumhi",
  "tika-vin11t5:285_1": "taṁ pattaṁ saṅghamajjhe nissajjitvā āpattiṁ desetvā nisinne catasso agatiyo agamanaṁ,",
  "tika-vin11t5:285_2": "gahitāgahitajānananti imehi pañcahi aṅgehi samannāgatena bhikkhunā paṭhamaṁ saṅghaṁ",
  "tika-vin11t5:285_3": "yācitvā ñattidutiyāya kammavācāya saṅghena pattagāhakaṁ katvā sammatena nissaṭṭhapattaṁ",
  "tika-vin11t5:285_4": "hatthena gahetvā tasmiṁ saṅghe saṅghattherato paṭṭhāya anukkamena upasaṅkamma viññāyamānaṁ",
  "tika-vin11t5:285_5": "guṇaṁ vatvā paṇāmite. Yassāti tasmiṁ saṅghamajjhe nisinnassa yassa bhikkhuno, rocanatthayoge",
  "tika-vin11t5:285_6": "sampadānavacanaṁ. So dīyamāno patto. Taṁ dīyamānaṁ pattaṁ.",
  "tika-vin11t5:286_0": "774.Dīpitoti ‘‘apattakassa na gāhetabbo’’ti (pārā. 615) vutto. Tatthāti tassaṁ bhikkhuparisāyaṁ.",
  "tika-vin11t5:286_1": "Pattapariyantoti ettha ‘‘evaṁ parivattetvā pariyante ṭhitapatto’’ti (pārā. aṭṭha.",
  "tika-vin11t5:286_2": "2.615) aṭṭhakathāyaṁ vuttattā tena pattaparivattanena āgato vā sabbehi aggahitattā",
  "tika-vin11t5:286_3": "āgato so eva vā patto pariyanto nāma hotīti attho. Tassa bhikkhunoti pattaṁ nissajjitvā",
  "tika-vin11t5:286_4": "nisinnassa tassa bhikkhuno.",
  "tika-vin11t5:287_0": "775.Tanti attano dinnaṁ taṁ pariyantapattaṁ. Appadeseti mañcapīṭhādiaṭṭhāne. Yathāha",
  "tika-vin11t5:287_1": "aṭṭhakathāyaṁ ‘‘mañcapīṭhachattanāgadantādike adese’’ti (pārā. aṭṭha. 2.615). Vissajjetīti",
  "tika-vin11t5:287_2": "aññassa deti. Attanā adāpetvā aññena taṁ pattaṁ sayameva attano gahetvā aññaṁ anurūpaṁ",
  "tika-vin11t5:287_3": "pattaṁ diyyamānaṁ gaṇhituṁ vaṭṭatīti aṭṭhakathāyaṁ vuttaṁ. Abhogena paribhuñjatīti",
  "tika-vin11t5:287_4": "yāgurandhanādivasena paribhuñjati. Yathāha aṭṭhakathāyaṁ ‘‘abhogenāti yāgurandhanarajanapacanādinā’’ti",
  "tika-vin11t5:287_5": "(pārā. aṭṭha. 2.615). ‘‘Antarāmagge pana byādhimhi uppanne aññasmiṁ bhājane asati",
  "tika-vin11t5:287_6": "mattikāya limpitvā yāguṁ vā pacituṁ udakaṁ vā tāpetuṁ vaṭṭatī’’ti (pārā. aṭṭha. 2.615)",
  "tika-vin11t5:287_7": "aṭṭhakathāyaṁ vuttattā tādise ṭhāne tathāpi paribhuñjituṁ vaṭṭatīti ettha viseso.",
  "tika-vin11t5:288_0": "776.Naṭṭheti attano paribhuñjiyamāne patte coraggahaṇādinā naṭṭhe. Bhinneti bhedamupagate.",
  "tika-vin11t5:288_1": "Anāpattīti aññaṁ pattaṁ viññāpentassa anāpatti. Pakāsitāti ‘‘anāpatti naṭṭhapattassa",
  "tika-vin11t5:288_2": "bhinnapattassa ñātakānaṁ pavāritānaṁ aññassatthāya attano dhanenā’’tiādinā (pārā.",
  "tika-vin11t5:288_3": "617) nayena pāḷiyaṁ desitā. Idha ‘‘aññassatthāyā’’ti vuttattā attano vaḷañjiyamāne",
  "tika-vin11t5:288_4": "patte satipi aññassatthāya pattaṁ viññāpetuṁ vaṭṭati. Ñātakādīnaṁ gaṇhatoti ettha",
  "tika-vin11t5:288_5": "‘‘santaka’’nti labbhati. Attano dhanenāti yojanā. Ettha dhanaṁ nāma suttavatthādi kappiyavatthu.",
  "tika-vin11t5:289": "777. Ettha viññāpanaṁ kriyaṁ.",
  "tika-vin11t5:290": "Dutiyapattakathāvaṇṇanā.",
  "tika-vin11t5:291_0": "778.Sappiādiṁ bhesajjanti ettha pāḷiyaṁ ‘‘seyyathidaṁ? Sappi navanītaṁ telaṁ madhu",
  "tika-vin11t5:291_1": "phāṇita’’nti (pārā. 622) uddisitvā ‘‘sappi nāma gosappi vā ajikāsappi vā mahiṁsasappi",
  "tika-vin11t5:291_2": "vā, yesaṁ maṁsaṁ kappati, tesaṁ sappī’’ti (pārā. 623) niddiṭṭhaṁ ghatañca ‘‘tesaṁyeva",
  "tika-vin11t5:291_3": "navanīta’’nti (pārā. 623) niddiṭṭhaṁ navanītañca ‘‘tilatelaṁ sāsapatelaṁ madhukatelaṁ",
  "tika-vin11t5:291_4": "eraṇḍakatelaṁ vasātela’’nti (pārā. 623) niddiṭṭhaṁ telañca ‘‘madhu nāma makkhikāmadhū’’ti",
  "tika-vin11t5:291_5": "(pārā. 623) niddiṭṭhaṁ madhuñca ‘‘phāṇitaṁ nāma ucchumhā nibbatta’’nti (pārā. 623)",
  "tika-vin11t5:291_6": "niddiṭṭhaṁ guḷādiphāṇitañcāti etasmiṁ pañcabhesajjarāsimhi yaṁ yaṁ bhesajjanti attho.",
  "tika-vin11t5:291_7": "Purebhattanti purebhatte. Paṭigayhāti paṭiggahetvā.",
  "tika-vin11t5:292_0": "779.Taṁ purebhattaṁ paṭiggahitaṁ bhesajjaṁ. Sattāhanti ettha ‘‘vaṭṭatī’’ti kiriyāya",
  "tika-vin11t5:292_1": "accantasaṁyoge upayogavacanaṁ. ‘‘Sattāhaṁ atikkamantassā’’ti padacchedo. ‘‘Sattāhātikkame",
  "tika-vin11t5:292_2": "tassā’’ti vā pāṭho. Sattāhassa atikkamo sattāhātikkamo, tasmiṁ sattāhātikkame. Tassāti",
  "tika-vin11t5:292_3": "bhesajjapaṭiggāhakassa bhikkhuno. ‘‘Nissaggiya’’nti iminā pācittiyameva dassitaṁ.",
  "tika-vin11t5:292_4": "Nissaggiyavatthu bhājanagaṇanāya āpattiṁ karoti. Ekasmiṁ bhājanepi visuṁ visuṁ ṭhapitāni",
  "tika-vin11t5:292_5": "navanītapiṇḍaguḷapiṇḍasakkaramadhupaṭalānipi attano gaṇanāya āpattiṁ karonti.",
  "tika-vin11t5:293_0": "780.Gaṇhitvāti paṭiggahetvā. Sannidhīyatīti sannidhi, sannihitavatthu, tassa kārakaṁ",
  "tika-vin11t5:293_1": "karaṇaṁ aparāparadivasatthāya ṭhapanaṁ, taṁ katvā, pacchābhattaṁ paṭiggahitaṁ yathā",
  "tika-vin11t5:293_2": "aparaṁ divasaṁ gacchati, tathā katvā nikkhipitvāti attho. Nirāmisaṁ sāyatoti āmisena",
  "tika-vin11t5:293_3": "amissetvā bhuñjantassa.",
  "tika-vin11t5:294": "781.Uggahitanti appaṭiggahāpetvā hatthena gahitaṁ. Sarīrabhogeti bahi sarīraparibhogeneva.",
  "tika-vin11t5:295": "782.Gahitaṁ paṭiggahitaṁ. Tāpetvāti vilīyāpetvā.",
  "tika-vin11t5:296_0": "783.‘‘Sayaṁ tāpeti…pe… na hoti so’’ti idaṁ sudhotanavanītaṁ sandhāya vuttaṁ, duddhotena",
  "tika-vin11t5:296_1": "pana dadhiguḷikādisahitena sāmaṁpāko hoteva. Navanītassa yaṁ sayaṁ tāpanaṁ, so sāmaṁpāko na hotīti yojanā.",
  "tika-vin11t5:297": "784.Yena kenacīti upasampannena, anupasampannena vā.",
  "tika-vin11t5:298_0": "785.‘‘Sayaṁ karotī’’ti iminā anupasampannaṁ nivatteti. Tena kataṁ pana tadahu purebhattaṁ",
  "tika-vin11t5:298_1": "sāmisampi vaṭṭati. Yathāha aṭṭhakathāyaṁ ‘‘purebhattaṁ paṭiggahitakhīrena vā dadhinā",
  "tika-vin11t5:298_2": "vā katasappi anupasampannena kataṁ sāmisampi tadahu purebhattaṁ vaṭṭatī’’ti (pārā. aṭṭha. 2.622).",
  "tika-vin11t5:299": "786.Savatthukassāti ettha vatthu nāma khīradadhi.",
  "tika-vin11t5:300_0": "787.Assāti paṭiggahitakhīradadhīhi katasappimāha. ‘‘Paṭiggahetvā tānī’’ti vuttattāti",
  "tika-vin11t5:300_1": "idaṁ ‘‘yāni kho pana tāni gilānānaṁ bhikkhūnaṁ paṭisāyanīyāni bhesajjāni, seyyathidaṁ?",
  "tika-vin11t5:300_2": "Sappi navanītaṁ telaṁ madhu phāṇitaṁ, tāni paṭiggahetvā’’ti (pārā. 622) imasmiṁ mātikāpāṭhe",
  "tika-vin11t5:300_3": "‘‘yānī’’ti vuttasappiādīnameva ‘‘tāni paṭiggahetvā’’ti vuttattāti vuttaṁ hoti, tattha",
  "tika-vin11t5:300_4": "khīradadhīnaṁ avuttattāti adhippāyo.",
  "tika-vin11t5:301": "788.Kappiyasappimhīti kappiyamaṁsānaṁ sattānaṁ ghate. Akappiyasappimhīti akappiyamaṁsānaṁ sattānaṁ ghate, paṭiggahetvā sattāhe atikkanteti vuttaṁ hoti.",
  "tika-vin11t5:302_0": "789. Tena sappinā akappiyena bhavitabbanti idaṁ dukkaṭaṁ kathaṁ hotīti āha ‘‘sabbā’’tiādi.",
  "tika-vin11t5:302_1": "Akappiyaṁ maṁsaṁ yesaṁ te akappiyamaṁsā, manussādayo, sabbe ca te akappiyamaṁsā cāti",
  "tika-vin11t5:302_2": "sabbākappiyamaṁsā, tesaṁ.",
  "tika-vin11t5:303_0": "790-1. Evaṁ ce vaṭṭati, ‘‘yesaṁ maṁsaṁ kappati, tesaṁ sappī’’ti kasmā pāḷiyaṁ vuttanti",
  "tika-vin11t5:303_1": "codanaṁ samuṭṭhāpetvā taṁ pariharitumāha ‘‘yesa’’ntiādi. Tattha ‘‘yesañhi kappati",
  "tika-vin11t5:303_2": "maṁsaṁ, tesaṁ sappī’’ti idaṁ vacanaṁ kiṁ payojanaṁ sādhetīti vuttaṁ hoti. Idāni paricchedaniyamanasaṅkhātaṁ",
  "tika-vin11t5:303_3": "taṁpayojanañca tabbisayañca dassetumāha ‘‘paṇītabhojanassā’’tiādi. Paṇītabhojanassa",
  "tika-vin11t5:303_4": "paricchedaniyāmananti yojanā. Sattāhakālike pañcavidhe bhesajjeti vuttaṁ hoti, niddhāraṇe",
  "tika-vin11t5:303_5": "bhummaṁ. Nissaggiyassa vatthūnanti niddhāritabbadassanaṁ. Nissaggiyassāti ettha taṁhetukassa",
  "tika-vin11t5:303_6": "pācittiyassāti attho. Vatthūnanti sappinavanītadvayameva vuttaṁ. Sattāhakālike nissaggiyapācittiyassa",
  "tika-vin11t5:303_7": "vatthu nāma etesameva sappinavanītāni, paṇītabhojanañca tesameva khīradadhisappinavanītānīti",
  "tika-vin11t5:303_8": "dassetuṁ tathā vuttaṁ, na akappiyamaṁsasattānaṁ sappiādinivāraṇatthaṁ vuttanti ayaṁ",
  "tika-vin11t5:303_9": "pāḷiyaṁ tathāgatā dhippeto atthoti vuttaṁ hoti.",
  "tika-vin11t5:304_0": "792.Gahituggahitādike uggahitapaṭiggahitādike navanītepi sabbo vinicchayo sappimhi",
  "tika-vin11t5:304_1": "vuttanayeneva veditabboti yojanā. Ādi-saddena purebhattaṁ, pacchābhattaṁ paṭiggahitakhīradadhīhi,",
  "tika-vin11t5:304_2": "uggahitakhīradadhīhi ca kataṁ navanītaṁ, tādisameva akappiyamaṁsanavanītañca saṅgahitaṁ.",
  "tika-vin11t5:304_3": "Sabbo vinicchayoti āpattiādikaṁ sabbavinicchayaṁ saṅgaṇhāti. Yathāha aṭṭhakathāyaṁ",
  "tika-vin11t5:304_4": "‘‘sabbo āpattānāpattiparibhogāparibhoganayo’’ti (pārā. aṭṭha. 2.622).",
  "tika-vin11t5:305": "793-4.Bhikkhūnaṁ ākirantīti ettha ‘‘patte’’ti sāmatthiyā labbhati. Ādiccapakkanti ātape vilīnaṁ. Saṁsaṭṭhaṁ parissāvitaṁ.",
  "tika-vin11t5:306_0": "795-6. Tilatelaṁ sāsapatelaṁ madhukatelaṁ eraṇḍakatelaṁ. Gahitanti paṭiggahitaṁ.",
  "tika-vin11t5:306_1": "Purebhattaṁ sāmisampi nirāmisampi sāyitabbanti yojanā. Tesaṁ vasāti sattāhātikkantānaṁ",
  "tika-vin11t5:306_2": "tesaṁ telānaṁ vasena, telabhājanagaṇanāyāti vuttaṁ hoti.",
  "tika-vin11t5:307": "798.Tesaṁ tiṇṇampīti eraṇḍamadhukasāsapabījānaṁ tiṇṇaṁ.",
  "tika-vin11t5:308": "799.Nissaggiyaṁ pācittiyaṁ.",
  "tika-vin11t5:309_0": "800.Sāsapādīnanti ettha ādi-saddena paṭilomena madhukeraṇḍakānaṁ gahaṇaṁ. Gahetvāti",
  "tika-vin11t5:309_1": "paṭiggahetvā. Bhikkhunā telatthāyeva gahetvā ṭhapitānaṁ sāsapādīnaṁ sattāhātikkame",
  "tika-vin11t5:309_2": "dukkaṭaṁ siyāti yojanā.",
  "tika-vin11t5:310_0": "801-2. Nāḷikerañca karañjañca nāḷikerakarañjāni, tesaṁ, nāḷikeraphalānaṁ, nattamālaṭṭhīnañca",
  "tika-vin11t5:310_1": "telanti sambandho. Kuruvakassāti atasibījassa. Nimbañca kosambakañca nimbakosambakāni,",
  "tika-vin11t5:310_2": "tesaṁ, pucimandabījassa ca phandanabījassa ca telanti sambandho. Bhallātakassāti",
  "tika-vin11t5:310_3": "evaṁnāmakassa rukkhabījassa. Samayaccayeti sattāhātikkame.",
  "tika-vin11t5:311_0": "803.Yāvakālikabhedañcāti ettha ‘‘yāvakālika’’nti bhedo visesanaṁ yassāti viggaho,",
  "tika-vin11t5:311_1": "‘‘idaṁ vatthu’’nti etassa ajjhoharaṇīyavisesitabbassa visesanaṁ. Yāvajīvikantipi",
  "tika-vin11t5:311_2": "tasseva visesanaṁ. Sesanti ‘‘sāmaṁpākasavatthuka purebhattapacchābhattapaṭiggahitauggahitakavatthuvidhānaṁ",
  "tika-vin11t5:311_3": "sabba’’nti (pārā. aṭṭha. 2.622) aṭṭhakathāyaṁ dassitaṁ sesaṁ visesappakārajātamāha.",
  "tika-vin11t5:311_4": "Etthāpīti imasmiṁ telavinicchayepi.",
  "tika-vin11t5:312_0": "804.Acchassa isassa. Macchassa jalajassa. Varāhassa sūkarassa. Susukāsaṅkhātassa",
  "tika-vin11t5:312_1": "makarassa. Macchavacaneneva makarassa saṅgahitattepi vāḷamacchabhāvena visuṁ gahaṇanti",
  "tika-vin11t5:312_2": "aṭṭhakathāyaṁ vuttaṁ. Gadrabhassa kharassa. Imesaṁ pañcannaṁ sattānaṁ vasena pañcavidhānaṁ",
  "tika-vin11t5:312_3": "vasānaṁ telañca pañcappakāraṁ hotīti attho.",
  "tika-vin11t5:313_0": "805.Kappiyākappiyassa cāti kappiyākappiyamaṁsassa sattassāti vuttaṁ hoti, sabbameva",
  "tika-vin11t5:313_1": "vasātelaṁ vaṭṭatīti iminā sambandho. Ettha ‘‘anujānāmi bhikkhave vasāni bhesajjāni",
  "tika-vin11t5:313_2": "acchavasaṁ macchavasaṁ susukāvasaṁ sūkaravasaṁ gadrabhavasa’’nti (mahāva. 262) anuññātapāṭhe",
  "tika-vin11t5:313_3": "acchavasāggahaṇena manussehi aññesaṁ sabbākappiyamaṁsasattānaṁ vasāya anuññātattā",
  "tika-vin11t5:313_4": "taṁ saṅgahetuṁ akappiyaggahaṇaṁ katanti daṭṭhabbaṁ. Yathāha aṭṭhakathāyaṁ ‘‘acchavasa’nti",
  "tika-vin11t5:313_5": "vacanena ṭhapetvā manussavasaṁ sabbesaṁ akappiyamaṁsānaṁ vasā anuññātā’’ti (pārā.",
  "tika-vin11t5:313_6": "aṭṭha. 2.623). Ettha akappiyamaṁsasattānaṁ maṁsānaṁ akappiyabhāvo ‘‘maṁsesu hi dasa",
  "tika-vin11t5:313_7": "manussahatthiassasunakhaahisīhabyagghadīpiacchataracchānaṁ maṁsāni akappiyāni. Vasāsu",
  "tika-vin11t5:313_8": "ekā manussavasāva. Khīrādīsu akappiyaṁ nāma natthī’’ti (pārā. aṭṭha. 2.623) aṭṭhakathāvacanato",
  "tika-vin11t5:313_9": "veditabbo. Akappiyavacanena manussavasāyapi gayhamānattā tasmiṁ nīharitumāha ‘‘ṭhapetvā’’ti.",
  "tika-vin11t5:314_0": "806.Purebhattanti purebhatte. Saṁsaṭṭhaṁ parissāvitaṁ. ‘‘Purebhatta’’nti idaṁ ‘‘paṭiggahetvāna,",
  "tika-vin11t5:314_1": "pakkaṁ, saṁsaṭṭha’’nti imehi padehi paccekaṁ yojetabbaṁ. Yathāha pāḷiyaṁ ‘‘kāle paṭiggahitaṁ",
  "tika-vin11t5:314_2": "kāle nippakkaṁ kāle saṁsaṭṭhaṁ telaparibhogena paribhuñjitu’’nti (mahāva. 262).",
  "tika-vin11t5:315_0": "807.Taṁ katvā detīti apaṭiggahitavasaṁ gahetvā pacitvā telaṁ detīti attho. Tenāha",
  "tika-vin11t5:315_1": "aṭṭhakathāyaṁ ‘‘anupasampannehi kataṁ nibbaṭṭitavasātelaṁ purebhattaṁ paṭiggahitaṁ",
  "tika-vin11t5:315_2": "purebhattaṁ sāmisampi vaṭṭatī’’ti (pārā. aṭṭha. 2.623). Tato uddhaṁ sattāhamanatikkammāti",
  "tika-vin11t5:315_3": "gahetabbaṁ. Yathāha aṭṭhakathāyaṁ ‘‘pacchābhattato paṭṭhāya sattāhaṁ nirāmisameva",
  "tika-vin11t5:315_4": "vaṭṭatī’’ti (pārā. aṭṭha. 2.623). Idha ubhayatthāpi kāle, vikāle ca kappiyākappiyamaṁsavasānaṁ",
  "tika-vin11t5:315_5": "telaṁ diyyamānaṁ sukhumamaṁsacuṇṇādikaṁ abbohārikaṁ. Yathāha aṭṭhakathāyaṁ ‘‘yaṁ",
  "tika-vin11t5:315_6": "pana tattha sukhumarajasadisaṁ maṁsaṁ vā nhāru vā aṭṭhi vā lohitaṁ vā hoti, taṁ abbohārika’’nti",
  "tika-vin11t5:315_7": "(pārā. aṭṭha. 2.623).",
  "tika-vin11t5:316_0": "808.Paṭiggahetunti ettha ‘‘vasa’’nti ca kātunti ettha ‘‘tela’’nti ca pakaraṇato labbhati.",
  "tika-vin11t5:316_1": "Kātunti ettha pacituṁ parissāvitunti ubhayamevāti attho. ‘‘Na vaṭṭatī’’ti idaṁ paṭiggahaṇādipayogattaye",
  "tika-vin11t5:316_2": "visuṁ visuṁ dukkaṭattā vuttaṁ. Yathāha pāḷiyaṁ ‘‘vikāle ce bhikkhave paṭiggahitaṁ",
  "tika-vin11t5:316_3": "vikāle nippakkaṁ vikāle saṁsaṭṭhaṁ, taṁ ce paribhuñjeyya, āpatti tiṇṇaṁ dukkaṭāna’’nti",
  "tika-vin11t5:316_4": "(mahāva. 262). Imāni hi tīhi payogehi tīṇi dukkaṭāni honti. Sesoti uggahitakapaṭiggahitakasavatthukavisayo",
  "tika-vin11t5:316_5": "vinicchayo ca bhājanagaṇanāya āpattibhedo cāti evaṁpakāro vattabbaviseso.",
  "tika-vin11t5:317": "809.Gahitanti paṭiggahitaṁ. Madhukarīkatanti madhumakkhikākhuddakamakkhikābhamaramakkhikāsaṅkhātāhi tīhi madhukarīhi kataṁ.",
  "tika-vin11t5:318_0": "810.Vatthūnaṁ gaṇanāti madhupaṭalena ṭhitaṁ ce, paṭalagaṇanāya, pīḷetvā bhājane pakkhipitvā",
  "tika-vin11t5:318_1": "ṭhapitaṁ ce, bhājanagaṇanāya, silesamiva patthinnaṁ ce, mahābhamaramadhukhaṇḍapiṇḍavasena,",
  "tika-vin11t5:318_2": "visuṁ visuṁ kate tesaṁ gaṇanāyāti attho.",
  "tika-vin11t5:319_0": "811.Ghanāghananti ettha guḷañca nānappakārā sakkarā ca ghanapakkaṁ nāma. Pakkatanukaṁ",
  "tika-vin11t5:319_1": "phāṇitaṁ aghanapakkaṁ nāma. Ucchusileso apakkaghanaṁ nāma. Ucchudaṇḍato pīḷitaraso",
  "tika-vin11t5:319_2": "apakkāghanaṁ nāma. ‘‘Phāṇitaṁ nāma ucchumhā nibbatta’’nti (pārā. 623) sādhāraṇapāḷivacanato,",
  "tika-vin11t5:319_3": "‘‘phāṇitaṁ nāma ucchurasaṁ upādāyā’’ti (kaṅkhā. aṭṭha. bhesajjasikkhāpadavaṇṇanā;",
  "tika-vin11t5:319_4": "vi. saṅga aṭṭha. 98) aṭṭhakathāvacanato ca iha rasādīhi ucchupānampi saṅgahitaṁ.",
  "tika-vin11t5:319_5": "Keci ucchuno catukālikattaṁ vaṇṇayanti, taṁ na sārato paccetabbaṁ.",
  "tika-vin11t5:320": "812.Phāṇitanti vuttappakāre tasmiṁ phāṇite aññataraṁ. Gahitaṁ paṭiggahitaṁ.",
  "tika-vin11t5:321_0": "813.Asaṁsaṭṭhenāti aparissāvitena. Kataphāṇitanti parissāvetvā attanā kataphāṇitaṁ.",
  "tika-vin11t5:321_1": "Purebhattaṁ gahitenāti purebhattaṁ paṭiggahitena. ‘‘Sayaṁ kata’’nti (pārā. aṭṭha.",
  "tika-vin11t5:321_2": "2.623) vuttattā katanti ucchuraso gahetabbo.",
  "tika-vin11t5:322": "816.Katvāti pacitvā phāṇitaṁ katvā.",
  "tika-vin11t5:323": "817.Pacchābhattaṁ katañcāpīti pacchābhattaṁ attanā ca kataṁ anupasampannena ca kataṁ phāṇitampi.",
  "tika-vin11t5:324": "818.Kataṁ…pe… sītavārināti sītudake madhukapupphāni pakkhipitvā ṭhapetvā madditvā parissāvitarasena kataṁ madhukaphāṇitaṁ.",
  "tika-vin11t5:325_0": "819.Assāti madhukaphāṇitassa. Dukkaṭanti tadādhārabhājanagaṇanāya dukkaṭaṁ. Khīraṁ",
  "tika-vin11t5:325_1": "pakkhipitvā kataṁ madhukaphāṇitaṁ yāvakālikaṁ ce hoti, kathaṁ khaṇḍasakkarākataṁ",
  "tika-vin11t5:325_2": "sattāhakālikaṁ hotīti vicāraṇāyaṁ khīrajallikaṁ dhovitvā dhovitvā gayhamānattā vaṭṭatīti",
  "tika-vin11t5:325_3": "pariharanti. Yathāha aṭṭhakathāyaṁ ‘‘khaṇḍasakkaraṁ pana khīrajallikaṁ apanetvā apanetvā",
  "tika-vin11t5:325_4": "sodhenti, tasmā vaṭṭatī’’ti (pārā. aṭṭha. 2.623). ‘‘Bījato paṭṭhāya na vaṭṭatī’’ti",
  "tika-vin11t5:325_5": "paṭikkhittamadhukapupphamerayaṁ vinā āmakañca pakkañca madhukapupphaṁ purebhattaṁ",
  "tika-vin11t5:325_6": "vaṭṭatīti aṭṭhakathāyaṁ vuttaṁ.",
  "tika-vin11t5:326": "820.Sabbesaṁ pana phalānanti kadalikhajjūriādiphalānaṁ.",
  "tika-vin11t5:327_0": "821. Sāmaññajotanāya visesepi avaṭṭhānato ‘‘kālikā’’ti iminā ‘‘pacchābhattaṁ sati",
  "tika-vin11t5:327_1": "paccaye’’ti vacanasāmatthiyā yāvakālikavajjā tayo kālikā gahetabbā , ‘‘purebhattaṁ",
  "tika-vin11t5:327_2": "yathāsukha’’nti vacanasāmatthiyā cattāropi gahetabbā. Yāvakālikavajjā tayo kālikā",
  "tika-vin11t5:327_3": "pacchābhattaṁ vikāle paccaye pipāsādikāraṇe sati kevalampi paccekampi missetvāpi",
  "tika-vin11t5:327_4": "paribhuñjituṁ bhikkhussa vaṭṭanti. Kālikā cattāropi purebhattaṁ kāle yāvamajjhanhā",
  "tika-vin11t5:327_5": "kevalampi missetvāpi yathāsukhaṁ asatipi paccaye paribhuñjituṁ bhikkhussa vaṭṭantīti yojanā.",
  "tika-vin11t5:328": "822.Aruādīnīti vaṇādīni. ‘‘Makkhetuṁ na vaṭṭatī’’ti iminā bāhiraparibhogopi nivārito.",
  "tika-vin11t5:329_0": "823.Anāpattivāre ‘‘antosattāha’’nti adhikāre ‘‘anupasampannassa cattena vantena muttena",
  "tika-vin11t5:329_1": "anapekkho datvā paṭilabhitvā paribhuñjatī’’ti (pārā. 625) vuttattā cajitvāti ettha",
  "tika-vin11t5:329_2": "‘‘antosattāhaṁ anupasampannassā’’ti vattabbaṁ. Labhitvāti ettha ‘‘sattāhātikkamepī’’ti",
  "tika-vin11t5:329_3": "sāmatthiyā labbhati. Tenāha mahāpadumatthero ‘‘antosattāhe dinnassa hi puna paribhoge",
  "tika-vin11t5:329_4": "āpattiyeva natthi, sattāhātikkantassa pana paribhoge anāpattīti dassanatthamidaṁ",
  "tika-vin11t5:329_5": "vutta’’nti. Labhitvāti gahitatelena anupasampannena sakkaccaṁ, asakkaccaṁ vā dinnaṁ",
  "tika-vin11t5:329_6": "labhitvā. Sāyitunti ettha ‘‘labhatī’’ti seso.",
  "tika-vin11t5:330_0": "824.‘‘Anāpatti adhiṭṭhetī’’ti dvinnaṁ padānaṁ antare ‘‘antosattāha’’nti seso, sabbapadehipi",
  "tika-vin11t5:330_1": "yujjati. Adhiṭṭhetīti sattāhabbhantare sappiñca telañca vasañca muddhani telaṁ vā",
  "tika-vin11t5:330_2": "abbhañjanaṁ vā, madhuṁ arumakkhanaṁ, phāṇitaṁ gharadhūpanaṁ bhavissatīti adhiṭṭheti.",
  "tika-vin11t5:330_3": "Adhiṭṭhitena anadhiṭṭhitaṁ ce missaṁ hoti, punapi adhiṭṭhātabbaṁ. Vissajjetīti antosattāhe",
  "tika-vin11t5:330_4": "aññassa upasampannassa deti. Sace tathā dinnaṁ aññena appaṭiggahitattā , tena paṭiggahitampi",
  "tika-vin11t5:330_5": "itarassa dinnattā tesaṁ anāpattīti aṭṭhakathāyaṁ (pārā. aṭṭha. 2.625 atthato samānaṁ) vuttaṁ.",
  "tika-vin11t5:331_0": "Vinassatīti sattāhabbhantare yena kenaci ākārena yathā aparibhogaṁ hoti, tathā corikāya",
  "tika-vin11t5:331_1": "haraṇādivasena nassati. Yathāha aṭṭhakathāyaṁ ‘‘vinassatīti aparibhogaṁ hotī’’ti",
  "tika-vin11t5:331_2": "(pārā. aṭṭha. 2.625). Acchinditvā gaṇhatīti añño tasmiṁ sattāhabbhantare vilumpitvā",
  "tika-vin11t5:331_3": "gaṇhāti. Vissāsaṁ gaṇhatīti tasmiṁyeva sattāhabbhantare añño vissāsaṁ gaṇhāti.",
  "tika-vin11t5:332_0": "825. Akathinacittena satthunā samuṭṭhānādayo sabbeva paṭhamena kathinena samā pakāsitāti",
  "tika-vin11t5:332_1": "yojanā. Akathinacittenāti mahākaruṇārasena tintatāya akakkasacittena, avihiṁsābhiratacittenāti",
  "tika-vin11t5:332_2": "vuttaṁ hoti. Satthunāti diṭṭhadhammikasamparāyikādīhi atthehi sadevakaṁ lokaṁ anusāsatīti",
  "tika-vin11t5:332_3": "satthā, tena sabbaññunā dasabalena sammāsambuddhena.",
  "tika-vin11t5:333": "Bhesajjasikkhāpadakathāvaṇṇanā.",
  "tika-vin11t5:334_0": "826.Gimhānanti ettha ‘‘māsāna’’nti sāmatthiyā labbhati, niddhāraṇe sāmivacanaṁ, gimhesu",
  "tika-vin11t5:334_1": "catūsu māsesūti attho. Niddhāritabbaṁ dasseti ‘‘māso seso’’ti, ettha ‘‘vattabbe kāle’’ti",
  "tika-vin11t5:334_2": "seso. Phaggunamāsakaṇhapakkhapāṭipadato paṭṭhāya jeṭṭhamāsapuṇṇamipariyosānesu tīsu",
  "tika-vin11t5:334_3": "māsesu atikkantesūti attho. Sesamāso nāma jeṭṭhamāsassa kaṇhapakkhapāṭipadato paṭṭhāya",
  "tika-vin11t5:334_4": "āsāḷhimāsapuṇṇamipariyosāno. Gimhānaṁ māso sesoti vattabbe kāleti attho.",
  "tika-vin11t5:335_0": "Imasmiṁ pacchime gimhamāse jeṭṭhamāsassa kaṇhapakkho vassikasāṭikā ce na laddhā,",
  "tika-vin11t5:335_1": "pariyesituṁ laddhaṁ kātuṁ khettaṁ, adhiṭṭhānanivāsanānaṁ akhettaṁ. Āsāḷhipurimapakkho",
  "tika-vin11t5:335_2": "pariyesanakaraṇanivāsanānaṁ khettaṁ, adhiṭṭhātuṁ akhettaṁ. Āsāḷhikaṇhapakkhapāṭipadato",
  "tika-vin11t5:335_3": "yāva pacchimakattikapuṇṇamī, idaṁ catunnampi khettanti ayamettha saṅkhepo.",
  "tika-vin11t5:336_0": "Pariyeseyyāti ‘‘ye manussā pubbe vassikasāṭikaṁ dentī’’tiādinā (pārā. 628) padabhājane",
  "tika-vin11t5:336_1": "vuttanayena pubbe vassikasāṭikadāyakaṁ upasaṅkamma ‘‘detha me vassikasāṭikacīvara’’ntiādinā",
  "tika-vin11t5:336_2": "vacanena aviññāpetvā ‘‘kālo vassikasāṭikāya samayo vassikasāṭikāya, aññepi manussā",
  "tika-vin11t5:336_3": "vassikasāṭikaṁ dentī’’ti evaṁ satuppādamattakaraṇena pariyeseyya.",
  "tika-vin11t5:337_0": "Sāṭikanti vassikasāṭikaṁ. ‘‘Addhamāso seso’’ti idaṁ ‘‘gimhāna’’nti imināva yujjati.",
  "tika-vin11t5:337_1": "Tattha ‘‘vattabbe kāle’’ti ajjhāharitabbaṁ, āsāḷhimāsassa purimapakkheti attho. Katvāti",
  "tika-vin11t5:337_2": "ettha ‘‘laddha’’nti sāmatthiyā labbhati. Yathāvuttanayena satuppādena vā avasesānaṁ",
  "tika-vin11t5:337_3": "saddhāsampannakulānaṁ vā santikā laddhaṁ sibbanarajanakappabindudānavasena niṭṭhāpetvāti",
  "tika-vin11t5:337_4": "vuttaṁ hoti. Paridaheti nivāseyya.",
  "tika-vin11t5:338_0": "827-8.Piṭṭhisammate samayeti ‘‘kattikapuṇṇamāsiyā pana pacchimapāṭipadadivasato paṭṭhāya",
  "tika-vin11t5:338_1": "yāva jeṭṭhamūlapuṇṇamā ime satta māsā piṭṭhisamayo nāmā’’ti (pārā. aṭṭha. 2.628)",
  "tika-vin11t5:338_2": "evaṁ dassitesu sattasu māsesu. Ñātakāññātakādino satuppādaṁ katvāti yojanā. Ādi-saddena",
  "tika-vin11t5:338_3": "pavāritāpavāritānaṁ saṅgaho. Yathāha aṭṭhakathāyaṁ ‘‘aññātakaappavāritaṭṭhānato’’ti.",
  "tika-vin11t5:339_0": "Tesuyevāti ñātakaaññātakapavāritaappavāritesu. ‘‘Tathā’’ti iminā ‘‘hoti nissaggiyāpattī’’ti",
  "tika-vin11t5:339_1": "idaṁ dassitaṁ. Sā āpatti aññātakaappavāritesu aññātakaviññattisikkhāpadena hoti.",
  "tika-vin11t5:339_2": "Yathāha aṭṭhakathāyaṁ ‘‘detha me vassikasāṭikacīvara’ntiādinā nayena viññattiṁ katvā",
  "tika-vin11t5:339_3": "nipphādentassa aññātakaviññattisikkhāpadena nissaggiyaṁ pācittiya’’nti (pārā. aṭṭha.",
  "tika-vin11t5:339_4": "2.628). Ñātakapavāritesu tena sikkhāpadena anāpatti, piṭṭhisamayattā iminā āpatti",
  "tika-vin11t5:339_5": "hoti. Aññātakaappavāritesu ca vakkhamānanayena vattabhedadukkaṭena saddhiṁ hotīti daṭṭhabbaṁ.",
  "tika-vin11t5:340_0": "829-30. Aññātakādino katvā pana satuppādanti yojanā. Ādi-saddena appavāritānaṁ saṅgaho.",
  "tika-vin11t5:340_1": "Kucchisaññite samayeti yathāvuttapiṭṭhisamaye sattamāse vinā itare pañca māsā vuttā.",
  "tika-vin11t5:340_2": "Yathāha aṭṭhakathāyaṁ ‘‘jeṭṭhamūlapuṇṇamāsiyā pana pacchimapāṭipadadivasato paṭṭhāya",
  "tika-vin11t5:340_3": "yāva kattikapuṇṇamā ime pañca māsā kucchisamayo nāmā’’ti (pārā. aṭṭha. 2.628). Vatthanti",
  "tika-vin11t5:340_4": "vassikasāṭikaṁ. Adinnapubbesūti yehi vassikasāṭikā na dinnapubbā, tesu, iminā vattabhedassa",
  "tika-vin11t5:340_5": "kāraṇamāha. Iha vattabhedo nāma ‘‘ye manussā pubbe vassikasāṭikacīvaraṁ dentī’’tiādivacanato",
  "tika-vin11t5:340_6": "(pārā. 628) dinnapubbesu kātabbassa satuppādassa adinnapubbesu karaṇaṁ. Byatirekato",
  "tika-vin11t5:340_7": "dinnapubbesu natthīti dīpitaṁ hoti.",
  "tika-vin11t5:341_0": "Tatrāti aññātakādimhi. ‘‘Nissaggiya’’nti iminā aññātakaviññattisikkhāpadena āpattiṁ",
  "tika-vin11t5:341_1": "āha. Yathāha kucchisamayacatukke ‘‘viññattimpi katvā nipphādentassa aññātakaviññattisikkhāpadena",
  "tika-vin11t5:341_2": "nissaggiyaṁ pācittiya’’nti. Ayaṁ pācittiyāpatti pakatiyā vassikasāṭikadāyakesupi",
  "tika-vin11t5:341_3": "hotīti idaṁ aṭṭhakathāyaṁ ‘‘idaṁ pana pakatiyā vassikasāṭikadāyakesupi hotiyevā’’ti",
  "tika-vin11t5:341_4": "(pārā. aṭṭha. 2.628) vacanato viññāyati.",
  "tika-vin11t5:342_0": "831.Ovassāpetīti ākāsato patitaudakeneva kāyaṁ temeti, iminā ‘‘ghaṭādīhi osiñcituṁ",
  "tika-vin11t5:342_1": "vaṭṭatī’’ti dīpitaṁ hoti. ‘‘Nibbakosambunā nahāyituṁ vaṭṭatī’’ti gaṇṭhipadesu vuttaṁ.",
  "tika-vin11t5:342_2": "Satipi cīvareti vassikasāṭikāya satiyāpi. ‘‘Pariyosāne dukkaṭa’’nti iminā bindugaṇanāyāti",
  "tika-vin11t5:342_3": "dīpeti. Vivaṭaṅgaṇeti rukkhādinā kenaci anāvaṭaṭṭhāne.",
  "tika-vin11t5:343": "832.Māsasminti gimhānaṁ pacchimamāsasmiṁ.",
  "tika-vin11t5:344_0": "833. ‘‘Acchinnacīvarassāti etaṁ vassikasāṭikameva sandhāya vutta’’nti (pārā. aṭṭha.",
  "tika-vin11t5:344_1": "2.630) aṭṭhakathāyaṁ vuttaṁ. Vassikasāṭikaṁ nivāsetvā nahāyantassa corupaddavo āpadā",
  "tika-vin11t5:344_2": "nāma. Nhānakoṭṭhakanti nahānatthāya katakoṭṭhakaṁ. ‘‘Vāpī’’ti iminā pokkharaṇijātassarādayo",
  "tika-vin11t5:344_3": "upalakkhitā. Nhāyantassāti naggo hutvā nahāyantassāti pakaraṇato labbhati. ‘‘Ākāsato",
  "tika-vin11t5:344_4": "patitaudakenevā’’ti (pārā. aṭṭha. 2.629) aṭṭhakathāyameva vuttaṁ.",
  "tika-vin11t5:345": "834.Kriyanti akāle pariyesanakaraṇaadhiṭṭhānanivāsanehi āpajjitabbato kiriyaṁ. Kāyena ca vācāya ca viññāpanādiṁ karontassa kāyakammaṁ vacīkammaṁ hoti.",
  "tika-vin11t5:346": "Vassikasāṭikakathāvaṇṇanā.",
  "tika-vin11t5:347_0": "835. ‘‘Yo pana bhikkhu bhikkhussa sāmaṁ cīvaraṁ datvā’’ti (pārā. 632) vacanato sāmanti",
  "tika-vin11t5:347_1": "ettha ‘‘bhikkhū’’ti ca datvāti ettha ‘‘bhikkhussa’’iti ca labbhati. Cīvaranti channaṁ",
  "tika-vin11t5:347_2": "cīvarānaṁ aññataraṁ cīvaraṁ vikappanupagaṁ pacchimaṁ. ‘‘Kupito anattamano acchindeyyā’’ti",
  "tika-vin11t5:347_3": "(pārā. 632) vacanato acchindantassāti ettha ‘‘kupitassa anattamanassā’’ti seso, kupitassa",
  "tika-vin11t5:347_4": "anattamanassa acchindantassa vā acchindāpentassa vāti attho. Tanti attanā dinnacīvaraṁ.",
  "tika-vin11t5:347_5": "‘‘Sakasaññāyā’’ti iminā pārājikāya avatthubhāvaṁ dīpeti.",
  "tika-vin11t5:348": "836.Tathāti ekāyeva āpattīti dīpeti.",
  "tika-vin11t5:349": "837.Vatthānanti cīvarānaṁ. Assāti bhikkhussa.",
  "tika-vin11t5:350": "841. Saṅghāṭiṁ gaṇha, uttarāsaṅgaṁ gaṇhāti yojanā.",
  "tika-vin11t5:351_0": "842.Vikappanupagaṁ pacchimanti ettha ‘‘cīvara’’nti labbhati. Āyāmato vaḍḍhakihatthaṁ",
  "tika-vin11t5:351_1": "tiriyaṁ tathā vidatthippamāṇaṁ vatthakhaṇḍaṁ heṭṭhimaparicchedato vikappanupagaṁ",
  "tika-vin11t5:351_2": "nāma. Aññaṁ kiñci parikkhāranti yojanā, antamaso sucimpīti vuttaṁ hoti. Paraṁ puggalaṁ.",
  "tika-vin11t5:351_3": "Chindāpentassāti acchindāpentassa. Kāritantassa dvikammakattā ‘‘para’’nti ca ‘‘parikkhāra’’nti",
  "tika-vin11t5:351_4": "ca kammadvayagahaṇaṁ. Aññanti parikkhāravisesanaṁ. Dukkaṭaṁ vatthugaṇanāya, vacanagaṇanāya ca.",
  "tika-vin11t5:352_0": "844.Evanti yathā anupasampanne anupasampannasaññino dukkaṭaṁ, evaṁ anupasampanne…pe…",
  "tika-vin11t5:352_1": "vematikassāpi dukkaṭanti yojanā. Acchindantassāti ettha yathāvuttaṁ ‘‘anupasampanne’’ti",
  "tika-vin11t5:352_2": "idaṁ vibhattivipariṇāmena sāmivacanaṁ katvā ‘‘dinna’’nti ajjhāhārena saha yojetabbaṁ,",
  "tika-vin11t5:352_3": "‘‘cīvara’’nti pakaraṇato labbhati, anupasampannassa dinnaṁ cīvaraṁ acchindantassāti vuttaṁ hoti.",
  "tika-vin11t5:353": "845.So vāti yassa cīvaraṁ dinnaṁ, so eva vā bhikkhu. Tuṭṭho vā duṭṭho vā so detīti yojanā. Vissāsameva vāti vissāsaṁ katvā gaṇhatoti yojanā.",
  "tika-vin11t5:354": "846.Etthāti imasmiṁ sikkhāpade.",
  "tika-vin11t5:355": "Cīvaracchindanakathāvaṇṇanā.",
  "tika-vin11t5:356_0": "847.Viññāpetvāti vatthavāyāpanaṁ sandhāya yācitvā. Chabbidhaṁ suttanti padabhājane",
  "tika-vin11t5:356_1": "‘‘khomaṁ kappāsikaṁ koseyyaṁ kambalaṁ sāṇaṁ bhaṅga’’nti (pārā. 638) āgataṁ chappakāraṁ",
  "tika-vin11t5:356_2": "suttaṁ. Kambalanti eḷakalomasuttaṁ. Sānulomāni chappakārasuttāni heṭṭhā cīvaravinicchaye",
  "tika-vin11t5:356_3": "vuttānusārena veditabbāni. Cīvaratthaṁ vatthaṁ ‘‘cīvara’’nti vuttaṁ. Tantavāyehīti",
  "tika-vin11t5:356_4": "kappiyākappiyehi pesakārehi. Potthakesu ‘‘vāyāpetuṁ na vaṭṭatī’’ti pāṭho dissati,",
  "tika-vin11t5:356_5": "‘‘sace’’ti iminā ayujjamānattā so apāṭho. ‘‘Vāyāpeti na vaṭṭatī’’ti pāṭho yujjatīti",
  "tika-vin11t5:356_6": "sace vāyāpetīti yojanā, attano atthāya yadi vāyāpeyyāti attho.",
  "tika-vin11t5:357_0": "848.Tathā akappiyo. Kīdisoti āha ‘‘aññātakādiko’’ti. Aññātakādikoti aññātako ādi",
  "tika-vin11t5:357_1": "yassa so aññātakādiko. Ādi-saddena appavārito gahito. Yo bhikkhu tantavāyassa aññātako,",
  "tika-vin11t5:357_2": "tena appavārito ca, tassa aññātakādiko bhikkhunā viññatto so tantavāyo akappiyoti attho.",
  "tika-vin11t5:358_0": "849.Akappiyenāti viññāpitena. Vāyāpentassāti ettha ‘‘payoge payoge dukkaṭaṁ, paṭilābhenā’’ti",
  "tika-vin11t5:358_1": "seso. Yathāha ‘‘vāyāpeti, payoge payoge dukkaṭaṁ. Paṭilābhena nissaggiya’’nti (pārā. 638).",
  "tika-vin11t5:359_0": "850. Kittake vīte nissaggiyaṁ hotīti āha ‘‘vidatthimatte’’tiādi. Hatthamatteti ratanamatte.",
  "tika-vin11t5:359_1": "Padabhājane ‘‘paṭilābhena nissaggiya’’nti vuttaṁ, idha ‘‘vīte nissaggiya’’nti kasmā",
  "tika-vin11t5:359_2": "āhāti? Aṭṭhakathāyaṁ vuttattā. Tatthāpi tathā kasmā vuttanti? Tadanantaraṁ attano",
  "tika-vin11t5:359_3": "santakattā vītavītaṭṭhānaṁ paṭiladdhameva hoti, padabhājanepi iminā adhippāyena paṭilābhena",
  "tika-vin11t5:359_4": "nissaggiyaṁ vuttaṁ, tasmā yāva cīvaraṁ vaḍḍhati, tāva iminā pamāṇena āpattiyo vaḍḍhanti.",
  "tika-vin11t5:359_5": "Phalakepi cāti ettha phalakaṁ nāma turivītaṭṭhānaṁ, yattha saṁharitvā ṭhapenti. Phalake",
  "tika-vin11t5:359_6": "phalakepi ca nissaggiyaṁ vuttanti yojanā.",
  "tika-vin11t5:360": "851.Tenevāti viññattatantavāyeneva. Kappiyaṁ suttanti aviññattiyā laddhasuttaṁ. Kappiyena tantavāyena akappiyasuttaṁ vāyāpentassa tatheva dukkaṭanti yojanā.",
  "tika-vin11t5:361_0": "852. Ekantarikato vā kappiyākappiyeheva suttehi vīte dukkaṭanti yojanā, antarantarā",
  "tika-vin11t5:361_1": "akappiyasuttānaṁ pasāraṇena, vāyanena ca dukkaṭaṁ hotīti attho. Dīghato vā tiriyato",
  "tika-vin11t5:361_2": "vā kappiyākappiyeheva suttehi vīte dukkaṭanti yojanā, dīghato kappiyasuttaṁ pasāretvā",
  "tika-vin11t5:361_3": "tiriyaṁ akappiyasuttena vīte dukkaṭaṁ hotīti attho. Vāggahaṇena vuttavipariyāyatopi",
  "tika-vin11t5:361_4": "yojetabbaṁ. Dīghato akappiyasuttaṁ pasāretvā tiriyato kappiyasuttena vīteti ayamettha",
  "tika-vin11t5:361_5": "vipariyāyo. Vīteti ettha ‘‘phalake phalake’’ti anuvattetabbaṁ.",
  "tika-vin11t5:362_0": "853. Kappiyākappiyehi tantavāyehi kappiyākappiyasuttaṁ missetvā kate vīte phalake",
  "tika-vin11t5:362_1": "phalake tassa bhikkhussa dukkaṭanti yojanā. Veti nipātamattaṁ, atha vā ve tasmiṁ kate vīteti attho.",
  "tika-vin11t5:363_0": "854-5.Te kappiyākappiyatantavāyā paricchedaṁ dassetvā vāreneva akappiyasuttaṁ sace",
  "tika-vin11t5:363_1": "vinantīti yojanā. Akappiyena tantavāyena vīte. Chandānurakkhanatthaṁ ‘‘vite’’ti vuttaṁ.",
  "tika-vin11t5:363_2": "Pamāṇasminti vikappanupagapacchimappamāṇasmiṁ. Tadūneti tato vikappanupagapacchimappamāṇato",
  "tika-vin11t5:363_3": "ūne. Itarenāti kappiyatantavāyena. Ubhayatthāti pamāṇasmiṁ, tadūne ca dukkaṭaṁ evāti yojanā.",
  "tika-vin11t5:364": "856. Sace kappiyākappiyatantavāyā dvepi vemaṁ ubhayakoṭiyā gahetvā ekatova vinanti vāti yojanā. Tiriyaṁ suttaṁ pavesetvā yena ākoṭento ghanabhāvaṁ sampādenti, taṁ vemaṁ vuccati.",
  "tika-vin11t5:365_0": "857.Sabbattha bhedeti kappiyākappiyasuttatantavāyehi kate pamāṇatadūnaekantarikadīghatiriyappakāre",
  "tika-vin11t5:365_1": "sabbattha vārabhede. Āpattibhedoti akappiyasuttehi āyāmavitthārato akappiyatantavāyena",
  "tika-vin11t5:365_2": "vītappadese pamāṇayutte pācittiyaṁ, itaratra dukkaṭanti bhedo.",
  "tika-vin11t5:366": "858.Kappiyo tantavāyo nāma ñātako vā pavārito vā kappiyamūlena payojito vā.",
  "tika-vin11t5:367_0": "859. ‘‘Anāpatti cīvaraṁ sibbetuṁ, āyoge, kāyabandhane, aṁsabaddhake, pattatthavikāya,",
  "tika-vin11t5:367_1": "parissāvane, ñātakānaṁ, pavāritānaṁ, aññassatthāya, attano dhanenā’’tiādikaṁ (pārā.",
  "tika-vin11t5:367_2": "640) anāpattivāraṁ dassetumāha ‘‘anāpattī’’tiādi. Idha niddiṭṭhova lakkhaṇena aniddiṭṭhampi",
  "tika-vin11t5:367_3": "veditabbaṁ. Ettha cīvaraṁ sibbetuṁ suttaṁ viññāpentassa anāpattīti yojanā. Dhanaṁ",
  "tika-vin11t5:367_4": "nāma taṇḍulādi kappiyavatthu. ‘‘Parissāvane’’tiādīsu nimittatthe bhummaṁ, parissāvanādinimittaṁ",
  "tika-vin11t5:367_5": "suttañca tantavāye ca viññāpentassa anāpattīti vuttaṁ hoti.",
  "tika-vin11t5:368": "Suttaviññattikathāvaṇṇanā.",
  "tika-vin11t5:369_0": "860.Appavāritaññātīnanti appavāritānaṁ aññātīnaṁ, ‘‘kīdisena te bhante cīvarena attho,",
  "tika-vin11t5:369_1": "kīdisaṁ te cīvaraṁ vāyāpemī’’ti (pārā. 643) padabhājane vuttanayena appavāritānaṁ",
  "tika-vin11t5:369_2": "aññātīnanti attho. Sameccāti upagantvā. Vikappanti visiṭṭhaṁ kappaṁ adhikavidhānaṁ.",
  "tika-vin11t5:369_3": "Āpajjatīti karoti, ‘‘idaṁ kho āvuso cīvaraṁ maṁ uddissa viyyati, āyatañca karotha,",
  "tika-vin11t5:369_4": "vitthatañca appitañca suvītañca suppavāyitañca suvilekhitañca suvitacchitañca karothā’’tiādinā",
  "tika-vin11t5:369_5": "(pārā. 642) nayena dāyakānaṁ adhippāyato adhikataraāyatādikaraṇatthaṁ vidhānaṁ karotīti vuttaṁ hoti.",
  "tika-vin11t5:370_0": "Tattha āyatanti dīghaṁ. Vitthatanti puthulaṁ. Appitanti ghanaṁ. Suvītanti suṭṭhu",
  "tika-vin11t5:370_1": "vītaṁ sabbaṭṭhānesu samaṁ katvā vītaṁ. Suppavāyitanti suṭṭhu pavāyitaṁ sabbaṭṭhāne",
  "tika-vin11t5:370_2": "samaṁ katvā tante pasāritaṁ. Suvilekhitanti lekhaniyā suṭṭhu vilikhitaṁ. Suvitacchitanti",
  "tika-vin11t5:370_3": "kocchena suṭṭhu vitacchitaṁ, suviniddhotanti attho.",
  "tika-vin11t5:371_0": "861. Suttavaḍḍhanappakāraṁ dassetumāha ‘‘dīghāyatappitatthāyā’’ti. Tena ca padabhājane",
  "tika-vin11t5:371_1": "‘‘tassa vacanena āyataṁ vā vitthataṁ vā appitaṁ vā karoti, payoge dukkaṭaṁ, paṭilābhena",
  "tika-vin11t5:371_2": "nissaggiyaṁ hotī’’ti (pārā. 643) etaṁ āyatādittayameva vuttaṁ. Suttavaḍḍhanake kateti",
  "tika-vin11t5:371_3": "ettha anantaraṁ vattabbena ‘‘payoge dukkaṭaṁ paṭilābhenā’’ti pāṭhasesena saha yojanā",
  "tika-vin11t5:371_4": "kātabbā, dāyakehi tulayitvā dinnappamāṇato suttaṁ vaḍḍhituṁ tena katena sabbenāpi",
  "tika-vin11t5:371_5": "payogena bhikkhuno dukkaṭañca paṭilābhena nissaggiyapācittiyañca hotīti attho.",
  "tika-vin11t5:372_0": "862. Ñātakādīnaṁ tantavāyesu cīvare vikappaṁ āpajjantassa anāpattiṁ viniddiseti yojanā.",
  "tika-vin11t5:372_1": "Attano dhanenāti ettha ‘‘payojitesū’’ti seso, tantavāyesūti etassa visesanaṁ. Attano",
  "tika-vin11t5:372_2": "dhanena payojitesu tantavāyesu cīvare vikappaṁ āpajjantassa anāpattiṁ viniddiseti",
  "tika-vin11t5:372_3": "yojanā, attano santakaṁ kappiyavatthuṁ gahetvā vinantesu vikappaṁ āpajjantassāti",
  "tika-vin11t5:372_4": "attho. Aññassatthāya vinantesu vikappaṁ āpajjantassāti saha pāṭhasesena yojanā daṭṭhabbā.",
  "tika-vin11t5:373": "863. Mahagghaṁ kattukāmino tantavāyehi appagghaṁ vāyāpentassa anāpattiṁ viniddiseti yojanā.",
  "tika-vin11t5:374": "Pesakārakathāvaṇṇanā.",
  "tika-vin11t5:375_0": "864.Vassaṁvutthe bhikkhū uddissāti purimikāya vassūpagate bhikkhū uddisitvā. Pavāraṇāya",
  "tika-vin11t5:375_1": "pubbeva yaṁ cīvaraṁ dīyatīti sambandho. Idaṁ vuttaṁ hoti – ‘‘dasāhānāgataṁ kattikatemāsikapuṇṇama’’nti",
  "tika-vin11t5:375_2": "(pārā. 648) pāḷiyaṁ vuttaṁ mahāpavāraṇāuposathadivasassa puretarameva pubbakattikamāsassa",
  "tika-vin11t5:375_3": "juṇhapakkhapañcamiyaṁ yaṁ cīvaraṁ ‘‘accekacīvaraṁ nāma senāya vā gantukāmo hotī’’tiādinā",
  "tika-vin11t5:375_4": "(pārā. 649) padabhājanāgatesu gamikagilānagabbhiniabhinavuppannasaddhādīsu aññatarena",
  "tika-vin11t5:375_5": "dūtaṁ pesetvā vā attanā vā āgantvā ‘‘vassāvāsikaṁ dammī’’ti vatvā diyyatīti. Taṁ",
  "tika-vin11t5:375_6": "hotaccekacīvaranti taṁ accāyikacīvaraṁ nāma hoti.",
  "tika-vin11t5:376_0": "865.Pure pavāraṇāyevāti mahāpavāraṇāya puretarameva pañcamito paṭṭhāya yasmiṁ kismiñci",
  "tika-vin11t5:376_1": "divase. Bhājetvā yadi gayhatīti ettha ‘‘yenā’’ti ca na kātabboti ettha ‘‘tenā’’ti",
  "tika-vin11t5:376_2": "ca karoti ceti ettha ‘‘so vassaccheda’’nti ca sāmatthiyā labbhati. Bhājetvā yadi",
  "tika-vin11t5:376_3": "yena gayhati, tena vassacchedo na kātabbo. So vassacchedaṁ karoti ce, taṁ bhājetvā",
  "tika-vin11t5:376_4": "gahitacīvaraṁ saṅghikaṁ hotīti yojanā, chinnavassena taṁ cīvaraṁ saṅghasseva dātabbanti vuttaṁ hoti.",
  "tika-vin11t5:377_0": "866.‘‘Antosamayamevā’’ti idaṁ ‘‘adhiṭṭhetī’’tiādīhi padehi paccekaṁ yojetabbaṁ. Padabhājane",
  "tika-vin11t5:377_1": "‘‘cīvarakālasamayo nāma anatthate kathine vassānassa pacchimo māso, atthate kathine",
  "tika-vin11t5:377_2": "pañcamāsā’’ti vuttasamayabbhantareyeva taṁ accekacīvaraṁ.",
  "tika-vin11t5:378_0": "867.Kathine tu anatthateti yasmiṁ kathinaṁ anatthataṁ, tasmiṁ vihāreti vuttaṁ hoti.",
  "tika-vin11t5:378_1": "Tu-saddo visesatthajotako. Anadhiṭṭhāya avikappetvā pariharīyati ettha accekacīvaranti",
  "tika-vin11t5:378_2": "parihāro, māso, eko ca so māso cāti ekamāso, pubbakattikamāsassa pāṭipadadivasato",
  "tika-vin11t5:378_3": "paṭṭhāya yāva aparakattikamāsassa puṇṇamī, ayaṁ cīvarakālasamayoti vutto māso. Dasannaṁ",
  "tika-vin11t5:378_4": "ahānaṁ samāhāro dasāhaṁ, taṁ paramaṁ adhikaṁ etassāti dasāhaparamo, māso. ‘‘Dasāhānāgataṁ",
  "tika-vin11t5:378_5": "kattikatemāsikapuṇṇama’’nti (pārā. 648) pāḷiyaṁ vuttapubbakattikapuṇṇamipariyantadasāhādhikoti",
  "tika-vin11t5:378_6": "attho. Kathine anatthate tu dasāhaparamo ekamāsova tassa accāyikavatthassa parihāro matoti yojanā.",
  "tika-vin11t5:379_0": "868.Atthate kathineti kathinatthatavihāreti vuttaṁ hoti. Tassa accāyikavatthassāti",
  "tika-vin11t5:379_1": "sambandho. Dasāhaparamā pañca māsāti sambandho. Anatthatakathine vihāre yathāvuttacīvarakālasamayasaṅkhātavassānāvasānamāso",
  "tika-vin11t5:379_2": "ca kathinuddhāradivasasaṅkhātapacchimakattikakāḷapakkhapāṭipadato yāva phaggunamāsapuṇṇamī,",
  "tika-vin11t5:379_3": "tāva hemantā cattāro māsā cāti pañca māsā. Pakāsitāti ‘‘anatthate kathine vassānassa",
  "tika-vin11t5:379_4": "pacchimo māso, atthate kathine pañca māsā’’ti (pārā. 649) dīpitā. Dasāhaparamāti",
  "tika-vin11t5:379_5": "vuttatthoyeva. Atthate kathine dasāhaparamā pañca māsā tassa accāyikavatthassa parihāro",
  "tika-vin11t5:379_6": "kāloti munindena pakāsitāti yojanā.",
  "tika-vin11t5:380_0": "Ayamubhayattha vuttā dasāhaparamatā aṭṭhakathāyaṁ ‘‘anatthate kathine ekādasadivasādhiko",
  "tika-vin11t5:380_1": "māso, atthate kathine ekādasadivasādhikā pañca māsā’’ti (pārā. aṭṭha. 2.650) vuttapāṭhena",
  "tika-vin11t5:380_2": "yathā na virujjhati, tathā vicāretvā gahetabbā. Evañhi pāṭhe sati na virujjhati –",
  "tika-vin11t5:381": "‘‘Tassaccāyikavatthassa , kathine tu anatthate;",
  "tika-vin11t5:382": "Parihārekamāsekā-dasāhaparamo mato.",
  "tika-vin11t5:383": "Atthate kathine tassa, pañca māsā pakāsitā;",
  "tika-vin11t5:384": "Parihāro dinenekā-dasāhaparamā panā’’ti.",
  "tika-vin11t5:385": "869. Paṭhamena kathinenāti yojanā. ‘‘Akriyaṁ acitta’’nti padacchedo. Akriyanti antosamaye adhiṭṭhānādiakaraṇaṁ.",
  "tika-vin11t5:386": "Accekacīvarakathāvaṇṇanā.",
  "tika-vin11t5:387_0": "870-1.Bhikkhūti sāsaṅkasammate sappaṭibhaye āraññakasenāsane vasantaṁ bhikkhumāha.",
  "tika-vin11t5:387_1": "Yathāha ‘‘yāni kho pana tāni āraññakāni senāsanāni sāsaṅkasammatāni sappaṭibhayāni,",
  "tika-vin11t5:387_2": "tathārūpesu bhikkhu senāsanesu viharanto’’ti (pārā. 653). Pubbakattikapuṇṇamaṁ vasitvāti",
  "tika-vin11t5:387_3": "sambandho. Pubbakattikapuṇṇamā nāma assayujamāsassa juṇhapakkhapannarasī, ettha pana",
  "tika-vin11t5:387_4": "sahacariyanayena tadupalakkhitā purimikā tayo vassānamāsā vuccanti. Puṇṇamanti ettha",
  "tika-vin11t5:387_5": "vāsakiriyāya accantasaṁyoge upayogavacanaṁ. Purimikāya vassaṁ upagantvā acchinnavasso",
  "tika-vin11t5:387_6": "hutvā tayo māse vasitvāti attho. Yathāha aṭṭhakathāyaṁ ‘‘yasmā pana yo vassaṁ upagantvā",
  "tika-vin11t5:387_7": "yāva paṭhamakattikapuṇṇamaṁ vasatī’’ti (pārā. aṭṭha. 2.653-654).",
  "tika-vin11t5:388_0": "‘‘Cīvara’’nti tiṇṇaṁ cīvarānaṁ aññataraṁ vuccati. Gāme ṭhapetvāti sambandho, ettha",
  "tika-vin11t5:388_1": "‘‘kattikapuṇṇama’’nti ca ‘‘ākaṅkhamāno’’ti ca seso, aparakattikamāse kattikacorabhayena",
  "tika-vin11t5:388_2": "cīvaraṁ paṭisāmetukāmo bhikkhu āraññakasenāsanassa sāmantā gocaragāme nikkhipitvāti",
  "tika-vin11t5:388_3": "attho. Yathāha ‘‘upavassaṁ kho pana kattikapuṇṇamaṁ…pe… ākaṅkhamāno tiṇṇaṁ cīvarānaṁ",
  "tika-vin11t5:388_4": "aññataraṁ cīvaraṁ antaraghare nikkhipeyyā’’ti (pārā. 653).",
  "tika-vin11t5:389_0": "‘‘Samantā gocaragāme’’ti idaṁ ‘‘antaraghare nikkhipeyyāti samantā gocaragāme nikkhipeyyā’’ti",
  "tika-vin11t5:389_1": "(pārā. 654) padabhājane vuttattā vuttaṁ. ‘‘Aparakattikamāse’’ti ca ‘‘kattikapuṇṇamanti",
  "tika-vin11t5:389_2": "kattikacātumāsinī vuccatī’’ti (pārā. 654) padabhājaniyavasena vuttaṁ. Idhāpi hi ‘‘kattikapuṇṇama’’nti",
  "tika-vin11t5:389_3": "aparakattikajuṇhapakkhapannarasiyā vuccamānāyāpi sahacariyanayena taṁsahacarito catuttho māso vutto.",
  "tika-vin11t5:390_0": "Ettāvatā purimikāya vassaṁ upagantvā mahāpavāraṇāya pavāretvā vuttalakkhaṇe āraññakasenāsane",
  "tika-vin11t5:390_1": "vasantassa āraññakassa bhikkhuno pacchimakattikamāse kattikacorabhaye sati tiṇṇaṁ",
  "tika-vin11t5:390_2": "cīvarānaṁ aññataraṁ gocaragāme ṭhapetvā āraññakaṅgaṁ pūrayato cīvarena vippavāso",
  "tika-vin11t5:390_3": "tasmiṁ māse na hotīti anuññātabhāvo dīpito. Tadeva pakāsetuṁ nikkhepopāyasandassanamukhena",
  "tika-vin11t5:390_4": "vakkhati ‘‘kattikeyeva māsasmiṁ…pe… vaṭṭatī’’ti.",
  "tika-vin11t5:391_0": "Idāni asmiṁyeva māse tato aññattha tassa bhikkhuno kenaci karaṇīyena gacchato gāme",
  "tika-vin11t5:391_1": "ṭhapitena tena cīvarena vippavasato niddosabhāvaṁ anujānantena bhagavatā ‘‘siyā ca",
  "tika-vin11t5:391_2": "tassa bhikkhuno…pe… tena cīvarena vippavasitabba’’nti (pārā. 653) vuttamatthaṁ dassetumāha",
  "tika-vin11t5:391_3": "‘‘paccaye…pe… sammuti’’nti. Paccaye sati tādiseti ‘‘siyā paccayo, siyā karaṇīya’’nti",
  "tika-vin11t5:391_4": "(pārā. 654) vacanato tādise kicce satīti attho. Chārattaparamanti cha rattiyo paramā",
  "tika-vin11t5:391_5": "yassa vāsakammassa taṁ chārattaparamaṁ, kiriyāvisesanaṁ, chārattaparamaṁ vāsakammaṁ",
  "tika-vin11t5:391_6": "kātabbanti attho. Tena vinā vasitabbanti gāme nikkhittena tena cīvarena vinā tamhā",
  "tika-vin11t5:391_7": "āvāsā aññattha vasitabbaṁ. Tadeva pākaṭaṁ kātuṁ vakkhati ‘‘aññattheva vasantassa,",
  "tika-vin11t5:391_8": "chārattaparamaṁ mata’’nti.",
  "tika-vin11t5:392_0": "Tatoti chārattato. Uttari vasatoti sattamaṁ aruṇaṁ uṭṭhāpetvā vasantassāti attho.",
  "tika-vin11t5:392_1": "Yathāha ‘‘tato ce uttari vippavaseyyāti sattame aruṇuggamane nissaggiya’’nti (pārā.",
  "tika-vin11t5:392_2": "654). Dosoti nissaggiyapācittiyaṁ. ‘‘Vinā saṅghassa sammuti’’nti iminā kiṁ vuttaṁ",
  "tika-vin11t5:392_3": "hoti? Udositasikkhāpade anupaññattiṁ katvā kosambiyaṁ gilānabhikkhuno ‘‘anujānāmi",
  "tika-vin11t5:392_4": "bhikkhave gilānassa bhikkhuno ticīvarena avippavāsasammutiṁ dātu’’nti (pārā. 473)",
  "tika-vin11t5:392_5": "anuññātattā gilānassa bhikkhuno saṅghena ñattidutiyāya kammavācāya purimameva yā",
  "tika-vin11t5:392_6": "avippavāsasammuti dinnā, taṁ vināti vuttaṁ hoti. Tena laddhasammutikena yāva rogo",
  "tika-vin11t5:392_7": "vūpasammati, tāva cirampi tena cīvarena vinā vasituṁ vaṭṭatīti adhippāyo. Yathāha",
  "tika-vin11t5:392_8": "aṭṭhakathāyaṁ ‘‘aññatra bhikkhusammutiyāti yā udositasikkhāpade kosambakasammuti",
  "tika-vin11t5:392_9": "anuññātā, tassā sammutiyā aññatra. Sace sā laddhā hoti, chārattātirekampi vippavasituṁ",
  "tika-vin11t5:392_10": "vaṭṭatī’’ti (pārā. aṭṭha. 2.653-654).",
  "tika-vin11t5:393_0": "872-3. Cīvaranikkhepaṁ dassetumāha ‘‘kattikeyeva…pe… pakāsito’’ti. Kattikeyeva māsasminti",
  "tika-vin11t5:393_1": "catunnaṁ vassānānaṁ māsānaṁ pacchime kattikamāseyeva idamekaṅgaṁ. Paṭhamāya pavāritoti",
  "tika-vin11t5:393_2": "dutiyamaṅgaṁ, idha paṭhamāya vassūpanāyikāya vassaṁ upagantvā pavāritoti yojanā,",
  "tika-vin11t5:393_3": "mahāpavāraṇāya pavāritoti vuttaṁ hoti. Yathāha aṭṭhakathāyaṁ ‘‘purimikāya upagantvā",
  "tika-vin11t5:393_4": "mahāpavāraṇāya pavārito hotī’’ti (pārā. aṭṭha. 2.653-654). Pacchimena pamāṇena yutteti",
  "tika-vin11t5:393_5": "tatiyamaṅgaṁ. Senāsaneti etassa visesanaṁ. Iha āraññakasenāsanassa pacchimappamāṇaṁ",
  "tika-vin11t5:393_6": "nāma pākārena vā vatiyā vā parikhāya vā parikkhittassa gāmassa indakhīlasaṅkhātagāmadvārakoṭṭhakummārato",
  "tika-vin11t5:393_7": "vā aparikkhittassa gāmassa parikkhepārahaṭṭhānasaṅkhāte pariyantagehassa upacāre",
  "tika-vin11t5:393_8": "ṭhitassa thāmamajjhimassa purisassa balappamāṇena vissaṭṭhaleḍḍupātadvayato vā paṭṭhāya",
  "tika-vin11t5:393_9": "parikkhittassa vihārassa saparikkhepaṁ vā aparikkhittassa vihārassa yassaṁ disāyaṁ",
  "tika-vin11t5:393_10": "gāmo hoti, tattha gāmapariyantasenāsanaṁ vā cetiyaṁ vā bodhiṁ vā avadhiṁ katvā vihāragamanīyena",
  "tika-vin11t5:393_11": "pakatimaggena vidatthigambhīraṁ āropitena ācariyadhanunā pamitapañcadhanusatapamāṇadūranti",
  "tika-vin11t5:393_12": "saṅkhepato gahetabbaṁ.",
  "tika-vin11t5:394_0": "Sāsaṅkasammateti catutthamaṅgaṁ, ‘‘iha sappaṭibhaye’’ti seso. ‘‘Sāsaṅkasammatāni",
  "tika-vin11t5:394_1": "sappaṭibhayānī’’ti (pārā. 653) hi pāḷi. Idaṁ dvayampi ‘‘senāsane’’ti etassa visesanaṁ.",
  "tika-vin11t5:394_2": "Ārāmaārāmūpacāresu corānaṁ nisinnasayitaṭṭhitabhuttapītaṭṭhānādīnaṁ dissamānatāya",
  "tika-vin11t5:394_3": "āsaṅkāsahite tattheva ārāmādīsu pahaṭamāritaviluttamanussānaṁ dissamānatāya visesena",
  "tika-vin11t5:394_4": "sahabhayatāya sappaṭibhaye āraññake senāsaneti attho. Vasanto bhikkhu. Vasantovāti",
  "tika-vin11t5:394_5": "ettha evakāro aṭṭhānappayutto. Tasmā tato ānetvā caturaṅgasamāyoge evāti yojetabbo.",
  "tika-vin11t5:394_6": "Caturaṅgasamāyoge evāti yathāvuttānaṁ catunnaṁ aṅgānaṁ samāyoge sannipāte sati eva.",
  "tika-vin11t5:394_7": "Ettha evakārena tassa aṅgassa abhāve alabbhamānataṁ dīpeti. Pakāsitoti ‘‘tatrāyaṁ",
  "tika-vin11t5:394_8": "aṅgasampattī’’tiādikāya (pārā. aṭṭha. 2.653-654) aṭṭhakathāya vutto.",
  "tika-vin11t5:395_0": "874.Taṁ cīvaraṁ. Māsamekanti vassānassa pacchimamāsasaṅkhātaṁ ekaṁ māsaṁ. Yo gāmo",
  "tika-vin11t5:395_1": "sace purimabaddhāya avippavāsasīmāya anto hoti, tattha māsato atirekampi ṭhapetuṁ",
  "tika-vin11t5:395_2": "vaṭṭatīti (vajira. ṭī. pārājika 653 atthato samānaṁ) vajirabuddhittherena vuttaṁ.",
  "tika-vin11t5:396_0": "875.Aññatthevāti yassa āraññakasenāsanassa gocaragāme cīvaraṁ nikkhittaṁ, tato āraññakasenāsanato",
  "tika-vin11t5:396_1": "bahi eva. Ayaṁ adhippāyoti ‘‘yaṁ gāma’’ntiādikāya diyaḍḍhagāthāya paṭipāditatthadvayasaṅkhāto",
  "tika-vin11t5:396_2": "adhippāyo. Assāti sāsaṅkasikkhāpadassa. Evaṁ iminā sikkhāpadena ‘‘cīvarena vinā kattikamāse",
  "tika-vin11t5:396_3": "araññe vaseyyā’’ti anuññātattā ‘‘chārattaparamaṁ tena bhikkhunā tena cīvarena vippavasitabba’’nti",
  "tika-vin11t5:396_4": "(pārā. 653) iminā gocaragāme taṁ ṭhapetvā tasmiṁ āraññakāvāse vasitvā kenaci karaṇīyena",
  "tika-vin11t5:396_5": "tato āvāsato gantvā bahi vasato divasaparicchedassa viññāyamānattāyevāha ‘‘paṭicchanno pakāsito’’ti.",
  "tika-vin11t5:397_0": "876. ‘‘Sace gocaragāmato puratthimāya disāya senāsanaṁ, ayañca pacchimaṁ disaṁ gato",
  "tika-vin11t5:397_1": "hotī’’tiādinā (pārā. aṭṭha. 2.656) aṭṭhakathāyaṁ kathitaniyāmena vinicchayaṁ dassetumāha",
  "tika-vin11t5:397_2": "‘‘senāsanamathāgantvā’’tiādi. Senāsananti attanā nivutthaṁ āraññakasenāsanaṁ. Āgantvāti",
  "tika-vin11t5:397_3": "bahi gataṭṭhānato āgantvā. Gocaragāme cīvaraṁ nikkhipitvā tato puratthimāya disāya",
  "tika-vin11t5:397_4": "āraññakasenāsane viharato vihārā nikkhamma tato gocaragāmato pacchimadisāya dūraṭṭhānaṁ",
  "tika-vin11t5:397_5": "gatassa āgataṭṭhānato taṁ senāsanaṁ āgantvā vidūrattā sattamaṁ aruṇaṁ uṭṭhāpetuṁ",
  "tika-vin11t5:397_6": "asakkontassa bhikkhuno kiṁ vihitanti ayamettha yojanā.",
  "tika-vin11t5:398_0": "877.Gāmasīmampivāgantvāti yattha cīvaraṁ nikkhittaṁ, taṁ gāmasīmampi purāruṇāyeva",
  "tika-vin11t5:398_1": "āgantvā. Yattha katthacīti (pārā. aṭṭha. 2.656) sabhādevālayadvārakoṭṭhakādīsu yattha",
  "tika-vin11t5:398_2": "katthaci kappiyaṭṭhāne . ‘‘Yattha katthacī’’ti sāmaññena vuttattā tassā gāmasīmāya",
  "tika-vin11t5:398_3": "anto āraññakaṅgārakkhanārahaṁ dūraṭṭhānaṁ laddhaṁ ce, aṅgabhedaṁ akatvā tattha aruṇaṁ",
  "tika-vin11t5:398_4": "uṭṭhāpetabbaṁ. Dhutaṅge vijjamānepi āpattiṁ anāpajjituṁ antogāmepi aruṇaṁ uṭṭhāpetvā",
  "tika-vin11t5:398_5": "cīvarapavattiyeva ñātabbā. Yathāha aṭṭhakathāyaṁ ‘‘gāmasīmampi okkamitvā sabhāyaṁ",
  "tika-vin11t5:398_6": "vā yattha katthaci vā vasitvā cīvarappavattiṁ ñatvā pakkamituṁ vaṭṭatī’’ti (pārā. aṭṭha. 2.656).",
  "tika-vin11t5:399_0": "878.Evañcāpi asakkontoti aṅgabhedaṁ akatvā, katvā vā antogāmasīmāya aruṇaṁ uṭṭhāpetumpi",
  "tika-vin11t5:399_1": "gantuṁ asakkonto. Ñatvāti attano cīvarassa ṭhapitaṭṭhānaṁ sallakkhetvā. Tatthevāti",
  "tika-vin11t5:399_2": "ettha ‘‘ṭhito’’ti labbhati. Khippanti sīghaṁ, purāruṇāti vuttaṁ hoti. Atireke ṭhāneti",
  "tika-vin11t5:399_3": "yojanā, yathāha aṭṭhakathāyaṁ ‘‘atirekacīvaraṭṭhāne ṭhassatī’’ti (pārā. aṭṭha. 2.656),",
  "tika-vin11t5:399_4": "‘‘atirekacīvaraṭṭhāne tiṭṭhatī’’ti cintetvāti attho.",
  "tika-vin11t5:400": "879.Vissajjetīti sattamaaruṇuṭṭhānato puretarameva aññassa deti. Uparipi evameva vattabbaṁ.",
  "tika-vin11t5:401": "880.Sāsaṅkasammate evaṁnāmake sikkhāpade samuṭṭhānādayo sabbe tena dutiyena kathinena samā iti munindena matā anumatā anuññātāti yojanā.",
  "tika-vin11t5:402": "Sāsaṅkakathāvaṇṇanā.",
  "tika-vin11t5:403_0": "881.Jānanti ‘‘saṅghassa demā’’ti vacanena pariṇāmitabhāvaṁ yena kenaci ākārena jānanto.",
  "tika-vin11t5:403_1": "Yathāha padabhājane ‘‘sāmaṁ vā jānātī’’tiādi (pārā. 659). Pariṇatanti ettha padabhājane",
  "tika-vin11t5:403_2": "‘‘pariṇataṁ nāma ‘dassāma karissāmā’ti vācā bhinnā hotī’’ti vuttaniyāmena saṅghassa",
  "tika-vin11t5:403_3": "pariṇatanti attho. Lābhanti labhitabbaṁ cīvarādi yaṁ kiñci. Yathāha ‘‘lābho nāma",
  "tika-vin11t5:403_4": "cīvarapiṇḍapātasenāsanagilānapaccayabhesajjaparikkhārā, antamaso cuṇṇapiṇḍopi dantakaṭṭhampi",
  "tika-vin11t5:403_5": "dasikasuttampī’’ti. Attano pariṇāmeyyāti ‘‘bahū āvuso saṅghassa dāyakā, bahū saṅghassa",
  "tika-vin11t5:403_6": "bhattā, mayaṁ tumhe nissāya tumhe sampassantā idha viharāma. Tumhe ce amhākaṁ na",
  "tika-vin11t5:403_7": "dassatha, atha ko carahi amhākaṁ dassati. Dethāvuso amhākaṁ imāni cīvarānī’’ti (pārā.",
  "tika-vin11t5:403_8": "657) pāḷiyā āgatanayena attano pariṇāmeyyāti vuttaṁ hoti. Tassa nissaggiyanti ettha",
  "tika-vin11t5:403_9": "‘‘payoge dukkaṭaṁ, paṭilābhenā’’ti seso. Nissaggiyanti idaṁ pariṇate pariṇatasaññiṁ",
  "tika-vin11t5:403_10": "sandhāya vuttaṁ. Vematikassa pana dukkaṭaṁ hoti. Yathāha ‘‘pariṇate vematiko attano",
  "tika-vin11t5:403_11": "pariṇāmeti, āpatti dukkaṭassā’’ti. Apariṇatasaññino anāpatti. Yathāha ‘‘pariṇate",
  "tika-vin11t5:403_12": "apariṇatasaññī attano pariṇāmeti, anāpattī’’ti.",
  "tika-vin11t5:404_0": "882.‘‘Aññassa dehī’’ti sace pariṇāmetīti tathā saṅghassa pariṇatabhāvaṁ jānanto ‘‘aññassa",
  "tika-vin11t5:404_1": "dehī’’ti yadi pariṇāmeti. Suddhikaṁ pācittiyanti nissajjitabbavatthurahitaṁ kevalaṁ",
  "tika-vin11t5:404_2": "pācittiyamattanti attho. Suddhacittenāti savāsanānavasesakilesappahānena parisuddhacittena",
  "tika-vin11t5:404_3": "bhagavatā. Pācittiyamudīritanti pācittiyesu aṭṭhamassa sahadhammikavaggassa avasāne",
  "tika-vin11t5:404_4": "‘‘yo pana bhikkhu jānaṁ saṅghikaṁ lābhaṁ pariṇataṁ puggalassa pariṇāmeyya, pācittiya’’nti",
  "tika-vin11t5:404_5": "(pāci. 490) desitaṁ.",
  "tika-vin11t5:405_0": "883.Ekaṁcīvaranti saṅghassa pariṇatacīvarato ekaṁ cīvaraṁ. Cīvaraṁ vāti ettha vā-saddo",
  "tika-vin11t5:405_1": "paccayantaravikappattho. Vā panāti ettha vā-saddo atthavikappattho. Ekaṁ cīvaraṁ",
  "tika-vin11t5:405_2": "vā aññaṁ vā paccayaṁ parassa, ekaṁ pana attano vā pariṇāmeyya ceti yojanā. Saddhinti",
  "tika-vin11t5:405_3": "ekato, ekakkhaṇeti vuttaṁ hoti. Dve pācittiyo saddhiṁ siyunti yojanā, aññassa pariṇāmanena",
  "tika-vin11t5:405_4": "suddhapācittiyañca attano pariṇāmanena nissaggiyapācittiyañcāti dve pācittiyo ekakkhaṇe hontīti attho.",
  "tika-vin11t5:406_0": "884. Pariṇāmetvā ṭhapite vinicchayaṁ dassetvā pariccajitvā dinne vinicchayaṁ dassetumāha",
  "tika-vin11t5:406_1": "‘‘saṅghassā’’tiādi. ‘‘Parājayo’’ti idaṁ pādappahonakaṁ vatthuṁ sandhāya vuttaṁ. Yathāvatthuvasena",
  "tika-vin11t5:406_2": "pana dukkaṭathullaccayāpi vattabbā.",
  "tika-vin11t5:407_0": "885. Aññassa cetiyassa poṇaṁ pariṇataṁ aññassa cetiyassa vā saṅghassa vā puggalassa",
  "tika-vin11t5:407_1": "vāpi pana pariṇāmeyyāti yojanā. Saṅghassa puggalassāti padadvayepi evameva yojetabbaṁ.",
  "tika-vin11t5:407_2": "Yathāha ‘‘saṅghassa pariṇataṁ aññasaṅghassa vā cetiyassa vā puggalassa vā pariṇāmeti",
  "tika-vin11t5:407_3": ", āpatti dukkaṭassā’’tiādi (pāci. 492). Aññassa puggalassa poṇaṁ aññassa puggalassa pariṇāmeyyāti.",
  "tika-vin11t5:408": "886. Imassa sabbasattavisayataṁ dassetumāha ‘‘yo panā’’tiādi.",
  "tika-vin11t5:409_0": "887.Idaṁ pariṇatasikkhāpadaṁ. Tisamuṭṭhānanti kāyacittavācācittakāyavācācittasaṅkhātehi",
  "tika-vin11t5:409_1": "tīhi sacittakasamuṭṭhānehi samuṭṭhānato tisamuṭṭhānaṁ. Pariṇāmanapaccayā āpajjitabbato",
  "tika-vin11t5:409_2": "kriyaṁ. Saṅghādīnaṁ pariṇatantisaññāya abhāvena vimuccanato saññāvimokkhaṁ. Kāyaviññattivacīviññattīhi",
  "tika-vin11t5:409_3": "pariṇāmetabbato kāyakammaṁ vacīkammaṁ.",
  "tika-vin11t5:410": "Pariṇatakathāvaṇṇanā.",
  "tika-vin11t5:411": "Pattavaggo tatiyo.",
  "tika-vin11t5:412_0": "888. Ye imaṁ vinicchayaṁ taranti, te paññattimahāsamuddaṁ tarantīti yojanā. Paññattisaṅkhātaṁ",
  "tika-vin11t5:412_1": "vinayapiṭakameva mahāsamuddo viyāti paññattimahāsamuddo, taṁ. Evaṁ samudāyaṁ dassetvā",
  "tika-vin11t5:412_2": "tadavayave dassetumāha ‘‘nekā’’tiādi. Nekāni nānappakārāni vattāni senāsanavattādīni",
  "tika-vin11t5:412_3": "khandhakāgatāni uggā uttuṅgā taraṅgamālā mahāvīciparamparā yassāti viggaho, nānappakārakhandhakavattasaṅkhātamahātaraṅgaparamparāya",
  "tika-vin11t5:412_4": "sajjitanti attho. Sīlaṁ pātimokkhasaṁvarādikameva anto velāvalayo yassa so sīlanto,",
  "tika-vin11t5:412_5": "taṁ, pātimokkhasaṁvarasīlādicatupārisuddhisīlameva paṭipādetabbatāya antaṁ velāvalayabhūtanti",
  "tika-vin11t5:412_6": "attho. Āpattiyo sattāpattikkhandhā, sīlācāradiṭṭhiājīvavipattiyo ca gāhakā makarādayo",
  "tika-vin11t5:412_7": "yassāti viggaho, sīlācārājīvadiṭṭhisampattisaṅkhātamudusattanāsakaāpattivipattisaṅkhā-",
  "tika-vin11t5:412_8": "tamātaṅgamakarādicaṇḍasattavantanti attho. Evaṁ ayaṁ gāthā samudāyāvayavānaṁ sabbesameva",
  "tika-vin11t5:412_9": "rūpakālaṅkārena viracitāti daṭṭhabbā.",
  "tika-vin11t5:413": "Iti vinayatthasārasandīpaniyā",
  "tika-vin11t5:414": "Vinayavinicchayavaṇṇanāya",
  "tika-vin11t5:415": "Nissaggiyakathāvaṇṇanā niṭṭhitā."
}