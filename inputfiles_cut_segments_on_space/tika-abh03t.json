{
  "tika-abh03t:6": "Namo tassa bhagavato arahato sammāsambuddhassa",
  "tika-abh03t:7": "Abhidhammapiṭake",
  "tika-abh03t:8": "Pañcapakaraṇa-mūlaṭīkā",
  "tika-abh03t:9": "Dhātukathāpakaraṇa-mūlaṭīkā",
  "tika-abh03t:10": "Ganthārambhavaṇṇanā",
  "tika-abh03t:11_0": "Dhātukathāpakaraṇaṃ desento bhagavā yasmiṃ samaye desesi, taṃ samayaṃ dassetuṃ, vibhaṅgānantaraṃ",
  "tika-abh03t:11_1": "desitassa pakaraṇassa dhātukathābhāvaṃ dassetuṃ vā “aṭṭhārasahī”tiādimāha. Tattha",
  "tika-abh03t:11_2": "balavidhamanavisayātikkamanavasena devaputtamārassa, appavattikaraṇavasena kilesābhisaṅkhāramārānaṃ,",
  "tika-abh03t:11_3": "samudayappahānapariññāvasena khandhamārassa, maccumārassa ca bodhimūle eva bhañjitattā",
  "tika-abh03t:11_4": "parūpanissayarahitaṃ niratisayaṃ taṃ bhañjanaṃ upādāya bhagavā eva “mārabhañjano”ti",
  "tika-abh03t:11_5": "thomito. Tattha māre abhañjesi, mārabhañjanaṃ vā etassa, na pararājādibhañjananti",
  "tika-abh03t:11_6": "mārabhañjano. Mahāvikkanto mahāvīriyoti mahāvīro.",
  "tika-abh03t:12_0": "Khandhādayo araṇantā dhammā sabhāvaṭṭhena dhātuyo, abhidhammakathādhiṭṭhānaṭṭhena",
  "tika-abh03t:12_1": "vāti katvā tesaṃ kathanato imassa pakaraṇassa dhātukathāti adhivacanaṃ. Yadipi aññesu",
  "tika-abh03t:12_2": "ca pakaraṇesu te sabhāvā kathitā, ettha pana tesaṃ sabbesaṃ saṅgahāsaṅgahādīsu cuddasasu",
  "tika-abh03t:12_3": "nayesu ekekasmiṃ kathitattā sātisayaṃ kathananti idameva evaṃnāmakaṃ. Ekadesakathanameva",
  "tika-abh03t:12_4": "hi aññattha katanti. Khandhāyatanadhātūhi vā khandhādīnaṃ araṇantānaṃ saṅgahāsaṅgahādayo",
  "tika-abh03t:12_5": "nayā vuttāti tattha mahāvisayānaṃ dhātūnaṃ vasena dhātūhi kathā dhātukathāti evaṃ",
  "tika-abh03t:12_6": "assa nāmaṃ vuttanti veditabbaṃ. Dvidhā tidhā chadhā aṭṭhārasadhāti anekadhā dhātubhedaṃ",
  "tika-abh03t:12_7": "pakāsesīti dhātubhedappakāsanoti. Tassatthanti tassā dhātukathāya atthaṃ. A-kāre",
  "tika-abh03t:12_8": "ā-kārassa lopo daṭṭhabbo. “Yaṃ dhātukatha”nti vā ettha pakaraṇanti vacanaseso sattannaṃ",
  "tika-abh03t:12_9": "pakaraṇānaṃ kamena vaṇṇanāya pavattattāti tena yojanaṃ katvā tassa pakaraṇassa atthaṃ",
  "tika-abh03t:12_10": "tassatthanti a-kāralopo vā. Tanti taṃ dīpanaṃ suṇātha, taṃ vā atthaṃ taṃdīpanavacanasavanena",
  "tika-abh03t:12_11": "upadhārethāti attho. Samāhitāti nānākiccehi avikkhittacittā, attano citte āhitāti vā attho.",
  "tika-abh03t:13": "Ganthārambhavaṇṇanā niṭṭhitā.",
  "tika-abh03t:14": "1. Mātikāvaṇṇanā",
  "tika-abh03t:15": "1. Nayamātikāvaṇṇanā",
  "tika-abh03t:16_0": "1. Ko panetassa pakaraṇassa paricchedoti? Na so idha vattabbo, aṭṭhasāliniyaṃ pakaraṇaparicchedo",
  "tika-abh03t:16_1": "vutto evāti dassento āha “cuddasavidhena vibhattanti vutta”nti. Khandhādīnaṃ desanā",
  "tika-abh03t:16_2": "nīyati pavattīyati etehi, khandhādayo eva vā nīyanti ñāyanti etehi pakārehīti nayā,",
  "tika-abh03t:16_3": "nayānaṃ mātikā uddeso, nayā eva vā mātikāti nayamātikā. Etesaṃ padānaṃ mūlabhūtattāti",
  "tika-abh03t:16_4": "“mūlamātikā”ti vattabbānaṃ saṅgahāsaṅgahādīnaṃ cuddasannaṃ padānaṃ khandhādidhammavibhajanassa",
  "tika-abh03t:16_5": "imassa pakaraṇassa mūlabhūtattā nissayabhūtattāti attho.",
  "tika-abh03t:17": "2. Abbhantaramātikāvaṇṇanā",
  "tika-abh03t:18_0": "2. “Pañcakkhandhā”tiādīhi rūpakkhandhādipadāni dassitāni, paṭiccasamuppādavacanena",
  "tika-abh03t:18_1": "ca yesu dvādasasu aṅgesu paccekaṃ paṭiccasamuppādasaddo vattati, tadatthāni dvādasa",
  "tika-abh03t:18_2": "padāni dassitānīti tesaṃ tathādassitānaṃ sarūpeneva dassitānaṃ phassādīnañca padānaṃ",
  "tika-abh03t:18_3": "vasena āha “pañcavīsādhikena padasatenā”ti. Tattha kammupapattikāmabhavādīnaṃ idha",
  "tika-abh03t:18_4": "vibhattānaṃ bhāvanabhavanabhāvena bhave viya sokādīnaṃ jarāmaraṇassa viya aniṭṭhattā",
  "tika-abh03t:18_5": "tannidānadukkhabhāvena ca jarāmaraṇe antogadhatāya paṭiccasamuppādassa dvādasapadatā",
  "tika-abh03t:18_6": "daṭṭhabbā. Ettha ca pāḷiyaṃ bhinditvā avissajjitānampi satipaṭṭhānādīnaṃ bhinditvā",
  "tika-abh03t:18_7": "gahaṇaṃ karonto tesaṃ bhinditvāpi vissajjitabbataṃ dassetīti veditabbaṃ.",
  "tika-abh03t:19_0": "Nayamātikādikā lakkhaṇamātikantā mātikā pakaraṇantarāsādhāraṇatāya dhātukathāya mātikā",
  "tika-abh03t:19_1": "nāma, tassā abbhantare vutto vibhajitabbānaṃ uddeso abbhantaramātikā nāmāti imamatthaṃ",
  "tika-abh03t:19_2": "pakāsento “ayañhī”tiādimāha. Tattha evaṃ avatvāti yathā “sabbāpi…pe… mātikā”ti ayaṃ",
  "tika-abh03t:19_3": "dhātukathāmātikato bahiddhā vuttā, evaṃ avatvāti attho. Dhātukathāya abbhantareyevāti",
  "tika-abh03t:19_4": "ca dhātukathāmātikāya abbhantareyevāti attho daṭṭhabbo. Tadāveṇikamātikāabbhantare",
  "tika-abh03t:19_5": "hi ṭhapitā tassāyeva abbhantare ṭhapitāti vuttā. Atha vā evaṃ avatvāti yathā “sabbāpi…pe…",
  "tika-abh03t:19_6": "mātikā”ti etena vacanena dhātukathāto bahibhūtā kusalādiaraṇantā mātikā pakaraṇantaragatā",
  "tika-abh03t:19_7": "vuttā, evaṃ avatvāti attho. Dhātukathāya abbhantareyevāti ca imassa pakaraṇassa abbhantare",
  "tika-abh03t:19_8": "eva sarūpato dassetvā ṭhapitattāti attho. Sabbassa abhidhammassa mātikāya asaṅgahitattā",
  "tika-abh03t:19_9": "vikiṇṇabhāvena pakiṇṇakatā veditabbā.",
  "tika-abh03t:20": "3. Nayamukhamātikāvaṇṇanā",
  "tika-abh03t:21_0": "3. Nayānaṃ pavattidvārabhūtā saṅgahāsaṅgahaviyogīsahayogīdhammā nayamukhānīti tesaṃ",
  "tika-abh03t:21_1": "uddeso nayamukhamātikā. Cuddasapi hi saṅgahāsaṅgahasampayogavippayogānaṃ vomissakatāvasena",
  "tika-abh03t:21_2": "pavattāti yehi te cattāropi honti, te dhammā cuddasannampi nayānaṃ mukhāni hontīti.",
  "tika-abh03t:21_3": "Tattha saṅgahitenaasaṅgahitapadādīsu saccādīhipi yathāsambhavaṃ saṅgahāsaṅgaho yadipi",
  "tika-abh03t:21_4": "vutto, so pana saṅgāhakabhūtehi tehi vutto, na saṅgahabhūtehi, sopi “cakkhāyatanena",
  "tika-abh03t:21_5": "ye dhammā khandhasaṅgahena saṅgahitā āyatanasaṅgahena asaṅgahitā”tiādinā pucchitabbavissajjitabbadhammuddhāre",
  "tika-abh03t:21_6": "tatthāpi khandhādīheva saṅgahehi niyametvā vutto, tasmā “tīhi saṅgaho, tīhi asaṅgaho”ti",
  "tika-abh03t:21_7": "vuttaṃ. Pucchitabbavissajjitabbadhammuddhārepi pana pucchāvissajjanesu ca rūpakkhandhādīnaṃ",
  "tika-abh03t:21_8": "araṇantānaṃ yathāsambhavaṃ sampayogavippayogā catūheva khandhehi hontīti “catūhi",
  "tika-abh03t:21_9": "sampayogo, catūhi vippayogo”ti vuttaṃ.",
  "tika-abh03t:22_0": "Nanu ca vippayogo rūpanibbānehipi hoti, kasmā “catūhi vippayogo”ti vuttanti? Rūpanibbānehi",
  "tika-abh03t:22_1": "bhavantassapi catūheva bhāvato. Na hi rūpaṃ rūpena nibbānena vā vippayuttaṃ hoti,",
  "tika-abh03t:22_2": "nibbānaṃ vā rūpena, catūheva pana khandhehi hotīti catunnaṃ khandhānaṃ rūpanibbānehi",
  "tika-abh03t:22_3": "vippayogopi vippayujjamānehi catūhi khandhehi niyamito tehi vinā vippayogābhāvato.",
  "tika-abh03t:22_4": "So cāyaṃ vippayogo anārammaṇassa, anārammaṇaanārammaṇamissakehi missakassa ca na",
  "tika-abh03t:22_5": "hoti, anārammaṇassa pana missakassa ca sārammaṇena, sārammaṇassa sārammaṇena anārammaṇena",
  "tika-abh03t:22_6": "missakena ca hotīti veditabbo.",
  "tika-abh03t:23": "4. Lakkhaṇamātikāvaṇṇanā",
  "tika-abh03t:24_0": "4. Saṅgahoyeva saṅgahanayo. Sabhāgo. Visabhāgoti etassa “tīhi saṅgaho, tīhi asaṅgaho”ti",
  "tika-abh03t:24_1": "etena, “catūhi sampayogo, catūhi vippayogo”ti etenapi visuṃ yojanā kātabbā. Tena",
  "tika-abh03t:24_2": "saṅgaho asaṅgaho ca sabhāgo visabhāgo ca bhāvo, tathā sampayogo vippayogo cāti ayamattho",
  "tika-abh03t:24_3": "viññāyati. Yassa vā saṅgaho ca asaṅgaho ca, so dhammo sabhāgo visabhāgo ca, tathā",
  "tika-abh03t:24_4": "yassa sampayogo vippayogo ca, sopi sabhāgo visabhāgo cāti. Tattha yena rūpakkhandho…pe…",
  "tika-abh03t:24_5": "manoviññāṇadhātūti dhammā gaṇanaṃ gacchanti, so ruppanādiko samānabhāvo saṅgahe sabhāgatā,",
  "tika-abh03t:24_6": "ekuppādādiko sampayoge veditabbo.",
  "tika-abh03t:25": "5. Bāhiramātikāvaṇṇanā",
  "tika-abh03t:26_0": "5. Evaṃ dhātukathāya mātikato bahi ṭhapitattāti “sabbāpi…pe… mātikā”ti etena ṭhapanākārena",
  "tika-abh03t:26_1": "bahi piṭṭhito ṭhapitattāti attho. Etena vā ṭhapanākārena kusalādīnaṃ araṇantānaṃ",
  "tika-abh03t:26_2": "idha aṭṭhapetvā dhātukathāya mātikato bahi pakaraṇantaramātikāya imassa pakaraṇassa",
  "tika-abh03t:26_3": "mātikābhāvena ṭhapitattā tathā pakāsitattāti attho.",
  "tika-abh03t:27_0": "Saṅgaho asaṅgahotiādīsu saṅgaho ekavidhova, so kasmā “catubbidho”ti vuttoti? Saṅgahoti",
  "tika-abh03t:27_1": "atthaṃ avatvā aniddhāritatthassa saddasseva vuttattā. Saṅgaho asaṅgahotiādīsu saddesu",
  "tika-abh03t:27_2": "saṅgahasaddo tāva attano atthavasena catubbidhoti ayañhetthattho. Atthopi vā aniddhāritaviseso",
  "tika-abh03t:27_3": "sāmaññena gahetabbataṃ patto “saṅgaho asaṅgaho”tiādīsu “saṅgaho”ti vuttoti na koci",
  "tika-abh03t:27_4": "doso. Niddhārite hi visese tassa ekavidhatā siyā, na tato pubbeti. Jātisaddassa sāpekkhasaddattā",
  "tika-abh03t:27_5": "“jātiyā saṅgaho”ti vutte “attano jātiyā”ti viññāyati sambandhārahassa aññassa avuttattāti",
  "tika-abh03t:27_6": "jātisaṅgahoti rūpakaṇḍe vutto sajātisaṅgaho vutto hoti.",
  "tika-abh03t:28_0": "Ettha nayamātikāya “saṅgaho asaṅgaho, sampayogo vippayogo”ti ime dve pucchitabbavissajjitabbadhammavisesaṃ",
  "tika-abh03t:28_1": "aniddhāretvā sāmaññena dhammānaṃ pucchanavissajjananayauddesā, avasesā niddhāretvā.",
  "tika-abh03t:28_2": "“Saṅgahitena asaṅgahita”nti hi “saṅgahitena asaṅgahitaṃ asaṅgahita”nti vattabbe ekassa",
  "tika-abh03t:28_3": "asaṅgahitasaddassa lopo daṭṭhabbo. Tena saṅgahitavisesavisiṭṭho yo asaṅgahito dhammaviseso,",
  "tika-abh03t:28_4": "tannissito asaṅgahitatāsaṅkhāto pucchāvissajjananayo uddiṭṭho hoti, “saṅgahitenā”ti",
  "tika-abh03t:28_5": "ca visesane karaṇavacanaṃ daṭṭhabbaṃ. Esa nayo tatiyādīsu dasamāvasānesu nayuddesesu",
  "tika-abh03t:28_6": "chaṭṭhavajjesu. Tesupi hi vuttanayena dvīhi dvīhi padehi pucchitabbavissajjitabbadhammavisesaniddhāraṇaṃ",
  "tika-abh03t:28_7": "katvā tattha tattha antimapadasadisena tatiyapadena pucchanavissajjananayā uddiṭṭhāti.",
  "tika-abh03t:28_8": "Tattha catutthapañcamesu kattuatthe karaṇaniddeso, sattamādīsu ca catūsu sahayoge",
  "tika-abh03t:28_9": "daṭṭhabbo, na dutiyatatiyesu viya samānādhikaraṇe visesane. Tattha hi sabhāvantarena",
  "tika-abh03t:28_10": "sabhāvantarassa visesanaṃ kataṃ, etesu dhammantarena dhammantarassāti. Ekādasamādīsu",
  "tika-abh03t:28_11": "pana catūsu ādipadeneva dhammavisesaniddhāraṇaṃ katvā itarehi pucchanavissajjananayā",
  "tika-abh03t:28_12": "uddiṭṭhā. Visesane eva cettha karaṇavacanaṃ daṭṭhabbaṃ. Pucchāvissajjanānañhi nissayabhūtā",
  "tika-abh03t:28_13": "dhammā saṅgahitatādivisesena karaṇabhūtena sampayuttavippayuttādibhāvaṃ attano visesentīti.",
  "tika-abh03t:29_0": "Vikappatoti vividhakappanato, vibhāgatoti attho. Sanniṭṭhānavasenāti adhimokkhasampayogavasena.",
  "tika-abh03t:29_1": "Sanniṭṭhānavasena vuttā ca sabbe ca cittuppādā sanniṭṭhānavasena vuttasabbacittuppādā,",
  "tika-abh03t:29_2": "tesaṃ sādhāraṇavasenāti evamettha attho daṭṭhabbo. Adhimokkho hi sanniṭṭhānavasena",
  "tika-abh03t:29_3": "vuttānaṃ cittuppādānaṃ sādhāraṇavasena vutto, itare sabbesanti. Tattha sādhāraṇā",
  "tika-abh03t:29_4": "pasaṭā pākaṭā cāti ādito pariggahetabbā, tasmā tesaṃ saṅgahādipariggahatthaṃ uddeso",
  "tika-abh03t:29_5": "kato, asādhāraṇāpi pana pariggahetabbāvāti tesu mahāvisayena aññesampi saṅgahādipariggahaṃ",
  "tika-abh03t:29_6": "dassetuṃ adhimokkho uddiṭṭho. “Sanniṭṭhānavasena vuttā”ti ca dhammasaṅgahavaṇṇanāyaṃ",
  "tika-abh03t:29_7": "paṭiccasamuppādavibhaṅge ca vacanaṃ sandhāya vuttanti veditabbaṃ. Sanniṭṭhānavasena",
  "tika-abh03t:29_8": "ye vuttā, tesaṃ sabbesaṃ sādhāraṇatoti pana atthe sati sādhāraṇāsādhāraṇesu vattabbesu",
  "tika-abh03t:29_9": "yo asādhāraṇesu mahāvisayo adhimokkho, tassa vasena vuttasabbacittuppādasādhāraṇato",
  "tika-abh03t:29_10": "phassādayo sabbasādhāraṇāti adhimokkho ca asādhāraṇesu mahāvisayoti katvā vutto aññassa",
  "tika-abh03t:29_11": "tādisassa abhāvāti ayamadhippāyo daṭṭhabbo.",
  "tika-abh03t:30_0": "Jīvitindriyaṃ panettha rūpamissakattā na vuttanti veditabbaṃ, cittekaggatā pana asamādhisabhāvā",
  "tika-abh03t:30_1": "sāmaññasaddeneva sāmaññavisesasaddehi ca samādhisabhāvā visesasaddavacanīyaṃ aññaṃ",
  "tika-abh03t:30_2": "byāpetabbaṃ nivattetabbañca natthīti anaññabyāpakanivattakasāmaññavisesadīpanato",
  "tika-abh03t:30_3": "tasseva dhammassa bhedadīpakehi vattabbā, na sukhādisabhāvā vedanā viya vuttalakkhaṇaviparītehi",
  "tika-abh03t:30_4": "sāmaññavisesasaddeheva, tasmā “cittekaggatā”ti ayaṃ sāmaññasaddo samādhisabhāve visesasaddanirapekkho",
  "tika-abh03t:30_5": "pavattamāno sayameva visesasaddamāpajjitvā asamādhisabhāvameva pakāseyya, itaro ca",
  "tika-abh03t:30_6": "samādhisabhāvamevāti dvidhā bhinnā cittekaggatā asādhāraṇā ceva appavisayā cāti idha",
  "tika-abh03t:30_7": "uddesaṃ na arahati. Abhinnāpi vā phassādīnaṃ viya pākaṭattābhāvato aññadhammanissayena",
  "tika-abh03t:30_8": "vattabbato ca sā jīvitañca na arahatīti na uddiṭṭhāti.",
  "tika-abh03t:31": "Mātikāvaṇṇanā niṭṭhitā.",
  "tika-abh03t:32": "2. Niddesavaṇṇanā",
  "tika-abh03t:33": "1. Paṭhamanayo saṅgahāsaṅgahapadavaṇṇanā",
  "tika-abh03t:34": "1. Khandhapadavaṇṇanā",
  "tika-abh03t:35_0": "6. Khandhāyatanadhātuyomahantare abhiññeyyadhammabhāvena vuttā, tesaṃ pana sabhāvato",
  "tika-abh03t:35_1": "abhiññātānaṃ dhammānaṃ pariññeyyatādivisesadassanatthaṃ saccāni, adhipatiyādikiccavisesadassanatthaṃ",
  "tika-abh03t:35_2": "indriyādīni ca vuttānīti saccādiviseso viya saṅgahāsaṅgahaviseso ca abhiññeyyanissito",
  "tika-abh03t:35_3": "vuccamāno suviññeyyo hotīti “tīhi saṅgaho. Tīhi asaṅgaho”ti nayamukhamātikā ṭhapitāti",
  "tika-abh03t:35_4": "veditabbā. Evañca katvā “catūhī”ti vuttā sampayogavippayogā ca abhiññeyyanissayena",
  "tika-abh03t:35_5": "khandhādīheva pucchitvā vissajjitāti. Rūpakkhandho ekena khandhenāti ye dhammā “rūpakkhandho”ti",
  "tika-abh03t:35_6": "vuccanti, tesaṃ pañcasu khandhesu rūpakkhandhabhāvena sabhāgatā hotīti rūpakkhandhabhāvasaṅkhātena,",
  "tika-abh03t:35_7": "rūpakkhandhavacanasaṅkhātena vā gaṇanena saṅgahaṃ gaṇanaṃ dasseti. Tenāha “yañhi",
  "tika-abh03t:35_8": "kiñcī”tiādi. Rūpakkhandhoti hi saṅgahitabbadhammo dassito. Yena saṅgahena saṅgayhati,",
  "tika-abh03t:35_9": "tassa saṅgahassa dassanaṃ “ekena khandhenā”ti vacanaṃ. Pañcasu khandhagaṇanesu ekena",
  "tika-abh03t:35_10": "khandhagaṇanena gaṇitoti ayañhettha attho. Yasmā ca khandhādivacanehi saṅgaho vuccati,",
  "tika-abh03t:35_11": "tasmā upari “khandhasaṅgahena saṅgahitā”tiādiṃ vakkhatīti.",
  "tika-abh03t:36_0": "Asaṅgahanayaniddeseti idaṃ “saṅgaho asaṅgaho”ti etasseva nayassa ekadesanayabhāvena",
  "tika-abh03t:36_1": "vuttaṃ, na nayantaratāyāti daṭṭhabbaṃ. Rūpakkhandhamūlakāyeva cettha dukatikacatukkā",
  "tika-abh03t:36_2": "dassitāti etena vedanākkhandhamūlakā purimena yojiyamāne viseso natthīti pacchimeheva",
  "tika-abh03t:36_3": "yojetvā tayo dukā dve tikā eko catukko, saññākkhandhamūlakā dve dukā eko tiko, saṅkhārakkhandhamūlako",
  "tika-abh03t:36_4": "eko dukoti ete labbhantīti dasseti. Tesaṃ pana bhedato pañcakapucchāvissajjanānantaraṃ",
  "tika-abh03t:36_5": "pucchāvissajjanaṃ kātabbaṃ saṃkhittanti daṭṭhabbaṃ, vuttanayena vā sakkā ñātunti",
  "tika-abh03t:36_6": "pāḷiṃ na āropitanti.",
  "tika-abh03t:37": "Āyatanapadādivaṇṇanā",
  "tika-abh03t:38_0": "40. Yasmā ca dukatikesūti yadipi ekakepi sadisaṃ vissajjanaṃ, ekake pana sadisavissajjanānaṃ",
  "tika-abh03t:38_1": "cakkhundriyasotindriyasukhindriyādīnaṃ dukādīsu asadisavissajjanaṃ diṭṭhaṃ. Na hettha",
  "tika-abh03t:38_2": "cakkhusotacakkhusukhindriyadukānaṃ aññamaññasadisavissajjanaṃ, nāpi dukehi tikassa,",
  "tika-abh03t:38_3": "idha pana dukkhasamudayadukkhamaggadukānaṃ aññamaññaṃ tikena ca sadisaṃ vissajjananti",
  "tika-abh03t:38_4": "dukatikesveva sadisavissajjanataṃ samudayānantaraṃ maggasaccassa vacane kāraṇaṃ vadati.",
  "tika-abh03t:39": "6. Paṭiccasamuppādavaṇṇanā",
  "tika-abh03t:40_0": "61. “Pucchaṃ anārabhitvā avijjā ekena khandhena, avijjāpaccayā saṅkhārā ekena khandhenā”ti",
  "tika-abh03t:40_1": "likhitabbepi pamādavasena “avijjā ekena khandhenā”ti idaṃ na likhitanti daṭṭhabbaṃ.",
  "tika-abh03t:40_2": "Sarūpekasesaṃ vā katvā avijjāvacanena avijjāvissajjanaṃ dassitanti. Sabbampi vipākaviññāṇanti",
  "tika-abh03t:40_3": "ettha vipākaggahaṇena visesanaṃ na kātabbaṃ. Kusalādīnampi hi viññāṇānaṃ dhātukathāyaṃ",
  "tika-abh03t:40_4": "saṅkhārapaccayāviññāṇādipadehi saṅgahitatā vippayuttenasaṅgahitāsaṅgahitapadaniddese",
  "tika-abh03t:40_5": "“vipākā dhammā”ti imassa vissajjanāsadisena tesaṃ vissajjanena dassitā, idha ca nāmarūpassa",
  "tika-abh03t:40_6": "ekādasahāyatanehi saṅgahavacanena akammajānampi saṅgahitatā viññāyatīti.",
  "tika-abh03t:41_0": "71. Jāyamānaparipaccamānabhijjamānānaṃ jāyamānādibhāvamattattā jātijarāmaraṇāni paramatthato",
  "tika-abh03t:41_1": "vinibbhujjitvā anupalabbhamānāni paramatthānaṃ sabhāvamattabhūtāni, tāni rūpassa",
  "tika-abh03t:41_2": "nibbattipākabhedabhūtāni ruppanabhāvena gayhantīti rūpakkhandhadhammasabhāgāni, arūpānaṃ",
  "tika-abh03t:41_3": "pana nibbattiādibhūtāni rūpakalāpajātiādīni viya sahuppajjamānacatukkhandhakalāpanibbattiādibhāvato",
  "tika-abh03t:41_4": "ekekabhūtāni vediyanasañjānanavijānanehi ekantaparamatthakiccehi agayhamānāni saṅkhatābhisaṅkharaṇena",
  "tika-abh03t:41_5": "anekantaparamatthakiccena gayhantīti saṅkhārakkhandhadhammasabhāgāni, tathā duvidhānipi",
  "tika-abh03t:41_6": "tāni cakkhāyatanādīhi ekantaparamatthakiccehi agayhamānāni nissattaṭṭhena dhammāyatanadhammadhātudhammehi",
  "tika-abh03t:41_7": "sabhāgāni, tena tehi khandhādīhi saṅgayhantīti “jāti dvīhi khandhehī”tiādimāha.",
  "tika-abh03t:42": "Paṭhamanayasaṅgahāsaṅgahapadavaṇṇanā niṭṭhitā.",
  "tika-abh03t:43": "2. Dutiyanayo saṅgahitenaasaṅgahitapadavaṇṇanā",
  "tika-abh03t:44_0": "171. Saṅgahitenaasaṅgahitapadaniddese yaṃ taṃ uddese asaṅgahitatāya pucchitabbaṃ",
  "tika-abh03t:44_1": "vissajjitabbañca saṅgahitatāvisiṭṭhaṃ asaṅgahitaṃ dhammajātaṃ niddhāritaṃ, tadeva",
  "tika-abh03t:44_2": "tāva dassento “cakkhāyatanena ye dhammā khandhasaṅgahena saṅgahitā āyatanadhātusaṅgahena",
  "tika-abh03t:44_3": "asaṅgahitā”ti āha. Sabbattha khandhādisaṅgahasāmaññānaṃ niccaṃ visesāpekkhattā bhedanissitattā",
  "tika-abh03t:44_4": "ca pucchāvissajjanānaṃ savisesāva khandhādigaṇanā suddhā. Tattha saṅgahitenaasaṅgahitavacanamattena",
  "tika-abh03t:44_5": "dhammavisesassa niddhāritattā tīsu saṅgahesu ekena dvīhi vā ye saṅgahitā hutvā aññehi",
  "tika-abh03t:44_6": "asaṅgahitā, teyeva dhammā “khandhasaṅgahena saṅgahitā āyatanadhātusaṅgahena asaṅgahitā”ti",
  "tika-abh03t:44_7": "ettakeneva dassetabbā siyuṃ, tesaṃ pana evaṃvidhānaṃ asambhavā nayamātikāya ca abbhantarabāhiramātikāpekkhattā",
  "tika-abh03t:44_8": "uddesepi yaṃ yaṃ rūpakkhandhādīsu araṇantesu saṅgāhakaṃ, taṃ taṃ apekkhitvā saṅgahitenaasaṅgahitaṃ",
  "tika-abh03t:44_9": "niddhāritanti viññāyatīti tena tena saṅgāhakena yathāniddhāritaṃ dhammaṃ niyametvā",
  "tika-abh03t:44_10": "dassetuṃ “cakkhāyatanenā”tiādimāha. Yattha hi pucchitabbavissajjitabbadhammavisesaniddhāraṇaṃ",
  "tika-abh03t:44_11": "natthi, tasmiṃ paṭhamanaye chaṭṭhanaye ca pucchitabbavissajjitabbabhāvena, itaresu",
  "tika-abh03t:44_12": "ca yaṃ yaṃ pucchitabbavissajjitabbaṃ niddhāritaṃ, tassa tassa niyāmakabhāvena rūpakkhandhādayo",
  "tika-abh03t:44_13": "araṇantā uddiṭṭhāti.",
  "tika-abh03t:45_0": "Tattha “cakkhāyatanena…pe… phoṭṭhabbadhātuyā”ti kattuatthe karaṇaniddeso daṭṭhabbo,",
  "tika-abh03t:45_1": "“khandhasaṅgahena āyatanasaṅgahena dhātusaṅgahenā”ti karaṇatthe. Ettha ca yena yena",
  "tika-abh03t:45_2": "saṅgāhakena khandhādisaṅgahesu tena tena saṅgahetabbāsaṅgahetabbaṃ aññaṃ atthi, taṃ",
  "tika-abh03t:45_3": "tadeva saṅgāhakāsaṅgāhakabhāvena uddhaṭaṃ. Rūpakkhandhena pana khandhasaṅgahena saṅgahetabbo",
  "tika-abh03t:45_4": "añño dhammo natthi, tathā vedanākkhandhādīhi, na ca so eva tassa saṅgāhako asaṅgāhako",
  "tika-abh03t:45_5": "vā hoti. Yañca “rūpakkhandho ekena khandhena saṅgahito”ti vuttaṃ, tañca na tasseva",
  "tika-abh03t:45_6": "tena saṅgahitataṃ sandhāya vuttaṃ, rūpakkhandhabhāvena pana rūpakkhandhavacanena",
  "tika-abh03t:45_7": "vā gahitataṃ sandhāya vuttanti pakāsitoyamattho.",
  "tika-abh03t:46_0": "Yadi ca so eva tena saṅgayheyya, saṅgahitenasampayuttavippayuttapadaniddese – “vedanākkhandhena",
  "tika-abh03t:46_1": "ye dhammā khandhasaṅgahena saṅgahitā āyatanasaṅgahena saṅgahitā dhātusaṅgahena saṅgahitā,",
  "tika-abh03t:46_2": "te dhammā tīhi khandhehi ekenāyatanena sattahi dhātūhi sampayuttā”tiādi vattabbaṃ",
  "tika-abh03t:46_3": "siyā, na ca vuttaṃ, tasmā yathā cittaṃ cittena sampayuttaṃ vippayuttañca na hoti,",
  "tika-abh03t:46_4": "evaṃ rūpakkhandho rūpakkhandhena saṅgahito asaṅgahito ca na hoti, tathā vedanākkhandhādayo",
  "tika-abh03t:46_5": "vedanākkhandhādīhi. Na hi so eva tassa sabhāgo visabhāgo cāti. Teneva na ekadesā",
  "tika-abh03t:46_6": "viya samudāyassa, samudāyo ekadesānaṃ saṅgāhako asaṅgāhako ca. Yathā rūpakkhandho",
  "tika-abh03t:46_7": "cakkhāyatanādīnaṃ, dhammāyatanaṃ vedanākkhandhādīnaṃ, saraṇā dhammā catunnaṃ khandhānaṃ.",
  "tika-abh03t:46_8": "Samudāyantogadhānañhi ekadesānaṃ na vibhāgo atthi, yena te samudāyassa samudāyo ca",
  "tika-abh03t:46_9": "tesaṃ sabhāgo visabhāgo ca siyāti, tathā na samudāyo ekadesasabhāgavisabhāgānaṃ saṅgāhako",
  "tika-abh03t:46_10": "asaṅgāhako ca. Yathā dhammāyatanaṃ sukhumarūpasabhāgassa vedanādivisabhāgassa ca",
  "tika-abh03t:46_11": "rūpakkhandhekadesassa khandhasaṅgahena, jīvitindriyaṃ rūpārūpajīvitasabhāgavisabhāgassa",
  "tika-abh03t:46_12": "rūpakkhandhekadesassa saṅkhārakkhandhekadesassa ca jīvitavajjassa khandhasaṅgaheneva.",
  "tika-abh03t:46_13": "Na hi ekadesasabhāgaṃ samudāyasabhāgaṃ, nāpi ekadesavisabhāgaṃ samudāyavisabhāganti,",
  "tika-abh03t:46_14": "tasmā satipi attato attani antogadhato attekadesasabhāgato ca aññassa asaṅgāhakatte",
  "tika-abh03t:46_15": "saṅgāhakattameva etesaṃ natthi, yena saṅgahitassa asaṅgāhakā siyunti saṅgāhakattābhāvato",
  "tika-abh03t:46_16": "eva evarūpānaṃ aggahaṇaṃ veditabbaṃ.",
  "tika-abh03t:47_0": "Yaṃ pana “dhammāyatanaṃ asaṅkhataṃ khandhato ṭhapetvā catūhi khandhehi saṅgahita”nti,",
  "tika-abh03t:47_1": "“cakkhāyatanañca sotāyatanañca ekena khandhena saṅgahita”nti ca vuttaṃ, na tena ekadesānaṃ",
  "tika-abh03t:47_2": "samudāyasaṅgāhakattaṃ, samudāyassa ca ekadesasaṅgāhakattaṃ dasseti, catukkhandhagaṇanabhedehi",
  "tika-abh03t:47_3": "pana dhammāyatanassa gaṇetabbāgaṇetabbabhāvena pañcadhā bhinnataṃ, cakkhāyatanādīnaṃ",
  "tika-abh03t:47_4": "ekakkhandhagaṇanena gaṇetabbatāya ekavidhatañca dasseti. Saṅgāhakāsaṅgāhakanirapekkhānaṃ",
  "tika-abh03t:47_5": "gaṇetabbāgaṇetabbānaṃ taṃtaṃgaṇanehi gaṇanadassanamattameva hi paṭhamanayo kammakaraṇamattasabbhāvā,",
  "tika-abh03t:47_6": "dutiyādayo pana saṅgāhakāsaṅgāhakehi saṅgahitāsaṅgahitānaṃ agaṇanādidassanāni kattukaraṇakammattayasabbhāvā.",
  "tika-abh03t:47_7": "Tathā paṭhamanaye tathā tathā gaṇetabbāgaṇetabbabhāvasaṅkhāto taṃtaṃkhandhādibhāvābhāvo",
  "tika-abh03t:47_8": "sabhāgavisabhāgatā, dutiyādīsu yathāniddhāritadhammadassane saṅgāhakasaṅgahetabbānaṃ",
  "tika-abh03t:47_9": "samānakkhandhādibhāvo sabhāgatā, tadabhāvo ca visabhāgatā. Pucchāvissajjanesu taṃtaṃkhandhādibhāvābhāvo",
  "tika-abh03t:47_10": "evāti ayametesaṃ visesoti.",
  "tika-abh03t:48_0": "Samudayasaccasukhindriyasadisāni pana tehi saṅgahetabbameva atthi, na saṅgahitaṃ",
  "tika-abh03t:48_1": "asaṅgahetabbanti asaṅgāhakattābhāvato na uddhaṭāni. Dukkhasaccasadisāni tehi visabhāgasamudāyabhūtehi",
  "tika-abh03t:48_2": "anekakkhandhehi khandhasaṅgahena saṅgahetabbaṃ, itarehi asaṅgahetabbañca natthīti",
  "tika-abh03t:48_3": "saṅgāhakattāsaṅgāhakattābhāvato. Evaṃ saṅgāhakattābhāvato asaṅgāhakattābhāvato ubhayābhāvato",
  "tika-abh03t:48_4": "ca yathāvuttasadisāni anuddharitvā saṅgāhakattāsaṅgāhakattabhāvato cakkhāyatanādīneva",
  "tika-abh03t:48_5": "uddhaṭānīti veditabbāni. Tattha “cakkhāyatanena ye dhammā khandhasaṅgahena saṅgahitā”ti",
  "tika-abh03t:48_6": "cakkhāyatanavajjā rūpadhammā khandhasaṅgahena saṅgahitāti veditabbā, na rūpakkhandhoti.",
  "tika-abh03t:48_7": "Na hi ekadeso samudāyasaṅgāhakoti dassitametanti.",
  "tika-abh03t:49_0": "Aṭṭhakathāyaṃ pana khandhapadenāti khandhapadasaṅgahenāti attho, na saṅgāhakenāti.",
  "tika-abh03t:49_1": "“Kenaci saṅgāhakenā”ti idaṃ pana ānetvā vattabbaṃ. Taṃ pana rūpakkhandhādīsu na yujjatīti",
  "tika-abh03t:49_2": "taṃ vissajjanaṃ rūpakkhandhādīsu saṅgāhakesu na yujjatīti attho. Rūpakkhandhena hi…pe…",
  "tika-abh03t:49_3": "saṅgahitoti etena nayena cakkhāyatanena rūpakkhandhova saṅgahito, so ca aḍḍhekādasahi",
  "tika-abh03t:49_4": "āyatanadhātūhi asaṅgahito nāma natthīti evaṃ cakkhāyatanādīnipi na gahetabbānīti",
  "tika-abh03t:49_5": "āpajjatīti ce? Nāpajjati. Na hi aññamattanivāraṇaṃ evasaddassa attho, atha kho saṅgāhakato",
  "tika-abh03t:49_6": "aññanivāraṇaṃ. So cātiādi ca na nirapekkhavacanaṃ, atha kho saṅgāhakāpekkhanti. Kathaṃ?",
  "tika-abh03t:49_7": "Rūpakkhandhena hi rūpakkhandhova saṅgahitoti yathā cakkhāyatanena cakkhāyatanato",
  "tika-abh03t:49_8": "aññampi khandhasaṅgahena saṅgahitaṃ atthi, yaṃ āyatanadhātusaṅgahehi asaṅgahitaṃ",
  "tika-abh03t:49_9": "hoti, na evaṃ rūpakkhandhena rūpakkhandhato aññaṃ khandhasaṅgahena saṅgahitaṃ atthi,",
  "tika-abh03t:49_10": "yaṃ āyatanadhātusaṅgahehi asaṅgahitaṃ siyā, rūpakkhandhena pana rūpakkhandhova khandhasaṅgahena",
  "tika-abh03t:49_11": "saṅgahitoti ayañhettha adhippāyo yutto. Siyā panetaṃ “so eva rūpakkhandho rūpakkhandhena",
  "tika-abh03t:49_12": "āyatanadhātusaṅgahehi asaṅgahito hotū”ti, taṃ nivārento āha “so ca aḍḍhekādasahi",
  "tika-abh03t:49_13": "āyatanadhātūhi asaṅgahito nāma natthī”ti. Ettha ca “rūpakkhandhenā”ti ānetvā vattabbaṃ.",
  "tika-abh03t:49_14": "Tattha rūpakkhandho rūpakkhandhassa vā tadekadesānaṃ vā cakkhādīnaṃ āyatanadhātusaṅgahehi",
  "tika-abh03t:49_15": "saṅgāhako asaṅgāhako ca na hotīti iminā pariyāyena asaṅgahitatāya abhāvo vuttoti",
  "tika-abh03t:49_16": "yujjati, na rūpakkhandhena rūpakkhandhassa tadekadesānaṃ vā aḍḍhekādasahi āyatanadhātusaṅgahehi",
  "tika-abh03t:49_17": "saṅgahitatāya. Na hi sā saṅgahitatā atthi. Yadi siyā, saṅgahitenasampayuttavippayuttapadaniddese",
  "tika-abh03t:49_18": "rūpakkhandhopi uddharitabbo siyā. Tena hi tīhipi saṅgahehi rūpakkhandho tadekadeso",
  "tika-abh03t:49_19": "vā saṅgahitā siyuṃ, atthi ca tesaṃ vippayuttatāti.",
  "tika-abh03t:50_0": "Evaṃ asaṅgahitatāya abhāvato etāni, aññāni cāti etthāpi cakkhāyatanādīhi viya etehi",
  "tika-abh03t:50_1": "aññehi ca saṅgahitānaṃ asaṅgahitatāya abhāvato etāni aññāni ca yathā vā tathā vā",
  "tika-abh03t:50_2": "etāni viya ayujjamānavissajjanattā evarūpāni padāni saṅgāhakabhāvena na gahitānīti adhippāyo.",
  "tika-abh03t:51_0": "Tattha yaṃ vuttaṃ “rūpakkhandhena hi rūpakkhandhova saṅgahito”ti, taṃ teneva tassa",
  "tika-abh03t:51_1": "saṅgahitattāsaṅgahitattābhāvadassanena nivāritaṃ. Yañhettha aggahaṇe kāraṇaṃ vuttaṃ,",
  "tika-abh03t:51_2": "tañca satipi saṅgahitatte asaṅgahitatāya abhāvatoti viññāyamānaṃ samudayasaccādīsu",
  "tika-abh03t:51_3": "yujjeyya sati tehi saṅgahite tadasaṅgahitattābhāvato. Rūpakkhandhādīhi pana saṅgahitameva",
  "tika-abh03t:51_4": "natthi, kuto tassa asaṅgahitatā bhavissati, tasmā saṅgāhakattābhāvo evettha aggahaṇe",
  "tika-abh03t:51_5": "kāraṇanti yuttaṃ. Saṅgahitattābhāvena asaṅgahitattaṃ yadipi rūpakkhandhādinā attano",
  "tika-abh03t:51_6": "attani antogadhassa attekadesasabhāgassa ca natthi, aññassa pana atthīti na dukkhasaccādīsu",
  "tika-abh03t:51_7": "viya ubhayābhāvo cettha aggahaṇe kāraṇaṃ bhavituṃ yuttoti. Dhammāyatanajīvitindriyādīnañca",
  "tika-abh03t:51_8": "khandhacatukkadukādisaṅgāhakatte sati na tesaṃ saṅgahitānaṃ tehi dhammāyatanajīvitindriyādīhi",
  "tika-abh03t:51_9": "āyatanadhātusaṅgahehi asaṅgahitatā natthīti asaṅgahitatāya abhāvo anekantiko, tasmā",
  "tika-abh03t:51_10": "pubbe vuttanayeneva aggahitānaṃ aggahaṇe, gahitānañca gahaṇe kāraṇaṃ veditabbanti.",
  "tika-abh03t:52_0": "Anidassanaṃ punadeva sappaṭighanti ettha anidassananti etena “sanidassanasappaṭigha”nti",
  "tika-abh03t:52_1": "ettha vuttena sappaṭighasaddena saddhiṃ yojetvā anidassanasappaṭighā dassitā. Punadevāti",
  "tika-abh03t:52_2": "etena tattheva avisiṭṭhaṃ sanidassanapadaṃ nivattetvā gaṇhanto sanidassanadukapadaṃ",
  "tika-abh03t:52_3": "dasseti. “Cakkhāyatanena cakkhāyatanamevekaṃ saṅgahita”nti idaṃ na sakkā vattuṃ.",
  "tika-abh03t:52_4": "Na hi “cakkhāyatanena cakkhāyatanaṃ āyatanasaṅgahena saṅgahita”nti ca “asaṅgahita”nti",
  "tika-abh03t:52_5": "ca vattabbanti dassitoyaṃ nayoti. Evaṃ sabbattha tasseva samudāyekadesānañca saṅgāhakasaṅgahitanti",
  "tika-abh03t:52_6": "vacanesu asaṅgāhakaasaṅgahitanti vacanesu ca tadavattabbatā yojetabbā. Asaṅgāhakattābhāvato",
  "tika-abh03t:52_7": "eva hi cakkhāyatanādīni cakkhāyatanādīhi asaṅgahitānīti na vuccanti, na saṅgāhakattābhāvatoti.",
  "tika-abh03t:53": "Dutiyanayasaṅgahitenaasaṅgahitapadavaṇṇanā niṭṭhitā.",
  "tika-abh03t:54": "3. Tatiyanayo asaṅgahitenasaṅgahitapadavaṇṇanā",
  "tika-abh03t:55_0": "179. Asaṅgahitenasaṅgahitapadaniddese rūpakkhandhena khandhasaṅgahena asaṅgahitesu",
  "tika-abh03t:55_1": "vedanādīnaṃ tiṇṇaṃ khandhānaṃ nibbānassa ca sukhumarūpena saha āyatanadhātusabhāgatte",
  "tika-abh03t:55_2": "satipi na sukhumarūpameva rūpakkhandhoti rūpakkhandhena āyatanadhātusabhāgattaṃ natthi,",
  "tika-abh03t:55_3": "tasmā na tena tāni āyatanadhātusaṅgahehi saṅgahitāni. Na kevalaṃ saṅgahitāneva, asaṅgahitānipi",
  "tika-abh03t:55_4": "tena tāni tehi saṅgahehi na honteva tadekadesena sukhumarūpena āyatanadhātusabhāgattā,",
  "tika-abh03t:55_5": "saṅgahitābhāvo eva pana idhādhippeto, viññāṇakkhandhacakkhāyatanādīhi pana asaṅgahitā",
  "tika-abh03t:55_6": "na te tehi kathañci sammissāti sabbathā te tehi na saṅgahitā. Dukkhasaccādīhi ca",
  "tika-abh03t:55_7": "pañcakkhandhasamudāyabhūtehi khandhasaṅgahena asaṅgahitaṃ nibbānaṃ rūpakkhandhena",
  "tika-abh03t:55_8": "viya āyatanadhātusaṅgahehi saṅgahitaṃ tehi na hoti, tasmā saṅgāhakattābhāvato eva",
  "tika-abh03t:55_9": "evarūpānaṃ asaṅgāhakabhāvena aggahaṇaṃ veditabbaṃ, sanibbānapañcakkhandhasamudāyabhūtānaṃ",
  "tika-abh03t:55_10": "pana abyākatadhammādīnaṃ asaṅgāhakattābhāvatova. Na hi taṃ kañci atthi, yassa te",
  "tika-abh03t:55_11": "khandhasaṅgahena asaṅgāhakā siyuṃ, na ca attano ekadeso attekadesasabhāgo ca attanā",
  "tika-abh03t:55_12": "asaṅgahito hotīti attanā asaṅgahitasaṅgāhakattā pana vedanākkhandhādīnaṃ gahaṇaṃ katanti.",
  "tika-abh03t:56_0": "Yaṃ pana aṭṭhakathāyaṃ vuttaṃ “ye dhammāyatanena saṅgahitā”ti, taṃ na sakkā vattuṃ.",
  "tika-abh03t:56_1": "Dhammāyatanena hi na koci dhammo kenaci saṅgahena saṅgahito atthi visabhāgakkhandhanibbānasamudāyattā,",
  "tika-abh03t:56_2": "khandhasaṅgahena sayameva attano saṅgāhakaṃ na hotīti āyatanadhātusaṅgahehi ca saṅgāhakattābhāvatoti",
  "tika-abh03t:56_3": "dassitoyaṃ nayoti etassa dhammāyatanagaṇanena gaṇitāti attho. Yāni…pe… gahitānīti",
  "tika-abh03t:56_4": "etena viññāṇasammissaṃ dhammāyatanekadesaṃ dīpentāni iddhipādādipadāni, oḷārikarūpasammissaṃ",
  "tika-abh03t:56_5": "dīpentāni rūpakkhandhādipadāni, sabbena sabbaṃ dhammāyatanaṃ adīpentāni viññāṇakkhandhacakkhāyatanādipadāni,",
  "tika-abh03t:56_6": "sakaladhammāyatanadīpakāni dhammāyatanādipadāni ca vajjetvā dhammāyatanekadesaṃ aññāyatanena",
  "tika-abh03t:56_7": "asammissaṃ dīpentāni gahitānīti dasseti.",
  "tika-abh03t:57": "Tatiyanayaasaṅgahitenasaṅgahitapadavaṇṇanā niṭṭhitā.",
  "tika-abh03t:58": "4. Catutthanayo saṅgahitenasaṅgahitapadavaṇṇanā",
  "tika-abh03t:59_0": "191. Saṅgahitenasaṅgahitapadaniddese yasmā yathā dutiyatatiyanayā tiṇṇaṃ saṅgahānaṃ",
  "tika-abh03t:59_1": "saṅgahaṇāsaṅgahaṇappavattivisesena “saṅgahitena asaṅgahitaṃ, asaṅgahitena saṅgahita”nti",
  "tika-abh03t:59_2": "ca uddiṭṭhā, nevaṃ catutthapañcamā. Saṅgahaṇappavattiyā eva hi saṅgahitena saṅgahitaṃ",
  "tika-abh03t:59_3": "uddiṭṭhaṃ, asaṅgahaṇappavattiyā eva ca asaṅgahitena asaṅgahitanti, tasmā saṅgahaṇappavattivisesavirahe",
  "tika-abh03t:59_4": "saṅgahitadhammāsaṅgahitadhammavisese nissitā ete dve nayāti ettha kenaci saṅgahitena",
  "tika-abh03t:59_5": "dhammavisesena puna saṅgahito dhammaviseso saṅgahitena saṅgahito saṅgahitatāya pucchitabbo",
  "tika-abh03t:59_6": "vissajjitabbo ca, tameva tāva yathāniddhāritaṃ dassento “samudayasaccena ye dhammā",
  "tika-abh03t:59_7": "khandha…pe… saṅgahitā, tehi dhammehi ye dhammā khandha…pe… saṅgahitā”ti āha. Ettha",
  "tika-abh03t:59_8": "ca ye tīhipi saṅgahehi na saṅgāhakā rūpakkhandhaviññāṇakkhandhadhammāyatanadukkhasaccādīni",
  "tika-abh03t:59_9": "viya, ye ca dvīhāyatanadhātusaṅgahehi asaṅgāhakā cakkhāyatanādīni viya, ye ca ekena",
  "tika-abh03t:59_10": "khandhasaṅgaheneva dhātusaṅgaheneva ca na saṅgāhakā vedanādikkhandhanirodhasaccajīvitindriyādīni",
  "tika-abh03t:59_11": "viya cakkhuviññāṇadhātādayo viya ca, te dhammā saṅgāhakattābhāvasabbhāvā saṅgāhakabhāvena",
  "tika-abh03t:59_12": "na uddhaṭā, tīhipi pana saṅgahehi ye saṅgāhakā, te saṅgāhakattābhāvābhāvato idha",
  "tika-abh03t:59_13": "uddhaṭā. Tehi saṅgahitāpi hi ekantena attano saṅgāhakassa saṅgāhakā honti, yassa",
  "tika-abh03t:59_14": "puna saṅgaho pucchitabbo vissajjitabbo cāti.",
  "tika-abh03t:60_0": "Aṭṭhakathāyaṃ pana sakalena hi khandhādipadenāti sakalavācakena rūpakkhandhādipadenāti",
  "tika-abh03t:60_1": "attho. Yaṃ panetaṃ vuttaṃ “yaṃ attano saṅgāhakaṃ saṅgaṇhitvā puna teneva saṅgahaṃ",
  "tika-abh03t:60_2": "gaccheyyā”ti, taṃ tena khandhādipadenāti evaṃ ayojetvā taṃ aññaṃ saṅgahitaṃ nāma",
  "tika-abh03t:60_3": "natthīti evaṃ na sakkā vattuṃ. Na hi yena yaṃ saṅgahitaṃ, teneva tassa saṅgaho pucchito",
  "tika-abh03t:60_4": "vissajjito, na ca tasseva, atha kho tena saṅgahitassāti. Yathā vedanā saddo ca khandho",
  "tika-abh03t:60_5": "āyatanañca, na evaṃ sukhumarūpaṃ, taṃ pana khandhāyatanānaṃ ekadesova, tasmā “sukhumarūpekadesaṃ",
  "tika-abh03t:60_6": "vā”ti avatvā “sukhumarūpaṃ vā”ti vuttaṃ. Sabbattha ca aññena asammissanti yojetabbaṃ.",
  "tika-abh03t:60_7": "Yampi cetaṃ vuttaṃ “tadeva yehi dhammehi khandhādivasena saṅgahitaṃ, te dhamme sandhāyā”ti,",
  "tika-abh03t:60_8": "tampi tathā na sakkā vattuṃ. Na hi saṅgahitena saṅgahitassa saṅgahitena saṅgaho ettha",
  "tika-abh03t:60_9": "pucchito vissajjito ca, atha kho saṅgahova, tasmā ekena khandhenāti ekena khandhagaṇanenāti",
  "tika-abh03t:60_10": "ayamevettha attho, na saṅgāhakenāti. Na hi eko khandho attano ekadesassa saṅgāhakoti.",
  "tika-abh03t:61": "Catutthanayasaṅgahitenasaṅgahitapadavaṇṇanā niṭṭhitā.",
  "tika-abh03t:62": "5. Pañcamanayo asaṅgahitenaasaṅgahitapadavaṇṇanā",
  "tika-abh03t:63_0": "193. Asaṅgahitenaasaṅgahitapadaniddesepi vuttanayeneva yathāniddhāritadhammadassanaṃ",
  "tika-abh03t:63_1": "veditabbaṃ. Ettha ca sasukhumarūpaviññāṇasahitadhammasamudāyā ye te dukkhasaccaanidassanaappaṭighaacetasikānupādāsadisā",
  "tika-abh03t:63_2": "satipi ekena dvīhi vā saṅgahehi kesañci asaṅgāhakatte tīhipi asaṅgahetabbassa abhāvato",
  "tika-abh03t:63_3": "paripuṇṇasaṅgahāsaṅgāhakā na honti, abyākatadhammasadisā kenaci saṅgahena asaṅgahetabbabhāvato",
  "tika-abh03t:63_4": "asaṅgāhakā eva na honti, tena te asaṅgāhakabhāvena na uddhaṭā, itare pana tabbipariyāyena uddhaṭāti.",
  "tika-abh03t:64_0": "Yaṃ pana aṭṭhakathāyaṃ “tādisena hi padena nibbānaṃ khandhasaṅgahamattaṃ na gaccheyyā”ti",
  "tika-abh03t:64_1": "vuttaṃ, taṃ dukkhasaccaṃ sandhāya vuttaṃ. Anidassanaappaṭighesu pana asaṅgāhakesu",
  "tika-abh03t:64_2": "nibbānaṃ antogadhaṃ, na ca tadeva tassa asaṅgāhakanti. Sadisavissajjanānaṃ vasena",
  "tika-abh03t:64_3": "samodhānetvā katehi saddhinti evaṃ katehi dutiyapañhādīhi saddhiṃ paṭhamapañhanāmarūpapañhādayo",
  "tika-abh03t:64_4": "sabbepi catuttiṃsa hontīti attho. Yaṃ pucchāya uddhaṭaṃ padaṃ, tadevāti rūpakkhandhādivisesakapadaṃ",
  "tika-abh03t:64_5": "vadati, na niddhārite pucchitabbadhamme. Te hi lakkhaṇato dassitā, na padena sarūpatoti.",
  "tika-abh03t:64_6": "Tattha tadevāti eva-saddena na taṃ kadāci saṅgahitena asaṅgahitaṃ na hotīti uddhaṭasseva",
  "tika-abh03t:64_7": "asaṅgahitenaasaṅgahitabhāve niyatataṃ aññassa ca aniyatataṃ dassetīti veditabbaṃ.",
  "tika-abh03t:64_8": "“Tadeva yehi asaṅgahita”nti ettha hi “niyamato”ti sakkā vacanaseso yojetunti. Atha",
  "tika-abh03t:64_9": "vā tadevāti pucchāya uddhaṭameva evaṃpakārameva hutvā yehi asaṅgahitanti tassa pucchāya",
  "tika-abh03t:64_10": "uddhaṭabhāvena evaṃ asaṅgahitenaasaṅgahitabhāvaniyamanattho eva-saddo, na aññassa",
  "tika-abh03t:64_11": "asaṅgahitenaasaṅgahitatānivāraṇatthoti daṭṭhabbo. Pucchāya uddhaṭañhi aññasahitaṃ",
  "tika-abh03t:64_12": "asahitañca asaṅgahitena asaṅgahitaṃ hoti. Rūpakkhandhādīni hi aññasahitāni viññāṇakkhandhādīni asahitānīti.",
  "tika-abh03t:65_0": "Avasesā saṅgahitāti idaṃ avasesā asaṅgahitā na hontīti evaṃ daṭṭhabbaṃ. Tehipi viññāṇadhammehi",
  "tika-abh03t:65_1": "te rūpadhammāva tīhi saṅgahehi asaṅgahitāti pucchāya uddhaṭā tīhipi saṅgahehi asaṅgāhakā",
  "tika-abh03t:65_2": "hutvā asaṅgahitāti adhippāyo. Anuddhaṭā vedanādayopi hi asaṅgahitā evāti. Ettha ca",
  "tika-abh03t:65_3": "paṭhame naye vedanādayopi viññāṇena asaṅgahitāti vuttā, dutiye rūpadhammāvāti ayaṃ",
  "tika-abh03t:65_4": "viseso. Vedanādayo hi rūpaviññāṇeheva khandhādisaṅgahena asaṅgahitāti oḷārikarūpehi",
  "tika-abh03t:65_5": "viññāṇena ca tīhipi saṅgahehi asaṅgahitāti attho. Rūpekadeso hi ettha rūpaggahaṇena gahitoti.",
  "tika-abh03t:66_0": "196. Catutthapañhe cakkhāyatanaṃ vedanādīhi catūhīti ettha cakkhāyatananti etena",
  "tika-abh03t:66_1": "pucchāya uddhaṭaṃ asaṅgāhakaṃ dassetīti daṭṭhabbaṃ. Cakkhāyatanena pana asaṅgahitena",
  "tika-abh03t:66_2": "asaṅgahitāni dasa oḷārikāyatanāni na cakkhāyatanamevāti. “Rūpañca dhammāyatana”ntiādinā",
  "tika-abh03t:66_3": "yehi dhammehi tīhipi saṅgahehi asaṅgahitaṃ taṃ viññāṇameva hoti, asaṅgahitena tena",
  "tika-abh03t:66_4": "asaṅgahitañca viññāṇavajjaṃ sabbaṃ teva dhamme udāneti. Sadisavissajjanā hi ekato",
  "tika-abh03t:66_5": "udānetvā dassetabbā. Tattha paṭhamena rūpakkhandhena sadisavissajjanesu ekato udānetvā",
  "tika-abh03t:66_6": "dassitesu aññe visadisavissajjanā nayadānena dassitā honti. Tenāha “rūpañca dhammāyatananti…pe…",
  "tika-abh03t:66_7": "aññenākārena saṅkhipitvā dassitā”ti. Tattha dve bhavāti asaññekavokārabhavā. Dveti",
  "tika-abh03t:66_8": "bāhirupādādhamme eva sandhāya vuttaṃ. Yena asaṅgāhakena asaṅgahitena asaṅgahitaṃ",
  "tika-abh03t:66_9": "pucchitabbaṃ vissajjitabbañca paricchijjati, so rūpakkhandhādiko tassa pucchāvissajjanānañca",
  "tika-abh03t:66_10": "nissayabhāvato “visayo”ti vutto, yathādassitassa pana uddānassa nayadānamattattā",
  "tika-abh03t:66_11": "“nayo”ti vuttaṃ. “Dvevīsanayo cā”tipi pāṭho, dvevīsapadiko esa nayo cāti attho.",
  "tika-abh03t:67": "Pañcamanayaasaṅgahitenaasaṅgahitapadavaṇṇanā niṭṭhitā.",
  "tika-abh03t:68": "6. Chaṭṭhanayo sampayogavippayogapadavaṇṇanā",
  "tika-abh03t:69_0": "228. Sampayogavippayogapade yaṃ labbhati, yañca na labbhati, taṃ sabbaṃ pucchāya",
  "tika-abh03t:69_1": "gahitanti idaṃ na rūpakkhandhādīni padāni sandhāya vuttaṃ, atha kho sampayogapadaṃ",
  "tika-abh03t:69_2": "vippayogapadañcāti veditabbaṃ. Rūpakkhandhādīsu hi yaṃ dhammāyatanādipadaṃ na labbhati,",
  "tika-abh03t:69_3": "taṃ pucchāyapi na gahitaṃ. Sampayogapadaṃ pana rūpakkhandhādīsu alabbhamānampi “rūpakkhandho",
  "tika-abh03t:69_4": "katihi…pe… sampayutto”ti evaṃ pucchāya gahitaṃ, vedanākkhandhādīsu labbhamānaṃ, vippayogapadaṃ",
  "tika-abh03t:69_5": "pana sabbattha labbhamānamevāti. Rūpadhammānaṃ pana rūpena nibbānena vā, nibbānassa",
  "tika-abh03t:69_6": "ca rūpena saddhiṃ sampayogo nāma natthīti ekuppādādisabhāgatāya abhāvato sampayogaṃ",
  "tika-abh03t:69_7": "nivārentena sā eva ekuppādāditā etesaṃ visabhāgatāti tadabhāvato vippayogopi nivārito",
  "tika-abh03t:69_8": "eva hotīti daṭṭhabbo. Catūsu hi khandhesu vijjamānā ekuppādāditā tesaṃ aññamaññaṃ",
  "tika-abh03t:69_9": "sabhāgatā hoti rūpanibbānehi tesaṃ tehi ca rūpanibbānānaṃ visabhāgatā ca, na ca rūpekadesassa",
  "tika-abh03t:69_10": "nibbānassa vā sā ekuppādāditā atthi, yā rūpekadesena rūpekadesanibbānānaṃ nibbānena",
  "tika-abh03t:69_11": "ca rūpassa visabhāgatā siyā. Teneva “catūhi vippayogo”ti vuttanti.",
  "tika-abh03t:70_0": "Sattasu viññāṇadhātūsu ekāyapi avippayutteti yathā rūpabhavo tīhi viññāṇadhātūhi,",
  "tika-abh03t:70_1": "nevavipākanavipākadhammadhammā pañcahi, avitakkaavicārā ekāya vippayutte anārammaṇamissake",
  "tika-abh03t:70_2": "dhamme dīpenti, evaṃ adīpetvā ekāyapi vippayutte ahonte sattahipi sampayutte sattapi",
  "tika-abh03t:70_3": "vā tā dīpentīti adhippāyo. Avippayutteti hi ye vippayuttā na honti, te dhammeti vuttaṃ",
  "tika-abh03t:70_4": "hoti, na sampayutteti. Tena yāni tāhi sampayutte dīpenti dhammāyatanādipadāni, yāni",
  "tika-abh03t:70_5": "ca sampayuttavippayuttabhāvehi navattabbaṃ dīpenti acetasikādipadāni, yāni ca sampayuttanavattabbāni",
  "tika-abh03t:70_6": "dīpenti dukkhasaccādipadāni, tesaṃ sabbesaṃ anārammaṇamissakadhammadīpakānaṃ aggahaṇaṃ",
  "tika-abh03t:70_7": "vuttaṃ hoti. Na hi anārammaṇamissakasabbaviññāṇadhātutaṃsampayuttatadubhayasamudāyānaṃ",
  "tika-abh03t:70_8": "khandhāyatanadhātūsu kenaci sampayogo vippayogo vā atthīti.",
  "tika-abh03t:71_0": "Yadi evaṃ vippayuttenavippayuttapadaniddese “kusalehi dhammehi ye dhammā vippayuttā,",
  "tika-abh03t:71_1": "tehi dhammehi ye dhammā vippayuttā”ti na vattabbaṃ. Akusalābyākatā hi anārammaṇamissobhayadhammāti?",
  "tika-abh03t:71_2": "Na, yathāvuttasamudāyānaṃ khandhādīheva sampayogavippayogābhāvavacanato. Khandhādayo",
  "tika-abh03t:71_3": "hi tadekadesā tadekadesaññasamudāyā ca, samudāyekadesānañca vibhāgābhāvato na sabhāgavisabhāgatā",
  "tika-abh03t:71_4": "atthi, tena tesaṃ khandhādīhi sampayogavippayogābhāvo hoti. Kusalā pana dhammā akusalābyākatehi",
  "tika-abh03t:71_5": "vibhattā, te ca kusalehi, na tesaṃ samudāyekadesabhāvo tadekadesaññasamudāyabhāvo",
  "tika-abh03t:71_6": "vā, tasmā khandhādīni anāmasitvā vippayuttatāmattena yathāniddhāritadhammadassane",
  "tika-abh03t:71_7": "kusalehi itaresaṃ, itarehi ca kusalānaṃ vippayogo na na hoti visabhāgatāsabbhāvatoti",
  "tika-abh03t:71_8": "tesaṃ aññamaññavippayuttatā vuttā. Esa nayo sabbesu evarūpesu.",
  "tika-abh03t:72_0": "Uddāne pana aṭṭhārasa tato pareti idaṃ “soḷasā”ti vattabbaṃ, tevīsanti idañca “ekavīsa”nti.",
  "tika-abh03t:72_1": "Sabbattha ca kālasantānabhedarahitārahitabahudhammasamodhānānaṃ saṅkhārakkhandhadhammāyatanadhammadhātūnaṃ",
  "tika-abh03t:72_2": "ekadesā samudayasaccavedanākkhandhādayo ekadesasammissā ca iddhipādādayo anārammaṇehi",
  "tika-abh03t:72_3": "asammissā rūpakkhandhādayo ca sārammaṇehi asammissā sampayogīvippayogībhāvena samānakālasantānehi",
  "tika-abh03t:72_4": "ca ekadesantarehi vibhattā eva gahitāti tehi te kehici ekadesantarehi vibhattehi",
  "tika-abh03t:72_5": "yathāyogaṃ sampayogaṃ vippayogañca labhanti. Atthi hi tesaṃ ekuppādāditā sabhāgatā",
  "tika-abh03t:72_6": "visabhāgatā cāti. Tena tattha tattha “ekena khandhena ekenāyatanena ekāya dhātuyā",
  "tika-abh03t:72_7": "kehici sampayutta”nti ca, “ekenāyatanena ekāya dhātuyā kehici vippayutta”nti ca vuttaṃ.",
  "tika-abh03t:72_8": "Bhinnakālasamudāyā eva pana vedanāsaññāviññāṇakkhandhā vattamānā ca ekekadhammā eva,",
  "tika-abh03t:72_9": "tasmā tesaṃ samānakālassa vibhajitabbassa abhāvato na sukhindriyādīni vedanākkhandhassa",
  "tika-abh03t:72_10": "vibhāgaṃ karonti, cakkhuviññāṇadhātādayo ca viññāṇakkhandhassa manāyatanassa ca.",
  "tika-abh03t:72_11": "Tena “sukhindriyaṃ ekena khandhena kehici vippayutta”nti, “cakkhuviññāṇadhātu ekena",
  "tika-abh03t:72_12": "khandhena ekenāyatanena kehici vippayuttā”ti ca evamādi na vuttaṃ, khandhāyatanavibhāgavirahitampi",
  "tika-abh03t:72_13": "pana viññāṇaṃ dhātuvibhāgena vibhattameva vuttanti “cakkhuviññāṇadhātu…pe… manoviññāṇadhātu",
  "tika-abh03t:72_14": "soḷasahi dhātūhi vippayuttā”ti vuttaṃ, evamevaṃ indriyavibhāgena vibhattānaṃ sukhindriyādīnaṃ",
  "tika-abh03t:72_15": "“sukhindriyena ye dhammā vippayuttā”tiādīsu yathāyogaṃ vippayogo daṭṭhabbo, nāvibhattassa",
  "tika-abh03t:72_16": "vedanākkhandhassāti.",
  "tika-abh03t:73_0": "235. Yathā taṃsampayogībhāvaṃ sandhāya “samudayasaccaṃ tīhi khandhehi sampayutta”nti",
  "tika-abh03t:73_1": "vuttaṃ, evaṃ taṃvippayogībhāvaṃ sandhāya “tīhi khandhehi vippayutta”nti kasmā na",
  "tika-abh03t:73_2": "vuttanti ce? Avibhāgehi tehi vippayogavacanassa ayuttattā. Vibhāge hi sati samudayasaccaṃ",
  "tika-abh03t:73_3": "sukhadukkhadomanassindriyehi manoviññāṇadhātuto aññaviññāṇadhātūhi vippayuttanti",
  "tika-abh03t:73_4": "yuttaṃ vattuṃ vibhāgeneva visabhāgatāya saṅgahitattā, vibhāgarahitehi pana vedanākkhandhādīhi",
  "tika-abh03t:73_5": "na yuttaṃ, tehi vijjamānehi vijjamānassa samudayassa visabhāgabhāvābhāvato. Yañhi",
  "tika-abh03t:73_6": "anuppannā dhammā viya āmaṭṭhakālabhedaṃ na hoti saṅkhataṃ uddharitabbaṃ, taṃ paccuppannabhāvaṃ",
  "tika-abh03t:73_7": "nissāya sampayogīvippayogībhāvena uddharīyati, tañca vibhāgarahitehi khandhādīhi",
  "tika-abh03t:73_8": "saṅkhatehi paccuppannabhāvameva nissāya anāmaṭṭhakālabhede atthitāya eva nissitabbattā.",
  "tika-abh03t:73_9": "Avijjamānassa hi avijjamānena, avijjamānassa ca vijjamānena, vijjamānassa ca avijjamānena",
  "tika-abh03t:73_10": "sampayogo natthi, vippayogo pana avijjamānatādīpake bhede gahite teneva visabhāgatāpi",
  "tika-abh03t:73_11": "gahitā evāti hoti. Bhede pana aggahite tena tena gahaṇena visabhāgatāya aggahitattā",
  "tika-abh03t:73_12": "sati sabhāgatte vijjamānatāya eva dhammānaṃ sabhāgassa paricchindanato vijjamānatā",
  "tika-abh03t:73_13": "dassitāti ekuppādādibhāvasaṅkhātā sabhāgatāpi gahitā eva hoti. Tassā ca gahitattā",
  "tika-abh03t:73_14": "sampayogova labbhati, na vippayogo, tasmā samudayasaccaṃ vedanākkhandhādīhi sampayuttattena",
  "tika-abh03t:73_15": "vuttaṃ, na vippayuttattenāti. Esa nayo maggasaccādīsupīti.",
  "tika-abh03t:74_0": "262. “Dutiyajjhānavicārañhi ṭhapetvā sesā avitakkavicāramattā”ti aṭṭhakathāvacanaṃ",
  "tika-abh03t:74_1": "ye padhānā vitakko viya koṭṭhāsantaracittuppādesu alīnā, te eva idha avitakkavicāramattāti",
  "tika-abh03t:74_2": "adhippetāti dasseti. Teneva hi anantaranaye samudayasaccena samānagatikā na savitakkasavicārehīti",
  "tika-abh03t:74_3": "te na gahitā. Dasamosānanayesu ca tehi vippayuttehi vippayuttānaṃ tehi vippayuttānañca",
  "tika-abh03t:74_4": "soḷasahi dhātūhi vippayogo aṭṭhārasasaṅgahito ca vutto. Vitakkasahitesupi pana tesu",
  "tika-abh03t:74_5": "gahitesu sabbepi te vicārena sampayuttāti “ekena khandhena kehici sampayuttā”ti sakkā",
  "tika-abh03t:74_6": "vattuṃ. So hi samudāyo vicāraṃ vajjetvā aññena kenaci sampayutto na hoti. Na hi tadekadesassa",
  "tika-abh03t:74_7": "vitakkassa vicārato aññena sampayogo samudāyassa hoti. Yathā nānācittuppādesu uppajjamānānaṃ",
  "tika-abh03t:74_8": "iddhipādānaṃ samudāyassa iddhipādassa ekadesānaṃ tīhi khandhehi sampayogo samudāyassa",
  "tika-abh03t:74_9": "na hoti, evamidhāpi daṭṭhabbaṃ. Yathā pana tesu ekopi vedanāsaññākkhandhehi saṅkhārakkhandhekadesena",
  "tika-abh03t:74_10": "ca asampayutto nāma natthīti samudāyassa tehi sampayuttatā vuttā, evamidhāpi vicārena",
  "tika-abh03t:74_11": "asampayuttassa avitakkavicāramattassa kassaci abhāvato samudāyassa tena sampayuttatā",
  "tika-abh03t:74_12": "na na sakkā vattuṃ. Na hi avitakkavicāramattānaṃ dassanenapahātabbahetukādīnaṃ viya",
  "tika-abh03t:74_13": "sampayuttatā na vattabbā. Yathā hi dassanenapahātabbahetukesu keci saṅkhārakkhandhekadesena",
  "tika-abh03t:74_14": "mohena sampayuttā, keci asampayuttāti na samudāyo tena sampayutto, nāpi añño koci",
  "tika-abh03t:74_15": "dhammo atthi, yena so samudāyo sampayutto siyāti “dassanenapahātabbahetukā dhammā",
  "tika-abh03t:74_16": "sampayuttāti natthī”ti vuttaṃ, evaṃ bhāvanāyapahātabbahetukasahetukādayopi. Na panevaṃ",
  "tika-abh03t:74_17": "yena avitakkavicāramattasamudāyo sampayutto siyā, taṃ natthi avitakkavicāramattesu",
  "tika-abh03t:74_18": "kassaci vicārena asampayuttassa abhāvā, tasmā te “sampayuttā”ti na na vattabbāti.",
  "tika-abh03t:74_19": "Sabbattha ca ekadhammepi kehicīti bahuvacananiddeso saṅkhāya aniyamitattā katoti veditabbo.",
  "tika-abh03t:75": "Chaṭṭhanayasampayogavippayogapadavaṇṇanā niṭṭhitā.",
  "tika-abh03t:76": "7. Sattamanayo sampayuttenavippayuttapadavaṇṇanā",
  "tika-abh03t:77_0": "306. Sampayuttenavippayuttapadaniddese rūpakkhandhādayo tehi sampayuttābhāvato na",
  "tika-abh03t:77_1": "gahitā. Samudayasaccādīni satipi tehi sampayutte, sampayuttehi ca vippayutte sampayuttenavippayuttānaṃ",
  "tika-abh03t:77_2": "khandhādīhi vippayogābhāvato. Na hi samudayasaccena sampayuttehi lobhasahagatacittuppādehi",
  "tika-abh03t:77_3": "vippayuttānaṃ tato aññadhammānaṃ khandhādīsu kenaci vippayogo atthi. Nanu ca te eva",
  "tika-abh03t:77_4": "cittuppādā cattāro khandhā aḍḍhadutiyāni āyatanāni aḍḍhadutiyā dhātuyo ca hontīti",
  "tika-abh03t:77_5": "tehi vippayogo vattabboti? Na, tadaññadhammānaṃ khandhādibhāvato. Na hi te eva dhammā",
  "tika-abh03t:77_6": "cattāro khandhā, atha kho te ca tato aññe ca, tathā aḍḍhadutiyāyatanadhātuyopi. Na",
  "tika-abh03t:77_7": "ca tadaññasamudāyehi aññe vippayuttā honti samudāyekadesānaṃ ekadesaññasamudāyānañca",
  "tika-abh03t:77_8": "vippayogābhāvato. Esa nayo maggasaccasukhindriyādīsu. Avitakkavicāramattesupi niravasesesu",
  "tika-abh03t:77_9": "adhippetesu tesaṃ savitakkasavicārasamānagatikattā aggahaṇe kāraṇaṃ na dissati.",
  "tika-abh03t:78_0": "Aṭṭhakathāyaṃ pana evarūpānīti yathā rūpakkhandhe vissajjanaṃ na yujjati, evaṃ yesu",
  "tika-abh03t:78_1": "aññesupi na yujjati, tāni vissajjanassa ayogena “evarūpānī”ti vuttāni, na sampayuttābhāvenāti",
  "tika-abh03t:78_2": "daṭṭhabbaṃ. Yāni pana padāni dhammadhātuyā sampayutte dhamme dīpentīti etena vedanākkhandhādipadāni",
  "tika-abh03t:78_3": "dasseti, viññāṇañca aññena asammissanti viññāṇakkhandhamanāyatanādipadāni. Tattha",
  "tika-abh03t:78_4": "aññena asammissanti asampayuttena asammissanti attho. Adukkhamasukhāyavedanāyasampayuttapadānipi",
  "tika-abh03t:78_5": "hi sampayuttehi sammissaviññāṇadīpakāni idha gahitānīti. Etena ca lakkhaṇena evarūpāneva",
  "tika-abh03t:78_6": "gahitānīti dasseti, na evarūpāni gahitānevāti samudayasaccādiiddhipādādipadānaṃ asaṅgahitattā.",
  "tika-abh03t:78_7": "“Atha phassasattakaṃ cittaṃ saha yuttapadehi sattā”ti purāṇapāṭho, ayaṃ pana ūnoti",
  "tika-abh03t:78_8": "katvā “atha phassasattakaṃ, tike tayo satta mahantare cā”ti pāṭho kato.",
  "tika-abh03t:79_0": "309. Pucchāya uddhaṭapadeneva saddhiṃ vippayuttānaṃ vasenāti idaṃ pucchāya uddhaṭapadena",
  "tika-abh03t:79_1": "sampayuttehi vippayuttā tena saddhiṃ vippayuttā hontīti katvā vuttaṃ. Pāḷiuddānagāthāyaṃ",
  "tika-abh03t:79_2": "dve ca manena yuttā, vitakkavicāraṇāti manodhātuyā ekantasampayuttā dve vitakkavicārāti",
  "tika-abh03t:79_3": "savitakkapadaṃ savicārapadañca dasseti.",
  "tika-abh03t:80": "Sattamanayasampayuttenavippayuttapadavaṇṇanā niṭṭhitā.",
  "tika-abh03t:81": "8. Aṭṭhamanayo vippayuttenasampayuttapadavaṇṇanā",
  "tika-abh03t:82_0": "317. Vippayuttenasampayuttapadaniddese rūpakkhandhādīhi vippayuttenasampayuttameva",
  "tika-abh03t:82_1": "yathāniddhāritaṃ natthīti “rūpakkhandhena ye dhammā vippayuttā, tehi dhammehi ye",
  "tika-abh03t:82_2": "dhammā sampayuttā”ti avatvā “rūpakkhandhena ye dhammā vippayuttā, te dhammā katihi",
  "tika-abh03t:82_3": "khandhehi…pe… sampayuttāti natthī”ti vuttaṃ. Tena rūpakkhandhena vippayuttānaṃ kenaci",
  "tika-abh03t:82_4": "khandhādinā sampayogābhāvato yathāniddhāritaṃ vippayuttenasampayuttameva natthi,",
  "tika-abh03t:82_5": "kuto tassa puna khandhādīhi sampayuttatāti dasseti.",
  "tika-abh03t:83": "Aṭṭhamanayavippayuttenasampayuttapadavaṇṇanā niṭṭhitā.",
  "tika-abh03t:84": "9. Navamanayo sampayuttenasampayuttapadavaṇṇanā",
  "tika-abh03t:85_0": "319. Sampayuttenasampayuttapadavaṇṇanāyaṃ yaṃkhandhādivasenāti samāsapadaṃ idaṃ daṭṭhabbaṃ,",
  "tika-abh03t:85_1": "yassa khandhādino vasenāti attho. Tassevāti ca tasseva khandhādinoti attho. Idaṃ",
  "tika-abh03t:85_2": "vuttaṃ hoti – yaṃ idha sampayuttaṃ vuttaṃ, taṃ rūpakkhandhādīsu araṇantesu yena vedanākkhandhādinā",
  "tika-abh03t:85_3": "sampayuttaṃ, puna tasseva vedanākkhandhādino khandhādīhi sampayogaṃ pucchitvā vissajjanaṃ",
  "tika-abh03t:85_4": "kataṃ. Tañhi attanā sampayuttena sampayuttattā “sampayuttena sampayutta”nti niddhāritanti.",
  "tika-abh03t:85_5": "Rūpena vāti etena nirodhasaccaappaccayaasaṅkhatehipi ayogo vutto hotīti daṭṭhabbo,",
  "tika-abh03t:85_6": "tathā rūpamissakehi vāti etena anupādinnaanupādāniyādīhi nibbānamissakehipi. Vakkhati",
  "tika-abh03t:85_7": "hi “nibbānaṃ pana sukhumarūpagatikamevā”ti. Sabbārūpakkhandhasaṅgāhakehīti vattamānānameva",
  "tika-abh03t:85_8": "sampayogo labbhatīti vattamānesu ekampi dhammaṃ anapanetvā avikalacatukkhandhasaṅgāhakehi",
  "tika-abh03t:85_9": "arūpabhavādīhīti attho. Ayaṃ panettha saṅkhepo – ye sampayogaṃ na labhanti rūpakkhandhādayo,",
  "tika-abh03t:85_10": "te sabbe na gahitā, itare ca vedanākkhandhādayo sabbe gahitāti.",
  "tika-abh03t:86": "Navamanayasampayuttenasampayuttapadavaṇṇanā niṭṭhitā.",
  "tika-abh03t:87": "10. Dasamanayo vippayuttenavippayuttapadavaṇṇanā",
  "tika-abh03t:88_0": "353. Vippayuttenavippayuttapadaniddese aggahitesu dhammāyatanādidhammā anārammaṇamissakasabbacittuppādagatadhammabhāvato",
  "tika-abh03t:88_1": "tehi vippayuttassa abhāvā na gahitā, dukkhasaccacatumahābhavaabyākatādidhammā tehi",
  "tika-abh03t:88_2": "vippayuttehi vippayuttānaṃ khandhādīhi vippayogābhāvatoti ayaṃ viseso veditabboti.",
  "tika-abh03t:89": "Dasamanayavippayuttenavippayuttapadavaṇṇanā niṭṭhitā.",
  "tika-abh03t:90": "11. Ekādasamanayo saṅgahitenasampayuttavippayuttapadavaṇṇanā",
  "tika-abh03t:91_0": "409. Ekādasamanayavaṇṇanāyaṃ “te ca sesehi tīhi khandhehi ekena manāyatanena sattahi",
  "tika-abh03t:91_1": "viññāṇadhātūhī”ti etesaṃ padānaṃ “sampayuttā nāmā”ti etena saha sambandho. “Kehicī”ti",
  "tika-abh03t:91_2": "etassa panatthaṃ dassetuṃ “saṅkhārakkhandhe dhammāyatanadhammadhātūsu ca ṭhapetvā",
  "tika-abh03t:91_3": "taṇha”nti etena “te cā”ti vutte samudayasaccena khandhādisaṅgahena saṅgahitadhamme",
  "tika-abh03t:91_4": "visesetvā tesaṃ eva visesitānaṃ attavajjehi sesehi saṅkhārakkhandhe taṇhāya dhammāyatanadhammadhātūsu",
  "tika-abh03t:91_5": "ca taṇhāya vedanāsaññākkhandhehi sampayogārahehi sampayuttataṃ sandhāyāha “sesehi",
  "tika-abh03t:91_6": "sampayuttattā kehici sampayuttā nāmā”ti.",
  "tika-abh03t:92": "Ekādasamanayasaṅgahitenasampayuttavippayuttapadavaṇṇanā niṭṭhitā.",
  "tika-abh03t:93": "12. Dvādasamanayo sampayuttenasaṅgahitāsaṅgahitapadavaṇṇanā",
  "tika-abh03t:94": "417. Dvādasamanaye ca navamanaye viya sampayogārahāva labbhantīti āha “teyeva uddhaṭā”ti.",
  "tika-abh03t:95": "Dvādasamanayasampayuttenasaṅgahitāsaṅgahitapadavaṇṇanā niṭṭhitā.",
  "tika-abh03t:96": "13. Terasamanayo asaṅgahitenasampayuttavippayuttapadavaṇṇanā",
  "tika-abh03t:97_0": "448. Terasamanayavaṇṇanāyaṃ yehi tīhipi saṅgahehi asaṅgahitaṃ viññāṇameva hoti, te",
  "tika-abh03t:97_1": "pāḷiyaṃ “rūpañca dhammāyatana”ntiādiuddānagāthāya dassitā bāvīsa dhammā “rūpakkhandhena",
  "tika-abh03t:97_2": "sadisapañhā dhammā”ti vuttā. Yehi pana tīhipi saṅgahehi asaṅgahitāni arūpabhavena",
  "tika-abh03t:97_3": "viya oḷārikāyatanāneva honti, te vuttāvasesā sabbe idha uddhaṭā “arūpabhavena sadisā”ti",
  "tika-abh03t:97_4": "vuttā. Sesāti sesā pañcamanaye āgatā vedanākkhandhādayo satipi asaṅgāhakatte idha",
  "tika-abh03t:97_5": "vissajjanaṃ na ruhantīti na uddhaṭā. Ye pana asaṅgāhakā eva na honti dukkhasaccādidhammā,",
  "tika-abh03t:97_6": "tesu vattabbameva natthi. Yathā pana vedanākkhandhādayo na ruhanti, taṃ dassetuṃ",
  "tika-abh03t:97_7": "“vedanākkhandhena hī”tiādimāha. Tattha tesañca sampayogo nāma natthīti rūpārūpadhammānaṃ",
  "tika-abh03t:97_8": "asampayogehi vomissatāya sampayogo natthīti attho.",
  "tika-abh03t:98_0": "Yadi pana te kadāci asabbaviññāṇadhātusampayuttā arūpadhammā rūpadhammā ca siyuṃ,",
  "tika-abh03t:98_1": "na tesaṃ vippayogo natthīti “vippayogo ca natthī”ti na vuttaṃ, na vedanākkhandhena",
  "tika-abh03t:98_2": "asaṅgahitānaṃ vippayogassa atthitāyāti veditabbaṃ. Ubhayābhāvato hi vedanākkhandhādayo",
  "tika-abh03t:98_3": "idha na ruhantīti. Evaṃ panettha siyā “vedanākkhandhena hi khandhādivasena anārammaṇamissakā",
  "tika-abh03t:98_4": "sattaviññāṇadhātudhammā asaṅgahitā honti, tesañca sampayogo vippayogo ca natthī”ti.",
  "tika-abh03t:98_5": "Anārammaṇasahitānañhi sabbaviññāṇadhātūnaṃ sabbaviññāṇadhātusampayuttānaṃ tadubhayadhammānañca",
  "tika-abh03t:98_6": "vedanākkhandhādiviññāṇakkhandhādicakkhāyatanādīhi tīhipi saṅgahehi asaṅgahitānaṃ",
  "tika-abh03t:98_7": "sampayogavippayogābhāvo aruhaṇe kāraṇaṃ. Jātivippayogabhūmikālasantānavippayogato",
  "tika-abh03t:98_8": "catubbidho vippayogo. Tattha jātivippayogo “kusalā dhammā, akusalā dhammā”tiādi,",
  "tika-abh03t:98_9": "bhūmivippayogo “kāmāvacarā, rūpāvacarā”tiādi, kālavippayogo “atītā dhammā, anāgatā",
  "tika-abh03t:98_10": "dhammā”tiādi, santānavippayogo “ajjhattā dhammā, bahiddhā dhammā”tiādi. Evaṃ vippayogo catudhā veditabbo.",
  "tika-abh03t:99": "Terasamanayaasaṅgahitenasampayuttavippayuttapadavaṇṇanā niṭṭhitā.",
  "tika-abh03t:100": "14. Cuddasamanayo vippayuttenasaṅgahitāsaṅgahitapadavaṇṇanā",
  "tika-abh03t:101_0": "456. Cuddasamanaye dhammāyatanādīnaṃ anārammaṇamissakasabbacittuppādagatadhammabhāvato",
  "tika-abh03t:101_1": "vippayogassa aruhaṇaṃ daṭṭhabbaṃ. Jātiādittayassa cettha dhammasabhāvamattattā na",
  "tika-abh03t:101_2": "kathañci sampayogo vippayogo ca ruhati ajjhattabahiddhadhammānaṃ sabbadhammasamodhānattā,",
  "tika-abh03t:101_3": "anidassanaappaṭighādīnaṃ anārammaṇamissakasabbacittuppādattā. Dukkhasaccādidhammāva",
  "tika-abh03t:101_4": "idha tehi vippayuttānaṃ saṅgahāsaṅgahasabbhāvā gahitāti.",
  "tika-abh03t:102_0": "Pāḷiuddānagāthāyaṃ samucchede na labbhantīti pariyosāne naye na labbhantīti attho.",
  "tika-abh03t:102_1": "Moghapucchakena cāti alabbhamānā ca te moghapucchakena hetunā na labbhanti tesaṃ",
  "tika-abh03t:102_2": "pucchāya moghattāti vuttaṃ hoti. Atha vā moghapucchako aṭṭhamo nayo, tena ca saha",
  "tika-abh03t:102_3": "osānanaye ete dhammā vippayogassapi abhāvā sabbathāpi na labbhantīti attho.",
  "tika-abh03t:103": "Cuddasamanayavippayuttenasaṅgahitāsaṅgahitapadavaṇṇanā niṭṭhitā.",
  "tika-abh03t:104": "Dhātukathāpakaraṇa-mūlaṭīkā samattā.",
  "tika-abh03t:105": "Puggalapaññattipakaraṇa-mūlaṭīkā",
  "tika-abh03t:106": "1. Mātikāvaṇṇanā",
  "tika-abh03t:107_0": "1. Dhammasaṅgahe tikadukavasena saṅgahitānaṃ dhammānaṃ vibhaṅge khandhādivibhāgaṃ",
  "tika-abh03t:107_1": "dassetvā tathāsaṅgahitavibhattānaṃ dhātukathāya saṅgahāsaṅgahādippabhedaṃ vatvā yāya",
  "tika-abh03t:107_2": "paññattiyā tesaṃ sabhāvato upādāya ca paññāpanaṃ hoti, taṃ pabhedato dassetuṃ “cha",
  "tika-abh03t:107_3": "paññattiyo”tiādinā puggalapaññatti āraddhā. Tattha ye dhamme pubbāpariyabhāvena pavattamāne",
  "tika-abh03t:107_4": "asabhāvasamūhavasena upādāya “puggalo, itthī, puriso, devo, manusso”tiādikā puggalapaññatti",
  "tika-abh03t:107_5": "hoti, tesaṃ aññesañca bāhirarūpanibbānānaṃ sasabhāvasamūhasasabhāvabhedavasena paññāpanā",
  "tika-abh03t:107_6": "sabhāvapaññattīti khandhapaññattiādikā pañcavidhā veditabbā. Tāya dhammasaṅgahādīsu",
  "tika-abh03t:107_7": "vibhattā sabhāvapaññatti sabbāpi saṅgahitā hoti. Puggalapaññatti pana asabhāvapaññatti.",
  "tika-abh03t:107_8": "Tāya ca samayavimuttādippabhedāya sattasantānagate pariññeyyādisabhāvadhamme upādāya",
  "tika-abh03t:107_9": "pavattito padhānāya “vihāro mañco”tiādikā ca sabbā asabhāvapaññatti saṅgahitā hoti.",
  "tika-abh03t:108_0": "Ettāvatā ca paññatti nāma vijjamānapaññatti avijjamānapaññatti ca. Tā eva hi vomissā",
  "tika-abh03t:108_1": "itarā catassoti. Tasmā tāsaṃ dassanena imasmiṃ pakaraṇe sabbā paññattiyo dassitāti",
  "tika-abh03t:108_2": "veditabbā. Khandhādipaññattīsu pana chasu aññattha adassitappabhedaṃ idheva ca dassitappabhedaṃ",
  "tika-abh03t:108_3": "puggalapaññattiṃ upādāya imassa pakaraṇassa puggalapaññattīti nāmaṃ vuttanti veditabbaṃ.",
  "tika-abh03t:108_4": "Ye dhamme idha paññapetukāmoti paññattiyā vatthubhāvena dassetukāmoti adhippāyo.",
  "tika-abh03t:108_5": "Na hi etasmiṃ pakaraṇe paññāpanaṃ karoti, vatthūhi pana paññattiyo dassetīti.",
  "tika-abh03t:109_0": "Khandhāti paññāpanāti idaṃ khandhāti rūpaṃ pathavītiādikā sabbāpi sāmaññappabhedapaññāpanā",
  "tika-abh03t:109_1": "nāma hoti, taṃ sandhāya vuttanti daṭṭhabbaṃ. Paññāpanāti etassa pana dassanā ṭhapanāti",
  "tika-abh03t:109_2": "ete dve atthā, tesaṃ pakāsanā nikkhipanāti. Tattha “rūpakkhandho…pe… aññātāvindriyaṃ",
  "tika-abh03t:109_3": "samayavimutto”tiādinā idamevaṃnāmakaṃ idamevaṃnāmakanti taṃtaṃkoṭṭhāsikakaraṇaṃ bodhanameva",
  "tika-abh03t:109_4": "nikkhipanā, na paññapetabbānaṃ mañcādīnaṃ viya ṭhānasambandhakaraṇaṃ. Yo panāyaṃ",
  "tika-abh03t:109_5": "“nāmapaññatti hi dasseti ca ṭhapeti cā”ti kattuniddeso kato, so bhāvabhūtāya karaṇabhūtāya",
  "tika-abh03t:109_6": "vā nāmapaññattiyā tesaṃ tesaṃ dhammānaṃ diṭṭhatāya ṭhapitatāya ca taṃnimittataṃ sandhāya katoti veditabbo.",
  "tika-abh03t:110_0": "Vijjamānapaññattītiādinā vacanena pāḷiyaṃ anāgatataṃ sandhāya “pāḷimuttakenā”tiādimāha.",
  "tika-abh03t:110_1": "Kusalākusalassevāti kusalākusalassa viya. Vijjamānassāti etassa attho satoti, tassa",
  "tika-abh03t:110_2": "attho sambhūtassāti. Vijjamānassa satoti vā vijjamānabhūtassāti attho. Tamevatthaṃ",
  "tika-abh03t:110_3": "dassento āha “sambhūtassā”ti. Tena avijjamānabhāvaṃ paṭikkhipati. Tathā avijjamānassāti",
  "tika-abh03t:110_4": "yathā kusalādīni akusalādisabhāvato, phassādayo ca vedanādisabhāvato vinivattasabhāvāni",
  "tika-abh03t:110_5": "vijjanti, tathā avijjamānassa ye dhamme upādāya “itthī, puriso”ti upaladdhi hoti,",
  "tika-abh03t:110_6": "te apanetvā tehi vinivattassa itthiādisabhāvassa abhāvato asambhūtassāti attho. Yaṃ",
  "tika-abh03t:110_7": "panetassa “tenākārena avijjamānassa aññenākārena vijjamānassā”ti atthaṃ keci vadanti,",
  "tika-abh03t:110_8": "tattha yaṃ vattabbaṃ, taṃ paññattiduke vuttameva. Avijjamānepi sabhāve lokaniruttiṃ",
  "tika-abh03t:110_9": "anugantvā anabhinivesena cittena “itthī, puriso”ti gahaṇasabbhāvā “lokaniruttimattasiddhassā”ti",
  "tika-abh03t:110_10": "āha. Sābhinivesena pana cittena gayhamānaṃ pañcamasaccādikaṃ na sabhāvato, nāpi saṅketena",
  "tika-abh03t:110_11": "siddhanti “sabbākārenapi anupalabbhaneyya”nti vuttaṃ. Tāsu imasmiṃ…pe… labbhantīti",
  "tika-abh03t:110_12": "imasmiṃ pakaraṇe sarūpato tissannaṃ āgatataṃ sandhāya vuttaṃ.",
  "tika-abh03t:111_0": "Yathāvuttassa pana aṭṭhakathānayassa avirodhena ācariyavādā yojetabbā, tasmā paññapetabbaṭṭhena",
  "tika-abh03t:111_1": "cesā paññattīti etassa sabhāvato avijjamānattā paññapetabbamattaṭṭhena paññattīti",
  "tika-abh03t:111_2": "attho. Paññapetabbampi hi sasabhāvaṃ tajjaparamatthanāmalābhato na parato labhitabbaṃ",
  "tika-abh03t:111_3": "paññattināmaṃ labhati, nisabhāvaṃ pana sabhāvābhāvato na attano sabhāvena nāmaṃ labhatīti.",
  "tika-abh03t:111_4": "Sattotiādikena nāmena paññapitabbamattaṭṭhena paññattīti nāmaṃ labhati, nisabhāvā",
  "tika-abh03t:111_5": "ca sattādayo. Na hi sasabhāvassa rūpādīhi ekattena aññattena vā anupalabbhasabhāvatā atthīti.",
  "tika-abh03t:112_0": "Kirīṭaṃ makuṭaṃ, taṃ assa atthīti kirīṭī. Etasmiñca ācariyavāde anūnena lakkhaṇena",
  "tika-abh03t:112_1": "bhavitabbanti sabbasamorodho kātabbo. Dutiyaṃ tatiyanti evaṃpakārā hi upanidhāpaññatti",
  "tika-abh03t:112_2": "upanikkhittakapaññatti ca saṅkhātabbappadhānattā chapi paññattiyo bhajatīti yuttaṃ",
  "tika-abh03t:112_3": "vattuṃ, itarā ca yathāyogaṃ taṃ taṃ paññattinti. Dutiyaṃ tatiyaṃ dve tīṇītiādi pana",
  "tika-abh03t:112_4": "saṅkhā nāma kāci natthīti tāsaṃ upādāsantatipaññattīnaṃ avijjamānapaññattibhāvaṃ,",
  "tika-abh03t:112_5": "itarāsañca upanidhāpaññattīnaṃ yathānidassitānaṃ avijjamānenaavijjamānapaññattibhāvaṃ",
  "tika-abh03t:112_6": "maññamāno āha “sesā avijjamānapakkhañceva avijjamānenaavijjamānapakkhañca bhajantī”ti.",
  "tika-abh03t:112_7": "Dutiyaṃ tatiyaṃ dve tīṇītiādīnaṃ upanidhāupanikkhittakapaññattīnaṃ avijjamānenaavijjamānapaññattibhāvameva",
  "tika-abh03t:112_8": "maññati. Yañhi paṭhamādikaṃ apekkhitvā yassa cekādikassa upanikkhipitvā paññāpīyati,",
  "tika-abh03t:112_9": "tañca saṅkhānaṃ kiñci natthīti. Tathā santatipaññattiyā ca. Na hi asīti āsītiko ca vijjamānoti.",
  "tika-abh03t:113_0": "Ekaccā bhūmipaññattīti kāmāvacarādipaññattiṃ sandhāyāha. Kāmāvacarādī hi sabhāvadhammāti",
  "tika-abh03t:113_1": "adhippāyo. Kāmoti pana okāse gahite avijjamānenavijjamānapaññatti esā bhavituṃ arahati,",
  "tika-abh03t:113_2": "kammanibbattakkhandhesu gahitesu vijjamānenavijjamānapaññatti. Yathā pana vacanasaṅkhātāya",
  "tika-abh03t:113_3": "vacanasamuṭṭhāpakacetanāsaṅkhātāya vā kiriyāya bhāṇakoti puggalassa paññatti vijjamānenaavijjamānapaññattipakkhaṃ",
  "tika-abh03t:113_4": "bhajati, evaṃ kiso thūloti rūpāyatanasaṅkhātena saṇṭhānena puggalādīnaṃ paññāpanā",
  "tika-abh03t:113_5": "vijjamānenaavijjamānapaññatti bhavituṃ arahati. Saṇṭhānanti vā rūpāyatane aggahite",
  "tika-abh03t:113_6": "avijjamānenaavijjamānapaññatti. Rūpaṃ phassotiādikā pana vijjamānapaññatti ruppanādikiccavasena",
  "tika-abh03t:113_7": "kiccapaññattiyaṃ, paccattadhammanāmavasena paccattapaññattiyaṃ vā avarodhetabbā.",
  "tika-abh03t:113_8": "Vijjamānāvijjamānapaññattīsu ca vuttāsu tāsaṃ vomissatāvasena pavattā itarāpi vuttāyeva",
  "tika-abh03t:113_9": "hontīti ayampi ācariyavādo sabbasaṅgāhakoti daṭṭhabbo.",
  "tika-abh03t:114_0": "2. “Yāvatā pañcakkhandhā”tiādikassa atthaṃ dassento “yattakena paññāpanenā”tiādimāha.",
  "tika-abh03t:114_1": "Tattha yāvatā pañcakkhandhāti yāvatā rūpakkhandho…pe… viññāṇakkhandhoti khandhānaṃ",
  "tika-abh03t:114_2": "khandhapaññatti, ettāvatā khandhānaṃ khandhapaññatti, evaṃ pāḷiyojanaṃ katvā saṅkhepappabhedavasena",
  "tika-abh03t:114_3": "ayaṃ attho vuttoti veditabbo. “Yāvatā pañcakkhandhā”ti, “khandhānaṃ khandhapaññattī”ti",
  "tika-abh03t:114_4": "hi imassa attho “yattakena paññāpanena saṅkhepato pañcakkhandhāti vā”ti etena dassito,",
  "tika-abh03t:114_5": "“yāvatā rūpakkhandho”tiādikassa pana “pabhedato rūpakkhandho”tiādikenāti. Tattha",
  "tika-abh03t:114_6": "rūpakkhandho…pe… viññāṇakkhandhoti pabhedanidassanamattametaṃ. Tena avuttopi sabbo",
  "tika-abh03t:114_7": "saṅgahito hotīti “tatrāpi rūpakkhandho kāmāvacaro”tiādi vuttaṃ. Ayaṃ vā ettha pāḷiyā",
  "tika-abh03t:114_8": "atthayojanā – “yāvatā”ti idaṃ sabbehi padehi yojetvā yattakā pañcakkhandhā, tattakā",
  "tika-abh03t:114_9": "khandhānaṃ khandhapaññatti. Yattako pañcannaṃ khandhānaṃ tappabhedānañca rūpakkhandhādīnaṃ",
  "tika-abh03t:114_10": "pabhedo, tattako khandhānaṃ khandhapaññattiyā pabhedoti pakaraṇantare vuttena vatthubhedena",
  "tika-abh03t:114_11": "khandhapaññattiyā pabhedaṃ dasseti. Esa nayo “yāvatā āyatanāna”ntiādīsupi.",
  "tika-abh03t:115": "7. Ekadesenevāti uddesamattenevāti attho.",
  "tika-abh03t:116": "Mātikāvaṇṇanā niṭṭhitā.",
  "tika-abh03t:117": "2. Niddesavaṇṇanā",
  "tika-abh03t:118": "1. Ekakaniddesavaṇṇanā",
  "tika-abh03t:119_0": "1. Jhānaṅgāneva vimokkhoti iminā adhippāyenāha “vimokkhasahajātena nāmakāyenā”ti.",
  "tika-abh03t:119_1": "Yena hi saddhintiādinā paṭhamaṃ samaṅgibhāvatthaṃ vivarati. Phassenapi phuṭṭhāyeva",
  "tika-abh03t:119_2": "nāmāti etena “apicesā”tiādinā vuttaṃ dutiyaṃ samphassena phusanatthaṃ, itarehi itare",
  "tika-abh03t:119_3": "kāraṇatthe. Samaṅgibhāvaphusanakāraṇabhāvā hi phusanāti vuttāti. Punapi paṭhamatthameva",
  "tika-abh03t:119_4": "dubbiññeyyattā vivaranto “tatrāssā”tiādimāha. Ṭhapetvā tāni aṅgāni sesā atirekapaṇṇāsadhammāti",
  "tika-abh03t:119_5": "ettha vedanāsomanassindriyāni saṅgahitānīti āha “cattāro khandhā hontī”ti. Evaṃ sati",
  "tika-abh03t:119_6": "vedanāsomanassindriyehi sukhassa phusitabbattā tiṇṇañca tesaṃ anaññattā teneva tassa",
  "tika-abh03t:119_7": "phusanā āpajjatīti? Nāpajjati, vedayitādhipatiyaṭṭhehi upanijjhāyanabhāvapaṭilābhassa",
  "tika-abh03t:119_8": "vuttattā. Atha vā ṭhapetvā tāni aṅgānīti aṅgānaṃ bahuttā bahuvacanaṃ. Tesu pana paccekampi",
  "tika-abh03t:119_9": "yojanā kātabbā “vitakkaṃ ṭhapetvā”tiādinā. Tattha “sukhaṃ ṭhapetvā”ti imissā yojanāya",
  "tika-abh03t:119_10": "sesā tayo khandhā honti, itarāsu cattāroti. Sabbayojanāsu ca tayo anto katvā “cattāro",
  "tika-abh03t:119_11": "khandhā hontī”ti vuttaṃ.",
  "tika-abh03t:120_0": "2. Yo asamayavimokkhena ekaccehi āsavehi vimutto asamayavimokkhūpanissayalābhena",
  "tika-abh03t:120_1": "ca sātisayena samayavimokkhena, so eva samayavimutto. So hi tena vimutto jhānalābhī",
  "tika-abh03t:120_2": "sekkho rūpārūpabhavato apunarāvaṭṭako kāmarāgādīhi tathāvimuttova hotīti samayavimuttapaññattiṃ",
  "tika-abh03t:120_3": "laddhuṃ arahati. Puthujjano pana jhānalābhī punarāvaṭṭakadhammo puna kāmarāgādisamudācārabhāvato",
  "tika-abh03t:120_4": "vimutto nāma na hotīti samayavimuttapaññattiṃ nārahati, tena so “samayavimutto”ti",
  "tika-abh03t:120_5": "na vutto. Arahato pana aparikkhīṇā āsavā natthi, yato vimucceyya. Diṭṭhadhammasukhavihāramattā",
  "tika-abh03t:120_6": "hi tassa aṭṭha vimokkhāti. Tasmā tassa na aṭṭha vimokkhā samayavimuttapaññattibhāvassa",
  "tika-abh03t:120_7": "asamayavimuttapaññattibhāvassa vā kāraṇaṃ. Tadakāraṇabhāvameva dassetuṃ “na heva",
  "tika-abh03t:120_8": "kho…pe… viharatī”ti vuttaṃ, na sukkhavipassakasseva asamayavimuttabhāvaṃ dassetunti",
  "tika-abh03t:120_9": "daṭṭhabbaṃ. Sabbopi hi arahā asamayavimuttoti. Bāhirānanti lokuttarato bahibhūtānaṃ, lokiyānanti attho.",
  "tika-abh03t:121_0": "3. Arūpakkhandhanibbānamattavācako arūpasaddo na hotīti dassanatthaṃ “rūpato añña”ntiādi",
  "tika-abh03t:121_1": "vuttaṃ. Cittamañjūsanti samādhiṃ. Abhiññādīnañhi dhammānaṃ pādakabhāvena samādhi",
  "tika-abh03t:121_2": "mañjūsāsadiso hoti. Addhānaṃ pharitunti dīghakālaṃ byāpetuṃ, pavattetunti attho.",
  "tika-abh03t:121_3": "“Sammajjitabba”nti cintetvā tattha ādarassa akatattā vattabhedoti veditabbo. Evaṃ",
  "tika-abh03t:121_4": "vattabhedamattena naṭṭhā pana samāpatti kāmacchandādīhi naṭṭhā viya na kiñcena paccāharitabbā",
  "tika-abh03t:121_5": "hoti mandapāripanthakattā, tasmā vattasamitakaraṇamatteneva paccāharitabbattā “appentova nisīdī”ti āha.",
  "tika-abh03t:122_0": "4. Attano anurūpena pamādena vītināmentānampi samāpatti na kuppatīti parihīno nāma",
  "tika-abh03t:122_1": "na hoti, tasmiṃ tasmiṃ byāsaṅge paṭisaṃhaṭamatte samāpajjituṃ samatthatāyāti adhippāyo.",
  "tika-abh03t:122_2": "“Kissa pana, bhante, khīṇāsavassa bhikkhuno lābhasakkārasiloko antarāyāyāti? Yā hissa",
  "tika-abh03t:122_3": "sā, ānanda, akuppā cetovimutti, nāhaṃ tassā lābhasakkārasilokaṃ antarāyāya vadāmi.",
  "tika-abh03t:122_4": "Ye ca khvassa, ānanda, appamattassa ātāpino pahitattassa viharato diṭṭhadhammasukhavihārā",
  "tika-abh03t:122_5": "adhigatā, tesāhamassa lābhasakkārasilokaṃ antarāyāya vadāmī”ti sutte pana samayena",
  "tika-abh03t:122_6": "samayaṃ āpajjanena pariharitabbānaṃ samāpattisukhavihārānaṃ tasmiṃ tasmiṃ byāsaṅgakāle",
  "tika-abh03t:122_7": "anipphattito lābhasakkārasiloko antarāyoti vuttoti adhippāyenassa tena avirodho veditabbo.",
  "tika-abh03t:123_0": "5. Dhammānaṃ…pe… pīti ettha “dhammehī”ti vattabbaṃ. Idha hi tāhi samāpattīhi parihāyeyyāti",
  "tika-abh03t:123_1": "dhammehi puggalassa parihānampi aparihānampi vuttaṃ. Tattha ca puggalassa pamādamāgamma",
  "tika-abh03t:123_2": "tā samāpattiyo kuppeyyunti dhammānaṃ kuppanaṃ akuppanañca vuttaṃ, puggalassa pana",
  "tika-abh03t:123_3": "parihānadhammānameva vināsoti vacananānattamattena vacanatthanānattamattena vā pariyāyantaratā vuttāti daṭṭhabbā.",
  "tika-abh03t:124_0": "7-8. Cetanā samāpatticetanā tadāyūhanā ca. Anurakkhaṇā samāpattiupakārānupakārapariggāhikā",
  "tika-abh03t:124_1": "paññāsahitā sati. Tāhi cetiyamānaanurakkhiyamānasamāpattīnaṃ bhabbā cetanābhabbā anurakkhaṇābhabbā.",
  "tika-abh03t:125": "10. Puthujjanagottanti puthujjanasikkhaṃ, puthujjanagatā tisso sikkhā atikkantāti attho. Tā hi saṃyojanattayānupacchedena “puthujjanasikkhā”ti vuccantīti.",
  "tika-abh03t:126": "11. Arahattamaggaṭṭho ca vaṭṭabhayato paññubbegena ubbijjanto uddhambhāgiyasaṃyojanehi uparatoti bhayūparato nāmāti āha “satta sekkhā bhayūparatā”ti.",
  "tika-abh03t:127_0": "12. Bhavaṅgapaññāvirahitā “vipākāvaraṇena samannāgatā”ti iminā gahitāti tihetukapaṭisandhikā",
  "tika-abh03t:127_1": "keci “duppaññā”ti iminā gayhantīti dassento āha “appaṭiladdhamaggaphalūpanissayā”ti.",
  "tika-abh03t:127_2": "Paññāya hi vinā na tadupanissayo atthīti.",
  "tika-abh03t:128": "14. Yattha niyatāniyatavomissā pavatti atthi, tattheva niyatadhammā hontīti uttarakurūsu tadabhāvā niyato nāma natthīti dassento “yā pana uttarakurukāna”ntiādimāha.",
  "tika-abh03t:129_0": "16. Terasasu sīsesu palibodhasīsādīni pavattasīsañca pariyādiyitabbāni, adhimokkhasīsādīni",
  "tika-abh03t:129_1": "pariyādakāni, pariyādakaphalaṃ gocarasīsaṃ. Tañhi visayajjhattaphalavimokkhoti. Pariyādakassa",
  "tika-abh03t:129_2": "maggassa phalassa ca ārammaṇaṃ saṅkhārasīsaṃ saṅkhāravivekabhūto nirodhoti pariyādiyitabbānaṃ",
  "tika-abh03t:129_3": "pariyādakaphalārammaṇānaṃ saha viya saṃsiddhidassanena samasīsibhāvaṃ dassetuṃ paṭisambhidāyaṃ",
  "tika-abh03t:129_4": "terasa sīsāni vuttāni. Idha pana “apubbaṃ acarimaṃ āsavapariyādānañca hoti jīvitapariyādānañcā”ti",
  "tika-abh03t:129_5": "vacanato tesu kilesapavattasīsānameva vasena yojanaṃ karonto “tattha kilesasīsa”ntiādimāha.",
  "tika-abh03t:129_6": "Tattha pavattasīsampi vaṭṭato vuṭṭhahanto maggo cutito uddhaṃ appavattikaraṇavasena",
  "tika-abh03t:129_7": "yadipi pariyādiyati, yāva pana cuti, tāva pavattisabbhāvato “pavattasīsaṃ jīvitindriyaṃ",
  "tika-abh03t:129_8": "cuticittaṃ pariyādiyatī”ti āha. Kilesapariyādānena pana attano anantaraṃ viya nipphādetabbā",
  "tika-abh03t:129_9": "paccavekkhaṇavārā ca kilesapariyādānasseva vārāti vattabbataṃ arahanti. “Vimuttasmiṃ",
  "tika-abh03t:129_10": "vimuttamiti ñāṇaṃ hotī”ti vacanato hi paccavekkhaṇaparisamāpanena kilesapariyādānaṃ",
  "tika-abh03t:129_11": "samāpitaṃ nāma hoti. Taṃ pana parisamāpanaṃ yadi cuticittena hoti, teneva jīvitaparisamāpanañca",
  "tika-abh03t:129_12": "hotīti imāya vāracutisamatāya kilesapariyādānajīvitapariyādānānaṃ apubbācarimatā",
  "tika-abh03t:129_13": "hotīti āha “vārasamatāyā”ti. Bhavaṅgaṃ otaritvā parinibbāyatīti ettha parinibbānacittameva",
  "tika-abh03t:129_14": "bhavaṅgotaraṇabhāvena vuttanti daṭṭhabbaṃ.",
  "tika-abh03t:130": "17. Mahāpayogoti mahākiriyo vipattikaraṇamahāmeghuṭṭhānākāravināso. Tiṭṭheyyāti vināso nappavatteyyāti attho.",
  "tika-abh03t:131": "18. Araṇīyattāti payirupāsitabbattā.",
  "tika-abh03t:132": "20. Yāya katakiccatā hoti, tāya aggavijjāya adhigatāya tevijjatābhāvo nippariyāyatā, sā ca āgamanavasena siddhā sātisayā tevijjatāti āha “āgamanīyameva dhura”nti.",
  "tika-abh03t:133": "22. Tattha cāti nimittatthe bhummaṃ, sabbaññutaññāṇappattiyā ādhārabhāve vā. Tattheva hi sabbaññutaṃ patto nāma hotīti.",
  "tika-abh03t:134": "23. Ananussutesu dhammesūti ca ananussutesu saccesūti attho.",
  "tika-abh03t:135_0": "24. “Rūpī rūpāni passatī”tiādike nirodhasamāpattiante aṭṭha vimokkhe vatvā “yato",
  "tika-abh03t:135_1": "kho, ānanda, bhikkhu ime aṭṭha vimokkhe kāyena phusitvā viharati, paññāya cassa disvā",
  "tika-abh03t:135_2": "āsavā parikkhīṇā honti. Ayaṃ vuccati, ānanda, bhikkhu ubhatobhāgavimutto”ti yadipi",
  "tika-abh03t:135_3": "mahānidānasutte vuttaṃ, taṃ pana ubhatobhāgavimuttaseṭṭhavasena vuttanti idha kīṭāgirisuttavasena",
  "tika-abh03t:135_4": "sabbaubhatobhāgavimuttasaṅgahatthaṃ “aṭṭha samāpattiyo sahajātanāmakāyena paṭilabhitvā",
  "tika-abh03t:135_5": "viharatī”ti āha. Kīṭāgirisutte hi “idha, bhikkhave, ekacco puggalo ye te santā vimokkhā",
  "tika-abh03t:135_6": "atikkamma rūpe āruppā, te kāyena phusitvā viharati, paññāya cassa disvā āsavā parikkhīṇā",
  "tika-abh03t:135_7": "honti. Ayaṃ vuccati, bhikkhave, puggalo ubhatobhāgavimutto”ti arūpasamāpattivasena",
  "tika-abh03t:135_8": "cattāro ubhatobhāgavimuttā vuttā, ubhatobhāgavimuttaseṭṭho ca vuttalakkhaṇopapattitoti.",
  "tika-abh03t:135_9": "Kāyasakkhimhipi eseva nayo.",
  "tika-abh03t:136_0": "Paññāya cassa disvā āsavā parikkhīṇā hontīti na āsavā paññāya passanti, dassanakāraṇā",
  "tika-abh03t:136_1": "pana parikkhīṇā disvā parikkhīṇāti vuttā. Dassanāyattaparikkhayattā eva hi dassanaṃ",
  "tika-abh03t:136_2": "purimakiriyā hotīti. Nāmanissitako esoti eso ubhatobhāgavimutto rūpato muccitvā nāmaṃ",
  "tika-abh03t:136_3": "nissāya ṭhito puna tato muccanato “nāmanissitako”ti vatvā tassa ca sādhakaṃ suttaṃ",
  "tika-abh03t:136_4": "vatvā “kāyadvayato suvimuttattā ubhatobhāgavimutto”ti āhāti attho. Sutte hi ākiñcaññāyatanalābhino",
  "tika-abh03t:136_5": "upasīvabrāhmaṇassa bhagavatā nāmakāyā vimuttoti ubhatobhāgavimuttoti muni akkhātoti.",
  "tika-abh03t:137_0": "Paṭhamattheravāde dvīhi bhāgehi vimutto ubhatobhāgavimutto, dutiyattheravāde ubhato",
  "tika-abh03t:137_1": "bhāgato vimuttoti ubhatobhāgavimuttoti, tatiyattheravāde dvīhi bhāgehi dve vāre vimuttoti",
  "tika-abh03t:137_2": "ayametesaṃ viseso. Tattha vimuttoti kilesehi vimutto, kilesavikkhambhanasamucchedanehi",
  "tika-abh03t:137_3": "vā kāyadvayato vimuttoti attho daṭṭhabbo. Arūpāvacaraṃ pana nāmakāyato ca vimuttanti",
  "tika-abh03t:137_4": "nīvaraṇasaṅkhātanāmakāyato vimuttanti vuttaṃ hoti. Tañhi nīvaraṇadūrībhāvena nāmakāyato",
  "tika-abh03t:137_5": "rūpataṇhāvikkhambhanena rūpakāyato ca vimuttattā ekadesena ubhatobhāgavimuttaṃ nāma",
  "tika-abh03t:137_6": "hotīti arahattamaggassa pādakabhūtaṃ ubhatobhāgavimuttanāmalābhassa kāraṇaṃ bhavituṃ yuttanti adhippāyo.",
  "tika-abh03t:138_0": "25. Etesu hi ekopi aṭṭhavimokkhalābhī na hotīti ubhatobhāgavimuttabhāvassa kāraṇabhūtaṃ",
  "tika-abh03t:138_1": "rūpakāyato vimuttaṃ ekampi vimokkhaṃ anadhigatoti adhippāyo. Arūpāvacaresu hi ekampi",
  "tika-abh03t:138_2": "adhigato ubhatobhāgavimuttabhāvakāraṇapaṭilābhato aṭṭhavimokkhekadesena tena taṃnāmadāne",
  "tika-abh03t:138_3": "samatthena “aṭṭhavimokkhalābhī”tveva vuccati. Tenāha “arūpāvacarajjhānesu panā”tiādi.",
  "tika-abh03t:139_0": "26. Phuṭṭhantaṃ sacchikarotīti phuṭṭhānaṃ anto phuṭṭhanto, phuṭṭhānaṃ arūpāvacarajjhānānaṃ",
  "tika-abh03t:139_1": "anantaro kāloti adhippāyo. Accantasaṃyoge cettha upayogavacanaṃ daṭṭhabbaṃ. Phuṭṭhānantarakālameva",
  "tika-abh03t:139_2": "sacchikaroti sacchikātabbopāyenāti vuttaṃ hoti. “Ekamantaṃ nisīdī”tiādīsu viya bhāvanapuṃsakaṃ",
  "tika-abh03t:139_3": "vā etaṃ. Yo hi arūpajjhānena rūpakāyato nāmakāyekadesato ca vikkhambhanavimokkhena",
  "tika-abh03t:139_4": "vimutto, tena nirodhasaṅkhāto vimokkho ālocito pakāsito viya hoti, na pana kāyena",
  "tika-abh03t:139_5": "sacchikato. Nirodhaṃ pana ārammaṇaṃ katvā ekaccesu āsavesu khepitesu tena so sacchikato",
  "tika-abh03t:139_6": "hoti, tasmā so sacchikātabbaṃ nirodhaṃ yathāālocitaṃ nāmakāyena sacchikarotīti kāyasakkhīti",
  "tika-abh03t:139_7": "vuccati, na tu vimuttoti ekaccānaṃ āsavānaṃ aparikkhīṇattā.",
  "tika-abh03t:140_0": "27. Diṭṭhattā pattoti etena catusaccadassanasaṅkhātāya diṭṭhiyā nirodhassa pattataṃ",
  "tika-abh03t:140_1": "dīpeti. “Diṭṭhantaṃ patto”ti vā pāṭho, dassanasaṅkhātassa sotāpattimaggañāṇassa anantaraṃ",
  "tika-abh03t:140_2": "pattoti vuttaṃ hoti. Paṭhamaphalato paṭṭhāya hi yāva aggamaggā diṭṭhippattoti.",
  "tika-abh03t:141_0": "28. Imaṃ pana nayaṃ “no”ti paṭikkhipitvāti ettha diṭṭhippattasaddhāvimuttabhāvappattānaṃ",
  "tika-abh03t:141_1": "paññānānattaṃ vuttaṃ, na pana yena visesena so viseso patto, so vuttoti imaṃ dosaṃ",
  "tika-abh03t:141_2": "disvā paṭikkhepo katoti daṭṭhabbo. Āgamaṭṭhakathāsūti ca vacanena āgamanīyanānattasanniṭṭhānameva",
  "tika-abh03t:141_3": "thiraṃ karotīti veditabbaṃ. Saddahanto vimuttoti etena sabbathā avimuttassapi saddhāmattena",
  "tika-abh03t:141_4": "vimuttabhāvaṃ dasseti. Saddhāvimuttoti vā saddhāya adhimuttoti attho.",
  "tika-abh03t:142": "29. Paññaṃ vāhetīti paññaṃ sātisayaṃ pavattetīti attho. Paññā imaṃ puggalaṃ vahatīti nibbānābhimukhaṃ gametīti attho.",
  "tika-abh03t:143_0": "31. Evaṃ maggakkhaṇepīti ayaṃ api-saddo kasmā vutto, nanu ariyena aṭṭhaṅgikena maggena",
  "tika-abh03t:143_1": "samannāgato maggakkhaṇe eva hotīti tadā eva sotāpanno nāmāti āpannanti? Nāpannaṃ.",
  "tika-abh03t:143_2": "Maggena hi attanā sadisassa aṭṭhaṅgikassa vā sattaṅgikassa vā phalassa sototi nāmaṃ",
  "tika-abh03t:143_3": "dinnanti tenapi samannāgatassa sotāpannabhāvato, sotena vā maggena pavattetuṃ aparihīnena",
  "tika-abh03t:143_4": "phalaṭṭhopi samannāgato eva nāma, na ca tena paṭhamamaggakkhaṇe viya soto samāpajjiyamāno,",
  "tika-abh03t:143_5": "tasmā samāpannasotattā paṭhamaphalato paṭṭhāya “sotāpanno”ti vattuṃ yutto. Vuttañhi",
  "tika-abh03t:143_6": "“ye keci, bhikkhave, mayi aveccappasannā, sabbe te sotāpannā. Tesaṃ sotāpannānaṃ",
  "tika-abh03t:143_7": "pañcannaṃ idha niṭṭhā, pañcannaṃ idha vihāya niṭṭhā”ti. Tattha dutiyaphalaṭṭhādīnaṃ",
  "tika-abh03t:143_8": "visuṃ nāmaṃ atthīti paṭhamaphalaṭṭho eva itarehi visesiyamāno “sotāpanno”ti vattuṃ",
  "tika-abh03t:143_9": "yuttoti so eva idhādhippeto. Paṭiladdhamaggena bujjhatīti etena paṭiladdhamaggassa",
  "tika-abh03t:143_10": "catusaccapaccavekkhaṇādīnaṃ upanissayabhāvaṃ dasseti. Sambodhi paraṃ ayanaṃ nissayo",
  "tika-abh03t:143_11": "etassāti hi sambodhiparāyaṇoti. Dutiyenatthena sambodhi paraṃ ayanaṃ gati etassāti sambodhiparāyaṇo.",
  "tika-abh03t:144": "32. Kevalena kulasaddena mahākulameva vuccatīti āha “mahābhogakulesuyeva nibbattatīti attho”ti.",
  "tika-abh03t:145_0": "33. Khandhabījaṃ nāma paṭisandhiviññāṇaṃ. Ihaṭṭhakanijjhānikavaseneva imasmiṃ ṭhāne",
  "tika-abh03t:145_1": "kathitāti sajjhānako ajjhattasaṃyojanasamucchede akatepi anāgāmisabhāgo anāvattidhammo",
  "tika-abh03t:145_2": "idha gaṇanūpago na hoti, heṭṭhā upari ca saṃsaraṇako kāmabhavagato hīnajjhānako idha",
  "tika-abh03t:145_3": "gaṇanūpagoti adhippāyo.",
  "tika-abh03t:146": "34. Yaṃ vattabbanti “dvīhi kāraṇehi tanubhāvo veditabbo”tiādi yaṃ vattabbaṃ siyāti attho.",
  "tika-abh03t:147_0": "36. Upapannaṃ vā samanantarāti upapannaṃ vā etena puggalena hoti, atha samanantarā",
  "tika-abh03t:147_1": "ariyamaggaṃ sañjaneti. Appattaṃ vā vemajjhaṃ āyuppamāṇanti āyuppamāṇaṃ tassa puggalassa",
  "tika-abh03t:147_2": "vemajjhaṃ appattaṃ hoti, etthantare ariyamaggaṃ sañjanetīti ayamettha pāḷiattho.",
  "tika-abh03t:147_3": "Aṭṭhakathāyaṃ pana “appatvā pabbataṃ nadī”ti viya āyuppamāṇaṃ vemajjhaṃ appattaṃ",
  "tika-abh03t:147_4": "vā hutvāti parasaddayoge parato bhūto hutvā saddo vacanasesabhūto payuttoti veditabbo.",
  "tika-abh03t:148": "37. Upahaccāti etassa upagantvāti attho, tena vemajjhātikkamo kālakiriyopagamanañca saṅgahitaṃ hoti. Tena vuttaṃ “atikkamitvā vemajjha”ntiādi.",
  "tika-abh03t:149_0": "40. Uddhaṃvāhibhāvenāti uddhaṃ vahatīti uddhaṃvāhī, taṇhāsotaṃ vaṭṭasotaṃ vā, tassa",
  "tika-abh03t:149_1": "bhāvo, tena uddhaṃvāhibhāvenāti vuttaṃ hoti. Avihesu uddhaṃsoto yadipi tattha parinibbāyī",
  "tika-abh03t:149_2": "na hoti, yattha vā tattha vā gantvā parinibbāyatu, parinibbāyino pana tassa asaṅkhāraparinibbāyitā",
  "tika-abh03t:149_3": "sasaṅkhāraparinibbāyitā ca atthīti tattha dasa anāgāmino vuttā, evaṃ atappādīsupi.",
  "tika-abh03t:149_4": "Anupahaccatalāti appattatalā. Asaṅkhārasasaṅkhāraparinibbāyīnaṃ lahusālahusagatikā",
  "tika-abh03t:149_5": "eva parittavipulatiṇakaṭṭhajhāpakapappaṭikāsadisatā veditabbā, na uppajjitvāva nibbāyanakādīhi",
  "tika-abh03t:149_6": "adhimattatā viya samuddaṃ patvā nibbāyanakato anadhimattatā viya ca antarā upahaccaparinibbāyīhi",
  "tika-abh03t:149_7": "uddhaṃsotato ca adhimattānadhimattatā. Te eva hi asaṅkhārasasaṅkhāraparinibbāyinoti.",
  "tika-abh03t:149_8": "Tato mahantatareti vacanaṃ tiṇakaṭṭhajhāpanasamatthapappaṭikādassanatthaṃ, na adhimatta",
  "tika-abh03t:149_9": "nādhimattadassanatthanti.",
  "tika-abh03t:150_0": "No cassa no ca me siyāti avijjāsaṅkhārādikaṃ hetupañcakaṃ no ca assa, viññāṇādikaṃ",
  "tika-abh03t:150_1": "idaṃ phalapañcakaṃ vattamānaṃ no ca me siyāti attho. Tena atītabhavasaṃsiddhito dukkhasamudayato",
  "tika-abh03t:150_2": "imassa dukkhassa pavattidassanato paccayasamudayaṭṭhena khandhānaṃ udayadassanapaṭipatti",
  "tika-abh03t:150_3": "vuttā hoti. Na bhavissati, na me bhavissatīti yadi etarahi hetupañcakaṃ na bhavissati,",
  "tika-abh03t:150_4": "anāgate phalapañcakaṃ na me bhavissatīti attho. Etena paccayanirodhaṭṭhena vayadassanapaṭipatti",
  "tika-abh03t:150_5": "vuttā hoti, etarahi anāgate ca attattaniyanivāraṇavasena suññatāpaṭipatti vā catūhipi",
  "tika-abh03t:150_6": "vuttā. Yadatthīti yaṃ atthi. Bhūtanti sasabhāvaṃ nibbattaṃ vā yathādiṭṭhaudayabbayaṃ",
  "tika-abh03t:150_7": "yathādiṭṭhasuññataṃ vā khandhapañcakaṃ parikappitaitthipurisasattādibhāvarahitaṃ",
  "tika-abh03t:150_8": "nāmarūpamattanti attho. Vivaṭṭānupassanāya vivaṭṭamānaso taṃ bhūtaṃ pajahāmīti upekkhaṃ",
  "tika-abh03t:150_9": "paṭilabhati, saṅkhārupekkhāñāṇena upekkhako hotīti vuttaṃ hoti.",
  "tika-abh03t:151_0": "Bhave na rajjati, sambhave na rajjatīti avisiṭṭhe visiṭṭhe ca bhave na rajjatīti",
  "tika-abh03t:151_1": "keci vadanti. Paccuppanno pana bhavo bhavo, anāgato jātiyā gahaṇena gahito sambhavoti",
  "tika-abh03t:151_2": "veditabbo. Atha vā bhavoti bhūtameva vuccati, sambhavo tadāhāro, tasmiṃ dvaye na",
  "tika-abh03t:151_3": "rajjatīti sekkhapaṭipattiṃ dasseti. Bhūte hi sasambhave ca virāgo sekkhapaṭipatti.",
  "tika-abh03t:151_4": "Yathāha “bhūtamidanti, bhante, yathābhūtaṃ sammappaññāya passati, bhūtamidanti yathābhūtaṃ",
  "tika-abh03t:151_5": "sammappaññāya disvā bhūtassa nibbidāya virāgāya nirodhāya paṭipanno hoti. Tadāhārasambhavanti",
  "tika-abh03t:151_6": "yathābhūtaṃ…pe… disvā tadāhārasambhavassa nibbidāya…pe… paṭipanno hoti. Tadāhāranirodhāya",
  "tika-abh03t:151_7": "yaṃ bhūtaṃ, taṃ nirodhadhammanti yathābhūtaṃ…pe… disvā nirodhadhammassa nibbidāya",
  "tika-abh03t:151_8": "virāgāya nirodhāya paṭipanno hoti. Evaṃ kho, bhante, sekkho hotī”ti. Athuttarīti",
  "tika-abh03t:151_9": "atha evaṃ arajjamāno uttari santaṃ padaṃ nibbānaṃ anukkamena maggapaññāya sammā passati,",
  "tika-abh03t:151_10": "tañca khvassa padaṃ na sabbena sabbaṃ sacchikataṃ catutthamaggeneva sacchikātabbassa",
  "tika-abh03t:151_11": "tassa tena asacchikatattā.",
  "tika-abh03t:152": "Ekakaniddesavaṇṇanā niṭṭhitā.",
  "tika-abh03t:153": "2. Dukaniddesavaṇṇanā",
  "tika-abh03t:154_0": "63. Kassaci kilesassa avikkhambhitattā kassaci kathañci avimutto kāmabhavo ajjhattaggahaṇassa",
  "tika-abh03t:154_1": "visesapaccayoti ajjhattaṃ nāma. Tattha bandhanaṃ ajjhattasaṃyojanaṃ, tena sampayutto ajjhattasaṃyojano.",
  "tika-abh03t:155_0": "83. Kāraṇena vinā pavattahitacitto akāraṇavacchalo. Anāgatampi payojanaṃ apekkhamāno",
  "tika-abh03t:155_1": "purimaggahitaṃ taṃ kataṃ upādāya kataññū eva nāma hoti, na pubbakārīti āha “karissati",
  "tika-abh03t:155_2": "me”tiādi. Tamojotiparāyaṇo puññaphalaṃ anupajīvanto eva puññāni karotīti “pubbakārī”ti",
  "tika-abh03t:155_3": "vutto. “Iṇaṃ demī”ti saññaṃ karotīti evaṃsaññaṃ akarontopi karonto viya hotīti attho.",
  "tika-abh03t:156": "86. Acchamaṃsaṃ labhitvā sūkaramaṃsanti na kukkuccāyatīti acchamaṃsanti jānantopi sūkaramaṃsanti na kukkuccāyati, madditvā vītikkamatīti vuttaṃ hoti.",
  "tika-abh03t:157": "90. Tittoti niṭṭhitakiccatāya nirussukko.",
  "tika-abh03t:158": "Dukaniddesavaṇṇanā niṭṭhitā.",
  "tika-abh03t:159": "3. Tikaniddesavaṇṇanā",
  "tika-abh03t:160_0": "91. Sesasaṃvarabhedenāti manosaṃvarabhedena, satisaṃvarādibhedena vā. Akusalasīlasamannāgamenāti",
  "tika-abh03t:160_1": "“katame ca thapati akusalā sīlā? Akusalaṃ kāyakammaṃ akusalaṃ vacīkammaṃ pāpako ājīvo”ti",
  "tika-abh03t:160_2": "vuttehi samannāgamena. Tassa hi…pe… evaṃ sāsaṅkasamācāro hotīti evaṃ sāsaṅko samācāro hotīti attho.",
  "tika-abh03t:161": "94. Samānavisayānaṃ puggalānaṃ visesadassanavasena “kāyasakkhī”tiādikaṃ vuttaṃ.",
  "tika-abh03t:162": "107. Samādhi vā ādīti lokuttaradhammā hi paramatthato sāsananti tadattho pādakasamādhi tassa ādi vutto, tadāsannattā vipassanā, tassa mūlekadesattā maggo.",
  "tika-abh03t:163_0": "108. Ucchaṅgo viya ucchaṅgapañño puggalo daṭṭhabboti ucchaṅgasadisapaññatāya eva",
  "tika-abh03t:163_1": "paññā viya puggalopi ucchaṅgo viya hoti, tasmiṃ dhammānaṃ aciraṭṭhānatoti adhippāyena",
  "tika-abh03t:163_2": "vuttaṃ. Vakkhati hi “ucchaṅgasadisapaññotiattho”ti.",
  "tika-abh03t:164": "109. Yathā ca ucchaṅgasadisā paññā, evaṃ nikkujjakumbhasadisā paññā evāti daṭṭhabbo, tattha dhammānaṃ anavaṭṭhānato.",
  "tika-abh03t:165": "113. Ciraṭṭhānato thiraṭṭhānato ca pāsāṇalekhasadisā parāparādhanibbattā kodhalekhā yassa so pāsāṇalekhūpamasamannāgato pāsāṇalekhūpamoti vutto, evaṃ itarepi.",
  "tika-abh03t:166": "118. Sutādivatthurahito tucchamāno naḷo viyāti “naḷo”ti vuccati, so uggato naḷo etassāti unnaḷo.",
  "tika-abh03t:167": "122. “Sīlakathā ca no bhavissatī”ti ettha vuttaṃ sīlakathābhavanaṃ paṭhamārambhopi dussīlena saha na hotīti dassento āha neva sīlakathā hotī”ti.",
  "tika-abh03t:168": "123. Tattha tatthāti tasmiṃ tasmiṃ anuggahetabbe paññāya sodhetabbe ca vaḍḍhetabbe ca adhikasīlaṃ nissāya uppannapaññāya anuggaṇhāti nāmāti attho.",
  "tika-abh03t:169": "124. Gūthakūpo viya dussīlyanti etena dussīlyassa gūthasadisattameva dasseti.",
  "tika-abh03t:170_0": "130. No ca sammā paññapetuṃ sakkontīti yebhuyyena na sakkontīti imamatthaṃ sandhāya",
  "tika-abh03t:170_1": "vuttaṃ, uppanne tathāgate tasmiṃ anādariyaṃ katvā samāpattiṃ uppādetuṃ vāyamantassa",
  "tika-abh03t:170_2": "asamatthabhāvaṃ vā. Titthiyā vā pūraṇādayo adhippetā.",
  "tika-abh03t:171": "Tikaniddesavaṇṇanā niṭṭhitā.",
  "tika-abh03t:172": "4. Catukkaniddesavaṇṇanā",
  "tika-abh03t:173": "133. Parena kataṃ dussīlyaṃ āṇattiyā attanā ca payogena katanti āṇattiyā pāpassa dāyādo “tato upaḍḍhassa dāyādo”ti vutto.",
  "tika-abh03t:174": "145. Ayanti “tesu paṭhamo”tiādikaṃ nayaṃ vadati.",
  "tika-abh03t:175": "148. Desanāya dhammānaṃ ñāṇassa āpāthabhāvasampādanaṃ ñāṇugghāṭanaṃ. Saha udāhaṭavelāyāti udāhaṭavelāya saddhiṃ tasmiṃ kāle anatikkante evāti attho.",
  "tika-abh03t:176": "152. Tanti anantaravacanaṃ vadati. “Katamo loko”ti vutte “pañcupādānakkhandhā”ti mahantaṃ atthaṃ saṅgahitvā ṭhitavacanaṃ atthayuttaṃ. Lujjatīti lokoti kāraṇayuttaṃ.",
  "tika-abh03t:177_0": "156. Sahitāsahitassāti sahitāsahiteti attho, sahitāsahitassa paricchindaneti vā.",
  "tika-abh03t:177_1": "Dveyevāti dutiyacatutthāyeva. Desakasāvakasampattiyā bodhetuṃ samatthatāya sabhāvadhammakathikā,",
  "tika-abh03t:177_2": "saccadhammakathikāti attho.",
  "tika-abh03t:178": "157. Kusaladhammehi cittassa vāsanābhāvanā vāsadhuraṃ. Ayaṃ pāpapuggaloti catuttho vutto, na paṭhamo. Paṭhamo hi avisaṃvādetukāmo verañjabrāhmaṇasadiso adhippetoti.",
  "tika-abh03t:179_0": "159. Puggalepi ariyānaṃ abhikkamanādisadisatāti puggale abhikkamanādīnaṃ ariyānaṃ",
  "tika-abh03t:179_1": "abhikkamanādisadisatāti attho, ariyānaṃ abhikkamanādinā puggalassa sadisatāti vā",
  "tika-abh03t:179_2": "sadisābhikkamanāditāti attho.",
  "tika-abh03t:180_0": "166. Dussīlaṃ “dussīlo”ti vadanto bhūtaṃ bhāsati nāma. Pāṇātipātena dussīlaṃ adinnādānena",
  "tika-abh03t:180_1": "dussīloti avatvā pāṇātipātenevāti vadanto tacchaṃ bhāsati nāma. Yamidaṃ “kālenā”ti",
  "tika-abh03t:180_2": "vuttaṃ, tatra tasmiṃ vacane, yo “kālena bhaṇatī”ti vutto, so kīdisoti dassanatthaṃ",
  "tika-abh03t:180_3": "“kālaññū hotī”tiādi vuttanti dassento “yamidaṃ kālenāti vuttaṃ, tatra yo puggalo”tiādimāha.",
  "tika-abh03t:181_0": "168. Āgamanavipatti nāma kammaṃ, pubbuppannapaccayavipatti sukkasoṇitaṃ. Pavatte,",
  "tika-abh03t:181_1": "pavattassa vā paccayā pavattapaccayā, āhārādayo. Jotetīti joti, āloko. Kulasampattiyādīhi",
  "tika-abh03t:181_2": "jotamāno ca joti viyāti joti.",
  "tika-abh03t:182_0": "173. Pahīnāvasiṭṭhakilesapaccavekkhaṇāpi yehi kilesehi vimutto avimutto ca, tesaṃ",
  "tika-abh03t:182_1": "dassanavasena vimuttidassanameva hotīti āha “vimuttiñāṇadassanaṃ ekūnavīsatividhaṃ",
  "tika-abh03t:182_2": "paccavekkhaṇañāṇa”nti.",
  "tika-abh03t:183_0": "174. Yāni kānici tantāvutānanti tantāvutānaṃ vatthānaṃ yāni kānici vatthānīti vuttaṃ",
  "tika-abh03t:183_1": "hoti. Sāyaṃ tatiyaṃ assāti sāyatatiyo. Anuyuñjanaṃ anuyogo. Taṃ anuyuttoti upayogavacanaṃ",
  "tika-abh03t:183_2": "daṭṭhabbaṃ, bhāvanapuṃsakaṃ vā.",
  "tika-abh03t:184_0": "178. Tattha sikkhanabhāvenāti sikkhāya sājīve ca sikkhanabhāvena. Sikkhaṃ paripūrentoti",
  "tika-abh03t:184_1": "sīlasaṃvaraṃ paripūrento. Sājīvañca avītikkamantoti “nāmakāyo padakāyo niruttikāyo",
  "tika-abh03t:184_2": "byañjanakāyo”ti vuttaṃ sikkhāpadaṃ bhagavato vacanaṃ avītikkamanto hutvāti attho.",
  "tika-abh03t:184_3": "Idameva ca dvayaṃ “sikkhana”nti vuttaṃ. Tattha sājīvānatikkamo sikkhāpāripūriyā paccayo.",
  "tika-abh03t:184_4": "Tato hi yāva maggā saṃvarapāripūrī hotīti. Vināsanabhāvatoti hiṃsanabhāvato. Haliddirāgo",
  "tika-abh03t:184_5": "viya na thirakatho hotīti ettha kathāya aṭṭhitabhāvena haliddirāgasadisatā veditabbā, na puggalassa.",
  "tika-abh03t:185_0": "179. Dārumāsakoti ye vohāraṃ gacchantīti iti-saddena evaṃpakāre dasseti. Aññaṃ dassetvā",
  "tika-abh03t:185_1": "aññassa parivattananti dasagghanakaṃ vatthayugaṃ dassetvā tassa ajānantassa pañcagghanakassa dānaṃ.",
  "tika-abh03t:186": "181. Avikiṇṇasukhanti rūpādīsu subhādiparikappanavasena avisaṭasukhaṃ.",
  "tika-abh03t:187_0": "187. Khandhadhammesu aniccādivasena pavattā vipassanā maggaphalalābhena paṭiladdhā",
  "tika-abh03t:187_1": "nāma hoti tadalābhena anavaṭṭhānatoti maggaphalalābhī eva “adhipaññādhammavipassanālābhī”ti",
  "tika-abh03t:187_2": "vutto, maggaphalañāṇameva ca adhikapaññābhāvato catusaccadhamme sabbadhammassa vare",
  "tika-abh03t:187_3": "nibbāne eva vā visiṭṭhadassanabhāvato ca adhipaññādhammavipassanāti daṭṭhabbā.",
  "tika-abh03t:188": "189. Sutena anupapannoti yathāsutena vā atthena vā na samannāgatoti attho.",
  "tika-abh03t:189": "Catukkaniddesavaṇṇanā niṭṭhitā.",
  "tika-abh03t:190": "5. Pañcakaniddesavaṇṇanā",
  "tika-abh03t:191_0": "191. Paṭhamapañcake uddeseneva puggalavibhāgo viññāyatīti yathā tesu paṭipajjitabbaṃ,",
  "tika-abh03t:191_1": "tāya paṭipattiyā te vibhajanto “tatra yvāya”ntiādimāha. Ārambhasaddoti ārambhakiriyāvācako",
  "tika-abh03t:191_2": "saddoti attho. Phaluppattiyā maggakiccaṃ niṭṭhitaṃ hotīti “maggakiccavasena phalameva",
  "tika-abh03t:191_3": "vutta”nti āha. Āyācanasādhūti na pasaṃsanādisādhūti attho.",
  "tika-abh03t:192_0": "192. Ādito dheyyaṃ ṭhapetabbaṃ ādheyyaṃ, dassanasavanapaṭivacanadānavasena mukhena",
  "tika-abh03t:192_1": "viya pavattaṃ gahaṇaṃ mukhanti daṭṭhabbaṃ. Taṃ mukhaṃ ādheyyaṃ, gahaṇatthaṃ pakatimukhameva",
  "tika-abh03t:192_2": "vā ādheyyaṃ yassa so ādheyyamukho, avicāretvā ādikathāya eva ṭhapitagahaṇoti vuttaṃ hoti.",
  "tika-abh03t:193": "194. Rajaggasminti rajaggabhāve.",
  "tika-abh03t:194_0": "199. Gavā khīraṃ aggamakkhāyatīti na evaṃ sambandho, uppattito pana pañca gorase",
  "tika-abh03t:194_1": "dassetvā tesu sappimaṇḍassa aggabhāvadassanatthaṃ “gavā khīra”ntiādi vuttaṃ. Tenāha",
  "tika-abh03t:194_2": "“gāvito khīraṃ nāma hotī”tiādi.",
  "tika-abh03t:195": "Pañcakaniddesavaṇṇanā niṭṭhitā.",
  "tika-abh03t:196": "6. Chakkaniddesavaṇṇanā",
  "tika-abh03t:197_0": "202. Chakke ekantato pākaṭā sammāsambuddhādayo te yathāvuttaguṇā puggalāti dassento",
  "tika-abh03t:197_1": "“sammāsambuddho tena daṭṭhabbo”tiādimāha. Tattha tenāti sāmaṃ saccābhisamayo tattha",
  "tika-abh03t:197_2": "ca sabbaññutappattibalesu ca vasibhāvappattīti etena sabbena samuditena. “Sabbaññutaññāṇenā”ti",
  "tika-abh03t:197_3": "pana vutte sabbamidaṃ saṅgahitaṃ hoti sāmaṃ saccābhisamayena balesu ca vasibhāvappattiyā",
  "tika-abh03t:197_4": "ca vinā sabbaññutaññāṇassa abhāvā, tasmā aṭṭhakathāyaṃ “sabbaññutaññāṇenā”ti ettakameva",
  "tika-abh03t:197_5": "vuttaṃ. Tattha anācariyakena attanā uppāditenāti vacanena sabbaññutaññāṇassa sācariyakattaṃ",
  "tika-abh03t:197_6": "parato uppattiñca paṭisedheti, na sācariyakaṃ parehi uppāditañca sabbaññutaññāṇaṃ.",
  "tika-abh03t:197_7": "Na hi taṃ tādisaṃ nivāretabbaṃ atthīti.",
  "tika-abh03t:198": "Chakkaniddesavaṇṇanā niṭṭhitā.",
  "tika-abh03t:199": "7. Sattakaniddesavaṇṇanā",
  "tika-abh03t:200_0": "203. Saddhā nāma sādhuladdhikāti ummujjatīti etena kusalesu dhammesu antogadhā, bodhipakkhiyadhammesu",
  "tika-abh03t:200_1": "vā adhimokkhabhūtā saddhā sādhūti ummujjamānaṃ kusalaṃ dasseti, evaṃ hirīyādīsu ca.",
  "tika-abh03t:200_2": "Kusalesu dhammesūti ettha bhummaniddeso tadantogadhatāya tadupakāratāya vā veditabbo.",
  "tika-abh03t:200_3": "Ettha ca ummujjati sāhu saddhā kusalesu dhammesūtiādinā saddhādīnaṃ ummujjanapaññāya",
  "tika-abh03t:200_4": "saddhādīnaṃ uppattiṃ dasseti. Teneva “tassa sā saddhā neva tiṭṭhatī”tiādi vuttaṃ.",
  "tika-abh03t:200_5": "“Sāhu saddhā kusalesu dhammesū”ti vā ummujjanassa upakārakaṃ ānisaṃsadassanaṃ vatvā",
  "tika-abh03t:200_6": "“ummujjatī”ti etena saddhāsaṅkhātameva ummujjanaṃ dassitanti veditabbaṃ. Caṅkavāreti",
  "tika-abh03t:200_7": "rajakānaṃ khāraparisāvane. Ekakammanibbattā paṭisandhibhavaṅgacutisantati eko cittavāroti",
  "tika-abh03t:200_8": "cutito anantaro yathāgahito dutiyo hotīti āha “dutiyacittavārenā”ti. Ummujjitvā ṭhitādayo",
  "tika-abh03t:200_9": "cattāro tāya tāya jātiyā arahattaṃ asacchikarontā aneke puggalā veditabbā, sacchikaronto",
  "tika-abh03t:200_10": "pana ekopi pubbabhāge tatiyapuggalādibhāvaṃ āpajjitvā ante sattamapuggalo hotīti.",
  "tika-abh03t:201": "Sattakaniddesavaṇṇanā niṭṭhitā.",
  "tika-abh03t:202": "10. Dasakaniddesavaṇṇanā",
  "tika-abh03t:203_0": "209. Pañcannaṃ idha niṭṭhā, pañcannaṃ idha vihāya niṭṭhāti ettha ye sotāpannādayo",
  "tika-abh03t:203_1": "rūpārūpabhave upapajjitvā parinibbāyissanti, te idha vihāya niṭṭhāpakkhaṃ bhajamānāpi",
  "tika-abh03t:203_2": "ajjhattasaṃyojanānaṃ asamucchinnattā puthujjanasādhāraṇe ca ṭhāne upapattiyā na gahitā.",
  "tika-abh03t:203_3": "Asādhāraṇaṭṭhānuppattivasena pana antarāparinibbāyīādayo eva “idha vihāya niṭṭhā”ti",
  "tika-abh03t:203_4": "vuttāti veditabbāti.",
  "tika-abh03t:204": "Dasakaniddesavaṇṇanā niṭṭhitā.",
  "tika-abh03t:205": "Puggalapaññattipakaraṇa-mūlaṭīkā samattā.",
  "tika-abh03t:206": "Kathāvatthupakaraṇa-mūlaṭīkā",
  "tika-abh03t:207": "Ganthārambhakathāvaṇṇanā",
  "tika-abh03t:208_0": "Kathānaṃ vatthubhāvatoti kathāsamudāyassa pakaraṇassa attano ekadesānaṃ okāsabhāvaṃ",
  "tika-abh03t:208_1": "vadati. Samudāye hi ekadesā antogadhāti. Yena pakārena saṅkhepena adesayi, taṃ dassento",
  "tika-abh03t:208_2": "“mātikāṭhapaneneva ṭhapitassā”ti āha.",
  "tika-abh03t:209": "Nidānakathāvaṇṇanā",
  "tika-abh03t:210_0": "Anupādisesāya nibbānadhātuyā parinibbāyīti parinibbānameva parinibbānassa parinibbānantarato",
  "tika-abh03t:210_1": "visesanatthaṃ karaṇabhāvena vuttaṃ. Yāya vā nibbānadhātuyā adhigatāya pacchimacittaṃ",
  "tika-abh03t:210_2": "appaṭisandhikaṃ jātaṃ, sā tassa appaṭisandhivūpasamassa karaṇabhāvena vuttāti. Dubbalapakkhanti",
  "tika-abh03t:210_3": "na kāḷāsokaṃ viya balavantaṃ, atha kho ekamaṇḍalikanti vadanti. Dhammavādīadhammavādīvisesajananasamatthāya",
  "tika-abh03t:210_4": "pana paññāya abhāvato dubbalatā vuttā. Tesaṃyevāti bāhuliyānameva, bahussutikātipi",
  "tika-abh03t:210_5": "nāmaṃ. Bhinnakāti mūlasaṅgītito mūlanikāyato vā bhinnā, laddhiyā suttantehi liṅgākappehi",
  "tika-abh03t:210_6": "ca visadisabhāvaṃ gatāti attho.",
  "tika-abh03t:211_0": "Mūlasaṅgahanti pañcasatikasaṅgītiṃ. Aññatra saṅgahitātiādīsu dīghādīsu aññatra saṅgahitato",
  "tika-abh03t:211_1": "suttantarāsito taṃ taṃ suttaṃ nikkaḍḍhitvā aññatra akariṃsūti vuttaṃ hoti. Saṅgahitato",
  "tika-abh03t:211_2": "vā aññatra asaṅgahitaṃ suttaṃ aññatra katthaci akariṃsu, aññaṃ vā akariṃsūti attho.",
  "tika-abh03t:211_3": "Atthaṃ dhammañcāti pāḷiyā atthaṃ pāḷiñca. Vinaye nikāyesu ca pañcasūti vinaye ca",
  "tika-abh03t:211_4": "avasesapañcanikāyesu ca.",
  "tika-abh03t:212_0": "“Dvepānanda, vedanā vuttā mayā pariyāyenā”tiādi pariyāyadesitaṃ. Upekkhāvedanā hi",
  "tika-abh03t:212_1": "santasmiṃ paṇīte sukhe vuttā bhagavatāti ayañhettha pariyāyo. “Tisso imā, bhikkhave,",
  "tika-abh03t:212_2": "vedanā sukhā dukkhā upekkhā vedanā”tiādi nippariyāyadesitaṃ. Vedanāsabhāvo hi tividhoti",
  "tika-abh03t:212_3": "ayamettha nippariyāyatā. “Sukhāpi vedanā aniccā saṅkhatā”tiādi nītatthaṃ. “Yaṃ kiñci",
  "tika-abh03t:212_4": "vedayitaṃ, sabbaṃ taṃ dukkha”ntiādi neyyatthaṃ. “Tīhi, bhikkhave, ṭhānehi jambudīpakā",
  "tika-abh03t:212_5": "manussā uttarakuruke ca manusse adhiggaṇhanti deve ca tāvatiṃse”tiādikaṃ aññaṃ sandhāya",
  "tika-abh03t:212_6": "bhaṇitaṃ gahetvā aññaṃ atthaṃ ṭhapayiṃsu. “Natthi devesu brahmacariyavāso”tiādikaṃ",
  "tika-abh03t:212_7": "suttañca aññaṃ sandhāya bhaṇitaṃ atthañca aññaṃ ṭhapayiṃsūti evamettha attho daṭṭhabbo.",
  "tika-abh03t:212_8": "“Atthekacco puggalo attahitāya paṭipanno”tiādi byañjanacchāyāya saṇhasukhumaṃ suññatādiatthaṃ bahuṃ vināsayuṃ.",
  "tika-abh03t:213_0": "Vinayagambhīranti vinaye gambhīrañca ekadesaṃ chaḍḍetvāti attho. Kilesavinayena vā",
  "tika-abh03t:213_1": "gambhīraṃ ekadesaṃ suttaṃ chaḍḍetvāti attho. Patirūpanti attano adhippāyānurūpaṃ",
  "tika-abh03t:213_2": "suttaṃ, suttapatirūpakaṃ vā asuttaṃ. Ekacce aṭṭhakathākaṇḍameva vissajjiṃsu, ekacce",
  "tika-abh03t:213_3": "sakalaṃ abhidhammapiṭakanti āha “atthuddhāraṃ abhidhammaṃ chappakaraṇa”nti. Kathāvatthussa",
  "tika-abh03t:213_4": "savivādattepi avivādāni chappakaraṇāni paṭhitabbāni siyuṃ, tāni nappavattantīti hi",
  "tika-abh03t:213_5": "dassanatthaṃ “chappakaraṇa”nti vuttanti. Tatiyasaṅgītito vā pubbe pavattamānānaṃ",
  "tika-abh03t:213_6": "vasena “chappakaraṇa”nti vuttaṃ. Aññānīti aññāni abhidhammapakaraṇādīni. Nāmanti",
  "tika-abh03t:213_7": "yaṃ buddhādipaṭisaṃyuttaṃ na hoti mañjusirītiādikaṃ, taṃ nikāyanāmaṃ. Liṅganti nivāsanapārupanādivisesakataṃ",
  "tika-abh03t:213_8": "saṇṭhānavisesaṃ. Sikkādikaṃ parikkhāraṃ. Ākappo ṭhānādīsu aṅgaṭṭhapanaviseso daṭṭhabbo.",
  "tika-abh03t:213_9": "Karaṇanti cīvarasibbanādikiccaviseso.",
  "tika-abh03t:214_0": "Saṅkantikassapikena nikāyena vādena vā bhinnā saṅkantikāti attho. Saṅkantikānaṃ bhedā",
  "tika-abh03t:214_1": "suttavādī anupubbena bhijjatha bhijjiṃsūti attho. Bhinnavādenāti bhinnā vādā etasminti",
  "tika-abh03t:214_2": "bhinnavādo, tena abhinnena theravādena saha aṭṭhārasa hontīti vuttaṃ hoti. Bhinnavādenāti",
  "tika-abh03t:214_3": "vā bhinnāya laddhiyā aṭṭhārasa honti, te sabbepi sahāti attho. Theravādānamuttamoti",
  "tika-abh03t:214_4": "ettha thera-iti avibhattiko niddeso. Therānaṃ ayanti thero. Ko so? Vādo. Thero vādānamuttamoti ayamettha attho.",
  "tika-abh03t:215": "Uppanne vāde sandhāya “parappavādamathana”nti āha. Āyatiṃ uppajjanakavādānaṃ paṭisedhanalakkhaṇabhāvato “āyatilakkhaṇa”nti vuttaṃ.",
  "tika-abh03t:216": "Nidānakathāvaṇṇanā niṭṭhitā.",
  "tika-abh03t:217": "Mahāvaggo",
  "tika-abh03t:218": "1. Puggalakathā",
  "tika-abh03t:219": "1. Suddhasaccikaṭṭho",
  "tika-abh03t:220": "1. Anulomapaccanīkavaṇṇanā",
  "tika-abh03t:221_0": "1. Māyāya amaṇiādayo maṇiādiākārena dissamānā “māyā”ti vuttā. Abhūtena maṇiudakādiākārena",
  "tika-abh03t:221_1": "gayhamānā māyāmarīciādayo abhūtaññeyyākārattā asaccikaṭṭhā. Yo tathā na hoti, so",
  "tika-abh03t:221_2": "saccikaṭṭhoti dassento āha “māyā…pe… bhūtattho”ti. Anussavādivasena gayhamāno tathāpi",
  "tika-abh03t:221_3": "hoti aññathāpīti tādiso ñeyyo na paramattho, attapaccakkho pana paramatthoti dassento",
  "tika-abh03t:221_4": "āha “anussavā…pe… uttamattho”ti.",
  "tika-abh03t:222_0": "Chalavādassāti atthīti vacanasāmaññena atthīti vuttehi rūpādīhi sāmaññavacanassāti",
  "tika-abh03t:222_1": "adhippāyo. “So sacci…pe… laddhiṃ gahetvā āmantāti paṭijānātī”ti vacanato pana “chalavādassā”ti",
  "tika-abh03t:222_2": "na sakkā vattuṃ. Na hi laddhi chalanti. Okāsaṃ adadamānoti patiṭṭhaṃ pacchindanto.",
  "tika-abh03t:222_3": "Yadi saccikaṭṭhena upalabbhati, rūpādayo viya upalabbheyya, tathā anupalabbhanīyato",
  "tika-abh03t:222_4": "na tava vādo tiṭṭhatīti nivattentoti adhippāyo. Taṃ sandhāyāti “yo saccikaṭṭho”ti",
  "tika-abh03t:222_5": "ettha vutto yo saccikaṭṭho, so sappaccayādibhāvena dīpito “rūpañca upalabbhatī”tiādīsu",
  "tika-abh03t:222_6": "āgato dhammappabhedoti dasseti.",
  "tika-abh03t:223_0": "“Tena saccikaṭṭhaparamatthenā”ti vatvā “tenākārenā”ti vadato ayamadhippāyo – saccikaṭṭhaparamatthākārena",
  "tika-abh03t:223_1": "upalabbhamānaṃ saccikaṭṭhaparamatthena upalabbhamānaṃ nāma hotīti. Aññathā tatoti",
  "tika-abh03t:223_2": "tassa tenākārenāti vattabbaṃ siyā. Ko panetissā purimapucchāya ca visesoti? Purimapucchāya",
  "tika-abh03t:223_3": "sattapaññāsavidho dhammappabhedo yathā bhūtena sabhāvatthena upalabbhati, evaṃ puggalo",
  "tika-abh03t:223_4": "upalabbhatīti vuttaṃ. Idha pana bhūtasabhāvatthena upalabbhamāno so dhammappabhedo",
  "tika-abh03t:223_5": "yena ruppanādisappaccayādiākārena upalabbhati, kiṃ tenākārena puggalopi upalabbhatīti",
  "tika-abh03t:223_6": "esa viseso. Yathā pana rūpaṃ viya bhūtasabhāvatthena upalabbhamānā vedanā na ruppanākārena",
  "tika-abh03t:223_7": "upalabbhati, evaṃ dhammappabhedo viya bhūtasabhāvatthena upalabbhamāno puggalo na",
  "tika-abh03t:223_8": "ruppanādisappaccayādiākārena upalabbhatīti sakkā paravādinā vattunti acodanīyaṃ etaṃ",
  "tika-abh03t:223_9": "siyā. Avajānanañca tassa yuttanti niggaho ca na kātabbo. Dhammappabhedato pana aññassa",
  "tika-abh03t:223_10": "saccikaṭṭhassa asiddhattā dhammappabhedākāreneva codeti. Avajānaneneva niggahaṃ dasseti.",
  "tika-abh03t:223_11": "Anujānanāvajānanapakkhā sāmaññavisesehi paṭiññāpaṭikkhepapakkhā anulomapaṭilomapakkhā",
  "tika-abh03t:223_12": "paṭhamadutiyanayāti ayametesaṃ viseso veditabbo.",
  "tika-abh03t:224_0": "“Tena vata re vattabbe”ti vadanto vattabbassa avacane dosaṃ pāpetīti iminā adhippāyena",
  "tika-abh03t:224_1": "“niggahassa pāpitattā”ti vuttanti daṭṭhabbaṃ. “Evametaṃ niggahassa ca anulomapaṭilomato",
  "tika-abh03t:224_2": "catunnaṃ pāpanāropanañca vuttattā upalabbhatītiādikaṃ anulomapañcakaṃ nāmā”ti vuttaṃ,",
  "tika-abh03t:224_3": "anulomapaṭilomato pana dvīhi ṭhapanāhi saha sattakena bhavitabbaṃ, taṃvajjane vā",
  "tika-abh03t:224_4": "kāraṇaṃ vattabbaṃ. Yaṃ pana vakkhati “ṭhapanā nāma paravādīpakkhassa ṭhapanato ‘ayaṃ",
  "tika-abh03t:224_5": "tava doso’ti dassetuṃ ṭhapanamattameva hoti, na niggahassa vā paṭikammassa vā pākaṭabhāvakaraṇa”nti.",
  "tika-abh03t:224_6": "Tenādhippāyena idhāpi ṭhapanādvayaṃ vajjeti. Yathā pana tattha paṭikammapañcakabhāvaṃ",
  "tika-abh03t:224_7": "avatvā paṭikammacatukkabhāvaṃ vakkhati, evamidhāpi niggahacatukkabhāvo vattabbo siyā.",
  "tika-abh03t:224_8": "Suddhikaniggahassa pana niggahappadhānattā uddesabhāvena vutto niggahova visuṃ vuttoti",
  "tika-abh03t:224_9": "daṭṭhabbo. Ye pana “ayathābhūtaniggahattā tattha paṭikammaṃ visuṃ na vutta”nti vadanti,",
  "tika-abh03t:224_10": "tesaṃ dutiye vādamukhe niggahacatukkabhāvo paṭikammapañcakabhāvo ca āpajjati.",
  "tika-abh03t:225_0": "2. Attanā adhippetaṃ saccikaṭṭhamevāti sammutisaccaṃ sandhāyāti adhippāyo. Vakkhati",
  "tika-abh03t:225_1": "hi “suddhasammutisaccaṃ vā paramatthamissakaṃ vā sammutisaccaṃ sandhāya ‘yo saccikaṭṭho’ti",
  "tika-abh03t:225_2": "puna anuyogo paravādissā”ti. Tattha yadi paravādinā attanā adhippetasaccikaṭṭho sammutisaccaṃ,",
  "tika-abh03t:225_3": "sammutisaccākārena puggalo upalabbhatīti vadantena samānaladdhiko nappaṭisedhitabbo,",
  "tika-abh03t:225_4": "kathā evāyaṃ nārabhitabbā. Atha sakavādinā attanā ca adhippetasaccikaṭṭhaṃyeva sandhāya",
  "tika-abh03t:225_5": "paravādī “yo saccikaṭṭho”tiādimāhāti ayamattho. Sakavādinā sammutisaccaṃyeva saccikaṭṭhoti",
  "tika-abh03t:225_6": "adhippetanti āpajjati. Yadi ubhayaṃ adhippetaṃ, puna “sammutisaccaparamatthasaccāni",
  "tika-abh03t:225_7": "vā ekato katvāpi evamāhā”ti na vattabbaṃ siyāti. Yadi ca dvepi saccāni saccikaṭṭhaparamatthā,",
  "tika-abh03t:225_8": "saccikaṭṭhekadesena upaladdhiṃ icchantena “puggalo upalabbhati saccikaṭṭhaparamatthenā”tiādi",
  "tika-abh03t:225_9": "anuyogo na kātabbo, na ca saccikaṭṭhekadesena anuyogo yutto. Na hi vedayitākārena",
  "tika-abh03t:225_10": "upalabbhamānā vedanā ruppanākārena upalabbhatīti anuyuñjitabbā, na ca paravādī ruppanādisabhāvaṃ",
  "tika-abh03t:225_11": "puggalaṃ icchati, atha kho saccikaṭṭhaparamatthamevāti. Paramatthasaccato aññasmiṃ",
  "tika-abh03t:225_12": "saccikaṭṭhe vijjamāne nāssa paramatthasaccatā anuyuñjitabbā. Asaccikaṭṭhe saccikaṭṭhavohāraṃ",
  "tika-abh03t:225_13": "āropetvā taṃ sandhāya pucchatīti vadantānaṃ voharitasaccikaṭṭhassa attanā adhippetasaccikaṭṭhatā",
  "tika-abh03t:225_14": "na yuttā. Voharitaparamatthasaccikaṭṭhānañca dvinnaṃ saccikaṭṭhabhāve vuttanayova",
  "tika-abh03t:225_15": "doso. Sammutisaccākārena upalabbhamānañca bhūtasabhāvatthena upalabbheyya vā na vā.",
  "tika-abh03t:225_16": "Yadi bhūtasabhāvatthena upalabbhati, puggalopi upalabbhati saccikaṭṭhaparamatthenāti",
  "tika-abh03t:225_17": "anujānanto nānuyuñjitabbo. Atha na bhūtasabhāvatthena, taṃvinimutto sammutisaccassa",
  "tika-abh03t:225_18": "saccikaṭṭhaparamatthākāro na vattabbo asiddhattā. Vakkhati ca “yathā rūpādayo paccattalakkhaṇasāmaññalakkhaṇavasena",
  "tika-abh03t:225_19": "atthi, na evaṃ puggalo”ti. Tasmā maggitabbo ettha adhippāyo.",
  "tika-abh03t:226_0": "Dvinnaṃ saccānanti ettha saccadvayākārena anupalabbhanīyato anuññeyyametaṃ siyā,",
  "tika-abh03t:226_1": "na vā kiñci vattabbaṃ. Yathā hi ekadesena paramatthākārena anupalabbhanīyatā anujānanassa",
  "tika-abh03t:226_2": "na kāraṇaṃ, evaṃ ekadesena sammutiyākārena upalabbhanīyatā paṭikkhepassa cāti maggitabbo",
  "tika-abh03t:226_3": "etthāpi adhippāyo. Nupalabbhatīti vacanasāmaññamattanti nupalabbhatīti idameva vacanaṃ",
  "tika-abh03t:226_4": "anuññātaṃ paṭikkhittañcāti etaṃ chalavādaṃ nissāyāti adhippāyo. Yathā upalabbhatīti",
  "tika-abh03t:226_5": "etasseva anujānanapaṭikkhepehi ahaṃ niggahetabbo, evaṃ nupalabbhatīti etasseva anujānanapaṭikkhepehi",
  "tika-abh03t:226_6": "tvanti evaṃ sambhavantassa sāmaññena asambhavantassa kappanaṃ panettha chalavādo",
  "tika-abh03t:226_7": "bhavituṃ arahati. Tena nupalabbhatīti vacanasāmaññamattaṃ chalavādassa kāraṇattā",
  "tika-abh03t:226_8": "“chalavādo”ti vuttanti daṭṭhabbaṃ. Vacanasāmaññamattañca chalavādañca nissāyāti vā",
  "tika-abh03t:226_9": "attho. Ṭhapanā niggahappaṭikammānaṃ pākaṭabhāvakaraṇaṃ na hotīti idaṃ vicāretabbaṃ.",
  "tika-abh03t:226_10": "Na hi pakkhaṭṭhapanena vinā purimaṃ anujānitvā pacchimassa avajānanaṃ, pacchimaṃ",
  "tika-abh03t:226_11": "vā avajānantassa purimānujānanaṃ micchāti sakkā āropetunti.",
  "tika-abh03t:227": "3. Tavāti, paṭijānantanti ca paccatte sāmiupayogavacanānīti adhippāyena “tvaṃyeva paṭijānanto”ti āha.",
  "tika-abh03t:228_0": "4-5. Catūhi pāpanāropanāhi niggahassa upanītattāti “dunniggahitā ca homa, hañcī”tiādinā",
  "tika-abh03t:228_1": "tayā mama kato niggaho, mayā tava kato niggaho viya micchāti evaṃ tena anulomapañcake",
  "tika-abh03t:228_2": "catūhi pāpanāropanāhi katassa niggahassa tena niyāmena dukkaṭabhāvassa attanā kataniggahena",
  "tika-abh03t:228_3": "saha upanītattā aniggahabhāvassa vā upagamitattāti attho daṭṭhabbo. Evameva tena",
  "tika-abh03t:228_4": "hi yaṃ niggaṇhāsi hañci…pe… idaṃ te micchāti etassa aniggahabhāvanigamanasseva niggamanacatukkatā veditabbā.",
  "tika-abh03t:229": "Anulomapaccanīkavaṇṇanā niṭṭhitā.",
  "tika-abh03t:230": "2. Paccanīkānulomavaṇṇanā",
  "tika-abh03t:231_0": "7-10. “Attano laddhiṃ nissāya paṭiññā paravādissā”ti vatvā puna “paramatthavasena",
  "tika-abh03t:231_1": "puggalassa abhāvato paṭikkhepo paravādissā”ti vuttaṃ. Tatrāyaṃ paṭikkhepo attano",
  "tika-abh03t:231_2": "laddhiyā yadi kato, paramatthato aññena saccikaṭṭhaparamatthena puggalo upalabbhatīti",
  "tika-abh03t:231_3": "ayamassa laddhīti āpajjati. Tathā ca sati nāyaṃ sammutisaccavasena upaladdhiṃ icchantena",
  "tika-abh03t:231_4": "niggahetabbo. Atha attano laddhiṃ niggūhitvā parassa laddhivasena paṭikkhipati, purimapaṭiññāya",
  "tika-abh03t:231_5": "avirodhitattā na niggahetabbo. Na hi attano ca parassa ca laddhiṃ vadantassa doso",
  "tika-abh03t:231_6": "āpajjatīti. Attano pana laddhiyā paṭijānitvā paraladdhiyā paṭikkhipantena attano",
  "tika-abh03t:231_7": "laddhiṃ chaḍḍetvā paraladdhi gahitā hotīti niggahetabboti ayamettha adhippāyo siyā.",
  "tika-abh03t:232": "Paccanīkānulomavaṇṇanā niṭṭhitā.",
  "tika-abh03t:233": "Suddhasaccikaṭṭhavaṇṇanā niṭṭhitā.",
  "tika-abh03t:234": "2. Okāsasaccikaṭṭho",
  "tika-abh03t:235": "1. Anulomapaccanīkavaṇṇanā",
  "tika-abh03t:236_0": "11. Sabbatthāti sabbasmiṃ sarīreti ayamatthoti dassento āha “sarīraṃ sandhāyā”ti.",
  "tika-abh03t:236_1": "Tatthāti tasmiṃ saṃkhittapāṭhe. Yasmā sarīraṃ sandhāya “sabbattha na upalabbhatī”ti",
  "tika-abh03t:236_2": "vutte sarīrato bahi upalabbhatīti āpajjati, tasmā paccanīke paṭikkhepo sakavādissāti",
  "tika-abh03t:236_3": "etena na kenaci sabhāvena puggalo upalabbhatīti ayamattho vutto hoti. Na hi kenaci",
  "tika-abh03t:236_4": "sabhāvena upalabbhamānassa sarīratadaññāvimutto upaladdhiokāso atthīti.",
  "tika-abh03t:237": "3. Kālasaccikaṭṭho",
  "tika-abh03t:238": "1. Anulomapaccanīkavaṇṇanā",
  "tika-abh03t:239_0": "12. Purimapacchimajātikālañcāti majjhimajātikāle upalabbhamānassa tasseva purimapacchimajātikālesu",
  "tika-abh03t:239_1": "upaladdhiṃ sandhāyāti adhippāyo. Sesaṃ paṭhamanaye vuttasadisamevāti imesu tīsu paṭhame",
  "tika-abh03t:239_2": "“sabbatthā”ti etasmiṃ naye vuttasadisameva, kiṃ taṃ? Pāṭhassa saṃkhittatāti attho.",
  "tika-abh03t:239_3": "Idhāpi hi yasmā “sabbadā na upalabbhatī”ti vutte ekadā upalabbhatīti āpajjati, tasmā",
  "tika-abh03t:239_4": "paccanīke paṭikkhepo sakavādissāti yojetabbanti.",
  "tika-abh03t:240": "4. Avayavasaccikaṭṭho",
  "tika-abh03t:241": "1. Anulomapaccanīkavaṇṇanā",
  "tika-abh03t:242": "13. Tatiyanaye ca yasmā “sabbesu na upalabbhatī”ti vutte ekasmiṃ upalabbhatīti āpajjati, tasmā paccanīke paṭikkhepo sakavādissāti yojetabbaṃ. Tenāha “tādisamevā”ti.",
  "tika-abh03t:243": "Okāsādisaccikaṭṭho",
  "tika-abh03t:244": "2. Paccanīkānulomavaṇṇanā",
  "tika-abh03t:245_0": "14. Tattha anulomapañcakassātiādimhi anulomapañcakanti niggahapañcakaṃ, paccanīkanti",
  "tika-abh03t:245_1": "ca paṭikammaṃ vuttanti daṭṭhabbaṃ. Tattha anulomapañcakassa “sabbattha puggalo nupalabbhatī”tiādikassa",
  "tika-abh03t:245_2": "attho “sabbattha puggalo nupalabbhatī”tiādipāḷiṃ saṃkhipitvā āgate sarūpena avutte",
  "tika-abh03t:245_3": "“yasmā sarīraṃ sandhāyā”tiādinā vuttanayena veditabbo, paccanīkassa ca “sabbattha",
  "tika-abh03t:245_4": "puggalo upalabbhatī”tiādikassa paṭikammakaraṇavasena vuttassa attho paṭikammādipāḷiṃ",
  "tika-abh03t:245_5": "saṃkhipitvā ādimattadassanena āgate “puggalo upalabbhatī”tiādimhi anulome “sabbatthāti",
  "tika-abh03t:245_6": "sarīraṃ sandhāya anuyogo sakavādissā”tiādinā vuttanayena veditabboti evamattho daṭṭhabbo.",
  "tika-abh03t:245_7": "Atha vā tatthāti yaṃ āraddhaṃ, tasminti evaṃ atthaṃ aggahetvā tattha tesu tīsu mukhesūti",
  "tika-abh03t:245_8": "attho gahetabbo. Anulomapañcakamūlakā cettha sabbānulomapaccanīkapañcakapāḷi anulomapañcakassa",
  "tika-abh03t:245_9": "pāḷīti vuttā, tathā paccanīkānulomapañcakapāḷi ca paccanīkassa pāḷīti. Taṃ saṃkhipitvā",
  "tika-abh03t:245_10": "paṭikammavasena āgate sarūpena avutte “puggalo nupalabbhatī”tiādike paccanīke “upalabbhatī”tiādike",
  "tika-abh03t:245_11": "anulome ca attho heṭṭhā suddhikasaccikaṭṭhe vuttanayeneva veditabboti vuttaṃ hoti.",
  "tika-abh03t:246": "Saccikaṭṭhavaṇṇanā niṭṭhitā.",
  "tika-abh03t:247": "5. Suddhikasaṃsandanavaṇṇanā",
  "tika-abh03t:248_0": "17-27. Rūpādīhi saddhiṃ saccikaṭṭhasaṃsandananti saccikaṭṭhassa puggalassa rūpādīhi",
  "tika-abh03t:248_1": "saddhiṃ saṃsandanaṃ, saccikaṭṭhe vā rūpādīhi saddhiṃ puggalassa saṃsandananti adhippāyo.",
  "tika-abh03t:248_2": "Puggalo rūpañcāti ca-kārassa samuccayatthattā yathā rūpanti evaṃ nidassanavasena",
  "tika-abh03t:248_3": "vutto attho vicāretabbo. Rūpādīhi añño anañño ca puggalo na vattabboti laddhi samayo.",
  "tika-abh03t:248_4": "“Aññaṃ jīvaṃ aññaṃ sarīranti abyākatametaṃ bhagavatā”tiādikaṃ suttaṃ. Anuññāyamāne",
  "tika-abh03t:248_5": "tadubhayavirodho āpajjatīti imamatthaṃ sandhāyāha “samayasuttavirodhaṃ disvā”ti.",
  "tika-abh03t:249_0": "Dhammatoti pāḷito. “Paṭikammacatukkādīni saṃkhittāni. Paravādī…pe… dassitānī”ti vadantehi",
  "tika-abh03t:249_1": "puggalo nupalabbhati…pe… ājānāhi paṭikammanti ettha ājānāhi niggahanti pāṭho diṭṭho",
  "tika-abh03t:249_2": "bhavissati. Aññattaṃ paṭijānāpanatthanti yathā mayā aññattaṃ vattabbaṃ, tathā ca",
  "tika-abh03t:249_3": "tayāpi taṃ vattabbanti aññattapaṭiññāya codanatthanti attho. Sammutiparamatthānaṃ",
  "tika-abh03t:249_4": "ekattanānattapañhassa ṭhapanīyattāti abyākatattāti attho. Yadi ṭhapanīyattā paṭikkhipitabbaṃ,",
  "tika-abh03t:249_5": "parenapi ṭhapanīyattā laddhimeva nissāya paṭikkhepo katoti sopi na niggahetabbo siyā.",
  "tika-abh03t:249_6": "Paro pana puggaloti kañci sabhāvaṃ gahetvā tassa ṭhapanīyattaṃ icchati, sati ca sabhāve",
  "tika-abh03t:249_7": "ṭhapanīyatā na yuttāti niggahetabbo. Sammuti pana koci sabhāvo natthi. Tenevassa",
  "tika-abh03t:249_8": "ekattanānattapañhassa ṭhapanīyataṃ vadanto na niggahetabboti sakavādinā paṭikkhepo",
  "tika-abh03t:249_9": "katoti ayamettha adhippāyo yutto.",
  "tika-abh03t:250": "Suddhikasaṃsandanavaṇṇanā niṭṭhitā.",
  "tika-abh03t:251": "6. Opammasaṃsandanavaṇṇanā",
  "tika-abh03t:252_0": "28-36. Upaladdhisāmaññena aññattapucchā cāti idañca dvinnaṃ samānatā no aññattassa",
  "tika-abh03t:252_1": "kāraṇaṃ yuttaṃ, atha kho visuṃ attano sabhāvena saccikaṭṭhaparamatthena upalabbhanīyatāti",
  "tika-abh03t:252_2": "vicāretabbaṃ. “Ekavīsādhikānī”ti purimapāṭho, vīsādhikānīti pana paṭhitabbaṃ.",
  "tika-abh03t:253_0": "37-45. “Atthi puggalo”ti suttaṃ anujānāpentena upaladdhi anujānitā hotīti maññamāno",
  "tika-abh03t:253_1": "āha “upaladdhisāmaññaṃ āropetvā”ti. Vīsādhikāni nava paṭikammapañcakasatāni dassitānīti",
  "tika-abh03t:253_2": "etena suddhikasaṃsandanepi “ājānāhi paṭikamma”micceva pāṭhoti viññāyati. Yañca vādamukhesu",
  "tika-abh03t:253_3": "suddhikasaccikaṭṭhe “paṭikammacatukka”nti vuttaṃ, tampi “paṭikammapañcaka”nti.",
  "tika-abh03t:254": "Opammasaṃsandanavaṇṇanā niṭṭhitā.",
  "tika-abh03t:255": "7. Catukkanayasaṃsandanavaṇṇanā",
  "tika-abh03t:256_0": "46-52. Ekadhammatopi aññattaṃ anicchanto rūpādiekekadhammavasena nānuyuñjitabbo.",
  "tika-abh03t:256_1": "Samudāyato hi ayaṃ aññattaṃ anicchanto ekadesato anaññattaṃ paṭikkhipanto na niggahāraho",
  "tika-abh03t:256_2": "siyāti etaṃ vacanokāsaṃ nivattetuṃ “ayañca anuyogo”tiādimāha. Sakalanti sattapaññāsavidho",
  "tika-abh03t:256_3": "dhammappabhedo puggaloti vā paramatthasaccaṃ puggaloti vā evaṃ sakalaṃ sandhāyāti",
  "tika-abh03t:256_4": "attho. Evaṃ sakalaṃ paramatthaṃ cintetvā tantivasena anuyogalakkhaṇassa ṭhapitattā",
  "tika-abh03t:256_5": "sakalaparamatthato ca aññassa saccikaṭṭhassa abhāvā saccikaṭṭhena puggalena tato",
  "tika-abh03t:256_6": "aññena na bhavitabbanti “rūpaṃ puggalo”ti imaṃ pañhaṃ paṭikkhipantassa niggahāropanaṃ yuttanti attho.",
  "tika-abh03t:257_0": "Sabhāgavinibbhogatoti rūpato aññasabhāgattāti vuttaṃ hoti. Sabbadhammāti rūpavajje",
  "tika-abh03t:257_1": "sabbadhamme vadati. “Rūpasmiṃ puggalo”ti ettha nissayavināse vināsāpattibhayena paṭikkhipatīti",
  "tika-abh03t:257_2": "adhippāyenāha “ucchedadiṭṭhibhayena cevā”ti. Tīsu pana samayavirodhena paṭikkhepo",
  "tika-abh03t:257_3": "adhippeto. Na hi so sakkāyadiṭṭhiṃ icchati, apica sassatadiṭṭhibhayena paṭikkhipatīti",
  "tika-abh03t:257_4": "yuttaṃ vattuṃ. Sakkāyadiṭṭhīsu hi pañceva ucchedadiṭṭhiyo, sesāsassatadiṭṭhiyoti.",
  "tika-abh03t:257_5": "Aññatra rūpāti ettha ca rūpavā puggaloti ayamattho saṅgahitoti veditabbo.",
  "tika-abh03t:258": "Catukkanayasaṃsandanavaṇṇanā niṭṭhitā.",
  "tika-abh03t:259": "Niṭṭhitā ca saṃsandanakathāvaṇṇanā.",
  "tika-abh03t:260": "8. Lakkhaṇayuttivaṇṇanā",
  "tika-abh03t:261_0": "54. Paccanīkānulometi idaṃ yaṃ vakkhati “chalavasena pana vattabbaṃ ‘ājānāhi paṭikamma’ntiādī”ti,",
  "tika-abh03t:261_1": "tena pana na sameti. Paccanīkānulome hi paccanīke “ājānāhi niggaha”nti vattabbaṃ,",
  "tika-abh03t:261_2": "na pana “paṭikamma”nti.",
  "tika-abh03t:262": "Lakkhaṇayuttivaṇṇanā niṭṭhitā.",
  "tika-abh03t:263": "9. Vacanasodhanavaṇṇanā",
  "tika-abh03t:264_0": "55-59. Puggalo upalabbhatīti padadvayassa atthato ekatteti ettha tadeva ekattaṃ parena",
  "tika-abh03t:264_1": "sampaṭicchitaṃ asampaṭicchitanti vicāretabbametaṃ. Puggalassa hi avibhajitabbataṃ,",
  "tika-abh03t:264_2": "upalabbhatīti etassa vibhajitabbataṃ vadanto vibhajitabbāvibhajitabbatthānaṃ upalabbhatipuggala-saddānaṃ",
  "tika-abh03t:264_3": "kathaṃ atthato ekattaṃ sampaṭiccheyyāti? Yathā ca vibhajitabbāvibhajitabbatthānaṃ",
  "tika-abh03t:264_4": "upalabbhati-rūpa-saddānaṃ taṃ vibhāgaṃ vadato rūpaṃ kiñci upalabbhati, kiñci na upalabbhatīti",
  "tika-abh03t:264_5": "ayaṃ pasaṅgo nāpajjati, evaṃ etassapi yathāvuttavibhāgaṃ vadato yathāāpāditena pasaṅgena",
  "tika-abh03t:264_6": "na bhavitabbanti maggitabbo ettha adhippāyo.",
  "tika-abh03t:265": "60. “Suññato lokaṃ avekkhassū”ti etena atthato puggalo natthīti vuttaṃ hotīti āha “natthītipi vutta”nti.",
  "tika-abh03t:266": "Vacanasodhanavaṇṇanā niṭṭhitā.",
  "tika-abh03t:267": "10. Paññattānuyogavaṇṇanā",
  "tika-abh03t:268_0": "61-66. Rūpakāyāvirahaṃ sandhāya “rūpakāyasabbhāvato”ti āha. “Rūpino vā arūpino vā”ti",
  "tika-abh03t:268_1": "sutte āgatapaññattiṃ sandhāya “tathārūpāya ca paññattiyā atthitāyā”ti. Vītarāgasabbhāvatoti",
  "tika-abh03t:268_2": "kāmībhāvassa anekantikattā kāmadhātuyā āyattattābhāvato ca “kāmī”ti na vattabboti",
  "tika-abh03t:268_3": "paṭikkhipatīti adhippāyo.",
  "tika-abh03t:269_0": "67. Kāyānupassanāyāti kāraṇavacanametaṃ, kāyānupassanāya kāraṇabhūtāya evaṃladdhikattāti",
  "tika-abh03t:269_1": "attho. Āhacca bhāsitanti “aññaṃ jīvaṃ aññaṃ sarīranti abyākatametaṃ mayā”ti āhacca bhāsitaṃ.",
  "tika-abh03t:270": "Paññattānuyogavaṇṇanā niṭṭhitā.",
  "tika-abh03t:271": "11. Gatianuyogavaṇṇanā",
  "tika-abh03t:272": "69-72. “Dassento ‘tena hi puggalo sandhāvatī’tiādimāhā”ti vuttaṃ, “dassento ‘na vattabbaṃ puggalo sandhāvatī’tiādimāhā”ti pana bhavitabbaṃ, dassetvāti vā vattabbaṃ.",
  "tika-abh03t:273_0": "91. Yena rūpasaṅkhātena sarīrena saddhiṃ gacchatīti ettha “rūpena saddhiṃ gacchatī”ti",
  "tika-abh03t:273_1": "vadantena “rūpaṃ puggalo”ti ananuññātattā yenākārena taṃ jīvaṃ taṃ sarīranti idaṃ",
  "tika-abh03t:273_2": "āpajjati, so vattabbo. Asaññūpapattiṃ sandhāyāti nirayūpagassa puggalassa asaññūpagassa",
  "tika-abh03t:273_3": "arūpūpagassa ca antarābhavaṃ na icchatīti cutito anantaraṃ upapattiṃ sandhāyāti attho",
  "tika-abh03t:273_4": "daṭṭhabbo. Ye pana cutikāle upapattikāle ca asaññūpapattikāle ca asaññasattesu saññā",
  "tika-abh03t:273_5": "atthīti gahetvā asaññūpagassa ca antarābhavaṃ iccheyyuṃ, tesaṃ antarābhavabhāvato",
  "tika-abh03t:273_6": "“asaññūpapatti avedanā”ti na sakkā vattunti.",
  "tika-abh03t:274": "92. Avedanotiādīsu tadaññanti saññabhavato aññaṃ asaññānevasaññānāsaññāyatanupapattiṃ. Nevasaññānāsaññāyatanepi hi na vattabbaṃ saññā atthīti icchanti.",
  "tika-abh03t:275": "93. Yasmā rūpādidhamme vinā puggalo natthīti indhanupādāno aggi viya indhanena rūpādiupādāno puggalo rūpādinā vinā natthīti laddhivasena vadati.",
  "tika-abh03t:276": "Gatianuyogavaṇṇanā niṭṭhitā.",
  "tika-abh03t:277": "12. Upādāpaññattānuyogavaṇṇanā",
  "tika-abh03t:278": "97. Nīlaṃ rūpaṃ upādāya nīlotiādīsūti “nīlaṃ rūpaṃ upādāya nīlakassa puggalassa paññattī”ti ettha yo puṭṭho nīlaṃ upādāya nīloti, tadādīsūti attho.",
  "tika-abh03t:279": "98. Chekaṭṭhaṃ sandhāyāti chekaṭṭhaṃ sandhāya vuttaṃ, na kusalapaññattiṃ. “Kusalaṃ vedanaṃ upādāyā”ti maññamāno paṭijānātīti attho daṭṭhabbo.",
  "tika-abh03t:280": "112. Idāni …pe… dassetuṃ “yathā rukkha”ntiādimāhāti pubbapakkhaṃ dassetvā uttaramāhāti vuttaṃ hoti.",
  "tika-abh03t:281": "115. “Yassa rūpaṃ so rūpavā”ti uttarapakkhe vuttaṃ vacanaṃ uddharitvā “yasmā”tiādimāha.",
  "tika-abh03t:282": "116. Cittānupassanāvasenāti cittānupassanāvasena paridīpitassa sarāgādicittayogassa vasenāti adhippāyo.",
  "tika-abh03t:283": "118. Yenāti cakkhunti “yenā”ti vuttaṃ karaṇaṃ cakkhunti attho. Cakkhumeva rūpaṃ passatīti viññāṇanissayabhāvūpagamanameva cakkhussa dassanaṃ nāma hotīti sandhāya vadati.",
  "tika-abh03t:284": "Upādāpaññattānuyogavaṇṇanā niṭṭhitā.",
  "tika-abh03t:285": "13. Purisakārānuyogavaṇṇanā",
  "tika-abh03t:286": "123. Karaṇamattanti kammānaṃ nipphādakappayojakabhāvena pavattā khandhā.",
  "tika-abh03t:287": "124. Purimakammena vinā puggalassa jāti, jātassa ca vijjaṭṭhānādīsu sammā micchā vā pavatti natthīti sandhāya “purimakammameva tassā”tiādimāha.",
  "tika-abh03t:288_0": "125. Kammavaṭṭassāti ettha kammakārakassa yo kārako, tenapi aññaṃ kammaṃ kātabbaṃ,",
  "tika-abh03t:288_1": "tassa kārakenapi aññanti evaṃ kammavaṭṭassa anupacchedaṃ vadanti. Puggalassa kārako",
  "tika-abh03t:288_2": "kammassa kārako āpajjatīti vicāretabbametaṃ. Mātāpitūhi janitatādinā tassa kārakaṃ",
  "tika-abh03t:288_3": "icchantassa kammakārakānaṃ kārakaparamparā āpajjatīti idañca vicāretabbaṃ.",
  "tika-abh03t:289": "170. Suttavirodhabhayenāti “so karoti so paṭisaṃvedayatīti kho, brāhmaṇa, ayameko anto”tiādīhi virodhabhayā.",
  "tika-abh03t:290_0": "171. “Idha nandati pecca nandatī”ti vacanato kammakaraṇakāle vipākapaṭisaṃvedanakāle",
  "tika-abh03t:290_1": "ca soyevāti paṭijānātīti adhippāyo. Sayaṃkataṃ sukhadukkhanti ca puṭṭho “kiṃ nu kho,",
  "tika-abh03t:290_2": "bho gotama, sayaṃkataṃ sukhaṃ dukkhanti? Mā hevaṃ kassapā”tiādisuttavirodhā paṭikkhipati.",
  "tika-abh03t:291_0": "176. Laddhimattamevetanti soyeveko neva so hoti na aññoti idaṃ pana nattheva, tasmā",
  "tika-abh03t:291_1": "evaṃvādino asayaṃkārantiādi āpajjatīti adhippāyo. Apicātiādinā idaṃ dasseti – na",
  "tika-abh03t:291_2": "parassa icchāvaseneva “so karotī”tiādi anuyogo vutto, atha kho “so karotī”tiādīsu",
  "tika-abh03t:291_3": "ekaṃ anicchantassa itaraṃ, tañca anicchantassa aññaṃ āpannanti evaṃ kārakavedakicchāya",
  "tika-abh03t:291_4": "ṭhatvā “so karotī”tiādīsu taṃ taṃ anicchāya āpannavasenāpīti. Atha vā na kevalaṃ",
  "tika-abh03t:291_5": "“so karotī”tiādīnaṃ sabbesaṃ āpannattā, atha kho ekekasseva ca āpannattā ayaṃ anuyogo",
  "tika-abh03t:291_6": "katoti dasseti. Purimanayenevāti etena “idha nandatī”tiādi sabbaṃ paṭijānanādikāraṇaṃ",
  "tika-abh03t:291_7": "ekato yojetabbanti dasseti.",
  "tika-abh03t:292": "Purisakārānuyogavaṇṇanā niṭṭhitā.",
  "tika-abh03t:293": "Kalyāṇavaggo niṭṭhito.",
  "tika-abh03t:294": "14. Abhiññānuyogavaṇṇanā",
  "tika-abh03t:295_0": "193. Abhiññānuyogādivasena arahattasādhanāti ettha “nanu atthi koci iddhiṃ vikubbatī”ti",
  "tika-abh03t:295_1": "abhiññāanuyogo ca “hañci atthi koci iddhiṃ vikubbatī”ti ṭhapanā ca “tena vata re”tiādi",
  "tika-abh03t:295_2": "pāpanā ca ādisaddasaṅgahito atthova daṭṭhabbo. Āsavakkhayañāṇaṃ panettha abhiññā",
  "tika-abh03t:295_3": "vuttāti tadabhiññāvato arahato sādhanaṃ “arahattasādhanā”ti āha. Arahato hi sādhanā",
  "tika-abh03t:295_4": "tabbhāvassa ca sādhanā hotiyevāti.",
  "tika-abh03t:296": "Abhiññānuyogavaṇṇanā niṭṭhitā.",
  "tika-abh03t:297": "15-18. Ñātakānuyogādivaṇṇanā",
  "tika-abh03t:298_0": "209. Tathārūpassāti tatiyakoṭibhūtassa saccikaṭṭhassa abhāvāti adhippāyo. Evaṃ pana",
  "tika-abh03t:298_1": "paṭikkhipanto asaccikaṭṭhaṃ tatiyakoṭibhūtaṃ puggalaṃ vadeyyāti tādisaṃ puggalaṃ",
  "tika-abh03t:298_2": "icchanto hi suttena niggahetabbo siyā. Kasmā? Tathārūpassa saccikaṭṭhassa abhāvatoti,",
  "tika-abh03t:298_3": "tathārūpassa kassaci sabhāvassa abhāvato paṭikkhepārahattā attano laddhiṃ nigūhitvā",
  "tika-abh03t:298_4": "paṭikkhepo paravādissāti ayamattho daṭṭhabbo.",
  "tika-abh03t:299": "Ñātakānuyogādivaṇṇanā niṭṭhitā.",
  "tika-abh03t:300": "19. Paṭivedhānuyogādivaṇṇanā",
  "tika-abh03t:301_0": "218. Pariggahitavedanoti vacanena apariggahitavedanassa “sukhitosmi, dukkhitosmī”ti",
  "tika-abh03t:301_1": "jānanaṃ pajānanaṃ nāma na hotīti dasseti yogāvacarassa sukhumānampi vedanānaṃ paricchedanasamatthatañca.",
  "tika-abh03t:302": "228. Lakkhaṇavacananti rūpabbhantaragamanaṃ saharūpabhāvo, bahiddhā nikkhamanaṃ vinārūpabhāvoti adhippāyo.",
  "tika-abh03t:303_0": "237. Imā khoti oḷāriko attapaṭilābho manomayo attapaṭilābho arūpo attapaṭilābhoti",
  "tika-abh03t:303_1": "imā lokassa samaññā, yāhi tathāgato voharati aparāmasaṃ, yo sacco mogho vā siyā,",
  "tika-abh03t:303_2": "tasmiṃ anupalabbhamānepi attani tadanupalabbhatoyeva parāmāsaṃ attadiṭṭhiṃ anuppādento",
  "tika-abh03t:303_3": "loke attapaṭilābhoti pavattavohāravaseneva voharatīti ayamettha attho. Ettha ca paccattasāmaññalakkhaṇavasena",
  "tika-abh03t:303_4": "puggalassa atthitaṃ paṭikkhipitvā lokavohārena atthitaṃ vadantena puggaloti koci",
  "tika-abh03t:303_5": "sabhāvo natthīti vuttaṃ hoti. Sati hi tasmiṃ attano sabhāveneva atthitā vattabbā",
  "tika-abh03t:303_6": "siyā, na lokavohārenāti. Iminā pana yathā sameti, yathā ca parāmāso na hoti, evaṃ",
  "tika-abh03t:303_7": "ito purimā ca atthavaṇṇanā yojetabbā.",
  "tika-abh03t:304": "Lokasammutikāraṇanti yasmā lokasammutivasena pavattaṃ, tasmā saccanti vuttaṃ hoti. Tathalakkhaṇanti tathakāraṇaṃ. Yasmā dhammānaṃ tathatāya pavattaṃ, tasmā saccanti dasseti.",
  "tika-abh03t:305": "Paṭivedhānuyogādivaṇṇanā niṭṭhitā.",
  "tika-abh03t:306": "Puggalakathāvaṇṇanā niṭṭhitā.",
  "tika-abh03t:307": "2. Parihānikathā",
  "tika-abh03t:308": "1. Vādayuttiparihānikathāvaṇṇanā",
  "tika-abh03t:309_0": "239. “Dveme, bhikkhave, dhammā sekkhassa bhikkhuno parihānāya saṃvattantī”ti idaṃ",
  "tika-abh03t:309_1": "suttaṃ arahato parihāniladdhiyā na nissayo, atha kho anāgāmiādīnaṃ parihāniladdhiyā,",
  "tika-abh03t:309_2": "tasmā arahatopi parihāniṃ icchantīti ettha pi-saddena anāgāmissapi sakadāgāmissapīti yojetabbaṃ.",
  "tika-abh03t:310_0": "“Tatiyasmimpi mudindriyāva adhippetā. Tesañhi sabbesampi parihāni na hotīti tassa",
  "tika-abh03t:310_1": "laddhī”ti purimapāṭho, mudindriyesveva pana adhippetesu parikkhepo na kātabbo siyā,",
  "tika-abh03t:310_2": "kato ca, tasmā “tatiyasmimpi tikkhindriyāva adhippetā. Tesañhi sabbesampi parihāni",
  "tika-abh03t:310_3": "na hotīti tassa laddhī”ti paṭhanti.",
  "tika-abh03t:311_0": "Ayoniso atthaṃ gahetvāti sotāpannoyeva niyatoti vuttoti soyeva na parihāyati, na",
  "tika-abh03t:311_1": "itareti atthaṃ gahetvā. “Uparimaggatthāyā”ti vuttaṃ atthaṃ aggahetvā niyatoti sotāpattiphalā",
  "tika-abh03t:311_2": "na parihāyatīti etamatthaṃ gaṇhīti pana vadanti.",
  "tika-abh03t:312": "Vādayuttiparihānikathāvaṇṇanā niṭṭhitā.",
  "tika-abh03t:313": "2. Ariyapuggalasaṃsandanaparihānivaṇṇanā",
  "tika-abh03t:314_0": "241. Yaṃ panetthātiādimhi dassanamaggaphale ṭhitassa anantaraṃ arahattappattiṃ, tato",
  "tika-abh03t:314_1": "parihāyitvā tattha ca ṭhānaṃ icchanto puna vāyāmena tadanantaraṃ arahattappattiṃ",
  "tika-abh03t:314_2": "na icchatīti vicāretabbametaṃ.",
  "tika-abh03t:315_0": "262. Avasippatto jhānalābhīti sekkho vuttoti daṭṭhabbo. Puthujjano pana vasippatto",
  "tika-abh03t:315_1": "avasippatto ca samayavimuttaasamayavimuttatantiyā aggahito, bhajāpiyamāno pana samāpattivikkhambhitānaṃ",
  "tika-abh03t:315_2": "kilesānaṃ vasena samayavimuttabhāvaṃ bhajeyyāti vuttoti.",
  "tika-abh03t:316": "Ariyapuggalasaṃsandanaparihānivaṇṇanā niṭṭhitā.",
  "tika-abh03t:317": "3. Suttasādhanaparihānivaṇṇanā",
  "tika-abh03t:318_0": "265. Uttamahīnabhedo “tatra yāyaṃ paṭipadā sukhā khippābhiññā, sā ubhayeneva paṇītā",
  "tika-abh03t:318_1": "akkhāyatī”tiādisuttavasena vutto. “Diṭṭhaṃ sutaṃ muta”nti ettha viya mutasaddo pattabbaṃ",
  "tika-abh03t:318_2": "vadatīti āha “phusanāraha”nti.",
  "tika-abh03t:319": "267. Appattaparihānāya ceva saṃvattanti yathākatasanniṭṭhānassa samayavimuttassāti adhippāyo.",
  "tika-abh03t:320": "Suttasādhanaparihānivaṇṇanā niṭṭhitā.",
  "tika-abh03t:321": "Parihānikathāvaṇṇanā niṭṭhitā.",
  "tika-abh03t:322": "3. Brahmacariyakathā",
  "tika-abh03t:323": "1. Suddhabrahmacariyakathāvaṇṇanā",
  "tika-abh03t:324": "269. “Paranimmitavasavattideve upādāya taduparī”ti vuttaṃ, “tīhi, bhikkhave, ṭhānehī”ti pana suttassa vacanena heṭṭhāpi maggabhāvanampi na icchantīti viññāyati.",
  "tika-abh03t:325_0": "270. “Gihīnañceva ekaccānañca devānaṃ maggapaṭilābhaṃ sandhāya paṭikkhepo tassevā”ti",
  "tika-abh03t:325_1": "vuttaṃ, “yattha natthī”ti pana okāsavasena puṭṭho puggalavasena tassa paṭikkhepo",
  "tika-abh03t:325_2": "na yutto. Yadi ca tassāyaṃ adhippāyo, sakavādinā samānādhippāyattā na niggahetabbo.",
  "tika-abh03t:326": "271. Ekantarikapañhāti paravādīsakavādīnaṃ aññamaññaṃ pañhantarikā pañhā.",
  "tika-abh03t:327": "Suddhabrahmacariyakathāvaṇṇanā niṭṭhitā.",
  "tika-abh03t:328": "2. Saṃsandanabrahmacariyakathāvaṇṇanā",
  "tika-abh03t:329_0": "273. Rūpāvacaramaggena hi so idhavihāyaniṭṭho nāma jātoti idaṃ “idha bhāvitamaggo",
  "tika-abh03t:329_1": "hi anāgāmī idhavihāyaniṭṭho nāma hotī”tiādikena laddhikittanena kathaṃ sametīti vicāretabbaṃ.",
  "tika-abh03t:329_2": "Pubbe pana anāgāmī eva anāgāmīti vutto, idha jhānānāgāmisotāpannādikoti adhippāyo.",
  "tika-abh03t:329_3": "Idha arahattamaggaṃ bhāvetvā idheva phalaṃ sacchikarontaṃ “idhaparinibbāyī”ti vadati,",
  "tika-abh03t:329_4": "idha pana maggaṃ bhāvetvā tattha phalaṃ sacchikarontaṃ “tatthaparinibbāyī arahā”ti.",
  "tika-abh03t:330": "Saṃsandanabrahmacariyakathāvaṇṇanā niṭṭhitā.",
  "tika-abh03t:331": "Brahmacariyakathāvaṇṇanā niṭṭhitā.",
  "tika-abh03t:332": "4. Odhisokathāvaṇṇanā",
  "tika-abh03t:333": "274. Odhiso odhisoti etassa atthaṃ dassento “ekadesena ekadesenā”ti āha.",
  "tika-abh03t:334": "Odhisokathāvaṇṇanā niṭṭhitā.",
  "tika-abh03t:335": "4. Jahatikathāvaṇṇanā",
  "tika-abh03t:336": "1. Nasuttāharaṇakathāvaṇṇanā",
  "tika-abh03t:337_0": "280. Kiccasabbhāvanti tīhi pahātabbassa pahīnataṃ. Taṃ pana kiccaṃ yadi teneva maggena",
  "tika-abh03t:337_1": "sijjhatīti laddhi, puthujjanakāle eva kāmarāgabyāpādā pahīnāti laddhīti etaṃ na sameti,",
  "tika-abh03t:337_2": "tasmā puthujjanakāle pahīnānampi dassanamagge uppanne puna kadāci anuppattito tiṇṇaṃ",
  "tika-abh03t:337_3": "maggānaṃ kiccaṃ sambhavatīti adhippāyo.",
  "tika-abh03t:338": "Nasuttāharaṇakathāvaṇṇanā niṭṭhitā.",
  "tika-abh03t:339": "Jahatikathāvaṇṇanā niṭṭhitā.",
  "tika-abh03t:340": "5. Sabbamatthītikathā",
  "tika-abh03t:341": "1. Vādayuttivaṇṇanā",
  "tika-abh03t:342_0": "282. Sabbasmiṃ sarīre sabbanti sirasi pādā pacchato cakkhūnīti evaṃ sabbaṃ sabbattha",
  "tika-abh03t:342_1": "atthīti attho. Sabbasmiṃ kāleti bālakāle yuvatā, vuḍḍhakāle bālatā, evaṃ sabbasmiṃ",
  "tika-abh03t:342_2": "kāle sabbaṃ. Sabbenākārenāti nīlākārena pītaṃ, pītākārena lohitanti evaṃ. Sabbesu",
  "tika-abh03t:342_3": "dhammesūti cakkhusmiṃ sotaṃ, sotasmiṃ ghānanti evaṃ. Ayuttanti yogarahitaṃ vadati,",
  "tika-abh03t:342_4": "taṃ pana ekasabhāvaṃ. Kathaṃ pana ekasabhāvassa yogarahitatāti taṃ dassento “nānāsabhāvānañhī”tiādimāha.",
  "tika-abh03t:342_5": "Dvinnañhi nānāsabhāvānaṃ aṅgulīnaṃ meṇḍakānaṃ vā aññamaññayogo hoti, na ekasseva",
  "tika-abh03t:342_6": "sato, tasmā yo nānāsabhāvesu hoti yogo, tena rahitaṃ ekasabhāvaṃ ayoganti vuttaṃ.",
  "tika-abh03t:342_7": "Idaṃ pucchatīti paravādīdiṭṭhiyā micchādiṭṭhibhāvaṃ gahetvā uppannāya attano diṭṭhiyā",
  "tika-abh03t:342_8": "sammādiṭṭhibhāvo atthīti vuttaṃ hoti.",
  "tika-abh03t:343": "Vādayuttivaṇṇanā niṭṭhitā.",
  "tika-abh03t:344": "2. Kālasaṃsandanavaṇṇanā",
  "tika-abh03t:345_0": "285. Atītānāgataṃ pahāya paccuppannarūpameva appiyaṃ avibhajitabbaṃ karitvāti paccuppannasaddena",
  "tika-abh03t:345_1": "rūpasaddena cāti ubhohipi paccuppannarūpameva vattabbaṃ katvāti vuttaṃ hoti. Paññattiyā",
  "tika-abh03t:345_2": "avigatattāti etena idaṃ viññāyati “na rūpapaññatti viya vatthapaññatti sabhāvaparicchinne",
  "tika-abh03t:345_3": "pavattā vijjamānapaññatti, atha kho pubbāpariyavasena pavattamānaṃ rūpasamūhaṃ upādāya",
  "tika-abh03t:345_4": "pavattā avijjamānapaññatti, tasmā vatthabhāvassa odātabhāvavigame vigamāvattabbatā",
  "tika-abh03t:345_5": "yuttā, na pana rūpabhāvassa paccuppannabhāvavigame”ti.",
  "tika-abh03t:346": "Kālasaṃsandanavaṇṇanā niṭṭhitā.",
  "tika-abh03t:347": "Vacanasodhanavaṇṇanā",
  "tika-abh03t:348_0": "288. Anāgataṃ vā paccuppannaṃ vā hutvā hotīti vuttanti ettha anāgataṃ anāgataṃ hutvā",
  "tika-abh03t:348_1": "puna paccuppannaṃ hontaṃ hutvā hotīti, tathā paccuppannaṃ paccuppannaṃ hontaṃ pubbe",
  "tika-abh03t:348_2": "anāgataṃ hutvā paccuppannaṃ hotīti hutvā hotīti vuttanti daṭṭhabbaṃ. Kiṃ te tampi",
  "tika-abh03t:348_3": "hutvā hotīti tabbhāvāvigamato hutvāhotibhāvānuparamaṃ anupacchedaṃ pucchatīti adhippāyo",
  "tika-abh03t:348_4": "yutto. Hutvā bhūtassa puna hutvā abhāvatoti anāgataṃ hutvā paccuppannabhūtassa puna",
  "tika-abh03t:348_5": "anāgataṃ hutvā paccuppannābhāvato.",
  "tika-abh03t:349_0": "Yasmā tanti taṃ hutvā bhūtaṃ paccuppannaṃ yasmā anāgataṃ hutvā paccuppannaṃ hontaṃ",
  "tika-abh03t:349_1": "“hutvā hotī”ti saṅkhyaṃ gataṃ, tasmā dutiyampi “hutvā hotī”ti vacanaṃ arahatīti paṭijānātīti",
  "tika-abh03t:349_2": "adhippāyo. Evaṃ pana dhamme hutvāhotibhāvānuparamaṃ vadantassa adhamme sasavisāṇe",
  "tika-abh03t:349_3": "nahutvāna hotibhāvānuparamo āpajjatīti adhippāyena “atha na”ntiādimāha.",
  "tika-abh03t:350_0": "Paṭikkhittanayenāti kālanānattena. Paṭiññātanayenāti atthānānattena. Atthānānattaṃ",
  "tika-abh03t:350_1": "icchantopi pana anāgatassa paccuppanne vuttaṃ hotibhāvaṃ, paccuppannassa ca anāgate",
  "tika-abh03t:350_2": "vuttaṃ hutvābhāvaṃ kathaṃ paṭijānātīti vicāretabbaṃ. Atthānānattameva hi tena anuññāyati,",
  "tika-abh03t:350_3": "na anāgate paccuppannabhāvo, paccuppanne vā anāgatabhāvoti. Purimaṃ paṭikkhittapañhaṃ",
  "tika-abh03t:350_4": "parivattitvāti anuññātapañhassa hutvā hoti hutvā hotīti doso vuttoti avuttadosaṃ",
  "tika-abh03t:350_5": "atikkamma paṭikkhittapañhaṃ puna gahetvā tena codetīti attho. Ettha ca atthānānattena",
  "tika-abh03t:350_6": "hutvāhotīti anujānantassa doso kālanānattāyeva anāgataṃ paccuppannanti paṭikkhepena",
  "tika-abh03t:350_7": "kathaṃ hotīti? Tasseva anujānanapaṭikkhepatoti adhippāyo.",
  "tika-abh03t:351_0": "Ekekanti anāgatampi na hutvā na hoti paccuppannampīti tadubhayaṃ gahetvā “ekekaṃ",
  "tika-abh03t:351_1": "na hutvā na hoti na hutvā na hotī”ti vuttaṃ, na ekekameva na hutvā na hoti na hutvā",
  "tika-abh03t:351_2": "na hotīti. Esa nayo purimasmiṃ “ekekaṃ hutvā hoti hutvā hotī”ti vacanepi. Anāgatassa",
  "tika-abh03t:351_3": "hi “hutvā hotī”ti nāmaṃ paccuppannassa cāti dvepi nāmāni saṅgahetvā “hutvā hoti hutvā",
  "tika-abh03t:351_4": "hotī”ti coditaṃ, tathā “na hutvā na hoti na hutvā na hotī”ti cāti adhippāyo. Sabbato",
  "tika-abh03t:351_5": "andhakārena pariyonaddho viyāti etena apariyonaddhena paṭijānitabbaṃ siyāti dasseti.",
  "tika-abh03t:351_6": "Ettha ca purimanaye hutvā bhūtassa puna hutvāhotibhāvo codito, dutiyanaye anāgatādīsu",
  "tika-abh03t:351_7": "ekekassa hutvāhotināmatāti ayaṃ viseso.",
  "tika-abh03t:352": "Vacanasodhanavaṇṇanā niṭṭhitā.",
  "tika-abh03t:353": "Atītañāṇādikathāvaṇṇanā",
  "tika-abh03t:354": "290. Puna puṭṭho…pe… atthitāya paṭijānātīti ettha paccuppannaṃ ñāṇaṃ tenāti etena anuvattamānāpekkhanavacanena kathaṃ vuccatīti vicāretabbaṃ.",
  "tika-abh03t:355": "Atītañāṇādikathāvaṇṇanā niṭṭhitā.",
  "tika-abh03t:356": "Arahantādikathāvaṇṇanā",
  "tika-abh03t:357": "291. Yuttivirodho arahato sarāgādibhāve puthujjanena anānattaṃ brahmacariyavāsassa aphalatāti evamādiko daṭṭhabbo.",
  "tika-abh03t:358": "Arahantādikathāvaṇṇanā niṭṭhitā.",
  "tika-abh03t:359": "Padasodhanakathāvaṇṇanā",
  "tika-abh03t:360_0": "295. Tena kāraṇenāti atītaatthisaddānaṃ ekatthattā atthisaddatthassa ca nvātītabhāvato",
  "tika-abh03t:360_1": "“atītaṃ nvātītaṃ, nvātītañca atītaṃ hotī”ti vuttaṃ hoti. Ettha pana atītādīnaṃ atthitaṃ",
  "tika-abh03t:360_2": "vadantassa paravādissevāyaṃ doso yathā āpajjati, na pana “nibbānaṃ atthī”ti vadantassa",
  "tika-abh03t:360_3": "sakavādissa, tathā paṭipādetabbaṃ.",
  "tika-abh03t:361": "Padasodhanakathāvaṇṇanā niṭṭhitā.",
  "tika-abh03t:362": "Sabbamatthītikathāvaṇṇanā niṭṭhitā.",
  "tika-abh03t:363": "7. Ekaccaṃatthītikathā",
  "tika-abh03t:364": "1. Atītādiekaccakathāvaṇṇanā",
  "tika-abh03t:365_0": "299. Tiṇṇaṃ rāsīnanti avipakkavipākavipakkavipākaavipākānaṃ. Vohāravasena avipakkavipākānaṃ",
  "tika-abh03t:365_1": "atthitaṃ vadanto kathaṃ codetabboti vicāreti “kammupacayaṃ cittavippayuttaṃ saṅkhāraṃ icchantī”ti.",
  "tika-abh03t:366": "Ekaccaṃatthītikathāvaṇṇanā niṭṭhitā.",
  "tika-abh03t:367": "8. Satipaṭṭhānakathāvaṇṇanā",
  "tika-abh03t:368_0": "301. Lokuttarabhāvaṃ pucchanatthāyāti lokiyalokuttarāya sammāsatiyā satipaṭṭhānattā,",
  "tika-abh03t:368_1": "lokuttarāyayeva vā paramatthasatipaṭṭhānattā tassā vasena lokuttarabhāvaṃ pucchanatthāyāti",
  "tika-abh03t:368_2": "attho. Pabhedapucchāvasenāti lokiyalokuttarasatipaṭṭhānasamudāyabhūtassa satipaṭṭhānassa",
  "tika-abh03t:368_3": "pabhedānaṃ pucchāvasena.",
  "tika-abh03t:369": "Satipaṭṭhānakathāvaṇṇanā niṭṭhitā.",
  "tika-abh03t:370": "9. Hevatthikathāvaṇṇanā",
  "tika-abh03t:371": "304. Ayoniso patiṭṭhāpitattāti avattabbuttarena upekkhitabbena patiṭṭhāpitattāti attho daṭṭhabbo.",
  "tika-abh03t:372": "Hevatthikathāvaṇṇanā niṭṭhitā.",
  "tika-abh03t:373": "Mahāvaggavaṇṇanā niṭṭhitā.",
  "tika-abh03t:374": "2. Dutiyavaggo",
  "tika-abh03t:375": "1. Parūpahāravaṇṇanā",
  "tika-abh03t:376_0": "307. Adhimānikānaṃ sukkavissaṭṭhidassanaṃ vicāretabbaṃ. Te hi samādhivipassanāhi",
  "tika-abh03t:376_1": "vikkhambhitarāgāva, bāhirakānampi ca kāmesu vītarāgānaṃ sukkavissaṭṭhiyā abhāvo vuttoti.",
  "tika-abh03t:376_2": "Adhimānikapubbā pana adhippetā siyuṃ.",
  "tika-abh03t:377": "308. Vacasāyattheti nicchayatthe, “kiṃ kāraṇā”ti pana kāraṇassa pucchitattā brahmacariyakathāyaṃ viya kāraṇattheti yuttaṃ.",
  "tika-abh03t:378": "Parūpahāravaṇṇanā niṭṭhitā.",
  "tika-abh03t:379": "5. Vacībhedakathāvaṇṇanā",
  "tika-abh03t:380_0": "326. Vacībhedakathāyaṃ lokuttaraṃ paṭhamajjhānaṃ samāpannoti paṭhamamaggaṃ sandhāya",
  "tika-abh03t:380_1": "vadati, yasmā so dukkhanti vipassati, tasmā dukkhamicceva vācaṃ bhāsati, na samudayotiādīnīti adhippāyo.",
  "tika-abh03t:381": "328. Yena taṃ saddaṃ suṇātīti idaṃ vacīsamuṭṭhāpanakkhaṇe eva etaṃ saddaṃ suṇātīti icchite āropite vā yujjati.",
  "tika-abh03t:382": "332. Lokuttaramaggakkhaṇe vacībhedaṃ icchato parassa abhibhūsuttāharaṇe adhippāyo vattabbo.",
  "tika-abh03t:383": "Vacībhedakathāvaṇṇanā niṭṭhitā.",
  "tika-abh03t:384": "7. Cittaṭṭhitikathāvaṇṇanā",
  "tika-abh03t:385_0": "335. Cittaṭṭhitikathāyaṃ cullāsīti…pe… ādivacanavasenāti āruppeyeva evaṃ yāvatāyukaṭṭhānaṃ",
  "tika-abh03t:385_1": "vuttaṃ, na aññatthāti katvā paṭikkhipatīti adhippāyo. Etena pana “na tveva tepi tiṭṭhanti,",
  "tika-abh03t:385_2": "dvīhi cittasamohitā”ti dutiyāpi aḍḍhakathā passitabbā. Purimāya ca vassasatādiṭṭhānānuññāya",
  "tika-abh03t:385_3": "avirodho vibhāvetabbo. Muhuttaṃ muhuttanti pañho sakavādinā pucchito viya vutto,",
  "tika-abh03t:385_4": "paravādinā pana pucchitoti daṭṭhabbo.",
  "tika-abh03t:386": "Cittaṭṭhitikathāvaṇṇanā niṭṭhitā.",
  "tika-abh03t:387": "9. Anupubbābhisamayakathāvaṇṇanā",
  "tika-abh03t:388_0": "339. Anupubbābhisamayakathāyaṃ athavātiādinā idaṃ dasseti – catunnaṃ ñāṇānaṃ ekamaggabhāvato",
  "tika-abh03t:388_1": "na ekamaggassa bahubhāvāpatti, anupubbena ca sotāpattimaggaṃ bhāvetīti upapannanti paṭijānātīti.",
  "tika-abh03t:389": "344. Tadāti dassane pariniṭṭhite.",
  "tika-abh03t:390": "345. Aṭṭhahi ñāṇehīti ettha paṭisambhidāñāṇehi saha aṭṭhasu gahitesu niruttipaṭibhānapaṭisambhidāhi sotāpattiphalasacchikiriyā kathaṃ hotīti vicāretabbaṃ.",
  "tika-abh03t:391": "Anupubbābhisamayakathāvaṇṇanā niṭṭhitā.",
  "tika-abh03t:392": "10. Vohārakathāvaṇṇanā",
  "tika-abh03t:393_0": "347. Vohārakathāyaṃ udāhu sotādīnipīti ekantalokiyesu visayavisayīsu visayasseva",
  "tika-abh03t:393_1": "lokuttarabhāvo, na visayīnanti natthettha kāraṇaṃ. Yathā ca visayīnaṃ lokuttarabhāvo",
  "tika-abh03t:393_2": "asiddho, tathā visayassa saddāyatanassa. Tattha yathā asiddhalokuttarabhāvassa tassa",
  "tika-abh03t:393_3": "lokuttaratā, evaṃ sotādīnaṃ āpannāti kinti tānipi lokuttarānīti attho daṭṭhabbo.",
  "tika-abh03t:394_0": "Yadi lokuttare paṭihaññeyya, lokuttaro siyāti attho na gahetabbo. Na hi lokuttare",
  "tika-abh03t:394_1": "paṭihaññatīti parikappitepi saddassa lokuttarabhāvo atthīti adhippāyo. “Lokiyena",
  "tika-abh03t:394_2": "ñāṇenā”ti uddhaṭaṃ, “viññāṇenā”ti pana pāḷi, tañca viññāṇaṃ sotasambandhena sotaviññāṇanti",
  "tika-abh03t:394_3": "viññāyatīti. Anekantatāti lokiyena ñāṇena jānitabbato lokiyoti etassa hetussa lokiye",
  "tika-abh03t:394_4": "lokuttare ca sambhavato anekantabhāvo siyāti adhippāyo.",
  "tika-abh03t:395": "Vohārakathāvaṇṇanā niṭṭhitā.",
  "tika-abh03t:396": "11. Nirodhakathāvaṇṇanā",
  "tika-abh03t:397_0": "353. Dve dukkhasaccāni na icchatīti yesaṃ dvinnaṃ dvīhi nirodhehi bhavitabbaṃ, tāni",
  "tika-abh03t:397_1": "dve dukkhasaccāni na icchatīti vuttaṃ hoti. Ye paṭisaṅkhāya lokuttarena ñāṇena aniruddhātiādinā",
  "tika-abh03t:397_2": "paṭisaṅkhāya vinā niruddhā asamudācaraṇasaṅkhārā appaṭisaṅkhāniruddhāti dasseti,",
  "tika-abh03t:397_3": "na uppajjitvā bhaṅgāti. Tena appaṭisaṅkhānirodho ca asamudācaraṇanirodhoti dassitaṃ hoti.",
  "tika-abh03t:398": "Nirodhakathāvaṇṇanā niṭṭhitā.",
  "tika-abh03t:399": "Dutiyavaggavaṇṇanā niṭṭhitā.",
  "tika-abh03t:400": "3. Tatiyavaggo",
  "tika-abh03t:401": "1. Balakathāvaṇṇanā",
  "tika-abh03t:402_0": "354. Indriyaparopariyattaṃ asādhāraṇanti yathā niddesato vitthārato sabbaṃ sabbākāraṃ",
  "tika-abh03t:402_1": "ṭhānāṭṭhānādiṃ ajānantāpi “aṭṭhānametaṃ anavakāso, yaṃ diṭṭhisampanno puggalo kañci",
  "tika-abh03t:402_2": "saṅkhāraṃ niccato upagaccheyyā”tiādinā ṭhānāṭṭhānāni uddesato saṅkhepato sāvakā jānanti,",
  "tika-abh03t:402_3": "na evaṃ “āsayaṃ jānāti anusayaṃ jānātī”tiādinā uddesamattenapi indriyaparopariyattaṃ",
  "tika-abh03t:402_4": "jānantīti “asādhāraṇa”nti āha. Therena pana saddhādīnaṃ indriyānaṃ tikkhamudubhāvajānanamattaṃ",
  "tika-abh03t:402_5": "sandhāya “sattānaṃ indriyaparopariyattaṃ yathābhūtaṃ pajānāmī”ti vuttaṃ, na yathāvuttaṃ",
  "tika-abh03t:402_6": "indriyaparopariyattañāṇaṃ tathāgatabalanti ayamettha adhippāyo daṭṭhabbo. “Uddesato",
  "tika-abh03t:402_7": "ṭhānāṭṭhānādimattajānanavasena paṭijānātī”ti vuttaṃ, evaṃ pana paṭijānantena “tathāgatabalaṃ",
  "tika-abh03t:402_8": "sāvakasādhāraṇa”nti idampi evameva paṭiññātaṃ siyāti kathamayaṃ codetabbo siyā.",
  "tika-abh03t:403": "356. Sesesu paṭikkhepo sakavādissa ṭhānāṭṭhānañāṇādīnaṃ sādhāraṇāsādhāraṇattā tattha sādhāraṇapakkhaṃ sandhāyāti adhippāyo.",
  "tika-abh03t:404": "Balakathāvaṇṇanā niṭṭhitā.",
  "tika-abh03t:405": "2. Ariyantikathāvaṇṇanā",
  "tika-abh03t:406_0": "357. Saṅkhāre sandhāya paṭijānantassa dvinnaṃ phassānaṃ samodhānaṃ kathaṃ āpajjati",
  "tika-abh03t:406_1": "yathāvuttanayenāti vicāretabbaṃ. Parikappanavasena āropetvā ṭhapetabbatāya satto",
  "tika-abh03t:406_2": "“paṇidhī”ti vutto. So pana ekasmimpi āropetvā na ṭhapetabboti ekasmimpi āropetvā",
  "tika-abh03t:406_3": "ṭhapetabbena tena rahitatā vuttā.",
  "tika-abh03t:407": "Ariyantikathāvaṇṇanā niṭṭhitā.",
  "tika-abh03t:408": "4. Vimuccamānakathāvaṇṇanā",
  "tika-abh03t:409_0": "366. Jhānena vikkhambhanavimuttiyā vimuttaṃ cittaṃ maggakkhaṇe samucchedavimuttiyā",
  "tika-abh03t:409_1": "vimuccamānaṃ nāma hotīti etissā laddhiyā ko dosoti vicāretabbaṃ. Yadi vippakataniddese",
  "tika-abh03t:409_2": "doso, tatrāpi tena vimuccamānatāya “vimuttaṃ vimuccamāna”nti vuttaṃ. Sati ca dose",
  "tika-abh03t:409_3": "uppādakkhaṇe vimuttaṃ, vayakkhaṇe vimuccamānanti vimuttavimuccamānavacanassa na codetabbaṃ",
  "tika-abh03t:409_4": "siyā, atha kho vimuccamānavacanamevāti. Ekadesena, ekadese vā vimuccamānassa ca vimuttakiriyāya",
  "tika-abh03t:409_5": "ekadeso visesanaṃ hotīti “bhāvanapuṃsaka”nti vuttaṃ. Kaṭādayoti kaṭapaṭādayo. Ekeneva",
  "tika-abh03t:409_6": "cittenāti ekeneva phalacittenāti adhippāyo.",
  "tika-abh03t:410": "Vimuccamānakathāvaṇṇanā niṭṭhitā.",
  "tika-abh03t:411": "5. Aṭṭhamakakathāvaṇṇanā",
  "tika-abh03t:412": "368. Anulomagotrabhukkhaṇepi asamudācarantā maggakkhaṇepi pahīnā eva nāma bhaveyyunti laddhi uppannāti adhippāyena anulomagotrabhuggahaṇaṃ karoti.",
  "tika-abh03t:413": "Aṭṭhamakakathāvaṇṇanā niṭṭhitā.",
  "tika-abh03t:414": "6. Aṭṭhamakassa indriyakathāvaṇṇanā",
  "tika-abh03t:415": "371. Indriyāni paṭilabhati appaṭiladdhindriyattā anindriyabhūtāni saddhādīni niyyānikāni bhāvento indriyāni paṭilabhati, na pana indriyāni bhāventoti adhippāyo.",
  "tika-abh03t:416": "Aṭṭhamakassa indriyakathāvaṇṇanā niṭṭhitā.",
  "tika-abh03t:417": "7. Dibbacakkhukathāvaṇṇanā",
  "tika-abh03t:418_0": "373. Upatthaddhanti yathā visayānubhāvagocarehi visiṭṭhaṃ hoti, tathā paccayabhūtena",
  "tika-abh03t:418_1": "katabalādhānanti attho. Taṃmattamevāti purimaṃ maṃsacakkhumattameva dhammupatthaddhaṃ",
  "tika-abh03t:418_2": "na hotīti attho. Anāpāthagatanti maṃsacakkhunā gahetabbaṭṭhānaṃ āpāthaṃ nāgataṃ.",
  "tika-abh03t:418_3": "Ettha ca visayassa dīpakaṃ ānubhāvagocarānameva asadisataṃ vadanto yādiso maṃsacakkhussa",
  "tika-abh03t:418_4": "visayoti visayaggahaṇaṃ na visayavisesadassanatthaṃ, atha kho yādise visaye ānubhāvagocaravisesā",
  "tika-abh03t:418_5": "honti, tādisassa rūpavisayassa dassanatthanti dīpeti, sadisassa vā visayassa ānubhāvagocaravisesova visesaṃ.",
  "tika-abh03t:419_0": "Na ca maṃsacakkhumeva dibbacakkhūti icchatīti dhammupatthaddhakāle purimaṃ maṃsacakkhumevāti",
  "tika-abh03t:419_1": "na icchatīti adhippāyo. Maṃsacakkhussa uppādo maggoti maṃsacakkhupaccayatādassanatthameva",
  "tika-abh03t:419_2": "vuttaṃ, na tena anupādinnatāsādhanatthaṃ. Rūpāvacarikānanti rūpāvacarajjhānapaccayena",
  "tika-abh03t:419_3": "uppannāni mahābhūtāni rūpāvacarikānīti so icchatīti adhippāyo. Esa nayo “arūpāvacarikāna”nti",
  "tika-abh03t:419_4": "etthāpi. Arūpāvacarakkhaṇe rūpāvacaracittassa abhāvā paṭikkhipatīti tasmiṃyeva khaṇe",
  "tika-abh03t:419_5": "rūpāvacaraṃ hutvā arūpāvacaraṃ na jātanti paṭikkhipatīti adhippāyo.",
  "tika-abh03t:420": "374. Kiñcāpi dibbacakkhuno dhammupatthaddhassa paññācakkhubhāvaṃ na icchati, yena tīṇi cakkhūni dhammupatthambhena cakkhuntarabhāvaṃ vadato bhaveyyunti adhippāyo.",
  "tika-abh03t:421": "Dibbacakkhukathāvaṇṇanā niṭṭhitā.",
  "tika-abh03t:422": "9. Yathākammūpagatañāṇakathāvaṇṇanā",
  "tika-abh03t:423_0": "377. Dibbena cakkhunā yathākammūpage satte pajānātīti yathākammūpagatañāṇassa upanissaye",
  "tika-abh03t:423_1": "dibbacakkhumhi karaṇaniddeso kato, na yathākammūpagatajānanakiccake. Taṃkiccakeyeva",
  "tika-abh03t:423_2": "pana paro karaṇaniddesaṃ maññatīti āha “ayoniso gahetvā”ti. Yathākammūpagatañāṇameva",
  "tika-abh03t:423_3": "dibbacakkhunti laddhīti iminā vacanena dibbacakkhumeva yathākammūpagatañāṇanti evaṃ",
  "tika-abh03t:423_4": "bhavitabbaṃ. Eva-saddo ca aṭṭhāne ṭhito dibbacakkhusaddassa parato yojetabbo. Yathākammūpagatañāṇassa",
  "tika-abh03t:423_5": "hi so dibbacakkhuto atthantarabhāvaṃ nivāreti. Na hi dibbacakkhussa yathākammūpagatañāṇatoti.",
  "tika-abh03t:424": "Yathākammūpagatañāṇakathāvaṇṇanā niṭṭhitā.",
  "tika-abh03t:425": "10. Saṃvarakathāvaṇṇanā",
  "tika-abh03t:426_0": "379. Cātumahārājikānaṃ saṃvarāsaṃvarasabbhāvo āṭānāṭiyasuttena pakāsitoti “tāvatiṃse",
  "tika-abh03t:426_1": "deve upādāyā”ti āha. Evaṃ sati sugatikathāyaṃ “tāvatiṃse saṅgahitānaṃ pubbadevānaṃ",
  "tika-abh03t:426_2": "surāpānaṃ, sakkadevānaṃ surāpānanivāraṇaṃ suyyati, taṃ tesaṃ surāpānaṃ asaṃvaro na",
  "tika-abh03t:426_3": "hotī”ti vattabbaṃ hoti.",
  "tika-abh03t:427": "Saṃvarakathāvaṇṇanā niṭṭhitā.",
  "tika-abh03t:428": "Tatiyavaggavaṇṇanā niṭṭhitā.",
  "tika-abh03t:429": "4. Catutthavaggo",
  "tika-abh03t:430": "1. Gihissa arahātikathāvaṇṇanā",
  "tika-abh03t:431": "387. Gihisaṃyojanasampayuttatāyāti etena gihichandarāgasampayuttatāya eva “gihī”ti vuccati, na byañjanamattenāti imamatthaṃ dasseti.",
  "tika-abh03t:432": "Gihissa arahātikathāvaṇṇanā niṭṭhitā.",
  "tika-abh03t:433": "2. Upapattikathāvaṇṇanā",
  "tika-abh03t:434": "388. Ayonisoti opapātiko hoti, tattha tassāyevūpapattiyā parinibbāyīti atthaṃ gahetvāti adhippāyo.",
  "tika-abh03t:435": "Upapattikathāvaṇṇanā niṭṭhitā.",
  "tika-abh03t:436": "4. Samannāgatakathāvaṇṇanā",
  "tika-abh03t:437": "393. Samannāgatakathāyaṃ pattiṃ sandhāya paṭijānanto catūhi khandhehi viya samannāgamaṃ na vadatīti tassa catūhi phassādīhi samannāgamappasaṅgo yathā hoti, taṃ vattabbaṃ.",
  "tika-abh03t:438": "Samannāgatakathāvaṇṇanā niṭṭhitā.",
  "tika-abh03t:439": "5. Upekkhāsamannāgatakathāvaṇṇanā",
  "tika-abh03t:440_0": "397. Imināva nayenāti “tattha dve samannāgamā”tiādi sabbaṃ yojetabbaṃ. Tattha pattidhammo",
  "tika-abh03t:440_1": "nāma rūpāvacarādīsu aññatarabhūmiṃ paṭhamajjhānādivasena pāpuṇantassa paṭhamajjhānādīnaṃ",
  "tika-abh03t:440_2": "paṭilābho. Niruddhesupi paṭhamajjhānādīsu anirujjhanato cittavippayutto saṅkhāro,",
  "tika-abh03t:440_3": "yena supanto sajjhāyādipasuto ca tehi samannāgatoti vuccatīti vadanti.",
  "tika-abh03t:441": "Upekkhāsamannāgatakathāvaṇṇanā niṭṭhitā.",
  "tika-abh03t:442": "6. Bodhiyābuddhotikathāvaṇṇanā",
  "tika-abh03t:443_0": "398. Tasmāti yathāvuttassa ñāṇadvayassa bodhibhāvato. Taṃ aggahetvā pattidhammavasena",
  "tika-abh03t:443_1": "natthitāya bodhiyā samannāgato buddhoti yesaṃ laddhi, te sandhāya pucchā ca anuyogo",
  "tika-abh03t:443_2": "ca sakavādissāti yojanā daṭṭhabbā.",
  "tika-abh03t:444": "Bodhiyābuddhotikathāvaṇṇanā niṭṭhitā.",
  "tika-abh03t:445": "7. Lakkhaṇakathāvaṇṇanā",
  "tika-abh03t:446_0": "402. Bodhisattameva sandhāya vuttanti lakkhaṇasamannāgatesu abodhisatte chaḍḍetvā",
  "tika-abh03t:446_1": "bodhisattameva gahetvā idaṃ suttaṃ vuttaṃ, na bodhisattato añño lakkhaṇasamannāgato",
  "tika-abh03t:446_2": "natthīti. Nāpi sabbesaṃ lakkhaṇasamannāgatānaṃ bodhisattatā, tasmā asādhakanti adhippāyo.",
  "tika-abh03t:447": "Lakkhaṇakathāvaṇṇanā niṭṭhitā.",
  "tika-abh03t:448": "8. Niyāmokkantikathāvaṇṇanā",
  "tika-abh03t:449": "403. Ṭhapetvā pāramīpūraṇanti pāramīpūraṇeneva te “bodhiyā niyatā narā”ti vuccantīti dasseti. Kevalañhi nantiādinā ca na niyāmakassa nāma kassaci uppannattā byākarontīti dasseti.",
  "tika-abh03t:450": "Niyāmokkantikathāvaṇṇanā niṭṭhitā.",
  "tika-abh03t:451": "10. Sabbasaṃyojanappahānakathāvaṇṇanā",
  "tika-abh03t:452_0": "413. Nippariyāyenevāti avasiṭṭhassa pahātabbassa abhāvā “sabbasaṃyojanappahāna”nti",
  "tika-abh03t:452_1": "imaṃ pariyāyaṃ aggahetvā arahattamaggena pajahanato evāti gaṇhātīti vuttaṃ hoti.",
  "tika-abh03t:452_2": "Appahīnassa abhāvāti avasiṭṭhassa pahātabbassa abhāvā paṭijānātīti vadanti, tathā",
  "tika-abh03t:452_3": "“anavasesappahāna”nti etthāpi. Evaṃ sati tena attano laddhiṃ chaḍḍetvā sakavādissa",
  "tika-abh03t:452_4": "laddhiyā paṭiññātanti āpajjati.",
  "tika-abh03t:453": "Sabbasaṃyojanappahānakathāvaṇṇanā niṭṭhitā.",
  "tika-abh03t:454": "Catutthavaggavaṇṇanā niṭṭhitā.",
  "tika-abh03t:455": "5. Pañcamavaggo",
  "tika-abh03t:456": "1. Vimuttikathāvaṇṇanā",
  "tika-abh03t:457_0": "418. Phalañāṇaṃ na hotīti “vimuttānī”ti vā tadaṅgavimuttiyādibhāvato maggena pahīnānaṃ",
  "tika-abh03t:457_1": "puna anuppattito ca “avimuttānī”ti vā na vattabbānīti adhippāyo. Gotrabhuñāṇañcettha",
  "tika-abh03t:457_2": "vipassanāggahaṇena gahitanti daṭṭhabbaṃ.",
  "tika-abh03t:458": "Vimuttikathāvaṇṇanā niṭṭhitā.",
  "tika-abh03t:459": "2. Asekhañāṇakathāvaṇṇanā",
  "tika-abh03t:460": "421. Na panetaṃ asekhanti etena asekhavisayattā asekhameva ñāṇanti parassa laddhi, na pana asekhassāti imamatthaṃ dasseti.",
  "tika-abh03t:461": "Asekhañāṇakathāvaṇṇanā niṭṭhitā.",
  "tika-abh03t:462": "3. Viparītakathāvaṇṇanā",
  "tika-abh03t:463_0": "424. Na pathavīyevāti lakkhaṇapathavīyeva, sasambhārapathavīyeva vā na hotīti attho.",
  "tika-abh03t:463_1": "Anicce niccantiādivipariyeso pana viparītañāṇaṃ nāmāti aññāṇepi ñāṇavohāraṃ āropetvā",
  "tika-abh03t:463_2": "vadatīti daṭṭhabbaṃ.",
  "tika-abh03t:464": "Viparītakathāvaṇṇanā niṭṭhitā.",
  "tika-abh03t:465": "4. Niyāmakathāvaṇṇanā",
  "tika-abh03t:466_0": "428-431. Ñāṇaṃ atthi, yaṃ saccānulomaṃ maggañāṇānugatikaṃ passanto bhagavā “bhabbo”ti",
  "tika-abh03t:466_1": "jānātīti laddhi. Paṭhamapañhameva catutthaṃ katvāti ettha “niyatassa aniyāmagamanāyā”ti",
  "tika-abh03t:466_2": "viparītānuyogato pabhuti gaṇetvā “catuttha”nti āha.",
  "tika-abh03t:467": "Niyāmakathāvaṇṇanā niṭṭhitā.",
  "tika-abh03t:468": "5. Paṭisambhidākathāvaṇṇanā",
  "tika-abh03t:469_0": "432-433. Yaṃkiñci ariyānaṃ ñāṇaṃ, sabbaṃ lokuttaramevāti gaṇhantenapi sabbaṃ ñāṇaṃ",
  "tika-abh03t:469_1": "paṭisambhidāti na sakkā vattuṃ. Anariyānampi hi ñāṇaṃ ñāṇamevāti. Tassa vā ñāṇataṃ",
  "tika-abh03t:469_2": "na icchatīti vattabbaṃ. Pathavīkasiṇasammutiyaṃ samāpattiñāṇaṃ sandhāyāti anariyassa",
  "tika-abh03t:469_3": "etaṃ ñāṇaṃ sandhāyāti adhippāyo siyā.",
  "tika-abh03t:470": "Paṭisambhidākathāvaṇṇanā niṭṭhitā.",
  "tika-abh03t:471": "6. Sammutiñāṇakathāvaṇṇanā",
  "tika-abh03t:472": "434-435. Saccanti vacanasāmaññena ubhayassapi saccasāmaññattaṃ gahetvā vadatīti dassento “tatthā”tiādimāha.",
  "tika-abh03t:473": "Sammutiñāṇakathāvaṇṇanā niṭṭhitā.",
  "tika-abh03t:474": "7. Cittārammaṇakathāvaṇṇanā",
  "tika-abh03t:475": "436-438. Phassassa phusanalakkhaṇaṃ manasikarototi etena purimā vattabbapaṭiññā anupadadhammamanasikārato aññaṃ samudāyamanasikāraṃ sandhāya katāti dasseti.",
  "tika-abh03t:476": "Cittārammaṇakathāvaṇṇanā niṭṭhitā.",
  "tika-abh03t:477": "8. Anāgatañāṇakathāvaṇṇanā",
  "tika-abh03t:478": "439-440. Sabbasmimpīti “pāṭaliputtassa kho”tiādinā anāgate ñāṇanti vuttanti anāgatabhāvasāmaññena anantarānāgatepi ñāṇaṃ icchantīti vuttaṃ hoti.",
  "tika-abh03t:479": "Anāgatañāṇakathāvaṇṇanā niṭṭhitā.",
  "tika-abh03t:480": "9. Paṭuppannañāṇakathāvaṇṇanā",
  "tika-abh03t:481": "441-442. Vacanaṃ nissāyāti atthato āpannaṃ vacanaṃ, anujānanavacanaṃ vā nissāya. Santatiṃ sandhāyāti bhaṅgānupassanānaṃ bhaṅgato anupassanāsantatiṃ sandhāyāti adhippāyo.",
  "tika-abh03t:482": "Paṭuppannañāṇakathāvaṇṇanā niṭṭhitā.",
  "tika-abh03t:483": "10. Phalañāṇakathāvaṇṇanā",
  "tika-abh03t:484": "443-444. Buddhānaṃ viyāti yathā buddhā sabbappakāraphalaparopariyattajānanavasena attano eva ca balena phalaṃ jānanti, evanti vuttaṃ hoti.",
  "tika-abh03t:485": "Phalañāṇakathāvaṇṇanā niṭṭhitā.",
  "tika-abh03t:486": "Pañcamavaggavaṇṇanā niṭṭhitā.",
  "tika-abh03t:487": "Mahāpaṇṇāsako samatto.",
  "tika-abh03t:488": "6. Chaṭṭhavaggo",
  "tika-abh03t:489": "1. Niyāmakathāvaṇṇanā",
  "tika-abh03t:490": "445-447. Aniyato nāma na hotīti yathā micchattaniyatassa bhavantare aniyataṃ nāma hoti, evaṃ etassa kadācipi aniyatatā na hotīti yo niyāmo, so asaṅkhatoti adhippāyo.",
  "tika-abh03t:491": "Niyāmakathāvaṇṇanā niṭṭhitā.",
  "tika-abh03t:492": "2. Paṭiccasamuppādakathāvaṇṇanā",
  "tika-abh03t:493": "451. Kāraṇaṭṭhena ṭhitatāti kāraṇabhāvoyeva. Etena ca dhammānaṃ kāraṇabhāvo dhammaṭṭhitatāti etamatthaṃ dasseti. Tathā “dhammaniyāmatā”ti etthāpi.",
  "tika-abh03t:494": "Paṭiccasamuppādakathāvaṇṇanā niṭṭhitā.",
  "tika-abh03t:495": "3. Saccakathāvaṇṇanā",
  "tika-abh03t:496": "452-454. Vatthusaccanti jātiyādi kāmataṇhādi sammādiṭṭhiādi ca. Bādhanapabhavaniyyānikalakkhaṇehi lakkhaṇasaccaṃ bādhanādi.",
  "tika-abh03t:497": "Saccakathāvaṇṇanā niṭṭhitā.",
  "tika-abh03t:498": "5. Nirodhasamāpattikathāvaṇṇanā",
  "tika-abh03t:499_0": "457-459. Kariyamānā karīyatīti arūpakkhandhānaṃ pavattamānānaṃ samathavipassanānukkamena",
  "tika-abh03t:499_1": "appavatti sādhīyatīti attho. Saṅkhatāsaṅkhatalakkhaṇānaṃ pana abhāvenāti vadanto",
  "tika-abh03t:499_2": "sabhāvadhammataṃ paṭisedheti. Vodānañca vuṭṭhānapariyāyova. Asaṅkhatabhāve kāraṇaṃ",
  "tika-abh03t:499_3": "na hoti sabhāvadhammattāsādhakattāti adhippāyo.",
  "tika-abh03t:500": "Nirodhasamāpattikathāvaṇṇanā niṭṭhitā.",
  "tika-abh03t:501": "Chaṭṭhavaggavaṇṇanā niṭṭhitā.",
  "tika-abh03t:502": "7. Sattamavaggo",
  "tika-abh03t:503": "1. Saṅgahitakathāvaṇṇanā",
  "tika-abh03t:504": "471-472. Saṅgahitāti sambandhā.",
  "tika-abh03t:505": "Saṅgahitakathāvaṇṇanā niṭṭhitā.",
  "tika-abh03t:506": "2. Sampayuttakathāvaṇṇanā",
  "tika-abh03t:507": "473-474. Nānattavavatthānaṃ natthīti vadanto “tilamhi telaṃ anupaviṭṭha”nti vacanameva na yujjatīti “na heva”nti paṭikkhittanti dasseti.",
  "tika-abh03t:508": "Sampayuttakathāvaṇṇanā niṭṭhitā.",
  "tika-abh03t:509": "3. Cetasikakathāvaṇṇanā",
  "tika-abh03t:510": "475-477. Phassādīnaṃ ekuppādatādivirahitā sahajātatā natthīti āha “sampayuttasahajātataṃ sandhāyā”ti.",
  "tika-abh03t:511": "Cetasikakathāvaṇṇanā niṭṭhitā.",
  "tika-abh03t:512": "4. Dānakathāvaṇṇanā",
  "tika-abh03t:513": "478. Deyyadhammavasena codetunti yadi cetasikova dhammo dānaṃ, “diyyatīti dāna”nti imināpi atthena cetasikasseva dānabhāvo āpajjatīti codetunti attho.",
  "tika-abh03t:514_0": "479. Aniṭṭhaphalantiādi acetasikassa dhammassa dānabhāvadīpanatthaṃ vuttanti phaladānabhāvadīpanatthaṃ",
  "tika-abh03t:514_1": "na vuttanti attho daṭṭhabbo. Aniṭṭhaphalantiādinā acetasikassa dhammassa phaladānaṃ",
  "tika-abh03t:514_2": "vuttaṃ viya hoti, na dānabhāvo, tannivāraṇatthañcetamāhāti. Evañca katvā anantaramevāha",
  "tika-abh03t:514_3": "“na hi acetasiko annādidhammo āyatiṃ vipākaṃ detī”ti. Iṭṭhaphalabhāvaniyamanatthanti",
  "tika-abh03t:514_4": "deyyadhammo viya kenaci pariyāyena aniṭṭhaphalatā dānassa natthi, ekantaṃ pana iṭṭhaphalamevāti",
  "tika-abh03t:514_5": "niyamanatthanti attho.",
  "tika-abh03t:515_0": "Itarenāti “diyyatīti dāna”nti iminā pariyāyena. Na pana ekenatthenāti “deyyadhammova",
  "tika-abh03t:515_1": "dāna”nti imaṃ sakavādīvādaṃ nivattetuṃ “saddhā hiriya”ntiādikaṃ suttasādhanaṃ paravādīvāde",
  "tika-abh03t:515_2": "yujjati, “idhekacco annaṃ detī”tiādikañca, “cetasikova dhammo dāna”nti imaṃ nivattetuṃ",
  "tika-abh03t:515_3": "“cetasiko dhammo dāna”nti imaṃ pana sādhetuṃ “saddhā hiriya”ntiādikaṃ sakavādīvāde",
  "tika-abh03t:515_4": "yujjati, “idhekacco annaṃ detī”tiādikaṃ vā “deyyadhammo dāna”nti sādhetunti evaṃ",
  "tika-abh03t:515_5": "nivattanasādhanatthanānattaṃ sandhāya “na pana ekenatthenā”ti vuttanti daṭṭhabbaṃ.",
  "tika-abh03t:515_6": "Tattha yathā paravādīvāde ca suttasādhanatthaṃ “na vattabbaṃ cetasiko dhammo dāna”nti",
  "tika-abh03t:515_7": "pucchāyaṃ cetasikovāti attho daṭṭhabbo, tathā “na vattabbaṃ deyyadhammo dāna”nti",
  "tika-abh03t:515_8": "pucchāya ca deyyadhammovāti. Deyyadhammo iṭṭhaphaloti iṭṭhaphalābhāvamattameva paṭikkhittanti",
  "tika-abh03t:515_9": "ettha “iṭṭhaphalabhāvamattameva paṭikkhitta”nti pāṭhena bhavitabbanti. “Iṭṭhaphalābhāvamattameva",
  "tika-abh03t:515_10": "disvā paṭikkhitta”nti vā vattabbaṃ. Saṅkarabhāvamocanatthanti cetasikassa dātabbaṭṭhena",
  "tika-abh03t:515_11": "deyyadhammassa ca iṭṭhaphalaṭṭhena dānabhāvamocanatthanti vuttaṃ hoti.",
  "tika-abh03t:516": "Dānakathāvaṇṇanā niṭṭhitā.",
  "tika-abh03t:517": "5. Paribhogamayapuññakathāvaṇṇanā",
  "tika-abh03t:518": "483. Paribhogamayaṃ nāma cittavippayuttaṃ puññaṃ atthīti laddhi. Tañhi te sandhāya paribhogamayaṃ puññaṃ pavaḍḍhatīti vadantīti adhippāyo.",
  "tika-abh03t:519_0": "485. Tassāpi vasenāti tassāpi laddhiyā vasena. Pañcaviññāṇānaṃ viya etesampi samodhānaṃ",
  "tika-abh03t:519_1": "siyāti paṭijānātīti vadanti. Pañcaviññāṇaphassādīnameva pana samodhānaṃ sandhāya",
  "tika-abh03t:519_2": "paṭijānātīti adhippāyo.",
  "tika-abh03t:520_0": "486. Aparibhuttepīti iminā “paṭiggāhako paṭiggahetvā na paribhuñjati chaḍḍetī”tiādikaṃ",
  "tika-abh03t:520_1": "dasseti. Aparibhutte deyyadhamme puññabhāvato paribhogamayaṃ puññaṃ pavaḍḍhatīti",
  "tika-abh03t:520_2": "ayaṃ vādo hīyati. Tasmiñca hīne sakavādīvādo balavā. Cāgacetanāya eva hi puññabhāvo",
  "tika-abh03t:520_3": "evaṃ siddho hotīti adhippāyo. Aparibhuttepi deyyadhamme puññabhāve cāgacetanāya eva",
  "tika-abh03t:520_4": "puññabhāvoti āha “sakavādīvādova balavā”ti.",
  "tika-abh03t:521": "Paribhogamayapuññakathāvaṇṇanā niṭṭhitā.",
  "tika-abh03t:522": "6. Itodinnakathāvaṇṇanā",
  "tika-abh03t:523_0": "488-491. Teneva yāpentīti teneva cīvarādinā yāpenti, teneva vā cīvarādidānena yāpenti,",
  "tika-abh03t:523_1": "sayaṃkatena kammunā vināpīti adhippāyo. Iminā kāraṇenāti yadi yaṃ ito cīvarādi dinnaṃ,",
  "tika-abh03t:523_2": "na tena yāpeyyuṃ, kathaṃ anumodeyyuṃ…pe… somanassaṃ paṭilabheyyunti laddhiṃ patiṭṭhapentassapīti vuttaṃ hoti.",
  "tika-abh03t:524": "Itodinnakathāvaṇṇanā niṭṭhitā.",
  "tika-abh03t:525": "7. Pathavīkammavipākotikathāvaṇṇanā",
  "tika-abh03t:526_0": "492. Phasso sukhavedanīyādibhedo hotīti phassena sabbampi kammavipākaṃ dassetvā puna",
  "tika-abh03t:526_1": "attavajjehi sampayogadassanatthaṃ “so ca saññādayo cā”tiādi vuttaṃ. Atthi ca nesanti",
  "tika-abh03t:526_2": "sāvajjane cakkhuviññāṇādisahajātadhamme sandhāya vuttaṃ. Yo tattha iṭṭhavipāko, tassa",
  "tika-abh03t:526_3": "patthanāti iṭṭhavipāke eva patthanaṃ katvā kammaṃ karontīti kammūpanissayabhūtameva",
  "tika-abh03t:526_4": "patthanaṃ dasseti, paccuppannavedanāpaccayaṃ vā taṇhaṃ upādānādinibbattanavasena",
  "tika-abh03t:526_5": "dukkhassa pabhāvitaṃ. Mūlataṇhāti paccuppannavipākavaṭṭanibbattakakammassa upanissayabhūtaṃ",
  "tika-abh03t:526_6": "purimataṇhaṃ, kammasahāyaṃ vā vipākassa upanissayabhūtaṃ.",
  "tika-abh03t:527": "493. Sakasamayavasena ca codanāya payujjamānataṃ dassetuṃ “tesañca laddhiyā”tiādimāha.",
  "tika-abh03t:528": "494. Paṭilābhavasenāti kamme sati pathaviyādīnaṃ paṭilābho hotīti kammaṃ taṃsaṃvattanikaṃ nāma hotīti dasseti.",
  "tika-abh03t:529": "Pathavīkammavipākotikathāvaṇṇanā niṭṭhitā.",
  "tika-abh03t:530": "8. Jarāmaraṇaṃvipākotikathāvaṇṇanā",
  "tika-abh03t:531": "495. Sampayogalakkhaṇābhāvāti “ekārammaṇā”ti imassa sampayogalakkhaṇassa abhāvāti adhippāyo.",
  "tika-abh03t:532": "496. Pariyāyo natthīti sakavādinā attanā vattabbatāya pariyāyo natthīti abyākatānaṃ jarāmaraṇassa vipākanivāraṇatthaṃ abyākatavasena pucchā na katāti dasseti.",
  "tika-abh03t:533": "497. Aparisuddhavaṇṇatā jarāyevāti keci, taṃ akusalakammaṃ kammasamuṭṭhānassātiādinā rūpasseva dubbaṇṇatādassanena samamevāti.",
  "tika-abh03t:534": "Jarāmaraṇaṃvipākotikathāvaṇṇanā niṭṭhitā.",
  "tika-abh03t:535": "9. Ariyadhammavipākakathāvaṇṇanā",
  "tika-abh03t:536": "500. Vaṭṭanti kammādivaṭṭaṃ.",
  "tika-abh03t:537": "Ariyadhammavipākakathāvaṇṇanā niṭṭhitā.",
  "tika-abh03t:538": "10. Vipākovipākadhammadhammotikathāvaṇṇanā",
  "tika-abh03t:539_0": "501. Tappaccayāpīti yassa vipākassa vipāko aññamaññapaccayo hoti tappaccayāpi aññamaññapaccayabhūtatopīti",
  "tika-abh03t:539_1": "adhippāyo. So hītiādinā purimapaṭiññāya imassa codanassa kāraṇabhāvaṃ dasseti. Aññamaññapaccayādīsu",
  "tika-abh03t:539_2": "paccayaṭṭhenāti ādi-saddena sahajātādipaccaye saṅgaṇhitvā tesu tena tena paccayabhāvenāti dasseti.",
  "tika-abh03t:540": "Vipākovipākadhammadhammotikathāvaṇṇanā niṭṭhitā.",
  "tika-abh03t:541": "Sattamavaggavaṇṇanā niṭṭhitā.",
  "tika-abh03t:542": "8. Aṭṭhamavaggo",
  "tika-abh03t:543": "1. Chagatikathāvaṇṇanā",
  "tika-abh03t:544": "503-504. Vaṇṇoti vaṇṇanibhā saṇṭhānañca vuccatīti āha “sadisarūpasaṇṭhānā”ti.",
  "tika-abh03t:545": "Chagatikathāvaṇṇanā niṭṭhitā.",
  "tika-abh03t:546": "2. Antarābhavakathāvaṇṇanā",
  "tika-abh03t:547_0": "505. Atidūrassa antaritassa pattabbassa desassa dassanato dibbacakkhuko viya. Ākāsena",
  "tika-abh03t:547_1": "pathavantaraṭṭhānāni bhinditvā gamanato iddhimā viya. Na sahadhammenāti yadi so bhavānaṃ",
  "tika-abh03t:547_2": "antarā na siyā, na nāma antarābhavoti paṭikkhepe karaṇaṃ natthīti adhippāyo.",
  "tika-abh03t:548_0": "506. Tattha jātijarāmaraṇāni ceva cutipaṭisandhiparamparañca anicchantoti etena cutianantaraṃ",
  "tika-abh03t:548_1": "antarābhavaṃ khandhāti, vattamānā jātīti, mātukucchimeva paviṭṭhā antaradhāyamānā",
  "tika-abh03t:548_2": "maraṇanti na icchati.",
  "tika-abh03t:549": "507. Yathā kāmabhavādīsu tattha tattheva punappunaṃ cavitvā upapattivasena cutipaṭisandhiparamparā hoti, evaṃ taṃ tattha na icchatīti dasseti.",
  "tika-abh03t:550": "Antarābhavakathāvaṇṇanā niṭṭhitā.",
  "tika-abh03t:551": "3. Kāmaguṇakathāvaṇṇanā",
  "tika-abh03t:552_0": "510. Kāmabhavassa kamanaṭṭhena kāmabhavabhāvo sabbepi kāmāvacarā khandhādayo kāmabhavoti",
  "tika-abh03t:552_1": "iminā adhippāyena daṭṭhabbo. Upādinnakkhandhānameva pana kāmabhavabhāvo dhātukathāyaṃ",
  "tika-abh03t:552_2": "dassito, na kamanaṭṭhena kāmabhavabhāvo. “Pañcime, bhikkhave, kāmaguṇā”ti vacanamattaṃ",
  "tika-abh03t:552_3": "nissāyāti pañceva kāmakoṭṭhāsā “kāmo”ti vuttāti kāmadhātūtivacanaṃ na aññassa nāmanti",
  "tika-abh03t:552_4": "iminā adhippāyenevaṃ vacanamattaṃ nissāyāti attho.",
  "tika-abh03t:553": "Kāmaguṇakathāvaṇṇanā niṭṭhitā.",
  "tika-abh03t:554": "5. Rūpadhātukathāvaṇṇanā",
  "tika-abh03t:555_0": "515-516. Rūpadhātukathāyaṃ rūpadhātūti vacanato rūpīdhammeheva rūpadhātuyā bhavitabbanti",
  "tika-abh03t:555_1": "laddhi daṭṭhabbā. Suttesu “tayome bhavā”tiādinā paricchinnabhūmiyova bhūmiparicchedo,",
  "tika-abh03t:555_2": "“heṭṭhato avīcinirayaṃ pariyantaṃ karitvā”tiādikammaparicchindanampi vadanti.",
  "tika-abh03t:556": "Rūpadhātukathāvaṇṇanā niṭṭhitā.",
  "tika-abh03t:557": "6. Arūpadhātukathāvaṇṇanā",
  "tika-abh03t:558_0": "517-518. Imināvupāyenāti yathā hi purimakathāyaṃ rūpino dhammā avisesena “rūpadhātū”ti",
  "tika-abh03t:558_1": "vuttā, evamidhāpi arūpino dhammā avisesena “arūpadhātū”ti vuttāti tattha vuttanayo",
  "tika-abh03t:558_2": "idhāpi samānoti adhippāyo.",
  "tika-abh03t:559": "Arūpadhātukathāvaṇṇanā niṭṭhitā.",
  "tika-abh03t:560": "7. Rūpadhātuyāāyatanakathāvaṇṇanā",
  "tika-abh03t:561": "519. Ghānanimittānipīti idaṃ ghānādinimittānipīti vattabbaṃ. Nimittanti ghānādīnaṃ okāsabhāvena upalakkhitaṃ tathāvidhasaṇṭhānaṃ rūpasamudāyamāha.",
  "tika-abh03t:562": "Rūpadhātuyāāyatanakathāvaṇṇanā niṭṭhitā.",
  "tika-abh03t:563": "8. Arūperūpakathāvaṇṇanā",
  "tika-abh03t:564": "524-526. Sukhumarūpaṃ atthi, yato nissaraṇaṃ taṃ āruppanti adhippāyo.",
  "tika-abh03t:565": "Arūperūpakathāvaṇṇanā niṭṭhitā.",
  "tika-abh03t:566": "9. Rūpaṃkammantikathāvaṇṇanā",
  "tika-abh03t:567_0": "527-537. Pakappayamānāti āyūhamānā, sampayuttesu adhikaṃ byāpāraṃ kurumānāti attho.",
  "tika-abh03t:567_1": "Purimavāreti “yaṃkiñci akusalena cittena samuṭṭhitaṃ rūpaṃ, sabbaṃ taṃ akusala”nti imaṃ pañhaṃ vadati.",
  "tika-abh03t:568": "Rūpaṃkammantikathāvaṇṇanā niṭṭhitā.",
  "tika-abh03t:569": "10. Jīvitindriyakathāvaṇṇanā",
  "tika-abh03t:570_0": "540. Arūpajīvitindriyantipañhe “atthi arūpīnaṃ dhammānaṃ āyū”tiādikaṃ pañhaṃ antaṃ",
  "tika-abh03t:570_1": "gahetvā vadati. Arūpadhammānaṃ cittavippayuttaṃ jīvitindriyasantānaṃ nāma atthīti",
  "tika-abh03t:570_2": "icchatīti ettha rūpārūpadhammānaṃ taṃ icchanto arūpadhammānaṃ icchatīti vattuṃ yuttoti",
  "tika-abh03t:570_3": "“arūpadhammāna”nti vuttanti daṭṭhabbaṃ.",
  "tika-abh03t:571": "541. Sattasantāne rūpino vā dhammā hontūtiādināpi tameva jīvitindriyasantānaṃ vadatīti veditabbaṃ.",
  "tika-abh03t:572": "542. Pubbāparabhāgaṃ sandhāyāti samāpattiyā āsannabhāvato tadāpi samāpannoyevāti adhippāyo.",
  "tika-abh03t:573": "544-545. Dve jīvitindriyānīti “pucchā sakavādissa, paṭiññā itarassā”ti purimapāṭho. “Pucchā paravādissa, paṭiññā sakavādissā”ti pacchimapāṭho, so yutto.",
  "tika-abh03t:574": "Jīvitindriyakathāvaṇṇanā niṭṭhitā.",
  "tika-abh03t:575": "11. Kammahetukathāvaṇṇanā",
  "tika-abh03t:576_0": "546. Sesanti pāṇātipātādikammassa hetūti ito purimaṃ sotāpannādianuyogaṃ vadati.",
  "tika-abh03t:576_1": "Handa hīti paravādissevetaṃ sampaṭicchanavacananti sampaṭicchāpetunti na sakkā vattuṃ,",
  "tika-abh03t:576_2": "“katamassa kammassa hetū”ti pana sakavādī taṃ sampaṭicchāpetuṃ vadatīti yujjeyya,",
  "tika-abh03t:576_3": "sampaṭicchāpetunti pana pakkhaṃ paṭijānāpetunti atthaṃ aggahetvā paravādī attano",
  "tika-abh03t:576_4": "laddhiṃ sakavādiṃ gāhāpetunti attho daṭṭhabbo.",
  "tika-abh03t:577": "Kammahetukathāvaṇṇanā niṭṭhitā.",
  "tika-abh03t:578": "Aṭṭhamavaggavaṇṇanā niṭṭhitā.",
  "tika-abh03t:579": "9. Navamavaggo",
  "tika-abh03t:580": "1. Ānisaṃsadassāvīkathāvaṇṇanā",
  "tika-abh03t:581_0": "547. Vibhāgadassanatthanti visabhāgadassanatthanti vuttaṃ hoti. Nānācittavasena paṭijānantassa",
  "tika-abh03t:581_1": "adhippāyamaddanaṃ kathaṃ yuttanti vicāretabbaṃ. Ārammaṇavasena hi dassanadvayaṃ saha",
  "tika-abh03t:581_2": "vadantassa tadabhāvadassanatthaṃ idaṃ āraddhanti yuttanti. Anussavavasenātiādinā",
  "tika-abh03t:581_3": "na kevalaṃ aniccādiārammaṇameva ñāṇaṃ vipassanā, atha kho “anuppādo khema”ntiādikaṃ",
  "tika-abh03t:581_4": "nibbāne ānisaṃsadassanañcāti dīpeti.",
  "tika-abh03t:582": "Ānisaṃsadassāvīkathāvaṇṇanā niṭṭhitā.",
  "tika-abh03t:583": "2. Amatārammaṇakathāvaṇṇanā",
  "tika-abh03t:584_0": "549. Suttabhayenāti “pārimaṃ tīraṃ khemaṃ appaṭibhayanti kho, bhikkhave, nibbānassetaṃ",
  "tika-abh03t:584_1": "adhivacana”nti asaṃyojaniyādibhāvaṃ sandhāya khemādibhāvo vuttoti evamādinā suttabhayenāti daṭṭhabbaṃ.",
  "tika-abh03t:585": "Amatārammaṇakathāvaṇṇanā niṭṭhitā.",
  "tika-abh03t:586": "3. Rūpaṃsārammaṇantikathāvaṇṇanā",
  "tika-abh03t:587_0": "552-553. Ārammaṇatthassa vibhāgadassanatthanti paccayaṭṭho olubbhaṭṭhoti evaṃ vibhāge",
  "tika-abh03t:587_1": "vijjamāne paccayolubbhānaṃ visesābhāvaṃ kappetvā akappetvā vā sappaccayattā olubbhārammaṇenapi",
  "tika-abh03t:587_2": "sārammaṇamevāti na gahetabbanti dassanatthanti vuttaṃ hoti.",
  "tika-abh03t:588": "Rūpaṃsārammaṇantikathāvaṇṇanā niṭṭhitā.",
  "tika-abh03t:589": "4. Anusayāanārammaṇātikathāvaṇṇanā",
  "tika-abh03t:590": "554-556. Appahīnattāva atthīti vuccati, na pana vijjamānattāti adhippāyo.",
  "tika-abh03t:591": "Anusayāanārammaṇātikathāvaṇṇanā niṭṭhitā.",
  "tika-abh03t:592": "5. Ñāṇaṃanārammaṇantikathāvaṇṇanā",
  "tika-abh03t:593": "557-8. Tassa ñāṇassāti maggañāṇassāti vadanti.",
  "tika-abh03t:594": "Ñāṇaṃanārammaṇantikathāvaṇṇanā niṭṭhitā.",
  "tika-abh03t:595": "7. Vitakkānupatitakathāvaṇṇanā",
  "tika-abh03t:596": "562. Avisesenevāti ārammaṇasampayogehi dvīhipīti attho.",
  "tika-abh03t:597": "Vitakkānupatitakathāvaṇṇanā niṭṭhitā.",
  "tika-abh03t:598": "8. Vitakkavipphārasaddakathāvaṇṇanā",
  "tika-abh03t:599": "563. Sabbasoti savitakkacittesu sabbattha sabbadā vāti imamatthaṃ dassento āha “antamaso manodhātupavattikālepī”ti. Vitakkavipphāramattanti vitakkassa pavattimattanti adhippāyo.",
  "tika-abh03t:600": "Vitakkavipphārasaddakathāvaṇṇanā niṭṭhitā.",
  "tika-abh03t:601": "9. Nayathācittassavācātikathāvaṇṇanā",
  "tika-abh03t:602": "565. Anāpattīti visaṃvādanādhippāyassa abhāvā musāvādo na hotīti vuttaṃ.",
  "tika-abh03t:603": "Nayathācittassavācātikathāvaṇṇanā niṭṭhitā.",
  "tika-abh03t:604": "11. Atītānāgatasamannāgatakathāvaṇṇanā",
  "tika-abh03t:605_0": "568-570. Tāsūti tāsu paññattīsu. Samannāgamapaññattiyā samannāgatoti vuccati, paṭilābhapaññattiyā",
  "tika-abh03t:605_1": "lābhīti vuccati. Samannāgatoti vuccati ayaṃ samannāgamapaññatti nāma. Lābhīti vuccati",
  "tika-abh03t:605_2": "ayaṃ paṭilābhapaññatti nāmāti vā adhippāyo yojetabbo.",
  "tika-abh03t:606": "Atītānāgatasamannāgatakathāvaṇṇanā niṭṭhitā.",
  "tika-abh03t:607": "Navamavaggavaṇṇanā niṭṭhitā.",
  "tika-abh03t:608": "10. Dasamavaggo",
  "tika-abh03t:609": "1. Nirodhakathāvaṇṇanā",
  "tika-abh03t:610_0": "571-2. Bhavaṅgacittassa bhaṅgakkhaṇena sahevātiādiṃ vadantena kiriyakhandhānaṃ bhaṅgakkhaṇena",
  "tika-abh03t:610_1": "saha upapattesiyā khandhā uppajjantīti ca vattabbaṃ, tathā upapattesiyānaṃ bhaṅgakkhaṇena",
  "tika-abh03t:610_2": "saha upapattesiyā, kiriyānaṃ bhaṅgakkhaṇena saha kiriyāti. Cakkhuviññāṇādīnaṃ kiriyācatukkhandhaggahaṇena",
  "tika-abh03t:610_3": "gahaṇaṃ. Ñāṇanti maggañāṇaṃ yuttaṃ.",
  "tika-abh03t:611": "Nirodhakathāvaṇṇanā niṭṭhitā.",
  "tika-abh03t:612": "3. Pañcaviññāṇasamaṅgissamaggakathāvaṇṇanā",
  "tika-abh03t:613_0": "576. Taṃ lakkhaṇanti “cha viññāṇā”ti avatvā “pañcaviññāṇā uppannavatthukā”tiādinā",
  "tika-abh03t:613_1": "vuttaṃ lakkhaṇaṃ. “Cha viññāṇā”ti avacanaṃ panettha “no ca vata re vattabbe”tiādivacanassa",
  "tika-abh03t:613_2": "kāraṇanti adhippetaṃ.",
  "tika-abh03t:614": "577. Lokiyoti vipassanāmaggamāha. Yaṃ tattha animittanti cakkhuviññāṇasamaṅgikkhaṇe yaṃ animittaṃ gaṇhanto na nimittaggāhīti vutto, tadeva suññatanti adhippāyo.",
  "tika-abh03t:615": "Pañcaviññāṇasamaṅgissamaggakathāvaṇṇanā niṭṭhitā.",
  "tika-abh03t:616": "5. Pañcaviññāṇāsābhogātikathāvaṇṇanā",
  "tika-abh03t:617_0": "584-586. Kusalākusalavasena namīti kusalākusalabhāvena namitvā pavattīti vuttaṃ hoti.",
  "tika-abh03t:617_1": "Sā pana ārammaṇappakāraggahaṇaṃ yena alobhādīhi lobhādīhi ca sampayogo hotīti daṭṭhabbo",
  "tika-abh03t:617_2": "“sukhamiti cetaso abhāgo”tiādīsu viya.",
  "tika-abh03t:618": "Pañcaviññāṇāsābhogātikathāvaṇṇanā niṭṭhitā.",
  "tika-abh03t:619": "6. Dvīhisīlehītikathāvaṇṇanā",
  "tika-abh03t:620_0": "587-589. Khaṇabhaṅganirodhaṃ, na appavattinirodhaṃ, sīlavītikkamanirodhaṃ vā. Vītikkamaṃ",
  "tika-abh03t:620_1": "viyāti yathā vītikkame kate dussīlo, evaṃ niruddhepīti evaṃ vītikkamena ninnānaṃ",
  "tika-abh03t:620_2": "sallakkhentoti attho.",
  "tika-abh03t:621": "Dvīhisīlehītikathāvaṇṇanā niṭṭhitā.",
  "tika-abh03t:622": "7. Sīlaṃacetasikantikathāvaṇṇanā",
  "tika-abh03t:623_0": "590-594. Yena so sīlavāyeva nāma hotīti yena cittavippayuttena ṭhitena upacayena",
  "tika-abh03t:623_1": "akusalābyākatacittasamaṅgī sīlavāyeva nāma hotīti adhippāyo. Sesamettha “dānaṃ acetasika”nti",
  "tika-abh03t:623_2": "kathāyaṃ vuttanayeneva veditabbanti vuttaṃ, sā pana kathā maggitabbā.",
  "tika-abh03t:624": "Sīlaṃacetasikantikathāvaṇṇanā niṭṭhitā.",
  "tika-abh03t:625": "9. Samādānahetukathāvaṇṇanā",
  "tika-abh03t:626": "598-600. Samādānahetukathāyaṃ \\100 purimakathāsadisamevāti paribhogakathekadesasadisatā daṭṭhabbā.",
  "tika-abh03t:627": "Samādānahetukathāvaṇṇanā niṭṭhitā.",
  "tika-abh03t:628": "11. Aviññattidussīlyantikathāvaṇṇanā",
  "tika-abh03t:629_0": "603-604. Āṇattiyā ca pāṇātipātādīsu aṅgapāripūrinti ekasmiṃ divase āṇattassa aparasmiṃ",
  "tika-abh03t:629_1": "divase pāṇātipātaṃ karontassa tadā sā āṇatti viññattiṃ vināyeva aṅgaṃ hotīti aviññatti",
  "tika-abh03t:629_2": "dussīlyanti adhippāyo.",
  "tika-abh03t:630": "Aviññattidussīlyantikathāvaṇṇanā niṭṭhitā.",
  "tika-abh03t:631": "Dasamavaggavaṇṇanā niṭṭhitā.",
  "tika-abh03t:632": "Dutiyo paṇṇāsako samatto.",
  "tika-abh03t:633": "11. Ekādasamavaggo",
  "tika-abh03t:634": "4. Ñāṇakathāvaṇṇanā",
  "tika-abh03t:635_0": "614-615. Ñāṇakathāyaṃ seyyathāpi mahāsaṅghikānanti pubbe ñāṇaṃanārammaṇantikathāyaṃ",
  "tika-abh03t:635_1": "vuttehi andhakehi aññe idha mahāsaṅghikā bhaveyyuṃ. Yadi aññāṇe vigatetiādinā rāgavigamo",
  "tika-abh03t:635_2": "viya vītarāgapaññattiyā aññāṇavigamo ñāṇīpaññattiyā kāraṇanti dasseti. Na hi ñāṇaṃ",
  "tika-abh03t:635_3": "assa atthīti ñāṇī, atha kho aññāṇīpaṭipakkhato ñāṇīti. Yasmā ñāṇapaṭilābhenāti ettha",
  "tika-abh03t:635_4": "ca ñāṇapaṭilābhena aññāṇassa vigatattā so ñāṇīti vattabbataṃ āpajjatīti attho daṭṭhabbo.",
  "tika-abh03t:636": "Ñāṇakathāvaṇṇanā niṭṭhitā.",
  "tika-abh03t:637": "6. Idaṃdukkhantikathāvaṇṇanā",
  "tika-abh03t:638": "618-620. Itaro pana sakasamayeti paravādī attano samayeti attho.",
  "tika-abh03t:639": "Idaṃdukkhantikathāvaṇṇanā niṭṭhitā.",
  "tika-abh03t:640": "7. Iddhibalakathāvaṇṇanā",
  "tika-abh03t:641_0": "621-624. Kammassa vipākavasena vāti nirayaṃva sandhāya vuttaṃ. Tattha hi abbudādiparicchedo",
  "tika-abh03t:641_1": "tādisassa kammavipākassa vasena vutto. Vassagaṇanāya vāti manusse cātumahārājikādideve",
  "tika-abh03t:641_2": "ca sandhāya. Tesañhi asaṅkhyeyampi kālaṃ vipākadānasamatthaṃ kammaṃ vassagaṇanāya paricchijjatīti.",
  "tika-abh03t:642": "Iddhibalakathāvaṇṇanā niṭṭhitā.",
  "tika-abh03t:643": "8. Samādhikathāvaṇṇanā",
  "tika-abh03t:644_0": "625-626. Samādhānaṭṭhenāti samaṃ ṭhapanaṭṭhena samādhi nāma cetasikantaraṃ atthīti",
  "tika-abh03t:644_1": "aggahetvāti attho. Chalenāti ekacittakkhaṇikatte cakkhuviññāṇassa ca jhānacittassa",
  "tika-abh03t:644_2": "ca na koci visesoti etena sāmaññamattenāti adhippāyo.",
  "tika-abh03t:645": "Samādhikathāvaṇṇanā niṭṭhitā.",
  "tika-abh03t:646": "9. Dhammaṭṭhitatākathāvaṇṇanā",
  "tika-abh03t:647_0": "627. Anantarapaccayatañcevāti avijjā saṅkhārānaṃ anantarapaccayo avijjāya yā ṭhitatā",
  "tika-abh03t:647_1": "tato hoti, tāya ṭhitatāya anantarapaccayabhāvasaṅkhātā ṭhitatā hotīti adhippāyo.",
  "tika-abh03t:647_2": "Anantarapaccayaggahaṇañcettha aññamaññapaccayabhāvarahitassa ekassa paccayassa dassanatthanti",
  "tika-abh03t:647_3": "daṭṭhabbaṃ. Tena hi sabbo tādiso paccayo dassito hotīti. Aññamaññapaccayatañcāti",
  "tika-abh03t:647_4": "avijjā saṅkhārānaṃ paccayo, saṅkhārā ca avijjāya. Tattha avijjāya saṅkhārānaṃ paccayabhāvasaṅkhātāya",
  "tika-abh03t:647_5": "ṭhitatāya saṅkhārānaṃ avijjāya paccayabhāvasaṅkhātā ṭhitatā hoti, tassā ca itarāti adhippāyo.",
  "tika-abh03t:648": "Dhammaṭṭhitatākathāvaṇṇanā niṭṭhitā.",
  "tika-abh03t:649": "10. Aniccatākathāvaṇṇanā",
  "tika-abh03t:650_0": "628. Rūpādayo viya parinipphannāti rūpādīhi saha uppajjitvā nirujjhanato parinipphannāti",
  "tika-abh03t:650_1": "attho. Aniccatāvibhāgānuyuñjanavasenāti tīsu daṇḍesu daṇḍavohāro viya tīsu lakkhaṇesu",
  "tika-abh03t:650_2": "aniccatāvohāro hotīti tassā vibhāgānuyuñjanavasenāti vadanti.",
  "tika-abh03t:651": "Aniccatākathāvaṇṇanā niṭṭhitā.",
  "tika-abh03t:652": "Ekādasamavaggavaṇṇanā niṭṭhitā.",
  "tika-abh03t:653": "12. Dvādasamavaggo",
  "tika-abh03t:654": "1. Saṃvarokammantikathāvaṇṇanā",
  "tika-abh03t:655": "630-632. Vipākadvāranti bhavaṅgamanaṃ vadati. Kammadvāranti kusalākusalamanaṃ.",
  "tika-abh03t:656": "Saṃvarokammantikathāvaṇṇanā niṭṭhitā.",
  "tika-abh03t:657": "2. Kammakathāvaṇṇanā",
  "tika-abh03t:658_0": "633-635. Abyākataṃ sandhāya paṭikkhepoti sakasamayalakkhaṇena paṭikkhepo katoti vadanti.",
  "tika-abh03t:658_1": "Avipākacetanāya sarūpena dassitāya savipākāpi dassitāyeva nāma hotīti maññamāno āha",
  "tika-abh03t:658_2": "“savipākāvipākacetanaṃ sarūpena dassetu”nti.",
  "tika-abh03t:659": "Kammakathāvaṇṇanā niṭṭhitā.",
  "tika-abh03t:660": "3. Saddovipākotikathāvaṇṇanā",
  "tika-abh03t:661": "636-637. Kammasamuṭṭhānā arūpadhammāvātiādinā kammasamuṭṭhānesu cakkhādīsupi vipākavohāro natthi, ko pana vādo akammasamuṭṭhāne saddeti dasseti.",
  "tika-abh03t:662": "Saddovipākotikathāvaṇṇanā niṭṭhitā.",
  "tika-abh03t:663": "4. Saḷāyatanakathāvaṇṇanā",
  "tika-abh03t:664": "638-640. Tasmā vipākoti avisesena saḷāyatanaṃ vipākoti yesaṃ laddhīti vuttaṃ hoti.",
  "tika-abh03t:665": "Saḷāyatanakathāvaṇṇanā niṭṭhitā.",
  "tika-abh03t:666": "5. Sattakkhattuparamakathāvaṇṇanā",
  "tika-abh03t:667_0": "641-645. Sattakkhattuparamatāniyatoti sattakkhattuparamatāya niyato. Imaṃ vibhāganti",
  "tika-abh03t:667_1": "imaṃ visesaṃ. Tvaṃ panassa niyāmaṃ icchasīti avinipātadhammatāphalappattīhi aññasmiṃ",
  "tika-abh03t:667_2": "sattakkhattuparamabhāve ca niyāmaṃ icchasīti attho.",
  "tika-abh03t:668_0": "Ānantariyābhāvanti yena so dhammābhisamayena bhabbo nāma hoti, tassa ānantariyakammassa",
  "tika-abh03t:668_1": "abhāvanti attho, puggalassa vā ānantariyabhāvassa abhāvanti. Kiṃ pana so antarādhammaṃ",
  "tika-abh03t:668_2": "abhisamissatīti? Keci vadanti “sattakkhattuparamo sattamaṃ bhavaṃ nātikkamati, orato",
  "tika-abh03t:668_3": "pana natthi paṭisedho”ti. Apare “yo bhagavatā ñāṇabalena byākato, tassa antarā abhisamayo",
  "tika-abh03t:668_4": "nāma natthi, tathāpi bhavaniyāmassa kassaci abhāvā bhabboti vuccati. Yathā kusalā",
  "tika-abh03t:668_5": "abhiññācetanā kadāci vipākaṃ adadamānāpi sati kāraṇe dātuṃ bhabbatāya vipākadhammadhammā",
  "tika-abh03t:668_6": "nāma, tathā indriyānaṃ mudutāya sattakkhattuparamo, na niyāmasabbhāvā nāpi bhagavatā",
  "tika-abh03t:668_7": "byākatattā, na ca indriyamudutā abhabbatākaro dhammoti na so abhabbo nāma. Abhabbatākaradhammābhāvato",
  "tika-abh03t:668_8": "cettha abhabbatā paṭisedhitā, na pana antarā abhisametuṃ bhabbatā vuttā. Yadi ca",
  "tika-abh03t:668_9": "sattakkhattuparamo antarā abhisameyya, kolaṃkolo siyā”ti. Visesaṃ pana akatvā bhabbasabhāvatāya",
  "tika-abh03t:668_10": "bhabboti vattuṃ yuttaṃ. Na bhavaniyāmakaṃ kiñcīti ettha passitvāti vacanaseso, byākarotīti vā sambandho.",
  "tika-abh03t:669": "Sattakkhattuparamakathāvaṇṇanā niṭṭhitā.",
  "tika-abh03t:670": "Dvādasamavaggavaṇṇanā niṭṭhitā.",
  "tika-abh03t:671": "13. Terasamavaggo",
  "tika-abh03t:672": "1. Kappaṭṭhakathāvaṇṇanā",
  "tika-abh03t:673": "654-657. Kappaṭṭhakathāyaṃ heṭṭhāti iddhibalakathāyaṃ.",
  "tika-abh03t:674": "Kappaṭṭhakathāvaṇṇanā niṭṭhitā.",
  "tika-abh03t:675": "3. Anantarāpayuttakathāvaṇṇanā",
  "tika-abh03t:676_0": "660-662. Anantarāpayuttakathāyaṃ ānantariyaṃ payuttaṃ etenāti anantarāpayuttoti ānantariye",
  "tika-abh03t:676_1": "anantarāsaddaṃ āropetvā aṭṭhakathāyaṃ attho vuttoti daṭṭhabbo. “Anantarapayutto”tipi pāḷi dissati.",
  "tika-abh03t:677": "Anantarāpayuttakathāvaṇṇanā niṭṭhitā.",
  "tika-abh03t:678": "4. Niyatassaniyāmakathāvaṇṇanā",
  "tika-abh03t:679_0": "663-664. Sesā tebhūmakadhammā aniyatā nāmāti ettha appattaniyāmānaṃ dhamme sandhāya",
  "tika-abh03t:679_1": "“tebhūmakadhammā”ti āha. Eteva hi sandhāya “tehi samannāgatopi aniyatoyevā”ti vuttanti.",
  "tika-abh03t:679_2": "Iti imaṃ vohāramattaṃ gahetvā “niyato bodhisatto pacchimabhaviko bhabbo dhammaṃ abhisametuṃ",
  "tika-abh03t:679_3": "okkamitu”nti adhippāyena “niyāmaṃ okkamatī”ti yesaṃ laddhīti atthayojanā. Evaṃ pana",
  "tika-abh03t:679_4": "vohāramattasabbhāvo “niyato”ti vacanassa, dhammaṃ abhisametuṃ bhabbatā ca “niyāmaṃ",
  "tika-abh03t:679_5": "okkamatī”ti vacanassa kāraṇabhāvena vuttā hoti, bhabbatāyeva pana ubhayassapi kāraṇanti",
  "tika-abh03t:679_6": "yuttaṃ. Aññenāti yadi niyato niyāmaṃ okkameyya, micchattaniyato sammattaniyāmaṃ,",
  "tika-abh03t:679_7": "sammattaniyato vā micchattaniyāmaṃ okkameyya, na ca taṃ atthīti dassanatthanti attho.",
  "tika-abh03t:680": "Niyatassaniyāmakathāvaṇṇanā niṭṭhitā.",
  "tika-abh03t:681": "8. Asātarāgakathāvaṇṇanā",
  "tika-abh03t:682": "674. Asātarāgakathāyaṃ “aho vata me etadeva bhaveyyā”ti rajjanāti iminā evaṃ pavattamānoyeva lobho idha “rāgo”ti adhippeto, na aññathāti dasseti.",
  "tika-abh03t:683": "675. Sutte panāti etassa “adhippāyo”ti etena sambandho.",
  "tika-abh03t:684": "Asātarāgakathāvaṇṇanā niṭṭhitā.",
  "tika-abh03t:685": "9. Dhammataṇhāabyākatātikathāvaṇṇanā",
  "tika-abh03t:686_0": "676-680. Yasmā dhammataṇhāti vuttā, tasmā abyākatāti kusalesu dhammesu lokuttaresu",
  "tika-abh03t:686_1": "vā sabbesu taṇhā “dhammataṇhā”ti gahetvā yasmā sā taṇhā, tasmā kusalā na hoti, yasmā",
  "tika-abh03t:686_2": "pana dhamme pavattā, tasmā akusalā na hotīti abyākatāti laddhīti dasseti. Tīhi koṭṭhāsehi",
  "tika-abh03t:686_3": "chapi taṇhā saṃkhipitvā dassitā, tasmā dhammataṇhāpi kāmataṇhādibhāvato na abyākatāti adhippāyo.",
  "tika-abh03t:687": "Dhammataṇhāabyākatātikathāvaṇṇanā niṭṭhitā.",
  "tika-abh03t:688": "Terasamavaggavaṇṇanā niṭṭhitā.",
  "tika-abh03t:689": "14. Cuddasamavaggo",
  "tika-abh03t:690": "1. Kusalākusalapaṭisandahanakathāvaṇṇanā",
  "tika-abh03t:691": "686-690. Tanti kusalaṃ akusalañcāti visuṃ sambandho daṭṭhabbo. Taṃ ubhayanti vā vacanaseso. Paṭisandahatīti ghaṭeti, anantaraṃ uppādetīti vuttaṃ hoti.",
  "tika-abh03t:692": "Kusalākusalapaṭisandahanakathāvaṇṇanā niṭṭhitā.",
  "tika-abh03t:693": "2. Saḷāyatanuppattikathāvaṇṇanā",
  "tika-abh03t:694": "691-692. Keci vādino “aṅkure sākhāviṭapādisampannānaṃ rukkhādīnaṃ bījamattaṃ āvibhāvaṃ gacchatī”ti vadantīti tesaṃ vādaṃ nidassanaṃ karonto āha “sampannasākhāviṭapāna”ntiādi.",
  "tika-abh03t:695": "Saḷāyatanuppattikathāvaṇṇanā niṭṭhitā.",
  "tika-abh03t:696": "3. Anantarapaccayakathāvaṇṇanā",
  "tika-abh03t:697_0": "693-697. Cakkhuñca paṭicca rūpe ca uppajjati sotaviññāṇanti ettha “laddhivasena paṭijānātī”ti",
  "tika-abh03t:697_1": "anantaruppattiṃ sallakkhentopi na so cakkhumhi rūpārammaṇaṃ sotaviññāṇaṃ icchati,",
  "tika-abh03t:697_2": "atha kho sotamhiyeva saddārammaṇanti anantarūpaladdhivasena āpannattā “paṭijānātī”ti yuttaṃ vattuṃ.",
  "tika-abh03t:698": "Anantarapaccayakathāvaṇṇanā niṭṭhitā.",
  "tika-abh03t:699": "4. Ariyarūpakathāvaṇṇanā",
  "tika-abh03t:700": "698-699. Sammāvācādi rūpaṃ maggo cāti icchanto “ariyarūpa”ntipi vadati.",
  "tika-abh03t:701": "Ariyarūpakathāvaṇṇanā niṭṭhitā.",
  "tika-abh03t:702": "5. Aññoanusayotikathāvaṇṇanā",
  "tika-abh03t:703_0": "700-701. “Sarāgotiādi pana tasmiṃ samaye rāgassa appahīnattā sarāgoti vattabbata”nti",
  "tika-abh03t:703_1": "purimapāṭho, “sānusayotiādi pana tasmiṃ samaye anusayassa appahīnattā sānusayoti",
  "tika-abh03t:703_2": "vattabbata”nti pacchimapāṭho, so yutto. So hi na anusayapariyuṭṭhānānaṃ aññattaṃ,",
  "tika-abh03t:703_3": "tasmā taṃ asādhakanti etena sametīti.",
  "tika-abh03t:704": "Aññoanusayotikathāvaṇṇanā niṭṭhitā.",
  "tika-abh03t:705": "6. Pariyuṭṭhānaṃcittavippayuttantikathāvaṇṇanā",
  "tika-abh03t:706": "702. Yasmā aniccādito manasikarotopi rāgādayo uppajjanti, na ca te vipassanāya sampayuttā, tasmā pariyuṭṭhānaṃ cittavippayuttanti laddhīti adhippāyo.",
  "tika-abh03t:707": "Pariyuṭṭhānaṃcittavippayuttantikathāvaṇṇanā niṭṭhitā.",
  "tika-abh03t:708": "7. Pariyāpannakathāvaṇṇanā",
  "tika-abh03t:709_0": "703-705. Tividhāyāti kilesavatthuokāsavasena, kāmarāgakāmavitakkakāmāvacaradhammavasena",
  "tika-abh03t:709_1": "vā tividhāya. Kilesakāmavasenāti kilesakāmabhūtakāmadhātubhāvenāti vuttaṃ hoti. Adhippāyaṃ",
  "tika-abh03t:709_2": "asallakkhentoti rūpadhātusahagatavasena anusetīti, rūpadhātudhammesu aññatarabhāvena",
  "tika-abh03t:709_3": "rūpadhātupariyāpannoti ca pucchitabhāvaṃ asallakkhentoti attho.",
  "tika-abh03t:710": "Pariyāpannakathāvaṇṇanā niṭṭhitā.",
  "tika-abh03t:711": "8. Abyākatakathāvaṇṇanā",
  "tika-abh03t:712_0": "706-708. Diṭṭhigataṃ “sassato lokoti kho, vaccha, abyākatameta”nti sassatādibhāvena",
  "tika-abh03t:712_1": "akathitattā “abyākata”nti vuttanti sambandho. Ettha pana na diṭṭhigataṃ “abyākata”nti",
  "tika-abh03t:712_2": "vuttaṃ, atha kho “ṭhapanīyo eso pañho”ti dassitaṃ, tasmā sabbathāpi diṭṭhigataṃ “abyākata”nti",
  "tika-abh03t:712_3": "na vattabbanti yuttaṃ.",
  "tika-abh03t:713": "Abyākatakathāvaṇṇanā niṭṭhitā.",
  "tika-abh03t:714": "9. Apariyāpannakathāvaṇṇanā",
  "tika-abh03t:715_0": "709-710. Tasmāti yasmā diṭṭhirāgānaṃ samāne vikkhambhanabhāvepi “vītarāgo”ti vuccati,",
  "tika-abh03t:715_1": "na pana “vigatadiṭṭhiko”ti, tasmā diṭṭhi lokiyapariyāpannā na hotīti atthaṃ vadanti.",
  "tika-abh03t:715_2": "Rūpadiṭṭhiyā abhāvā pana kāmadhātupariyāpannāya diṭṭhiyā bhavitabbaṃ. Yadi ca pariyāpannā",
  "tika-abh03t:715_3": "siyā, tathā ca sati kāmarāgo viya jhānalābhino diṭṭhipi vigaccheyyāti “vigatadiṭṭhiko”ti",
  "tika-abh03t:715_4": "vattabbo siyā, na ca vuccati, tasmā apariyāpannā diṭṭhi. Na hi sā tassa avigatā diṭṭhi",
  "tika-abh03t:715_5": "kāmarāgo viya kāmadiṭṭhi yena kāmadhātuyā pariyāpannā siyāti vadatīti veditabbaṃ.",
  "tika-abh03t:716": "Apariyāpannakathāvaṇṇanā niṭṭhitā.",
  "tika-abh03t:717": "Cuddasamavaggavaṇṇanā niṭṭhitā.",
  "tika-abh03t:718": "15. Pannarasamavaggo",
  "tika-abh03t:719": "1. Paccayatākathāvaṇṇanā",
  "tika-abh03t:720_0": "711-717. Tasmā paccayatā vavatthitāti hetupaccayabhūtassa dhammassa ārammaṇapaccayabhāvādinā",
  "tika-abh03t:720_1": "viya adhipatipaccayatādinā ca na bhavitabbanti hetupaccayabhāvoyevetassa vavatthito hotīti attho.",
  "tika-abh03t:721": "Paccayatākathāvaṇṇanā niṭṭhitā.",
  "tika-abh03t:722": "2. Aññamaññapaccayakathāvaṇṇanā",
  "tika-abh03t:723_0": "718-719. Apuññābhisaṅkhārova gahito “nanu avijjā saṅkhārena sahajātā”ti vuttattāti",
  "tika-abh03t:723_1": "adhippāyo. Sahajātaaññamaññaatthiavigatasampayuttavasenāti ettha nissayo kamabhedena",
  "tika-abh03t:723_2": "atthiggahaṇena gahito hotīti na vutto, kammāhārā asādhāraṇatāyāti veditabbā. Vakkhati",
  "tika-abh03t:723_3": "hi “tīṇi upādānāni avijjāya saṅkhārā viya taṇhāya paccayā hontī”ti, tasmā upādānehi",
  "tika-abh03t:723_4": "samānā evettha saṅkhārānaṃ paccayatā dassitāti.",
  "tika-abh03t:724": "Aññamaññapaccayakathāvaṇṇanā niṭṭhitā.",
  "tika-abh03t:725": "9. Tatiyasaññāvedayitakathāvaṇṇanā",
  "tika-abh03t:726_0": "732. Tatiyasaññāvedayitakathāyaṃ sesasatte sandhāyāti nirodhasamāpannato aññe yesaṃ",
  "tika-abh03t:726_1": "nirodhasamāpattiyā bhavitabbaṃ, te pañcavokārasatte sandhāyāti adhippāyo, asaññasattānampi",
  "tika-abh03t:726_2": "ca saññuppādā cutiṃ icchantīti sesasabbasatte sandhāyāti vā. Sarīrapakatinti tathārūpo",
  "tika-abh03t:726_3": "ayaṃ kāyo, yathārūpe kāye pāṇisamphassāpi kamantītiādikaṃ.",
  "tika-abh03t:727": "733-734. Suttavirodho siyāti idaṃ paravādiṃ sampaṭicchāpetvā vattabbaṃ.",
  "tika-abh03t:728": "Tatiyasaññāvedayitakathāvaṇṇanā niṭṭhitā.",
  "tika-abh03t:729": "10. Asaññasattupikākathāvaṇṇanā",
  "tika-abh03t:730_0": "735. Saññāvirāgavasena pavattabhāvanā asaññasamāpattipīti laddhikittane saññāvirāgavasena",
  "tika-abh03t:730_1": "pavattabhāvanaṃ catutthajjhānasamāpattiṃ “asaññasamāpattī”ti aggahetvā sāpi asaññitā",
  "tika-abh03t:730_2": "saññāvedayitanirodhasamāpattiyeva nāmāti parassa laddhīti dasseti. Yasmā asaññasamāpattiṃ",
  "tika-abh03t:730_3": "samāpannassa alobhādayo atthīti ettha sakasamayasiddhā catutthajjhānasamāpatti “asaññasamāpattī”ti vuttā.",
  "tika-abh03t:731": "736. Saññāvirāgavasena samāpannattā asaññitā, na saññāya abhāvatoti catutthajjhānasamāpattimeva sandhāya vadati.",
  "tika-abh03t:732": "Asaññasattupikākathāvaṇṇanā niṭṭhitā.",
  "tika-abh03t:733": "11. Kammūpacayakathāvaṇṇanā",
  "tika-abh03t:734_0": "738-739. Kammena sahajātoti pañhesu “kammūpacayaṃ sandhāya paṭikkhipati, cittavippayuttaṃ",
  "tika-abh03t:734_1": "sandhāya paṭijānātī”ti katthaci pāṭho, “cittasampayuttaṃ sandhāya paṭikkhipati, cittavippayuttaṃ",
  "tika-abh03t:734_2": "sandhāya paṭijānātī”ti aññattha. Ubhayampi vicāretabbaṃ.",
  "tika-abh03t:735": "741. Tasmāti tiṇṇampi ekakkhaṇe sabbhāvato tiṇṇaṃ phassānañca samodhānā ca ekattaṃ pucchatīti adhippāyo daṭṭhabbo.",
  "tika-abh03t:736": "Kammūpacayakathāvaṇṇanā niṭṭhitā.",
  "tika-abh03t:737": "Pannarasamavaggavaṇṇanā niṭṭhitā.",
  "tika-abh03t:738": "Tatiyo paṇṇāsako samatto.",
  "tika-abh03t:739": "16. Soḷasamavaggo",
  "tika-abh03t:740": "3. Sukhānuppadānakathāvaṇṇanā",
  "tika-abh03t:741_0": "747-748. Sukhānuppadānakathāyaṃ yaṃ evarūpanti yaṃ nevattano, na paresaṃ, na tassa,",
  "tika-abh03t:741_1": "evarūpaṃ nāma anuppadinnaṃ bhavituṃ na arahati aññassa asakkuṇeyyattāti laddhimattena",
  "tika-abh03t:741_2": "paṭijānāti, na yuttiyāti adhippāyo.",
  "tika-abh03t:742": "Sukhānuppadānakathāvaṇṇanā niṭṭhitā.",
  "tika-abh03t:743": "4. Adhigayhamanasikārakathāvaṇṇanā",
  "tika-abh03t:744_0": "749-753. Taṃcittatāyāti tadeva ārammaṇabhūtaṃ cittaṃ etassāti taṃcitto, tassa bhāvo",
  "tika-abh03t:744_1": "taṃcittatā, tāya taṃcittatāya. Taṃ vā ālambakaṃ ālambitabbañca cittaṃ taṃcittaṃ,",
  "tika-abh03t:744_2": "tassa bhāvo tasseva ālambakaālambitabbatā taṃcittatā, tāya codetunti attho.",
  "tika-abh03t:745": "Adhigayhamanasikārakathāvaṇṇanā niṭṭhitā.",
  "tika-abh03t:746": "9. Rūpaṃrūpāvacarārūpāvacarantikathāvaṇṇanā",
  "tika-abh03t:747_0": "768-770. Rūpaṃrūpāvacarārūpāvacarantikathāyaṃ heṭṭhāti cuddasamavagge āgatapariyāpannakathāyaṃ.",
  "tika-abh03t:747_1": "“Samāpattesiya”ntiādi vuttanayameva. Yañcettha “atthi rūpaṃ arūpāvacara”nti arūpāvacarakammassa",
  "tika-abh03t:747_2": "katattā rūpaṃ vuttaṃ, tattha ca yaṃ vattabbaṃ, taṃ aṭṭhamavagge arūperūpakathāyaṃ vuttanayamevāti.",
  "tika-abh03t:748": "Rūpaṃrūpāvacarārūpāvacarantikathāvaṇṇanā niṭṭhitā.",
  "tika-abh03t:749": "Soḷasamavaggavaṇṇanā niṭṭhitā.",
  "tika-abh03t:750": "17. Sattarasamavaggo",
  "tika-abh03t:751": "1. Atthiarahatopuññūpacayakathāvaṇṇanā",
  "tika-abh03t:752": "776-779. Cittaṃ anādiyitvāti “kiriyacittena dānādipavattisabbhāvato”ti vuttaṃ kiriyacittaṃ abyākataṃ anādiyitvāti attho.",
  "tika-abh03t:753": "Atthiarahatopuññūpacayakathāvaṇṇanā niṭṭhitā.",
  "tika-abh03t:754": "2. Natthiarahatoakālamaccūtikathāvaṇṇanā",
  "tika-abh03t:755_0": "780. Ayoniso gahetvāti aladdhavipākavārānampi kammānaṃ byantībhāvaṃ na vadāmīti atthaṃ",
  "tika-abh03t:755_1": "gahetvāti adhippāyo. Keci pana “kammānaṃ vipākaṃ appaṭisaṃviditvā puggalassa byantībhāvaṃ",
  "tika-abh03t:755_2": "na vadāmīti evaṃ ayoniso atthaṃ gahetvā”ti vadanti.",
  "tika-abh03t:756_0": "781. Tāva na kamatīti laddhiyā paṭikkhipatīti tāva na kamati, tato paraṃ kamatīti",
  "tika-abh03t:756_1": "laddhiyā paṭikkhipatīti adhippāyo. Ettha kira “sati jīvite jīvitāvasese jīvitā voropetī”ti",
  "tika-abh03t:756_2": "vacanato attano dhammatāya marantaṃ koṭṭentassa vā sīsaṃ vā chindantassa natthi pāṇātipātoti",
  "tika-abh03t:756_3": "ācariyā vadanti. Pāṇo pāṇasaññitā vadhakacittaupakkamamaraṇesu vijjamānesupi na tena",
  "tika-abh03t:756_4": "upakkamena matoti natthi pāṇātipātoti adhippāyo. Evaṃ pana marantena tena ekacittavārampi",
  "tika-abh03t:756_5": "dhammatāmaraṇato orato na matoti dubbiññeyyametaṃ.",
  "tika-abh03t:757": "Natthiarahatoakālamaccūtikathāvaṇṇanā niṭṭhitā.",
  "tika-abh03t:758": "3. Sabbamidaṃkammatotikathāvaṇṇanā",
  "tika-abh03t:759_0": "784. Bījato aṅkurassevāti yathā aṅkurassa abījato nibbatti natthi, tathā paccuppannapavattassapi",
  "tika-abh03t:759_1": "akammato kammavipākato nibbatti natthi, taṃ sandhāya paṭikkhipatīti adhippāyo. Deyyadhammavasena",
  "tika-abh03t:759_2": "dānaphalaṃ pucchatīti deyyadhammavasena yāya cetanāya taṃ deti, tassa dānassa phalaṃ",
  "tika-abh03t:759_3": "pucchati, na deyyadhammassāti vuttaṃ hoti.",
  "tika-abh03t:760": "Sabbamidaṃkammatotikathāvaṇṇanā niṭṭhitā.",
  "tika-abh03t:761": "4. Indriyabaddhakathāvaṇṇanā",
  "tika-abh03t:762": "788. Vināpi aniccattenāti “yāva dukkhā nirayā”tiādīsu viya dukkhārammaṇattenapi dukkhaṃ vattabbanti adhippāyo.",
  "tika-abh03t:763": "Indriyabaddhakathāvaṇṇanā niṭṭhitā.",
  "tika-abh03t:764": "7. Navattabbaṃsaṅghodakkhiṇaṃvisodhetītikathāvaṇṇanā",
  "tika-abh03t:765_0": "793-794. Navattabbaṃsaṅghodakkhiṇaṃvisodhetītikathāyaṃ na ca tāni dakkhiṇaṃ visodhetuṃ",
  "tika-abh03t:765_1": "sakkontīti yathā puggalo sīlaparisodhanādīni katvā nirodhampi samāpajjitvā visodhetuṃ",
  "tika-abh03t:765_2": "sakkoti, na evaṃ maggaphalānīti adhippāyo, appaṭiggahaṇatoti vā.",
  "tika-abh03t:766": "Navattabbaṃsaṅghodakkhiṇaṃvisodhetītikathāvaṇṇanā niṭṭhitā.",
  "tika-abh03t:767": "11. Dakkhiṇāvisuddhikathāvaṇṇanā",
  "tika-abh03t:768_0": "800-801. Dakkhiṇāvisuddhikathāyaṃ visujjheyyāti etassa atthaṃ dassento “mahapphalā",
  "tika-abh03t:768_1": "bhaveyyā”ti āha. Dāyakasseva cittavisuddhi vipākadāyikā hotīti paṭiggāhakanirapekkhā",
  "tika-abh03t:768_2": "paṭiggāhakena paccayabhūtena vinā dāyakeneva mahāvipākacetanattaṃ āpādikā, paṭiggāhakanirapekkhā",
  "tika-abh03t:768_3": "vipākadāyikā hotīti adhippāyo. Añño aññassa kārakoti yadi dāyakassa dānacetanā nāma",
  "tika-abh03t:768_4": "paṭiggāhakena katā bhaveyya, yuttarūpaṃ siyāti kasmā vuttaṃ, nanu laddhikittane “dāyakena",
  "tika-abh03t:768_5": "dānaṃ dinnaṃ, paṭiggāhakena vipāko nibbattitoti añño aññassa kārako bhaveyyā”ti vuttanti?",
  "tika-abh03t:768_6": "Saccametaṃ, paṭiggāhakena vipākanibbattanampi pana dānacetanānibbattanena yadi bhaveyya,",
  "tika-abh03t:768_7": "evaṃ sati añño aññassa kārakoti yuttarūpaṃ siyāti adhippāyo.",
  "tika-abh03t:769": "Dakkhiṇāvisuddhikathāvaṇṇanā niṭṭhitā.",
  "tika-abh03t:770": "Sattarasamavaggavaṇṇanā niṭṭhitā.",
  "tika-abh03t:771": "18. Aṭṭhārasamavaggo",
  "tika-abh03t:772": "1. Manussalokakathāvaṇṇanā",
  "tika-abh03t:773": "802-803. Ayonisoti “tusitapuraṃ sandhāyā”tiādikaṃ gahaṇaṃ sandhāyāha.",
  "tika-abh03t:774": "Manussalokakathāvaṇṇanā niṭṭhitā.",
  "tika-abh03t:775": "2. Dhammadesanākathāvaṇṇanā",
  "tika-abh03t:776": "804-806. Tassa ca desanaṃ sampaṭicchitvā sayameva ca āyasmatā ānandattherena desitoti vadati.",
  "tika-abh03t:777": "Dhammadesanākathāvaṇṇanā niṭṭhitā.",
  "tika-abh03t:778": "6. Jhānasaṅkantikathāvaṇṇanā",
  "tika-abh03t:779_0": "813-816. Jhānasaṅkantikathāyaṃ uppaṭipāṭiyāti paṭhamajjhānato vuṭṭhāya vitakkavicārā",
  "tika-abh03t:779_1": "ādīnavato manasikātabbā, tato dutiyajjhānena bhavitabbanti evaṃ yo upacārānaṃ jhānānañca",
  "tika-abh03t:779_2": "anukkamo, tena vināti attho.",
  "tika-abh03t:780": "Jhānasaṅkantikathāvaṇṇanā niṭṭhitā.",
  "tika-abh03t:781": "7. Jhānantarikakathāvaṇṇanā",
  "tika-abh03t:782_0": "817-819. Jhānantarikā nāma esāti paṭhamajjhānādīsu aññatarabhāvābhāvato na jhānaṃ,",
  "tika-abh03t:782_1": "atha kho dakkhiṇapubbādidisantarikā viya jhānantarikā nāma esāti. Katarā? Yoyaṃ avitakkavicāramatto",
  "tika-abh03t:782_2": "samādhīti yojetabbaṃ.",
  "tika-abh03t:783": "Jhānantarikakathāvaṇṇanā niṭṭhitā.",
  "tika-abh03t:784": "9. Cakkhunārūpaṃpassatītikathāvaṇṇanā",
  "tika-abh03t:785_0": "826-827. Paṭijānanaṃ sandhāyāti “cakkhunā rūpaṃ disvā nimittaggāhī hotī”tiādinā nayena",
  "tika-abh03t:785_1": "vuttaṃ manoviññāṇapaṭijānanaṃ kira sandhāyāti adhippāyo, tasmā “evaṃ sante rūpaṃ",
  "tika-abh03t:785_2": "manoviññāṇaṃ āpajjatīti manoviññāṇapaṭijānanaṃ pana rūpadassanaṃ kathaṃ hotī”ti vicāretabbaṃ.",
  "tika-abh03t:786": "Cakkhunārūpaṃpassatītikathāvaṇṇanā niṭṭhitā.",
  "tika-abh03t:787": "Aṭṭhārasamavaggavaṇṇanā niṭṭhitā.",
  "tika-abh03t:788": "19. Ekūnavīsatimavaggo",
  "tika-abh03t:789": "1. Kilesapajahanakathāvaṇṇanā",
  "tika-abh03t:790_0": "828-831. Anuppannāyeva nuppajjantīti pahīnā nāma honti, tasmā natthi kilesapajahanāti",
  "tika-abh03t:790_1": "paṭikkhipati. Te pana neva uppajjitvā vigatā, nāpi bhavissanti, na ca uppannāti atīte",
  "tika-abh03t:790_2": "kilese pajahatītiādi na vattabbanti dasseti.",
  "tika-abh03t:791": "Kilesapajahanakathāvaṇṇanā niṭṭhitā.",
  "tika-abh03t:792": "2. Suññatakathāvaṇṇanā",
  "tika-abh03t:793_0": "832. Anattalakkhaṇaṃ tāva ekaccanti arūpakkhandhānaṃ anattalakkhaṇaṃ vadati. Ekena",
  "tika-abh03t:793_1": "pariyāyenāti anattalakkhaṇassa jarāmaraṇabhāvapariyāyenāti vadanti. Rūpakkhandhādīnañhi",
  "tika-abh03t:793_2": "mā jīratu mā maratūti alabbhaneyyo avasavattanākāro anattatā, sā atthato jarāmaraṇameva,",
  "tika-abh03t:793_3": "tañca “jarāmaraṇaṃ dvīhi khandhehi saṅgahita”nti vuttattā arūpakkhandhānaṃ jarāmaraṇaṃ",
  "tika-abh03t:793_4": "saṅkhārakkhandhapariyāpannanti ayametesaṃ adhippāyo.",
  "tika-abh03t:794": "Suññatakathāvaṇṇanā niṭṭhitā.",
  "tika-abh03t:795": "3. Sāmaññaphalakathāvaṇṇanā",
  "tika-abh03t:796": "835-836. Phaluppatti cāti pattidhammaṃ vadati.",
  "tika-abh03t:797": "Sāmaññaphalakathāvaṇṇanā niṭṭhitā.",
  "tika-abh03t:798": "5. Tathatākathāvaṇṇanā",
  "tika-abh03t:799": "841-843. Rūpādisabhāvatāsaṅkhātāti ettha rūpādīnaṃ sabhāvatāti rūpādisabhāvatāti evamattho daṭṭhabbo. Bhāvaṃ hesa tathatāti vadati, na bhāvayoganti.",
  "tika-abh03t:800": "Tathatākathāvaṇṇanā niṭṭhitā.",
  "tika-abh03t:801": "6. Kusalakathāvaṇṇanā",
  "tika-abh03t:802": "844-846. Anavajjabhāvamatteneva nibbānaṃ kusalanti yaṃkiñci kusalaṃ, sabbaṃ taṃ anavajjabhāvamatteneva, tasmā nibbānaṃ kusalanti vuttaṃ hoti.",
  "tika-abh03t:803": "Kusalakathāvaṇṇanā niṭṭhitā.",
  "tika-abh03t:804": "7. Accantaniyāmakathāvaṇṇanā",
  "tika-abh03t:805_0": "847. “Sakiṃ nimuggo nimuggova hotī”ti suttaṃ nissāyāti tāya jātiyā lokuttarasaddhādīnaṃ",
  "tika-abh03t:805_1": "anuppattiṃ sandhāya kataṃ avadhāraṇaṃ saṃsārakhāṇukabhāvaṃ sandhāya katanti maññamāno",
  "tika-abh03t:805_2": "puthujjanassāyaṃ accantaniyāmatā, yāyaṃ niyatamicchādiṭṭhīti “atthi puthujjanassa",
  "tika-abh03t:805_3": "accantaniyāmatā”ti vadati. Vicikicchuppatti niyāmantaruppatti ca accantaniyāmanivattakā",
  "tika-abh03t:805_4": "vicāretvā gahetabbā.",
  "tika-abh03t:806": "Accantaniyāmakathāvaṇṇanā niṭṭhitā.",
  "tika-abh03t:807": "8. Indriyakathāvaṇṇanā",
  "tika-abh03t:808_0": "853-856. Lokiyānampīti lokuttarānaṃ viya lokiyānampi saddhādīnaṃyeva saddhindriyādibhāvadassanena",
  "tika-abh03t:808_1": "lokiyasaddhindriyādibhāvaṃ sādhetuṃ saddhādīnaṃyeva saddhindriyādibhāvadassanatthaṃ",
  "tika-abh03t:808_2": "vuttanti attho daṭṭhabbo.",
  "tika-abh03t:809": "Indriyakathāvaṇṇanā niṭṭhitā.",
  "tika-abh03t:810": "Ekūnavīsatimavaggavaṇṇanā niṭṭhitā.",
  "tika-abh03t:811": "20. Vīsatimavaggo",
  "tika-abh03t:812": "2. Ñāṇakathāvaṇṇanā",
  "tika-abh03t:813_0": "863-865. Ñāṇakathāyaṃ dukkhaṃ parijānātīti lokuttaramaggañāṇameva dīpetīti “dukkhaṃ",
  "tika-abh03t:813_1": "parijānātī”ti vadanto idaṃ tava vacanaṃ lokuttaramaggañāṇameva dīpeti, na tasseva",
  "tika-abh03t:813_2": "ñāṇabhāvaṃ. Kasmā? Yasmā na lokuttarameva ñāṇaṃ, tasmā na idaṃ sādhakanti vuttaṃ hoti.",
  "tika-abh03t:814": "Ñāṇakathāvaṇṇanā niṭṭhitā.",
  "tika-abh03t:815": "3. Nirayapālakathāvaṇṇanā",
  "tika-abh03t:816": "867-868. Paṇunnanti paṇuditaṃ, anavasesakhittanti attho.",
  "tika-abh03t:817": "Nirayapālakathāvaṇṇanā niṭṭhitā.",
  "tika-abh03t:818": "4. Tiracchānakathāvaṇṇanā",
  "tika-abh03t:819": "869-871. Tassa atthitāya paṭiññāti tassa hatthināgassa ca dibbayānassa ca atthitāyāti visuṃ yojetabbaṃ.",
  "tika-abh03t:820": "Tiracchānakathāvaṇṇanā niṭṭhitā.",
  "tika-abh03t:821": "6. Ñāṇakathāvaṇṇanā",
  "tika-abh03t:822_0": "876-877. Ñāṇakathāyaṃ sace taṃ dvādasavatthukanti ettha ca “lokuttara”nti vacanaseso,",
  "tika-abh03t:822_1": "taṃ vā lokuttarañāṇaṃ sace dvādasavatthukanti attho. Pariññeyyanti pubbabhāgo, pariññātanti",
  "tika-abh03t:822_2": "aparabhāgo, saccañāṇaṃ pana maggakkhaṇepi parijānanādikiccasādhanavasena hotīti āha",
  "tika-abh03t:822_3": "“saddhiṃ pubbabhāgaparabhāgehī”ti.",
  "tika-abh03t:823": "Ñāṇakathāvaṇṇanā niṭṭhitā.",
  "tika-abh03t:824": "Vīsatimavaggavaṇṇanā niṭṭhitā.",
  "tika-abh03t:825": "Catuttho paṇṇāsako samatto.",
  "tika-abh03t:826": "21. Ekavīsatimavaggo",
  "tika-abh03t:827": "1. Sāsanakathāvaṇṇanā",
  "tika-abh03t:828": "878. Tīsupi pucchāsu codanatthaṃ vuttanti tīsupi pucchāsu “sāsana”ntiādivacanaṃ vuttanti samudāyā ekadesānaṃ adhikaraṇabhāvena vuttāti daṭṭhabbā.",
  "tika-abh03t:829": "Sāsanakathāvaṇṇanā niṭṭhitā.",
  "tika-abh03t:830": "4. Iddhikathāvaṇṇanā",
  "tika-abh03t:831": "883-884. Iddhikathāyaṃ atthi adhippāyaiddhīti adhippāyavasena ijjhanato adhippāyoti evaṃnāmikā iddhi atthīti attho.",
  "tika-abh03t:832": "Iddhikathāvaṇṇanā niṭṭhitā.",
  "tika-abh03t:833": "7. Dhammakathāvaṇṇanā",
  "tika-abh03t:834_0": "887-888. Dhammakathāyaṃ rūpaṭṭhato aññassa rūpassa abhāvāti yo rūpassa niyāmo vucceyya,",
  "tika-abh03t:834_1": "so rūpaṭṭho nāma koci rūpato añño natthīti rūpaṭṭhato aññaṃ rūpañca na hoti, tasmā",
  "tika-abh03t:834_2": "rūpaṃ rūpameva, na vedanādisabhāvanti adhippāyena “rūpaṃ rūpaṭṭhena niyata”nti vattabbaṃ,",
  "tika-abh03t:834_3": "na aññathā rūpaṭṭhena niyāmenāti adhippāyo. Tattha rūpato aññassa rūpaṭṭhassa abhāve",
  "tika-abh03t:834_4": "dassite rūpaṭṭhato aññassa rūpassa abhāvo dassitoyeva nāma hotīti tameva rūpato aññassa",
  "tika-abh03t:834_5": "rūpaṭṭhassa abhāvaṃ dassento “rūpasabhāvo hī”tiādimāha. Esa vohāroti rūpassa sabhāvo",
  "tika-abh03t:834_6": "rūpasabhāvo, rūpassa attho rūpaṭṭhoti evaṃ aññattaṃ gahetvā viya pavatto rūpasabhāvavohāro",
  "tika-abh03t:834_7": "rūpaṭṭhavohāro vā vedanādīhi nānattameva so sabhāvoti nānattasaññāpanatthaṃ hotīti",
  "tika-abh03t:834_8": "attho. Tasmāti rūpassa rūpaṭṭhena anaññattā. “Rūpaṃ rūpameva, na vedanādisabhāva”nti",
  "tika-abh03t:834_9": "avatvā “rūpaṃ rūpaṭṭhena niyata”nti vadato tañca vacanaṃ vuttappakārena sadosaṃ,",
  "tika-abh03t:834_10": "atha kasmā “rūpañhi rūpaṭṭhena niyatanti rūpaṃ rūpameva, na vedanādisabhāvanti adhippāyena",
  "tika-abh03t:834_11": "vattabba”nti vadanto “rūpaṃ rūpaṭṭhena niyata”nti paṭijānātīti attho daṭṭhabbo. Nanu",
  "tika-abh03t:834_12": "cetaṃ attanāva vuttaṃ, na parenāti paṭijānātīti na vattabbanti? Na, attānampi paraṃ",
  "tika-abh03t:834_13": "viya vacanato. Vattabbanti vā sakavādinā vattabbanti vuttaṃ hoti. Yadi ca tena vattabbaṃ",
  "tika-abh03t:834_14": "paṭijānāti ca so etamatthanti, atha kasmā paṭijānāti sakavādīti ayamettha attho.",
  "tika-abh03t:834_15": "Atthantaravasenāti tattha vuttameva kāraṇaṃ nigūhitvā parena coditanti tameva kāraṇaṃ",
  "tika-abh03t:834_16": "dassetvā codanaṃ nivatteti. Ito aññathāti rūpādisabhāvamattaṃ muñcitvā tena parikappitaṃ",
  "tika-abh03t:834_17": "niyataṃ natthīti tassa parikappitassa nivattanatthaṃ puna teneva nayena codetuṃ “micchattaniyata”ntiādimāhāti attho.",
  "tika-abh03t:835": "Dhammakathāvaṇṇanā niṭṭhitā.",
  "tika-abh03t:836": "Ekavīsatimavaggavaṇṇanā niṭṭhitā.",
  "tika-abh03t:837": "22. Bāvīsatimavaggo",
  "tika-abh03t:838": "2. Kusalacittakathāvaṇṇanā",
  "tika-abh03t:839": "894-895. Kusalacittakathāyaṃ javanakkhaṇeti parinibbānacittato purimajavanakkhaṇe.",
  "tika-abh03t:840": "Kusalacittakathāvaṇṇanā niṭṭhitā.",
  "tika-abh03t:841": "3. Āneñjakathāvaṇṇanā",
  "tika-abh03t:842": "896. Bhavaṅgacitteti bhavaṅgapariyosānattā cuticittaṃ “bhavaṅgacitta”nti āha.",
  "tika-abh03t:843": "Āneñjakathāvaṇṇanā niṭṭhitā.",
  "tika-abh03t:844": "5-7. Tissopikathāvaṇṇanā",
  "tika-abh03t:845_0": "898-900. Sattavassikaṃ gabbhaṃ disvā “gabbheyeva arahattappattihetubhūto indriyaparipāko",
  "tika-abh03t:845_1": "atthī”ti “arahattappattipi atthī”ti maññati, ākāsasupinaṃ disvā “ākāsagamanādiabhiññā",
  "tika-abh03t:845_2": "viya dhammābhisamayo arahattappatti ca atthī”ti maññatīti adhippāyo.",
  "tika-abh03t:846": "Tissopikathāvaṇṇanā niṭṭhitā.",
  "tika-abh03t:847": "9. Āsevanapaccayakathāvaṇṇanā",
  "tika-abh03t:848": "903-905. Na koci āsevanapaccayaṃ āsevati nāmāti yathā bījaṃ catumadhurabhāvaṃ na gaṇhāti, evaṃ bhāvanāsaṅkhātaṃ āsevanapaccayaṃ gaṇhanto āsevanto nāma koci natthīti attho.",
  "tika-abh03t:849": "Āsevanapaccayakathāvaṇṇanā niṭṭhitā.",
  "tika-abh03t:850": "10. Khaṇikakathāvaṇṇanā",
  "tika-abh03t:851_0": "906-907. Pathaviyādirūpesu kesañci uppādo kesañci nirodhoti evaṃ patiṭṭhānaṃ rūpasantatiyā",
  "tika-abh03t:851_1": "hoti. Na hi rūpānaṃ anantarādipaccayā santi, yehi arūpasantatiyā viya rūpasantatiyā",
  "tika-abh03t:851_2": "pavatti siyāti citte “citte mahāpathavī saṇṭhātī”tiādi coditaṃ.",
  "tika-abh03t:852": "Khaṇikakathāvaṇṇanā niṭṭhitā.",
  "tika-abh03t:853": "Bāvīsatimavaggavaṇṇanā niṭṭhitā.",
  "tika-abh03t:854": "23. Tevīsatimavaggo",
  "tika-abh03t:855": "1. Ekādhippāyakathāvaṇṇanā",
  "tika-abh03t:856_0": "908. Karuṇādhippāyena ekādhippāyoti rāgādhippāyato aññādhippāyovāti vuttaṃ hoti.",
  "tika-abh03t:856_1": "Eko adhippāyoti ettha ekatobhāve ekasaddo daṭṭhabbo. Samānatthe hi sati rāgādhippāyepi",
  "tika-abh03t:856_2": "ekādhippāyenāti ekādhippāyatā atthīti.",
  "tika-abh03t:857": "Ekādhippāyakathāvaṇṇanā niṭṭhitā.",
  "tika-abh03t:858": "3-7. Issariyakāmakārikākathāvaṇṇanā",
  "tika-abh03t:859_0": "910-914. Issariyena yathādhippetassa karaṇaṃ issariyakāmakārikā. Gaccheyyāti gabbhaseyyokkamanaṃ",
  "tika-abh03t:859_1": "gaccheyya. Issariyakāmakārikāhetu nāma dukkarakārikā micchādiṭṭhiyā karīyatīti ettha",
  "tika-abh03t:859_2": "dukkarakārikā nāma issariyakāmakārikāhetu kariyamānā micchādiṭṭhiyā karīyatīti attho",
  "tika-abh03t:859_3": "daṭṭhabbo, issariyakāmakārikāhetu nāma vinā micchādiṭṭhiyā kariyamānā natthīti vā.",
  "tika-abh03t:860": "Issariyakāmakārikākathāvaṇṇanā niṭṭhitā.",
  "tika-abh03t:861": "8. Patirūpakathāvaṇṇanā",
  "tika-abh03t:862": "915-916. Mettādayo sandhāya “mettādayo viya na rāgo rāgapatirūpako koci atthīti rāgameva gaṇhāti, evaṃ dosepī”ti vadanti.",
  "tika-abh03t:863": "Patirūpakathāvaṇṇanā niṭṭhitā.",
  "tika-abh03t:864": "9. Aparinipphannakathāvaṇṇanā",
  "tika-abh03t:865_0": "917-918. Na aniccādibhāvanti ettha aniccādiko bhāvo etassāti aniccādibhāvanti rūpaṃ",
  "tika-abh03t:865_1": "vuttaṃ. “Na kevalañhi paṭhamasaccameva dukkha”nti vadantena “dukkhaññeva parinipphanna”nti",
  "tika-abh03t:865_2": "dukkhasaccaṃ sandhāya pucchā katāti dassitaṃ hoti. Evaṃ sati tena “cakkhāyatanaṃ",
  "tika-abh03t:865_3": "aparinipphanna”ntiādi na vattabbaṃ siyā. Na hi cakkhāyatanādīni anupādinnāni lokuttarāni",
  "tika-abh03t:865_4": "vā. Tanti “dukkhaññeva parinipphannaṃ, na pana rūpa”nti etaṃ rūpassa ca dukkhattā",
  "tika-abh03t:865_5": "no vata re vattabbeti attho.",
  "tika-abh03t:866": "Aparinipphannakathāvaṇṇanā niṭṭhitā.",
  "tika-abh03t:867": "Tevīsatimavaggavaṇṇanā niṭṭhitā.",
  "tika-abh03t:868": "Kathāvatthupakaraṇa-mūlaṭīkā samattā.",
  "tika-abh03t:869": "Namo tassa bhagavato arahato sammāsambuddhassa",
  "tika-abh03t:870": "Yamakapakaraṇa-mūlaṭīkā",
  "tika-abh03t:871": "Ganthārambhavaṇṇanā",
  "tika-abh03t:872_0": "Kathāvatthupakaraṇena saṅkhepeneva desitena dhammesu viparītaggahaṇaṃ nivāretvā tesveva",
  "tika-abh03t:872_1": "dhammesu dhammasaṅgahādīsu pakāsitesu dhammapuggalokāsādinissayānaṃ sanniṭṭhānasaṃsayānaṃ",
  "tika-abh03t:872_2": "vasena nānappakārakaosallatthaṃ yamakapakaraṇaṃ āraddhaṃ, taṃ samayadesadesakavaseneva",
  "tika-abh03t:872_3": "dassetvā saṃvaṇṇanākkamañcassa anuppattaṃ “āgato bhāro avassaṃ vahitabbo”ti saṃvaṇṇanamassa",
  "tika-abh03t:872_4": "paṭijānanto āha “saṅkhepenevā”tiādi.",
  "tika-abh03t:873_0": "Tattha yamassa visayātītoti jātiyā sati maraṇaṃ hotīti jāti, pañca vā upādānakkhandhā",
  "tika-abh03t:873_1": "yamassa visayo, taṃ samudayappahānena atītoti attho. Yamassa vā rañño visayaṃ maraṇaṃ,",
  "tika-abh03t:873_2": "tassa āṇāpavattiṭṭhānaṃ desaṃ vā atīto. “Chaccābhiṭhānāni abhabba kātu”nti vuttānaṃ",
  "tika-abh03t:873_3": "channaṃ abhabbaṭṭhānānaṃ desakoti chaṭṭhānadesako. Ayamā ekekā hutvā āvattā nīlā",
  "tika-abh03t:873_4": "amalā ca tanuruhā assāti ayamāvattanīlāmalatanuruho.",
  "tika-abh03t:874": "Ganthārambhavaṇṇanā niṭṭhitā.",
  "tika-abh03t:875": "1. Mūlayamakaṃ",
  "tika-abh03t:876": "Uddesavāravaṇṇanā",
  "tika-abh03t:877": "1. Yamakānaṃ vasena desitattāti iminā dasasu ekekassa yamakasamūhassa taṃsamūhassa ca sakalassa pakaraṇassa yamakānaṃ vasena laddhavohārataṃ dasseti.",
  "tika-abh03t:878_0": "Kusalākusalamūlasaṅkhātānaṃ dvinnaṃ atthānaṃ vasena atthayamakanti etena “ye keci",
  "tika-abh03t:878_1": "kusalā dhammā, sabbe te kusalamūlā”ti etasseva yamakabhāvo āpajjatīti ce? Nāpajjati",
  "tika-abh03t:878_2": "ñātuṃ icchitānaṃ dutiyapaṭhamapucchāsu vuttānaṃ kusalakusalamūlavisesānaṃ, kusalamūlakusalavisesehi",
  "tika-abh03t:878_3": "vā ñātuṃ icchitānaṃ paṭhamadutiyapucchāsu sanniṭṭhānapadasaṅgahitānaṃ kusalakusalamūlānaṃ",
  "tika-abh03t:878_4": "vasena atthayamakabhāvassa vuttattā. Ñātuṃ icchitānañhi visesānaṃ visesavantāpekkhānaṃ,",
  "tika-abh03t:878_5": "taṃvisesavataṃ vā dhammānañca visesāpekkhānaṃ ettha padhānabhāvoti ekekāya pucchāya",
  "tika-abh03t:878_6": "ekeko eva attho saṅgahito hotīti. Atthasaddo cettha na dhammavācako hetuphalādivācako",
  "tika-abh03t:878_7": "vā, atha kho pāḷiatthavācako. Tenevāha “tesaññeva atthāna”ntiādi.",
  "tika-abh03t:879_0": "Tīṇipi padāni ekato katvāti idaṃ nāmapadassa kusalādīnaṃ saṅgāhakattamattameva sandhāya",
  "tika-abh03t:879_1": "vuttaṃ, na niravasesasaṅgāhakattaṃ. Sabbakusalādisaṅgaṇhanatthameva ca nāmapadassa",
  "tika-abh03t:879_2": "vuttattā “kusalattikamātikāya catūsu padesū”ti vuttaṃ.",
  "tika-abh03t:880": "Uddesavāravaṇṇanā niṭṭhitā.",
  "tika-abh03t:881": "Niddesavāravaṇṇanā",
  "tika-abh03t:882_0": "52. Aññamaññayamake ye keci kusalāti apucchitvāti ettha yathā dutiyayamake “ye keci",
  "tika-abh03t:882_1": "kusalamūlā”ti apucchitvā “ye keci kusalā”ti pucchā katā, evamidhāpi “ye keci kusalā”ti",
  "tika-abh03t:882_2": "pucchā kātabbā siyā purimayamakavisiṭṭhaṃ apubbaṃ gahetvā pacchimayamakassa appavattattāti",
  "tika-abh03t:882_3": "adhippāyo. “Paṭilomapucchānurūpabhāvato”ti keci. Purimapucchāya pana atthavasena",
  "tika-abh03t:882_4": "katāya tadanurūpāya pacchimapucchāya bhavitabbaṃ anulome vigatasaṃsayassa paṭilome",
  "tika-abh03t:882_5": "saṃsayuppattito. Tena na ca pacchimapucchānurūpāya purimapucchāya bhavitabbanti purimovettha",
  "tika-abh03t:882_6": "adhippāyo yutto. Imināpi byañjanena tassevatthassa sambhavatoti idamevaṃ na sakkā",
  "tika-abh03t:882_7": "vattuṃ. Na hi kusalabyañjanattho eva kusalamūlena ekamūlabyañjanattho, teneva vissajjanampi",
  "tika-abh03t:882_8": "asamānaṃ hoti. Kusalabyañjanena hi pucchāya katāya “avasesā”ti imasmiṃ ṭhāne “avasesā",
  "tika-abh03t:882_9": "kusalā dhammā”ti vattabbaṃ hoti, itarathā avasesā kusalamūlasahajātā dhammāti, na",
  "tika-abh03t:882_10": "ca tāni vacanāni samānatthāni kusalakusalābyākatadīpanatoti. Ayaṃ panettha adhippāyo",
  "tika-abh03t:882_11": "siyā – “ye keci kusalā”ti imināpi byañjanena “ye keci kusalamūlena ekamūlā”ti vuttabyañjanatthasseva",
  "tika-abh03t:882_12": "sambhavato dutiyayamake viya apucchitvā “ye keci kusalamūlena ekamūlā”ti pucchā katā.",
  "tika-abh03t:882_13": "Na hi kusalamūlehi viya kusalamūlena ekamūlehi aññe kusalā santi, kusalehi pana aññepi te santīti.",
  "tika-abh03t:883_0": "Paṭilomapucchāvaṇṇanāyaṃ “kusalamūlena ekamūlā”ti hi pucchāya katāya “mūlāni yāni",
  "tika-abh03t:883_1": "ekato uppajjantī”ti heṭṭhā vuttanayeneva vissajjanaṃ kātabbaṃ bhaveyyāti vuttaṃ,",
  "tika-abh03t:883_2": "tampi tathā na sakkā vattuṃ. “Ye vā pana kusalamūlena aññamaññamūlā, sabbe te dhammā",
  "tika-abh03t:883_3": "kusalamūlena ekamūlā”ti ca pucchite “āmantā” icceva vissajjanena bhavitabbaṃ. Na",
  "tika-abh03t:883_4": "hi kusalamūlena aññamaññamūlesu kiñci ekamūlaṃ na hoti, yena anulomapucchāya viya",
  "tika-abh03t:883_5": "vibhāgo kātabbo bhaveyya. Yattha tīṇi kusalamūlāni uppajjanti, tattha tāni aññamaññamūlāni",
  "tika-abh03t:883_6": "ekamūlāni ca dvinnaṃ dvinnaṃ ekekena aññamaññekamūlattā. Yattha pana dve uppajjanti,",
  "tika-abh03t:883_7": "tattha tāni aññamaññamūlāneva, na ekamūlānīti etassa gahaṇassa nivāraṇatthaṃ “mūlāni",
  "tika-abh03t:883_8": "yāni ekato uppajjantī”tiādinā vissajjanaṃ kātabbanti ce? Na, “āmantā”ti imināva vissajjanena",
  "tika-abh03t:883_9": "taṃgahaṇanivāraṇato anulomapucchāvissajjanena ca ekato uppajjamānānaṃ dvinnaṃ tiṇṇañca",
  "tika-abh03t:883_10": "mūlānaṃ aññamaññekamūlabhāvassa nicchitattā. Aññamaññamūlānañhi samānamūlatā eva",
  "tika-abh03t:883_11": "ekamūlavacanena pucchīyati, na aññamaññasamānamūlatā, atthi ca dvinnaṃ mūlānaṃ samānamūlatā.",
  "tika-abh03t:883_12": "Tesu hi ekekaṃ itarena mūlena taṃmūlehi aññehi samānamūlanti.",
  "tika-abh03t:884_0": "Aññamaññamūlatte pana nicchite ekamūlattasaṃsayābhāvato “sabbe te dhammā kusalamūlena",
  "tika-abh03t:884_1": "ekamūlā”ti pucchā na katāti daṭṭhabbā. “Aññamaññassa mūlā etesantipi aññamaññamūlā,",
  "tika-abh03t:884_2": "samānatthena ekaṃ mūlaṃ etesanti ekamūlā”ti ubhayampi vacanaṃ mūlayuttatameva vadati,",
  "tika-abh03t:884_3": "teneva ca ubhayatthāpi “kusalamūlenā”ti vuttaṃ. Tattha mūlayogasāmaññe ekamūlatte",
  "tika-abh03t:884_4": "nicchite tabbiseso aññamaññamūlabhāvo na nicchito hotīti anulomapucchā pavattā, mūlayogavisese",
  "tika-abh03t:884_5": "pana aññamaññamūlatte nicchite na vinā ekamūlattena aññamaññamūlattaṃ atthīti mūlayogasāmaññaṃ",
  "tika-abh03t:884_6": "ekamūlattaṃ nicchitameva hoti, tasmā “ekamūlā”ti pucchaṃ akatvā yathā kusalamūlavacanaṃ",
  "tika-abh03t:884_7": "ekamūlavacanañca kusalabhāvadīpakaṃ na hotīti kusalabhāve saṃsayasabbhāvā paṭhamadutiyayamakesu",
  "tika-abh03t:884_8": "“sabbe te dhammā kusalā”ti paṭilomapucchā katā, evaṃ aññamaññamūlavacanaṃ kusalabhāvadīpakaṃ",
  "tika-abh03t:884_9": "na hotīti kusalabhāve saṃsayasabbhāvā kusalādhikārassa ca anuvattamānattā “sabbe",
  "tika-abh03t:884_10": "te dhammā kusalā”ti paṭilomapucchā katāti.",
  "tika-abh03t:885_0": "53-61. Mūlanaye vutte eva atthe kusalamūlabhāvena mūlassa visesanena samānena mūlena",
  "tika-abh03t:885_1": "aññamaññassa ca mūlena mūlayogadīpanena cāti iminā pariyāyantarena pakāsetuṃ mūlamūlanayo",
  "tika-abh03t:885_2": "vutto. Aññapadatthasamāsantena ka-kārena tīsupi yamakesu mūlayogameva dīpetuṃ mūlakanayo",
  "tika-abh03t:885_3": "vutto. Mūlamūlakanayavacanapariyāyo vuttappakārova.",
  "tika-abh03t:886_0": "74-85. Abbohārikaṃ katvāti na ekamūlabhāvaṃ labhamānehi ekato labbhamānattā sahetukavohārarahitaṃ",
  "tika-abh03t:886_1": "katvā. Na vā sahetukaduke viya ettha hetupaccayayogāyogavasena abbohārikaṃ kataṃ,",
  "tika-abh03t:886_2": "atha kho sahetukavohārameva labhati, na ahetukavohāranti abbohārikaṃ kataṃ. Ekato",
  "tika-abh03t:886_3": "labbhamānakavasenāti ahetukacittuppādanibbānehi hetupaccayarahitehi saha labbhamānakarūpavasenāti attho.",
  "tika-abh03t:887_0": "86-97. Yassaṃ pāḷiyaṃ “ahetukaṃ nāmamūlena na ekamūlaṃ, sahetukaṃ nāmamūlena ekamūla”nti",
  "tika-abh03t:887_1": "pāṭho āgato, tattha “ye keci nāmā dhammā”ti nāmānaṃ niddhāritattā “ahetukaṃ sahetuka”nti",
  "tika-abh03t:887_2": "ca vutte “nāma”nti ca idaṃ viññāyamānamevāti na vuttanti veditabbaṃ. Yattha pana",
  "tika-abh03t:887_3": "“ahetukaṃ nāmaṃ, sahetukaṃ nāma”nti ca pāṭho, tattha supākaṭabhāvatthaṃ “nāma”nti vuttanti.",
  "tika-abh03t:888": "Niddesavāravaṇṇanā niṭṭhitā.",
  "tika-abh03t:889": "Mūlayamakavaṇṇanā niṭṭhitā.",
  "tika-abh03t:890": "2. Khandhayamakaṃ",
  "tika-abh03t:891": "1. Paṇṇattivāro",
  "tika-abh03t:892": "Uddesavāravaṇṇanā",
  "tika-abh03t:893_0": "2-3. Khandhayamake chasu kālabhedesu puggalaokāsapuggalokāsavasena khandhānaṃ uppādanirodhā",
  "tika-abh03t:893_1": "tesaṃ pariññā ca vattabbā. Te pana khandhā “rūpakkhandho”tiādīhi pañcahi padehi vuccanti,",
  "tika-abh03t:893_2": "tesaṃ dasa avayavapadāni. Tattha yo rūpādiavayavapadābhihito dhammo, kiṃ so eva samudāyapadassa",
  "tika-abh03t:893_3": "attho. Yo ca samudāyapadena vutto, so eva avayavapadassāti etasmiṃ saṃsayaṭṭhāne",
  "tika-abh03t:893_4": "rūpādiavayavapadehi vutto ekadeso sakalo vā samudāyapadānaṃ attho, samudāyapadehi",
  "tika-abh03t:893_5": "pana vutto ekantena rūpādiavayavapadānaṃ atthoti imamatthaṃ dassetuṃ “rūpaṃ rūpakkhandho,",
  "tika-abh03t:893_6": "rūpakkhandho rūpa”ntiādinā padasodhanavāro vutto.",
  "tika-abh03t:894_0": "Puna “rūpakkhandho”tiādīnaṃ samāsapadānaṃ uttarapadatthappadhānattā padhānabhūtassa",
  "tika-abh03t:894_1": "khandhapadassa vedanādiupapadatthassa ca sambhavato yathā “rūpakkhandho”ti etasmiṃ",
  "tika-abh03t:894_2": "pade rūpāvayavapadena vuttassa rūpakkhandhabhāvo hoti rūpasaddassa khandhasaddassa",
  "tika-abh03t:894_3": "ca samānādhikaraṇabhāvatoti, evaṃ tattha padhānabhūtena khandhāvayavapadena vuttassa",
  "tika-abh03t:894_4": "vedanākkhandhādibhāvo hoti khandhapadena vedanādipadānaṃ samānādhikaraṇattāti etasmiṃ",
  "tika-abh03t:894_5": "saṃsayaṭṭhāne khandhāvayavapadena vutto dhammo koci kenaci samudāyapadena vuccati,",
  "tika-abh03t:894_6": "na sabbo sabbenāti imamatthaṃ dassetuṃ “rūpaṃ rūpakkhandho, khandhā vedanākkhandho”tiādinā",
  "tika-abh03t:894_7": "padasodhanamūlacakkavāro vutto. Evañca dassentena rūpādisaddassa visesanabhāvo, khandhasaddassa",
  "tika-abh03t:894_8": "visesitabbabhāvo, visesanavisesitabbānaṃ samānādhikaraṇabhāvo ca dassito hoti.",
  "tika-abh03t:895_0": "Tenettha saṃsayo hoti – kiṃ khandhato aññampi rūpaṃ atthi, yato vinivattaṃ rūpaṃ",
  "tika-abh03t:895_1": "khandhavisesanaṃ hoti, sabbeva khandhā kiṃ khandhavisesanabhūtena rūpena visesitabbāti,",
  "tika-abh03t:895_2": "kiṃ pana taṃ khandhavisesanabhūtaṃ rūpanti? Bhūtupādāyarūpaṃ tasseva gahitattā. Niddese",
  "tika-abh03t:895_3": "“khandhā rūpakkhandho”ti padaṃ uddharitvā vissajjanaṃ katanti. Evaṃ etasmiṃ saṃsayaṭṭhāne",
  "tika-abh03t:895_4": "na khandhato aññaṃ rūpaṃ atthi, teneva cetena rūpasaddena vuccamānaṃ suddhena khandhasaddena",
  "tika-abh03t:895_5": "vuccate, na ca sabbe khandhā khandhavisesanabhūtena rūpena visesitabbā, teneva te",
  "tika-abh03t:895_6": "vibhajitabbā, esa nayo vedanākkhandhādīsupīti imamatthaṃ dassetuṃ “rūpaṃ khandho,",
  "tika-abh03t:895_7": "khandhā rūpa”ntiādinā suddhakhandhavāro vutto.",
  "tika-abh03t:896_0": "Tato “rūpaṃ khandho”ti etasmiṃ anuññāyamāne “na kevalaṃ ayaṃ khandhasaddo rūpavisesanova,",
  "tika-abh03t:896_1": "atha kho vedanādivisesano cā”ti rūpassa khandhabhāvanicchayānantaraṃ khandhānaṃ rūpavisesanayoge",
  "tika-abh03t:896_2": "ca saṃsayo hoti. Tattha na sabbe khandhā vedanādivisesanayuttā, atha kho keci kenaci",
  "tika-abh03t:896_3": "visesanena yuñjantīti dassetuṃ suddhakhandhamūlacakkavāro vuttoti. Evaṃ yesaṃ uppādādayo",
  "tika-abh03t:896_4": "vattabbā, tesaṃ khandhānaṃ paṇṇattisodhanavasena tannicchayatthaṃ paṇṇattivāro vuttoti veditabbo.",
  "tika-abh03t:897_0": "Cattāri cattāri cakkāni bandhitvāti ettha cakkāvayavabhāvato cakkānīti yamakāni vuttāni",
  "tika-abh03t:897_1": "ekekakhandhamūlāni cattāri cattāri yamakāni bandhitvāti. Iminā hi ettha atthena bhavitabbanti.",
  "tika-abh03t:897_2": "Cattāri cattāri yamakāni yathā ekekakhandhamūlakāni honti, evaṃ bandhitvāti vā attho",
  "tika-abh03t:897_3": "daṭṭhabbo. Tattha “rūpaṃ rūpakkhandho”ti evamādikaṃ mūlapadaṃ nābhiṃ katvā “khandhā”ti",
  "tika-abh03t:897_4": "idaṃ nemiṃ, “vedanākkhandho”tiādīni are katvā cakkabhāvo vuttoti veditabbo, na maṇḍalabhāvena",
  "tika-abh03t:897_5": "sambajjhanato. Vedanākkhandhamūlakādīsupi hi heṭṭhimaṃ sodhetvāva pāṭho gato, na",
  "tika-abh03t:897_6": "maṇḍalasambandhenāti. Teneva ca kāraṇenāti suddhakhandhalābhamattameva gahetvā khandhavisesane",
  "tika-abh03t:897_7": "rūpādimhi suddharūpādimattatāya aṭṭhatvā khandhavisesanabhāvasaṅkhātaṃ rūpādiatthaṃ",
  "tika-abh03t:897_8": "dassetuṃ khandhasaddena saha yojetvā “khandhā rūpakkhandho”tiādinā nayena padaṃ uddharitvā",
  "tika-abh03t:897_9": "atthassa vibhattattāti attho.",
  "tika-abh03t:898": "Uddesavāravaṇṇanā niṭṭhitā.",
  "tika-abh03t:899": "Niddesavāravaṇṇanā",
  "tika-abh03t:900_0": "26. Piyarūpaṃ sātarūpanti “cakkhuṃ loke piyarūpaṃ…pe… rūpā loke…pe… cakkhuviññāṇaṃ…pe…",
  "tika-abh03t:900_1": "cakkhusamphasso…pe… cakkhusamphassajā vedanā…pe… rūpasaññā…pe… rūpasañcetanā…pe…",
  "tika-abh03t:900_2": "rūpataṇhā…pe… rūpavitakko…pe… rūpavicāro”ti evaṃ vuttaṃ taṇhāvatthubhūtaṃ tebhūmakaṃ",
  "tika-abh03t:900_3": "veditabbaṃ, tasmā yaṃ pañcakkhandhasamudāyabhūtaṃ piyarūpasātarūpaṃ, taṃ ekadesena",
  "tika-abh03t:900_4": "rūpakkhandho hotīti āha “piyarūpaṃ sātarūpaṃ rūpaṃ na rūpakkhandho”ti. Piyasabhāvatāya",
  "tika-abh03t:900_5": "vā rūpakkhandho piyarūpe pavisati, na ruppanasabhāvenāti “piyarūpaṃ sātarūpaṃ rūpaṃ",
  "tika-abh03t:900_6": "na rūpakkhandho”ti vuttaṃ. Saññāyamake tāva diṭṭhisaññāti “viseso”ti vacanaseso.",
  "tika-abh03t:900_7": "Tattha diṭṭhi eva saññā diṭṭhisaññā. “Sayaṃ samādāya vatāni jantu, uccāvacaṃ gacchati",
  "tika-abh03t:900_8": "saññasatto”ti, “saññāvirattassa na santi ganthā”ti ca evamādīsu hi diṭṭhi ca “saññā”ti vuttāti.",
  "tika-abh03t:901_0": "28. “Na khandhā na vedanākkhandhoti? Āmantā”ti evaṃ khandhasaddappavattiyā abhāve",
  "tika-abh03t:901_1": "vedanākkhandhasaddappavattiyā ca abhāvoti paṇṇattisodhanamattameva karotīti daṭṭhabbaṃ,",
  "tika-abh03t:901_2": "na aññadhammasabbhāvo evettha pamāṇaṃ. Evañca katvā “nāyatanā na sotāyatananti? Āmantā”tiādiṃ vakkhatīti.",
  "tika-abh03t:902_0": "39. Rūpato aññe vedanādayoti ettha lokuttarā vedanādayo daṭṭhabbā. Te hi piyarūpā",
  "tika-abh03t:902_1": "ca sātarūpā ca na honti taṇhāya anārammaṇattāti rūpato aññe hontīti. Rūpañca khandhe",
  "tika-abh03t:902_2": "ca ṭhapetvā avasesāti idampi etehi saddhiṃ na-saddānaṃ appavattimattameva sandhāya",
  "tika-abh03t:902_3": "vuttanti daṭṭhabbaṃ. Evañca katvā “cakkhuñca āyatane ca ṭhapetvā avasesā na ceva",
  "tika-abh03t:902_4": "cakkhu na ca āyatanā”tiādiṃ vakkhati. Na hi tattha avasesaggahaṇena gayhamānaṃ kañci",
  "tika-abh03t:902_5": "atthi. Yadi siyā, dhammāyatanaṃ siyā. Vakkhati hi “dhammo āyatananti? Āmantā”ti.",
  "tika-abh03t:902_6": "Taṇhāvatthu ca na taṃ siyā. Yadi siyā, piyarūpasātarūpabhāvato rūpaṃ siyā “rūpaṃ",
  "tika-abh03t:902_7": "khandhoti? Āmantā”ti vacanato khandho cāti. Aṭṭhakathāyaṃ pana avijjamānepi vijjamānaṃ",
  "tika-abh03t:902_8": "upādāya itthipurisādiggahaṇasabbhāvaṃ sandhāya avasesāti ettha paññattiyā gahaṇaṃ katanti veditabbaṃ.",
  "tika-abh03t:903": "Niddesavāravaṇṇanā niṭṭhitā.",
  "tika-abh03t:904": "2. Pavattivāravaṇṇanā",
  "tika-abh03t:905_0": "50-205. Pavattivāre vedanākkhandhādimūlakāni pacchimeneva saha yojetvā tīṇi dve ekañca",
  "tika-abh03t:905_1": "yamakāni vuttāni, na purimena. Kasmā? Amissakakālabhedesu vāresu atthavisesābhāvato.",
  "tika-abh03t:905_2": "Purimassa hi pacchimena yojitayamakameva pacchimassa purimena yojanāya pucchānaṃ",
  "tika-abh03t:905_3": "uppaṭipāṭiyā vucceyya, atthe pana na koci visesoti. Pucchāvissajjanesupi viseso natthi,",
  "tika-abh03t:905_4": "tena tathā yojanā na katāti. Kālabhedā panettha cha eva vuttā. Atītena paccuppanno,",
  "tika-abh03t:905_5": "anāgatena paccuppanno, anāgatenātītoti ete pana tayo yathādassitā missakakālabhedā",
  "tika-abh03t:905_6": "eva tayo, na visuṃ vijjantīti na gahitā. Tattha tattha hi paṭilomapucchāhi atītena",
  "tika-abh03t:905_7": "paccuppannādayo kālabhedā dassitā, teneva ca nayena “yassa rūpakkhandho uppajjittha,",
  "tika-abh03t:905_8": "tassa vedanākkhandho uppajjatī”tiādi sakkā yojetuṃ. Teneva hi missakakālabhedesu",
  "tika-abh03t:905_9": "ca na pacchimapacchimassa khandhassa purimapurimena yojanaṃ katvā yamakāni vuttāni,",
  "tika-abh03t:905_10": "amissakakālabhedesu gahitaniyāmena sukhaggahaṇatthampi pacchimapacchimeneva yojetvā vuttānīti.",
  "tika-abh03t:906_0": "Imināyeva ca lakkhaṇenātiādinā yena kāraṇena “purepañho”ti ca “pacchāpañho”ti ca",
  "tika-abh03t:906_1": "nāmaṃ vuttaṃ, taṃ dasseti. Yassa hi sarūpadassanena vissajjanaṃ hoti, so paripūretvā",
  "tika-abh03t:906_2": "vissajjetabbatthasaṅgaṇhanato paripuṇṇapañho nāma. Taṃvissajjanassa pana purimakoṭṭhāsena",
  "tika-abh03t:906_3": "sadisatthatāya purepañho, pacchimakoṭṭhāsasadisatthatāya “pacchāpañho”ti ca nāmaṃ",
  "tika-abh03t:906_4": "vuttaṃ. Sadisatthatā ca sanniṭṭhānasaṃsayapadavisesaṃ avicāretvā ekena padena saṅgahitassa",
  "tika-abh03t:906_5": "khandhassa uppādanirodhalābhasāmaññamattena purepañhe daṭṭhabbā. Sanniṭṭhānapadasaṅgahitassa",
  "tika-abh03t:906_6": "vā khandhassa anuññātavasena purepañho vuttoti yuttaṃ.",
  "tika-abh03t:907_0": "Sanniṭṭhānatthasseva paṭikkhipanaṃ paṭikkhepo, saṃsayatthanivāraṇaṃ paṭisedhoti ayaṃ",
  "tika-abh03t:907_1": "paṭikkhepapaṭisedhānaṃ viseso. Pāḷipadameva hutvāti pucchāpāḷiyā “nuppajjatī”ti yaṃ",
  "tika-abh03t:907_2": "padaṃ vuttaṃ, na-kāravirahitaṃ tadeva padaṃ hutvāti attho. Tattha uppattinirodhapaṭisedhassa",
  "tika-abh03t:907_3": "paṭisedhanatthaṃ pāḷigatiyā vissajjanaṃ uppattinirodhānameva paṭisedhanatthaṃ paṭisedhena",
  "tika-abh03t:907_4": "vissajjanaṃ katanti veditabbaṃ.",
  "tika-abh03t:908_0": "Catunnaṃ pañhānaṃ pañcannañca vissajjanānaṃ sattavīsatiyā ṭhānesu pakkhepo tadekadesapakkhepavasena",
  "tika-abh03t:908_1": "vuttoti veditabbo. Paripuṇṇapañho eva hi sarūpadassanena ca vissajjanaṃ sattavīsatiyā",
  "tika-abh03t:908_2": "ṭhānesu pakkhipitabbanti.",
  "tika-abh03t:909": "Kiṃ nu sakkā ito paranti ito pāḷivavatthānadassanādito añño kiṃ nu sakkā kātunti aññassa sakkuṇeyyassa abhāvaṃ dasseti.",
  "tika-abh03t:910_0": "“Suddhāvāsānaṃ tesaṃ tattha rūpakkhandho ca nuppajjittha vedanākkhandho ca nuppajjitthā”ti",
  "tika-abh03t:910_1": "etena suddhāvāsabhūmīsu ekabhūmiyampi dutiyā upapatti natthīti ñāpitaṃ hoti. Paṭisandhito",
  "tika-abh03t:910_2": "pabhuti hi yāva cuti, tāva pavattakammajasantānaṃ ekattena gahetvā tassa uppādanirodhavasena",
  "tika-abh03t:910_3": "ayaṃ desanā pavattā. Tasmiñhi abbocchinne kusalādīnañca pavatti hoti, vocchinne ca",
  "tika-abh03t:910_4": "appavattīti teneva ca uppādanirodhā dassitā, tasmā tassa ekasattassa paṭisandhiuppādato",
  "tika-abh03t:910_5": "yāva cutinirodho, tāva atītatā natthi, na ca tato pubbe tattha paṭisandhivasena kammajasantānaṃ",
  "tika-abh03t:910_6": "uppannapubbanti khandhadvayampi “nuppajjitthā”ti vuttaṃ. Kasmā pana etāya pāḷiyā",
  "tika-abh03t:910_7": "sakalepi suddhāvāse dutiyā paṭisandhi natthīti na viññāyatīti? Uddhaṃsotapāḷisabbhāvā.",
  "tika-abh03t:910_8": "Dvepi hi pāḷiyo saṃsandetabbāti.",
  "tika-abh03t:911_0": "“Asaññasattānaṃ tesaṃ tattha rūpakkhandho uppajjissatī”ti ettha “yassa yattha rūpakkhandho",
  "tika-abh03t:911_1": "uppajjissatī”ti etena sanniṭṭhānena visesitā asaññasattāpi santīti te eva gahetvā",
  "tika-abh03t:911_2": "“asaññasattāna”nti vuttaṃ. Tena ye sanniṭṭhānena vajjitā, te tato pañcavokāraṃ gantvā",
  "tika-abh03t:911_3": "parinibbāyissanti, na tesaṃ puna asaññe upapattippasaṅgo atthīti te sandhāyāha –",
  "tika-abh03t:911_4": "“pacchimabhavikānaṃ tesaṃ tattha rūpakkhandho ca nuppajjissati vedanākkhandho ca",
  "tika-abh03t:911_5": "nuppajjissatī”ti. Ettha kiṃ pañcavokārādibhāvo viya pacchimabhavopi koci atthi, yattha",
  "tika-abh03t:911_6": "tesamanuppatti bhavissatīti? Natthi pañcavokārādibhavesveva yattha vā tattha vā ṭhitānaṃ",
  "tika-abh03t:911_7": "pacchimabhavikānaṃ “yassa yattha rūpakkhandho nuppajjissatī”ti etena sanniṭṭhānena",
  "tika-abh03t:911_8": "saṅgahitattā. Tesaṃ tattha itarānuppattibhāvañca anujānanto “vedanākkhandho ca nuppajjissatī”ti āhāti.",
  "tika-abh03t:912_0": "“Suddhāvāse parinibbantāna”nti idaṃ sappaṭisandhikānaṃ appaṭisandhikānañca suddhāvāsānaṃ",
  "tika-abh03t:912_1": "taṃtaṃbhūmiyaṃ khandhaparinibbānavasena vuttanti veditabbaṃ. Sabbesañhi tesaṃ tattha",
  "tika-abh03t:912_2": "vedanākkhandho nuppajjitthāti. Yathā pana “nirujjhissatī”ti vacanaṃ paccuppannepi",
  "tika-abh03t:912_3": "uppādakkhaṇasamaṅgimhi pavattati, na evaṃ “uppajjitthā”ti vacanaṃ paccuppanne pavattati,",
  "tika-abh03t:912_4": "atha kho uppajjitvā vigate atīte eva, tasmā “parinibbantānaṃ nuppajjitthā”ti vuttaṃ",
  "tika-abh03t:912_5": "uppannasantānassa avigatattā. Anantā lokadhātuyoti okāsassa aparicchinnattā okāsavasena",
  "tika-abh03t:912_6": "vuccamānānaṃ uppādanirodhānampi paricchedābhāvato saṃkiṇṇatā hotīti “yattha vedanākkhandho",
  "tika-abh03t:912_7": "uppajjati, tattha saññākkhandho nirujjhatīti? Āmantā”ti vuttaṃ.",
  "tika-abh03t:913": "Pavattivāravaṇṇanā niṭṭhitā.",
  "tika-abh03t:914": "3. Pariññāvāravaṇṇanā",
  "tika-abh03t:915_0": "206-208. Puggalokāsavāro labbhamānopīti kasmā vuttaṃ, nanu okāsavārassa alābhe tassapi",
  "tika-abh03t:915_1": "alābhena bhavitabbanti? Na, tattha puggalasseva pariññāvacanato. Puggalokāsavārepi",
  "tika-abh03t:915_2": "hi okāse puggalasseva pariññā vuccati, na okāsassa. Okāsavāropi ca yadi vucceyya,",
  "tika-abh03t:915_3": "“yattha rūpakkhandhaṃ parijānātī”ti okāse puggalasseva parijānanavasena vucceyya,",
  "tika-abh03t:915_4": "tasmā puggalokāsavārasseva labbhamānatā vuttā, na okāsavārassāti. Tenāha – “āmantā…pe… siyā”ti.",
  "tika-abh03t:916_0": "Tenevāti pavatte cittakkhaṇavasena tiṇṇaṃ addhānaṃ lābhato eva, aññathā cutipaṭisandhikkhaṇe",
  "tika-abh03t:916_1": "rūpakkhandhaparijānanassa abhāvā “yo rūpakkhandhaṃ parijānāti, so vedanākkhandhaṃ",
  "tika-abh03t:916_2": "parijānātī”ti ettha “natthī”ti vissajjanena bhavitabbaṃ siyā, “āmantā”ti ca katanti.",
  "tika-abh03t:916_3": "Sanniṭṭhānasaṃsayapadasaṅgahitānaṃ pariññānaṃ pavatte cittakkhaṇe eva lābhaṃ dassento",
  "tika-abh03t:916_4": "“lokuttaramaggakkhaṇasmiñhī”tiādimāha. Na parijānātīti pañhe puthujjanaṃ sandhāya",
  "tika-abh03t:916_5": "āmantāti vuttanti idaṃ puthujjanassa sabbathā pariññākiccassa abhāvato vuttaṃ. “Arahā",
  "tika-abh03t:916_6": "rūpakkhandhaṃ na parijānāti no ca vedanākkhandhaṃ na parijānittha, aggamaggasamaṅgiñca",
  "tika-abh03t:916_7": "arahantañca ṭhapetvā avasesā puggalā rūpakkhandhañca na parijānanti vedanākkhandhañca",
  "tika-abh03t:916_8": "na parijānitthā”ti pana vacanena “aggamaggasamaṅgiṃ ṭhapetvā añño koci parijānātī”ti",
  "tika-abh03t:916_9": "vattabbo natthīti dassitaṃ hoti, tena tadavasesapuggale sandhāya “āmantā”ti vuttanti viññāyatīti.",
  "tika-abh03t:917": "Pariññāvāravaṇṇanā niṭṭhitā.",
  "tika-abh03t:918": "Khandhayamakavaṇṇanā niṭṭhitā.",
  "tika-abh03t:919": "3. Āyatanayamakaṃ",
  "tika-abh03t:920": "1. Paṇṇattivāro",
  "tika-abh03t:921": "Uddesavāravaṇṇanā",
  "tika-abh03t:922_0": "1-9. Āyatanayamakādīsu ca paṇṇattivāre padasodhanavārādīnaṃ vacane kāraṇaṃ khandhayamake",
  "tika-abh03t:922_1": "vuttanayeneva veditabbaṃ. “Ekādasa ekādasa katvā tettiṃsasataṃ yamakānī”tiādinā kesuci",
  "tika-abh03t:922_2": "potthakesu gaṇanā likhitā, sā tathā na hoti. “Dvattiṃsasata”ntiādinā aññattha likhitā.",
  "tika-abh03t:923": "Uddesavāravaṇṇanā niṭṭhitā.",
  "tika-abh03t:924": "Niddesavāravaṇṇanā",
  "tika-abh03t:925_0": "10-17. Vāyanaṭṭhenāti pasāraṇaṭṭhena, pākaṭabhāvaṭṭhena vā. “Kāyo dhammo”ti ca vuccamānaṃ",
  "tika-abh03t:925_1": "sabbaṃ sasabhāvaṃ āyatanamevāti “kāyo āyatana”nti, “dhammo āyatana”nti ca ettha “āmantā”ti",
  "tika-abh03t:925_2": "vuttaṃ. Kāyavacanena pana dhammavacanena ca avuccamānaṃ kañci sasabhāvaṃ natthīti",
  "tika-abh03t:925_3": "“na kāyo nāyatanaṃ, na dhammo nāyatana”nti ettha “āmantā”icceva vuttaṃ.",
  "tika-abh03t:926": "Niddesavāravaṇṇanā niṭṭhitā.",
  "tika-abh03t:927": "2. Pavattivāro",
  "tika-abh03t:928": "1. Uppādavāravaṇṇanā",
  "tika-abh03t:929_0": "18-21. Pavattivāre cakkhāyatanamūlakāni ekādasāti paṭisandhicutivasena upādinnapavattassa",
  "tika-abh03t:929_1": "uppādanirodhavacane etasmiṃ alabbhamānavissajjanampi saddāyatanena saddhiṃ yamakaṃ",
  "tika-abh03t:929_2": "pucchāmattalābhena saṅgaṇhitvā vadatīti daṭṭhabbaṃ. Chasaṭṭhi yamakānīti ettha cakkhusotaghānajivhākāyarūpāyatanamūlakesu",
  "tika-abh03t:929_3": "ekekaṃ saddāyatanamūlakāni pañcāti ekādasa yamakāni vissajjanavasena hāpetabbāni.",
  "tika-abh03t:929_4": "Vakkhati hi “saddāyatanassa paṭisandhikkhaṇe anuppattito tena saddhiṃ yamakassa vissajjanameva natthī”ti.",
  "tika-abh03t:930_0": "Dutiyaṃ kiñcāpi paṭhamena sadisavissajjanantiādi puggalavārameva sandhāya vuttanti",
  "tika-abh03t:930_1": "daṭṭhabbaṃ. Okāsavāre pana asadisavissajjanattā vuttaṃ, na taṃ sabbattha sadisavissajjananti",
  "tika-abh03t:930_2": "ñāpetuṃ puggalavārepi vissajjitanti. Gandharasaphoṭṭhabbāyatanehi saddhiṃ tīṇi yamakāni",
  "tika-abh03t:930_3": "sadisavissajjanānīti rūpāvacarasatte sandhāya “sacakkhukānaṃ agandhakāna”ntiādinā",
  "tika-abh03t:930_4": "vissajjitabbattā vuttaṃ. Tesañhi virattakāmakammanibbattassa paṭisandhibījassa evaṃsabhāvattā",
  "tika-abh03t:930_5": "ghānādīni gandhādayo ca na santīti. Ghānāyatanayamakena sadisavissajjanattāti cakkhāyatanamūlakesu",
  "tika-abh03t:930_6": "ghānāyatanayamakena saddhiṃ sadisavissajjanattāti attho. Nanu tattha “sacakkhukānaṃ",
  "tika-abh03t:930_7": "aghānakānaṃ upapajjantāna”ntiādinā vissajjanaṃ pavattaṃ, idha pana ghānāyatanamūlakesu",
  "tika-abh03t:930_8": "“yassa ghānāyatanaṃ uppajjati, tassa jivhāyatanaṃ uppajjatīti? Āmantā”ti vissajjanena",
  "tika-abh03t:930_9": "bhavitabbanti natthi sadisavissajjanatāti? Saccaṃ, yathā pana tattha ghānāyatanayamakena",
  "tika-abh03t:930_10": "jivhākāyāyatanayamakāni sadisavissajjanāni, evamidhāpi jivhākaāyāyatanayamakāni sadisavissajjanāni,",
  "tika-abh03t:930_11": "tasmā tattha tattheva sadisavissajjanatā pāḷiyaṃ anāruḷhatāya kāraṇanti. Nidassanabhāvena",
  "tika-abh03t:930_12": "pana gahitaṃ cakkhāyatanamūlakānaṃ sadisavissajjanakānaṃ sadisavissajjanaṃ nidassanabhāveneva",
  "tika-abh03t:930_13": "kāraṇanti dassento “ghānāyatanayamakena sadisavissajjanattā”ti āha. Sadisavissajjanatā",
  "tika-abh03t:930_14": "cettha ghānāyatanamūlakesu yebhuyyatāya daṭṭhabbā. Tesu hi jivhākāyāyatanayamakesu",
  "tika-abh03t:930_15": "tiṇṇaṃ pucchānaṃ “āmantā”ti vissajjanena bhavitabbaṃ, pacchimapucchāya “sakāyakānaṃ",
  "tika-abh03t:930_16": "aghānakānaṃ upapajjantāna”ntiādināti.",
  "tika-abh03t:931_0": "Atha vā yathā vedanākkhandhādimūlakānaṃ saññākkhandhādiyamakānaṃ amissakakālabhedesu",
  "tika-abh03t:931_1": "tīsu “āmantā”ti paṭivacanavissajjanena yathāvuttavacanassa vissajjanabhāvānujānanaṃ",
  "tika-abh03t:931_2": "kattabbanti apubbassa vattabbassa abhāvā vissajjanaṃ na kataṃ, evamidhāpi ghānāyatanamūlakaṃ",
  "tika-abh03t:931_3": "jivhāyatanayamakaṃ apubbassa vattabbassa abhāvā pāḷiṃ anāruḷhanti pākaṭoyamattho.",
  "tika-abh03t:931_4": "Kāyāyatanayamakaṃ pana dutiyapucchāya vasena vissajjitabbaṃ siyā, sā ca cakkhāyatanamūlakesu",
  "tika-abh03t:931_5": "ghānāyatanayamakena sadisavissajjanā, tasmā yassā pucchāya vissajjanā kātabbā, tassā",
  "tika-abh03t:931_6": "ghānāyatanayamakena sadisavissajjanattā taṃsesāni pāḷiṃ anāruḷhānīti evamettha attho",
  "tika-abh03t:931_7": "daṭṭhabbo. Tathāti idaṃ pāḷianāruḷhatāsāmaññeneva vuttaṃ, na kāraṇasāmaññena. Ghānajivhākāyāyatanānaṃ",
  "tika-abh03t:931_8": "pana agabbhaseyyakesu pavattamānānaṃ gabbhaseyyakesu ca āyatanapāripūrikāle sahacāritāya",
  "tika-abh03t:931_9": "avisesattā ca appavisesattā ca ekasmiṃ ghānāyatanayamake vissajjite itarāni dve,",
  "tika-abh03t:931_10": "ghānāyatanamūlakesu ca vissajjitesu itaradvayamūlakāni na vissajjīyantīti veditabbāni.",
  "tika-abh03t:931_11": "Rūpāyatanamanāyatanehi saddhinti “yassa rūpāyatanaṃ uppajjati, tassa manāyatanaṃ",
  "tika-abh03t:931_12": "uppajjatī”ti etissā pucchāya vuttehi rūpāyatanamanāyatanehi saddhinti adhippāyo.",
  "tika-abh03t:931_13": "Rūpāyatanamūlakesu hi manāyatanayamake ādipucchāya gandharasaphoṭṭhabbayamakesu ādipucchānaṃ",
  "tika-abh03t:931_14": "sadisavissajjanatā yamakānaṃ avissajjane kāraṇabhāvena vuttā. Dutiyapucchānañhi paṭivacanavissajjanena",
  "tika-abh03t:931_15": "bhavitabbanti pubbe vuttanayena vissajjanaṃ na kātabbaṃ, ādipucchānañca na kātabbanti.",
  "tika-abh03t:932_0": "Heṭṭhimehi sadisavissajjanattāti ettha gandhāyatanamūlakānaṃ rasaphoṭṭhabbayamakānaṃ",
  "tika-abh03t:932_1": "rasāyatanamūlakassa ca phoṭṭhabbayamakassa paṭivacanavissajjaneneva bhavitabbanti",
  "tika-abh03t:932_2": "pubbe vuttanayeneva vissajjanaṃ na kātabbanti yesaṃ kātabbaṃ, tesaṃ gandharasaphoṭṭhabbamūlakānaṃ",
  "tika-abh03t:932_3": "manāyatanadhammāyatanayamakānaṃ cakkhādipañcāyatanamūlakehi manāyatanadhammāyatanayamakehi",
  "tika-abh03t:932_4": "sadisavissajjanattāti attho. Cakkhāyatanādimūlakāni saddāyatanayamakāni saddāyatanamūlakāni",
  "tika-abh03t:932_5": "sabbāni avissajjaneneva alabbhamānavissajjanatādassanena vissajjitāni nāma hontīti",
  "tika-abh03t:932_6": "āha “chasaṭṭhi yamakāni vissajjitāni nāma hontī”ti.",
  "tika-abh03t:933_0": "Jaccandhampi jaccabadhirampīti ettha ca jaccabadhiraggahaṇena jaccandhabadhiro gahitoti",
  "tika-abh03t:933_1": "veditabbo. Saghānakānaṃ sacakkhukānanti paripuṇṇāyatanameva opapātikaṃ sandhāya vuttanti",
  "tika-abh03t:933_2": "ettha eva-saddaṃ vuttanti-etassa parato yojetvā yathā “saghānakānaṃ acakkhukāna”nti",
  "tika-abh03t:933_3": "idaṃ aparipuṇṇāyatanaṃ sandhāya vuttaṃ, na evaṃ “saghānakānaṃ sacakkhukāna”nti etaṃ.",
  "tika-abh03t:933_4": "Etaṃ pana paripuṇṇāyatanaṃ sandhāya vuttamevāti attho daṭṭhabbo. Tena jaccabadhirampi",
  "tika-abh03t:933_5": "sandhāya vuttatā na vāritā hotīti.",
  "tika-abh03t:934_0": "22-254. Yattha cakkhāyatananti rūpībrahmalokaṃ pucchatīti niyamato tattha cakkhusotānaṃ",
  "tika-abh03t:934_1": "sahuppattimattaṃ passanto vadati, okāsavāre pana tasmiṃ puggalassa anāmaṭṭhattā yattha",
  "tika-abh03t:934_2": "kāmadhātuyaṃ rūpadhātuyañca cakkhāyatanaṃ uppajjati, tattha sotāyatanampi ekantena",
  "tika-abh03t:934_3": "uppajjatīti “āmantā”ti vuttaṃ.",
  "tika-abh03t:935_0": "“Yassa vā pana rūpāyatanaṃ uppajjissati, tassa cakkhāyatanaṃ uppajjissatīti? Āmantā”ti",
  "tika-abh03t:935_1": "kasmā paṭiññātaṃ, nanu yo gabbhaseyyakabhāvaṃ gantvā parinibbāyissati, tassa rūpāyatanaṃ",
  "tika-abh03t:935_2": "paṭisandhiyaṃ uppajjissati, na pana cakkhāyatananti? Yassa rūpāyatanaṃ uppajjissati,",
  "tika-abh03t:935_3": "tassa tadavatthassa puggalassa rūpāyatanuppādato uddhaṃ cakkhāyatanasantānuppādassa",
  "tika-abh03t:935_4": "pavattiyampi bhavissantassa paṭiññātabbattā. Atha kasmā “yassa vā pana rūpāyatanaṃ",
  "tika-abh03t:935_5": "nuppajjissati, tassa cakkhāyatanaṃ nuppajjissatīti? Āmantā”ti paṭiññātaṃ, nanu gabbhaseyyakassa",
  "tika-abh03t:935_6": "pacchimabhavikassa upapajjantassa ekādasamasattāhā orato ṭhitassa rūpāyatanaṃ nuppajjissati",
  "tika-abh03t:935_7": "no ca cakkhāyatanaṃ nuppajjissatīti? Tasmiṃ bhave bhavissantassa uppādassa anāgatabhāvena",
  "tika-abh03t:935_8": "avacanato. Bhavantare hi tassa tassa āyatanasantānassa yo ādiuppādo paṭisandhiyaṃ",
  "tika-abh03t:935_9": "pavatte ca bhavissati, so anāgatuppādo tabbhāvena vuccati addhāpaccuppannānantogadhattā.",
  "tika-abh03t:935_10": "Na pana yo tasmiṃyeva bhave pavatte bhavissati, so anāgatuppādabhāvena vuccati addhāpaccuppannantogadhattā.",
  "tika-abh03t:935_11": "Addhāvasena hettha kammajapavattassa paccuppannādikālabhedo adhippeto. Evañca katvā",
  "tika-abh03t:935_12": "indriyayamake “yassa itthindriyaṃ uppajjati, tassa purisindriyaṃ uppajjissatīti?",
  "tika-abh03t:935_13": "Pacchimabhavikānaṃ itthīnaṃ upapajjantīnaṃ, yā ca itthiyo rūpāvacaraṃ arūpāvacaraṃ",
  "tika-abh03t:935_14": "upapajjitvā parinibbāyissanti, yā ca itthiyo eteneva bhāvena katici bhave dassetvā",
  "tika-abh03t:935_15": "parinibbāyissanti, tāsaṃ upapajjantīnaṃ tāsaṃ itthindriyaṃ uppajjati, no ca tāsaṃ",
  "tika-abh03t:935_16": "purisindriyaṃ uppajjissatī”ti vuttaṃ. Na hi tāsaṃ sabbāsaṃ tasmiṃ bhave pavatte purisindriyaṃ",
  "tika-abh03t:935_17": "na uppajjissati liṅgaparivattanasabbhāvā, bhavantare pana ādiuppādassa abhāvaṃ sandhāya",
  "tika-abh03t:935_18": "“no ca tāsaṃ purisindriyaṃ uppajjissatī”ti vuttaṃ. Bhavantare hi ādiuppādassa anāgatattaṃ",
  "tika-abh03t:935_19": "adhippetanti. Evañca katvā “katici bhave dassetvā”ti bhavaggahaṇaṃ katanti.",
  "tika-abh03t:936_0": "“Āyatanānaṃ paṭilābho jātī”ti vacanato taṃtaṃāyatananibbattakakammena gahitapaṭisandhikassa",
  "tika-abh03t:936_1": "avassaṃbhāvīāyatanassa yāva āyatanapāripūri, tāva uppajjatīti pana atthe gayhamāne",
  "tika-abh03t:936_2": "pucchādvayavissajjanaṃ sūpapannaṃ hoti. Evañca sati “yassa vā pana sotāyatanaṃ nuppajjissati,",
  "tika-abh03t:936_3": "tassa cakkhāyatanaṃ nuppajjatīti? Pacchimabhavikānaṃ pañcavokāraṃ upapajjantānaṃ,",
  "tika-abh03t:936_4": "ye ca arūpaṃ upapajjitvā parinibbāyissanti, tesaṃ upapajjantānaṃ tesaṃ sotāyatanaṃ",
  "tika-abh03t:936_5": "nuppajjissati, no ca tesaṃ cakkhāyatanaṃ nuppajjatī”ti evamādīsu gabbhaseyyakāpi",
  "tika-abh03t:936_6": "pacchimabhavikādayo upapajjantā gahitā honti. Evañca katvā indriyayamake “yassa vā",
  "tika-abh03t:936_7": "pana somanassindriyaṃ uppajjati, tassa cakkhundriyaṃ uppajjatīti? Āmantā”ti idampi",
  "tika-abh03t:936_8": "upapannaṃ hoti. Somanassindriyuppādakassa kammassa ekantena cakkhundriyuppādanato",
  "tika-abh03t:936_9": "gabbhepi yāva cakkhundriyuppatti, tāva uppajjamānatāya tassā abhinanditabbattā.",
  "tika-abh03t:937_0": "Yaṃ pana “yassa vā pana yattha rūpāyatanaṃ uppajjittha, tassa tattha ghānāyatanaṃ",
  "tika-abh03t:937_1": "uppajjatīti? Kāmāvacarā cavantānaṃ, aghānakānaṃ kāmāvacaraṃ upapajjantānaṃ, rūpāvacarānaṃ",
  "tika-abh03t:937_2": "tesaṃ tattha rūpāyatanaṃ uppajjittha, no ca tesaṃ tattha ghānāyatanaṃ uppajjatī”ti",
  "tika-abh03t:937_3": "ettha “aghānakānaṃ kāmāvacaraṃ upapajjantāna”nti vuttaṃ, taṃ ye ekādasamasattāhā",
  "tika-abh03t:937_4": "orato kālaṃ karissanti, tesaṃ ghānāyatanānibbattakakammena gahitapaṭisandhikānaṃ",
  "tika-abh03t:937_5": "vasena vuttanti veditabbaṃ. “Yassa yattha ghānāyatanaṃ na nirujjhati, tassa tattha",
  "tika-abh03t:937_6": "rūpāyatanaṃ na nirujjhissatīti? Kāmāvacaraṃ upapajjantānaṃ, aghānakānaṃ kāmāvacarā",
  "tika-abh03t:937_7": "cavantānaṃ, rūpāvacarānaṃ tesaṃ tattha ghānāyatanaṃ na nirujjhati, no ca tesaṃ tattha",
  "tika-abh03t:937_8": "rūpāyatanaṃ na nirujjhissatī”ti hi ettha “aghānakānaṃ kāmāvacarā cavantāna”nti vacanaṃ",
  "tika-abh03t:937_9": "anuppanneyeva ghānāyatane gabbhaseyyakānaṃ cuti atthīti dīpeti. Na hi kāmāvacare",
  "tika-abh03t:937_10": "gabbhaseyyakato añño aghānako atthi dhammahadayavibhaṅge “kāmadhātuyā upapattikkhaṇe",
  "tika-abh03t:937_11": "kassaci aṭṭhāyatanāni pātubhavantī”ti avuttattāti. Atha kasmā opapātike eva sandhāya",
  "tika-abh03t:937_12": "idha, indriyayamake ca yathādassitāsu pucchāsu “āmantā”ti vuttanti na viññāyatīti?",
  "tika-abh03t:937_13": "Yamake sanniṭṭhānena gahitatthassa ekadese saṃsayatthasambhavena paṭivacanassa akaraṇato.",
  "tika-abh03t:937_14": "Bhinditabbe hi na paṭivacanavissajjanaṃ hoti. Yadi siyā, paripuṇṇavissajjanameva",
  "tika-abh03t:937_15": "na siyāti. Atha kasmā “yassa vā pana somanassindriyaṃ uppajjati, tassa cakkhundriyaṃ",
  "tika-abh03t:937_16": "uppajjatīti? Āmantā”ti iminā “gabbhaseyyakānaṃ somanassapaṭisandhi natthī”ti na viññāyatīti?",
  "tika-abh03t:937_17": "“Kāmadhātuyā upapattikkhaṇe kassa dasindriyāni pātubhavanti? Gabbhaseyyakānaṃ sattānaṃ",
  "tika-abh03t:937_18": "sahetukānaṃ ñāṇasampayuttānaṃ upapattikkhaṇe dasindriyāni pātubhavanti kāyindriyaṃ",
  "tika-abh03t:937_19": "manindriyaṃ itthindriyaṃ vā purisindriyaṃ vā jīvitindriyaṃ somanassindriyaṃ vā upekkhindriyaṃ",
  "tika-abh03t:937_20": "vā saddhindriya”ntiādivacanato.",
  "tika-abh03t:938_0": "Nirodhavāre anāgatakālabhede yathā tasseva cittassa nirodho anāgatabhāvena tassa",
  "tika-abh03t:938_1": "uppattikkhaṇe vutto, evaṃ tasseva kammajasantānassa nirodho anāgatabhāvena tassa",
  "tika-abh03t:938_2": "uppāde vattabboti sabbattha upapajjantānaṃ eva so tathā vutto, na uppannānaṃ. Uppannānaṃ",
  "tika-abh03t:938_3": "pana aññassa anāgatassa santānassa nirodho anāgatabhāvena vattabbo, na tasseva. Tassa",
  "tika-abh03t:938_4": "hi uppādānantaraṃ nirodho āraddho nāma hotīti. Tasmā arahataṃ pavatte sotassa cakkhussa",
  "tika-abh03t:938_5": "ca bhede satipi anāgatakālāmasanavaseneva “yassa cakkhāyatanaṃ nirujjhissati, tassa",
  "tika-abh03t:938_6": "sotāyatanaṃ nirujjhissatīti? Āmantā. Yassa vā pana sotāyatanaṃ nirujjhissati, tassa",
  "tika-abh03t:938_7": "cakkhāyatanaṃ nirujjhissatīti? Āmantā”ti vissajjanadvayaṃ upapannameva hotīti. Yasmā",
  "tika-abh03t:938_8": "ca upapattianantaraṃ nirodho āraddho nāma hoti, taṃniṭṭhānabhāvato pana cutiyā nirodhavacanaṃ,",
  "tika-abh03t:938_9": "tasmā pavatte niruddhepi santānekadese aniruddhaṃ upādāya aniṭṭhitanirodhoti cutiyāva",
  "tika-abh03t:938_10": "tassa nirodhoti vuccati. Vakkhati hi “yassa vā pana somanassindriyaṃ nirujjhati,",
  "tika-abh03t:938_11": "tassa cakkhundriyaṃ nirujjhatīti? Āmantā”ti, tenetthāpi cutinirodhe eva ca adhippete",
  "tika-abh03t:938_12": "yañca pavatte nirujjhissati, tañca niṭṭhānavasena cutiyā eva nirujjhissatīti vuttanti",
  "tika-abh03t:938_13": "“āmantā”ti yuttaṃ paṭivacanaṃ. “Sacakkhukāna”ntiādīsu ca “paṭiladdhacakkhukāna”ntiādinā attho viññāyatīti.",
  "tika-abh03t:939_0": "“Yassa cakkhāyatanaṃ na nirujjhati, tassa sotāyatanaṃ na nirujjhissatīti? Sabbesaṃ",
  "tika-abh03t:939_1": "upapajjantānaṃ, acakkhukānaṃ cavantānaṃ tesaṃ cakkhāyatanaṃ na nirujjhati, no ca",
  "tika-abh03t:939_2": "tesaṃ sotāyatanaṃ na nirujjhissatī”ti ettha āruppe pacchimabhavike ṭhapetvā sabbe",
  "tika-abh03t:939_3": "upapajjantā, acakkhukā cavantā ca gahitāti daṭṭhabbā. Te hi dutiyakoṭṭhāsena saṅgayhantīti",
  "tika-abh03t:939_4": "tadapekkhattā sāvasesamidaṃ sabbavacanaṃ acakkhukavacanañcāti. “Āruppe pacchimabhavikāna”nti",
  "tika-abh03t:939_5": "ettha ca arūpato pañcavokāraṃ agacchantā anaññūpapattikāpi “arūpe pacchimabhavikā”icceva",
  "tika-abh03t:939_6": "saṅgayhantīti veditabbā. Esa nayo aññesupi evarūpesūti.",
  "tika-abh03t:940": "Pavattivāravaṇṇanā niṭṭhitā.",
  "tika-abh03t:941": "Āyatanayamakavaṇṇanā niṭṭhitā.",
  "tika-abh03t:942": "4. Dhātuyamakaṃ",
  "tika-abh03t:943": "1-19. Labbhamānānanti idaṃ pavattivāre saddadhātusambandhānaṃ yamakānaṃ cakkhuviññāṇadhātādisambandhānañca cutipaṭisandhivasena alabbhamānataṃ sandhāya vuttaṃ.",
  "tika-abh03t:944": "Dhātuyamakavaṇṇanā niṭṭhitā.",
  "tika-abh03t:945": "5. Saccayamakaṃ",
  "tika-abh03t:946": "1. Paṇṇattivāro",
  "tika-abh03t:947": "Niddesavāravaṇṇanā",
  "tika-abh03t:948_0": "10-26. “Dukkhaṃ dukkhasaccanti? Āmantā”ti ettha kiñcāpi dukkhadukkhaṃ saṅkhāradukkhaṃ",
  "tika-abh03t:948_1": "vipariṇāmadukkhanti tīsupi dukkhasaddo pavattati, “jātipi dukkhā”tiādinā jātiādīsu",
  "tika-abh03t:948_2": "ca, so pana dukkhadukkhato aññattha pavattamāno aññanirapekkho nappavattati. Suddhañcettha",
  "tika-abh03t:948_3": "dukkhapadaṃ aññanirapekkhaṃ gahetvā paṇṇattisodhanaṃ karoti, tena nippariyāyato dukkhasabhāvattā",
  "tika-abh03t:948_4": "eva yaṃ dukkhadukkhaṃ, tasmiṃ dukkhadukkhe esa dukkhasaddo, tañca ekantena dukkhasaccamevāti",
  "tika-abh03t:948_5": "“āmantā”ti vuttaṃ. Suddhasaccavāre saccavibhaṅge vuttesu samudayesu koci phaladhammesu",
  "tika-abh03t:948_6": "natthi, na ca phaladhammesu koci nirodhoti vuccamāno atthi, maggasaddo ca phalaphalaṅgesu",
  "tika-abh03t:948_7": "maggaphalattā pavattati, na maggakiccasabbhāvā. Pariniṭṭhitaniyyānakiccāni hi tāni.",
  "tika-abh03t:948_8": "Niyyānavācako cettha maggasaddo, na niyyānaphalavācako, tasmā samudayo saccaṃ, nirodho",
  "tika-abh03t:948_9": "saccaṃ, maggo saccanti etesupi “āmantā”icceva vissajjanaṃ kataṃ.",
  "tika-abh03t:949_0": "Atha vā padasodhanena padesu sodhitesu saccavisesanabhūtā eva dukkhādisaddā idha",
  "tika-abh03t:949_1": "gahitāti viññāyanti. Tesaṃ pana ekantena saccavisesanabhāvaṃ, saccānañca tabbisesanayogavisesaṃ",
  "tika-abh03t:949_2": "dīpetuṃ suddhasaccavāro vuttoti saccavisesanānaṃ dukkhādīnaṃ ekantasaccattā “dukkhaṃ",
  "tika-abh03t:949_3": "saccaṃ…pe… maggo saccanti? Āmantā”ti vuttanti. Yathā cettha, evaṃ khandhayamakādīsupi",
  "tika-abh03t:949_4": "suddhakhandhādivāresu khandhādivisesanabhūtānameva rūpādīnaṃ gahaṇaṃ yuttaṃ. Aṭṭhakathāyaṃ",
  "tika-abh03t:949_5": "pana “yasmā piyarūpasātarūpasaṅkhātaṃ vā rūpaṃ hotu bhūtupādārūpaṃ vā, sabbaṃ pañcasu",
  "tika-abh03t:949_6": "khandhesu saṅgahaṃ gacchateva, tasmā āmantāti paṭijānātī”ti vacanena rūpādicakkhādidukkhādiggahaṇehi",
  "tika-abh03t:949_7": "suddhakhandhādivāresupi khandhādivisesanato aññepi gahitāti ayamattho dīpito hoti,",
  "tika-abh03t:949_8": "tena tadanurūpatāvasena itaro attho vutto.",
  "tika-abh03t:950": "Niddesavāravaṇṇanā niṭṭhitā.",
  "tika-abh03t:951": "2. Pavattivāravaṇṇanā",
  "tika-abh03t:952_0": "27-164. Antamaso suddhāvāsānampīti idaṃ tesaṃ ariyattā dukkhasaccena upapajjane āsaṅkā",
  "tika-abh03t:952_1": "siyāti katvā vuttaṃ. Taṇhāvippayuttacittassāti idaṃ pañcavokāravaseneva gahetabbanti",
  "tika-abh03t:952_2": "vuttaṃ. Yassa dukkhasaccaṃ uppajjatīti etena pana sanniṭṭhānena sabbe upapajjantā",
  "tika-abh03t:952_3": "pavattiyaṃ catuvokāre maggaphalato aññacittānaṃ uppādakkhaṇasamaṅgino pañcavokāre",
  "tika-abh03t:952_4": "ca sabbacittānaṃ uppādakkhaṇasamaṅgino saṅgahitāti tesveva sanniṭṭhānena nicchitesu",
  "tika-abh03t:952_5": "keci “pavatte taṇhāvippayuttacittassa uppādakkhaṇe”ti etena dukkhasamudayesu ekakoṭṭhāsappavattisamaṅgino",
  "tika-abh03t:952_6": "dassīyanti sanniṭṭhānena gahitasseva vibhāgadassanato, tena catuvokārānampi gahaṇaṃ",
  "tika-abh03t:952_7": "upapannameva. Na hi tesu maggaphaluppādasamaṅgīsu pasaṅgatā atthi taṃsamaṅgīnaṃ tesaṃ",
  "tika-abh03t:952_8": "sanniṭṭhānena aggahitattāti. Idaṃ idha na gahetabbanti idaṃ catuvokāre phalasamāpatticittaṃ",
  "tika-abh03t:952_9": "idha saccānaṃ uppādavacane na gahetabbanti vuttaṃ hoti.",
  "tika-abh03t:953_0": "Ettha ca sabbesaṃ upapajjantānanti idaṃ kammajapavattassa paṭhamuppādadassanena vuttaṃ,",
  "tika-abh03t:953_1": "asaññasattāpettha saṅgahitā. Pavatte taṇhāvippayuttacittassa uppādakkhaṇeti idaṃ",
  "tika-abh03t:953_2": "pana samudayasaccuppādavomissassa dukkhasaccuppādassa taṃrahitassa dassanavasena",
  "tika-abh03t:953_3": "vuttaṃ. Taṇhāya uppādakkhaṇeti taṃsahitassa samudayasaccuppādavomissassa. Tesaṃ pana",
  "tika-abh03t:953_4": "asaññasattānaṃ pavattiyaṃ dukkhasaccassa uppādo sabbattha na gahito, tathā nirodho",
  "tika-abh03t:953_5": "cāti. Maggasaccayamakepi eseva nayo. Tesaṃ tasmiṃ upapattikkhaṇe ca taṇhāvippayuttacittuppattikkhaṇe",
  "tika-abh03t:953_6": "cāti evamettha khaṇavasena okāso veditabboti vuttaṃ, evañca sati “yassa yattha dukkhasaccaṃ",
  "tika-abh03t:953_7": "uppajjati, tassa tattha samudayasaccaṃ uppajjissatī”ti etassa vissajjane pacchimakoṭṭhāse",
  "tika-abh03t:953_8": "“itaresaṃ catuvokāraṃ pañcavokāraṃ upapajjantānaṃ, pavatte cittassa uppādakkhaṇe",
  "tika-abh03t:953_9": "tesaṃ tattha dukkhasaccañca uppajjati samudayasaccañca uppajjissatī”ti idaṃ na yujjeyya.",
  "tika-abh03t:953_10": "Na hi upapattikkhaṇe cittuppattikkhaṇe ca samudayasaccaṃ uppajjissatīti. Tasmā upapattikkhaṇataṇhāvippayuttacittuppattikkhaṇasamaṅgīnaṃ",
  "tika-abh03t:953_11": "puggalānaṃ yasmiṃ kāmāvacarādiokāse sā upapatti cittuppatti ca pavattamānā, tattha",
  "tika-abh03t:953_12": "tesanti okāsavasenevettha tattha-saddassa attho yujjati. Puggalokāsavāro hesa. Tattha",
  "tika-abh03t:953_13": "puggalavisesadassanatthaṃ “sabbesaṃ upapajjantāna”ntiādi vuttaṃ, okāso pana yattha te, so evāti.",
  "tika-abh03t:954_0": "“Sabbesaṃ cavantānaṃ pavatte cittassa bhaṅgakkhaṇe āruppe maggassa ca phalassa ca",
  "tika-abh03t:954_1": "uppādakkhaṇe tesaṃ samudayasaccañca nuppajjati dukkhasaccañca nuppajjatī”ti ettha",
  "tika-abh03t:954_2": "pana “pavatte cittassa bhaṅgakkhaṇe dukkhasaccaṃ nuppajjatī”ti cittapaṭibaddhavuttittā",
  "tika-abh03t:954_3": "cittajarūpameva idhādhippetaṃ, na kammajādirūpaṃ cittaṃ anapekkhitvāva uppajjanatoti",
  "tika-abh03t:954_4": "keci vadanti. “Yassa vā pana samudayasaccaṃ nuppajjatī”ti etena pana sanniṭṭhānena",
  "tika-abh03t:954_5": "gahito puggalo na cittaṃ apekkhitvāva gahito, atha kho yo koci evaṃpakāro, tasmā",
  "tika-abh03t:954_6": "“tassa dukkhasaccaṃ nuppajjatī”ti etena ca na cittāpekkhameva dukkhasaccaṃ vuttaṃ,",
  "tika-abh03t:954_7": "atha kho yaṃ kiñcīti cittassa bhaṅgakkhaṇe yaṃ kiñci dukkhasaccaṃ nuppajjatīti ayamattho",
  "tika-abh03t:954_8": "viññāyatīti. Na hi yamake vibhajitabbe avibhattā nāma pucchā atthīti.",
  "tika-abh03t:955_0": "“Suddhāvāsānaṃ dutiye cittevattamāne”ti idaṃ sabbantimena paricchedena yassa yattha",
  "tika-abh03t:955_1": "dukkhasaccaṃ uppajjittha, no ca samudayasaccaṃ, taṃdassanavasena vuttaṃ. Tasmiṃ pana",
  "tika-abh03t:955_2": "dassite tena samānagatikattā dutiyākusalacittato purimasabbacittasamaṅgino teneva",
  "tika-abh03t:955_3": "dassitā honti. Tesampi hi tattha dukkhasaccaṃ uppajjittha no ca tesaṃ tattha samudayasaccaṃ",
  "tika-abh03t:955_4": "uppajjitthāti. Evañca katvā “itaresaṃ catuvokārapañcavokārāna”nti ettha yathāvuttā",
  "tika-abh03t:955_5": "suddhāvāsā aggahitā honti. Yathā “yassa yattha dukkhasaccaṃ uppajjati, tassa tattha",
  "tika-abh03t:955_6": "samudayasaccaṃ uppajjitthā”ti etassa vissajjane “suddhāvāsānaṃ upapatticittassa uppādakkhaṇe”ti",
  "tika-abh03t:955_7": "eteneva upapatticittuppādakkhaṇasamaṅgisamānagatikā dutiyākusalato purimasabbacittuppādakkhaṇasamaṅgino",
  "tika-abh03t:955_8": "dassitā hontīti na te “itaresa”nti etena gayhanti, evamidhāpi daṭṭhabbanti. “Itaresa”nti",
  "tika-abh03t:955_9": "vacanaṃ pañcavokārānaṃ visesanatthaṃ, na catuvokārānaṃ. Na hi te pubbe vuttā vajjetabbā",
  "tika-abh03t:955_10": "santi pañcavokārā viya yathāvuttā suddhāvāsāti. “Abhisametāvīnaṃ tesaṃ tattha dukkhasaccañca",
  "tika-abh03t:955_11": "uppajjittha maggasaccañca uppajjitthā”ti etena sanniṭṭhānena puggalokāsā aññamaññaparicchinnā",
  "tika-abh03t:955_12": "gahitāti yasmiṃ okāse abhisametāvino, te evaṃ “abhisametāvīna”nti etena gahitāti",
  "tika-abh03t:955_13": "daṭṭhabbā. Tena ye kāmāvacare rūpāvacare arūpāvacare vā abhisametāvino rūpāvacaraṃ",
  "tika-abh03t:955_14": "arūpāvacaraṃ vā upapannā, yāva tatthābhisamayo uppanno bhavissati, tāva te ettha",
  "tika-abh03t:955_15": "na gayhanti, te pana purimakoṭṭhāse “suddhāvāsānaṃ dutiye citte vattamāne”ti evaṃ",
  "tika-abh03t:955_16": "dassitehi suddhāvāse anuppannābhisamayehi samānagatikāti visuṃ na dassitā. “Anabhisametāvīna”nti",
  "tika-abh03t:955_17": "gahitā ye sabbattha tattha ca anabhisametāvino, tesu suddhāvāsānaṃ gahaṇakālavisesanatthaṃ",
  "tika-abh03t:955_18": "“suddhāvāsānaṃ dutiye citte vattamāne”ti vuttanti.",
  "tika-abh03t:956_0": "Yassa cittassa anantarā aggamaggaṃ paṭilabhissantīti etena vodānacittasamaṅginā samānagatikā",
  "tika-abh03t:956_1": "tato purimataracittasamaṅginopi yāva sabbantimataṇhāsampayuttacittasamaṅgī, tāva",
  "tika-abh03t:956_2": "dassitāti veditabbā. Esa nayo aññesu evarūpesūti.",
  "tika-abh03t:957_0": "Pavatte cittassa bhaṅgakkhaṇeti āgataṭṭhāne paṭisandhicittassapi bhaṅgakkhaṇaggahaṇaṃ",
  "tika-abh03t:957_1": "daṭṭhabbaṃ, tathā “pavatte cittassa uppādakkhaṇe”ti āgataṭṭhāne ca cuticittassapi",
  "tika-abh03t:957_2": "uppādakkhaṇassāti. “Yassa dukkhasaccaṃ na nirujjhati, tassa samudayasaccaṃ na nirujjhissatī”ti",
  "tika-abh03t:957_3": "etassa vissajjane dvīsupi koṭṭhāsesu “arūpe maggassa ca phalassa ca bhaṅgakkhaṇe”icceva",
  "tika-abh03t:957_4": "vuttaṃ, na visesitaṃ. Kasmā? Ekassapi maggassa ca phalassa ca bhaṅgakkhaṇasamaṅgino",
  "tika-abh03t:957_5": "ubhayakoṭṭhāsabhajanato. Yassa dukkhasaccaṃ na nirujjhatīti etena sanniṭṭhānena gahitesu",
  "tika-abh03t:957_6": "hi arupe maggaphalabhaṅgakkhaṇasamaṅgīsu kesañci tiṇṇaṃ phalānaṃ dvinnañca maggānaṃ",
  "tika-abh03t:957_7": "bhaṅgakkhaṇasamaṅgīnaṃ nirantaraṃ anuppādetvā antarantarā vipassanānikantiṃ bhavanikantiṃ",
  "tika-abh03t:957_8": "uppādetvā ye uparimagge uppādessanti, tesaṃ samudayasaccaṃ nirujjhissatīti tesaṃyeva",
  "tika-abh03t:957_9": "pana kesañci antarā taṇhaṃ anuppādetvā uparimaggauppādentānaṃ maggaphalabhaṅgakkhaṇasamaṅgīnaṃ",
  "tika-abh03t:957_10": "samudayasaccaṃ na nirujjhissatīti. Sāmaññavacanenapi ca purimakoṭṭhāse vuccamānena",
  "tika-abh03t:957_11": "pacchimakoṭṭhāse vakkhamāne vajjetvāva gahaṇaṃ hotīti dassitoyaṃ nayoti.",
  "tika-abh03t:958": "Pavattivāravaṇṇanā niṭṭhitā.",
  "tika-abh03t:959": "3. Pariññāvāravaṇṇanā",
  "tika-abh03t:960_0": "165-170. Pariññāvāre …pe… tissopettha pariññā labbhantīti ettheva visesanaṃ khandhayamakādīsu",
  "tika-abh03t:960_1": "sabbakhandhādīnaṃ viya sabbasaccānaṃ apariññeyyatādassanatthaṃ sacchikaraṇabhāvanāvasena",
  "tika-abh03t:960_2": "imassa vārassa appavattidassanatthañca. Dukkhassa pariññatthaṃ samudayassa ca pahānatthaṃ",
  "tika-abh03t:960_3": "bhagavati brahmacariyaṃ vussatīti pariññāpahānaṃ saccesu dassetuṃ dukkhe tīraṇapariññā",
  "tika-abh03t:960_4": "vuttā, na pahānapariññā. Samudaye ca pahānapariññā, na tīraṇapariññā. Ñātapariññā",
  "tika-abh03t:960_5": "pana sādhāraṇāti ubhayattha vuttā. Maggañāṇañhi dukkhasamudayāni vibhāvetīti ñātapariññā",
  "tika-abh03t:960_6": "ca hoti, dukkhatīraṇakiccānaṃ nipphādanato tīraṇapariññā ca, samudayassa appavattikaraṇatova",
  "tika-abh03t:960_7": "pahānapariññā cāti tissopi pariññā maggakkhaṇe eva yojetabbāti.",
  "tika-abh03t:961": "Pariññāvāravaṇṇanā niṭṭhitā.",
  "tika-abh03t:962": "Saccayamakavaṇṇanā niṭṭhitā.",
  "tika-abh03t:963": "6. Saṅkhārayamakaṃ",
  "tika-abh03t:964": "1. Paṇṇattivāravaṇṇanā",
  "tika-abh03t:965_0": "1. Khandhādayo viya pubbe avibhattā kāyasaṅkhārādayoti tesaṃ aviññātattā “assāsapassāsā",
  "tika-abh03t:965_1": "kāyasaṅkhāro”tiādinā tayo saṅkhāre vibhajati. Kāyassa saṅkhāroti paṭhame atthe sāmiatthe",
  "tika-abh03t:965_2": "eva sāmivacanaṃ, dutiye atthe kattuatthe. Vaciyā saṅkhāroti kammatthe sāmivacanaṃ.",
  "tika-abh03t:965_3": "Cittassa saṅkhāroti ca kattuattheyeva. So pana karaṇavacanassa atthoti katvā “karaṇatthe",
  "tika-abh03t:965_4": "sāmivacanaṃ katvā”ti vuttaṃ.",
  "tika-abh03t:966_0": "2-7. Suddhikaekekapadavasena atthābhāvatoti padasodhanataṃmūlakacakkavārehi yopi",
  "tika-abh03t:966_1": "attho dassito dvīhi padehi labbhamāno eko assāsapassāsādiko, tassa suddhikehi kāyādipadehi",
  "tika-abh03t:966_2": "suddhikena ca saṅkhārapadena avacanīyattā yathā rūpapadassa khandhekadeso khandhapadassa",
  "tika-abh03t:966_3": "khandhasamudāyo padasodhane dassito yathādhippeto attho atthi, evaṃ ekekapadassa",
  "tika-abh03t:966_4": "yathādhippetatthābhāvatoti adhippāyo. Kāyo kāyasaṅkhārotiādi pana vattabbaṃ siyāti",
  "tika-abh03t:966_5": "yadi visuṃ adīpetvā samudito kāyasaṅkhārasaddo ekattha dīpeti, kāyasaṅkhārasaddo",
  "tika-abh03t:966_6": "kāyasaṅkhāratthe vattamāno khandhasaddo viya rūpasaddena kāyasaddena visesitabboti",
  "tika-abh03t:966_7": "adhippāyena vadati. Suddhasaṅkhāravāro hesāti etena imassa vārassa padasodhanena",
  "tika-abh03t:966_8": "dassitānaṃ yathādhippetānameva gahaṇato tesañca kāyādipadehi aggahitattā “kāyo kāyasaṅkhāro”tiādivacanassa",
  "tika-abh03t:966_9": "ayuttiṃ dasseti. Idha pana saṅkhārayamake kāyādipadānaṃ saṅkhārapadassa ca asamānādhikaraṇattā",
  "tika-abh03t:966_10": "“kāyo saṅkhāro, saṅkhārā kāyo”tiādimhi vuccamāne adhippetatthapariccāgo anadhippetatthapariggaho",
  "tika-abh03t:966_11": "ca kato siyāti suddhasaṅkhārataṃmūlacakkavārā na vuttā. Padasodhanavārataṃmūlacakkavārehi",
  "tika-abh03t:966_12": "pana asamānādhikaraṇehi kāyādipadehi saṅkhārasaddassa visesanīyatāya dassitāya saṃsayo",
  "tika-abh03t:966_13": "hoti “yo atthantarappavattinā kāyasaddena visesito kāyasaṅkhāro, eso atthantarappavattīhi",
  "tika-abh03t:966_14": "vacīcittehi visesito udāhu añño”ti. Evaṃ sesesupi. Ettha tesaṃ aññattha dassanatthaṃ",
  "tika-abh03t:966_15": "“kāyasaṅkhāro vacīsaṅkhāro”tiādinā anulomapaṭilomavasena cha yamakāni vuttānīti daṭṭhabbaṃ.",
  "tika-abh03t:966_16": "Aṭṭhakathāyaṃ pana suddhasaṅkhāravāraṭṭhāne vuttattā ayaṃ nayo suddhasaṅkhāravāroti vutto.",
  "tika-abh03t:967": "Paṇṇattivāravaṇṇanā niṭṭhitā.",
  "tika-abh03t:968": "2. Pavattivāravaṇṇanā",
  "tika-abh03t:969_0": "19. Pavattivāre saṅkhārānaṃ puggalānañca okāsattā jhānaṃ bhūmi ca visuṃ okāsabhāvena",
  "tika-abh03t:969_1": "gahitāti puggalavāre ca okāsavasena puggalaggahaṇena tesaṃ dvinnaṃ okāsānaṃ vasena",
  "tika-abh03t:969_2": "gahaṇaṃ hoti, tasmā “vinā vitakkavicārehi assāsapassāsānaṃ uppādakkhaṇe”ti dutiyatatiyajjhānokāsavasena",
  "tika-abh03t:969_3": "gahitā puggalā visesetvā dassitāti daṭṭhabbā. Puna paṭhamajjhānaṃ samāpannānanti",
  "tika-abh03t:969_4": "jhānokāsavasena puggalaṃ dasseti, kāmāvacarānanti bhūmokāsavasena. Dvippakārānampi",
  "tika-abh03t:969_5": "pana tesaṃ visesanatthamāha “assāsapassāsānaṃ uppādakkhaṇe”ti. Tena rūpārūpāvacaresu",
  "tika-abh03t:969_6": "paṭhamajjhānasamāpannake kāmāvacare gabbhagatādike ca nivatteti. Kāmāvacarānampi",
  "tika-abh03t:969_7": "hi gabbhagatādīnaṃ vinā assāsapassāsehi vitakkavicārānaṃ uppatti atthi. Aṭṭhakathāyaṃ",
  "tika-abh03t:969_8": "pana ekantikattā rūpārūpāvacarā nidassitā. Vinā assāsapassāsehi vitakkavicārānaṃ",
  "tika-abh03t:969_9": "uppādakkhaṇeti etena pana dassitā puggalā paṭhamajjhānokāsā kāmāvacarādiokāsā ca",
  "tika-abh03t:969_10": "assāsapassāsavirahavisiṭṭhā daṭṭhabbā. Iminā nayena sabbattha puggalavibhāgo veditabbo.",
  "tika-abh03t:970_0": "21. “Paṭhamajjhāne kāmāvacareti kāmāvacarabhūmiyaṃ uppanne paṭhamajjhāne”ti aṭṭhakathāyaṃ",
  "tika-abh03t:970_1": "vuttaṃ, etasmiṃ pana atthe sati “catutthajjhāne rūpāvacare arūpāvacare tattha cittasaṅkhāro",
  "tika-abh03t:970_2": "uppajjati, no ca tattha kāyasaṅkhāro uppajjatī”ti etthāpi rūpārūpāvacarabhūmīsu uppanne",
  "tika-abh03t:970_3": "catutthajjhāneti attho bhaveyya, so ca aniṭṭho bhūmīnaṃ okāsabhāvasseva aggahitatāpattito,",
  "tika-abh03t:970_4": "sabbacatutthajjhānassa okāsavasena aggahitatāpattito ca, tasmā jhānabhūmokāsānaṃ",
  "tika-abh03t:970_5": "saṅkaraṃ akatvā visuṃ eva okāsabhāvo yojetabbo. Paṭhamajjhānokāsepi hi kāyasaṅkhāro",
  "tika-abh03t:970_6": "ca uppajjati vacīsaṅkhāro ca uppajjati kāmāvacarokāse ca. Yadipi na sabbamhi paṭhamajjhāne",
  "tika-abh03t:970_7": "sabbamhi ca kāmāvacare dvayaṃ uppajjati, tattha pana taṃdvayuppatti atthīti katvā",
  "tika-abh03t:970_8": "evaṃ vuttanti daṭṭhabbaṃ. Visuṃ okāsattā ca “aṅgamattavasena cetthā”tiādivacanaṃ",
  "tika-abh03t:970_9": "na vattabbaṃ hotīti. Imamhi ca yamake avitakkavicāramattaṃ dutiyajjhānaṃ vicāravasena",
  "tika-abh03t:970_10": "paṭhamajjhāne saṅgahaṃ gacchatīti daṭṭhabbaṃ. Muddhabhūtaṃ dutiyajjhānaṃ gahetvā",
  "tika-abh03t:970_11": "itaraṃ asaṅgahitanti vā. Yassayatthake “nirodhasamāpannāna”nti na labbhati. Na hi",
  "tika-abh03t:970_12": "te asaññasattā viya okāse hontīti.",
  "tika-abh03t:971_0": "37. Suddhāvāsānaṃ dutiye citte vattamāneti tesaṃ paṭhamato avitakkaavicārato dutiye",
  "tika-abh03t:971_1": "savitakkasavicārepi bhavanikantiāvajjane vattamāne ubhayaṃ nuppajjitthāti dassentena",
  "tika-abh03t:971_2": "tato purimacittakkhaṇesupi nuppajjitthāti dassitameva hoti. Yathā pana cittasaṅkhārassa",
  "tika-abh03t:971_3": "ādidassanatthaṃ “suddhāvāsaṃ upapajjantāna”nti vuttaṃ, evaṃ vacīsaṅkhārassa ādidassanatthaṃ",
  "tika-abh03t:971_4": "“dutiye citte vattamāne”ti vuttanti daṭṭhabbaṃ.",
  "tika-abh03t:972": "Pavattivāravaṇṇanā niṭṭhitā.",
  "tika-abh03t:973": "Saṅkhārayamakavaṇṇanā niṭṭhitā.",
  "tika-abh03t:974": "7. Anusayayamakaṃ",
  "tika-abh03t:975": "Paricchedaparicchinnuddesavāravaṇṇanā",
  "tika-abh03t:976_0": "1. Paccayapariggahapariyosānā ñātapariññāti paccayadīpakena mūlayamakena ñātapariññaṃ,",
  "tika-abh03t:976_1": "khandhādīsu tīraṇabāhullato khandhādiyamakehi tīraṇapariññañca vibhāvetvā anusayapahānantā",
  "tika-abh03t:976_2": "pahānapariññāti pahātabbamuddhabhūtehi anusayehi pahānapariññaṃ vibhāvetuṃ anusayayamakaṃ",
  "tika-abh03t:976_3": "āraddhaṃ. Labbhamānavasenāti anusayabhāvena labbhamānānaṃ vasenāti attho. Tīhākārehi",
  "tika-abh03t:976_4": "anusayānaṃ gāhāpanaṃ tesu tathā aggahitesu anusayavārādipāḷiyā duravabodhattā.",
  "tika-abh03t:977_0": "Ayaṃ panettha purimesūti etesu sānusayavārādīsu purimesūti attho. Atthavisesābhāvato",
  "tika-abh03t:977_1": "“kāmadhātuṃ vā pana upapajjantassa kāmadhātuyā cutassa, rūpadhātuṃ vā pana upapajjantassa",
  "tika-abh03t:977_2": "kāmadhātuyā cutassā”ti evamādīhi avuccamāne kathamayaṃ yamakadesanā siyāti? Nāyaṃ",
  "tika-abh03t:977_3": "yamakadesanā, purimavārehi pana yamakavasena desitānaṃ anusayānaṃ cutiupapattivasena",
  "tika-abh03t:977_4": "anusayaṭṭhānaparicchedadassanaṃ. Yamakadesanābāhullato pana sabbavārasamudāyassa",
  "tika-abh03t:977_5": "anusayayamakanti nāmaṃ daṭṭhabbaṃ. Atha vā paṭilomapucchāpi atthavasena labbhanti,",
  "tika-abh03t:977_6": "atthavisesābhāvato pana na vuttāti labbhamānatāvasena etissāpi desanāya yamakadesanatā veditabbā.",
  "tika-abh03t:978_0": "Anurūpaṃ kāraṇaṃ labhitvā uppajjantīti etena kāraṇalābhe uppattiarahataṃ dasseti.",
  "tika-abh03t:978_1": "Appahīnā hi anusayā kāraṇalābhe sati uppajjanti. Yāva ca maggena tesaṃ anuppattiarahatā",
  "tika-abh03t:978_2": "na katā hoti, tāva te evaṃpakārā evāti “anusayā”ti vuccanti. So evaṃpakāro uppajjati-saddena",
  "tika-abh03t:978_3": "gahito, na khandhayamakādīsu viya uppajjamānatā. Teneva “yassa kāmarāgānusayo uppajjati,",
  "tika-abh03t:978_4": "tassa paṭighānusayo uppajjatīti? Āmantā”tiādinā uppajjanavāro anusayavārena ninnānākaraṇo",
  "tika-abh03t:978_5": "vibhatto. Anurūpaṃ kāraṇaṃ pana labhitvā ye uppajjiṃsu uppajjamānā ca, tepi appahīnaṭṭhena",
  "tika-abh03t:978_6": "thāmagatā ahesuṃ bhavanti ca. Uppattiarahatāya eva ca te uppajjiṃsu uppajjanti ca,",
  "tika-abh03t:978_7": "na ca atītānāgatapaccuppannato aññe uppattiarahā nāma atthi, tasmā sabbe atītānāgatapaccuppannā",
  "tika-abh03t:978_8": "kāmarāgādayo “anusayā”ti vuccanti. Appahīnaṭṭheneva hi anusayā, appahīnā ca atītādayo",
  "tika-abh03t:978_9": "eva, maggassa pana tādisānaṃ anuppattiarahatāpādanena anusayappahānaṃ hotīti. Appahīnākāro",
  "tika-abh03t:978_10": "nāma dhammākāro, na dhammo, dhammo eva ca uppajjatīti iminā adhippāyenāha “appahīnākāro",
  "tika-abh03t:978_11": "ca uppajjatīti vattuṃ na yujjatī”ti. Sattānusayāti ettha yadi appahīnaṭṭhena santāne",
  "tika-abh03t:978_12": "anusentīti anusayā, atha kasmā satteva vuttā, nanu sattānusayato aññesampi kilesānaṃ",
  "tika-abh03t:978_13": "appahīnattā anusayabhāvo āpajjatīti ce? Nāpajjati, appahīnamattasseva anusayabhāvassa",
  "tika-abh03t:978_14": "avuttattā. Vuttañhi “anusayoti pana appahīnaṭṭhena thāmagatakileso vuccatī”ti, tasmā",
  "tika-abh03t:978_15": "appahīnaṭṭhena thāmagato kilesoyeva anusayo nāmāti yuttaṃ. Thāmagatanti ca aññehi",
  "tika-abh03t:978_16": "asādhāraṇo sabhāvo daṭṭhabbo. Tathā hi dhammasabhāvabodhinā tathāgatena imeyeva “anusayā”ti",
  "tika-abh03t:978_17": "vuttā. Thāmagatoti anusayasamaṅgīti attho.",
  "tika-abh03t:979_0": "Anusayauppajjanavārānaṃ samānagatikattā yathā “anusetī”ti vacanaṃ appahīnākāradīpakaṃ,",
  "tika-abh03t:979_1": "evaṃ “uppajjatī”ti vacanaṃ siyāti uppajjanavārena “uppajjatī”ti vacanassa avuttatā",
  "tika-abh03t:979_2": "sakkā vattunti ce? Taṃ na, vacanatthavisesena taṃdvayassa vuttattā. “Anurūpaṃ kāraṇaṃ",
  "tika-abh03t:979_3": "labhitvā uppajjatī”ti hi etasmiṃ atthe avisiṭṭhepi “anusetī”ti vacanaṃ santāne anusayitataṃ",
  "tika-abh03t:979_4": "thāmagatabhāvaṃ dīpeti. Yadi tameva “uppajjatī”ti vacanaṃ dīpeyya, kassaci visesassa",
  "tika-abh03t:979_5": "abhāvā uppajjanavāro na vattabbo siyā, “uppajjatī”ti vacanaṃ pana uppattiyoggaṃ dīpeti.",
  "tika-abh03t:979_6": "Kasmā? Uppajjanavārena uppattiyoggassa dassitattā, anusayasaddassa sabbadā vijjamānānaṃ",
  "tika-abh03t:979_7": "aparinipphannasayanatthatāya nivāraṇatthaṃ uppattiarahatāya thāmagatabhāvasaṅkhātassa",
  "tika-abh03t:979_8": "yathādhippetasayanatthassa dassanatthaṃ “anusentīti anurūpaṃ kāraṇaṃ labhitvā uppajjantī”ti",
  "tika-abh03t:979_9": "yaṃ uppattiyoggavacanaṃ vuttaṃ, taṃ suvuttamevāti adhippāyo. Tampi suvuttameva iminā",
  "tika-abh03t:979_10": "tantippamāṇenāti sambandho. Tantittayenapi hi cittasampayuttatā dīpitā hoti.",
  "tika-abh03t:980": "Paricchedaparicchinnuddesavāravaṇṇanā niṭṭhitā.",
  "tika-abh03t:981": "Uppattiṭṭhānavāravaṇṇanā",
  "tika-abh03t:982_0": "2. Kāmadhātuyā dvīsu vedanāsūti kāmāvacarabhūmiyaṃ sukhāya ca upekkhāya cāti aṭṭhakathāyaṃ",
  "tika-abh03t:982_1": "kāmadhātuggahaṇaṃ dvinnaṃ vedanānaṃ visesanabhāvena vuttaṃ, evaṃ sati kāmadhātuyā",
  "tika-abh03t:982_2": "kāmarāgānusayassa anusayaṭṭhānatā na vuttā hoti. Dvīsu pana rāgesu bhavarāgassa tīsu",
  "tika-abh03t:982_3": "dhātūsu rūpārūpadhātūnaṃ anusayaṭṭhānatā vuttāti kāmadhātuyā kāmarāgassa anusayaṭṭhānatā",
  "tika-abh03t:982_4": "vattabbā. Dhātuvedanāsabbasakkāyapariyāpannavasena hi tippakāraṃ anusayānaṃ anusayaṭṭhānaṃ",
  "tika-abh03t:982_5": "vuttanti. Tasmā tīsu dhātūsu kāmadhātuyā tīsu vedanāsu dvīsu vedanāsu ettha kāmarāgānusayo",
  "tika-abh03t:982_6": "anusetīti visuṃ anusayaṭṭhānatā dhātuyā vedanānañca yojetabbā. Dvīsu vedanāsūti idañca",
  "tika-abh03t:982_7": "vedanāsu anusayamāno kāmarāgānusayo dvīsveva anuseti, na tīsūti tiṇṇampi ṭhānatānivāraṇatthameva",
  "tika-abh03t:982_8": "vuttanti na sabbāsu dvīsu anusayanappatto atthi, tena vedanāvisesanatthaṃ na kāmadhātuggahaṇena",
  "tika-abh03t:982_9": "koci attho. Bhavarāgānusayanaṭṭhānañhi aṭṭhānañca anusayānaṃ apariyāpannaṃ sakkāye",
  "tika-abh03t:982_10": "kāmarāgānusayassa anusayaṭṭhānaṃ na hotīti pākaṭametaṃ. Yathā ca “dvīsu vedanāsū”ti",
  "tika-abh03t:982_11": "vutte paṭighānusayānusayaṭṭhānato aññā dve vedanā gayhanti, evaṃ bhavarāgānusayānusayanaṭṭhānato",
  "tika-abh03t:982_12": "ca aññā tā gayhantīti.",
  "tika-abh03t:983_0": "Ettha ca dvīhi vedanāhi sampayuttesu aññesu ca piyarūpasātarūpesu iṭṭharūpādīsu uppajjamāno",
  "tika-abh03t:983_1": "kāmarāgānusayo sātasantasukhagiddhiyā pavattatīti dvīsu vedanāsu tassa anusayanaṃ",
  "tika-abh03t:983_2": "vuttaṃ. Aññattha uppajjamānopi hi so imāsu dvīsu vedanāsu anugato hutvā seti sukhamicceva",
  "tika-abh03t:983_3": "abhilabhatīti. Evaṃ paṭighānusayo ca dukkhavedanāsampayuttesu aññesu ca appiyarūpāsātarūpesu",
  "tika-abh03t:983_4": "aniṭṭharūpādīsu uppajjamāno dukkhapaṭikūlato dukkhamicceva paṭihaññatīti dukkhavedanameva",
  "tika-abh03t:983_5": "anugato hutvā seti, tena pana tasmiṃ anusayanaṃ vuttaṃ. Evaṃ kāmarāgapaṭighānaṃ tīsu",
  "tika-abh03t:983_6": "vedanāsu anusayavacanena iṭṭhaiṭṭhamajjhattaaniṭṭhesu ārammaṇapakatiyā viparītasaññāya",
  "tika-abh03t:983_7": "ca vasena iṭṭhādibhāvena gahitesu kāmarāgapaṭighānaṃ uppatti dassitā hoti. Tattha",
  "tika-abh03t:983_8": "uppajjamānā hi te tīsu vedanāsu anusenti nāma. Vedanāttayamukhena vā ettha iṭṭhādīnaṃ",
  "tika-abh03t:983_9": "ārammaṇānaṃ gahaṇaṃ veditabbaṃ, kāmadhātuādiggahaṇena kāmassādādivatthubhūtānaṃ kāmabhavādīnaṃ.",
  "tika-abh03t:983_10": "Tattha kāmarāgānusayo bhavassādavasena anusayamāno kāmadhātuyā anuseti, kāmasukhassādavasena",
  "tika-abh03t:983_11": "anusayamāno sukhopekkhāvedanāsu. Paṭigho dukkhapaṭighātavaseneva pavattatīti yattha",
  "tika-abh03t:983_12": "tattha paṭihaññamānopi dukkhavedanāya eva anuseti. Rūpārūpabhavesu pana rūpārūpāvacaradhammesu",
  "tika-abh03t:983_13": "ca kāmassādassa pavatti natthīti tattha anusayamāno rāgo bhavarāgoicceva veditabbo.",
  "tika-abh03t:983_14": "Dhātuttayavedanāttayaggahaṇena ca sabbasakkāyapariyāpannānaṃ gahitattā “yattha kāmarāgānusayo",
  "tika-abh03t:983_15": "nānuseti, tattha diṭṭhānusayo nānusetī”ti evamādīnaṃ vissajjanesu dhātuttayavedanāttayavinimuttaṃ",
  "tika-abh03t:983_16": "diṭṭhānusayādīnaṃ anusayaṭṭhānaṃ na vuttanti daṭṭhabbaṃ. Nanu ca anuttaresu vimokkhesu",
  "tika-abh03t:983_17": "pihaṃ upaṭṭhāpayato pihapaccayā uppannadomanasse paṭighānusayo nānuseti, tathā nekkhammassitasomanassupekkhāsu",
  "tika-abh03t:983_18": "kāmarāgena nānusayitabbanti tadanusayanaṭṭhānato aññāpi diṭṭhānusayānusayanaṭṭhānabhūtā",
  "tika-abh03t:983_19": "kāmāvacaravedanā santīti? Hontu, na pana dhātuttayavedanāttayato aññaṃ tadanusayanaṭṭhānaṃ",
  "tika-abh03t:983_20": "atthi, tasmā taṃ na vuttaṃ. Yasmā pana “yattha kāmarāgānusayo ca paṭighānusayo ca",
  "tika-abh03t:983_21": "mānānusayo ca nānusenti, tattha diṭṭhānusayo vicikicchānusayo nānusetīti? Āmantā”ti",
  "tika-abh03t:983_22": "vuttaṃ, tasmā avisesena dukkhaṃ paṭighānusayassa anusayanaṭṭhānanti samudāyavasena",
  "tika-abh03t:983_23": "gahetvā vuttanti veditabbaṃ. Tathā lokiyasukhopekkhā kāmarāgamānānusayanaṭṭhānanti.",
  "tika-abh03t:984_0": "Apica sutte “idhāvuso visākha, bhikkhu iti paṭisañcikkhati ‘kudāssu nāmāhaṃ domanassaṃ",
  "tika-abh03t:984_1": "pajaheyya’nti, so iti paṭisañcikkhitvā paṭighaṃ tena pajahati, na tattha paṭighānusayo",
  "tika-abh03t:984_2": "anusetī”ti nekkhammassitaṃ domanassaṃ uppādetvā taṃ vikkhambhetvā vīriyaṃ katvā anāgāmimaggena",
  "tika-abh03t:984_3": "paṭighassa samugghātanaṃ sandhāya vuttaṃ. Na hi paṭigheneva paṭighappahānaṃ, domanassena",
  "tika-abh03t:984_4": "vā domanassappahānaṃ atthīti. Paṭighuppattirahaṭṭhānatāya pana idha sabbaṃ dukkhaṃ",
  "tika-abh03t:984_5": "“paṭighānusayassa anusayanaṭṭhāna”nti vuttanti daṭṭhabbaṃ. Nippariyāyadesanā hesā,",
  "tika-abh03t:984_6": "sā pana pariyāyadesanā. Evañca katvā paṭhamajjhānavikkhambhitaṃ kāmarāgānusayaṃ tathā",
  "tika-abh03t:984_7": "vikkhambhitameva katvā anāgāmimaggena samugghātanaṃ sandhāya “vivicceva…pe… paṭhamaṃ",
  "tika-abh03t:984_8": "jhānaṃ upasampajja viharati, rāgaṃ tena pajahati, na tattha rāgānusayo anusetī”ti",
  "tika-abh03t:984_9": "vuttaṃ. Evaṃ catutthajjhānavikkhambhitaṃ avijjānusayaṃ tathā vikkhambhitameva katvā",
  "tika-abh03t:984_10": "arahattamaggena samugghātanaṃ sandhāya “sukhassa ca pahānā…pe… catutthaṃ jhānaṃ upasampajja",
  "tika-abh03t:984_11": "viharati, avijjaṃ tena pajahati, na tattha avijjānusayo anusetī”ti vuttaṃ. Na hi",
  "tika-abh03t:984_12": "lokiyacatutthajjhānupekkhāya avijjānusayo sabbathā nānusetīti sakkā vattuṃ “sabbasakkāyapariyāpannesu",
  "tika-abh03t:984_13": "dhammesu ettha avijjānusayo anusetī”ti vuttattā, tasmā avijjānusayasseva vatthu catutthajjhānupekkhā,",
  "tika-abh03t:984_14": "nekkhammassitadomanassañca paṭighānusayassa vatthu na na hotīti tatthāpi tassa anusayanaṃ",
  "tika-abh03t:984_15": "veditabbaṃ. Avatthubhāvato hi idha anusayanaṃ na vuccati, na suttantesu viya vuttanayena",
  "tika-abh03t:984_16": "taṃpaṭipakkhabhāvato taṃsamugghātakamaggassa balavūpanissayabhāvato cāti.",
  "tika-abh03t:985_0": "Ettha ca ārammaṇe anusayaṭṭhāne sati bhavarāgavajjo sabbo lobho kāmarāgānusayoti",
  "tika-abh03t:985_1": "na sakkā vattuṃ. Dukkhāya hi vedanāya rūpārūpadhātūsu ca anusayamānena diṭṭhānusayena",
  "tika-abh03t:985_2": "sampayuttopi lobho lobho eva, na kāmarāgānusayo. Yadi siyā, diṭṭhānusayassa viya",
  "tika-abh03t:985_3": "etassapi ṭhānaṃ vattabbaṃ siyāti. Atha pana ajjhāsayavasena tanninnatāya anusayanaṭṭhānaṃ",
  "tika-abh03t:985_4": "vuttaṃ. Yathā iṭṭhānaṃ rūpādīnaṃ sukhāya ca vedanāya appaṭiladdhaṃ vā appaṭilābhato",
  "tika-abh03t:985_5": "samanupassato, paṭiladdhapubbaṃ vā atītaṃ niruddhaṃ vigataṃ pariṇataṃ samanupassato",
  "tika-abh03t:985_6": "uppajjamāno paṭigho dukkhe paṭihaññanavaseneva pavattatīti dukkhameva tassa anusayanaṭṭhānaṃ",
  "tika-abh03t:985_7": "vuttaṃ, nālambitaṃ, evaṃ dukkhādīsu abhinivesanavasena uppajjamānena diṭṭhānusayena",
  "tika-abh03t:985_8": "sampayuttopi lobho sukhābhisaṅgavaseneva pavattatīti sātasantasukhadvayamevassa anusayaṭṭhānaṃ",
  "tika-abh03t:985_9": "vuttanti bhavarāgavajjassa sabbalobhassa kāmarāgānusayatā na virujjhati, ekasmiṃyeva",
  "tika-abh03t:985_10": "ca ārammaṇe rajjanti dussanti ca. Tattha rāgo sukhajjhāsayo paṭigho dukkhajjhāsayoti",
  "tika-abh03t:985_11": "tesaṃ nānānusayaṭṭhānatā hoti.",
  "tika-abh03t:986_0": "Evañca katvā “yattha kāmarāgānusayo anuseti, tattha paṭighānusayo anusetīti? No”ti",
  "tika-abh03t:986_1": "vuttanti. Aṭṭhakathāyaṃ pana dvīsu vedanāsu iṭṭhārammaṇe ca domanassuppattiṃ vatvā",
  "tika-abh03t:986_2": "“domanassamattameva pana taṃ hoti, na paṭighānusayo”ti vuttattā yathā tattha paṭigho",
  "tika-abh03t:986_3": "paṭighānusayo na hoti, evaṃ dukkhādīsu uppajjamānena diṭṭhānusayena sahajāto lobho",
  "tika-abh03t:986_4": "kāmarāgānusayo na hoticceva viññāyatīti. Yaṃ panetaṃ vuttaṃ “domanassamattameva pana",
  "tika-abh03t:986_5": "taṃ hoti, na paṭighānusayo”ti, ettha na paṭighānusayoti natthi paṭighānusayoti attho",
  "tika-abh03t:986_6": "daṭṭhabbo. Na hi domanassassa paṭighānusayabhāvāsaṅkā atthīti.",
  "tika-abh03t:987_0": "Desanā saṃkiṇṇā viya bhaveyyāti bhavarāgassapi kāmadhātuyā dvīsu vedanāsu ārammaṇakaraṇavaseneva",
  "tika-abh03t:987_1": "uppatti vuttā viya bhaveyya, tasmā ārammaṇavisesena visesadassanatthaṃ evaṃ desanā",
  "tika-abh03t:987_2": "katā sahajātavedanāvisesābhāvatoti adhippāyo.",
  "tika-abh03t:988": "Uppattiṭṭhānavāravaṇṇanā niṭṭhitā.",
  "tika-abh03t:989": "Mahāvāro",
  "tika-abh03t:990": "1. Anusayavāravaṇṇanā",
  "tika-abh03t:991": "3. Anuseti uppajjatīti paccuppannavohārā pavattāvirāmavasena veditabbā. Maggeneva hi anusayānaṃ virāmo vicchedo hoti, na tato pubbeti.",
  "tika-abh03t:992_0": "20. Nāpi ekasmiṃ ṭhāne uppajjanti, na ekaṃ dhammaṃ ārammaṇaṃ karontīti ettha purimena",
  "tika-abh03t:992_1": "ekasmiṃ cittuppāde uppatti nivāritā, pacchimena ekasmiṃ ārammaṇeti ayaṃ viseso. Puggalokāsavārassa",
  "tika-abh03t:992_2": "paṭilome tesaṃ tesaṃ puggalānaṃ tassa tassa anusayassa ananusayanaṭṭhānaṃ pakatiyā",
  "tika-abh03t:992_3": "pahānena ca veditabbaṃ, “tiṇṇaṃ puggalānaṃ dukkhāya vedanāya tesaṃ tattha kāmarāgānusayo",
  "tika-abh03t:992_4": "nānuseti, no ca tesaṃ tattha paṭighānusayo nānuseti, tesaññeva puggalānaṃ rūpadhātuyā",
  "tika-abh03t:992_5": "arūpadhātuyā apariyāpanne tesaṃ tattha kāmarāgānusayo ca nānuseti, paṭighānusayo",
  "tika-abh03t:992_6": "ca nānusetī”ti pakatiyā dukkhādīnaṃ kāmarāgādīnaṃ ananusayaṭṭhānataṃ sandhāya vuttaṃ,",
  "tika-abh03t:992_7": "“dvinnaṃ puggalānaṃ sabbattha kāmarāgānusayo ca nānuseti, paṭighānusayo ca nānusetī”ti",
  "tika-abh03t:992_8": "anusayappahānena. Ettha purimanayena okāsaṃ avekkhitvā puggalassa vijjamānānaṃ anusayānaṃ",
  "tika-abh03t:992_9": "ananusayanaṃ vuttaṃ, pacchimanayena puggalaṃ avekkhitvā okāsassa kāmadhātuādikassa anokāsatāti.",
  "tika-abh03t:993": "Anusayavāravaṇṇanā niṭṭhitā.",
  "tika-abh03t:994": "2. Sānusayavāravaṇṇanā",
  "tika-abh03t:995_0": "66-131. Sānusayapajahanapariññāvāresu “sānusayo, pajahati, parijānātī”ti puggalo",
  "tika-abh03t:995_1": "vutto. Puggalassa ca imasmiṃ bhave sānusayoti evaṃ bhavavisesena vā, imasmiṃ kāmarāgānusayena",
  "tika-abh03t:995_2": "sānusayo imasmiṃ itaresu kenacīti evaṃ bhavānusayavisesena vā sānusayatāniranusayatādikā",
  "tika-abh03t:995_3": "natthi. Tathā dvīsu vedanāsu kāmarāgānusayena sānusayo, dukkhāya vedanāya niranusayoti",
  "tika-abh03t:995_4": "idampi natthi. Na hi puggalassa vedanā okāso, atha kho anusayānanti. Anusayassa pana",
  "tika-abh03t:995_5": "tassa tassa so so anusayanokāso puggalassa tena tena anusayena sānusayatāya, tassa",
  "tika-abh03t:995_6": "tassa pajahanaparijānanānañca nimittaṃ hoti, ananusayanokāso ca niranusayatādīnaṃ,",
  "tika-abh03t:995_7": "tasmā okāsavāresu bhummaniddesaṃ akatvā “yato tato”ti nimittatthe nissakkavacanaṃ",
  "tika-abh03t:995_8": "kataṃ, pajahanapariññāvāresu apādānatthe eva vā. Tato tato hi okāsato apagamakaraṇaṃ",
  "tika-abh03t:995_9": "vināsanaṃ pajahanaṃ parijānanañcāti.",
  "tika-abh03t:996_0": "Tattha yatoti yato anusayaṭṭhānato anulome, paṭilome ananusayaṭṭhānatoti attho. Anusayānānusayasseva",
  "tika-abh03t:996_1": "hi nimittāpādānabhāvadassanatthaṃ “rūpadhātuyā arūpadhātuyā tato mānānusayena sānusayoti",
  "tika-abh03t:996_2": "(yama.2.anusayayamaka.77), pajahatī”ti ca “dukkhāya vedanāya tato kāmarāgānusayena",
  "tika-abh03t:996_3": "niranusayoti, na pajahatī”ti ca evamādīsu rūpadhātuādayo eva bhummaniddeseneva niddiṭṭhāti.",
  "tika-abh03t:996_4": "Aṭṭhakathāyaṃ pana catutthapañhavissajjanena sarūpato anusayanaṭṭhānassa dassitattā",
  "tika-abh03t:996_5": "tadatthe ādipañhepi “yato”ti anusayanaṭṭhānaṃ vuttanti imamatthaṃ vibhāvetvā puna",
  "tika-abh03t:996_6": "“yato”ti etassa vacanatthaṃ dassetuṃ “uppannena kāmarāgānusayena sānusayo”ti vuttaṃ,",
  "tika-abh03t:996_7": "taṃ pamādalikhitaṃ viya dissati. Na hi uppanneneva anusayena sānusayo, uppattirahaṭṭhānatañca",
  "tika-abh03t:996_8": "sandhāyeva nissakkavacanaṃ na sakkā vattuṃ. Na hi apariyāpannānaṃ anusayuppattirahaṭṭhānatāti",
  "tika-abh03t:996_9": "taṃ tatheva dissati. Evaṃ panettha attho daṭṭhabbo – yato uppannenāti yato uppannena",
  "tika-abh03t:996_10": "bhavitabbaṃ, tenāti uppattirahaṭṭhāne nissakkavacanaṃ katanti. Tathā sabbadhammesu",
  "tika-abh03t:996_11": "uppajjanakenāti. Uppattipaṭisedhe akate anuppattiyā anicchitattā sabbadhammesu uppajjanakabhāvaṃ",
  "tika-abh03t:996_12": "āpannena anuppajjanabhāvaṃ apaneti nāma. Sabbatthāti etassa pana sabbaṭṭhānatoti",
  "tika-abh03t:996_13": "ayamattho na na sambhavati. Ttha-kārañhi bhummato aññatthāpi saddavidū icchantīti.",
  "tika-abh03t:997": "Sānusayavāravaṇṇanā niṭṭhitā.",
  "tika-abh03t:998": "3. Pajahanavāravaṇṇanā",
  "tika-abh03t:999_0": "132-197. Pajahanavāre yena kāmarāgānusayādayo sāvasesā pahīyanti, so te pajahatīti",
  "tika-abh03t:999_1": "sanniṭṭhānaṃ katvā vattabbo na hoti apajahanasabbhāvā, tasmā sanniṭṭhāne niravasesappajahanakoyeva",
  "tika-abh03t:999_2": "pajahatīti vutto, tasmā “yo vā pana mānānusayaṃ pajahati, so kāmarāgānusayaṃ pajahatīti?",
  "tika-abh03t:999_3": "No”ti vuttaṃ. Yasmā pana saṃsayapadena pahānakaraṇamattameva pucchati, na sanniṭṭhānaṃ",
  "tika-abh03t:999_4": "karoti, tasmā yathāvijjamānaṃ pahānaṃ sandhāya “yo kāmarāgānusayaṃ pajahati, so mānānusayaṃ",
  "tika-abh03t:999_5": "pajahatīti? Tadekaṭṭhaṃ pajahatī”ti vuttaṃ. Paṭilome pana “nappajahatī”ti pajahanābhāvo",
  "tika-abh03t:999_6": "eva sanniṭṭhānapadena saṃsayapadena ca vinicchito pucchito ca, tasmā yesaṃ pajahanaṃ",
  "tika-abh03t:999_7": "natthi niravasesavasena pajahanakānaṃ, te ṭhapetvā avasesā appajahanasabbhāveneva",
  "tika-abh03t:999_8": "nappajahantīti vuttā, na ca yathāvijjamānena pahāneneva vajjitāti daṭṭhabbāti. “Anāgāmimaggasamaṅgiñca",
  "tika-abh03t:999_9": "aṭṭhamakañca ṭhapetvā avasesā puggalā kāmarāgānusayañca nappajahanti vicikicchānusayañca",
  "tika-abh03t:999_10": "nappajahantī”ti ettha aṭṭhakathāyaṃ “puthujjano pahānapariññāya abhāvena nappajahati,",
  "tika-abh03t:999_11": "sesā tesaṃ anusayānaṃ pahīnattā”ti vuttaṃ.",
  "tika-abh03t:1000_0": "Tattha kiñcāpi kesañci vicikicchānusayo kesañci ubhayanti sesānaṃ tesaṃ pahīnatā",
  "tika-abh03t:1000_1": "atthi, tathāpi sotāpannādīnaṃ vicikicchānusayassa pahīnatā ubhayāpajahanassa kāraṇaṃ",
  "tika-abh03t:1000_2": "na hotīti tesaṃ pahīnattā “nappajahantī”ti na sakkā vattuṃ, atha pana kāmarāgānusayañca",
  "tika-abh03t:1000_3": "nappajahantīti imaṃ sanniṭṭhānena tesaṃ puggalānaṃ saṅgahitatādassanatthaṃ vuttanti",
  "tika-abh03t:1000_4": "na tattha kāraṇaṃ vattabbaṃ, pucchitassa pana saṃsayatthassa kāraṇaṃ vattabbaṃ. Evaṃ",
  "tika-abh03t:1000_5": "sati “sesā tassa anusayassa pahīnattā”ti vattabbanti? Na vattabbaṃ “yo kāmarāgānusayaṃ",
  "tika-abh03t:1000_6": "nappajahati, so diṭṭhānusayaṃ vicikicchānusayaṃ nappajahatī”ti paṭikkhipitvā pucchite",
  "tika-abh03t:1000_7": "sadisavissajjanake diṭṭhivicikicchānusaye sandhāya kāraṇassa vattabbattā, tasmā tesaṃ",
  "tika-abh03t:1000_8": "anusayānaṃ pahīnattāti tesaṃ diṭṭhivicikicchānusayānaṃ pahīnattā te saṃsayatthasaṅgahite",
  "tika-abh03t:1000_9": "anusaye nappajahantīti attho daṭṭhabbo.",
  "tika-abh03t:1001": "Pajahanavāravaṇṇanā niṭṭhitā.",
  "tika-abh03t:1002": "5. Pahīnavāravaṇṇanā",
  "tika-abh03t:1003_0": "264-274. Pahīnavāre phalaṭṭhavaseneva desanā āraddhāti anulomaṃ sandhāya vuttaṃ.",
  "tika-abh03t:1003_1": "Paṭilome hi puthujjanavasenapi desanā gahitāti. “Phalaṭṭhavasenevā”ti ca sādhāraṇavacanena",
  "tika-abh03t:1003_2": "maggasamaṅgīnaṃ aggahitataṃ dīpeti. Anusayaccantapaṭipakkhekacittakkhaṇikānañhi maggasamaṅgīnaṃ",
  "tika-abh03t:1003_3": "na koci anusayo uppattiraho, nāpi anuppattirahataṃ āpādito, tasmā te na anusayasānusayapahīnauppajjanavāresu gahitāti.",
  "tika-abh03t:1004_0": "275-296. Okāsavāre so so anusayo attano attano okāse eva anuppattidhammataṃ āpādito",
  "tika-abh03t:1004_1": "pahīno, anāpādito ca appahīnoti pahīnāppahīnavacanāni tadokāsameva dīpenti, tasmā",
  "tika-abh03t:1004_2": "anokāse tadubhayāvattabbatā vuttāti. Sādhāraṇaṭṭhāne tena saddhiṃ pahīno nāma hotīti",
  "tika-abh03t:1004_3": "tena saddhiṃ samānokāse pahīno nāmāti attho, na samānakāle pahīnoti.",
  "tika-abh03t:1005": "Pahīnavāravaṇṇanā niṭṭhitā.",
  "tika-abh03t:1006": "7. Dhātuvāravaṇṇanā",
  "tika-abh03t:1007_0": "332-340. Dhātuvāre santānaṃ anugatā hutvā sayantīti yasmiṃ santāne appahīnā, taṃsantāne",
  "tika-abh03t:1007_1": "appahīnabhāvena anugantvā uppattiarahabhāvena sayantīti attho. Uppattirahatā eva",
  "tika-abh03t:1007_2": "hi anurūpaṃ kāraṇaṃ labhitvā uppajjantīti idhāpi yuttāti. Ettha ca na kāmadhātuādīni",
  "tika-abh03t:1007_3": "cha paṭinisedhavacanāni dhātuvisesaniddhāraṇāni na hontīti “na kāmadhātuyā cutassa",
  "tika-abh03t:1007_4": "na kāmadhātuṃ upapajjantassā”tiādimhi vuccamāne imaṃ nāma upapajjantassāti na viññāyeyya,",
  "tika-abh03t:1007_5": "tasmā taṃmūlikāsu yojanāsu “na kāmadhātuyā cutassa kāmadhātuṃ rūpadhātuṃ arūpadhātuṃ",
  "tika-abh03t:1007_6": "upapajjantassā”ti paṭhamaṃ yojetvā puna anukkamena “na kāmadhātuṃ upapajjantassā”tiādikā",
  "tika-abh03t:1007_7": "yojanā katā. Evañhi na kāmadhātuādipadehi yathāvuttadhātuyoyeva gahitā, na kañcīti",
  "tika-abh03t:1007_8": "viññāyati. Yathā anusayavāre “anusentīti padassa uppajjantīti attho gahito”ti vuttaṃ,",
  "tika-abh03t:1007_9": "tatthāpi uppajjamānameva sandhāya uppajjantīti gahetuṃ na sakkā “yassa kāmarāgānusayo",
  "tika-abh03t:1007_10": "anuseti, tassa paṭighānusayo anusetīti? Āmantā”tiādivacanato. Athāpi appahīnataṃ",
  "tika-abh03t:1007_11": "sandhāya uppajjantīti attho tattha gahito, idhāpi so na na yujjatīti. Bhaṅgāti bhañjitabbā,",
  "tika-abh03t:1007_12": "dvidhā kātabbāti attho. Nanu na koci anusayo yattha uppajjantassa anuseti nānuseti",
  "tika-abh03t:1007_13": "cāti dvidhā kātabbā, tattheva kasmā “kati anusayā bhaṅgā? Anusayā bhaṅgā natthī”ti",
  "tika-abh03t:1007_14": "pucchāvissajjanāni katāni. Na hi pakārantarābhāve saṃsayo yuttoti? Na na yutto, “anusayā",
  "tika-abh03t:1007_15": "bhaṅgā natthī”ti avutte bhaṅgābhāvassa aviññātattāti.",
  "tika-abh03t:1008": "Dhātuvāravaṇṇanā niṭṭhitā.",
  "tika-abh03t:1009": "Anusayayamakavaṇṇanā niṭṭhitā.",
  "tika-abh03t:1010": "8. Cittayamakaṃ",
  "tika-abh03t:1011": "Uddesavāravaṇṇanā",
  "tika-abh03t:1012_0": "1-62. Cittayamakavaṇṇanāyaṃ āditova tayo suddhikamahāvārā hontīti ime tayo mahāvārā",
  "tika-abh03t:1012_1": "sarāgādikusalādīhi missakā suddhikā ca, tesu ādito suddhikā hontīti attho. Missakesu",
  "tika-abh03t:1012_2": "ca ekekasmiṃ sarāgādimissakacitte tayo tayo mahāvārā, te tattha tattha pana vutte",
  "tika-abh03t:1012_3": "sampiṇḍetvā “soḷasa puggalavārā”tiādi vuttaṃ, na nirantaraṃ vutteti. “Yassa cittaṃ",
  "tika-abh03t:1012_4": "uppajjati na nirujjhati, tassa cittaṃ nirujjhissati nuppajjissatī”tiādinā uppādanirodhānaṃ",
  "tika-abh03t:1012_5": "paccuppannānāgatakālānañca saṃsaggavasena ekekāya pucchāya pavattattā “uppādanirodhakālasambhedavāro”ti",
  "tika-abh03t:1012_6": "vutto. Evaṃ sesānampi vārānaṃ taṃtaṃnāmatā pāḷianusārena veditabbā.",
  "tika-abh03t:1013": "Uddesavāravaṇṇanā niṭṭhitā.",
  "tika-abh03t:1014": "Niddesavāravaṇṇanā",
  "tika-abh03t:1015_0": "63. Tathārūpasseva khīṇāsavassa cittaṃ sandhāyāti idaṃ uppādakkhaṇasamaṅgipacchimacittasamaṅgimhi",
  "tika-abh03t:1015_1": "puggale adhippete tañca cittaṃ adhippetameva hotīti katvā vuttanti daṭṭhabbaṃ. Arahato",
  "tika-abh03t:1015_2": "pacchimacittampīti nuppajjati nirujjhatīti evaṃpakāraṃ bhaṅgakkhaṇasamaṅgimeva sandhāya vuttaṃ.",
  "tika-abh03t:1016_0": "65-82. Uppādavārassa dutiyapucchāvissajjane cittassa bhaṅgakkhaṇe, nirodhasamāpannānaṃ,",
  "tika-abh03t:1016_1": "asaññasattānaṃ tesaṃ cittaṃ uppajjittha, no ca tesaṃ cittaṃ uppajjatīti ettha “cittassa",
  "tika-abh03t:1016_2": "bhaṅgakkhaṇe tesaṃ cittaṃ uppajjitthā”ti etassa “sabbesaṃ cittaṃ khaṇapaccuppannameva",
  "tika-abh03t:1016_3": "hutvā uppādakkhaṇaṃ atītattā uppajjittha nāmā”ti attho vutto. Cittassa uppādakkhaṇe",
  "tika-abh03t:1016_4": "tesaṃ cittaṃ uppajjittha ceva uppajjati cāti etassapi uppādaṃ pattattā uppajjittha,",
  "tika-abh03t:1016_5": "anatītattā uppajjati nāmāti dvayametaṃ evaṃ na sakkā vattuṃ. Na hi khaṇapaccuppanne",
  "tika-abh03t:1016_6": "“uppajjitthā”ti atītavohāro atthi. Yadi siyā, yaṃ vā pana cittaṃ uppajjittha, taṃ",
  "tika-abh03t:1016_7": "cittaṃ uppajjatīti ettha “no”ti avatvā vibhajitabbaṃ siyā. Tathā “yaṃ cittaṃ uppajjati,",
  "tika-abh03t:1016_8": "taṃ cittaṃ uppajjitthā”ti ettha ca “no”ti avatvā “āmantā”ti vattabbaṃ siyā. “Cittassa",
  "tika-abh03t:1016_9": "bhaṅgakkhaṇe”ti pana bhijjamānacittasamaṅgī puggalo vutto, tassa atītaṃ cittaṃ uppajjittha,",
  "tika-abh03t:1016_10": "na ca kiñci cittaṃ uppajjati. Cittassa uppādakkhaṇeti ca uppajjamānacittasamaṅgī",
  "tika-abh03t:1016_11": "puggalo vutto, tassapi atītaṃ cittaṃ uppajjittha, taṃ pana cittaṃ uppajjatīti evamettha",
  "tika-abh03t:1016_12": "attho daṭṭhabbo. Cittanti hi sāmaññavacanaṃ ekasmiṃ anekasmiñca yathāgahitavisese",
  "tika-abh03t:1016_13": "tiṭṭhatīti. “Yassa vā pana cittaṃ uppajjissati, tassa cittaṃ uppajjatīti? Cittassa",
  "tika-abh03t:1016_14": "bhaṅgakkhaṇe”ti ettha yassa vā pana cittaṃ uppajjissatīti etena sanniṭṭhānena gahitapuggalasseva",
  "tika-abh03t:1016_15": "cittassa bhaṅgakkhaṇeti evaṃ sabbattha sanniṭṭhānavasena niyamo veditabbo. Uppannuppajjamānavāro",
  "tika-abh03t:1016_16": "niruddhanirujjhamānavāro ca puggalavārādīsu tīsupi ninnānākaraṇā uddiṭṭhā niddiṭṭhā",
  "tika-abh03t:1016_17": "ca. Tattha puggalavāre avisesena yaṃ kañci tādisaṃ puggalaṃ sandhāya “uppannaṃ uppajjamāna”ntiādi",
  "tika-abh03t:1016_18": "vuttaṃ, dhammavāre cittameva, puggaladhammavāre puggalaṃ cittañcāti ayamettha viseso daṭṭhabbo.",
  "tika-abh03t:1017_0": "83. Atikkantakālavāre imassa puggalavārattā puggalo pucchitoti puggalasseva vissajjanena",
  "tika-abh03t:1017_1": "bhavitabbaṃ. Yathā yassa cittaṃ uppajjitthāti etena na koci puggalo na gahito, evaṃ",
  "tika-abh03t:1017_2": "yassa cittaṃ uppajjamānaṃ khaṇaṃ khaṇaṃ vītikkantaṃ atikkantakālanti etena sanniṭṭhānena",
  "tika-abh03t:1017_3": "na koci na gahito. Na hi so puggalo atthi, yassa cittaṃ uppādakkhaṇaṃ atītaṃ natthi,",
  "tika-abh03t:1017_4": "te ca pana nirujjhamānakkhaṇātītacittā na na hontīti paṭhamo pañho “āmantā”ti vissajjitabbo",
  "tika-abh03t:1017_5": "siyā, tathā dutiyatatiyā. Catuttho pana “pacchimacittassa bhaṅgakkhaṇe tesaṃ cittaṃ",
  "tika-abh03t:1017_6": "bhaṅgakkhaṇaṃ avītikkantaṃ, no ca tesaṃ cittaṃ uppādakkhaṇaṃ avītikkantaṃ, itaresaṃ",
  "tika-abh03t:1017_7": "cittaṃ bhaṅgakkhaṇañca avītikkantaṃ uppādakkhaṇañca avītikkanta”nti vissajjitabbo",
  "tika-abh03t:1017_8": "bhaveyya, tathā avissajjetvā kasmā sabbattha cittameva vibhattanti? Cittavasena puggalavavatthānato.",
  "tika-abh03t:1017_9": "Khaṇassa hi vītikkantatāya atikkantakālatāvacanena vattamānassa ca cittassa vasena",
  "tika-abh03t:1017_10": "puggalo uppādakkhaṇātītacitto vutto atītassa ca, tattha purimassa cittaṃ na bhaṅgakkhaṇaṃ",
  "tika-abh03t:1017_11": "vītikkantaṃ pacchimassa vītikkantanti evamādiko puggalavibhāgo yassa cittassa vasena",
  "tika-abh03t:1017_12": "puggalavavatthānaṃ hoti, tassa cittassa taṃtaṃkhaṇavītikkamāvītikkamadassanavasena",
  "tika-abh03t:1017_13": "dassito hotīti sabbavissajjanesu cittameva vibhattaṃ. Atha vā nayidha dhammamattavisiṭṭho",
  "tika-abh03t:1017_14": "puggalo pucchito, atha kho puggalavisiṭṭhaṃ cittaṃ, tasmā cittameva vissajjitanti",
  "tika-abh03t:1017_15": "veditabbaṃ. Yadipi puggalappadhānā pucchā, athāpi cittappadhānā, ubhayathāpi dutiyapucchāya",
  "tika-abh03t:1017_16": "“āmantā”ti vattabbaṃ siyā, tathā pana avatvā nirodhakkhaṇavītikkamena atikkantakālatā",
  "tika-abh03t:1017_17": "na uppādakkhaṇavītikkamena atikkantakālatā viya vattamānassa atthīti dassanatthaṃ",
  "tika-abh03t:1017_18": "“atītaṃ citta”nti vuttanti daṭṭhabbaṃ. Yassa cittaṃ na uppajjamānanti ettha uppajjamānaṃ",
  "tika-abh03t:1017_19": "khaṇaṃ khaṇaṃ vītikkantaṃ atikkantakālaṃ yassa cittaṃ na hotīti attho. Esa nayo “na",
  "tika-abh03t:1017_20": "nirujjhamāna”nti etthāpi.",
  "tika-abh03t:1018_0": "114-116. Missakavāresu yassa sarāgaṃ cittaṃ uppajjati na nirujjhati, tassa cittaṃ",
  "tika-abh03t:1018_1": "nirujjhissati nuppajjissatīti pucchā, noti vissajjanañca aṭṭhakathāyaṃ dassitaṃ.",
  "tika-abh03t:1018_2": "Pāḷiyaṃ pana “yassa sarāgaṃ cittaṃ uppajjati na nirujjhati, tassa sarāgaṃ cittaṃ",
  "tika-abh03t:1018_3": "nirujjhissati nuppajjissatī”ti mātikāṭhapanāyaṃ vuttattā vissajjanepi tatheva sanniṭṭhānasaṃsayatthesu",
  "tika-abh03t:1018_4": "sarāgādimissakacittavaseneva pucchā uddharitvā “sarāgapacchimacittassa uppādakkhaṇe",
  "tika-abh03t:1018_5": "tesaṃ sarāgaṃ cittaṃ uppajjati na nirujjhati nirujjhissati nuppajjissati, itaresaṃ",
  "tika-abh03t:1018_6": "sarāgacittassa uppādakkhaṇe tesaṃ sarāgaṃ cittaṃ uppajjati na nirujjhati nirujjhissati",
  "tika-abh03t:1018_7": "ceva uppajjissati cā”ti evamādinā nayena yebhuyyena suddhikavārasadisameva vissajjanaṃ",
  "tika-abh03t:1018_8": "kātabbanti katvā saṃkhittanti viññāyati.",
  "tika-abh03t:1019": "Niddesavāravaṇṇanā niṭṭhitā.",
  "tika-abh03t:1020": "Cittayamakavaṇṇanā niṭṭhitā.",
  "tika-abh03t:1021": "9. Dhammayamakaṃ",
  "tika-abh03t:1022": "1. Paṇṇattivāro",
  "tika-abh03t:1023": "Uddesavāravaṇṇanā",
  "tika-abh03t:1024_0": "1-16. Dhammayamakavaṇṇanāyaṃ kusalādidhammānaṃ mātikaṃ ṭhapetvāti yathā mūlayamake",
  "tika-abh03t:1024_1": "kusalādidhammā desitā, yathā ca khandhayamakādīsu “pañcakkhandhā”tiādinā aññathā",
  "tika-abh03t:1024_2": "saṅgahetvā desitā, tathā adesetvā yā kusalādīnaṃ dhammānaṃ “kusalākusalā dhammā”tiādikā",
  "tika-abh03t:1024_3": "mātikā, taṃ idha ādimhi ṭhapetvā desitassāti attho.",
  "tika-abh03t:1025": "Uddesavāravaṇṇanā niṭṭhitā.",
  "tika-abh03t:1026": "2. Pavattivāravaṇṇanā",
  "tika-abh03t:1027_0": "33-34. “Yassa kusalā dhammā uppajjanti, tassa abyākatā dhammā uppajjantī”ti etassa",
  "tika-abh03t:1027_1": "vissajjane “abyākatā cāti cittasamuṭṭhānarūpavasena vutta”nti aṭṭhakathāyaṃ vuttaṃ,",
  "tika-abh03t:1027_2": "imasmiṃ pana pañhe kammasamuṭṭhānādirūpañca labbhati, taṃ pana paṭilomavārassa vissajjane",
  "tika-abh03t:1027_3": "sabbesaṃ cavantānaṃ, pavatte cittassa bhaṅgakkhaṇe, āruppe akusalānaṃ uppādakkhaṇe",
  "tika-abh03t:1027_4": "tesaṃ kusalā ca dhammā na uppajjanti abyākatā ca dhammā na uppajjantīti ettha pavatte",
  "tika-abh03t:1027_5": "cittassa bhaṅgakkhaṇe uppajjamānampi kammasamuṭṭhānādirūpaṃ aggahetvā “abyākatā ca",
  "tika-abh03t:1027_6": "dhammā na uppajjantī”ti vuttattā cittasamuṭṭhānarūpameva idhādhippetaṃ. Kammasamuṭṭhānādirūpe",
  "tika-abh03t:1027_7": "na vidhānaṃ, nāpi paṭisedhoti keci vadanti, tathā cittasamuṭṭhānarūpameva sandhāya",
  "tika-abh03t:1027_8": "“yassa kusalā dhammā uppajjanti, tassa abyākatā dhammā nirujjhantīti? No”ti vuttanti.",
  "tika-abh03t:1027_9": "Taṃ panetaṃ evaṃ na sakkā vattuṃ cittassa bhaṅgakkhaṇe kammasamuṭṭhānarūpādīnampi",
  "tika-abh03t:1027_10": "uppādassa uppādakkhaṇe ca nirodhassa evamādīhi eva pāḷīhi paṭisedhasiddhito.",
  "tika-abh03t:1028_0": "Ye ca vadanti “yathā paṭisambhidāmagge nirodhakathāyaṃ ‘sotāpattimaggakkhaṇe jātā",
  "tika-abh03t:1028_1": "dhammā ṭhapetvā cittasamuṭṭhānarūpaṃ sabbepi virāgā ceva honti virāgārammaṇā virāgagocarā",
  "tika-abh03t:1028_2": "virāgasamudāgatā virāgapatiṭṭhā’tiādīsu ‘ṭhapetvā rūpa’nti avatvā cittapaṭibaddhattā",
  "tika-abh03t:1028_3": "cittajarūpānaṃ ‘ṭhapetvā cittasamuṭṭhānarūpa’nti vuttaṃ, evamidhāpi cittapaṭibaddhattā",
  "tika-abh03t:1028_4": "cittajarūpameva kathita”nti, tañca tathā na hoti. Yesañhi sotāpattimaggo sahajātapaccayo",
  "tika-abh03t:1028_5": "hoti, yesu ca virāgādiāsaṅkā hoti, te sotāpattimaggasahajātā dhammā sotāpattimaggakkhaṇe",
  "tika-abh03t:1028_6": "jātā dhammāti tattha vuttā. Sotāpattimaggakkhaṇe jātāti hi vacanaṃ magge jātataṃ",
  "tika-abh03t:1028_7": "dīpeti, na ca kammajādīni amagge jāyamānāni maggakkhaṇe jātavohāraṃ arahanti tesaṃ",
  "tika-abh03t:1028_8": "tassa sotāpattimaggakkhaṇe sahajātapaccayattābhāvato, tasmā maggakkhaṇe taṃsahajātadhammesu",
  "tika-abh03t:1028_9": "ṭhapetabbaṃ ṭhapetuṃ “ṭhapetvā cittasamuṭṭhānarūpa”nti vuttaṃ, idha pana kusalādidhammā",
  "tika-abh03t:1028_10": "yassa yattha uppajjanti nirujjhanti ca, tassa puggalassa tasmiñca okāse abyākatadhammānaṃ",
  "tika-abh03t:1028_11": "uppādanirodhānaṃ kusalādipaṭibaddhatā appaṭibaddhatā ca āmaṭṭhā, na ca kammajādirūpaṃ",
  "tika-abh03t:1028_12": "abyākataṃ na hoti, tasmā sanniṭṭhānena gahitassa puggalassa okāse vā uppādanirodhesu",
  "tika-abh03t:1028_13": "vijjamānesu abyākatānaṃ te veditabbā, avijjamānesu ca paṭisedhetabbā, na ca acittapaṭibaddhā",
  "tika-abh03t:1028_14": "abyākatāti ettha na gahitāti sakkā vattuṃ nirodhasamāpannānaṃ asaññasattānañca uppādanirodhavacanatoti.",
  "tika-abh03t:1029_0": "Catutthapañhe pavatte akusalābyākatacittassa uppādakkhaṇeti idaṃ “yassa vā pana abyākatā",
  "tika-abh03t:1029_1": "dhammā uppajjantī”ti etena sanniṭṭhānena gahitesu pañcavokāre akusalābyākatacittānaṃ",
  "tika-abh03t:1029_2": "catuvokāre ca abyākatacittasseva uppādakkhaṇasamaṅgino sandhāya vuttaṃ. Evaṃ sabbattha",
  "tika-abh03t:1029_3": "sanniṭṭhānavasena viseso veditabbo.",
  "tika-abh03t:1030_0": "79. “Ekāvajjanena 166 uppannassā”ti vuttaṃ, nānāvajjanenapi pana tato purimatarajavanavīthīsu",
  "tika-abh03t:1030_1": "uppannassa “uppādakkhaṇe tesaṃ akusalā dhammā nuppajjissanti, no ca tesaṃ kusalā",
  "tika-abh03t:1030_2": "dhammā nuppajjantī”ti idaṃ lakkhaṇaṃ labbhateva, tasmā etena lakkhaṇena samānalakkhaṇaṃ",
  "tika-abh03t:1030_3": "sabbaṃ yassa cittassa anantarā aggamaggaṃ paṭilabhissanti, tassa cittassa uppādakkhaṇeti",
  "tika-abh03t:1030_4": "eteneva kusalānāgatabhāvapariyosānena tāya eva samānalakkhaṇatāya dīpitaṃ hotīti",
  "tika-abh03t:1030_5": "daṭṭhabbaṃ. Esa nayo akusalātītabhāvassa abyākatātītabhāvassa ca ādimhi “dutiye akusale”ti,",
  "tika-abh03t:1030_6": "“dutiye citte”ti ca vuttaṭṭhāne. Yathā hi bhāvanāvāre bhāvanāpahānānaṃ pariyosānena",
  "tika-abh03t:1030_7": "aggamaggena tato purimatarānipi bhāvanāpahānāni dassitāni honti, evamidhāpi taṃ taṃ",
  "tika-abh03t:1030_8": "tena tena ādinā antena ca dassitanti.",
  "tika-abh03t:1031_0": "100. Pañcavokāre akusalānaṃ bhaṅgakkhaṇe tesaṃ akusalā ca dhammā nirujjhanti abyākatā",
  "tika-abh03t:1031_1": "ca dhammā nirujjhantīti vacanena paṭisandhicittato soḷasamaṃ, tato parampi vā bhavanikanticittaṃ",
  "tika-abh03t:1031_2": "hoti, na tato oranti viññāyatīti.",
  "tika-abh03t:1032": "Pavattivāravaṇṇanā niṭṭhitā.",
  "tika-abh03t:1033": "Dhammayamakavaṇṇanā niṭṭhitā.",
  "tika-abh03t:1034": "10. Indriyayamakaṃ",
  "tika-abh03t:1035": "1. Paṇṇattivāro",
  "tika-abh03t:1036": "Uddesavāravaṇṇanā",
  "tika-abh03t:1037_0": "1. Indriyayamake vibhaṅge viya jīvitindriyaṃ manindriyānantaraṃ aniddisitvā purisindriyānantaraṃ",
  "tika-abh03t:1037_1": "uddiṭṭhaṃ “tīṇimāni, bhikkhave, indriyāni. Katamāni tīṇi? Itthindriyaṃ purisindriyaṃ",
  "tika-abh03t:1037_2": "jīvitindriya”nti sutte desitakkamena. Pavattivāre hi ekantaṃ pavattiyaṃ eva uppajjamānānaṃ",
  "tika-abh03t:1037_3": "sukhindriyādīnaṃ kammajānaṃ akammajānañca anupālakaṃ jīvitindriyaṃ cutipaṭisandhīsu",
  "tika-abh03t:1037_4": "ca pavattamānānaṃ kammajānanti taṃmūlakāni yamakāni cutipaṭisandhipavattivasena vattabbānīti",
  "tika-abh03t:1037_5": "veditabbāni. Cakkhundriyādīsu pana purisindriyāvasānesu yaṃ mūlakameva na hoti manindriyaṃ,",
  "tika-abh03t:1037_6": "taṃ ṭhapetvā avasesamūlakāni cutiupapattivaseneva vattabbāni āyatanayamake viya,",
  "tika-abh03t:1037_7": "tasmā jīvitindriyaṃ tesaṃ majjhe anuddisitvā ante uddiṭṭhanti.",
  "tika-abh03t:1038": "Uddesavāravaṇṇanā niṭṭhitā.",
  "tika-abh03t:1039": "Niddesavāravaṇṇanā",
  "tika-abh03t:1040_0": "94. Itthī itthindriyanti ettha yasmā itthīti koci sabhāvo natthi, na ca rūpādidhamme",
  "tika-abh03t:1040_1": "upādāya itthiggahaṇaṃ na hoti, tasmā itthiggahaṇassa avijjamānampi vijjamānamiva",
  "tika-abh03t:1040_2": "gahetvā pavattito tathāgahitassa vasena “natthī”ti avatvā “no”ti vuttaṃ. Sukhassa",
  "tika-abh03t:1040_3": "ca bhedaṃ katvā “sukhaṃ somanassa”nti, dukkhassa ca “dukkhaṃ domanassa”nti vacaneneva",
  "tika-abh03t:1040_4": "somanassato aññā sukhā vedanā sukhaṃ, domanassato ca aññā dukkhā vedanā dukkhanti",
  "tika-abh03t:1040_5": "ayaṃ viseso gahitoyevāti “sukhaṃ sukhindriyaṃ dukkhaṃ dukkhindriya”nti ettha “āmantā”ti vuttaṃ.",
  "tika-abh03t:1041": "140. Suddhindriyavāre cakkhu indriyanti ettha dibbacakkhupaññācakkhūni paññindriyāni hontīti “āmantā”ti vuttaṃ. Avasesaṃ sotanti taṇhāsotamevāha.",
  "tika-abh03t:1042": "Niddesavāravaṇṇanā niṭṭhitā.",
  "tika-abh03t:1043": "2.Pavattivāravaṇṇanā",
  "tika-abh03t:1044_0": "186. Pavattivāre “chayimāni, bhikkhave, indriyāni. Katamāni cha? Cakkhundriyaṃ…pe…",
  "tika-abh03t:1044_1": "kāyindriyaṃ manindriya”nti sutte vuttanayena idha uddiṭṭhaṃ manindriyaṃ cutipaṭisandhipavattīsu",
  "tika-abh03t:1044_2": "pavattamānehi kammajākammajehi sabbehipi yogaṃ gacchati, na ca jīvitindriyaṃ viya",
  "tika-abh03t:1044_3": "aññadhammanissayena gahetabbaṃ, pubbaṅgamattāva padhānaṃ, tasmā kūṭaṃ viya gopānasīnaṃ",
  "tika-abh03t:1044_4": "sabbindriyānaṃ samosaraṇaṭṭhānaṃ ante ṭhapetvā yojitaṃ. Jīvitindriyādimūlakesu pavattiñca",
  "tika-abh03t:1044_5": "gahetvā gatesu “yassa jīvitindriyaṃ uppajjati, tassa sukhindriyaṃ uppajjatīti? Sabbesaṃ",
  "tika-abh03t:1044_6": "upapajjantānaṃ, pavatte sukhindriyavippayuttacittassa uppādakkhaṇe tesaṃ jīvitindriyaṃ",
  "tika-abh03t:1044_7": "uppajjati, no ca tesaṃ sukhindriyaṃ uppajjati, sukhindriyasampayuttacittassa uppādakkhaṇe",
  "tika-abh03t:1044_8": "tesaṃ jīvitindriyañca uppajjati sukhindriyañca uppajjatī”tiādinā sukhadukkhadomanassindriyehi",
  "tika-abh03t:1044_9": "lokuttarindriyehi ca yojanā labbhati, tathā “yassa sukhindriyaṃ uppajjati, tassa",
  "tika-abh03t:1044_10": "dukkhindriyaṃ uppajjatīti? No”tiādinā taṃmūlakā ca nayā. Tehi pana pavattiyaṃyeva",
  "tika-abh03t:1044_11": "uppajjamānehi yojanā taṃmūlakā ca cutipaṭisandhipavattīsu pavattamānehi somanassindriyādīhi",
  "tika-abh03t:1044_12": "yojanāya jīvitindriyamūlakehi ca nayehi pākaṭāyevāti katvā na vuttāti daṭṭhabbā.",
  "tika-abh03t:1045_0": "“Sacakkhukānaṃ vinā somanassenāti upekkhāsahagatānaṃ catunnaṃ mahāvipākapaṭisandhīnaṃ",
  "tika-abh03t:1045_1": "vasena vutta”nti aṭṭhakathāyaṃ vuttaṃ, taṃ somanassavirahitasacakkhukapaṭisandhinidassanavasena",
  "tika-abh03t:1045_2": "vuttanti daṭṭhabbaṃ. Na hi “catunnaṃyevā”ti niyamo kato, tena taṃsamānalakkhaṇā parittavipākarūpāvacarapaṭisandhiyopi",
  "tika-abh03t:1045_3": "dassitā honti. Tattha kāmāvacaresu somanassapaṭisandhisamānatāya mahāvipākehi catūhi",
  "tika-abh03t:1045_4": "nidassanaṃ kataṃ, tena yathā sasomanassapaṭisandhikā acakkhukā na honti, evaṃ itaramahāvipākapaṭisandhikāpīti",
  "tika-abh03t:1045_5": "ayamattho dassito hoti. Gabbhaseyyakānañca anuppannesu cakkhādīsu cavantānaṃ ahetukapaṭisandhikatā",
  "tika-abh03t:1045_6": "sahetukapaṭisandhikānaṃ kāmāvacarānaṃ niyamato sacakkhukādibhāvadassanena dassitā",
  "tika-abh03t:1045_7": "hoti. Gabbhaseyyakepi hi sandhāya “yassa vā pana somanassindriyaṃ uppajjati, tassa",
  "tika-abh03t:1045_8": "cakkhundriyaṃ uppajjatīti? Āmantā”ti idaṃ vacanaṃ yathā yujjati, tathā āyatanayamake",
  "tika-abh03t:1045_9": "dassitaṃ. Na hi sanniṭṭhānena saṅgahitānaṃ gabbhaseyyakānaṃ vajjane kāraṇaṃ atthi,",
  "tika-abh03t:1045_10": "“itthīnaṃ aghānakānaṃ upapajjantīna”ntiādīsu ca te eva vuttāti.",
  "tika-abh03t:1046_0": "Upekkhāya acakkhukānanti ahetukapaṭisandhivasena vuttanti ettha ca kāmāvacare sopekkhaacakkhukapaṭisandhiyā",
  "tika-abh03t:1046_1": "taṃsamānalakkhaṇaṃ arūpapaṭisandhiñca nidassetīti daṭṭhabbaṃ. Kesuci pana potthakesu",
  "tika-abh03t:1046_2": "“ahetukārūpapaṭisandhivasenā”ti pāṭho dissati, so eva seyyo.",
  "tika-abh03t:1047_0": "“Tattha hi ekanteneva saddhāsatipaññāyo natthi, samādhivīriyāni pana indriyappattāni",
  "tika-abh03t:1047_1": "na hontī”ti vuttaṃ, yadi pana samādhivīriyāni santi, “indriyappattāni na hontī”ti",
  "tika-abh03t:1047_2": "na sakkā vattuṃ “samādhi samādhindriyanti? Āmantā”ti “vīriyaṃ vīriyindriyanti? Āmantā”ti",
  "tika-abh03t:1047_3": "vacanato. Ahetukapaṭisandhicitte ca yathā samādhileso ekaggatā atthi, na evaṃ vīriyaleso",
  "tika-abh03t:1047_4": "atthi, tasmā evamettha vattabbaṃ siyā “tattha hi ekanteneva saddhāvīriyasatipaññāyo",
  "tika-abh03t:1047_5": "natthi, ekaggatā pana samādhileso eva hotī”ti. Ayaṃ panettha adhippāyo siyā – yathā",
  "tika-abh03t:1047_6": "aññesu kesuci ahetukacittesu samādhivīriyāni honti indriyappattāni ca, evamidha samādhivīriyāni",
  "tika-abh03t:1047_7": "indriyappattāni na hontīti. Samādhivīriyindriyānameva abhāvaṃ dassento ahetukantarato",
  "tika-abh03t:1047_8": "viseseti. Tattha “samādhivīriyāni pana na hontī”ti vattabbe “indriyappattānī”ti samādhilesassa",
  "tika-abh03t:1047_9": "samādhindriyabhāvaṃ appattassa sabbhāvato vuttaṃ, na vīriyalesassa. Visesanañhi visesitabbe",
  "tika-abh03t:1047_10": "pavattati. Yesu pana potthakesu “tattha ekanteneva saddhāvīriyasatipaññāyo natthī”ti",
  "tika-abh03t:1047_11": "pāṭho, so eva sundarataro.",
  "tika-abh03t:1048_0": "Yāva cakkhundriyaṃ nuppajjati, tāva gabbhagatānaṃ acakkhukānaṃ bhāvo atthīti iminā",
  "tika-abh03t:1048_1": "adhippāyenāha “sahetukānaṃ acakkhukānanti gabbhaseyyakavasena ceva arūpīvasena ca",
  "tika-abh03t:1048_2": "vutta”nti. Gabbhaseyyakāpi pana avassaṃ uppajjanakacakkhukā na labbhantīti daṭṭhabbā.",
  "tika-abh03t:1048_3": "Sacakkhukānaṃ ñāṇavippayuttānanti kāmadhātuyaṃ duhetukapaṭisandhikānaṃ vasena vuttanti",
  "tika-abh03t:1048_4": "idhāpi ahetukapaṭisandhikā ca acakkhukā labbhanteva. Itthipurisindriyasantānānampi",
  "tika-abh03t:1048_5": "upapattivasena uppādo, cutivasena nirodho bāhullavasena dassito. Kadāci hi tesaṃ",
  "tika-abh03t:1048_6": "paṭhamakappikādīnaṃ viya pavattiyampi uppādanirodhā hontīti. Ettha purisindriyāvasānesu",
  "tika-abh03t:1048_7": "indriyamūlayamakesu paṭhamapucchāsu sanniṭṭhānehi gahitehi upapatticutivasena gacchantehi",
  "tika-abh03t:1048_8": "cakkhundriyādīhi niyamitattā jīvitindriyādīnaṃ pavattivasenapi labbhamānānaṃ upapatticutivaseneva",
  "tika-abh03t:1048_9": "dutiyapucchāsu sanniṭṭhānehi gahaṇaṃ veditabbaṃ.",
  "tika-abh03t:1049_0": "190. Rūpajīvitindriyaṃ cakkhundriyādisamānagatikaṃ cutipaṭisandhivaseneva gacchati",
  "tika-abh03t:1049_1": "santānuppattinirodhadassanatoti āha “pavatte somanassavippayuttacittassa uppādakkhaṇeti",
  "tika-abh03t:1049_2": "arūpajīvitindriyaṃ sandhāya vutta”nti. Etesañceva aññesañca pañcindriyānaṃ yathālābhavasenāti",
  "tika-abh03t:1049_3": "ettha etesaṃ jīvitindriyādīnaṃ cutipaṭisandhipavattesu, aññesañca cakkhundriyādīnaṃ",
  "tika-abh03t:1049_4": "cutipaṭisandhīsūti evaṃ yathālābho daṭṭhabbo. Ayaṃ pana chedeyevāti ettha tassa tassa",
  "tika-abh03t:1049_5": "paripuṇṇapañhassa tasmiṃ tasmiṃ sarūpadassanena vissajjane vissajjite pacchimakoṭṭhāsassa",
  "tika-abh03t:1049_6": "chedoti nāmaṃ daṭṭhabbaṃ.",
  "tika-abh03t:1050_0": "Yassa vā pana somanassindriyaṃ na uppajjati, tassa jīvitindriyaṃ na uppajjatīti?",
  "tika-abh03t:1050_1": "Vinā somanassena upapajjantānaṃ pavatte somanassavippayuttacittassa uppādakkhaṇe",
  "tika-abh03t:1050_2": "tesaṃ somanassindriyaṃ na uppajjati, no ca tesaṃ jīvitindriyaṃ na uppajjatīti ettha",
  "tika-abh03t:1050_3": "“nirodhasamāpannānaṃ asaññasattāna”nti avacanaṃ rūpajīvitindriyassa cakkhundriyādisamānagatikataṃ",
  "tika-abh03t:1050_4": "dīpeti. Tassa hi upapattiyaṃyeva uppādo vattabboti. “Vinā somanassena upapajjantāna”nti",
  "tika-abh03t:1050_5": "ettha asaññasatte saṅgahetvā pavattivasena te ca nirodhasamāpannā ca na vuttā, anuppādopi",
  "tika-abh03t:1050_6": "panetassa cutiupapattīsveva vattabbo, na pavatteti. Pacchimakoṭṭhāsepi “sabbesaṃ",
  "tika-abh03t:1050_7": "cavantānaṃ, pavatte cittassa bhaṅgakkhaṇe tesaṃ somanassindriyañca na uppajjati jīvitindriyañca",
  "tika-abh03t:1050_8": "na uppajjatī”ti evaṃ “sabbesaṃ cavantāna”nti ettheva asaññasatte saṅgaṇhitvā pavattivasena",
  "tika-abh03t:1050_9": "te ca nirodhasamāpannā na ca vuttā. Yassayatthake ca nirodhasamāpannā na dassetabbā",
  "tika-abh03t:1050_10": "na gahetabbāti attho. Na hi “nirodhasamāpannāna”nti vacanaṃ “asaññasattāna”nti vacanaṃ",
  "tika-abh03t:1050_11": "viya okāsadīpakaṃ, nāpi “upekkhāsampayuttacittassa uppādakkhaṇe, sabbesaṃ cittassa",
  "tika-abh03t:1050_12": "bhaṅgakkhaṇe”tiādivacanaṃ viya somanassindriyādīnaṃ anuppādakkhaṇadīpakaṃ, atha kho",
  "tika-abh03t:1050_13": "puggaladīpakamevāti.",
  "tika-abh03t:1051_0": "Atītakālabhede suddhāvāsānaṃ upapatticittassa uppādakkhaṇe tesaṃ tattha somanassindriyañca",
  "tika-abh03t:1051_1": "na uppajjittha jīvitindriyañca na uppajjitthāti ettha “upapatticittassa uppādakkhaṇe”ti",
  "tika-abh03t:1051_2": "kasmā vuttaṃ, nanu “suddhāvāsaṃ upapajjantānaṃ, asaññasattānaṃ tesaṃ tattha somanassindriyañca",
  "tika-abh03t:1051_3": "na uppajjittha manindriyañca na uppajjitthā”ti ettha viya “upapajjantāna”nti vattabbanti?",
  "tika-abh03t:1051_4": "Na vattabbaṃ. Yathā hi somanassamanindriyānaṃ vasena upapajjantā puggalā upapatticittasamaṅgino",
  "tika-abh03t:1051_5": "honti, na evaṃ somanassajīvitindriyānaṃ vasena upapattisamaṅginoyeva honti. Jīvitindriyassa",
  "tika-abh03t:1051_6": "hi vasena yāva paṭhamarūpajīvitindriyaṃ dharati, tāva upapajjantā nāma honti. Tadā",
  "tika-abh03t:1051_7": "ca dutiyacittato paṭṭhāya “jīvitindriyañca na uppajjitthā”ti na sakkā vattuṃ arūpajīvitindriyassa",
  "tika-abh03t:1051_8": "uppajjitvā niruddhattā, tasmā ubhayaṃ uppādakkhaṇena nidassitaṃ. Yathā hi “na nirujjhitthā”ti",
  "tika-abh03t:1051_9": "idaṃ lakkhaṇaṃ upapatticittassa dvīsu khaṇesu labbhamānaṃ sabbapaṭhamena upapatticittassa",
  "tika-abh03t:1051_10": "bhaṅgakkhaṇena nidassitaṃ, evamidhāpi daṭṭhabbaṃ.",
  "tika-abh03t:1052_0": "Anāgatakālabhede uppajjissamāne sanniṭṭhānaṃ katvā aññassa ca uppajjissamānatāva",
  "tika-abh03t:1052_1": "pucchitā. Tattha yathā paccuppannakālabhede sanniṭṭhānasaṃsayabhedehi uppajjamānasseva",
  "tika-abh03t:1052_2": "gahitattā “yassa cakkhundriyādīni uppajjanti, upapajjantassa tassa jīvitindriyādīni",
  "tika-abh03t:1052_3": "uppajjantī”ti upapajjantasseva pucchitānaṃ upapattiyaṃyeva tesaṃ uppādo sambhavati,",
  "tika-abh03t:1052_4": "na aññattha, na evamidha “yassa cakkhundriyādīni uppajjissanti, upapajjantassa tassa",
  "tika-abh03t:1052_5": "jīvitindriyādīni uppajjissantī”ti upapajjantasseva pucchitānaṃ tesaṃ upapattito aññattha",
  "tika-abh03t:1052_6": "uppādo na sambhavati, tasmā “yassa cakkhundriyaṃ uppajjissati, tassa somanassindriyaṃ",
  "tika-abh03t:1052_7": "uppajjissatīti? Āmantā”ti vuttaṃ. Evañca katvā nirodhavārepi “yassa cakkhundriyaṃ",
  "tika-abh03t:1052_8": "nirujjhissati, tassa somanassindriyaṃ nirujjhissatīti? Āmantā”ti vuttaṃ. Na hi yassa",
  "tika-abh03t:1052_9": "cakkhundriyaṃ nirujjhissati, tassa somanassindriyaṃ na nirujjhissati, api pacchimabhavikassa",
  "tika-abh03t:1052_10": "upekkhāsahagatapaṭisandhikassa. Na hi upapajjantassa tassa cutito pubbeva somanassindriyanirodho",
  "tika-abh03t:1052_11": "na sambhavatīti. Ettha hi paṭhamapucchāsu sanniṭṭhānattho pucchitabbatthanissayo",
  "tika-abh03t:1052_12": "mādisova upapattiuppādindriyavā ubhayuppādindriyavā attho paṭinivattitvāpi pucchitabbatthassa",
  "tika-abh03t:1052_13": "nissayoti evaṃ viya dutiyapucchāsu sanniṭṭhānatthameva niyameti, na tattheva pucchitabbaṃ",
  "tika-abh03t:1052_14": "anāgatabhāvamattena sarūpato gahitaṃ uppādaṃ vā nirodhaṃ vā saṃsayatthanti. Yasmā",
  "tika-abh03t:1052_15": "cevaṃ sanniṭṭhānatthassa niyamo hoti, tasmā “yassa vā pana somanassindriyaṃ uppajjissati,",
  "tika-abh03t:1052_16": "tassa cakkhundriyaṃ uppajjissatīti? Āmantā”ti vuttaṃ. Esa nayo nirodhavārepi.",
  "tika-abh03t:1053_0": "Paṭilome pana yathā anulome “uppajjissati nirujjhissatī”ti uppādanirodhā anāgatā",
  "tika-abh03t:1053_1": "sarūpavasena vuttā, evaṃ avuttattā yathā tattha saṃsayapadena gahitassa indriyassa",
  "tika-abh03t:1053_2": "pavattiyampi uppādanirodhā cakkhundriyādimūlakesu yojitā, na evaṃ yojetabbā. Yathā",
  "tika-abh03t:1053_3": "hi uppādanirodhe atikkamitvā appatvā ca uppādanirodhā sambhavanti yojetuṃ, na evaṃ",
  "tika-abh03t:1053_4": "anuppādānirodhe atikkamitvā appatvā ca anuppādānirodhā sambhavanti abhūtābhāvassa",
  "tika-abh03t:1053_5": "abhūtābhāvaṃ atikkamitvā appatvā ca sambhavānuppattito, abhūtuppādanirodhābhāvo ca",
  "tika-abh03t:1053_6": "paṭilome pucchito, tasmāssa visesarahitassa abhūtābhāvassa vattamānānaṃ uppādassa",
  "tika-abh03t:1053_7": "viya kālantarayogābhāvato yādisānaṃ cakkhādīnaṃ uppādanirodhābhāvena pucchitabbassa",
  "tika-abh03t:1053_8": "nissayo sanniṭṭhānena sannicchito, tannissayā tādisānaṃyeva upapatticutiuppādanirodhānaṃ",
  "tika-abh03t:1053_9": "jīvitādīnampi anuppādānirodhā saṃsayapadena pucchitā hontīti “yassa cakkhundriyaṃ",
  "tika-abh03t:1053_10": "nuppajjissati, tassa somanassindriyaṃ nuppajjissatīti? Āmantā”ti ca, “yassa cakkhundriyaṃ",
  "tika-abh03t:1053_11": "na nirujjhissati, tassa somanassindriyaṃ na nirujjhissatīti? Āmantā”ti ca vuttaṃ,",
  "tika-abh03t:1053_12": "na vuttaṃ “ye arūpaṃ upapajjitvā parinibbāyissantī”tiādinā jīvitindriyaupekkhindriyādīsu viya vissajjananti.",
  "tika-abh03t:1054_0": "Ye rūpāvacaraṃ upapajjitvā parinibbāyissanti, tesaṃ ghānindriyaṃ na uppajjissati,",
  "tika-abh03t:1054_1": "no ca tesaṃ somanassindriyaṃ na uppajjissatī”ti ettha ye sopekkhapaṭisandhikā bhavissanti,",
  "tika-abh03t:1054_2": "te “ye ca arūpaṃ upapajjitvā parinibbāyissantī”ti etena pacchimakoṭṭhāsavacanena",
  "tika-abh03t:1054_3": "taṃsamānalakkhaṇatāya saṅgahitāti ye somanassapaṭisandhikā bhavissanti, te eva vuttāti daṭṭhabbā.",
  "tika-abh03t:1055_0": "Aṭṭhakathāyaṃ yesu ādimapotthakesu “atītānāgatavāre suddhāvāsānaṃ upapatticittassa",
  "tika-abh03t:1055_1": "bhaṅgakkhaṇe manindriyañca nuppajjitthāti dhammayamake viya uppādakkhaṇātikkamavasena",
  "tika-abh03t:1055_2": "atthaṃ aggahetvā”ti likhitaṃ, taṃ pamādalikhitaṃ. Yesu pana potthakesu “paccuppannātītavāre",
  "tika-abh03t:1055_3": "suddhāvāsānaṃ upapatticittassa bhaṅgakkhaṇe manindriyañca nuppajjitthāti…pe… tasmiṃ",
  "tika-abh03t:1055_4": "bhave anuppannapubbavasena attho gahetabbo”ti pāṭho dissati, so eva sundarataroti.",
  "tika-abh03t:1056": "Pavattivāravaṇṇanā niṭṭhitā.",
  "tika-abh03t:1057": "3. Pariññāvāravaṇṇanā",
  "tika-abh03t:1058_0": "435-482. Pariññāvāre lokiyaabyākatamissakāni cāti dukkhasaccapariyāpannehi ekantapariññeyyehi",
  "tika-abh03t:1058_1": "lokiyaabyākatehi missakattā tāni upādāya manindriyādīnaṃ vedanākkhandhādīnaṃ viya",
  "tika-abh03t:1058_2": "pariññeyyatā ca vuttā. Yadi pariññeyyamissakattā pariññeyyatā hoti, kasmā dhammayamake",
  "tika-abh03t:1058_3": "“yo kusalaṃ dhammaṃ bhāveti, so abyākataṃ dhammaṃ parijānātī”tiādinā abyākatapadena",
  "tika-abh03t:1058_4": "yojetvā yamakāni na vuttānīti? Yathā “kusalaṃ bhāvemi, akusalaṃ pajahāmī”ti kusalākusalesu",
  "tika-abh03t:1058_5": "bhāvanāpahānābhiniveso hoti, tathā “vedanākkhandho anicco, dhammāyatanaṃ anicca”ntiādinā",
  "tika-abh03t:1058_6": "khandhādīsu parijānābhiniveso hoti, tattha vedanākkhandhādayo “anicca”ntiādinā parijānitabbā,",
  "tika-abh03t:1058_7": "te ca vedanākkhandhādibhāvaṃ gahetvā parijānitabbā, na abyākatabhāvanti.",
  "tika-abh03t:1059_0": "Kasmā panettha dukkhasaccabhājanīye āgatassa domanassassa pahātabbatāva vuttā, na",
  "tika-abh03t:1059_1": "pariññeyyatā, nanu dukkhasaccapariyāpannā vedanākkhandhādayo kusalākusalabhāvena",
  "tika-abh03t:1059_2": "aggahitā kusalākusalāpi pariññeyyāti? Saccaṃ, yathā pana vedanākkhandhādibhāvo bhāvetabbapahātabbabhāvehi",
  "tika-abh03t:1059_3": "vināpi hoti, na evaṃ domanassindriyabhāvo pahātabbabhāvena vinā hotīti imaṃ visesaṃ",
  "tika-abh03t:1059_4": "dassetuṃ domanassindriyassa pahātabbatāva idha vuttā, na pariññeyyabhāvassa abhāvatoti",
  "tika-abh03t:1059_5": "daṭṭhabbo. Akusalaṃ ekantato pahātabbamevāti etena pahātabbameva, na appahātabbanti",
  "tika-abh03t:1059_6": "appahātabbameva nivāreti, na pariññeyyabhāvanti daṭṭhabbaṃ. Aññindriyaṃ bhāvetabbaniṭṭhaṃ,",
  "tika-abh03t:1059_7": "na pana sacchikātabbaniṭṭhanti bhāvetabbabhāvo eva tassa gahitoti. “Dve puggalā”tiādi",
  "tika-abh03t:1059_8": "“cakkhundriyaṃ na parijānātī”tiādikassa parato likhitabbaṃ uppaṭipāṭiyā likhitanti",
  "tika-abh03t:1059_9": "daṭṭhabbaṃ. Cakkhundriyamūlakañhi atikkamitvā domanassindriyamūlake idaṃ vuttaṃ “dve",
  "tika-abh03t:1059_10": "puggalā domanassindriyaṃ na pajahanti no ca aññindriyaṃ na bhāventī”ti.",
  "tika-abh03t:1060_0": "Ettha ca puthujjano, aṭṭha ca ariyāti nava puggalā. Tesu puthujjano bhabbābhabbavasena",
  "tika-abh03t:1060_1": "duvidho, so “puthujjano”ti āgataṭṭhānesu “cha puggalā cakkhundriyañca na parijānittha",
  "tika-abh03t:1060_2": "domanassindriyañca na pajahitthā”tiādīsu ca abhinditvā gahito. “Ye puthujjanā maggaṃ",
  "tika-abh03t:1060_3": "paṭilabhissantī”ti āgataṭṭhānesu “pañca puggalā cakkhundriyañca parijānissanti domanassindriyañca",
  "tika-abh03t:1060_4": "pajahissantī”tiādīsu ca bhabbo eva bhinditvā gahito. “Ye ca puthujjanā maggaṃ na",
  "tika-abh03t:1060_5": "paṭilabhissantī”ti āgataṭṭhānesu “tayo puggalā domanassindriyañca nappajahissanti",
  "tika-abh03t:1060_6": "cakkhundriyañca na parijānissantī”tiādīsu ca abhabbo eva. Aggaphalasamaṅgī ca paṭhamaphalasamaṅgī",
  "tika-abh03t:1060_7": "arahā cāti duvidho. Sopi “arahā”ti āgataṭṭhānesu “tayo puggalā anaññātaññassāmītindriyañca",
  "tika-abh03t:1060_8": "bhāvittha domanassindriyañca pajahitthā”tiādīsu ca abhinditvā gahito. “Yo aggaphalaṃ",
  "tika-abh03t:1060_9": "sacchikarotī”ti āgataṭṭhānesu “tayo puggalā domanassindriyaṃ pajahittha, no ca aññātāvindriyaṃ",
  "tika-abh03t:1060_10": "sacchikaritthā”tiādīsu ca paṭhamaphalasamaṅgī ca bhinditvā gahito. “Yo aggaphalaṃ",
  "tika-abh03t:1060_11": "sacchākāsī”ti āgataṭṭhānesu itarovāti evaṃ puggalabhedaṃ ñatvā tattha tattha sanniṭṭhānena",
  "tika-abh03t:1060_12": "gahitapuggale niddhāretvā vissajjanaṃ yojetabbanti.",
  "tika-abh03t:1061": "Pariññāvāravaṇṇanā niṭṭhitā.",
  "tika-abh03t:1062": "Indriyayamakavaṇṇanā niṭṭhitā.",
  "tika-abh03t:1063": "Yamakapakaraṇa-mūlaṭīkā samattā.",
  "tika-abh03t:1064": "Paṭṭhānapakaraṇa-mūlaṭīkā",
  "tika-abh03t:1065": "Ganthārambhavaṇṇanā",
  "tika-abh03t:1066_0": "Dibbanti kāmaguṇādīhi kīḷanti laḷanti, tesu vā viharanti, vijayasamatthatāyogena",
  "tika-abh03t:1066_1": "paccatthike vijetuṃ icchanti, issariyaṭṭhānādisakkāradānaggahaṇaṃ taṃtaṃatthānusāsanañca",
  "tika-abh03t:1066_2": "karontā voharanti, puññayogānubhāvappattāya jutiyā jotanti, yathābhilāsitañca visayaṃ",
  "tika-abh03t:1066_3": "appaṭighātena gacchanti, yathicchitanipphādane sakkontīti vā devā, devanīyā vā taṃtaṃbyasananittharaṇatthikehi",
  "tika-abh03t:1066_4": "saraṇaṃ parāyaṇanti gamanīyā, abhitthavanīyā vā. Sobhāvisesayogena kamanīyāti vā",
  "tika-abh03t:1066_5": "devā. Te tividhā – sammutidevā upapattidevā visuddhidevāti. Bhagavā pana niratisayāya",
  "tika-abh03t:1066_6": "abhiññākīḷāya, uttamehi dibbabrahmaariyavihārehi, saparasantānasiddhāya pañcavidhamāravijayicchānipphattiyā,",
  "tika-abh03t:1066_7": "cittissariyasattadhanādisammāpaṭipattiaveccappasādasakkāradānaggahaṇasaṅkhātena dhammasabhāvapuggalajjhāsayānurūpānusāsanīsaṅkhātena",
  "tika-abh03t:1066_8": "ca vohārātisayena, paramāya paññāsarīrappabhāsaṅkhātāya jutiyā, anopamāya ca ñāṇasarīragatiyā,",
  "tika-abh03t:1066_9": "māravijayasabbaññuguṇaparahitanipphādanesu appaṭihatāya sattiyā ca samannāgatattā",
  "tika-abh03t:1066_10": "sadevakena lokena saraṇanti gamanīyato, abhitthavanīyato, bhattivasena kamanīyato",
  "tika-abh03t:1066_11": "ca sabbe te deve tehi guṇehi atikkanto atisayo vā devoti devātidevo. Sabbadevehi",
  "tika-abh03t:1066_12": "pūjanīyataro devoti vā devātidevo, visuddhidevabhāvaṃ vā sabbaññuguṇālaṅkāraṃ pattattā",
  "tika-abh03t:1066_13": "aññadevehi atirekataro vā devo devātidevo. Devānanti upapattidevānaṃ tadā dhammapaṭiggāhakānaṃ.",
  "tika-abh03t:1066_14": "Sakkādīhi devehi pahārādaasurindādīhi dānavehi ca pūjito. Kāyavacīsaṃyamassa sīlassa",
  "tika-abh03t:1066_15": "indriyasaṃvarassa cittasaṃyamassa samādhissa ca paṭipakkhānaṃ accantapaṭippassaddhiyā suddhasaṃyamo.",
  "tika-abh03t:1067_0": "Isisattamoti catusaccāvabodhagatiyā isayoti saṅkhyaṃ gatānaṃ sataṃ pasatthānaṃ isīnaṃ",
  "tika-abh03t:1067_1": "atisayena santo pasatthoti attho. Vipassīādayo ca upādāya bhagavā “sattamo”ti vutto.",
  "tika-abh03t:1067_2": "Yato viññāṇaṃ paccudāvattati, taṃ nāmarūpaṃ samudayanirodhanena nirodhesīti nāmarūpanirodhano.",
  "tika-abh03t:1067_3": "Atigambhīranayamaṇḍitadesanaṃ paṭṭhānaṃ nāma desesi pakaraṇanti sambandho.",
  "tika-abh03t:1068": "Ganthārambhavaṇṇanā niṭṭhitā.",
  "tika-abh03t:1069": "Paccayuddesavaṇṇanā",
  "tika-abh03t:1070_0": "“Ke pana te nayā, kiñca taṃ paṭṭhānaṃ nāmā”ti nayidaṃ pucchitabbaṃ. Kasmā? Nidānakathāyaṃ",
  "tika-abh03t:1070_1": "paṭṭhānasamānane anulomādīnaṃ nayānaṃ paṭṭhānassa ca dassitattāti imamatthaṃ vibhāvento",
  "tika-abh03t:1070_2": "“sammāsambuddhena hi…pe… nāmāti hi vutta”nti tattha vuttaṃ aṭṭhakathāpāḷiṃ āhari.",
  "tika-abh03t:1070_3": "Tattha gāthātthaṃ aṭṭhakathādhippāyañca parato vaṇṇayissāmāti.",
  "tika-abh03t:1071_0": "Paṭṭhānanāmattho pana tikapaṭṭhānādīnaṃ tikapaṭṭhānādināmattho, imassa pakaraṇassa",
  "tika-abh03t:1071_1": "catuvīsatisamantapaṭṭhānasamodhānatā cettha vattabbā. Evañhi saṅkhepato paṭṭhāne",
  "tika-abh03t:1071_2": "ñāte vitthāro sukhaviññeyyo hotīti. Tattha ca nāmattho paṭhamaṃ vattabboti “tattha",
  "tika-abh03t:1071_3": "yesaṃ…pe… nāmattho tāva evaṃ veditabbo”ti vatvā sabbasādhāraṇassa paṭṭhānanāmasseva",
  "tika-abh03t:1071_4": "tāva atthaṃ dassento “kenaṭṭhena paṭṭhāna”ntiādimāha. Pa-kāro hīti upasaggapadaṃ",
  "tika-abh03t:1071_5": "dasseti. So “pavibhattesu dhammesu, yaṃ seṭṭhaṃ tadupāgamuntiādīsu viya nānappakāratthaṃ",
  "tika-abh03t:1071_6": "dīpeti. Nanu pakārehi vibhattā pavibhattāti pa-iti upasaggo pakāratthameva dīpeti,",
  "tika-abh03t:1071_7": "na nānappakāratthanti? Na, tesaṃ pakārānaṃ nānāvidhabhāvato. Atthato hi āpannaṃ nānāvidhabhāvaṃ",
  "tika-abh03t:1071_8": "dassetuṃ nānā-saddo vuttoti. Tattha ekassapi dhammassa hetuādīhi anekapaccayabhāvato",
  "tika-abh03t:1071_9": "ca ekekassa paccayassa anekadhammabhāvato ca nānappakārapaccayatā veditabbā.",
  "tika-abh03t:1072_0": "Hetupaccayādivasena vibhattattāti etena dhammasaṅgahādīsu vuttato kusalādivibhāgato",
  "tika-abh03t:1072_1": "sātisayavibhāgataṃ paṭṭhānanāmalābhassa kāraṇaṃ dasseti. Goṭṭhāti vajā. Paṭṭhitagāvoti",
  "tika-abh03t:1072_2": "gatagāvo. Āgataṭṭhānasminti mahāsīhanādasuttaṃ vadati. Pavattagamanattā etthāti vacanaseso.",
  "tika-abh03t:1072_3": "Atha vā gacchati etthāti gamanaṃ, sabbaññutaññāṇassa nissaṅgavasena pavattassa gamanattā",
  "tika-abh03t:1072_4": "gamanadesabhāvato ekekaṃ paṭṭhānaṃ nāmāti attho. Tattha aññehi gatimantehi atisayayuttassa",
  "tika-abh03t:1072_5": "gatimato gamanaṭṭhānabhāvadassanatthaṃ “sabbaññutaññāṇassā”ti vuttaṃ. Tassa mahāvegassa",
  "tika-abh03t:1072_6": "purisassa papātaṭṭhānaṃ viya dhammasaṅgaṇīādīnaṃ sāsaṅgagamanaṭṭhānabhāvaṃ imassa",
  "tika-abh03t:1072_7": "ca mahāpatho viya nirāsaṅgagamanaṭṭhānabhāvaṃ dassento atisayayuttagamanaṭṭhānabhāvo",
  "tika-abh03t:1072_8": "paṭṭhānanāmalābhassa kāraṇanti dasseti.",
  "tika-abh03t:1073_0": "Tikānanti tikavasena vuttadhammānaṃ. Samantāti anulomādīhi sabbākārehipi gatāni catuvīsati",
  "tika-abh03t:1073_1": "hontīti attho. Etasmiṃ atthe catuvīsatisamantapaṭṭhānānīti “samantacatuvīsatipaṭṭhānānī”ti",
  "tika-abh03t:1073_2": "vattabbe samantasaddassa parayogaṃ katvā vuttanti daṭṭhabbaṃ. Atha vā samantā cha",
  "tika-abh03t:1073_3": "cha hutvāti etena anulomādisabbakoṭṭhāsato tikādichachabhāvaṃ dasseti. Tena samantasaddo",
  "tika-abh03t:1073_4": "tikādichachapaṭṭhānavisesanaṃ hoti, na catuvīsativisesanaṃ, tasmā samantato paṭṭhānāni",
  "tika-abh03t:1073_5": "tāni catuvīsatīti katvā “catuvīsatisamantapaṭṭhānānī”ti vuttaṃ. Samantato vā dhammānulomāditikādipaṭiccavārādipaccayānulomādihetumūlakādippakārehi",
  "tika-abh03t:1073_6": "pavattāni paṭṭhānāni samantapaṭṭhānāni, anūnehi nayehi pavattānīti vuttaṃ hoti. Tāni",
  "tika-abh03t:1073_7": "pana catuvīsati honti. Tenevāha “imesaṃ catuvīsatiyā khuddakapaṭṭhānasaṅkhātānaṃ",
  "tika-abh03t:1073_8": "samantapaṭṭhānānaṃ samodhānavasenā”ti.",
  "tika-abh03t:1074_0": "Hetu ca so paccayo cāti iminā vacanena hetuno adhipatipaccayādibhūtassa ca gahaṇaṃ",
  "tika-abh03t:1074_1": "siyāti taṃ nivārento āha “hetu hutvā paccayo”ti. Etenapi so eva doso āpajjatīti punāha",
  "tika-abh03t:1074_2": "“hetubhāvena paccayoti vuttaṃ hotī”ti. Tena idha hetu-saddena dhammaggahaṇaṃ na kataṃ,",
  "tika-abh03t:1074_3": "atha kho dhammasattiviseso gahitoti dasseti. Tassa hi paccayasaddassa ca samānādhikaraṇataṃ",
  "tika-abh03t:1074_4": "sandhāya “hetu ca so paccayo cā”ti, “hetu hutvā paccayo”ti ca vuttaṃ. Evañca katvā",
  "tika-abh03t:1074_5": "parato pāḷiyaṃ “hetū hetusampayutta…pe… hetupaccayena paccayo”tiādinā tena tena hetubhāvādiupakārena",
  "tika-abh03t:1074_6": "tassa tassa dhammassa upakārattaṃ vuttaṃ. Aṭṭhakathāyaṃ pana “yo hi dhammo yaṃ dhammaṃ",
  "tika-abh03t:1074_7": "appaccakkhāya tiṭṭhati vā uppajjati vā, so tassa paccayo”ti “mūlaṭṭhena upakārako",
  "tika-abh03t:1074_8": "dhammo hetupaccayo”ticcevamādinā dhammappadhānaniddesena dhammato aññā dhammasatti",
  "tika-abh03t:1074_9": "nāma natthīti dhammeheva dhammasattivibhāvanaṃ katanti daṭṭhabbaṃ. Idhāpi vā hetu",
  "tika-abh03t:1074_10": "ca so paccayo cāti dhammeneva dhammasattiṃ dasseti. Na hi hetupaccayotiādiko uddeso",
  "tika-abh03t:1074_11": "kusalādiuddeso viya dhammappadhāno, atha kho dhammānaṃ upakārappadhānoti. Etīti etassa",
  "tika-abh03t:1074_12": "attho vattatīti, tañca uppattiṭṭhitīnaṃ sādhāraṇavacanaṃ. Tenevāha – “tiṭṭhati vā",
  "tika-abh03t:1074_13": "uppajjati vā”ti. Koci hi paccayo ṭhitiyā eva hoti yathā pacchājātapaccayo, koci uppattiyāyeva",
  "tika-abh03t:1074_14": "yathā anantarādayo, koci ubhayassa yathā hetuādayoti.",
  "tika-abh03t:1075_0": "Upakārakalakkhaṇoti ca dhammena dhammasattiupakāraṃ dassetīti daṭṭhabbaṃ. Hinoti",
  "tika-abh03t:1075_1": "patiṭṭhāti etthāti hetu. Anekatthattā dhātusaddānaṃ hi-saddo mūla-saddo viya patiṭṭhatthoti",
  "tika-abh03t:1075_2": "daṭṭhabboti. Hinoti vā etena kammanidānabhūtena uddhaṃ ojaṃ abhiharantena mūlena",
  "tika-abh03t:1075_3": "viya pādapo tappaccayaṃ phalaṃ gacchati pavattati vuḍḍhiṃ virūḷhiṃ āpajjatīti hetu.",
  "tika-abh03t:1075_4": "Ācariyānanti revatattheraṃ vadati.",
  "tika-abh03t:1076_0": "“Yoniso, bhikkhave, manasikaroto anuppannā ceva kusalā dhammā uppajjanti, uppannā",
  "tika-abh03t:1076_1": "ca kusalā dhammā abhivaḍḍhantī”tiādīhi kusalabhāvassa yonisomanasikārapaṭibaddhatā",
  "tika-abh03t:1076_2": "siddhā hotīti āha “yonisomanasikārapaṭibaddho kusalabhāvo”ti. Eteneva akusalābyākatabhāvā",
  "tika-abh03t:1076_3": "kusalabhāvo viya na hetupaṭibaddhāti dassitaṃ hoti. Yaṃ paneke maññeyyuṃ “ahetukahetussa",
  "tika-abh03t:1076_4": "akusalabhāvo viya sahetukahetūnaṃ sabhāvatova kusalādibhāvo aññesaṃ taṃsampayuttānaṃ",
  "tika-abh03t:1076_5": "hetupaṭibaddho”ti, tassa uttaraṃ vattuṃ “yadi cā”tiādimāha. Alobho kusalo vā siyā",
  "tika-abh03t:1076_6": "abyākato vā, yadi alobho sabhāvato kusalo, kusalattā abyākato na siyā. Atha abyākato,",
  "tika-abh03t:1076_7": "taṃsabhāvattā kusalo na siyā alobhasabhāvassa adosattābhāvo viya. Yasmā pana ubhayathāpi",
  "tika-abh03t:1076_8": "so hoti, tasmā yathā ubhayathā hontesu phassādīsu sampayuttesu hetupaṭibaddhakusalādibhāvaṃ",
  "tika-abh03t:1076_9": "pariyesatha, na sabhāvato, evaṃ hetūsupi kusalāditā aññapaṭibaddhā pariyesitabbā,",
  "tika-abh03t:1076_10": "na sabhāvatoti. Yaṃ vuttaṃ “sampayuttahetūsu sabhāvatova kusalādibhāvo”ti, taṃ na",
  "tika-abh03t:1076_11": "yujjati, sā pana pariyesiyamānā yonisomanasikārādipaṭibaddhā hotīti hetūsu viya sampayuttesupi",
  "tika-abh03t:1076_12": "yonisomanasikārādipaṭibaddho kusalādibhāvo, na hetupaṭibaddhoti siddhaṃ hotīti adhippāyo.",
  "tika-abh03t:1077_0": "Ārabhitvāpīti ettha pi-saddena imamatthaṃ dasseti – rūpāyatanādimatte yasmiṃ kismiñci",
  "tika-abh03t:1077_1": "ekasmiṃ aṭṭhatvā “yaṃ yaṃ dhammaṃ ārabbhā”ti aniyamena sabbarūpāyatana…pe… dhammāyatanānañca",
  "tika-abh03t:1077_2": "ārammaṇapaccayabhāvassa vuttattā na koci dhammo na hotīti.",
  "tika-abh03t:1078_0": "“Chandavato kiṃ nāma na sijjhatī”tiādikaṃ purimābhisaṅkhārūpanissayaṃ labhitvā uppajjamāne",
  "tika-abh03t:1078_1": "citte chandādayo dhurabhūtā jeṭṭhakabhūtā sayaṃ sampayuttadhamme sādhayamānā hutvā",
  "tika-abh03t:1078_2": "pavattanti, taṃsampayuttadhammā ca tesaṃ vase vattanti hīnādibhāvena tadanuvattanato,",
  "tika-abh03t:1078_3": "tena te adhipatipaccayā honti. Garukātabbampi ārammaṇaṃ tanninnapoṇapabbhārānaṃ paccavekkhaṇaassādamaggaphalānaṃ",
  "tika-abh03t:1078_4": "attano vase vattayamānaṃ viya paccayo hoti, tasmāyaṃ attādhīnānaṃ patibhāvena upakārakatā",
  "tika-abh03t:1078_5": "adhipatipaccayatāti daṭṭhabbā.",
  "tika-abh03t:1079_0": "Manoviññāṇadhātūtiādi cittaniyamoti ettha ādi-saddena santīraṇānantaraṃ voṭṭhabbanaṃ,",
  "tika-abh03t:1079_1": "cutianantarā paṭisandhīti yassa yassa cittassa anantarā yaṃ yaṃ cittaṃ uppajjati,",
  "tika-abh03t:1079_2": "tassa tassa tadanantaruppādaniyamo taṃtaṃsahakārīpaccayavisiṭṭhassa purimapurimacittasseva",
  "tika-abh03t:1079_3": "vasena ijjhatīti dasseti. Bhāvanābalena pana vāritattāti ettha yathā rukkhassa vekhe",
  "tika-abh03t:1079_4": "dinne pupphituṃ samatthasseva pupphanaṃ na hoti, agadavekhe pana apanīte tāyayeva",
  "tika-abh03t:1079_5": "samatthatāya pupphanaṃ hoti, evamidhāpi bhāvanābalena vāritattā samuṭṭhāpanasamatthasseva",
  "tika-abh03t:1079_6": "asamuṭṭhāpanaṃ, tasmiñca apagate tāyayeva samatthatāya samuṭṭhāpanaṃ hotīti adhippāyo.",
  "tika-abh03t:1080_0": "Byañjanamattatovettha nānākaraṇaṃ paccetabbaṃ, na atthatoti upacayasantatiadhivacananiruttipadānaṃ",
  "tika-abh03t:1080_1": "viya saddatthamattato nānākaraṇaṃ, na vacanīyatthatoti adhippāyo. Teneva saddatthavisesaṃ",
  "tika-abh03t:1080_2": "dassetuṃ “katha”ntiādimāha. Tattha purimapacchimānaṃ nirodhuppādantarābhāvato nirantaruppādanasamatthatā",
  "tika-abh03t:1080_3": "anantarapaccayabhāvo. Rūpadhammānaṃ viya saṇṭhānābhāvato paccayapaccayuppannānaṃ",
  "tika-abh03t:1080_4": "sahāvaṭṭhānābhāvato ca “idamito heṭṭhā uddhaṃ tiriya”nti vibhāgābhāvā attanā ekattamiva",
  "tika-abh03t:1080_5": "upanetvā suṭṭhu anantarabhāvena uppādanasamatthatā samanantarapaccayatā.",
  "tika-abh03t:1081_0": "Uppādanasamatthatāti ca abyāpārattā dhammānaṃ yasmiṃ yadākāre niruddhe vattamāne",
  "tika-abh03t:1081_1": "vā sati taṃtaṃvisesavantā dhammā honti, tassa sova ākāro vuccatīti daṭṭhabbo. Dhammānaṃ",
  "tika-abh03t:1081_2": "pavattimeva ca upādāya kālavohāroti nirodhā vuṭṭhahantassa nevasaññānāsaññāyatanaphalasamāpattīnaṃ",
  "tika-abh03t:1081_3": "asaññasattā cavantassa purimacutipacchimapaṭisandhīnañca nirodhuppādanirantaratāya",
  "tika-abh03t:1081_4": "kālantaratā natthīti daṭṭhabbā. Na hi tesaṃ antarā arūpadhammānaṃ pavatti atthi,",
  "tika-abh03t:1081_5": "yaṃ upādāya kālantaratā vucceyya, na ca rūpadhammappavatti arūpadhammappavattiyā",
  "tika-abh03t:1081_6": "antaraṃ karoti aññasantānattā. Rūpārūpadhammasantatiyo hi dve aññamaññaṃ visadisasabhāvattā",
  "tika-abh03t:1081_7": "aññamaññopakārabhāvena vattamānāpi visuṃyeva honti. Ekasantatiyañca purimapacchimānaṃ",
  "tika-abh03t:1081_8": "majjhe vattamānaṃ taṃsantatipariyāpannatāya antarakārakaṃ hoti. Tādisañca kañci nevasaññānāsaññāyatanaphalasamāpattīnaṃ",
  "tika-abh03t:1081_9": "majjhe natthi, na ca abhāvo antarakārako hoti abhāvattāyeva, tasmā javanānantarassa",
  "tika-abh03t:1081_10": "javanassa viya, bhavaṅgānantarassa bhavaṅgassa viya ca nirantaratā suṭṭhu ca anantaratā",
  "tika-abh03t:1081_11": "hotīti tathā uppādanasamatthatā nevasaññānāsaññāyatanacutīnampi daṭṭhabbā. Uppattiyā",
  "tika-abh03t:1081_12": "paccayabhāvo cettha anantarapaccayādīnaṃ pākaṭoti uppādanasamatthatāva vuttā. Paccuppannānaṃ",
  "tika-abh03t:1081_13": "pana dhammānaṃ pubbantāparantaparicchedena gahitānaṃ “uppajjatī”ti vacanaṃ alabhantānaṃ",
  "tika-abh03t:1081_14": "“atīto dhammo paccuppannassa dhammassa anantarapaccayena paccayo”tiādinā anantarādipaccayabhāvo",
  "tika-abh03t:1081_15": "vuttoti na so uppattiyaṃyevāti viññāyati. Na hi kusalādiggahaṇaṃ viya paccuppannaggahaṇaṃ",
  "tika-abh03t:1081_16": "aparicchedaṃ, yato uppattimattasamaṅginoyeva ca gahaṇaṃ siyā, teneva ca atītattike",
  "tika-abh03t:1081_17": "paṭiccavārādayo na santīti.",
  "tika-abh03t:1082_0": "Uppajjamānova sahuppādabhāvenāti etthāpi uppattiyā paccayabhāvena pākaṭena ṭhitiyāpi",
  "tika-abh03t:1082_1": "paccayabhāvaṃ nidassetīti daṭṭhabbaṃ, paccayuppannānaṃ pana sahajātabhāvena upakārakatā",
  "tika-abh03t:1082_2": "sahajātapaccayatāti.",
  "tika-abh03t:1083_0": "Attano upakārakassa upakārakatā aññamaññapaccayatā, upakārakatā ca aññamaññatāvaseneva",
  "tika-abh03t:1083_1": "daṭṭhabbā, na sahajātādivasena. Sahajātādipaccayo hontoyeva hi koci aññamaññapaccayo",
  "tika-abh03t:1083_2": "na hoti, na ca purejātapacchājātabhāvehi upakārakassa upakārakā vatthukhandhā aññamaññapaccayā hontīti.",
  "tika-abh03t:1084_0": "Taruādīnaṃ pathavī viya adhiṭṭhānākārena pathavīdhātu sesadhātūnaṃ, cakkhādayo ca",
  "tika-abh03t:1084_1": "cakkhuviññāṇādīnaṃ upakārakā cittakammassa paṭādayo viya nissayākārena khandhādayo",
  "tika-abh03t:1084_2": "taṃtaṃnissayānaṃ khandhādīnaṃ.",
  "tika-abh03t:1085": "Tadadhīnavuttitāya attano phalena nissitoti yaṃ kiñci kāraṇaṃ nissayoti vadati. Tattha yo bhuso, taṃ upanissayoti niddhāreti.",
  "tika-abh03t:1086_0": "Pakatoti ettha pa-kāro upasaggo, so attano phalassa uppādane samatthabhāvena suṭṭhukatataṃ",
  "tika-abh03t:1086_1": "dīpeti. Tathā ca kataṃ attano santāne kataṃ hotīti āha “attano santāne”ti. Karaṇañca",
  "tika-abh03t:1086_2": "duvidhaṃ nipphādanaṃ upasevanañcāti dassetuṃ “nipphādito vā”tiādimāha. Tattha upasevito",
  "tika-abh03t:1086_3": "vāti etena kāyaallīyāpanavasena upabhogūpasevanaṃ vijānanādivasena ārammaṇūpasevanañca",
  "tika-abh03t:1086_4": "dassetīti daṭṭhabbaṃ. Tena anāgatānampi cakkhusampadādīnaṃ ārammaṇūpasevanena yathāpaṭisevitānaṃ",
  "tika-abh03t:1086_5": "pakatūpanissayatā vuttā hoti.",
  "tika-abh03t:1087_0": "Yathā pacchājātena vinā santānāvicchedahetubhāvaṃ agacchantānaṃ dhammānaṃ ye pacchājātākārena",
  "tika-abh03t:1087_1": "upakārakā, tesaṃ sā vippayuttākārādīhi visiṭṭhā upakārakatā pacchājātapaccayatā,",
  "tika-abh03t:1087_2": "tathā nissayārammaṇākārādīhi visiṭṭhā purejātabhāvena vinā upakārakabhāvaṃ agacchantānaṃ",
  "tika-abh03t:1087_3": "vatthārammaṇānaṃ purejātākārena upakārakatā purejātapaccayatā, evaṃ sabbattha paccayānaṃ",
  "tika-abh03t:1087_4": "paccayantarākāravisiṭṭhā upakārakatā yojetabbā.",
  "tika-abh03t:1088_0": "Gijjhapotakasarīrānaṃ āhārāsācetanā viyāti etena manosañcetanāhāravasena pavattamānehi",
  "tika-abh03t:1088_1": "arūpadhammehi rūpakāyassa upatthambhitabhāvaṃ dasseti. Teneva “āhārāsā viyā”ti avatvā",
  "tika-abh03t:1088_2": "cetanāgahaṇaṃ karoti.",
  "tika-abh03t:1089_0": "Kusalādibhāvena attanā sadisassa payogena karaṇīyassa punappunaṃ karaṇaṃ pavattanaṃ",
  "tika-abh03t:1089_1": "āsevanaṭṭho, attasadisasabhāvatāpādanaṃ vāsanaṃ vā. Ganthādīsu purimāpurimābhiyogo",
  "tika-abh03t:1089_2": "viyāti purimā purimā āsevanā viyāti adhippāyo.",
  "tika-abh03t:1090_0": "Cittappayogo cittakiriyā, āyūhananti attho. Yathā hi kāyavacīpayogo viññatti, evaṃ",
  "tika-abh03t:1090_1": "cittappayogo cetanā. Sā tāya uppannakiriyatāvisiṭṭhe santāne sesapaccayasamāgame",
  "tika-abh03t:1090_2": "pavattamānānaṃ vipākakaṭattārūpānampi teneva kiriyabhāvena upakārikā hoti. Tassa",
  "tika-abh03t:1090_3": "hi kiriyabhāvassa pavattattā tesaṃ pavatti, na aññathāti. Sahajātānaṃ pana tena upakārikāti kiṃ vattabbanti.",
  "tika-abh03t:1091_0": "Nirussāhasantabhāvenāti etena saussāhehi vipākadhammadhammehi kusalākusalehi sārammaṇādibhāvena",
  "tika-abh03t:1091_1": "sadisavipākabhāvaṃ dasseti. So hi vipākānaṃ payogena asādhetabbatāya payogena aññathā",
  "tika-abh03t:1091_2": "vā sesapaccayesu siddhesu kammassa kaṭattāyeva siddhito nirussāho santabhāvo hoti,",
  "tika-abh03t:1091_3": "na kilesavūpasamasantabhāvo, tathāsantasabhāvatoyeva bhavaṅgādayo duviññeyyā. Pañcadvārepi",
  "tika-abh03t:1091_4": "hi javanappavattiyā rūpādīnaṃ gahitatā viññāyati, abhinipātasampaṭicchanasantīraṇamattā",
  "tika-abh03t:1091_5": "pana vipākā duviññeyyāyeva. Nirussāhasantabhāvāyāti nirussāhasantabhāvatthāya. Etena",
  "tika-abh03t:1091_6": "tappaccayavataṃ avipākānampi vipākānukulaṃ pavattiṃ dasseti.",
  "tika-abh03t:1092_0": "Satipi janakatte upatthambhakattaṃ āhārānaṃ padhānakiccanti āha “rūpārūpānaṃ upatthambhakattenā”ti.",
  "tika-abh03t:1092_1": "Upatthambhakattañhi satipi janakatte arūpīnaṃ āhārānaṃ āhārajarūpasamuṭṭhāpakarūpāhārassa",
  "tika-abh03t:1092_2": "ca hoti, asatipi catusamuṭṭhānikarūpūpatthambhakarūpāhārassa, asati pana upatthambhakatte",
  "tika-abh03t:1092_3": "āhārānaṃ janakattaṃ natthīti upatthambhakattaṃ padhānaṃ. Janayamānopi hi āhāro avicchedavasena",
  "tika-abh03t:1092_4": "upatthambhayamānoyeva janetīti upatthambhanabhāvo āhārabhāvoti.",
  "tika-abh03t:1093_0": "Adhipatiyaṭṭhenāti ettha na adhipatipaccayadhammānaṃ viya pavattinivārake abhibhavitvā",
  "tika-abh03t:1093_1": "pavattanena garubhāvo adhipatiyaṭṭho, atha kho dassanādikiccesu cakkhuviññāṇādīhi",
  "tika-abh03t:1093_2": "jīvane jīvantehi sukhitādibhāve sukhitādīhi adhimokkhapaggahupaṭṭhānāvikkhepajānanesu",
  "tika-abh03t:1093_3": "anaññātaññassāmīti pavattiyaṃ ājānane aññātāvībhāve ca saddhādisahajātehīti evaṃ",
  "tika-abh03t:1093_4": "taṃtaṃkiccesu cakkhādipaccayehi cakkhādīnaṃ anuvattanīyatā. Tesu tesu hi kiccesu",
  "tika-abh03t:1093_5": "cakkhādīnaṃ issariyaṃ tappaccayānañca tadanuvattanena tattha pavattīti. Itthipurisindriyānaṃ",
  "tika-abh03t:1093_6": "pana yadipi liṅgādīhi anuvattanīyatā atthi, sā pana na paccayabhāvato. Yathā hi jīvitāhārā",
  "tika-abh03t:1093_7": "yesaṃ paccayā honti, te tesaṃ anupālakaupatthambhakā atthi, avigatapaccayabhūtā ca",
  "tika-abh03t:1093_8": "honti, na evaṃ itthipurisabhāvā liṅgādīnaṃ kenaci pakārena upakārakā honti, kevalaṃ",
  "tika-abh03t:1093_9": "pana yathāsakeheva paccayehi pavattamānānaṃ liṅgādīnaṃ yathā itthādiggahaṇassa paccayabhāvo",
  "tika-abh03t:1093_10": "hoti, tato aññenākārena taṃsahitasantāne appavattito liṅgādīhi anuvattanīyatā indriyatā",
  "tika-abh03t:1093_11": "ca tesaṃ vuccati, tasmā na tesaṃ indriyapaccayabhāvo vutto. Cakkhādayo arūpadhammānaṃyevāti",
  "tika-abh03t:1093_12": "ettha sukhadukkhindriyānipi cakkhādiggahaṇena gahitānīti daṭṭhabbāni.",
  "tika-abh03t:1094_0": "Lakkhaṇārammaṇūpanijjhānabhūtānaṃ vitakkādīnaṃ vitakkanādivasena ārammaṇaṃ upagantvā",
  "tika-abh03t:1094_1": "nijjhānaṃ pekkhanaṃ, cintanaṃ vā vitakkādīnaṃyeva sādhāraṇo byāpāro upanijjhāyanaṭṭho.",
  "tika-abh03t:1094_2": "Ṭhapetvā sukhadukkhavedanādvayanti sukhindriyadukkhindriyadvayaṃ ṭhapetvāti adhippāyo.",
  "tika-abh03t:1094_3": "“Sabbānipī”ti vatvā “sattajhānaṅgānī”ti vacanena ajhānaṅgānaṃ upekkhācittekaggatānaṃ",
  "tika-abh03t:1094_4": "nivattanaṃ katanti daṭṭhabbaṃ. Yadi evaṃ “satta jhānaṅgānī”ti eteneva siddhe “ṭhapetvā",
  "tika-abh03t:1094_5": "sukhadukkhavedanādvaya”nti kasmā vuttaṃ? Vedanābhedesu pañcasu sukhadukkhadvayassa",
  "tika-abh03t:1094_6": "ekantena ajhānaṅgattadassanatthaṃ jhānaṅgaṭṭhāne niddiṭṭhattā. Satipi vā jhānaṅgavohāre",
  "tika-abh03t:1094_7": "vedanābhedadvayassa ekantena jhānapaccayattābhāvadassanatthaṃ. Upekkhācittekaggatānaṃ",
  "tika-abh03t:1094_8": "pana yadipi jhānapaccayattābhāvo atthi, jhānapaccayabhāvo pana na natthīti “sabbānipi",
  "tika-abh03t:1094_9": "satta jhānaṅgānī”ti ettha gahaṇaṃ kataṃ. Tattha “sabbānipī”ti vacanaṃ sabbakusalādibhedasaṅgaṇhanatthaṃ,",
  "tika-abh03t:1094_10": "na pana sabbacittuppādagatasaṅgaṇhanatthanti daṭṭhabbaṃ.",
  "tika-abh03t:1095_0": "Yato tato vāti sammā vā micchā vāti attho. Ete pana dvepi jhānamaggapaccayā ahetukacittesu",
  "tika-abh03t:1095_1": "na labbhantīti idaṃ ahetukacittesu na labbhanti, na sahetukacittesūti sahetukacittesu",
  "tika-abh03t:1095_2": "alābhābhāvadassanatthaṃ vuttaṃ, na ahetukacittesu lābhābhāvadassanatthanti. Evaṃ",
  "tika-abh03t:1095_3": "atthe gayhamāne ahetukacittesu katthaci kassaci lābho na vāritoti ettakameva viññāyeyya,",
  "tika-abh03t:1095_4": "na savitakkāhetukacittesu jhānapaccayasseva alābhābhāvadassanatthaṃ katanti. Ahetukacittesu",
  "tika-abh03t:1095_5": "vā lābhābhāvadassanatthe pana imasmiṃ vacane savitakkāhetukacittesu jhānapaccayassa",
  "tika-abh03t:1095_6": "lābhābhāvo āpajjati, tasmā yena alābhena dhammasaṅgaṇiyaṃ manodhātuādīnaṃ saṅgahasuññatavāresu",
  "tika-abh03t:1095_7": "jhānaṃ na uddhaṭaṃ, taṃ alābhaṃ sandhāya esa jhānapaccayassapi ahetukacittesu alābho",
  "tika-abh03t:1095_8": "vuttoti veditabbo. Yathā hi sahetukesu vitakkādīnaṃ sahajāte saṃkaḍḍhitvā ekattagatabhāvakaraṇaṃ",
  "tika-abh03t:1095_9": "upanijjhāyanabyāpāro balavā, na tathā ahetukacittesu hoti. Imasmiṃ pana pakaraṇe",
  "tika-abh03t:1095_10": "dubbalampi upanijjhāyanaṃ yadipi kiñcimattampi atthi, tena upakārakatā hotīti savitakkāhetukacittesupi",
  "tika-abh03t:1095_11": "jhānapaccayo vuttova, tasmā ye evaṃ paṭhanti “na ete pana dvepi jhānamaggapaccayā",
  "tika-abh03t:1095_12": "yathāsaṅkhyaṃ dvipañcaviññāṇaahetukacittesu labbhantī”ti, tesaṃ so pāṭho sundarataro,",
  "tika-abh03t:1095_13": "imassa pakaraṇassāyaṃ atthavaṇṇanā, na dhammasaṅgaṇiyāti.",
  "tika-abh03t:1096": "Samaṃ pakārehi yuttatāya ekībhāvopagamena viya upakārakatā sampayuttapaccayatā.",
  "tika-abh03t:1097_0": "Yuttānampi sataṃ vippayuttabhāvena nānattūpagamena upakārakatā vippayuttapaccayatā.",
  "tika-abh03t:1097_1": "Na hi vatthusahajātapacchājātavasena ayuttānaṃ rūpādīnaṃ ārammaṇādibhāvena upakārakānaṃ",
  "tika-abh03t:1097_2": "vippayuttānaṃ vippayuttapaccayatā atthīti. Rūpānaṃ pana rūpehi satipi avinibbhoge",
  "tika-abh03t:1097_3": "vippayogoyeva natthīti na tesaṃ vippayuttapaccayatā. Vuttañhi “catūhi sampayogo catūhi vippayogo”ti.",
  "tika-abh03t:1098_0": "Paccuppannalakkhaṇenāti paccuppannasabhāvena. Tena “atthi me pāpakammaṃ kata”nti,",
  "tika-abh03t:1098_1": "“atthekacco puggalo attahitāya paṭipanno”ti ca evamādīsu vuttaṃ nibbattaupalabbhamānatālakkhaṇaṃ",
  "tika-abh03t:1098_2": "atthibhāvaṃ nivāreti. Satipi janakatte upatthambhakappadhānā atthibhāvena upakārakatāti",
  "tika-abh03t:1098_3": "āha “upatthambhakattenā”ti. Idañca upatthambhakattaṃ vatthārammaṇasahajātādīnaṃ sādhāraṇaṃ",
  "tika-abh03t:1098_4": "atthibhāvena upakārakattaṃ daṭṭhabbaṃ.",
  "tika-abh03t:1099_0": "Ārammaṇe phusanādivasena vattamānānaṃ phassādīnaṃ anekesaṃ sahabhāvo natthīti ekasmiṃ",
  "tika-abh03t:1099_1": "phassādisamudāye sati dutiyo na hoti, asati pana hoti, tena natthibhāvena upakārakatā",
  "tika-abh03t:1099_2": "natthipaccayatā. Satipi purimataracittānaṃ natthibhāve na tāni natthibhāvena upakārakāni,",
  "tika-abh03t:1099_3": "anantarameva pana attano atthibhāvena pavattiokāsaṃ alabhamānānaṃ natthibhāvena pavattiokāsaṃ",
  "tika-abh03t:1099_4": "dadamānaṃ viya upakārakaṃ hotīti “pavattiokāsadānena upakārakatā”ti āha.",
  "tika-abh03t:1100_0": "Ettha ca abhāvamattena upakārakatā okāsadānaṃ natthipaccayatā, sabhāvāvigamena appavattamānānaṃ",
  "tika-abh03t:1100_1": "sabhāvavigamena upakārakatā vigatapaccayatā, natthitā ca nirodhānantarasuññatā, vigatatā",
  "tika-abh03t:1100_2": "nirodhappattatā, ayametesaṃ viseso, tathā atthitāya sasabhāvato upakārakatā atthipaccayatā,",
  "tika-abh03t:1100_3": "sabhāvāvigamena nirodhassa appattiyā upakārakatā avigatapaccayatāti paccayabhāvaviseso",
  "tika-abh03t:1100_4": "dhammāvisesepi veditabbo. Dhammānañhi sattivisesaṃ sabbaṃ yāthāvato abhisambujjhitvā",
  "tika-abh03t:1100_5": "tathāgatena catuvīsatipaccayavisesā vuttāti bhagavati saddhāya “evaṃvisesā ete dhammā”ti",
  "tika-abh03t:1100_6": "sutamayañāṇaṃ uppādetvā cintābhāvanāmayehi tadabhisamayāya yogo kātabbo.",
  "tika-abh03t:1101_0": "Catūsu khandhesu ekassapi asaṅgahitattābhāvato nāmadhammekadesatā anantarādīnaṃ natthīti",
  "tika-abh03t:1101_1": "“nāmadhammāvā”ti vatvā na kevalaṃ paccayapaccayuppannabhāve bhajantānaṃ catunnaṃyeva",
  "tika-abh03t:1101_2": "khandhānaṃ nāmatā, atha kho nibbānañca nāmamevāti dassento “nibbānassa asaṅgahitattā”tiādimāha.",
  "tika-abh03t:1101_3": "Purejātapaccayo rūpekadesoti ettha ekadesavacanena rūparūpato aññaṃ vajjeti, rūparūpaṃ",
  "tika-abh03t:1101_4": "pana kusalattike anāgatampi purejātapaccayabhāvena aññattha āgatameva. Vuttañhi “anidassanaappaṭigho",
  "tika-abh03t:1101_5": "dhammo anidassanaappaṭighassa dhammassa purejātapaccayena paccayo – ārammaṇapurejātaṃ,",
  "tika-abh03t:1101_6": "vatthupurejātaṃ. Ārammaṇapurejātaṃ vatthuṃ itthindriyaṃ purisindriyaṃ āpodhātuṃ kabaḷīkāraṃ",
  "tika-abh03t:1101_7": "āhāraṃ aniccato…pe… domanassaṃ uppajjatī”ti.",
  "tika-abh03t:1102": "Paccayuddesavaṇṇanā niṭṭhitā.",
  "tika-abh03t:1103": "Paccayaniddeso",
  "tika-abh03t:1104": "1. Hetupaccayaniddesavaṇṇanā",
  "tika-abh03t:1105_0": "1. Yo hetupaccayoti uddiṭṭho, so evaṃ veditabboti etena hetusaṅkhātassa paccayadhammassa",
  "tika-abh03t:1105_1": "hetusampayuttakataṃsamuṭṭhānarūpasaṅkhātānaṃ paccayuppannānaṃ hetupaccayena paccayabhāvo",
  "tika-abh03t:1105_2": "hetupaccayoti uddiṭṭhoti. Yo pana hetubhāvena yathāvutto paccayadhammo yathāvuttānaṃ",
  "tika-abh03t:1105_3": "paccayuppannānaṃ paccayo hoti, so hetupaccayoti uddiṭṭhoti veditabboti dasseti. Ubhayathāpi",
  "tika-abh03t:1105_4": "hetubhāvena upakārakatā hetupaccayoti uddiṭṭhoti dassitaṃ hoti. Esa nayo sesapaccayesupi.",
  "tika-abh03t:1105_5": "Upakārakatā pana dhammasabhāvo eva, na dhammato aññā atthīti. Tathā tathā upakārakaṃ",
  "tika-abh03t:1105_6": "taṃ taṃ dhammaṃ dassento hi bhagavā taṃ taṃ upakārakataṃ dassetīti.",
  "tika-abh03t:1106_0": "Hetū hetusampayuttakānanti ettha paṭhamo hetu-saddo paccattaniddiṭṭho paccayaniddeso.",
  "tika-abh03t:1106_1": "Tena etassa hetubhāvena upakārakatā hetupaccayatāti dasseti. Dutiyo paccayuppannavisesanaṃ.",
  "tika-abh03t:1106_2": "Tena na yesaṃ kesañci sampayuttakānaṃ hetupaccayabhāvena paccayo hoti, atha kho hetunā",
  "tika-abh03t:1106_3": "sampayuttānamevāti dasseti. Nanu ca sampayuttasaddassa sāpekkhattā dutiye hetusadde",
  "tika-abh03t:1106_4": "avijjamānepi aññassa apekkhitabbassa aniddiṭṭhattā attanāva sampayuttakānaṃ hetupaccayena",
  "tika-abh03t:1106_5": "paccayoti ayamattho viññāyatīti? Nāyaṃ ekanto. Hetusaddo hi paccattaniddiṭṭho “hetupaccayena",
  "tika-abh03t:1106_6": "paccayo”ti ettheva byāvaṭo yadā gayhati, tadā sampayuttavisesanaṃ na hotīti sampayuttā",
  "tika-abh03t:1106_7": "avisiṭṭhā ye keci gahitā bhaveyyunti evaṃ sampayuttasaddena attani eva byāvaṭena",
  "tika-abh03t:1106_8": "hetusaddena visesanena vinā yesaṃ kesañci sampayuttānaṃ gahaṇaṃ hotīti taṃ sandhāya",
  "tika-abh03t:1106_9": "“athāpi…pe… attho bhaveyyā”ti āha. Nanu yathā “arūpino āhārā sampayuttakānaṃ dhammāna”nti,",
  "tika-abh03t:1106_10": "“arūpino indriyā sampayuttakāna”nti ca vutte dutiyena āhāraggahaṇena indriyaggahaṇena",
  "tika-abh03t:1106_11": "ca vināpi āhārindriyasampayuttakāva gayhanti, evamidhāpi siyāti? Na, āhārindriyāsampayuttassa",
  "tika-abh03t:1106_12": "abhāvato. Vajjetabbābhāvato hi tattha dutiyaāhārindriyaggahaṇe asatipi taṃsampayuttakāva",
  "tika-abh03t:1106_13": "gayhantīti taṃ na kataṃ, idha pana vajjetabbaṃ atthīti vattabbaṃ dutiyaṃ hetuggahaṇanti.",
  "tika-abh03t:1107_0": "Evampi hetū hetusampayuttakānanti ettha hetusampayuttakānaṃ so eva sampayuttakahetūti",
  "tika-abh03t:1107_1": "visesanassa akatattā yo koci hetu yassa kassaci hetusampayuttakassa hetupaccayena",
  "tika-abh03t:1107_2": "paccayoti āpajjatīti? Nāpajjati, paccattaniddiṭṭhasseva hetussa puna sampayuttavisesanabhāvena",
  "tika-abh03t:1107_3": "vuttattā, etadatthameva ca vināpi dutiyena hetusaddena hetusampayuttabhāve siddhepi",
  "tika-abh03t:1107_4": "tassa gahaṇaṃ kataṃ. Atha vā asati dutiye hetusadde hetusampayuttakānaṃ hetupaccayena",
  "tika-abh03t:1107_5": "paccayo, na pana hetūnanti evampi gahaṇaṃ siyāti tannivāraṇatthaṃ so vutto, tena",
  "tika-abh03t:1107_6": "hetusampayuttabhāvaṃ ye labhanti, tesaṃ sabbesaṃ hetūnaṃ aññesampi hetupaccayena",
  "tika-abh03t:1107_7": "paccayoti dassitaṃ hoti. Yasmā pana hetujhānamaggā patiṭṭhāmattādibhāvena nirapekkhā,",
  "tika-abh03t:1107_8": "na āhārindriyā viya sāpekkhā eva, tasmā etesveva dutiyaṃ hetādiggahaṇaṃ kataṃ. Āhārindriyā",
  "tika-abh03t:1107_9": "pana āharitabbaisitabbāpekkhā eva, tasmā te vināpi dutiyena āhārindriyaggahaṇena",
  "tika-abh03t:1107_10": "attanā eva āharitabbe ca isitabbe ca āhārindriyabhūte aññe ca sampayuttake paricchindantīti",
  "tika-abh03t:1107_11": "taṃ tattha na kataṃ, idha ca dutiyena hetuggahaṇena paccayuppannānaṃ hetunā paccayabhūteneva",
  "tika-abh03t:1107_12": "sampayuttānaṃ hetūnaṃ aññesañca paricchinnattā puna visesanakiccaṃ natthīti pañhāvāre",
  "tika-abh03t:1107_13": "“kusalā hetū sampayuttakānaṃ khandhāna”ntiādīsu dutiyaṃ hetuggahaṇaṃ na katanti daṭṭhabbaṃ.",
  "tika-abh03t:1108_0": "Niddisitabbassa apākaṭattāti taṃ-saddo purimavacanāpekkho vuttasseva niddeso “rūpāyatanaṃ",
  "tika-abh03t:1108_1": "cakkhuviññāṇadhātuyā taṃsampayuttakāna”ntiādīsu purimavacanena niddisitabbe pākaṭībhūte",
  "tika-abh03t:1108_2": "eva pavattati. Ettha ca paccattaniddiṭṭho hetusaddo “hetupaccayena paccayo”ti ettha",
  "tika-abh03t:1108_3": "byāvaṭo sampayuttasaddena viya taṃ-saddenapi anapekkhanīyo añño ca koci niddisitabbappakāsako",
  "tika-abh03t:1108_4": "vutto natthi, tasmā “taṃsampayuttakāna”nti ca na vuttanti adhippāyo.",
  "tika-abh03t:1109_0": "“Hetusampayuttakāna”nti iminā pana paccayuppannavacanena asamattena paccayuppannavacanantarāpekkhena",
  "tika-abh03t:1109_1": "pubbe vuttena taṃ-saddena niddisitabbaṃ pākaṭīkataṃ, tena “taṃsamuṭṭhānāna”nti ettha",
  "tika-abh03t:1109_2": "taṃgahaṇaṃ katanti. Kiṃ pana tasmiṃ hetusampayuttakasadde taṃ-saddena niddisitabbaṃ",
  "tika-abh03t:1109_3": "pākaṭībhūtanti? Yehi hetūhi sampayuttā “hetusampayuttakā”ti vuttā, te hetū ceva sampayuttakavisesanabhūtā",
  "tika-abh03t:1109_4": "tabbisesitā ca hetusampayuttakā. Tenāha “te hetū cevā”tiādi. Aññathā “te hetū cevā”ti",
  "tika-abh03t:1109_5": "etassa paccattaniddiṭṭhena hetusaddena sambandhe sati yathā idha teneva taṃ-saddena",
  "tika-abh03t:1109_6": "niddisitabbā pākaṭā, evaṃ pubbepi bhavituṃ arahantīti “niddisitabbassa apākaṭattā",
  "tika-abh03t:1109_7": "‘taṃsampayuttakāna’nti na vutta”nti idaṃ na yujjeyyāti. Duvidhampi vā hetuggahaṇaṃ",
  "tika-abh03t:1109_8": "apanetvā taṃsaddavacanīyataṃ codeti pariharati ca. Taṃsamuṭṭhānānanti ca hetusamuṭṭhānānanti",
  "tika-abh03t:1109_9": "yuttaṃ. Hetū hi paccayāti.",
  "tika-abh03t:1110_0": "Cittajarūpaṃ ajanayamānāpīti pi-saddena janayamānāpi. Yadi “cittasamuṭṭhānāna”nti",
  "tika-abh03t:1110_1": "vacanena paṭisandhikkhaṇe kaṭattārūpassa aggahaṇato taṃ na vuttaṃ, sahajātapaccayavibhaṅge",
  "tika-abh03t:1110_2": "cittacetasikānaṃ tassa kaṭattārūpassa paccayabhāvo na vutto bhaveyya. Yadi ca tattha",
  "tika-abh03t:1110_3": "cittasamuṭṭhānānaṃ paccayabhāvena taṃsamānalakkhaṇānaṃ kaṭattārūpānampi paccayabhāvo",
  "tika-abh03t:1110_4": "nidassito, evamidhāpi bhavitabbaṃ. “Cittasamuṭṭhānāna”nti pana avatvā “taṃsamuṭṭhānāna”nti",
  "tika-abh03t:1110_5": "vacanaṃ cittasamuṭṭhānānaṃ sabbacittacetasikasamuṭṭhānatādassanatthaṃ. Evaṃpakārena",
  "tika-abh03t:1110_6": "hi taṃsamuṭṭhānavacanena tattha tattha vuttaṃ samuṭṭhānavacanaṃ visesitaṃ hoti. Nanu",
  "tika-abh03t:1110_7": "“cittacetasikā dhammā cittasamuṭṭhānāna”nti vacanena cittasamuṭṭhānānaṃ cittacetasikasamuṭṭhānatā",
  "tika-abh03t:1110_8": "vuttāti? Na vuttā. Cittacetasikānaṃ paccayabhāvo eva hi tattha vuttoti.",
  "tika-abh03t:1111_0": "Cittapaṭibaddhavuttitāyāti eteneva hetuādipaṭibaddhatañca dasseti. “Yañca, bhikkhave,",
  "tika-abh03t:1111_1": "ceteti, yañca pakappeti, yañca anuseti, ārammaṇametaṃ hoti, viññāṇassa ṭhitiyā ārammaṇe",
  "tika-abh03t:1111_2": "sati patiṭṭhā viññāṇassa hoti, tasmiṃ patiṭṭhite viññāṇe viruḷhe nāmarūpassa avakkanti",
  "tika-abh03t:1111_3": "hoti, nāmarūpapaccayā saḷāyatana”nti imasmimpi sutte paṭisandhināmarūpassa viññāṇapaccayatā",
  "tika-abh03t:1111_4": "vuttāti āha “tasmiṃ patiṭṭhite”tiādi.",
  "tika-abh03t:1112_0": "Purimatarasiddhāya pathaviyā bījapatiṭṭhānaṃ viya purimatarasiddhe kamme tannibbattasseva",
  "tika-abh03t:1112_1": "viññāṇabījassa patiṭṭhānaṃ kammassa kaṭattā uppattīti vuttaṃ hoti. Tenāha – “kammaṃ",
  "tika-abh03t:1112_2": "khettaṃ, viññāṇaṃ bīja”nti. Kassa pana taṃ khettaṃ bījañcāti? Nāmarūpaṅkurassa.",
  "tika-abh03t:1113_0": "Ayañca panatthoti paṭisandhiyaṃ kammajarūpānaṃ cittapaṭibaddhavuttitā. Okāsavasenevāti",
  "tika-abh03t:1113_1": "nāmarūpokāsavaseneva. So hi tassa atthassa okāsoti. Vatthurūpamattampīti vadanto",
  "tika-abh03t:1113_2": "vatthurūpassa upatthambhakānaṃ sesarūpānampi tadupatthambhakabhāveneva arūpadhammānaṃ",
  "tika-abh03t:1113_3": "paccayabhāvaṃ dasseti, sahabhavanamattaṃ vā. Tattha kāyabhāvādikalāpānaṃ katthaci",
  "tika-abh03t:1113_4": "abhāvato katthaci abhāvābhāvato “vatthurūpamattampi vinā”ti āha. Sassāmiketi etasseva",
  "tika-abh03t:1113_5": "visesanatthaṃ “sarājake”ti vuttaṃ.",
  "tika-abh03t:1114_0": "Pavattiyaṃ kaṭattārūpādīnaṃ paccayabhāvapaṭibāhanatoti idaṃ kasmā vuttaṃ, nanu tesaṃ",
  "tika-abh03t:1114_1": "paccayabhāvappasaṅgoyeva natthi “hetū sahajātāna”nti vacanato. Na hi yesaṃ hetū sahajātapaccayo",
  "tika-abh03t:1114_2": "na honti, tāni hetusahajātāni nāma honti. Yadi siyuṃ, “kusalaṃ dhammaṃ sahajāto abyākato",
  "tika-abh03t:1114_3": "dhammo uppajjati na hetupaccayā”tiādi ca labbheyya, na pana labbhati, tasmā na tāni",
  "tika-abh03t:1114_4": "hetusahajātānīti? Saccametaṃ, yo pana hetūhi samānakāluppattimattaṃ gahetvā hetusahajātabhāvaṃ",
  "tika-abh03t:1114_5": "maññeyya, tassāyaṃ pasaṅgo atthīti idaṃ vuttanti daṭṭhabbaṃ. Bhagavā pana vacanānaṃ",
  "tika-abh03t:1114_6": "lahugarubhāvaṃ na gaṇeti, bodhaneyyānaṃ pana ajjhāsayānurūpato dhammasabhāvaṃ avilomento",
  "tika-abh03t:1114_7": "tathā tathā desanaṃ niyāmetīti na katthaci akkharānaṃ bahutā vā appatā vā codetabbāti.",
  "tika-abh03t:1115": "Hetupaccayaniddesavaṇṇanā niṭṭhitā.",
  "tika-abh03t:1116": "2. Ārammaṇapaccayaniddesavaṇṇanā",
  "tika-abh03t:1117_0": "2. Uppajjanakkhaṇeyevāti etena vattamānakkhaṇekadesena sabbaṃ vattamānakkhaṇaṃ gayhatīti",
  "tika-abh03t:1117_1": "daṭṭhabbaṃ. Na hi uppajjanakkhaṇeyeva cakkhuviññāṇādīnaṃ rūpādīni ārammaṇapaccayo,",
  "tika-abh03t:1117_2": "atha kho sabbasmiṃ vattamānakkhaṇeti. Tena ālambiyamānānampi rūpādīnaṃ cakkhuviññāṇādivattamānatāya",
  "tika-abh03t:1117_3": "pure pacchā ca vijjamānānaṃ ārammaṇapaccayattābhāvaṃ dasseti, ko pana vādo anālambiyamānānaṃ.",
  "tika-abh03t:1117_4": "Na ekato hontīti nīlādīni sabbarūpāni saha na honti, tathā saddādayopīti attho. “Yaṃ",
  "tika-abh03t:1117_5": "ya”nti hi vacanaṃ rūpādīni bhindatīti. Tattha purimenatthena “uppajjantī”ti vacanena",
  "tika-abh03t:1117_6": "ārammaṇapaccayabhāvalakkhaṇadīpanatthaṃ “yaṃ yaṃ dhamma”ntiādi vuttanti dasseti,",
  "tika-abh03t:1117_7": "pacchimena “yaṃ ya”nti vacanena rūpādibhedadīpanatthanti. “Yaṃ yaṃ vā panārabbhā”ti",
  "tika-abh03t:1117_8": "etassa vaṇṇanāyaṃ dassitasabbārammaṇādivasena vā idhāpi attho gahetabboti.",
  "tika-abh03t:1118_0": "Evaṃ vuttanti yathā nadīpabbatānaṃ sandanaṃ ṭhānañca pavattaṃ avirataṃ avicchinnanti",
  "tika-abh03t:1118_1": "sandanti tiṭṭhantīti vattamānavacanaṃ vuttaṃ, evaṃ “ye ye dhammā”ti atītānāgatapaccuppannānaṃ",
  "tika-abh03t:1118_2": "sabbasaṅgahasamudāyavasena gahitattā tesaṃ uppajjanaṃ pavattanaṃ aviratanti uppajjantīti",
  "tika-abh03t:1118_3": "vattamānavacanaṃ vuttanti adhippāyo. Ime pana na hetādipaccayā sabbepi atītānāgatānaṃ",
  "tika-abh03t:1118_4": "honti. Na hi atīto ca anāgato ca atthi, yassete paccayā siyuṃ. Evañca katvā atītattike",
  "tika-abh03t:1118_5": "atītānāgatānaṃ na koci paccayo vutto, tasmā idhāpi “uppajjantī”ti vacanena yesaṃ",
  "tika-abh03t:1118_6": "rūpādayo ārammaṇadhammā ārammaṇapaccayā honti, te paccuppannāva dassitāti daṭṭhabbā.",
  "tika-abh03t:1118_7": "Tesu hi dassitesu atītānāgatesu taṃtaṃpaccayā ahesuṃ bhavissanti cāti ayamattho dassito",
  "tika-abh03t:1118_8": "hoti, na pana taṃtaṃpaccayavantatā. Paccayavanto hi paccuppannāyevāti.",
  "tika-abh03t:1119_0": "Ettha ca “yaṃ yaṃ dhammaṃ ārabbhā”ti ekavacananiddesaṃ katvā puna “te te dhammā”ti",
  "tika-abh03t:1119_1": "bahuvacananiddeso “yaṃ ya”nti vuttassa ārammaṇadhammassa anekabhāvopi atthīti dassanattho.",
  "tika-abh03t:1119_2": "Cattāro hi khandhā saheva ārammaṇapaccayā honti, te sabbepi ārabbha uppajjamānampi",
  "tika-abh03t:1119_3": "tesu ekekaṃ ārabbha uppajjamānaṃ na na hoti, tasmā vedanādīsu phassādīsu ca ekekassapi",
  "tika-abh03t:1119_4": "ārammaṇapaccayabhāvadassanatthaṃ “yaṃ ya”nti vuttaṃ, sabbesaṃ ekacittuppādapariyāpannānaṃ",
  "tika-abh03t:1119_5": "ārammaṇapaccayabhāvadassanatthaṃ “te te”ti. Tattha yo ca rūpādiko ekekova yaṃyaṃ-saddena",
  "tika-abh03t:1119_6": "vutto, ye ca aneke phassādayo ekekavasena yaṃyaṃ-saddena vuttā, te sabbe gahetvā",
  "tika-abh03t:1119_7": "“te te”ti vuttanti daṭṭhabbaṃ. Atha vā yasmiṃ kāle ārabbha uppajjanti, tasmiṃ kāle",
  "tika-abh03t:1119_8": "nīlādīsu cittuppādesu ca ekekameva ārabbha uppajjantīti dassanatthaṃ “yaṃ ya”nti",
  "tika-abh03t:1119_9": "vuttaṃ, te pana ālambiyamānā rūpārammaṇadhammā ca aneke, tathā saddādiārammaṇadhammā",
  "tika-abh03t:1119_10": "cāti dassanatthaṃ “te te”ti.",
  "tika-abh03t:1120_0": "Nibbānārammaṇaṃ kāmāvacararūpāvacarakusalassa apariyāpannato kusalavipākassa kāmāvacararūpāvacarakiriyassa",
  "tika-abh03t:1120_1": "cāti imesaṃ channaṃ rāsīnaṃ ārammaṇapaccayo hotīti idaṃ pubbenivāsānussatiñāṇena",
  "tika-abh03t:1120_2": "khandhapaṭibaddhānussaraṇakāle nibbānampi rūpāvacarakusalakiriyānaṃ ārammaṇaṃ hotīti",
  "tika-abh03t:1120_3": "iminā adhippāyena vuttaṃ. Evaṃ sati yathā “appamāṇā khandhā pubbenivāsānussatiñāṇassa",
  "tika-abh03t:1120_4": "ārammaṇapaccayena paccayo”ti vuttaṃ, evaṃ “nibbāna”nti ca vattabbaṃ siyā, na ca taṃ",
  "tika-abh03t:1120_5": "vuttaṃ. Na hi nibbānaṃ pubbe nivuṭṭhaṃ asaṅkhatattā, na ca pubbenivāsānussatiñāṇena",
  "tika-abh03t:1120_6": "pubbe nivuṭṭhesu appamāṇakkhandhesu ñātesu nibbānajānane na tena payojanaṃ atthi.",
  "tika-abh03t:1120_7": "Yathā hi cetopariyañāṇaṃ cittaṃ vibhāventameva cittārammaṇajānanassa kāmāvacarassa",
  "tika-abh03t:1120_8": "paccayo hoti, evamidampi appamāṇakkhandhe vibhāventameva tadārammaṇajānanassa kāmāvacarassa",
  "tika-abh03t:1120_9": "paccayo hotīti. Diṭṭhanibbānoyeva ca pubbe nivuṭṭhe appamāṇakkhandhe anussarati,",
  "tika-abh03t:1120_10": "tena yathādiṭṭhameva nibbānaṃ tesaṃ khandhānaṃ ārammaṇanti daṭṭhabbaṃ, na pana pubbenivāsānussatiñāṇena",
  "tika-abh03t:1120_11": "tadārammaṇavibhāvanaṃ kātabbaṃ. Vibhūtameva hi taṃ tassāti. Evaṃ anāgataṃsañāṇepi",
  "tika-abh03t:1120_12": "yathārahaṃ yojetabbaṃ, tasmā nibbānaṃ na kassaci rūpāvacarassa ārammaṇanti “catunnaṃ",
  "tika-abh03t:1120_13": "rāsīna”nti vattuṃ yuttaṃ.",
  "tika-abh03t:1121": "Ārammaṇapaccayaniddesavaṇṇanā niṭṭhitā.",
  "tika-abh03t:1122": "3. Adhipatipaccayaniddesavaṇṇanā",
  "tika-abh03t:1123_0": "3. Dhuranti dhuraggāhaṃ. Jeṭṭhakanti seṭṭhaṃ. Chandādhipati chandasampayuttakānanti",
  "tika-abh03t:1123_1": "ettha purimachandassa samānarūpena tadanantaraṃ niddiṭṭhena taṃsambandhena chandasaddeneva",
  "tika-abh03t:1123_2": "paccayabhūtassa chandassa sampayuttakavisesanabhāvo dassito hotīti “chandādhipati",
  "tika-abh03t:1123_3": "sampayuttakāna”nti avatvā “chandasampayuttakāna”nti vuttanti daṭṭhabbaṃ. Esa nayo itaresupi.",
  "tika-abh03t:1124_0": "Garukāracittīkāravasena vāti kusalābyākatānaṃ pavattiṃ dasseti. Aladdhaṃ laddhabbaṃ,",
  "tika-abh03t:1124_1": "laddhaṃ avijahitabbaṃ. Yena vā vinā na bhavitabbaṃ, taṃ laddhabbaṃ, tassevattho avijahitabbanti.",
  "tika-abh03t:1124_2": "Anavaññātanti avaññātampi adosadassitāya assādanena anavaññātaṃ katvā.",
  "tika-abh03t:1125_0": "Micchattaniyatā appanāsadisā mahābalā vinā adhipatinā nuppajjantīti “ekantenevā”ti",
  "tika-abh03t:1125_1": "āha. Kammakilesāvaraṇabhūtā ca te saggāvaraṇā ca maggāvaraṇā ca paccakkhasaggānaṃ",
  "tika-abh03t:1125_2": "kāmāvacaradevānampi uppajjituṃ na arahanti, ko pana vādo rūpārūpīnanti.",
  "tika-abh03t:1126_0": "Kāmāvacarādibhedato pana tividho kiriyārammaṇādhipati lobhasahagatākusalasseva ārammaṇādhipatipaccayo",
  "tika-abh03t:1126_1": "hotīti idaṃ parasantānagatānaṃ sārammaṇadhammānaṃ “ajjhattārammaṇo dhammo bahiddhārammaṇassa",
  "tika-abh03t:1126_2": "dhammassa adhipatipaccayena paccayo”ti etassa abhāvato “bahiddhārammaṇo dhammo bahiddhārammaṇassā”ti",
  "tika-abh03t:1126_3": "ettha ca ārammaṇādhipatino anuddhaṭattā adhipatipaccayatā natthīti viññāyamānepi",
  "tika-abh03t:1126_4": "“bahiddhā khandhe garuṃ katvā assādetī”tiādivacanaṃ nissāya arahato kiriyadhammā",
  "tika-abh03t:1126_5": "puthujjanādīhi garuṃ katvā assādiyantīti iminā adhippāyena vuttanti daṭṭhabbaṃ. “Sanidassanasappaṭighā",
  "tika-abh03t:1126_6": "khandhā”tiādīsu viya khandhasaddo rūpe eva bhavituṃ arahatīti vicāritametaṃ. Puthujjanādikāle",
  "tika-abh03t:1126_7": "vā anāgate kiriyadhamme garuṃ katvā assādanaṃ sandhāyetaṃ vuttaṃ. “Nevavipākanavipākadhammadhamme",
  "tika-abh03t:1126_8": "khandhe garuṃ katvā assādeti abhinandatī”tiādivacanato kiriyadhammā rāgadiṭṭhīnaṃ",
  "tika-abh03t:1126_9": "adhipatipaccayo honteva, te ca “atītārammaṇe anāgate khandhe garuṃ katvā assādetī”tiādivacanato",
  "tika-abh03t:1126_10": "anāgatā tebhūmakāpi adhipatipaccayo hontīti. Āvajjanakiriyasabbhāvato pana idampi vicāretabbaṃ.",
  "tika-abh03t:1127": "Adhipatipaccayaniddesavaṇṇanā niṭṭhitā.",
  "tika-abh03t:1128": "4. Anantarapaccayaniddesavaṇṇanā",
  "tika-abh03t:1129_0": "4. Yathā okāsadānavisesabhāvena natthivigatā vuttā, na evaṃ anantarasamanantarā,",
  "tika-abh03t:1129_1": "ete pana cittaniyāmahetuvisesabhāvena vuttā, tasmā taṃ cittaniyāmahetuvisesabhāvaṃ",
  "tika-abh03t:1129_2": "dassento “cakkhuviññāṇadhātū”tiādinā dhātuvasena kusalādivasena ca niddesamāha. Tattha",
  "tika-abh03t:1129_3": "“manoviññāṇadhātu manoviññāṇadhātuyā”ti vutte paccayapaccayuppannaviseso na viññāyatīti",
  "tika-abh03t:1129_4": "“purimā purimā pacchimāya pacchimāyā”ti vattabbaṃ siyā. Tathā ca sati dhātuvisesena",
  "tika-abh03t:1129_5": "cittavisese dassanaṃ yaṃ kātuṃ āraddho, taṃ vocchijjeyya. “Manoviññāṇadhātu manodhātuyā”ti",
  "tika-abh03t:1129_6": "idampi na sakkā vattuṃ niyāmābhāvato, “manodhātu cakkhuviññāṇadhātuyā”ti ca tatheva",
  "tika-abh03t:1129_7": "na sakkā. Na hi manodhātu cakkhuviññāṇadhātuyāyeva anantarapaccayoti niyāmo atthi,",
  "tika-abh03t:1129_8": "tasmā pākaṭā pañcaviññāṇadhātuyo ādiṃ katvā yāva dhātuvisesaniyāmo atthi, tāva nidassanena",
  "tika-abh03t:1129_9": "nayaṃ dassetvā puna niravasesadassanatthaṃ “purimā purimā kusalā”tiādimāha. Sadisakusalānanti",
  "tika-abh03t:1129_10": "vedanāya vā hetūhi vā sadisakusalānaṃ anurūpakusalānanti vā attho. Tena bhūmibhinnānampi",
  "tika-abh03t:1129_11": "paccayabhāvo vutto hoti. Bhavaṅgaggahaṇena kusalākusalamūlakesu cutipi gahitāti daṭṭhabbaṃ,",
  "tika-abh03t:1129_12": "abyākatamūlake tadārammaṇampi.",
  "tika-abh03t:1130_0": "Kāmāvacarakiriyāvajjanassāti kāmāvacarakiriyāya āvajjanassāti āvajjanaggahaṇena kāmāvacarakiriyaṃ",
  "tika-abh03t:1130_1": "visesetīti daṭṭhabbaṃ. Kāmāvacaravipāko kāmāvacarakiriyarāsissa ca anantarapaccayo",
  "tika-abh03t:1130_2": "hoti, honto ca āvajjanassevāti ayañhettha adhippāyo. Āvajjanaggahaṇeneva cettha voṭṭhabbanampi",
  "tika-abh03t:1130_3": "gahitanti daṭṭhabbaṃ.",
  "tika-abh03t:1131": "Anantarapaccayaniddesavaṇṇanā niṭṭhitā.",
  "tika-abh03t:1132": "6. Sahajātapaccayaniddesavaṇṇanā",
  "tika-abh03t:1133_0": "6. “Aññamaññassāti añño aññassā”ti porāṇapāṭho. Pāḷiyaṃ pana “aññamaññaṃ sahajātapaccayena",
  "tika-abh03t:1133_1": "paccayo”ti ettha vuttassa “aññamañña”nti imassa attho vattabbo, na avuttassa “aññamaññassā”ti",
  "tika-abh03t:1133_2": "imassa, na ca samānatthassapi saddantarassa atthe vutte saddantarassa attho vutto",
  "tika-abh03t:1133_3": "hoti, tasmā “aññamaññanti añño aññassā”ti paṭhanti. Okkantīti pañcavokārapaṭisandhiyeva",
  "tika-abh03t:1133_4": "vuccati, na itarāti iminā adhippāyenāha “pañcavokārabhave paṭisandhikkhaṇe”ti. Rūpino",
  "tika-abh03t:1133_5": "dhammā arūpīnaṃ dhammānanti idaṃ yadipi pubbe “okkantikkhaṇe nāmarūpa”nti vuttaṃ,",
  "tika-abh03t:1133_6": "tathāpi na tena khaṇantare paccayabhāvo rūpīnaṃ nivāritoti tannivāraṇatthaṃ vuttaṃ.",
  "tika-abh03t:1133_7": "Kañci kāleti keci kismiñci kāleti vā attho. Tena rūpino dhammā keci vatthubhūtā kismiñci",
  "tika-abh03t:1133_8": "paṭisandhikāleti rūpantarānaṃ vatthussa ca kālantare arūpīnaṃ sahajātapaccayaṃ pubbe",
  "tika-abh03t:1133_9": "anivāritaṃ nivāreti. Evañca katvā “kañci kāla”nti vā “kismiñci kāle”ti vā vattabbe",
  "tika-abh03t:1133_10": "vibhattivipallāso kato. Tena hi “kañcī”ti upayogekavacanaṃ “rūpino dhammā”ti etena",
  "tika-abh03t:1133_11": "saha sambandhena paccattabahuvacanassa ādeso, “kāle”ti iminā sambandhena bhummekavacanassāti",
  "tika-abh03t:1133_12": "viññāyati. Purimena ca “eko khandho vatthu ca tiṇṇannaṃ khandhāna”ntiādinā nāmasahitasseva",
  "tika-abh03t:1133_13": "vatthussa “nāmassa paccayo”ti vattabbatte āpanne etena kevalasseva tathā vattabbataṃ dasseti.",
  "tika-abh03t:1134_0": "Tayo na aññamaññavasenāti labbhamānepi katthaci aññamaññasahajātapaccayabhāve vacanena",
  "tika-abh03t:1134_1": "asaṅgahitattā tassa evaṃ vuttanti daṭṭhabbaṃ. Catusamuṭṭhānikassa rūpassa ekadesabhūte",
  "tika-abh03t:1134_2": "kammasamuṭṭhānarūpe samudāyekadesavasena sāmivacanaṃ daṭṭhabbaṃ, niddhāraṇe vā.",
  "tika-abh03t:1135": "Sahajātapaccayaniddesavaṇṇanā niṭṭhitā.",
  "tika-abh03t:1136": "8. Nissayapaccayaniddesavaṇṇanā",
  "tika-abh03t:1137_0": "8. Nissayapaccayaniddese “rūpino dhammā arūpīnaṃ dhammānaṃ kismiñci kāle”ti idaṃ",
  "tika-abh03t:1137_1": "na labbhati. Yaṃ panettha labbhati “rūpino dhammā kecī”ti, tattha te eva dhamme dassetuṃ",
  "tika-abh03t:1137_2": "“cakkhāyatana”ntiādi vuttanti. “Vatthurūpaṃ pañcavokārabhave”ti vuttattā “ṭhapetvā",
  "tika-abh03t:1137_3": "āruppavipāka”nti idaṃ na vattabbanti ce? Na, “tebhūmakavipākassā”ti vutte pañcavokārabhave",
  "tika-abh03t:1137_4": "anuppajjanakaṃ ṭhapetabbaṃ ajānantassa tassa pakāsetabbattā.",
  "tika-abh03t:1138": "Nissayapaccayaniddesavaṇṇanā niṭṭhitā.",
  "tika-abh03t:1139": "9. Upanissayapaccayaniddesavaṇṇanā",
  "tika-abh03t:1140_0": "9. Te tayopi rāsayoti upanissaye tayo anekasaṅgāhakatāya rāsayoti vadati. Etasmiṃ",
  "tika-abh03t:1140_1": "pana upanissayaniddese ye purimā yesaṃ pacchimānaṃ anantarūpanissayā honti, te tesaṃ",
  "tika-abh03t:1140_2": "sabbesaṃ ekanteneva honti, na kesañci kadāci, tasmā yesu padesu anantarūpanissayo",
  "tika-abh03t:1140_3": "saṅgahito, tesu “kesañcī”ti na sakkā vattunti na vuttaṃ. Ye pana purimā yesaṃ pacchimānaṃ",
  "tika-abh03t:1140_4": "ārammaṇapakatūpanissayā honti, te tesaṃ na sabbesaṃ ekantena honti, yesaṃ uppattipaṭibāhikā",
  "tika-abh03t:1140_5": "paccayā balavanto honti, tesaṃ na honti, itaresaṃ honti. Tasmā yesu padesu anantarūpanissayo",
  "tika-abh03t:1140_6": "na labbhati, tesu “kesañcī”ti vuttaṃ. Siddhānaṃ paccayadhammānaṃ yehi paccayuppannehi",
  "tika-abh03t:1140_7": "akusalādīhi bhavitabbaṃ, tesaṃ kesañcīti ayañcettha attho, na pana avisesena akusalādīsu kesañcīti.",
  "tika-abh03t:1141_0": "Purimā purimā kusalā…pe… abyākatānaṃ dhammānanti yesaṃ upanissayapaccayena bhavitabbaṃ,",
  "tika-abh03t:1141_1": "tesaṃ abyākatānaṃ pacchimānanti daṭṭhabbaṃ. Na hi rūpābyākataṃ upanissayaṃ labhatīti.",
  "tika-abh03t:1141_2": "Kathaṃ? Ārammaṇānantarūpanissaye tāva na labhati anārammaṇattā pubbāparaniyamena",
  "tika-abh03t:1141_3": "appavattito ca, pakatūpanissayañca na labhati acetanena rūpasantānena pakatassa abhāvato.",
  "tika-abh03t:1141_4": "Yathā hi arūpasantānena saddhādayo nipphāditā utubhojanādayo ca upasevitā, na evaṃ",
  "tika-abh03t:1141_5": "rūpasantānena. Yasmiñca utubījādike kammādike ca sati rūpaṃ pavattati, na taṃ tena",
  "tika-abh03t:1141_6": "pakataṃ hoti. Sacetanasseva hi uppādanupatthambhanupayogādivasena cetanaṃ pakappanaṃ",
  "tika-abh03t:1141_7": "pakaraṇaṃ, rūpañca acetananti. Yathā ca nirīhakesu paccayāyattesu dhammesu kesañci",
  "tika-abh03t:1141_8": "sārammaṇasabhāvatā hoti, kesañci na, evaṃ sappakaraṇasabhāvatā nippakaraṇasabhāvatā",
  "tika-abh03t:1141_9": "ca daṭṭhabbā. Utubījādayo pana aṅkurādīnaṃ tesu asantesu abhāvato eva paccayā, na",
  "tika-abh03t:1141_10": "pana upanissayādibhāvatoti. Purimapurimānaṃyeva panettha upanissayapaccayabhāvo bāhullavasena",
  "tika-abh03t:1141_11": "pākaṭavasena ca vutto. “Anāgate khandhe patthayamāno dānaṃ detī”tiādivacanato pana",
  "tika-abh03t:1141_12": "anāgatāpi upanissayapaccayā honti, te purimehi ārammaṇapakatūpanissayehi taṃsamānalakkhaṇatāya",
  "tika-abh03t:1141_13": "idha saṅgayhantīti daṭṭhabbā.",
  "tika-abh03t:1142_0": "Puggalopi senāsanampīti puggalasenāsanaggahaṇavasena upanissayabhāvaṃ bhajante dhamme",
  "tika-abh03t:1142_1": "dasseti, pi-saddena cīvarāraññarukkhapabbatādiggahaṇavasena upanissayabhāvaṃ bhajante",
  "tika-abh03t:1142_2": "sabbe saṅgaṇhāti. “Abyākato dhammo abyākatassa dhammassa upanissayapaccayena paccayo”tiādīsu",
  "tika-abh03t:1142_3": "hi “senāsanaṃ kāyikassa sukhassā”tiādivacanena senāsanaggahaṇena upanissayabhāvaṃ",
  "tika-abh03t:1142_4": "bhajantāva dhammā upanissayapaccayena paccayoti imamatthaṃ dassentena puggalādīsupi",
  "tika-abh03t:1142_5": "ayaṃ nayo dassito hotīti. Paccuppannāpi ārammaṇapakatūpanissayā paccuppannatāya senāsanasamānalakkhaṇattā",
  "tika-abh03t:1142_6": "ettheva saṅgahitāti daṭṭhabbā. Vakkhati hi “paccuppannaṃ utuṃ bhojanaṃ senāsanaṃ",
  "tika-abh03t:1142_7": "upanissāya jhānaṃ uppādetī”tiādinā senāsanassa paccuppannabhāvaṃ viya paccuppannānaṃ",
  "tika-abh03t:1142_8": "utuādīnaṃ pakatūpanissayabhāvaṃ, “paccuppannaṃ cakkhuṃ…pe… vatthuṃ paccuppanne khandhe",
  "tika-abh03t:1142_9": "garuṃ katvā assādetī”tiādinā cakkhādīnaṃ ārammaṇūpanissayabhāvañcāti. Paccuppannānampi",
  "tika-abh03t:1142_10": "ca tādisānaṃ pubbe pakatattā pakatūpanissayatā daṭṭhabbā.",
  "tika-abh03t:1143": "Kasiṇārammaṇādīni ārammaṇameva honti, na upanissayoti iminā adhippāyena “ekaccāyā”ti āha.",
  "tika-abh03t:1144_0": "Arūpāvacarakusalampi yasmiṃ kasiṇādimhi jhānaṃ anuppāditaṃ, tasmiṃ anuppannajhānuppādane",
  "tika-abh03t:1144_1": "sabbassa ca uppannajhānassa samāpajjane iddhividhādīnaṃ abhiññānañca upanissayoti",
  "tika-abh03t:1144_2": "imamatthaṃ sandhāyāha “tebhūmakakusalo catubhūmakassapi kusalassā”ti. Vuttampi cetaṃ",
  "tika-abh03t:1144_3": "“arūpāvacaraṃ saddhaṃ upanissāya rūpāvacaraṃ jhānaṃ vipassanaṃ maggaṃ abhiññaṃ samāpattiṃ",
  "tika-abh03t:1144_4": "uppādetī”ti. Kāmāvacarakusalaṃ rūpāvacarārūpāvacaravipākānampi taduppādakakusalānaṃ",
  "tika-abh03t:1144_5": "upanissayabhāvavasena, paṭisandhiniyāmakassa cutito purimajavanassa ca vasena upanissayo,",
  "tika-abh03t:1144_6": "rūpāvacarakusalaṃ arūpāvacaravipākassa, arūpāvacarakusalañca rūpāvacaravipākassa",
  "tika-abh03t:1144_7": "taduppādakakusalūpanissayabhāvenāti evaṃ paccekaṃ tebhūmakakusalānaṃ catubhūmakavipākassa",
  "tika-abh03t:1144_8": "tebhūmakakiriyassa ca yathāyogaṃ paccayabhāvo veditabbo. Pāḷiyampi hi pakatūpanissayo",
  "tika-abh03t:1144_9": "nayadassanamatteneva pañhāvāresu vissajjitoti.",
  "tika-abh03t:1145_0": "Iminā pana nayenāti lokuttaranibbattanaṃ upanissāya sinehuppādanalesenāti attho.",
  "tika-abh03t:1145_1": "Lokuttarā pana dhammā akusalānaṃ na kenaci paccayena paccayo hontīti na idaṃ sārato",
  "tika-abh03t:1145_2": "daṭṭhabbanti adhippāyo. Kāmāvacarāditihetukabhavaṅgaṃ kāyikasukhādi ca rūpāvacarādikusalānaṃ",
  "tika-abh03t:1145_3": "upanissayo, arūpāvacaravipāko rūpāvacarakusalassa taṃ patthetvā tannibbattakakusaluppādanatthaṃ",
  "tika-abh03t:1145_4": "uppādiyamānassa, rūpāvacarakiriyassa ca pubbe nivuṭṭhādīsu arūpāvacaravipākajānanatthaṃ",
  "tika-abh03t:1145_5": "jhānābhiññāyo uppādentassa arahato, catubhūmakavipākānaṃ pana taduppādakakusalūpanissayabhāvavasena",
  "tika-abh03t:1145_6": "so so vipāko upanissayo. Tenāha “tathā tebhūmakavipāko”ti. Yadipi arahattaphalattaṃ",
  "tika-abh03t:1145_7": "jhānavipassanā uppādeti anāgāmī, na pana tena taṃ kadāci diṭṭhapubbaṃ puthujjanādīhi",
  "tika-abh03t:1145_8": "sotāpattiphalādīni viya, tasmā tāni viya tesaṃ jhānādīnaṃ imassa ca aggaphalaṃ na",
  "tika-abh03t:1145_9": "jhānādīnaṃ upanissayo. Upaladdhapubbasadisameva hi anāgatampi upanissayoti. Tenāha",
  "tika-abh03t:1145_10": "“upariṭṭhimaṃ kusalassapī”ti.",
  "tika-abh03t:1146_0": "Kiriyaatthapaṭisambhidādimpi patthetvā dānādikusalaṃ karontassa tebhūmakakiriyāpi",
  "tika-abh03t:1146_1": "catubhūmakassapi kusalassa upanissayapaccayena paccayo. Yonisomanasikāre vattabbameva",
  "tika-abh03t:1146_2": "natthi, taṃ upanissāya rāgādiuppādane akusalassa, kusalākusalūpanissayabhāvamukhena",
  "tika-abh03t:1146_3": "catubhūmakavipākassa. Evaṃ kiriyassapi yojetabbaṃ. Tenāha “kiriyasaṅkhātopi pakatūpanissayo",
  "tika-abh03t:1146_4": "catubhūmakānaṃ kusalādikhandhānaṃ hotiyevā”ti. Nevavipākanavipākadhammadhammesu pana",
  "tika-abh03t:1146_5": "utubhojanasenāsanānameva tiṇṇaṃ rāsīnaṃ pakatūpanissayabhāvadassanaṃ nayadassanamevāti.",
  "tika-abh03t:1146_6": "Imasmiṃ paṭṭhānamahāpakaraṇe āgatanayenāti idaṃ “kusalaṃ dhammaṃ paṭicca abyākato",
  "tika-abh03t:1146_7": "dhammo uppajjati na upanissayapaccayā, kusale khandhe paṭicca cittasamuṭṭhānaṃ rūpa”nti",
  "tika-abh03t:1146_8": "evamādikaṃ upanissayapaṭikkhepaṃ, anulome ca anāgamanaṃ sandhāya vuttaṃ. Suttantikapariyāyenāti",
  "tika-abh03t:1146_9": "“viññāṇūpanisaṃ nāmarūpaṃ, nāmarūpanisaṃ saḷāyatana”ntiādikena,",
  "tika-abh03t:1147": "“Yathāpi pabbato selo, araññasmiṃ brahāvane;",
  "tika-abh03t:1148": "Taṃ rukkhā upanissāya, vaḍḍhante te vanappatī”ti. –",
  "tika-abh03t:1149": "Ādikena ca.",
  "tika-abh03t:1150": "Upanissayapaccayaniddesavaṇṇanā niṭṭhitā.",
  "tika-abh03t:1151": "10. Purejātapaccayaniddesavaṇṇanā",
  "tika-abh03t:1152_0": "10. Nayadassanavasena yāni vinā ārammaṇapurejātena na vattanti, tesaṃ cakkhuviññāṇādīnaṃ",
  "tika-abh03t:1152_1": "ārammaṇapurejātadassanena manodvārepi yaṃ yadārammaṇapurejātena vattati, tassa tadālambitaṃ",
  "tika-abh03t:1152_2": "sabbampi rūparūpaṃ ārammaṇapurejātanti dassitameva hoti, sarūpena pana adassitattā",
  "tika-abh03t:1152_3": "“sāvasesavasena desanā katā”ti āha. Cittavasena kāyaṃ pariṇāmayato iddhividhābhiññāya",
  "tika-abh03t:1152_4": "ca aṭṭhārasasu yaṃkiñci ārammaṇapurejātaṃ hotīti daṭṭhabbaṃ.",
  "tika-abh03t:1153_0": "Tadārammaṇabhāvinoti ettha paṭisandhibhāvino vatthupurejātābhāvena itarassapi abhāvā",
  "tika-abh03t:1153_1": "aggahaṇaṃ. Bhavaṅgabhāvino pana gahaṇaṃ kātabbaṃ na vā kātabbaṃ paṭisandhiyā viya",
  "tika-abh03t:1153_2": "aparibyattassa ārammaṇassa ārammaṇamattabhāvato, “manodhātūnañcā”ti ettha santīraṇabhāvino",
  "tika-abh03t:1153_3": "manoviññāṇadhātuyāpi.",
  "tika-abh03t:1154": "Purejātapaccayaniddesavaṇṇanā niṭṭhitā.",
  "tika-abh03t:1155": "11. Pacchājātapaccayaniddesavaṇṇanā",
  "tika-abh03t:1156": "11. Tassevāti idaṃ kāmāvacararūpāvacaravipākānaṃ niravasesadassitapurejātadassanavasena vuttaṃ, rūpāvacaravipāko pana āhārasamuṭṭhānassa na hotīti.",
  "tika-abh03t:1157": "Pacchājātapaccayaniddesavaṇṇanā niṭṭhitā.",
  "tika-abh03t:1158": "12. Āsevanapaccayaniddesavaṇṇanā",
  "tika-abh03t:1159": "12. Paguṇatarabalavatarabhāvavisiṭṭhanti etena vipākābyākatato viseseti.",
  "tika-abh03t:1160": "Āsevanapaccayaniddesavaṇṇanā niṭṭhitā.",
  "tika-abh03t:1161": "13. Kammapaccayaniddesavaṇṇanā",
  "tika-abh03t:1162_0": "13. Cetanāsampayuttakammaṃ abhijjhādi kammapaccayo na hotīti “cetanākammamevā”ti",
  "tika-abh03t:1162_1": "āha. Satipi hi vipākadhammadhammatte na cetanāvajjā evaṃsabhāvāti. Attano phalaṃ",
  "tika-abh03t:1162_2": "uppādetuṃ samatthenāti kammassa samatthatā tassa kammapaccayabhāvo vuttāti daṭṭhabbā.",
  "tika-abh03t:1163": "Pañcavokāreyeva, na aññatthāti etena kāmāvacaracetanā ekavokāre rūpampi na janetīti dasseti.",
  "tika-abh03t:1164": "Kammapaccayaniddesavaṇṇanā niṭṭhitā.",
  "tika-abh03t:1165": "14. Vipākapaccayaniddesavaṇṇanā",
  "tika-abh03t:1166": "14. Vipākapaccayaniddese yesaṃ ekantena vipāko vipākapaccayo hoti, tesaṃ vasena nayadassanaṃ kataṃ. Na hi āruppe bhūmidvayavipāko rūpassa paccayo hoti.",
  "tika-abh03t:1167": "Vipākapaccayaniddesavaṇṇanā niṭṭhitā.",
  "tika-abh03t:1168": "15. Āhārapaccayaniddesavaṇṇanā",
  "tika-abh03t:1169": "15. Kabaḷaṃ karitvā ajjhoharitovāti asitapītādivatthūhi saha ajjhoharitovāti vuttaṃ hoti. Pātabbasāyitabbānipi hi sabhāvavasena kabaḷāyeva hontīti.",
  "tika-abh03t:1170_0": "Sesatisantatisamuṭṭhānassa anupālakova hutvāti ettha cittasamuṭṭhānassa āhārapaccayabhāvo",
  "tika-abh03t:1170_1": "vicāretvā gahetabbo. Na hi cittasamuṭṭhāno kabaḷīkāro āhāro nocittasamuṭṭhāno tadubhayañca",
  "tika-abh03t:1170_2": "cittasamuṭṭhānakāyassa āhārapaccayo vutto, tividhopi pana so nocittasamuṭṭhānakāyassa vuttoti.",
  "tika-abh03t:1171": "Āhārapaccayaniddesavaṇṇanā niṭṭhitā.",
  "tika-abh03t:1172": "16. Indriyapaccayaniddesavaṇṇanā",
  "tika-abh03t:1173": "16. Arūpajīvitindriyampi saṅgahitanti missakattā jīvitindriyaṃ na sabbena sabbaṃ vajjitabbanti adhippāyo.",
  "tika-abh03t:1174_0": "Avinibbhuttadhammānanti ettha ayaṃ adhippāyo – rūpārūpānaṃ aññamaññaṃ avinibbhuttavohāro",
  "tika-abh03t:1174_1": "natthīti arūpānaṃ indriyapaccayabhūtāni paccayantarāpekkhāni cakkhādīni attano vijjamānakkhaṇe",
  "tika-abh03t:1174_2": "avinibbhuttadhammānaṃ indriyapaccayataṃ apharantānipi indriyapaccayā siyuṃ. Yo pana",
  "tika-abh03t:1174_3": "nirapekkho indriyapaccayo avinibbhuttadhammānaṃ hoti, so attano vijjamānakkhaṇe tesaṃ",
  "tika-abh03t:1174_4": "indriyapaccayataṃ apharanto nāma natthi. Yadi ca itthindriyapurisindriyāni indriyapaccayo",
  "tika-abh03t:1174_5": "liṅgādīnaṃ siyuṃ, avinibbhuttānaṃ tesampi siyuṃ. Na hi rūpaṃ rūpassa, arūpaṃ vā arūpassa",
  "tika-abh03t:1174_6": "vinibbhuttassa indriyapaccayo atthīti. Sati cevaṃ itthipurisindriyehi avinibbhuttattā",
  "tika-abh03t:1174_7": "kalalādikāle ca liṅgādīni siyuṃ, yesaṃ tāni indriyapaccayataṃ phareyyuṃ, na ca pharanti.",
  "tika-abh03t:1174_8": "Tasmā na tehi tāni avinibbhuttakāni, avinibbhuttattābhāvato ca tesaṃ indriyapaccayataṃ",
  "tika-abh03t:1174_9": "na pharanti. Aññesaṃ pana yehi tāni sahajātāni, tesaṃ abījabhāvatoyeva na pharanti,",
  "tika-abh03t:1174_10": "tasmā āpannavinibbhuttabhāvānaṃ tesaṃ liṅgādīnaṃ avinibbhuttānaṃ aññesañca samānakalāpadhammānaṃ",
  "tika-abh03t:1174_11": "indriyapaccayatāya apharaṇato tāni indriyapaccayo na hontīti. Yesaṃ bījabhūtāni itthipurisindriyāni,",
  "tika-abh03t:1174_12": "tesaṃ liṅgādīnaṃ aparamatthabhāvatoti keci, te pana kalalādikālepi liṅgādīnaṃ tadanurūpānaṃ atthitaṃ icchanti.",
  "tika-abh03t:1175_0": "Jātibhūmivasena vuttesu bhedesu kusalajātiyaṃ rūpāvacarakusalameva āruppe ṭhapetabbanti",
  "tika-abh03t:1175_1": "“ṭhapetvā pana rūpāvacarakusalaṃ avasesā kusalākusalā”ti vuttaṃ. Paṭhamalokuttaraṃ",
  "tika-abh03t:1175_2": "pana domanassayuttañca visuṃ ekā jāti bhūmi vā na hotīti āruppe alabbhamānampi na",
  "tika-abh03t:1175_3": "ṭhapitaṃ. Hetuādīsupi “tathā apariyāpannakusalahetu, tathā akusalahetū”tiādīsu esa nayo yojetabbo.",
  "tika-abh03t:1176_0": "Ṭhitikkhaṇeti idaṃ rūpajīvitindriyassa sahajātapaccayattābhāvaṃ sandhāya vuttaṃ.",
  "tika-abh03t:1176_1": "Uppādakkhaṇepi pana tassa indriyapaccayatā na sakkā nivāretuṃ. Vakkhati hi “abyākataṃ",
  "tika-abh03t:1176_2": "dhammaṃ paṭicca…pe… asaññasattānaṃ ekaṃ mahābhūtaṃ paṭicca…pe… indriyapaccayaṃ kammapaccayasadisa”nti.",
  "tika-abh03t:1176_3": "Na hi asaññasattānaṃ indriyapaccayā uppajjamānassa rūpassa rūpajīvitindriyato añño",
  "tika-abh03t:1176_4": "indriyapaccayo atthi, pañcavokāre pavatte ca kaṭattārūpassa. Paṭiccavārādayo ca cha",
  "tika-abh03t:1176_5": "uppādakkhaṇameva gahetvā pavattā, evañca katvā pacchājātapaccayo etesu anulomato na tiṭṭhatīti.",
  "tika-abh03t:1177": "Indriyapaccayaniddesavaṇṇanā niṭṭhitā.",
  "tika-abh03t:1178": "17. Jhānapaccayaniddesavaṇṇanā",
  "tika-abh03t:1179_0": "17. Vitakkavicārapītisomanassadomanassupekkhācittekaggatāsaṅkhātānīti ettha yadipi",
  "tika-abh03t:1179_1": "somanassadomanassasaṅkhātāni jhānaṅgāni natthi, sukhadukkhasaṅkhātāni pana somanassadomanassabhūtāneva",
  "tika-abh03t:1179_2": "jhānaṅgāni, na kāyikasukhadukkhabhūtānīti imassa dassanatthaṃ somanassadomanassaggahaṇaṃ",
  "tika-abh03t:1179_3": "kataṃ. Nanu ca “dvipañcaviññāṇavajjesū”ti vacaneneva kāyikasukhadukkhāni vajjitānīti",
  "tika-abh03t:1179_4": "sukhadukkhaggahaṇameva kattabbanti? Na, jhānaṅgasukhadukkhānaṃ jhānaṅgabhāvavisesanato.",
  "tika-abh03t:1179_5": "“Dvipañcaviññāṇavajjesu sukhadukkhupekkhācittekaggatāsaṅkhātānī”ti hi vutte dvipañcaviññāṇesu",
  "tika-abh03t:1179_6": "upekkhācittekaggatāhi saddhiṃ kāyikasukhadukkhānipi vajjitānīti ettakameva viññāyati,",
  "tika-abh03t:1179_7": "na pana yāni sukhadukkhāni jhānaṅgāni honti, tesaṃ jhānaṅgabhūto sukhabhāvo dukkhabhāvo",
  "tika-abh03t:1179_8": "ca visesito, tasmā somanassadomanassabhāvavisiṭṭhoyeva sukhadukkhabhāvo sukhadukkhānaṃ",
  "tika-abh03t:1179_9": "jhānaṅgabhāvoti dassanatthaṃ somanassadomanassaggahaṇaṃ karoti. Tena “dvipañcaviññāṇavajjesū”ti",
  "tika-abh03t:1179_10": "vacanena vajjiyamānānampi sukhadukkhānaṃ somanassadomanassabhāvābhāvato jhānaṅgabhāvābhāvoti",
  "tika-abh03t:1179_11": "dassitaṃ hoti. Yathāvajjitā pana sukhadukkhopekkhekaggatā kasmā vajjitāti? Yattha",
  "tika-abh03t:1179_12": "jhānaṅgāni uddharīyanti cittuppādakaṇḍe, tattha ca jhānaṅganti anuddhaṭattā. Kasmā",
  "tika-abh03t:1179_13": "pana na uddhaṭāti taṃ dassetuṃ “pañcannaṃ pana viññāṇakāyāna”ntiādimāha.",
  "tika-abh03t:1180_0": "Abhinipātamattattāti etena āvajjanasampaṭicchanamattāyapi cintanāpavattiyā abhāvaṃ",
  "tika-abh03t:1180_1": "dasseti. “Tesu vijjamānānipi upekkhāsukhadukkhānī”ti porāṇapāṭho. Tattha upekkhāsukhadukkheheva",
  "tika-abh03t:1180_2": "taṃsamānalakkhaṇāya cittekaggatāyapi yathāvutteneva kāraṇena anuddhaṭabhāvo dassitoti",
  "tika-abh03t:1180_3": "daṭṭhabbo. Pubbe pana satta aṅgāni dassentena cattāri aṅgāni vajjitānīti tesaṃ vajjane",
  "tika-abh03t:1180_4": "kāraṇaṃ dassentena na samānalakkhaṇena lesena dassetabbaṃ. Aṭṭhakathā hesāti. Yadi",
  "tika-abh03t:1180_5": "ca lesena dassetabbaṃ, yathāvuttesupi tīsu ekameva vattabbaṃ siyā, tiṇṇaṃ pana vacanena",
  "tika-abh03t:1180_6": "tato aññassa jhānaṅganti uddhaṭabhāvo āpajjati, yathāvuttakāraṇato aññena kāraṇena",
  "tika-abh03t:1180_7": "anuddhaṭabhāvo vā, tasmā taṃdosapariharaṇatthaṃ “upekkhācittekaggatāsukhadukkhānī”ti",
  "tika-abh03t:1180_8": "paṭhanti. Ye pana “jhānaṅgabhūtehi somanassādīhi sukhadukkhena avibhūtabhāvena pākaṭatāya",
  "tika-abh03t:1180_9": "indriyakiccayuttatāya ca samānānaṃ sukhādīnaṃ jhānaṅganti anuddhaṭabhāve kāraṇaṃ",
  "tika-abh03t:1180_10": "vattabbaṃ, na cittekaggatāyāti sā ettha na gahitā”ti vadanti, tesaṃ taṃ rucimattaṃ.",
  "tika-abh03t:1180_11": "Yadi jhānaṅgasamānānaṃ jhānaṅganti anuddhaṭabhāve kāraṇaṃ vattabbaṃ, cittekaggatā",
  "tika-abh03t:1180_12": "cettha jhānaṅgabhūtāya vicikicchāyuttamanodhātuādīsu cittekaggatāya samānāti tassā",
  "tika-abh03t:1180_13": "anuddhaṭabhāve kāraṇaṃ vattabbamevāti. Sesāhetukesupi jhānaṅgaṃ uddhaṭameva uddharaṇaṭṭhāne",
  "tika-abh03t:1180_14": "cittuppādakaṇḍeti adhippāyo.",
  "tika-abh03t:1181": "Jhānapaccayaniddesavaṇṇanā niṭṭhitā.",
  "tika-abh03t:1182": "18. Maggapaccayaniddesavaṇṇanā",
  "tika-abh03t:1183_0": "18. Paññā vitakko sammāvācākammantājīvā vīriyaṃ sati samādhi micchādiṭṭhi micchāvācākammantājīvāti",
  "tika-abh03t:1183_1": "imāni dvādasaṅgānīti ettha duvidhampi saṅkappaṃ vīriyaṃ samādhiñca vitakkavīriyasamādhivacanehi",
  "tika-abh03t:1183_2": "saṅgaṇhitvā “ayameva kho, āvuso, aṭṭhaṅgiko micchāmaggo abrahmacariyaṃ. Seyyathidaṃ",
  "tika-abh03t:1183_3": "– micchādiṭṭhi…pe… micchāsamādhī”tiādīhi suttavacanehi micchāvācākammantājīvesupi",
  "tika-abh03t:1183_4": "maggaṅgavohārasiddhito tehi saha dvādasaṅgāni idha labbhamānāni ca alabbhamānāni",
  "tika-abh03t:1183_5": "ca maggaṅgavacanasāmaññena saṅgaṇhitvā vuttāni. Evañhi suttantavohāropi dassito hoti,",
  "tika-abh03t:1183_6": "evaṃ pana dassentena “maggapaccayaniddese maggaṅgānī”ti evaṃ uddharitvā tassa pāṭhagatassa",
  "tika-abh03t:1183_7": "maggaṅgasaddassa atthabhāvena imāni dvādasaṅgāni na dassetabbāni. Na hi pāḷiyaṃ maggaṅgasaddassa",
  "tika-abh03t:1183_8": "micchāvācākammantājīvoti attho vattabbo. Tehi sammāvācādīhi paṭipakkhā cetanādhammā",
  "tika-abh03t:1183_9": "tappaṭipakkhabhāvatoyeva “micchāmaggaṅgānī”ti sutte vuttāni, na pana maggapaccayabhāvena.",
  "tika-abh03t:1183_10": "Maggaṅgāni maggapaccayabhūtāni ca idha pāḷiyaṃ “maggaṅgānī”ti vuttāni, na ca aññaṃ",
  "tika-abh03t:1183_11": "uddharitvā aññassa attho vattabbo. Pariyāyanippariyāyamaggaṅgadassanatthaṃ pana icchantena",
  "tika-abh03t:1183_12": "pāḷigatamaggaṅgasaddapatirūpako añño maggaṅgasaddo ubhayapadattho uddharitabbo yathā",
  "tika-abh03t:1183_13": "“adhikaraṇaṃ nāma cattāri adhikaraṇānī”ti. Idha pana “maggapaccayaniddese maggaṅgānī”ti",
  "tika-abh03t:1183_14": "pāḷigatoyeva maggaṅgasaddo uddhaṭo, na ca atthuddharaṇavasena dassetvā adhippetatthaniyamanaṃ",
  "tika-abh03t:1183_15": "kataṃ, tasmā pāḷiyaṃ maggaṅgasaddassa micchāvācādīnaṃ atthabhāvo mā hotūti “sammādiṭṭhisaṅkappavācākammantājīvavāyāmasatisamādhimicchādiṭṭhisaṅkappavāyāmasamādhayoti",
  "tika-abh03t:1183_16": "imāni dvādasaṅgānī”ti paṭhanti. Nanu evaṃ “ahetukacittuppādavajjesū”ti na vattabbaṃ.",
  "tika-abh03t:1183_17": "Na hi tesu sammādiṭṭhiādayo yathāvuttā santi, ye vajjetabbā siyunti? Na, uppattiṭṭhānaniyamanatthattā.",
  "tika-abh03t:1183_18": "Ahetukacittuppādavajjesveva etāni uppajjanti, nāhetukacittuppādesu. Tatthuppannāni",
  "tika-abh03t:1183_19": "dvādasaṅgānīti ayañhettha attho.",
  "tika-abh03t:1184": "Maggapaccayaniddesavaṇṇanā niṭṭhitā.",
  "tika-abh03t:1185": "20. Vippayuttapaccayaniddesavaṇṇanā",
  "tika-abh03t:1186": "20. Sampayogāsaṅkāya abhāvatoti etena sampayogāsaṅkāvatthubhūto upakārakabhāvo vippayuttapaccayatāti dasseti.",
  "tika-abh03t:1187": "Vippayuttapaccayaniddesavaṇṇanā niṭṭhitā.",
  "tika-abh03t:1188": "21. Atthipaccayaniddesavaṇṇanā",
  "tika-abh03t:1189_0": "21. Kusalādivasena pañcavidho atthipaccayo vutto, na nibbānaṃ. Yo hi atthibhāvābhāvena",
  "tika-abh03t:1189_1": "anupakārako atthibhāvaṃ labhitvā upakārako hoti, so atthipaccayo hoti. Nibbānañca",
  "tika-abh03t:1189_2": "nibbānārammaṇānaṃ na attano atthibhāvābhāvena anupakārakaṃ hutvā atthibhāvalābhena",
  "tika-abh03t:1189_3": "upakārakaṃ hoti. Uppādādiyuttānaṃ vā natthibhāvopakārakatāviruddho upakārakabhāvo",
  "tika-abh03t:1189_4": "atthipaccayatāti na nibbānaṃ atthipaccayo.",
  "tika-abh03t:1190_0": "Sati ca yesaṃ paccayā honti, tehi ekato puretaraṃ pacchā ca uppannatte sahajātādipaccayattābhāvato",
  "tika-abh03t:1190_1": "āha “āhāro indriyañca sahajātādibhedaṃ na labhatī”ti. Tadabhāvo ca etesaṃ dhammasabhāvavasena daṭṭhabbo.",
  "tika-abh03t:1191": "Atthipaccayaniddesavaṇṇanā niṭṭhitā.",
  "tika-abh03t:1192": "22-23-24. Natthivigataavigatapaccayaniddesavaṇṇanā",
  "tika-abh03t:1193_0": "22-23. Paccayalakkhaṇameva hettha nānanti etena natthivigatapaccayesu atthiavigatapaccayesu",
  "tika-abh03t:1193_1": "ca byañjanamatteyeva nānattaṃ, na attheti idaṃ yo paccayoti attho, tasmiṃ nānattaṃ",
  "tika-abh03t:1193_2": "natthi, byañjanasaṅgahite paccayalakkhaṇamatteyeva nānattanti imamatthaṃ sandhāya vuttanti viññāyati.",
  "tika-abh03t:1194": "Natthivigataavigatapaccayaniddesavaṇṇanā niṭṭhitā.",
  "tika-abh03t:1195": "Paccayaniddesavaṇṇanā niṭṭhitā.",
  "tika-abh03t:1196": "Paccayaniddesapakiṇṇakavinicchayakathāvaṇṇanā",
  "tika-abh03t:1197_0": "“Lobhadosamohā vipākapaccayāpi na honti, sesānaṃ sattarasannaṃ paccayānaṃ vasena",
  "tika-abh03t:1197_1": "paccayā hontī”tiādimapāṭho. Ettha ca lobhadosamohānaṃ paccekaṃ sattarasahi paccayehi",
  "tika-abh03t:1197_2": "paccayabhāvo vutto, sabbe hetū saha aggahetvā ekadhammassa anekapaccayabhāvadassanatthaṃ",
  "tika-abh03t:1197_3": "amohādīnaṃ visuṃ gahitattāti dosassapi sattarasahi paccayabhāvo āpajjati, tathā ca",
  "tika-abh03t:1197_4": "sati dosassapi garukaraṇaṃ pāḷiyaṃ vattabbaṃ siyā. “Akusalo pana ārammaṇādhipati",
  "tika-abh03t:1197_5": "nāma lobhasahagatacittuppādo vuccatī”ti etthāpi lobhadosasahagatacittuppādāti vattabbaṃ",
  "tika-abh03t:1197_6": "siyā, na pana vuttaṃ, tasmā dosassa adhipatipaccayatāpi nivāretabbā. Na ca “sesāna”nti",
  "tika-abh03t:1197_7": "vacanena adhipatipaccayo nivārito, atha kho saṅgahito purejātādīhi yathāvuttehi sesattāti",
  "tika-abh03t:1197_8": "tannivāraṇatthaṃ dosaṃ lobhamohehi saha aggahetvā visuñca aggahetvā “doso adhipatipaccayopi",
  "tika-abh03t:1197_9": "na hoti, sesānaṃ paccayānaṃ vasena paccayo hotī”ti paṭhanti. Iminā nayenāti etena",
  "tika-abh03t:1197_10": "phoṭṭhabbāyatanassa sahajātādipaccayabhāvaṃ, sabbadhammānaṃ yathāyogaṃ hetādipaccayabhāvañca",
  "tika-abh03t:1197_11": "dasseti. Na hi etaṃ ekapaccayassa anekapaccayabhāvadassananti rūpādīnaṃ pakatūpanissayabhāvo",
  "tika-abh03t:1197_12": "ca etena dassitoti daṭṭhabbo.",
  "tika-abh03t:1198_0": "Catunnaṃ khandhānaṃ bhedā cakkhuviññāṇadhātuādayoti bhedaṃ anāmasitvā te eva gahetvā",
  "tika-abh03t:1198_1": "āha “catūsu khandhesū”ti. Micchāvācākammantājīvā tehi ceva kammāhārapaccayehi cāti",
  "tika-abh03t:1198_2": "ekūnavīsatidhāti idamevaṃ na sakkā vattuṃ. Na hi micchāvācādayo micchādiṭṭhi viya",
  "tika-abh03t:1198_3": "maggapaccayā honti cetanāya maggapaccayattābhāvato. Yadi ca bhaveyya, pañhāvāre “kammapaccayā",
  "tika-abh03t:1198_4": "magge tīṇī”ti vattabbaṃ siyā, tasmā micchāvācādīnaṃ maggapaccayabhāvo na vattabbo.",
  "tika-abh03t:1198_5": "Paṭṭhānasaṃvaṇṇanā hesā. Sesapaccayabhāvo ca cetanāya anekapaccayabhāvavacanena vuttoyevāti",
  "tika-abh03t:1198_6": "na idaṃ paṭhitabbanti na paṭhanti. “Ahirikaṃ…pe… middhaṃ uddhaccaṃ vicikicchā”tiādimapāṭho,",
  "tika-abh03t:1198_7": "vicikicchā pana adhipatipaccayo na hotīti taṃ tattha apaṭhitvā “vicikicchāissāmacchariyakukkuccāni",
  "tika-abh03t:1198_8": "tato adhipatipaccayaṃ apanetvā”ti evamettha paṭhanti.",
  "tika-abh03t:1199_0": "“Cattāri mahābhūtāni ārammaṇa…pe… purejātavippayuttaatthiavigatavasena dasadhā paccayā",
  "tika-abh03t:1199_1": "honti, puna tathā hadayavatthū”ti purimapāṭho, mahābhūtāni pana vippayuttapaccayā",
  "tika-abh03t:1199_2": "na hontīti “purejātaatthiavigatavasena navadhā paccayā honti, vippayuttapaccayaṃ",
  "tika-abh03t:1199_3": "pakkhipitvā dasadhā vatthu”nti paṭhanti. Ettakamevettha apubbanti etasmiṃ purejātapaccaye",
  "tika-abh03t:1199_4": "sahajātanissayehi apubbaṃ rūpasaddagandharasāyatanamattamevāti attho, ārammaṇāni",
  "tika-abh03t:1199_5": "panetāni ārammaṇapaccayadhammānaṃ anekapaccayabhāve vuttānīti sabbātikkantapaccayāpekkhā",
  "tika-abh03t:1199_6": "etesaṃ apubbatā natthīti. Indriyādīsu apubbaṃ natthīti rūpajīvitindriyassapi arūpajīvitindriyato",
  "tika-abh03t:1199_7": "apubbassa paccayabhāvassa abhāvaṃ maññamānena apubbatā na vuttā. Tassa pana purejātapaccayabhāvato",
  "tika-abh03t:1199_8": "apubbatā. Kabaḷīkārāhārassa ca purejātena saddhiṃ sattadhā paccayabhāvo yojetabbo.",
  "tika-abh03t:1200_0": "Ākāroti mūlādiākāro. Atthoti tenākārena upakārakatā. “Yenākārenā”ti etassa vā atthavacanaṃ",
  "tika-abh03t:1200_1": "“yenatthenā”ti. Vipākahetūsuyeva labbhatīti ettha amohavipākahetussa adhipatipaccayabhāvo",
  "tika-abh03t:1200_2": "ca lokuttaravipākeyeva labbhatīti. Evaṃ sabbattha labbhamānālabbhamānaṃ sallakkhetabbaṃ.",
  "tika-abh03t:1200_3": "Vippayuttaṃ apaṭhitvā “chahākārehī”ti purimapāṭho, taṃ pana paṭhitvā “sattahākārehī”ti",
  "tika-abh03t:1200_4": "paṭhanti. Ukkaṭṭhaparicchedo hettha vuccati, na ca yaṃ ārammaṇaṃ nissayo hoti, taṃ",
  "tika-abh03t:1200_5": "vippayuttaṃ na hotīti.",
  "tika-abh03t:1201_0": "Anantarasamanantaresu yaṃ kammapaccayo hoti, taṃ na āsevanapaccayo. Yañca āsevanapaccayo",
  "tika-abh03t:1201_1": "hoti, na taṃ kammapaccayoti daṭṭhabbaṃ. “Pakatūpanissayo pakatūpanissayovā”ti vuttaṃ,",
  "tika-abh03t:1201_2": "kammapaccayopi pana so hoti, tasmā “kammapaccayo cā”ti paṭhanti. Ayaṃ panettha attho",
  "tika-abh03t:1201_3": "– pakatūpanissayo yebhuyyena pakatūpanissayova hoti, koci panettha kammapaccayo ca",
  "tika-abh03t:1201_4": "hotīti. “Ārammaṇapurejāte panettha indriyavippayuttapaccayatā na labbhatī”ti vuttaṃ.",
  "tika-abh03t:1201_5": "Tattha ārammaṇapurejātanti yadi kañci ārammaṇabhūtaṃ purejātaṃ vuttaṃ, ārammaṇabhūtassa",
  "tika-abh03t:1201_6": "vatthussa vippayuttapaccayatā labbhatīti sā na labbhatīti na vattabbā. Atha pana",
  "tika-abh03t:1201_7": "vatthupurejātato aññaṃ vatthubhāvarahitārammaṇameva “ārammaṇapurejāta”nti vuttaṃ,",
  "tika-abh03t:1201_8": "tassa nissayapaccayatā na labbhatīti “nissayindriyavippayuttapaccayatā na labbhatī”ti",
  "tika-abh03t:1201_9": "vattabbaṃ. Ito uttaripīti purejātato paratopīti attho, ito vā indriyavippayuttato",
  "tika-abh03t:1201_10": "nissayindriyavippayuttato vā uttari ārammaṇādhipatiādi ca labbhamānālabbhamānaṃ veditabbanti",
  "tika-abh03t:1201_11": "attho vattabbo. Kammādīsu pana labbhamānālabbhamānaṃ na vakkhatīti purimoyevettha attho adhippeto.",
  "tika-abh03t:1202_0": "“Kabaḷīkāro āhāro āhārapaccayovā”ti purimapāṭho, atthiavigatapaccayopi pana so hoti,",
  "tika-abh03t:1202_1": "tena “kabaḷīkāro āhāro āhārapaccayattaṃ avijahantova atthiavigatānaṃ vasena aparehipi",
  "tika-abh03t:1202_2": "dvīhākārehi anekapaccayabhāvaṃ gacchatī”ti paṭhanti.",
  "tika-abh03t:1203_0": "“Yathānurūpaṃ jhānapaccaye vuttānaṃ dasannaṃ hetuadhipatīnañcāti imesaṃ vasenā”ti",
  "tika-abh03t:1203_1": "purimapāṭho, “yathānurūpaṃ jhānapaccaye vuttānaṃ maggavajjānaṃ navannaṃ hetuadhipatijhānānañcāti",
  "tika-abh03t:1203_2": "imesaṃ vasenā”ti pacchimapāṭho, tesu vicāretvā yutto gahetabbo.",
  "tika-abh03t:1204_0": "Samanantaraniruddhatāya ārammaṇabhāvena ca sadiso paccayabhāvo paccayasabhāgatā,",
  "tika-abh03t:1204_1": "viruddhapaccayatā paccayavisabhāgatā. “Iminā upāyenā”ti vacanato hetuādīnaṃ sahajātānaṃ",
  "tika-abh03t:1204_2": "sahajātabhāvena sabhāgatā, sahajātāsahajātānaṃ hetuārammaṇādīnaṃ aññamaññavisabhāgatāti",
  "tika-abh03t:1204_3": "evamādinā upāyena sabhāgatā visabhāgatā yojetabbā.",
  "tika-abh03t:1205_0": "Janakāyeva, na ajanakāti janakabhāvappadhānāyeva hutvā paccayā honti, na upatthambhakabhāvappadhānāti",
  "tika-abh03t:1205_1": "attho daṭṭhabbo. Yesaṃ hetuādayo paccayā honti, te tehi vinā neva uppajjanti, na",
  "tika-abh03t:1205_2": "ca pavattantīti tesaṃ ubhayappadhānatā vuttā. Na hi te anantarādayo viya jananeneva pavattiṃ karontīti.",
  "tika-abh03t:1206_0": "Sabbesaṃ ṭhānaṃ kāraṇabhāvo sabbaṭṭhānaṃ, taṃ etesaṃ atthīti sabbaṭṭhānikā. Upanissayaṃ",
  "tika-abh03t:1206_1": "bhindantena tayopi upanissayā vattabbā, abhinditvā vā upanissayaggahaṇameva kātabbaṃ.",
  "tika-abh03t:1206_2": "Tattha bhindanaṃ pakatūpanissayassa rūpānaṃ paccayattābhāvadassanatthaṃ, ārammaṇānantarūpanissayānaṃ",
  "tika-abh03t:1206_3": "pana pubbe ārammaṇādhipatianantaraggahaṇehi gahitattā tesu ekadesena anantarūpanissayena",
  "tika-abh03t:1206_4": "itarampi dassetīti daṭṭhabbaṃ. Purejātapacchājātāpi asabbaṭṭhānikā arūparūpānaññeva",
  "tika-abh03t:1206_5": "yathākkamena paccayabhāvatoti ettha purejātapaccayo anantarādīsu eva vattabbo taṃsamānagatikattā,",
  "tika-abh03t:1206_6": "na ca yugaḷabhāvo pacchājātena saha kathane kāraṇaṃ asabbaṭṭhānikadassanamattassa",
  "tika-abh03t:1206_7": "adhippetattāti taṃ tattha paṭhitvā “pacchājātopi asabbaṭṭhāniko rūpānaṃyeva paccayabhāvato”ti paṭhanti.",
  "tika-abh03t:1207": "Paccayaniddesapakiṇṇakavinicchayakathāvaṇṇanā niṭṭhitā.",
  "tika-abh03t:1208": "Pucchāvāro",
  "tika-abh03t:1209": "1. Paccayānulomavaṇṇanā",
  "tika-abh03t:1210": "Ekekaṃ tikadukanti ekekaṃ tikaṃ dukañcāti attho, na tikadukanti.",
  "tika-abh03t:1211_0": "Paccayā cevāti ye kusalādidhamme paṭiccāti vuttā, te paṭiccatthaṃ pharantā kusalādipaccayā",
  "tika-abh03t:1211_1": "cevāti attho. Tenevāha “te ca kho sahajātāvā”ti. Yehi pana hetādipaccayehi uppatti",
  "tika-abh03t:1211_2": "vuttā, te sahajātāpi honti asahajātāpīti. Ettha paṭiccasahajātavārehi samānatthehi",
  "tika-abh03t:1211_3": "paṭiccasahajātābhidhānehi samānatthaṃ bodhentena bhagavatā pacchimavārena purimavāro,",
  "tika-abh03t:1211_4": "purimavārena ca pacchimavāro ca bodhitoti veditabbo. Esa nayo paccayanissayavāresu",
  "tika-abh03t:1211_5": "saṃsaṭṭhasampayuttavāresu ca, evañca niruttikosallaṃ janitaṃ hotīti.",
  "tika-abh03t:1212_0": "“Te te pana pañhe uddharitvā puna kusalo hetu hetusampayuttakānaṃ dhammāna”nti likhitaṃ.",
  "tika-abh03t:1212_1": "“Kusalā hetū sampayuttakānaṃ khandhāna”nti pañhāvārapāṭhoti pamādalekhā esāti pāḷiyaṃ",
  "tika-abh03t:1212_2": "āgatapāṭhameva paṭhanti. Purimavāresu sahajātanissayasampayuttapaccayabhāvehi kusalādidhamme",
  "tika-abh03t:1212_3": "niyametvā tasmiṃ niyame kusalādīnaṃ hetupaccayādīhi uppattiṃ pucchitvā vissajjanaṃ",
  "tika-abh03t:1212_4": "kataṃ, na tattha “ime nāma te dhammā hetādipaccayabhūtā”ti viññāyanti, tasmā tattha",
  "tika-abh03t:1212_5": "“siyā kusalaṃ dhammaṃ paṭicca kusalo dhammo uppajjeyya hetupaccayā”ti evamādīhi saṅgahite",
  "tika-abh03t:1212_6": "paṭiccatthādipharaṇakabhāve hetādipaccayapaccayuppannesu hetādipaccayānaṃ nicchayābhāvato",
  "tika-abh03t:1212_7": "pañhā nijjaṭā niggumbā ca katvā na vibhattā, idha pana “siyā kusalo dhammo kusalassa",
  "tika-abh03t:1212_8": "dhammassa hetupaccayena paccayo”ti evamādīhi saṅgahitā hetādipaccayabhūtā kusalādayo",
  "tika-abh03t:1212_9": "paccayuppannā ca nicchitā, na koci pucchāsaṅgahito attho anicchito nāma atthīti āha",
  "tika-abh03t:1212_10": "“sabbepi te pañhā nijjaṭā niggumbā ca katvā vibhattā”ti. Pañhā pana uddharitvā vissajjanaṃ",
  "tika-abh03t:1212_11": "sabbattha samānanti na taṃ sandhāya nijjaṭatā vuttāti daṭṭhabbā.",
  "tika-abh03t:1213": "Uppattiyā paññāpitattāti pucchāmatteneva uppattiyā ṭhapitattā pakāsitattā, nānappakārehi vā ñāpitattāti attho.",
  "tika-abh03t:1214_0": "25-34. Parikappapucchāti vidhipucchā. Kiṃ siyāti eso vidhi kiṃ atthīti attho. Kiṃ",
  "tika-abh03t:1214_1": "siyā, atha na siyāti sampucchanaṃ vā parikappapucchāti vadati. Kimidaṃ sampucchanaṃ",
  "tika-abh03t:1214_2": "nāma? Samecca pucchanaṃ, “kiṃ suttantaṃ pariyāpuṇeyya, atha abhidhamma”nti aññena",
  "tika-abh03t:1214_3": "saha sampadhāraṇanti attho. Yo kusalo dhammo uppajjeyya hetupaccayā, so kusalaṃ dhammaṃ",
  "tika-abh03t:1214_4": "paṭicca siyāti etasmiṃ atthe sati pacchājātavipākapaccayesupi sabbapucchānaṃ pavattito",
  "tika-abh03t:1214_5": "“yo kusalo dhammo uppajjeyya pacchājātapaccayā vipākapaccayā, so kusalaṃ dhammaṃ",
  "tika-abh03t:1214_6": "paṭicca siyā”ti ayamattho viññāyeyya, tathā ca sati pacchājātapaccayā vipākapaccayāti",
  "tika-abh03t:1214_7": "uppajjamānaṃ niddhāretvā tassa kusalaṃ dhammaṃ paṭicca bhavanassa pucchanato kusalānaṃ",
  "tika-abh03t:1214_8": "tehi paccayehi uppatti anuññātāti āpajjati, na ca taṃtaṃpaccayā uppajjamānānaṃ kusalādīnaṃ",
  "tika-abh03t:1214_9": "kusalādidhamme paṭicca bhavanamatthitā ettha pucchitā, atha kho uppatti, evañca katvā",
  "tika-abh03t:1214_10": "vissajjane “kusalaṃ dhammaṃ paṭicca kusalo dhammo uppajjatī”ti uppattiyeva vissajjitāti,",
  "tika-abh03t:1214_11": "tasmā ayamattho sadosoti “atha vā”ti atthantaravacanaṃ vuttaṃ.",
  "tika-abh03t:1215_0": "Tattha “kusalo dhammo uppajjeyyā”ti uppattiṃ anujānitvā “hetupaccayā siyā eta”nti",
  "tika-abh03t:1215_1": "tassā hetupaccayā bhavanapucchanaṃ, “uppajjeyya hetupaccayā”ti hetupaccayā uppattiṃ",
  "tika-abh03t:1215_2": "anujānitvā tassā “siyā eta”nti bhavanapucchanañca na yuttaṃ. Anuññātañhi nicchitamevāti.",
  "tika-abh03t:1215_3": "Tasmā ananujānitvā “kusalaṃ dhammaṃ paṭicca kusalo dhammo uppajjeyya hetupaccayā”ti",
  "tika-abh03t:1215_4": "evaṃ yathāvuttaṃ uppajjanaṃ kiṃ siyāti pucchatīti daṭṭhabbaṃ. Uppajjeyyāti vā idampi",
  "tika-abh03t:1215_5": "sampucchanameva, kusalaṃ dhammaṃ paṭicca kusalo dhammo kiṃ uppajjeyya hetupaccayāti",
  "tika-abh03t:1215_6": "attho. Siyāti yathāpucchitasseva uppajjanassa sambhavaṃ pucchati “kiṃ evaṃ uppajjanaṃ",
  "tika-abh03t:1215_7": "siyā sambhaveyyā”ti, ayaṃ nayo siyāsaddassa pacchāyojane. Yathāṭhāneyeva pana ṭhitā",
  "tika-abh03t:1215_8": "“siyā”ti esā sāmaññapucchā, tāya pana pucchāya “idaṃ nāma pucchita”nti na viññāyatīti",
  "tika-abh03t:1215_9": "tassāyeva pucchāya visesanatthaṃ “kusalaṃ dhammaṃ paṭicca kusalo dhammo uppajjeyya",
  "tika-abh03t:1215_10": "hetupaccayā”ti pucchati, evaṃ visesitabbavisesanabhāvena dvepi pucchā ekāyeva pucchāti daṭṭhabbā.",
  "tika-abh03t:1216_0": "Gamanussukkavacananti gamanassa samānakattukapacchimakālakiriyāpekkhavacananti attho.",
  "tika-abh03t:1216_1": "Yadipi paṭigamanuppattīnaṃ purimapacchimakālatā natthi, paccayapaccayuppannānaṃ pana",
  "tika-abh03t:1216_2": "sahajātānampi paccayapaccayuppannabhāvena gahaṇaṃ purimapacchimabhāveneva hotīti",
  "tika-abh03t:1216_3": "gahaṇappavattiākāravasena paccayāyattatāattapaṭilābhasaṅkhātānaṃ paṭigamanuppattikiriyānampi",
  "tika-abh03t:1216_4": "purimapacchimakālavohāro hotīti daṭṭhabbo. Gamanaṃ vā uppatti evāti gacchantassa",
  "tika-abh03t:1216_5": "paṭigamanaṃ uppajjantassa paṭiuppajjanaṃ samānakiriyā. Paṭikaraṇañhi paṭisaddatthoti.",
  "tika-abh03t:1216_6": "Tasmā “kusalaṃ dhamma”nti upayoganiddiṭṭhaṃ paccayaṃ uppajjamānaṃ paṭicca tadāyattuppattiyā",
  "tika-abh03t:1216_7": "paṭigantvāti ayamettha attho, tena paṭiccāti sahajātapaccayaṃ katvāti vuttaṃ hoti.",
  "tika-abh03t:1216_8": "Sahajātapaccayakaraṇañhi uppajjamānābhimukhauppajjamānaṃ paṭigamanaṃ, taṃ katvāti",
  "tika-abh03t:1216_9": "paṭiccasaddassa atthoti.",
  "tika-abh03t:1217_0": "35-38. Tāsu pāḷiyaṃ dveyeva dassitāti hetārammaṇaduke dvinnaṃ pucchānaṃ dassitattā",
  "tika-abh03t:1217_1": "vuttaṃ. Ettha ca ekamūlakādibhāvo pucchānaṃ vuttoti veditabbo, paccayānaṃ pana vasena",
  "tika-abh03t:1217_2": "sabbapaṭhamo paccayantarena avomissakattā suddhikanayo, dutiyo ārammaṇādīsu ekekassa",
  "tika-abh03t:1217_3": "hetu eva ekamūlakanti katvā ekamūlakanayo. Evaṃ hetārammaṇadukādīnaṃ adhipatiādīnaṃ",
  "tika-abh03t:1217_4": "mūlabhāvato dukamūlakādayo nayā veditabbā. Tevīsatimūlakanayo ca tato paraṃ mūlassa",
  "tika-abh03t:1217_5": "abhāvato “sabbamūlaka”nti pāḷiyaṃ vutto. Tattha napuṃsakaniddesena eka…pe… sabbamūlakaṃ",
  "tika-abh03t:1217_6": "paccayagamanaṃ pāḷigamanaṃ vāti viññāyati, eka…pe… sabbamūlakaṃ nayaṃ asammuyhantenāti",
  "tika-abh03t:1217_7": "upayogo vā, idha ca sabbamūlakanti ca tevīsatimūlakasseva vuttattā paccanīye vakkhati",
  "tika-abh03t:1217_8": "“yathā anulome ekekassa padassa ekamūlakaṃ…pe… yāva tevīsatimūlakaṃ, evaṃ paccanīyepi vitthāretabba”nti.",
  "tika-abh03t:1218_0": "39-40. “Ārammaṇapaccayā hetupaccayāti ettāvatā ārammaṇapaccayaṃ ādiṃ katvā hetupaccayapariyosāno",
  "tika-abh03t:1218_1": "ekamūlakanayo dassito”ti vuttaṃ, evaṃ sati vinaye viya cakkabandhanavasena pāḷigati",
  "tika-abh03t:1218_2": "āpajjati, na heṭṭhimasodhanavasena. Heṭṭhimasodhanavasena ca idha abhidhamme pāḷi",
  "tika-abh03t:1218_3": "gatā, evañca katvā vissajjane “ārammaṇapaccayā hetuyā tīṇi, adhipatipaccayā tīṇi,",
  "tika-abh03t:1218_4": "adhipatipaccayā hetuyā nava, ārammaṇe tīṇī”tiādinā heṭṭhimaṃ sodhetvāva pāḷi pavattā.",
  "tika-abh03t:1218_5": "Yo cettha “ekamūlakanayo”ti vutto, so suddhikanayova. So ca visesābhāvato ārammaṇamūlakādīsu",
  "tika-abh03t:1218_6": "na labbhati. Na hi ārammaṇādīsu tasmiṃ tasmiṃ ādimhi ṭhapitepi paccayantarena sambandhābhāvena",
  "tika-abh03t:1218_7": "ādimhi vuttasuddhikato visesattho labbhati, teneva vissajjanepi ārammaṇamūlakādīsu",
  "tika-abh03t:1218_8": "suddhikanayo na dassitoti, tasmā “ārammaṇapaccayā hetupaccayā ārammaṇapaccayā adhipatipaccayā…pe…",
  "tika-abh03t:1218_9": "ārammaṇapaccayā avigatapaccayā”ti ayaṃ heṭṭhimasodhanavasena ekasmiṃ ārammaṇapaccaye",
  "tika-abh03t:1218_10": "hetupaccayādike yojetvā vutto ekamūlakanayo daṭṭhabbo. “Ārammaṇapaccayā…pe… avigatapaccayā”ti",
  "tika-abh03t:1218_11": "vā ekamūlakesu anantarapaccayassa mūlakaṃ ārammaṇaṃ dassetvā ekamūlakādīni saṃkhipitvā",
  "tika-abh03t:1218_12": "sabbamūlakassāvasānena avigatapaccayena niṭṭhāpitanti daṭṭhabbaṃ. Adhipatipaccayā",
  "tika-abh03t:1218_13": "anantarapaccayā samanantarapaccayā sahajātapaccayā aññamaññapaccayāti idaṃ mūlameva",
  "tika-abh03t:1218_14": "dassetvā ekamūlakādīnaṃ saṃkhipanaṃ daṭṭhabbaṃ, na suddhikadassanaṃ, nāpi sabbamūlake",
  "tika-abh03t:1218_15": "katipayapaccayadassanaṃ.",
  "tika-abh03t:1219_0": "41. Tato nissayādīni mūlānipi saṃkhipitvā avigatamūlakanayaṃ dassetuṃ “avigatapaccayā",
  "tika-abh03t:1219_1": "hetupaccayā”tiādi āraddhaṃ. Etasmiñca suddhikassa adassanena ārammaṇamūlakādīsu visuṃ",
  "tika-abh03t:1219_2": "visuṃ suddhikanayo na labbhatīti ñāpito hoti. Na hi ādi katthaci saṃkhepantaragato",
  "tika-abh03t:1219_3": "hoti. Ādiantehi majjhimānaṃ dassanañhi saṅkhepo, ādito pabhuti katici vatvā gatidassanaṃ",
  "tika-abh03t:1219_4": "vāti. Dutiyacatukkaṃ vatvā “vigatapaccayā”ti padaṃ uddharitvā ṭhapitaṃ. Tena osānacatukkaṃ",
  "tika-abh03t:1219_5": "dasseti. Tatiyacatukkato pabhuti vā pañcakamūlāni saṃkhipitvā sabbamūlakassa avasānena niṭṭhapeti.",
  "tika-abh03t:1220_0": "Ettha ca dukamūlakādīsu yathā hetuārammaṇadukena saddhiṃ avasesā paccayā yojitā,",
  "tika-abh03t:1220_1": "hetārammaṇādhipatitikādīhi ca avasesāvasesā, evaṃ hetuadhipatidukādīhi hetuadhipatianantaratikādīhi",
  "tika-abh03t:1220_2": "ca avasesāvasesā yojetabbā siyuṃ. Yadi ca sabbesaṃ paccayānaṃ mūlabhāvena yojitattā",
  "tika-abh03t:1220_3": "hetumūlake hetuadhipatiādidukānaṃ adhipatimūlakādīsu adhipatihetuādidukehi viseso",
  "tika-abh03t:1220_4": "natthi. Te eva hi paccayā uppaṭipāṭiyā vuttā, tathāpi ārammaṇamūlakādīsu ārammaṇādhipatidukādīnaṃ",
  "tika-abh03t:1220_5": "avasesāvasesehi, hetumūlake ca hetuadhipatianantaratikādīnaṃ avasesāvasesehi yojane",
  "tika-abh03t:1220_6": "atthi visesoti. Yasmā pana evaṃ yojiyamānesupi sukhaggahaṇaṃ na hoti, na ca yathāvuttāya",
  "tika-abh03t:1220_7": "yojanāya sabbā sā yojanā paññavatā na sakkā viññātuṃ, tasmā tathā ayojetvā anupubbeneva",
  "tika-abh03t:1220_8": "yojanā katāti daṭṭhabbā. Dhammānaṃ desanāvidhāne hi bhagavāva pamāṇanti. Gaṇanāgāthā",
  "tika-abh03t:1220_9": "ādimapāṭhe kāci viruddhā, tasmā suṭṭhu gaṇetvā gahetabbā.",
  "tika-abh03t:1221_0": "“Dvāvīsatiyā tikesu ekekaṃ tikaṃ dukānaṃ satena satena saddhiṃ yojetvā”ti vuttaṃ,",
  "tika-abh03t:1221_1": "taṃ dukatikapaṭṭhāne kesañci potthakānaṃ vasena vuttaṃ. Kesuci pana ekeko duko dvāvīsatiyā",
  "tika-abh03t:1221_2": "dvāvīsatiyā tikehi yojito, tañca gamanaṃ yuttaṃ. Na hi tattha tikassa yojanā atthi,",
  "tika-abh03t:1221_3": "atha kho tikānaṃ ekekena padena dukassāti. Tattha chasaṭṭhiyā tikapadesu ekekena",
  "tika-abh03t:1221_4": "saṃsanditvā chasaṭṭhi hetudukā, tathā sahetukadukādayo cāti dukānaṃ chasatādhikāni",
  "tika-abh03t:1221_5": "chasahassāni honti. Tesu ekekasmiṃ paṭiccavārādayo satta vārā nayā pucchā ca sabbā",
  "tika-abh03t:1221_6": "dukapaṭṭhāne hetudukena samānā.",
  "tika-abh03t:1222_0": "“Dukasate ekekaṃ dukaṃ dvāvīsatiyā tikehi saddhiṃ yojetvā”ti ca vuttaṃ, tampi tikadukapaṭṭhāne",
  "tika-abh03t:1222_1": "kesañci potthakānaṃ vasena vuttaṃ. Vuttanayena pana yuttagamanesu ekeko tiko dukasatena",
  "tika-abh03t:1222_2": "yojito. Tattha hetupadaṃ pakkhipitvā vutto eko kusalattiko, tathā nahetupadaṃ…pe…",
  "tika-abh03t:1222_3": "araṇapadanti kusalattikānaṃ dve satāni honti, tathā vedanāttikādīnampīti sabbesaṃ",
  "tika-abh03t:1222_4": "catusatādhikāni cattāri sahassāni honti. Tesu ekekasmiṃ vāranayapucchā tikapaṭṭhāne",
  "tika-abh03t:1222_5": "kusalattikena samānā.",
  "tika-abh03t:1223_0": "“Cha anulomamhi nayā sugambhīrā”ti vacanato panāti etena idaṃ dasseti – “anulomamhī”ti",
  "tika-abh03t:1223_1": "“tikādayo chanayā”ti ca avisesena vuttattā paṭiccavārādivasena sattavidhampi anulomaṃ",
  "tika-abh03t:1223_2": "saha gahetvā “cha anulomamhī”ti vuttaṃ, anulomādivasena catubbidhaṃ tikapaṭṭhānaṃ",
  "tika-abh03t:1223_3": "saha gahetvā “tikañca paṭṭhānavara”nti, tathā catubbidhāni dukapaṭṭhānādīni saha",
  "tika-abh03t:1223_4": "gahetvā “dukuttama”ntiādiṃ vatvā “cha nayā sugambhīrā”ti vuttanti imamatthaṃ gahetvā",
  "tika-abh03t:1223_5": "imasmiṃ paccayānulome sattappabhede chapi ete paṭṭhānā paṭṭhānanayā catuppabhedā",
  "tika-abh03t:1223_6": "pucchāvasena uddharitabbāti. Evañhi sabbasmiṃ paṭṭhāne sabbo paccayānulomo dassito",
  "tika-abh03t:1223_7": "hotīti. Paccanīyagāthādīsupi eseva nayo. Ettha ca dukatikapaṭṭhānādīsu visesitabbehi",
  "tika-abh03t:1223_8": "tikehi paṭṭhānaṃ tikapaṭṭhānaṃ. Dukānaṃ tikapaṭṭhānaṃ dukatikapaṭṭhānaṃ. Dukavisesitā",
  "tika-abh03t:1223_9": "vā tikā dukatikā, dukatikānaṃ paṭṭhānaṃ dukatikapaṭṭhānanti iminā nayena vacanattho",
  "tika-abh03t:1223_10": "veditabbo. Dukādivisesitassa cettha tikādipadassa dukādibhāvo daṭṭhabbo. Dukapaṭṭhānameva",
  "tika-abh03t:1223_11": "hi tikapadasaṃsandanavasena dukapadasaṃsandanavasena ca pavattaṃ dukatikapaṭṭhānaṃ",
  "tika-abh03t:1223_12": "dukadukapaṭṭhānañca, tathā tikapaṭṭhānameva dukapadasaṃsandanavasena tikapadasaṃsandanavasena",
  "tika-abh03t:1223_13": "ca pavattaṃ tikadukapaṭṭhānaṃ tikatikapaṭṭhānañcāti.",
  "tika-abh03t:1224": "Paccayānulomavaṇṇanā niṭṭhitā.",
  "tika-abh03t:1225": "2. Paccayapaccanīyavaṇṇanā",
  "tika-abh03t:1226_0": "42-44. Tevīsatimūlakanti idañcettha dumūlakaṃyeva sandhāya vuttanti idaṃ dukamūlake",
  "tika-abh03t:1226_1": "pucchānaṃ mūlabhūtā tevīsati dukā sambhavantīti tassa “tevīsatimūlaka”nti nāmaṃ katvā",
  "tika-abh03t:1226_2": "yāva yattako pabhedo atthi, tāva tattakaṃ tevīsatimūlakaṃ yathānulome vitthāritaṃ.",
  "tika-abh03t:1226_3": "Evaṃ paccanīyepi vitthāretabbanti dukamūlakena tikamūlakādīsu nayaṃ dassetīti iminā",
  "tika-abh03t:1226_4": "adhippāyena vuttaṃ siyā. Yadi pana yāva tevīsatimaṃ mūlaṃ yathā vitthāritanti ayamattho",
  "tika-abh03t:1226_5": "adhippeto, “yāva tevīsatimaṃ mūla”ntveva pāṭhena bhavitabbaṃ siyā. Na hi “tevīsatimūlaka”nti",
  "tika-abh03t:1226_6": "etassa byañjanassa tevīsatimaṃ mūlakanti ayamattho sambhavati. Yathā anulome “ekekapadassā”tiādinā",
  "tika-abh03t:1226_7": "pana ekamūlādisabbamūlakapariyosānaṃ tattha nayadassanavasena dassitaṃ ekekassa padassa",
  "tika-abh03t:1226_8": "vitthāraṃ dassetīti sabbamūlakameva cettha “tevīsatimūlaka”nti vuttanti veditabbaṃ.",
  "tika-abh03t:1226_9": "Tañhi tevīsatiyā paccayānaṃ avasesassa paccayassa mūlabhāvato “tevīsatimūlaka”nti",
  "tika-abh03t:1226_10": "ca tato paraṃ mūlassa aññassa abhāvato “sabbamūlaka”nti ca vuccati.",
  "tika-abh03t:1227": "Paccayapaccanīyavaṇṇanā niṭṭhitā.",
  "tika-abh03t:1228": "3. Anulomapaccanīyavaṇṇanā",
  "tika-abh03t:1229_0": "45-48. Anulome vuttesu sabbesu ekamūlakādīsu ekekaṃ padaṃ parihāpetvāti tattha ekamūlake",
  "tika-abh03t:1229_1": "catuvīsati paccayapadāni idha ekamūlake tevīsati, eko pana paccayo mūlabhāvena ṭhito",
  "tika-abh03t:1229_2": "apubbatābhāvato agaṇanūpago. Tattha dumūlake tevīsati paccayapadāni gaṇanūpagāni,",
  "tika-abh03t:1229_3": "idha dumūlake dvāvīsatīti evaṃ parihāpetvāti attho.",
  "tika-abh03t:1230_0": "Anulomato ṭhitassa paccanīyato alabbhamānānaṃ suddhikapaccayānañca alabbhamānataṃ",
  "tika-abh03t:1230_1": "sandhāya “labbhamānapadāna”nti vuttaṃ. Na hi aññathā pucchāvasena koci paccayo alabbhamāno",
  "tika-abh03t:1230_2": "nāma atthīti. Vissajjanāvaseneva vā pavattaṃ anulomapaccanīyadesanaṃ sandhāya “labbhamānapadāna”nti vuttaṃ.",
  "tika-abh03t:1231": "Anulomapaccanīyavaṇṇanā niṭṭhitā.",
  "tika-abh03t:1232": "Pucchāvāravaṇṇanā niṭṭhitā.",
  "tika-abh03t:1233": "1. Kusalattikaṃ",
  "tika-abh03t:1234": "1. Paṭiccavāravaṇṇanā",
  "tika-abh03t:1235": "1. Paccayānulomaṃ",
  "tika-abh03t:1236": "(1) Vibhaṅgavāro",
  "tika-abh03t:1237_0": "53. Yā kusalattike labhanti, na tāyeva vedanāttikādīsūti tikapadanānattamattena vinā",
  "tika-abh03t:1237_1": "mūlāvasānavasena sadisataṃ sandhāya “na tāyevā”ti vuttaṃ, na ca kevalaṃ tikantareyeva,",
  "tika-abh03t:1237_2": "kusalattikepi pana yā paṭiccavāre labhanti, na tāyeva paccayavārādīsūti sabbapucchāsamāharaṇaṃ",
  "tika-abh03t:1237_3": "idha kattabbameva. Dhammānulomapaccanīye ca tikapaṭṭhāne vitakkattikapītittikānaṃ",
  "tika-abh03t:1237_4": "vissajjane sabbāpetā vissajjanaṃ labhantīti ettha pītittikaggahaṇaṃ na kātabbaṃ.",
  "tika-abh03t:1237_5": "Na hi tattha ekūnapaññāsa pucchā vissajjanaṃ labhantīti.",
  "tika-abh03t:1238_0": "Tena saddhinti tena sahajātapaccayabhūtena saddhinti attho daṭṭhabbo. “Yāva nirodhagamanā",
  "tika-abh03t:1238_1": "uddhaṃ pajjatī”ti ca “uppādādayo vā pāpuṇātī”ti ca vacanehi khaṇattayasamaṅgī uppajjatīti",
  "tika-abh03t:1238_2": "vuccatīti anuññātaṃ viya hoti, uppādakkhaṇasamaṅgīyeva pana evaṃ vuttoti daṭṭhabbo.",
  "tika-abh03t:1239_0": "Yasmā pana eko khandho ekassātiādi idha kusalavacanena gahite khandhe sandhāya vuttaṃ.",
  "tika-abh03t:1239_1": "Vedanāttikādīsu pana ekaṃ khandhaṃ paṭicca dvinnaṃ, dve paṭicca ekassapi, hetudukādīsu",
  "tika-abh03t:1239_2": "ca saṅkhārakkhandhekadesaṃ paṭicca saṅkhārakkhandhekadesassapi uppatti vuttāti saha",
  "tika-abh03t:1239_3": "uppajjamānānaṃ sabbesaṃ dhammānaṃ paccayo honto ekekassapi dukatikādibhedānañca paccayo",
  "tika-abh03t:1239_4": "nāma hotiyeva, tathā dukādibhedānañcāti.",
  "tika-abh03t:1240_0": "“Rūpena saddhiṃ anuppattito āruppavipākañca na gahetabba”nti vuttaṃ, taṃ pana na",
  "tika-abh03t:1240_1": "sabbasmiṃ etasmiṃ vacane gahetabbaṃ, atha kho “cittasamuṭṭhānañca rūpa”nti ettheva.",
  "tika-abh03t:1240_2": "Na kevalañca āruppavipākova, atha kho lokuttaravipākakiriyābyākatampi āruppe uppajjamānaṃ",
  "tika-abh03t:1240_3": "ettha na gahetabbaṃ. “Vipākābyākataṃ kiriyābyākataṃ ekaṃ khandhaṃ paṭicca tayo khandhā”ti",
  "tika-abh03t:1240_4": "ettha pana na kiñci rūpena vinā saha vā uppajjamānaṃ sahetukaṃ vipākakiriyābyākataṃ",
  "tika-abh03t:1240_5": "aggahitaṃ nāma atthi. Tattha pana yaṃ rūpena saha uppajjati, tassa paccayuppannavisesaṃ",
  "tika-abh03t:1240_6": "dassetuṃ “cittasamuṭṭhānañca rūpa”nti vuttaṃ.",
  "tika-abh03t:1241_0": "“Vatthuṃ paṭicca khandhā”ti ettake vattabbe paccayabhūtassa vatthussa “kaṭattā ca",
  "tika-abh03t:1241_1": "rūpa”nti etasmiṃ sāmaññavacane paccayuppannabhāvena aggahitatāpattiṃ nivāretuṃ “khandhe",
  "tika-abh03t:1241_2": "paṭicca vatthū”ti vuttaṃ. Khandhe paṭicca vatthu, vatthuṃ paṭicca khandhāti vā vatthukhandhānaṃ",
  "tika-abh03t:1241_3": "aññamaññapaccayabhūtānaṃ paccayabhāvavisesadassanatthaṃ aññamaññāpekkhaṃ vacanadvayaṃ",
  "tika-abh03t:1241_4": "vuttaṃ sāmaññena gahitampi visuṃ uddhaṭaṃ.",
  "tika-abh03t:1242_0": "Mahābhūtepi paṭicca uppattidassanattanti yaṃ cittasamuṭṭhānarūpaṃ kaṭattārūpañca",
  "tika-abh03t:1242_1": "upādārūpaṃ upādārūpaggahaṇena vinā “khandhe paṭicca uppajjatī”ti vuttaṃ, tassa mahābhūtepi",
  "tika-abh03t:1242_2": "paṭicca uppattidassanatthanti attho. Etasmiṃ pana dassane khandhapaccayasahitāsahitañca",
  "tika-abh03t:1242_3": "sabbaṃ upādārūpaṃ ito paresu sahajātapaccayādīsu saṅgahitanti imamatthaṃ sandhāya",
  "tika-abh03t:1242_4": "“kaṭattārūpaṃ paṭisandhiyampī”ti pi-saddo vuttoti daṭṭhabbo.",
  "tika-abh03t:1243": "Mahābhūte paṭicca upādārūpanti vuttanayenāti “mahābhūte paṭicca cittasamuṭṭhānaṃ rūpaṃ kaṭattārūpaṃ upādārūpa”nti ettha atthato ayaṃ nayo vuttoti sandhāyāha.",
  "tika-abh03t:1244": "54. Rūpamissakā pahāyāti yāsu pucchāsu rūpena vinā paccayuppannaṃ na labbhati, atha kho rūpamissakameva labbhati, tā pahāyāti adhippāyo.",
  "tika-abh03t:1245_0": "57. “Tiṇṇaṃ sannipātā gabbhassa avakkanti hotī”ti vacanatoti gabbhaseyyakapaṭisandhiyā",
  "tika-abh03t:1245_1": "pañcakkhandhasabbhāvena tāya samānalakkhaṇā sabbāpi pañcavokārapaṭisandhi okkantināmakāti",
  "tika-abh03t:1245_2": "sādheti. Paripuṇṇadhammānaṃ vissajjanaṃ ettha atthīti paripuṇṇavissajjanā.",
  "tika-abh03t:1246_0": "Ettha ca “ekaṃ mahābhūtaṃ paṭicca tayo…pe… mahābhūte paṭicca cittasamuṭṭhānaṃ rūpaṃ",
  "tika-abh03t:1246_1": "kaṭattārūpaṃ upādārūpa”nti ettāvatā pañcavokāre sabbaṃ cittakammasamuṭṭhānarūpaṃ",
  "tika-abh03t:1246_2": "dassitaṃ. Avasesaṃ pana dassetuṃ “bāhira”ntiādi vuttaṃ. Tattha bāhiranti etena anindriyabaddharūpaṃ",
  "tika-abh03t:1246_3": "dasseti, puna āhārasamuṭṭhānaṃ utusamuṭṭhānanti etehi sabbaṃ indriyabaddhaṃ āhārautusamuṭṭhānarūpaṃ.",
  "tika-abh03t:1246_4": "Tattha “utusamuṭṭhānaṃ eka”ntiādinā asaññasattānampi utusamuṭṭhānaṃ vuttamevāti daṭṭhabbaṃ.",
  "tika-abh03t:1246_5": "Na hi tattha tassa vajjane kāraṇaṃ atthīti. Ādimhi pana “ekaṃ mahābhūtaṃ paṭiccā”tiādi",
  "tika-abh03t:1246_6": "avisesavacanaṃ sahajātaṃ arūpampi paccayaṃ hetādike ca paccaye bahutare labhantaṃ",
  "tika-abh03t:1246_7": "cittasamuṭṭhānakaṭattārūpadvayaṃ saha saṅgaṇhitvā vuttaṃ, evañca katvā tassa pariyosāne",
  "tika-abh03t:1246_8": "“mahābhūte paṭicca cittasamuṭṭhānarūpaṃ kaṭattārūpaṃ upādārūpa”nti vuttaṃ, tasmā",
  "tika-abh03t:1246_9": "tattha kaṭattārūpaṃ cittasamuṭṭhānasambandhaṃ taṃsamānagatikaṃ pañcavokāre vattamānameva",
  "tika-abh03t:1246_10": "gahitanti aggahitaṃ kaṭattārūpaṃ dassetuṃ “asaññasattānaṃ ekaṃ mahābhūtaṃ paṭiccā”tiādi",
  "tika-abh03t:1246_11": "vuttaṃ, tasmā upādārūpaṃ idhapi kammapaccayavibhaṅge viya “mahābhūte paṭicca kaṭattārūpaṃ",
  "tika-abh03t:1246_12": "upādārūpa”nti kaṭattārūpabhāvavisiṭṭhaṃ upādārūpaṃ gahitanti daṭṭhabbaṃ. Na hi vuttassa",
  "tika-abh03t:1246_13": "utusamuṭṭhānassa punavacane payojanaṃ atthīti.",
  "tika-abh03t:1247_0": "Kasmā pana yathā bāhirādīsu “mahābhūte paṭicca upādārūpa”nti avisesetvā upādārūpaṃ",
  "tika-abh03t:1247_1": "vuttaṃ, evaṃ avatvā cittakammajaupādārūpāni “cittasamuṭṭhānaṃ rūpaṃ kaṭattārūpaṃ",
  "tika-abh03t:1247_2": "upādārūpa”nti hetupaccayādīsu saha “cittasamuṭṭhānaṃ rūpaṃ upādārūpaṃ asaññasattānaṃ…pe…",
  "tika-abh03t:1247_3": "kaṭattārūpaṃ upādārūpa”nti adhipatipaccayādīsu visuṃ cittasamuṭṭhānarūpabhāvakaṭattārūpabhāvehi",
  "tika-abh03t:1247_4": "visesetvāva vuttānīti? Tattha bāhiraggahaṇādīhi viya ettha mahābhūtānaṃ kenaci avisesitattā.",
  "tika-abh03t:1247_5": "Apica iddhicittanibbattānaṃ kammapaccayānañca iṭṭhāniṭṭhānaṃ bāhirarūpāyatanādīnaṃ",
  "tika-abh03t:1247_6": "cittaṃ kammañca hetādīsu na koci paccayo, āhārautusamuṭṭhānānaṃ pana cittaṃ pacchājātabhāvena",
  "tika-abh03t:1247_7": "upatthambhakameva, na janakaṃ, mahābhūtāneva pana tesaṃ sahajātādibhāvena janakāni,",
  "tika-abh03t:1247_8": "tasmā satipi cittena kammena ca vinā abhāve hetādipaccayabhūtehi arūpehi uppajjamānāni",
  "tika-abh03t:1247_9": "cittasamuṭṭhānarūpakaṭattārūpabhūtāneva upādārūpāni honti, na aññānīti imaṃ visesaṃ",
  "tika-abh03t:1247_10": "dassetuṃ cittakammajesveva upādārūpesu visesanaṃ kataṃ. Aññāni vā samānajātikena",
  "tika-abh03t:1247_11": "rūpena samuṭṭhānāni pākaṭavisesanānevāti na visesanaṃ arahanti, etāni pana asamānajātikehi",
  "tika-abh03t:1247_12": "arūpehi samuṭṭhitāni visesanaṃ arahantīti visesitānīti veditabbāni. Yathā vā cittakammāni",
  "tika-abh03t:1247_13": "cittakammasamuṭṭhānānaṃ savisesena paccayabhāvena paccayā honti sahajātādipaccayabhāvato",
  "tika-abh03t:1247_14": "mūlakaraṇabhāvato ca, na evaṃ utuāhārā taṃsamuṭṭhānānanti cittakammajāneva visuṃ",
  "tika-abh03t:1247_15": "visesanaṃ arahanti. Itarāni pana mahābhūtaviseseneva visesitāni, idha upādārūpavisesanena",
  "tika-abh03t:1247_16": "mahābhūtāni viya. Na hi aññataravisesanaṃ ubhayavisesanaṃ na hotīti.",
  "tika-abh03t:1248_0": "58. Aññamaññapaccaye khandhe paṭicca vatthu, vatthuṃ paṭicca khandhāti khandhavatthūnaṃ",
  "tika-abh03t:1248_1": "aññamaññapaccayatādassanena pubbe visuṃ paccayabhāvena dassitānaṃ khandhānaṃ ekato",
  "tika-abh03t:1248_2": "paccayabhāvo dassito hotīti iminā adhippāyenāha “catunnampi khandhānaṃ ekato vatthunā",
  "tika-abh03t:1248_3": "aññamaññapaccayataṃ dassetuṃ vutta”nti. “Khandhe paṭicca vatthū”ti idaṃ pana catunnampi",
  "tika-abh03t:1248_4": "khandhānaṃ ekato paṭiccatthapharaṇatādassanatthaṃ, “vatthuṃ paṭicca khandhā”ti vatthussa.",
  "tika-abh03t:1248_5": "Na kevalañca khandhānaṃ idheva, hetupaccayādīsupi ayameva nayo. Tattha sabbesaṃ khandhānaṃ",
  "tika-abh03t:1248_6": "visuṃ paṭiccatthapharaṇataṃ dassetvā puna “vatthuṃ paṭicca khandhā”ti vatthussapi",
  "tika-abh03t:1248_7": "dassitāya “ekaṃ khandhañca vatthuñca paṭicca tayo khandhā”tiādinā khandhavatthūnañca",
  "tika-abh03t:1248_8": "dassitāyeva hotīti daṭṭhabbā.",
  "tika-abh03t:1249_0": "Kasmā panettha “kusalaṃ dhammaṃ paṭicca abyākato dhammo uppajjati aññamaññapaccayā,",
  "tika-abh03t:1249_1": "kusale khandhe paṭicca cittasamuṭṭhānā mahābhūtā”ti evamādi na vuttaṃ, nanu yadeva",
  "tika-abh03t:1249_2": "paṭiccatthaṃ pharati, na teneva aññamaññapaccayena bhavitabbaṃ hetupaccayādīhi viya.",
  "tika-abh03t:1249_3": "Na hi yaṃ “ekaṃ tayo dve ca khandhe paṭiccā”ti vuttaṃ, te hetupaccayabhūtā eva honti.",
  "tika-abh03t:1249_4": "Esa nayo ārammaṇapaccayādīsupi. Paccayavāre ca “abyākataṃ dhammaṃ paccayā kusalo",
  "tika-abh03t:1249_5": "dhammo uppajjati aññamaññapaccayā”ti vuttaṃ, na vatthu kusalānaṃ aññamaññapaccayo",
  "tika-abh03t:1249_6": "hoti, atha ca pana taṃpaccayā khandhānaṃ aññamaññapaccayā uppatti vuttā eva. Yadipi",
  "tika-abh03t:1249_7": "kusalā khandhā mahābhūtānaṃ aññamaññapaccayā na honti, tathāpi te paṭicca tesaṃ uppatti",
  "tika-abh03t:1249_8": "vattabbā siyāti? Na vattabbā khandhasahajātānaṃ mahābhūtānaṃ khandhānaṃ paccayabhāvābhāvato.",
  "tika-abh03t:1249_9": "Aññamaññasaddo hi na hetādisaddo viya nirapekkho, sahajātādisaddo viya vā aññatarāpekkho,",
  "tika-abh03t:1249_10": "atha kho yathāvuttetaretarāpekkho. Paccayapaccayuppannā ca khandhā mahābhūtā idha",
  "tika-abh03t:1249_11": "yathāvuttā bhaveyyuṃ, tesu ca mahābhūtā khandhānaṃ na koci paccayo. Yassa ca sayaṃ",
  "tika-abh03t:1249_12": "paccayo, tato tena tannissitena vā aññamaññapaccayena uppajjamānaṃ aññamaññapaccayā",
  "tika-abh03t:1249_13": "uppajjatīti vattabbataṃ arahati, yathā khandhe paṭicca khandhā, vatthuṃ paccayā khandhā.",
  "tika-abh03t:1249_14": "Tasmā attano paccayassa paccayattābhāvato tadapekkhattā ca aññamaññasaddassa khandhe",
  "tika-abh03t:1249_15": "paṭicca paccayā ca mahābhūtānaṃ aññamaññapaccayā uppatti na vuttā, na aññamaññapaccayā",
  "tika-abh03t:1249_16": "ca vuttā. Khandhā pana vatthuṃ paccayā uppajjamānā vatthussa pacchājātapaccayā honti,",
  "tika-abh03t:1249_17": "tannissitena ca aññamaññapaccayena uppajjanti. Tasmā vatthuṃ paccayā khandhānaṃ kusalādīnaṃ",
  "tika-abh03t:1249_18": "aññamaññapaccayā uppatti vuttāti.",
  "tika-abh03t:1250_0": "59. Na sā gahitāti cakkhāyatanādīni nissayabhūtāni paṭiccāti na vuttanti adhippāyo.",
  "tika-abh03t:1250_1": "Nissayapaccayabhāvena pana na cakkhāyatanādīni ārammaṇapaccayabhāvena rūpāyatanādīni viya na gahitānīti.",
  "tika-abh03t:1251_0": "60. Dvīsu upanissayesu vattabbameva natthi, ārammaṇūpanissayampi pana ye labhanti,",
  "tika-abh03t:1251_1": "tesaṃ vasena ārammaṇapaccayasadisanti evaṃ vuttanti dassetuṃ “tattha kiñcāpī”ti āha.",
  "tika-abh03t:1251_2": "Tattha “na sabbe akusalā abyākatā ārammaṇūpanissayaṃ labhantī”ti purimapāṭho. Kusalāpi",
  "tika-abh03t:1251_3": "pana mahaggatā ekantena, kāmāvacarā ca kadāci na labhantīti “na sabbe kusalākusalābyākatā”ti paṭhanti.",
  "tika-abh03t:1252_0": "61. Purejātapaccaye yathā aññattha paccayaṃ aniddisitvāva desanā katā, evaṃ akatvā",
  "tika-abh03t:1252_1": "kasmā “vatthuṃ purejātapaccayā”ti vuttanti? Niyamasabbhāvā. Hetuādīsu hi niyamo natthi.",
  "tika-abh03t:1252_2": "Na hi tehi uppajjamānānaṃ alobhādīsu kusalādīsu rūpādīsu ca ayameva paccayoti niyamo",
  "tika-abh03t:1252_3": "atthi, idha pana vatthu na vatthudhammesu purejātapaccayā uppajjamānānaṃ dhammānaṃ",
  "tika-abh03t:1252_4": "niyamato chabbidhaṃ vatthu purejātapaccayo hotīti imamatthaṃ dassetuṃ idaṃ vuttaṃ.",
  "tika-abh03t:1252_5": "Ārammaṇapurejātampi hi vatthupurejāte avijjamāne na labbhati, evañca katvā paṭisandhivipākassa",
  "tika-abh03t:1252_6": "napurejātapaccayā eva uppatti vuttā, paccuppannārammaṇassapi tassa purejātapaccayo",
  "tika-abh03t:1252_7": "na uddhaṭo. “Nevavipākanavipākadhammadhammaṃ paṭicca vipāko dhammo uppajjati purejātapaccayā”ti",
  "tika-abh03t:1252_8": "etassapi alābhato tattha “purejāte tīṇī”ti vuttanti.",
  "tika-abh03t:1253_0": "63. Tathā paṭisandhikkhaṇe mahābhūtānanti mahābhūtānaṃ ekakkhaṇikanānākkhaṇikakammapaccayavaseneva",
  "tika-abh03t:1253_1": "tadupādārūpānampi vadatīti ca daṭṭhabbaṃ. Kaṭattārūpānanti pavattiyaṃ kaṭattārūpānanti adhippāyo.",
  "tika-abh03t:1254": "64. Yathālābhavasenāti indriyarūpesu yaṃ yaṃ paṭisandhiyaṃ labbhati, tassa tassa vasena.",
  "tika-abh03t:1255_0": "69. Vippayuttapaccayā uppajjamānānampi kesañci niyamato vatthu vippayuttapaccayo,",
  "tika-abh03t:1255_1": "kesañci khandhā, na ca samānavippayuttapaccayā eva kusalādike paṭicca uppajjamānā",
  "tika-abh03t:1255_2": "uppajjanti, atha kho nānāvippayuttapaccayāpi, tasmā taṃ visesaṃ dassetuṃ “vatthuṃ",
  "tika-abh03t:1255_3": "vippayuttapaccayā, khandhe vippayuttapaccayā”ti tattha tattha vuttaṃ. Tattha tadāyattavuttitāya",
  "tika-abh03t:1255_4": "paccayuppanno paccayaṃ paccayaṃ karotīti imassatthassa vasena upayogavacanaṃ daṭṭhabbaṃ.",
  "tika-abh03t:1255_5": "Vatthuṃ khandhe vippayuttapaccayakaraṇatoti ayañhettha attho. Aṭṭhakathāyaṃ pana",
  "tika-abh03t:1255_6": "“vatthuṃ paṭicca vippayuttapaccayā, vatthunā vippayuttapaccayataṃ sādhentenā”ti attho",
  "tika-abh03t:1255_7": "vutto, tattha kusalānaṃ khandhānaṃ vatthuṃ paṭicca uppatti natthīti “vatthuṃ paṭiccā”ti",
  "tika-abh03t:1255_8": "na sakkā vattunti, idaṃ pana paṭiccasaddena ayojetvā “paṭicca uppajjanti vatthuṃ",
  "tika-abh03t:1255_9": "vippayuttapaccayā”ti yojetvā tassattho “vatthunā vippayuttapaccayataṃ sādhentenā”ti",
  "tika-abh03t:1255_10": "vuttoti daṭṭhabbo. Kiṃ pana paṭiccāti? Yaṃ “ekaṃ khandha”ntiādikaṃ pāḷiyaṃ paṭiccāti",
  "tika-abh03t:1255_11": "vuttaṃ. Tameva atthaṃ pākaṭaṃ katvā “vatthuṃ vippayuttapaccayāti khandhe paṭicca",
  "tika-abh03t:1255_12": "khandhā, vatthunā vippayuttapaccayataṃ sādhentenā”ti paṭhanti. Anantarattā pākaṭassa",
  "tika-abh03t:1255_13": "abyākatacittasamuṭṭhānasseva gahaṇaṃ mā hotūti “abyākatacittasamuṭṭhānampi kusalākusalacittasamuṭṭhānampī”ti",
  "tika-abh03t:1255_14": "āha. Āsannampi dūrampi sabbanti vuttaṃ hotīti.",
  "tika-abh03t:1256_0": "71-72. “Ime vīsati paccayāti saṃkhipitvā dassitānaṃ vasenetaṃ vutta”nti vuttaṃ. Tattha",
  "tika-abh03t:1256_1": "yadi ekenapi desanaṃ saṃkhittaṃ saṃkhittameva, ādimhi pana tayo paccayā vippayuttapaccayo",
  "tika-abh03t:1256_2": "ekampi padaṃ aparihāpetvā vitthāritāti te cattāro pacchājātañca vajjetvā “ime ekūnavīsati",
  "tika-abh03t:1256_3": "paccayā”ti vattabbaṃ siyā. Ettakā hi saṃkhipitvā dassitāti. Ye pana pāḷiyaṃ vitthāritaṃ",
  "tika-abh03t:1256_4": "avitthāritañca sabbaṃ saṅgahetvā vuttanti vadanti, tesaṃ “ime tevīsati paccayā”ti",
  "tika-abh03t:1256_5": "pāṭhena bhavitabbaṃ. Ādimhi pana tayo paccaye vitthārite vajjetvā yato pabhuti saṅkhepo",
  "tika-abh03t:1256_6": "āraddho, tato catutthato pabhuti saṃkhittaṃ vitthāritañca saha gahetvā “ime tevīsati",
  "tika-abh03t:1256_7": "paccayā”ti vuttanti daṭṭhabbaṃ.",
  "tika-abh03t:1257": "Vibhaṅgavāravaṇṇanā niṭṭhitā.",
  "tika-abh03t:1258": "(2) Saṅkhyāvāro",
  "tika-abh03t:1259_0": "73. Tathā purejātapaccayeti yathā aññamaññapaccaye viseso vibhaṅge atthi, tathā purejātapaccayepi",
  "tika-abh03t:1259_1": "atthīti attho. “Vatthuṃ purejātapaccayā”ti hi tattha viseso paṭisandhiabhāvo cāti.",
  "tika-abh03t:1259_2": "Vipākāni ceva vīthicittāni ca na labbhantīti etena “kiriyābyākataṃ ekaṃ khandhaṃ",
  "tika-abh03t:1259_3": "paṭiccā”tiādike vibhaṅge vipākābyākatābhāvaṃ kiriyābyākate ca ajavanassa sabbena",
  "tika-abh03t:1259_4": "sabbaṃ alabbhamānataṃ visesaṃ dasseti.",
  "tika-abh03t:1260_0": "74. Ekamūlake dassitāya desanāya labbhamānagaṇanaññeva ādāyāti idaṃ etasmiṃ anulome",
  "tika-abh03t:1260_1": "suddhikanaye dassitagaṇanato tato paresu nayesu aññissā abhāvaṃ sandhāya vuttaṃ.",
  "tika-abh03t:1260_2": "Abahugaṇanena yuttassa tena samānagaṇanatā ca imasmiṃ anulomeyeva daṭṭhabbā. Paccanīye",
  "tika-abh03t:1260_3": "pana “nahetupaccayā nārammaṇe eka”ntiādiṃ vakkhatīti.",
  "tika-abh03t:1261_0": "76-79. Te pana saṅkhipitvā tevīsatimūlakovettha dassitoti ettha pacchājātavipākānaṃ",
  "tika-abh03t:1261_1": "parihīnattā “dvāvīsatimūlako”ti vattabbaṃ siyā sāsevanasavipākānaṃ vasena. Duvidhampi",
  "tika-abh03t:1261_2": "pana dvāvīsatimūlakaṃ saha gahetvā saṅgahite tasmiṃ ubhayasabbhāvato “tevīsatimūlako”ti",
  "tika-abh03t:1261_3": "āhāti daṭṭhabbaṃ. Āsevanavipākānaṃ vā virodhābhāve sati pucchāya dassitanayena tevīsatimūlakena",
  "tika-abh03t:1261_4": "bhavitabbaṃ, tassa ca nāmaṃ dvāvīsatimūlake āropetvā “tevīsatimūlako”ti vuttanti ayamettha ruḷhī.",
  "tika-abh03t:1262_0": "Ārammaṇapade cevāti etena ekamūlake aññapadāni vajjeti. Na hi ekamūlake hetādīsu",
  "tika-abh03t:1262_1": "tayovāti adhippāyo. Suddhikanayo pana ārammaṇamūlakādīsu na labbhatīti ārammaṇamūlake",
  "tika-abh03t:1262_2": "“navā”ti etāya adhikagaṇanāya abhāvadassanatthaṃ “ārammaṇe ṭhitena sabbattha tīṇeva",
  "tika-abh03t:1262_3": "pañhā”ti vuttaṃ. Tattha kātabbāti vacanaseso. Tīṇevāti ca tato uddhaṃ gaṇanaṃ nivāreti,",
  "tika-abh03t:1262_4": "na adho paṭikkhipati. Tena “vipāke eka”nti gaṇanā na nivāritāti daṭṭhabbā. Tīsu ekassa",
  "tika-abh03t:1262_5": "antogadhatāya ca “tīṇevā”ti vuttanti. Itītiādinā “sabbattha tīṇevā”ti vacanena attano",
  "tika-abh03t:1262_6": "vacanaṃ daḷhaṃ karoti.",
  "tika-abh03t:1263_0": "80-85. Ye …pe… taṃ dassetunti etthāyamadhippāyo – yadipi avigatānantaraṃ “ārammaṇapaccayā",
  "tika-abh03t:1263_1": "hetuyā tīṇī”ti vuttepi ūnataragaṇanena saddhiṃ saṃsandane yā gaṇanā labbhati, sā",
  "tika-abh03t:1263_2": "dassitā hoti, tathāpi ūnataragaṇanehi samānagaṇanehi ca saddhiṃ saṃsandane ūnatarā",
  "tika-abh03t:1263_3": "samānā ca hoti, na evaṃ āvikaraṇavasena dassitā hoti, vipallāsayojanāya pana tathā",
  "tika-abh03t:1263_4": "dasseti. Vacanena vā hi liṅgena vā atthavisesāvikaraṇaṃ hotīti. Tenetaṃ āvikarotīti",
  "tika-abh03t:1263_5": "etthāpi evameva adhippāyo yojetabbo. Paccanīyādīsupi pana “nārammaṇapaccayā nahetuyā",
  "tika-abh03t:1263_6": "ekaṃ…pe… novigatapaccayā nahetuyā eka”ntiādinā mūlapadaṃ ādimhiyeva ṭhapetvā yojanā",
  "tika-abh03t:1263_7": "katā, na ca tattha etaṃ lakkhaṇaṃ labbhati, tasmā mūlapadassa ādimhi ṭhapetvā yojanameva",
  "tika-abh03t:1263_8": "kamo, na cakkabandhananti “ārammaṇapaccayā hetuyā tīṇī”tiādi yojitaṃ, na ca viññāte",
  "tika-abh03t:1263_9": "atthe vacanena liṅgena ca payojanamatthīti.",
  "tika-abh03t:1264": "Paccayānulomavaṇṇanā niṭṭhitā.",
  "tika-abh03t:1265": "Paṭiccavāro",
  "tika-abh03t:1266": "Paccayapaccanīyavaṇṇanā",
  "tika-abh03t:1267": "86-87. “Ahetukaṃ vipākābyākatanti idaṃ rūpasamuṭṭhāpakavaseneva veditabba”nti vuttaṃ, sabbasaṅgāhakavasena panetaṃ na na sakkā yojetuṃ.",
  "tika-abh03t:1268_0": "93. Sahajātapurejātapaccayā saṅgahaṃ gacchantīti ettha ca sahajātā ca hetādayo purejātā",
  "tika-abh03t:1268_1": "ca ārammaṇādayo paccayā saṅgahaṃ gacchantīti attho daṭṭhabbo. Na hi napacchājātapaccayā",
  "tika-abh03t:1268_2": "uppajjamānā dvīheva sahajātapurejātapaccayehi uppajjanti, atha kho pacchājātavajjehi sabbehīti.",
  "tika-abh03t:1269_0": "94-97. Nāhārapaccaye ekaccaṃ rūpameva paccayapaccayuppannanti yaṃ paṭicca uppajjati,",
  "tika-abh03t:1269_1": "so paccayo rūpamevāti katvā vuttaṃ. Yasmā pana paccayā uppajjati, so arūpampi hoti",
  "tika-abh03t:1269_2": "yathā kammaṃ kaṭattārūpassa.",
  "tika-abh03t:1270_0": "99-102. Namaggapaccaye yadipi cittasamuṭṭhānādayo sabbe rūpakoṭṭhāsā labbhanti, tathāpi",
  "tika-abh03t:1270_1": "yaṃ maggapaccayaṃ labhati, tassa pahīnattā “ekaccaṃ rūpaṃ paccayuppanna”nti vuttaṃ,",
  "tika-abh03t:1270_2": "evameva pana nahetupaccayādīsupi ekaccarūpassa paccayuppannatā daṭṭhabbā.",
  "tika-abh03t:1271_0": "107-130. Nāhāranaindriyanajhānanamaggapaccayā sabbattha sadisavissajjanāti idaṃ etesu",
  "tika-abh03t:1271_1": "mūlabhāvena ṭhitesu gaṇanāya samānataṃ sandhāya vuttaṃ. Mūlānañhi idha vissajjanaṃ",
  "tika-abh03t:1271_2": "gaṇanāyeva, na sarūpadassananti. Nasahajātādicatukkaṃ idhāpi parihīnamevāti suddhikanaye",
  "tika-abh03t:1271_3": "viya mūlesupi parihīnamevāti attho.",
  "tika-abh03t:1272": "Paccayapaccanīyavaṇṇanā niṭṭhitā.",
  "tika-abh03t:1273": "Paccayānulomapaccanīyavaṇṇanā",
  "tika-abh03t:1274_0": "131-189. Hetādhipatimaggapaccayesu anulomato ṭhitesu…pe… aṭṭha paccanīyato na labbhantīti",
  "tika-abh03t:1274_1": "tiṇṇampi sādhāraṇānaṃ paccanīyato alabbhamānānaṃ sabbesaṃ saṅgahavasena vuttaṃ, tasmā",
  "tika-abh03t:1274_2": "maggapaccaye itarehi sādhāraṇā satteva yojetabbā. Adhipatipaccaye anulomato ṭhite",
  "tika-abh03t:1274_3": "hetupaccayopi paccanīyato na labbhati, so pana maggena asādhāraṇoti katvā na vuttoti",
  "tika-abh03t:1274_4": "daṭṭhabbo. Yehi vinā arūpaṃ na uppajjati, te ekantikattā arūpaṭṭhānikāti idha vuttāti",
  "tika-abh03t:1274_5": "daṭṭhabbā, tena purejātāsevanapaccayā tehi vināpi arūpassa uppattito vajjitā honti.",
  "tika-abh03t:1274_6": "Sabbaṭṭhānikā aññamaññaāhārindriyā ca tehi vinā arūpassa anuppattito saṅgahitāti.",
  "tika-abh03t:1274_7": "Ūnataragaṇanānaṃyeva vasenāti yadi anulomato ṭhitā ekakādayo dvāvīsatipariyosānā",
  "tika-abh03t:1274_8": "ūnataragaṇanā honti, tesaṃ vasena paccanīyato yojitassa tassa tassa gaṇanā veditabbā.",
  "tika-abh03t:1274_9": "Atha paccanīyato yojito ūnataragaṇano, tassa vasena anulomato ṭhitassapi gaṇanā veditabbāti",
  "tika-abh03t:1274_10": "attho. “Aññamaññapaccayā nārammaṇe eka”ntiādivacanato pana na idaṃ lakkhaṇaṃ ekantikaṃ.",
  "tika-abh03t:1275": "Paccayānulomapaccanīyavaṇṇanā niṭṭhitā.",
  "tika-abh03t:1276": "Paccayapaccanīyānulomavaṇṇanā",
  "tika-abh03t:1277_0": "190. Sabbatthevāti na kevalaṃ hetumhiyeva, atha kho sabbesu paccayesu paccanīkato",
  "tika-abh03t:1277_1": "ṭhitesūti attho. Purejātaṃ āsevanañca alabhantaṃ kañci nidassanavasena dassento “paṭisandhivipāko panā”tiādimāha.",
  "tika-abh03t:1278_0": "“Purejātapacchājātāsevanavipākavippayuttesu paccanīkato ṭhitesu ekaṃ ṭhapetvā avasesā",
  "tika-abh03t:1278_1": "anulomato labbhantī”ti idaṃ avasesānaṃ lābhamattaṃ sandhāya vuttaṃ. Na sabbesaṃ avasesānaṃ",
  "tika-abh03t:1278_2": "lābhanti daṭṭhabbaṃ. Yadipi hi pacchājāte pasaṅgo natthi “anulomato sabbattheva na",
  "tika-abh03t:1278_3": "labbhatī”ti apavādassa katattā, purejāto pana vippayutte paccanīkato ṭhite anulomato",
  "tika-abh03t:1278_4": "labbhatīti idampi avasesā sabbeti atthe gayhamāne āpajjeyya. Yampi keci “vippayuttapaccayarahite",
  "tika-abh03t:1278_5": "āruppepi ārammaṇapurejātassa sambhavaṃ ñāpetuṃ evaṃ vutta”nti vadanti, tampi tesaṃ",
  "tika-abh03t:1278_6": "rucimattameva. Na hi yattha vatthupurejātaṃ na labbhati, tattha ārammaṇapurejātabhāvena",
  "tika-abh03t:1278_7": "upakārakaṃ hotīti dassitoyaṃ nayoti. Yujjamānakavasenāti paccanīkato ṭhitassa ṭhapetabbattā",
  "tika-abh03t:1278_8": "vuttaṃ, yujjamānakapaccayuppannavasena vāti attho. “Maggapaccaye paccanīkato ṭhite",
  "tika-abh03t:1278_9": "hetupaccayo anulomato na labbhatī”ti purimapāṭho, adhipatipaccayopi pana na labbhatīti",
  "tika-abh03t:1278_10": "“hetādhipatipaccayā anulomato na labbhantī”ti paṭhanti. Adhipatipaccaye paccanīkato",
  "tika-abh03t:1278_11": "ṭhite pacchājātato añño anulomato alabbhamāno nāma natthīti na vicāritaṃ. Aññamaññe",
  "tika-abh03t:1278_12": "paccanīkato ṭhite “arūpānaṃyevā”ti vuttā nava anulomato na labbhanti, tampi paccanīkato",
  "tika-abh03t:1278_13": "ṭhitehi ārammaṇapaccayādīhi sadisatāya suviññeyyanti na vicāritaṃ bhavissatīti.",
  "tika-abh03t:1279_0": "191-195. Yāva āsevanā sabbaṃ sadisanti na aññamaññena ghaṭitassa mūlassa vitthāritattā",
  "tika-abh03t:1279_1": "tato parāni mūlāni sandhāya vuttaṃ. Tesu hi anulomato yojetabbapaccayā ca pañhā cāti sabbaṃ sadisanti.",
  "tika-abh03t:1280_0": "Imasmiṃ paccanīyānulometi etassa “imesampi pakiṇṇakānaṃ vasenettha gaṇanavāro asammohato",
  "tika-abh03t:1280_1": "veditabbo”ti etena saha sambandho. Tattha etthāti etesu paccayesūti attho veditabbo.",
  "tika-abh03t:1280_2": "Imasmiṃ paccanīyānulome labbhamānesu paccayuppannadhammesupīti vā yojetabbaṃ. Tattha",
  "tika-abh03t:1280_3": "pi-saddena imamatthaṃ dīpeti – na kevalaṃ paccayesveva kismiñci paccanīkato ṭhite",
  "tika-abh03t:1280_4": "keci anulomato na labbhanti, atha kho paccayuppannadhammesupi koci ekaccaṃ paccayaṃ",
  "tika-abh03t:1280_5": "labhamāno kañci paccayaṃ na labhatīti. Tattha kammapaccayaṃ labhamāno yebhuyyena",
  "tika-abh03t:1280_6": "indriyapaccayaṃ labhati, maggapaccayaṃ labhamāno yebhuyyena hetupaccayaṃ, tathā ca",
  "tika-abh03t:1280_7": "jhānapaccayaṃ labhamāno maggapaccayanti etesveva lābhālābhā vicāritā. Yatthāti pañcavokārapavatte",
  "tika-abh03t:1280_8": "asaññesu ca. Rūpadhammāti yathāvuttāni kaṭattārūpāneva sandhāya vadati. Na hi pañcavokārapavatte",
  "tika-abh03t:1280_9": "sabbe rūpadhammā hetādīni na labhantīti. “Hetādhipativipākindriyapaccaye na labhantī”ti",
  "tika-abh03t:1280_10": "purimapāṭho, jhānamaggepi pana na labhantīti “hetādhipativipākindriyajhānamaggapaccaye",
  "tika-abh03t:1280_11": "na labhantī”ti paṭhanti. Ye rūpadhammānaṃ paccayā honti, tesu arūpaṭṭhānikavajjesu",
  "tika-abh03t:1280_12": "eteyeva na labhantīti adhippāyo. Pacchājātāhāravippayuttapaccayepi hi pavatte kaṭattārūpaṃ",
  "tika-abh03t:1280_13": "labhatīti. Labbhamānālabbhamānapaccayadassanamattañcetaṃ, na tehi paccayehi uppattianuppattidassananti.",
  "tika-abh03t:1280_14": "Evaṃ indriyapaccayālābho jīvitindriyaṃ sandhāya vutto siyā. Yathāvuttesu hi dhammavasena",
  "tika-abh03t:1280_15": "pacchājātādittayampi alabhantaṃ nāma kaṭattārūpaṃ natthi. Ko pana vādo sabbaṭṭhānikakammesu.",
  "tika-abh03t:1280_16": "Indriyaṃ pana alabhantaṃ atthi, kintaṃ? Jīvitindriyanti. Yadi evaṃ upādārūpāni sandhāya",
  "tika-abh03t:1280_17": "aññamaññapaccayampi na labhantīti vattabbaṃ, taṃ pana pākaṭanti na vuttaṃ siyā. Arūpindriyālābhaṃ",
  "tika-abh03t:1280_18": "vā sandhāya indriyapaccayālābho vuttoti daṭṭhabbo.",
  "tika-abh03t:1281_0": "196-197. Nārammaṇamūlakesu dukādīsu hetuyā pañcāti yadipi tikādīsu “hetuyā pañcā”ti",
  "tika-abh03t:1281_1": "idaṃ natthi, tathāpi dukādīsu sabbattha anuttānaṃ vattukāmo “dukādīsū”ti sabbasaṅgahavasena",
  "tika-abh03t:1281_2": "vatvā tattha yaṃ ādiduke vuttaṃ “hetuyā pañcā”ti, taṃ niddhāreti. Keci pana “nārammaṇamūlake",
  "tika-abh03t:1281_3": "hetuyā pañcā”ti pāṭhaṃ vadanti. “Aññamaññe ekanti bhūtarūpameva sandhāya vutta”nti",
  "tika-abh03t:1281_4": "purimapāṭho, vatthupi pana labbhatīti “bhūtarūpāni ceva vatthuñca sandhāya vutta”nti",
  "tika-abh03t:1281_5": "paṭhanti. Timūlaketi idhāpi dumūlakaṃ timūlakanti vadanti.",
  "tika-abh03t:1282_0": "203-233. Nakammamūlake hetuyā tīṇītiādīsu cetanāva paccayuppannāti idaṃ “hetuyā tīṇī”ti",
  "tika-abh03t:1282_1": "evaṃpakāre cetanāmattasaṅgāhake sandhāya vuttanti daṭṭhabbaṃ. Ādi-saddo hi pakāratthova",
  "tika-abh03t:1282_2": "hotīti. Sahajātaaññamaññanissayāhāraatthiavigatesu pana rūpampi labbhatīti.",
  "tika-abh03t:1283": "Paccayapaccanīyānulomavaṇṇanā niṭṭhitā.",
  "tika-abh03t:1284": "Paṭiccavāravaṇṇanā niṭṭhitā.",
  "tika-abh03t:1285": "2. Sahajātavāravaṇṇanā",
  "tika-abh03t:1286_0": "234-242. Kusalaṃ dhammaṃ sahajāto, kusalaṃ ekaṃ khandhaṃ sahajātotiādīsu sahajātasaddena",
  "tika-abh03t:1286_1": "sahajātapaccayakaraṇaṃ sahajātāyattabhāvagamanaṃ vā vuttanti tassa karaṇassa gamanassa",
  "tika-abh03t:1286_2": "vā kusalādīnaṃ kammabhāvato upayogavacanaṃ katanti daṭṭhabbaṃ. Esa nayo paccayavārādīsupi.",
  "tika-abh03t:1286_3": "Tatrāpi hi paccayasaddena ca nissayapaccayakaraṇaṃ nissayāyattabhāvagamanaṃ vā vuttaṃ,",
  "tika-abh03t:1286_4": "saṃsaṭṭhasaddena ca sampayuttapaccayakaraṇaṃ sampayuttāyattabhāvagamanaṃ vāti taṃkammabhāvato",
  "tika-abh03t:1286_5": "upayogavacanaṃ kusalādīsu katanti. Sahajātampi ca upādārūpaṃ bhūtarūpassa paccayo",
  "tika-abh03t:1286_6": "na hotīti “paṭiccā”ti iminā vacanena dīpito paccayo na hotīti attho. “Upādārūpaṃ",
  "tika-abh03t:1286_7": "bhūtarūpassā”ti ca nidassanavasena vuttaṃ. Upādārūpassapi hi upādārūpaṃ yathāvutto",
  "tika-abh03t:1286_8": "paccayo na hoti, vatthuvajjāni rūpāni ca arūpānanti.",
  "tika-abh03t:1287": "Sahajātavāravaṇṇanā niṭṭhitā.",
  "tika-abh03t:1288": "3. Paccayavāravaṇṇanā",
  "tika-abh03t:1289_0": "243. Paccayāti ettha pati ayo paccayo. Pati-saddo patiṭṭhatthaṃ dīpeti, aya-saddo",
  "tika-abh03t:1289_1": "gatiṃ, patiṭṭhābhūtā gati nissayo paccayoti vuttaṃ hoti, tato paccayā, paccayakaraṇato",
  "tika-abh03t:1289_2": "tadāyattabhāvagamanato vāti attho.",
  "tika-abh03t:1290_0": "“Mahābhūte paccayā cittasamuṭṭhānaṃ rūpa”nti bhūtupādārūpāni saha saṅgaṇhitvā vuttaṃ.",
  "tika-abh03t:1290_1": "Aṭṭhakathāyaṃ pana cittasamuṭṭhāne ca mahābhūte nissāya cittasamuṭṭhānaṃ upādārūpanti",
  "tika-abh03t:1290_2": "sayaṃ nissayo ahutvā nissaye uppajjamānena upādārūpena nidassanaṃ katanti daṭṭhabbaṃ.",
  "tika-abh03t:1291_0": "255. Asañña…pe… kaṭattārūpaṃ upādārūpanti ettha yo paṭiccavāre sahajāte kammautujānaṃ,",
  "tika-abh03t:1291_1": "kamme ca ekantānekantakammajānaṃ vasena attho vutto, so nādhippeto eva “kaṭattārūpa”nti",
  "tika-abh03t:1291_2": "kammasamuṭṭhānarūpasseva sabbassa ca gahitattāti taṃ pahāya yathāgahitassa kaṭattārūpassa",
  "tika-abh03t:1291_3": "visesanavasena “upādārūpasaṅkhātaṃ kaṭattārūpa”nti atthamāha. Mahābhūte pana paṭicca",
  "tika-abh03t:1291_4": "paccayā ca mahābhūtānaṃ uppatti na nivāretabbāti upādārūpaggahaṇena kaṭattārūpaggahaṇaṃ",
  "tika-abh03t:1291_5": "avisesetvā upādārūpānaṃ nivattetabbānaṃ atthitāya kaṭattārūpaggahaṇeneva upādārūpaggahaṇassa",
  "tika-abh03t:1291_6": "visesanaṃ daṭṭhabbaṃ.",
  "tika-abh03t:1292_0": "269-276. “Abyākatena abyākataṃ, kusalaṃ, akusala”nti vattabbe “abyākatena kusalaṃ,",
  "tika-abh03t:1292_1": "akusalaṃ, abyākata”nti, “kusalaṃ dhammaṃ paṭicca kusalo ca akusalo ca dhammā kusalassāti",
  "tika-abh03t:1292_2": "anāmasitvā”ti ca purimapāṭhe pamādalekhā daṭṭhabbā.",
  "tika-abh03t:1293_0": "286-287. Nahetupaccayā napurejāte dveti ettha aṭṭhakathāyaṃ “āruppe pana ahetukamohassa",
  "tika-abh03t:1293_1": "ahetukakiriyassa ca vasena dveti vuttā, navippayutte dveti āruppe ahetukākusalakiriyavasenā”ti",
  "tika-abh03t:1293_2": "vuttaṃ, taṃ labbhamānesu ekadesena nidassanavasena vuttanti daṭṭhabbaṃ. Āruppe pana",
  "tika-abh03t:1293_3": "ahetukamohassa ahetukakiriyāya ahetukapaṭisandhiyā ekaccassa ca rūpassa vasena dve",
  "tika-abh03t:1293_4": "vuttāti, navippayutte dveti āruppe ahetukākusalakiriyāekaccarūpānaṃ vasenāti vuttanti.",
  "tika-abh03t:1293_5": "“Nonatthinovigatesu ekanti sabbarūpassa vasenā”ti vuttaṃ, nahetumūlakattā imassa",
  "tika-abh03t:1293_6": "nayassa hetupaccayaṃ labhantaṃ na labbhatīti “ekaccassa rūpassa vasenā”ti bhavitabbaṃ.",
  "tika-abh03t:1293_7": "Cakkhādidhammavasena pana cittasamuṭṭhānādikoṭṭhāsavasena vā sabbaṃ labbhatīti “sabbarūpassā”ti vuttaṃ siyā.",
  "tika-abh03t:1294": "289-296. Āgatānāgatanti pañhavasena vuttaṃ, labbhamānālabbhamānanti āgate ca pañhe labbhamānālabbhamānadhammavasena.",
  "tika-abh03t:1295": "Paccayavāravaṇṇanā niṭṭhitā.",
  "tika-abh03t:1296": "4. Nissayavāravaṇṇanā",
  "tika-abh03t:1297": "329-337. Paccayavārena nissayapaccayabhāvanti nissayavāre vuttassa nissayapaccayabhāvaṃ niyametunti attho.",
  "tika-abh03t:1298": "Nissayavāravaṇṇanā niṭṭhitā.",
  "tika-abh03t:1299": "5. Saṃsaṭṭhavāravaṇṇanā",
  "tika-abh03t:1300_0": "351-368. Saṃsaṭṭhavāre paccanīye “navippayutte paṭisandhi natthī”ti idaṃ vatthuvirahitāya",
  "tika-abh03t:1300_1": "paṭisandhiyā visuṃ anuddharaṇato vuttaṃ. Paṭiccavārādīsu hi sahajātassa paccayabhāvadassanatthaṃ",
  "tika-abh03t:1300_2": "savatthukā paṭisandhi uddhaṭā, sā idhāpi adhipatipurejātāsevanesu nakammanavipākanajhānanavippayuttesu",
  "tika-abh03t:1300_3": "na labbhati, aññesu ca anulomato paccanīyato ca labbhamānapaccayesu labbhatīti imassa",
  "tika-abh03t:1300_4": "visesassa dassanatthaṃ uddhaṭāti. Sesā terasa na labbhantīti ettha “sesā cuddasā”ti",
  "tika-abh03t:1300_5": "bhavitabbaṃ. Na jhāne ekanti ahetukapañcaviññāṇavasenāti pañcaviññāṇānaṃ hetupaccayavirahitamattadassanatthaṃ",
  "tika-abh03t:1300_6": "ahetukaggahaṇaṃ katanti daṭṭhabbaṃ, “namagge ekanti ahetukakiriyavasenā”ti vuttaṃ,",
  "tika-abh03t:1300_7": "“ahetukavipākakiriyavasenā”ti bhavitabbaṃ.",
  "tika-abh03t:1301_0": "369-391. Heṭṭhā vuttanayenevāti paṭiccavāre anulomapaccanīye vuttanayena. “Nahetupaccayuppannesu",
  "tika-abh03t:1301_1": "ahetukamohova jhānamaggapaccayaṃ labhati, sesā na labhantī”ti vuttaṃ, sesesu pana",
  "tika-abh03t:1301_2": "pañcaviññāṇavajjāhetukakkhandhā taṃsamuṭṭhānā paccayuppannadhammā jhānapaccayaṃ labhanti,",
  "tika-abh03t:1301_3": "na paccanīyānulome dvinnaṃ paccayānaṃ anulomena saha yojanā atthīti jhānamaggapaccayaṃ",
  "tika-abh03t:1301_4": "sahitaṃ labhatīti ca na sakkā vattuṃ, tasmā “ahetukamohova maggapaccayaṃ labhatī”ti vattabbaṃ.",
  "tika-abh03t:1302": "Saṃsaṭṭhavāravaṇṇanā niṭṭhitā.",
  "tika-abh03t:1303": "6. Sampayuttavāravaṇṇanā",
  "tika-abh03t:1304": "392-400. Sadisaṃ sampayuttaṃ saṃsaṭṭhaṃ vokiṇṇañca saṃsaṭṭhaṃ na hotīti ubhayaṃ aññamaññāpekkhaṃ vuccamānaṃ aññamaññassa niyāmakaṃ hotīti.",
  "tika-abh03t:1305": "Sampayuttavāravaṇṇanā niṭṭhitā.",
  "tika-abh03t:1306": "7. Pañhāvāravibhaṅgavaṇṇanā",
  "tika-abh03t:1307_0": "401-403. Yehi paccayehi kusalo kusalassa paccayo hoti, te paccaye paṭipāṭiyā dassetunti",
  "tika-abh03t:1307_1": "yathākkamena āgatāgatapaṭipāṭiyā dassetunti attho. Kusalo kusalassāti nidassanamattametaṃ,",
  "tika-abh03t:1307_2": "tena kusalo kusalādīnaṃ, akusalo akusalādīnaṃ, abyākato abyākatādīnaṃ, kusalābyākatā",
  "tika-abh03t:1307_3": "kusalādīnantiādiko sabbo pabhedo nidassito hotīti yathānidassite sabbe gahetvā āha",
  "tika-abh03t:1307_4": "“te paccaye paṭipāṭiyā dassetu”nti.",
  "tika-abh03t:1308_0": "404. Datvāti ettha dā-saddo sodhanatthopi hotīti mantvā āha “visuddhaṃ katvā”ti.",
  "tika-abh03t:1308_1": "Tesañhi taṃ cittanti tesanti vattabbatārahaṃ sakadāgāmimaggādipurecārikaṃ taṃ gotrabhucittanti",
  "tika-abh03t:1308_2": "adhippāyo. Vipassanākusalaṃ pana kāmāvacaramevāti paccayuppannaṃ bhūmito vavatthapeti.",
  "tika-abh03t:1308_3": "Tenevāti dhammavaseneva dassanato, desanantarattāti adhippāyo.",
  "tika-abh03t:1309_0": "405. Assādanaṃ sarāgassa somanassassa sasomanassassa rāgassa ca kiccanti āha “anubhavati",
  "tika-abh03t:1309_1": "ceva rajjati cā”ti. Abhinandanaṃ pītikiccasahitāya taṇhāya kiccanti āha “sappītikataṇhāvasenā”ti.",
  "tika-abh03t:1309_2": "Diṭṭhābhinandanā diṭṭhiyeva. Ettha pana pacchimatthameva gahetvā “abhinandantassa",
  "tika-abh03t:1309_3": "attā attaniyantiādivasena…pe… diṭṭhi uppajjatī”ti vuttaṃ. Abhinandanā pana diṭṭhābhinandanāyevāti",
  "tika-abh03t:1309_4": "na sakkā vattuṃ “bhāvanāya pahātabbo dhammo bhāvanāya pahātabbassa dhammassa ārammaṇa…pe…",
  "tika-abh03t:1309_5": "bhāvanāya pahātabbaṃ rāgaṃ assādeti abhinandatī”ti vacanato, tasmā purimopi attho",
  "tika-abh03t:1309_6": "vuttoti daṭṭhabbo. Dvīsu pana somanassasahagatacittesu yathāvuttena somanassena rāgena",
  "tika-abh03t:1309_7": "ca assādentassa tesuyeva sappītikataṇhāya catūsupi diṭṭhābhinandanāya abhinandantassa",
  "tika-abh03t:1309_8": "ca diṭṭhi uppajjatītipi sakkā yojetuṃ. Jātivasenāti suciṇṇasāmaññavasenāti attho.",
  "tika-abh03t:1310_0": "406. Tadārammaṇatāti tadārammaṇabhāvena. Vibhattilopo hettha katoti. Bhāvavantato",
  "tika-abh03t:1310_1": "vā añño bhāvo natthīti bhāveneva vipākaṃ viseseti, vipāko tadārammaṇabhāvabhūtoti",
  "tika-abh03t:1310_2": "attho. Viññāṇañcāyatananevasaññānāsaññāyatanavipākānaṃ viya na kāmāvacaravipākānaṃ",
  "tika-abh03t:1310_3": "niyogato vavatthitaṃ idañca kammaṃ ārammaṇanti taṃ labbhamānampi na vuttaṃ. Tadārammaṇena",
  "tika-abh03t:1310_4": "pana kusalārammaṇabhāvena samānalakkhaṇatāya kammārammaṇā paṭisandhiādayopi dassitāyevāti",
  "tika-abh03t:1310_5": "daṭṭhabbā. Paṭilomato vā ekantarikavasena vāti vadantena anulomato samāpajjane yebhuyyena",
  "tika-abh03t:1310_6": "āsannasamāpattiyā ārammaṇabhāvo dassitoti daṭṭhabbo. Yathā pana paṭilomato ekantarikavasena",
  "tika-abh03t:1310_7": "ca samāpajjantassa anāsannāpi samāpatti ārammaṇaṃ hoti, evaṃ anulomato samāpajjantassapi",
  "tika-abh03t:1310_8": "bhaveyyāti. “Cetopariyañāṇassātiādīni parato āvajjanāya yojetabbānī”ti vatvā “yā",
  "tika-abh03t:1310_9": "etesaṃ āvajjanā, tassā”ti attho vutto, evaṃ sati “iddhividhañāṇassā”tipi vattabbaṃ",
  "tika-abh03t:1310_10": "siyā. Yasmā pana kusalā khandhā abyākatassa iddhividhañāṇassa ārammaṇaṃ na hontīti",
  "tika-abh03t:1310_11": "taṃ na vuttaṃ, cetopariyañāṇādīnañca hontīti tāni vuttāni, tasmā kiriyānaṃ cetopariyañāṇādīnaṃ",
  "tika-abh03t:1310_12": "yāya kāyaci āvajjanāya ca kusalārammaṇāya kusalā khandhā ārammaṇapaccayena paccayoti",
  "tika-abh03t:1310_13": "evamattho daṭṭhabbo.",
  "tika-abh03t:1311": "407-409. Vippaṭisārādivasena vāti ādi-saddena ādīnavadassanena sabhāvato ca aniṭṭhatāmattaṃ saṅgaṇhāti, akkhantibhedā vā.",
  "tika-abh03t:1312_0": "410. Rūpāyatanaṃ cakkhuviññāṇassātiādinā viññāṇakāyehi niyatārammaṇehi abyākatassa",
  "tika-abh03t:1312_1": "abyākatānaṃ ārammaṇapaccayabhāvaṃ nidasseti. Sabbassa hi vattuṃ asakkuṇeyyattā ekasmiṃ",
  "tika-abh03t:1312_2": "santāne dhammānaṃ ekadesena nidassanaṃ karotīti.",
  "tika-abh03t:1313": "413-416. Catubhūmakaṃ kusalaṃ ārammaṇādhipatipaccayabhāvena dassitaṃ, paccayuppannaṃ pana kāmāvacarameva.",
  "tika-abh03t:1314_0": "417. Apubbato cittasantānato vuṭṭhānaṃ bhavaṅgameva, taṃ pana mūlāgantukabhavaṅgasaṅkhātaṃ",
  "tika-abh03t:1314_1": "tadārammaṇaṃ pakatibhavaṅgañca. Anulomaṃ sekkhāya phalasamāpattiyāti ettha kāyaci",
  "tika-abh03t:1314_2": "sekkhaphalasamāpattiyā avajjetabbattā vattabbaṃ natthīti nevasaññānāsaññāyatanakusalaṃ",
  "tika-abh03t:1314_3": "phalasamāpattiyāti imaṃ nibbisesanaṃ phalasamāpattiṃ uddharitvā dassento āha “phalasamāpattiyāti",
  "tika-abh03t:1314_4": "anāgāmiphalasamāpattiyā”ti. Kāmāvacarakiriyā duvidhassapi vuṭṭhānassāti ettha kiriyānantaraṃ",
  "tika-abh03t:1314_5": "tadārammaṇavuṭṭhāne yaṃ vattabbaṃ, taṃ cittuppādakaṇḍe vuttameva.",
  "tika-abh03t:1315_0": "Tā ubhopi…pe… dvādasannanti idaṃ somanassasahagatamanoviññāṇadhātuvasena vuttaṃ,",
  "tika-abh03t:1315_1": "upekkhāsahagatā pana yathāvuttānaṃ dasannaṃ viññāṇadhātūnaṃ voṭṭhabbanakiriyassa",
  "tika-abh03t:1315_2": "manodhātukiriyassa cāti dvādasannaṃ hotīti daṭṭhabbaṃ.",
  "tika-abh03t:1316_0": "423. Dānādipuññakiriyāyattā sabbasampattiyo paṭivijjhitvāti sambandho. Na panetaṃ",
  "tika-abh03t:1316_1": "ekantena gahetabbanti “balavacetanāva labbhati, na dubbalā”ti etaṃ ekantaṃ na gahetabbaṃ,",
  "tika-abh03t:1316_2": "daḷhaṃ vā na gahetabbanti adhippāyo. Kiṃ kāraṇanti? Balavato dubbalassa vā katokāsassa",
  "tika-abh03t:1316_3": "antarāyaṃ paṭibāhitvā vipaccanato “yaṃkañci yadi vipākaṃ janeti, upanissayo na hotī”ti",
  "tika-abh03t:1316_4": "navattabbattā cāti dassento “katokāsañhī”tiādimāha. Vipākattike pana pañhāvārapaccanīye",
  "tika-abh03t:1316_5": "“vipākadhammadhammo vipākassa dhammassa ārammaṇapaccayena paccayo, upanissayapaccayena",
  "tika-abh03t:1316_6": "paccayo, kammapaccayena paccayo”ti kammapaccayassa visuṃ uddhaṭattā, vedanāttike",
  "tika-abh03t:1316_7": "ca pañhāvārapaccanīye “nahetupaccayā naārammaṇapaccayā naupanissaye aṭṭhā”ti vuttattā",
  "tika-abh03t:1316_8": "“vipākajanakampi kiñci kammaṃ upanissayapaccayo na hotī”ti sakkā vattunti.",
  "tika-abh03t:1317_0": "Tasmiṃ vā viruddhoti taṃnimittaṃ viruddho, viruddhanti vā pāṭho. Omānanti parassa",
  "tika-abh03t:1317_1": "pavattaomānaṃ. Rāgo rañjanavasena pavattā kāmarāgataṇhā, “iti me cakkhuṃ siyā anāgatamaddhānaṃ,",
  "tika-abh03t:1317_2": "iti rūpā”ti appaṭiladdhassa paṭilābhāya cittapaṇidahanataṇhā patthanāti ayametesaṃ viseso.",
  "tika-abh03t:1318": "Tesu aññampīti tesu yaṃkiñci pubbe hanitato aññampi pāṇaṃ hanatīti attho.",
  "tika-abh03t:1319": "Punappunaṃ āṇāpanavasena vāti mātughātakammena sadisatāya pubbe pavattāyapi āṇattacetanāya mātughātakammanāmaṃ āropetvā vadanti. Esa nayo dvīhi pahārehīti etthāpi.",
  "tika-abh03t:1320_0": "Yatheva hi…pe… uppādeti nāmāti rāgaṃ upanissāya dānaṃ detīti rāgaṃ upanissāya dānavasena",
  "tika-abh03t:1320_1": "saddhaṃ uppādetīti ayamattho vutto hotīti iminā adhippāyena vadati. Yathā rāgaṃ upanissāya",
  "tika-abh03t:1320_2": "dānaṃ detītievamādi hoti, evaṃ rāgādayo saddhādīnaṃ upanissayapaccayoti idampi hotīti",
  "tika-abh03t:1320_3": "dasseti. Kāyikaṃ sukhantiādīnaṃ ekato dassanena visuṃyeva na etesaṃ paccayabhāvo,",
  "tika-abh03t:1320_4": "atha kho ekatopīti dassitaṃ hotīti daṭṭhabbaṃ.",
  "tika-abh03t:1321_0": "425. Upatthambhakattena paccayattāyevāti etena idaṃ dasseti – na purimavāresu viya",
  "tika-abh03t:1321_1": "imasmiṃ paccayena uppatti vuccati, atha kho tassa tassa paccayuppannassa tesaṃ tesaṃ",
  "tika-abh03t:1321_2": "dhammānaṃ taṃtaṃpaccayabhāvo, na ca pacchājātakkhandhā upatthambhakattena paccayā",
  "tika-abh03t:1321_3": "na honti, tenesa pacchājātapaccayo idha anulomato āgatoti.",
  "tika-abh03t:1322": "427. Cetanā vatthussapi paccayoti attano patiṭṭhābhūtassapi kammapaccayoti adhippāyo.",
  "tika-abh03t:1323_0": "Kasmā panettha paccayavāre viya nissayaatthiavigatesu dumūlakadukāvasānā pañhā na",
  "tika-abh03t:1323_1": "uddhaṭāti? Alabbhamānattā. Tattha hi paccayuppannappadhānattā desanāya kusalo ca",
  "tika-abh03t:1323_2": "abyākato ca dhammā ekato uppajjamānā kusalābyākatapaccayā labbhantīti “kusalañca",
  "tika-abh03t:1323_3": "abyākatañca dhammaṃ paccayā kusalo ca abyākato ca dhammā uppajjantī”ti vuttaṃ. Yato",
  "tika-abh03t:1323_4": "tato vā ubhayapaccayato paccayuppannassa uppattimattaṃyeva hi tattha adhippetaṃ,",
  "tika-abh03t:1323_5": "na ubhayassa ubhinnaṃ paccayabhāvoti. Idha pana paccayappadhānattā desanāya kusalābyākatā",
  "tika-abh03t:1323_6": "kusalābyākatānaṃ ubhinnaṃ nissayādibhūtā na labbhantīti “kusalo ca abyākato ca dhammā",
  "tika-abh03t:1323_7": "kusalassa ca abyākatassa ca dhammassa nissayapaccayena paccayo”tiādi na vuttaṃ.",
  "tika-abh03t:1324": "Pañhāvāravibhaṅgavaṇṇanā niṭṭhitā.",
  "tika-abh03t:1325": "Pañhāvārassa ghaṭane anulomagaṇanā",
  "tika-abh03t:1326": "439. “Ettha pana purejātampi labbhatī”ti vuttaṃ, yadi evaṃ kasmā “tathā”ti vuttanti? “Tīṇī”ti gaṇanamattasāmaññato.",
  "tika-abh03t:1327_0": "440. “Adhipatipaccaye ṭhapetvā vīmaṃsaṃ sesādhipatino visabhāgā”ti purimapāṭho nidassanavasena",
  "tika-abh03t:1327_1": "daṭṭhabbo. Yasmā pana hetupaccayassa visabhāgena ekena ārammaṇena nidassanaṃ akatvā",
  "tika-abh03t:1327_2": "anantarādīni vadanto sabbe visabhāge dasseti, tasmā indriyamaggapaccayā ca visabhāgā",
  "tika-abh03t:1327_3": "dassetabbāti “adhipatindriyamaggapaccayesu ṭhapetvā paññaṃ sesā dhammā visabhāgā”ti",
  "tika-abh03t:1327_4": "paṭhanti. Tathā bhāvābhāvato hetupaccayabhāve sahajātādipaccayabhāvato. Nanu yathā",
  "tika-abh03t:1327_5": "amohavajjānaṃ hetūnaṃ hetupaccayabhāve adhipatindriyamaggapaccayabhāvo natthīti paññāvajjānaṃ",
  "tika-abh03t:1327_6": "adhipatipaccayādīnaṃ visabhāgatā, evaṃ kusalādihetūnaṃ hetupaccayabhāve vipākapaccayabhāvābhāvato",
  "tika-abh03t:1327_7": "hetuvajjānaṃ vipākānaṃ visabhāgatāya bhavitabbanti? Na bhavitabbaṃ, ubhayapaccayasahite",
  "tika-abh03t:1327_8": "cittacetasikarāsimhi hetupaccayabhāve vipākapaccayattābhāvābhāvato. Yathā hi hetusahajātapaccayasahitarāsimhi",
  "tika-abh03t:1327_9": "satipi hetuvajjasabbhāve hetūnaṃ hetupaccayabhāve sahajātapaccayattābhāvo natthīti",
  "tika-abh03t:1327_10": "na hetuvajjānaṃ sahajātānaṃ hetussa visabhāgatā vuttā, evamidhāpīti. Esa nayo vippayuttapaccayepi.",
  "tika-abh03t:1327_11": "Apica paccayuppannasseva paccayā vuccantīti paccayuppannakkhaṇe tathā bhāvābhāvavasena",
  "tika-abh03t:1327_12": "sabhāgatāya vuccamānāya nānākkhaṇavasena visabhāgatā tasseva na vattabbāti.",
  "tika-abh03t:1328": "Kusalā vīmaṃsāti idaṃ “kusalā vīmaṃsādhipatī”ti evaṃ vattabbaṃ. Na hi anadhipatibhūtā vīmaṃsā adhipatipaccayo hotīti.",
  "tika-abh03t:1329_0": "441-443. “Sace pana vippayuttapaccayo pavisati, itarāni dve labhatī”ti purimapāṭho,",
  "tika-abh03t:1329_1": "“kusalo dhammo kusalassa ca abyākatassa cā”ti idaṃ pana na labbhatīti “kusalo abyākatassa,",
  "tika-abh03t:1329_2": "abyākato abyākatassāti dve labhatī”ti paṭhanti. Ūnataragaṇanesūti yesu paviṭṭhesu",
  "tika-abh03t:1329_3": "ūnatarā gaṇanā hoti, tesūti attho. Tīṇi dve ekanti evaṃ ūnataragaṇanesu vā aññamaññādīsu",
  "tika-abh03t:1329_4": "pavisantesu tesaṃ vasena tikato ūnaṃ yathāladdhañca ekanti gaṇanaṃ labhatīti attho.",
  "tika-abh03t:1330": "Avipākānīti anāmaṭṭhavipākānīti attho, na vipākaheturahitānīti.",
  "tika-abh03t:1331_0": "Tattha sabbepi sahajātavipākā cevāti tattha ye sahajātā paccayuppannā vuttā, te sabbepi",
  "tika-abh03t:1331_1": "vipākā ceva vipākasahajātarūpā cāti attho. Taṃsamuṭṭhānarūpā cāti ettha paṭisandhiyaṃ",
  "tika-abh03t:1331_2": "kaṭattārūpampi taṃsamuṭṭhānaggahaṇeneva saṅgaṇhātīti veditabbaṃ. “Taṃsamuṭṭhānarūpakaṭattārūpā",
  "tika-abh03t:1331_3": "ca labbhantī”tipi paṭhanti. Catutthe vipākacittasamuṭṭhānarūpamevāti etthāpi eseva",
  "tika-abh03t:1331_4": "nayo. “Kaṭattārūpañcā”tipi pana paṭhanti.",
  "tika-abh03t:1332_0": "Evampīti “etesu pana ghaṭanesu sabbapaṭhamānī”tiādinā vuttanayenapi. Ghaṭanesu pana",
  "tika-abh03t:1332_1": "yo yo paccayo mūlabhāvena ṭhito, taṃpaccayadhammānaṃ niravasesaūnaūnataraūnatamalābhakkamena",
  "tika-abh03t:1332_2": "ghaṭanā vuccati, niravasesalābhe ca paccayuppannānaṃ niravasesalābhakkamena. Tathā",
  "tika-abh03t:1332_3": "ūnalābhādīsūti ayaṃ kamo veditabbo.",
  "tika-abh03t:1333": "Hetumūlakaṃ niṭṭhitaṃ.",
  "tika-abh03t:1334": "445. Vatthuvasena sanissayaṃ vakkhatīti na idaṃ labbhamānassapi vatthussa vasena ghaṭananti adhippāyenāha “ārammaṇavaseneva vā”ti.",
  "tika-abh03t:1335_0": "446. Sahajātena pana saddhiṃ ārammaṇādhipati, ārammaṇādhipatinā ca saddhiṃ sahajātaṃ",
  "tika-abh03t:1335_1": "na labbhatīti idaṃ yathā sahajātapurejātā eko nissayapaccayo atthipaccayo ca honti,",
  "tika-abh03t:1335_2": "evaṃ sahajātārammaṇādhipatīnaṃ ekassa adhipatipaccayabhāvassa abhāvato vuttaṃ. Nissayabhāvo",
  "tika-abh03t:1335_3": "hi atthiavigatabhāvo ca sahajātapurejātanissayādīnaṃ samāno, na panevaṃ sahajātārammaṇādhipatibhāvo",
  "tika-abh03t:1335_4": "samāno. Sahajāto hi ārammaṇabhāvaṃ anupagantvā attanā saha pavattanavasena adhipati",
  "tika-abh03t:1335_5": "hoti, itaro ārammaṇaṃ hutvā attani ninnatākaraṇena. Sahajāto ca vijjamānabhāveneva",
  "tika-abh03t:1335_6": "upakārako, itaro atītānāgatopi ārammaṇabhāveneva, tasmā sahajātārammaṇapaccayā viya",
  "tika-abh03t:1335_7": "bhinnasabhāvā sahajātārammaṇādhipatinoti na te ekato eva adhipatipaccayabhāvaṃ bhajanti,",
  "tika-abh03t:1335_8": "teneva pañhāvāravibhaṅge ca “kusalo ca abyākato ca dhammā kusalassa dhammassa adhipatipaccayena",
  "tika-abh03t:1335_9": "paccayo”tiādi na vuttanti.",
  "tika-abh03t:1336_0": "447-452. Sāhārakaghaṭanānaṃ purato vīriyacittavīmaṃsānaṃ sādhāraṇavasena anāhārakāmaggakāni",
  "tika-abh03t:1336_1": "saindriyaghaṭanāni vattabbāni siyuṃ “adhipatisahajātanissayaindriyaatthiavigatanti",
  "tika-abh03t:1336_2": "satta. Adhipatisahajātaaññamaññanissayaindriyasampayuttaatthiavigatanti tīṇi. Adhipatisahajātanissayaindriyavippayuttaatthiavigatanti",
  "tika-abh03t:1336_3": "tīṇi. Adhipatisahajātanissayavipākaindriyaatthiavigatanti ekaṃ. Adhipatisahajātaaññamaññanissayavipākaindriyasampayuttaavigatanti",
  "tika-abh03t:1336_4": "ekaṃ. Adhipatisahajātanissayavipākaindriyavippayuttaatthiavigatanti eka”nti. Kasmā",
  "tika-abh03t:1336_5": "tāni na vuttānīti? Indriyabhūtassa adhipatissa āhāramaggehi aññassa abhāvā. Cittādhipati",
  "tika-abh03t:1336_6": "hi āhāro, vīriyavīmaṃsā ca maggo hoti, na ca añño indriyabhūto adhipati atthi, yassa",
  "tika-abh03t:1336_7": "vasena anāhārakāmaggakāni saindriyaghaṭanāni vattabbāni siyuṃ, tasmā tāni avatvā",
  "tika-abh03t:1336_8": "cittādhipatiādīnaṃ ekantena āhāramaggabhāvadassanatthaṃ sāhārakasamaggakāneva vuttāni.",
  "tika-abh03t:1336_9": "Tesu ca samaggakesu dve paccayadhammā labbhanti, sāhārakesu ekoyevāti samaggakāni",
  "tika-abh03t:1336_10": "pubbe vattabbāni siyuṃ. Saindriyakāni pana yehi āhāramaggehi bhinditabbāni, tesaṃ",
  "tika-abh03t:1336_11": "kamavasena pacchā vuttāni. Aṭṭhakathāyaṃ pana sadisattāti samaggakattena samānattā,",
  "tika-abh03t:1336_12": "anantararūpattāti vā attho.",
  "tika-abh03t:1337_0": "457-460. Kusalābyākato abyākatassāti cattārīti abyākatasahitassa kusalassa paccayabhāvadassanavasena",
  "tika-abh03t:1337_1": "kusalamūlakesveva dumūlakampi āharitvā vuttaṃ. Abyākate vatthurūpampīti idaṃ “kaṭattārūpampī”ti",
  "tika-abh03t:1337_2": "evaṃ vattabbaṃ. “Dutiyaghaṭane abyākatavissajjane rūpesu vatthumeva labbhatī”ti purimapāṭho,",
  "tika-abh03t:1337_3": "bhūtarūpampi pana labbhatīti “vatthuñca bhūtarūpañca labbhatī”ti paṭhanti. “Catutthe",
  "tika-abh03t:1337_4": "cittasamuṭṭhānarūpamevā”ti vuttaṃ, “cittasamuṭṭhānarūpaṃ paṭisandhikkhaṇe kaṭattārūpañcā”ti",
  "tika-abh03t:1337_5": "pana vattabbaṃ. Savipākesu paṭhame vipākā ceva vipākacittasamuṭṭhānarūpañcāti ettha",
  "tika-abh03t:1337_6": "catutthe vipākacittasamuṭṭhānamevāti idha ca kaṭattārūpampi vipākacittasamuṭṭhānaggahaṇena",
  "tika-abh03t:1337_7": "gahitanti daṭṭhabbaṃ. “Kaṭattārūpañcā”tipi pana paṭhanti. Ettha pana sahajātaaññamaññanissayavipākasampayuttavippayuttaatthi",
  "tika-abh03t:1337_8": "avigatamūlakesu ghaṭanesu hetukammajhānamaggehi ghaṭanāni na yojitāni, yathāvuttesu",
  "tika-abh03t:1337_9": "atthiavigatamūlavajjesu āhārena, nissayavippayuttaatthiavigatavajjesu adhipatiindriyehi",
  "tika-abh03t:1337_10": "ca. Kasmāti? Tesu hi yojiyamānesu taṃtaṃcittuppādekadesabhūtā hetuādayo arūpadhammāva",
  "tika-abh03t:1337_11": "paccayabhāvena labbhanti. Tena tehi ghaṭanāni hetumūlakādīsu vuttasadisāneva rūpamissakattābhāvena",
  "tika-abh03t:1337_12": "suviññeyyānīti na vuttāni. Atthiavigatehi pana yojiyamāno āhāro nissayādīhi adhipatiindriyāni",
  "tika-abh03t:1337_13": "ca rūpamissakāni hontīti adhipatāhārindriyamūlakesu vuttasadisānipi ghaṭanāni atthiavigatamūlakesu",
  "tika-abh03t:1337_14": "nissayādimūlakesu ca āhārena adhipatindriyehi ca supākaṭabhāvatthaṃ yojitānīti daṭṭhabbānīti.",
  "tika-abh03t:1338": "462-464. Nissayamūlake “chaṭṭhe tīṇīti kusalādīni cittasamuṭṭhānassā”ti purimapāṭho, cakkhādīni pana cakkhuviññāṇādīnaṃ labbhantīti “abyākatassa cakkhāyatanādīni cā”ti paṭhanti.",
  "tika-abh03t:1339": "466. Upanissayamūlake pakatūpanissayavasena vuttesu dvīsu paṭhame “lokiyakusalākusalacetanā paccayabhāvato gahetabbā”ti vuttaṃ, lokuttarāpi pana gahetabbāva.",
  "tika-abh03t:1340_0": "473-477. Kammamūlake paṭisandhiyaṃ vatthupīti ettha na pavatte viya khandhāyeva paccayuppannabhāvena",
  "tika-abh03t:1340_1": "gahetabbāti adhippāyo. Vipākāvipākasādhāraṇavasena vuttesu catūsu paṭhame “arūpena",
  "tika-abh03t:1340_2": "saddhiṃ cittasamuṭṭhānarūpaṃ labbhatī”ti vuttaṃ, kaṭattārūpampi pana labbhateva.",
  "tika-abh03t:1340_3": "Imasmiṃ pana kammamūlake “kammapaccayā ārammaṇe dve”ti, ārammaṇamūlake ca “ārammaṇapaccayā",
  "tika-abh03t:1340_4": "kamme dve”ti kasmā na vuttaṃ, nanu kusalākusalacetanā kammārammaṇānaṃ paṭisandhiyādīnaṃ",
  "tika-abh03t:1340_5": "kammapaccayo ārammaṇapaccayo ca hoti. Yathā ca ārammaṇabhūtaṃ vatthuṃ ārammaṇanissayapaccayabhāvena",
  "tika-abh03t:1340_6": "vuccati, evaṃ kammampi ārammaṇapaccayabhāvena vattabbanti? Na, dvinnaṃ paccayabhāvānaṃ",
  "tika-abh03t:1340_7": "aññamaññapaṭikkhepato. Paccuppannañhi vatthu nissayabhāvaṃ apariccajitvā tenevākārena",
  "tika-abh03t:1340_8": "tannissitena ālambiyamānaṃ nissayabhāvena ca nissayapaccayoti yuttaṃ vattuṃ. Kammaṃ",
  "tika-abh03t:1340_9": "pana tasmiṃ kate pavattamānānaṃ katūpacitabhāvena kammapaccayo hoti, nārammaṇākārena,",
  "tika-abh03t:1340_10": "visayamattatāvasena ca ārammaṇapaccayo hoti, na santānavisesaṃ katvā phaluppādanasaṅkhātena",
  "tika-abh03t:1340_11": "kammapaccayākārena, tasmā kammapaccayabhāvo ārammaṇapaccayabhāvaṃ paṭikkhipati, ārammaṇapaccayabhāvo",
  "tika-abh03t:1340_12": "ca kammapaccayabhāvanti “kammapaccayo hutvā ārammaṇapaccayo hotī”ti, “ārammaṇapaccayo",
  "tika-abh03t:1340_13": "hutvā kammapaccayo hotī”ti ca na sakkā vattunti na vuttaṃ. Esa ca sabhāvo vattamānānañca",
  "tika-abh03t:1340_14": "ārammaṇapurejātānaṃ vatthucakkhādīnaṃ, yaṃ ārammaṇapaccayabhāvena saha nissayādipaccayā",
  "tika-abh03t:1340_15": "hontīti vattabbatā, atītassa ca kammassa ayaṃ sabhāvo, yaṃ ārammaṇapaccayabhāvena",
  "tika-abh03t:1340_16": "saha kammapaccayo hotīti navattabbatā. Yathā sahajātapurejātanissayānaṃ saha nissayapaccayabhāvena",
  "tika-abh03t:1340_17": "vattabbatā sabhāvo, sahajātārammaṇādhipatīnañca saha adhipatipaccayabhāvena navattabbatā, evamidhāpīti.",
  "tika-abh03t:1341_0": "478-483. Nirādhipativiññāṇāhāravasenāti anāmaṭṭhādhipatibhāvassa viññāṇāhārassa vasenāti",
  "tika-abh03t:1341_1": "adhippāyo. Vatthu parihāyatīti aññamaññampi labhantassa vatthussa vasena sabbassa",
  "tika-abh03t:1341_2": "kaṭattārūpassa parihānaṃ dasseti.",
  "tika-abh03t:1342_0": "484-495. “Tatiye arūpindriyāni rūpāna”nti vuttaṃ, cakkhādīni ca pana cakkhuviññāṇādīnaṃ",
  "tika-abh03t:1342_1": "labbhanti. Tato vīriyavasena maggasampayuttāni chāti ettha yadipi vīmaṃsā labbhati,",
  "tika-abh03t:1342_2": "vīriyassa pana vasena taṃsamānagatikā vīmaṃsāpi gahitāti “vīriyavasenā”ti vuttaṃ.",
  "tika-abh03t:1343_0": "511-514. Vippayuttamūlake “dasame kusalādayo cittasamuṭṭhānāna”nti vuttaṃ, paṭisandhiyaṃ",
  "tika-abh03t:1343_1": "pana “khandhā kaṭattārūpānaṃ vatthu ca khandhāna”nti idampi labbhati. “Ekādasame",
  "tika-abh03t:1343_2": "paṭisandhiyaṃ vatthu khandhāna”nti vuttaṃ, taṃ vipākapaccayassa aggahitattā yassa",
  "tika-abh03t:1343_3": "vatthussa vasena ghaṭanaṃ kataṃ, tassa dassanavasena vuttaṃ. “Khandhā ca vatthussā”ti",
  "tika-abh03t:1343_4": "idampi pana labbhateva. “Dvādasame paṭisandhiyaṃ khandhā kaṭattārūpāna”nti pubbapāṭho,",
  "tika-abh03t:1343_5": "cittasamuṭṭhānāni pana na vajjetabbānīti “dvādasame khandhā pavatte cittasamuṭṭhānarūpānaṃ",
  "tika-abh03t:1343_6": "paṭisandhiyaṃ kaṭattārūpānañcā”ti paṭhanti.",
  "tika-abh03t:1344_0": "515-518. Atthipaccayamūlake paṭhamaghaṭane “arūpavatthārammaṇamahābhūtaindriyāhārānaṃ",
  "tika-abh03t:1344_1": "vasena sahajātapurejātapacchājātapaccayā labbhantī”ti vuttaṃ, “āhārindriyapaccayā",
  "tika-abh03t:1344_2": "cā”tipi pana vattabbaṃ. Na hi indriyāhārānaṃ vasena sahajātādayo labbhantīti. “Dutiye",
  "tika-abh03t:1344_3": "pacchājātakabaḷīkārāhārā na labbhantī”ti vuttaṃ, sabbānipi pana alabbhamānāni dassetuṃ",
  "tika-abh03t:1344_4": "“pacchājātakabaḷīkārāhārarūpajīvitindriyarūpādiārammaṇāni ca na labbhantī”ti paṭhanti,",
  "tika-abh03t:1344_5": "chaṭṭhaṃ sabbesaṃ indriyānaṃ vasena vuttaṃ. Sattame tato rūpajīvitindriyamattaṃ parihāyatīti",
  "tika-abh03t:1344_6": "evametesaṃ viseso vattabbo. Tato ekādasameti ettha tatoti navamatoti attho. Terasame",
  "tika-abh03t:1344_7": "vatthārammaṇāti ettha vatthuggahaṇena cakkhādivatthūnipi gahitāni, tathā cuddasame",
  "tika-abh03t:1344_8": "vatthumevāti etthāpi. “Sattarasame pana tadeva ārammaṇādhipatibhāvena, aṭṭhārasamepi",
  "tika-abh03t:1344_9": "tadeva ārammaṇūpanissayavasenā”ti purimapāṭho, “ārammaṇūpanissayavasenā”ti ayaṃ pana",
  "tika-abh03t:1344_10": "sattarasamato viseso na hoti, vatthārammaṇānaṃ pana sattarasame aṭṭhārasame ca vatthusseva",
  "tika-abh03t:1344_11": "paccayabhāvo visesoti “sattarasame pana ārammaṇādhipatibhāvena cakkhādīni ca, aṭṭhārasame",
  "tika-abh03t:1344_12": "vatthusseva ārammaṇūpanissayavasenā”ti paṭhanti.",
  "tika-abh03t:1345_0": "519. Sahajātāni viya sahajātena kenaci ekena paccayena aniyamitattā tāni pakiṇṇakānīti",
  "tika-abh03t:1345_1": "vuttānīti ettha purejātapacchājātāhārindriyāni sahajātena aññamaññañca asāmaññavasena",
  "tika-abh03t:1345_2": "vippakiṇṇāni vuttāni. Ārammaṇamūlake anantarasamanantarapurejātāti ettha upanissayopi paṭhitabbo.",
  "tika-abh03t:1346_0": "Yesu pākaṭā hutvā paññāyanti, tāni dassetuṃ “hetumūlakādīna”ntiādimāha. Alobhāditaṃtaṃnāmavasena",
  "tika-abh03t:1346_1": "pana hetuārammaṇādhipatiāhārindriyajhānamaggapaccayadhammā evaṃ pākaṭā hutvā na paññāyeyyunti",
  "tika-abh03t:1346_2": "te paricchedavasena dassento “dvādaseva hi hetū”tiādimāha. Tena “ettakāyeva paccayadhammā”ti",
  "tika-abh03t:1346_3": "nicchayaṃ katvā pākaṭo hutvā apaññāyamānopi tesveva maggitabboti dasseti. Tattha",
  "tika-abh03t:1346_4": "cha ārammaṇāti etena ārammaṇādhipati rūpādiārammaṇabhāvato saṅgahitoti taṃ aggahetvā",
  "tika-abh03t:1346_5": "“cattāro adhipatayo”ti vuttaṃ. Ekantena kusalavipākāti idaṃ indriyesu aññindriyavasena",
  "tika-abh03t:1346_6": "labbhati. Ekantena akusalavipākāti idaṃ pana na sakkā laddhuṃ. Jhānaṅgesvapi hi dukkhaṃ",
  "tika-abh03t:1346_7": "akusalameva vipākassa ajhānaṅgattā. Cittaṭṭhitipi akusalavipākakiriyā hotīti. Akusalassa",
  "tika-abh03t:1346_8": "vipākā akusalavipākāti evaṃ pana atthe gayhamāne indriyesu dukkhindriyavasena labbheyya,",
  "tika-abh03t:1346_9": "kusalavipākākusalavipākavisesena pana paccayayojanā natthīti ayamattho adhippetoti sakkā vattunti.",
  "tika-abh03t:1347": "Pañhāvārassa ghaṭane anulomagaṇanā niṭṭhitā.",
  "tika-abh03t:1348": "Paccanīyuddhāravaṇṇanā",
  "tika-abh03t:1349_0": "527. Ekena lakkhaṇenāti “kusalo dhammo kusalassa dhammassa nahetupaccayena paccayo”ti",
  "tika-abh03t:1349_1": "hetupaccayato aññena paccayena paccayoti attho. Hetupaccayato ca aññe paccayā aggahitaggahaṇena",
  "tika-abh03t:1349_2": "aṭṭha honti, tesu kusalo kusalassa tīhi paccayehi paccayo, akusalassa dvīhi, evaṃ",
  "tika-abh03t:1349_3": "tasmiṃ tasmiṃ paccaye paccanīyato ṭhite tato aññe paccayā imesveva ārammaṇādīsu aṭṭhasu",
  "tika-abh03t:1349_4": "paccayesu yathāyogaṃ yojetabbāti idamettha lakkhaṇaṃ veditabbaṃ. Etesu ca aṭṭhasu",
  "tika-abh03t:1349_5": "paccayesu purimapurimehi asaṅgahite saṅgahetvā pacchimapacchimā vuttāti ārammaṇato",
  "tika-abh03t:1349_6": "aññesaṃ dvinnaṃ vasena upanissayo, vatthupurejātassa vasena purejātaṃ, sahajātato",
  "tika-abh03t:1349_7": "upanissayato ca, aññissā cetanāya vasena kammaṃ, sahajātato aññassa kabaḷīkārāhārassa",
  "tika-abh03t:1349_8": "vasena āhāro, sahajātato purejātato ca aññassa rūpajīvitindriyassa vasena indriyaṃ",
  "tika-abh03t:1349_9": "vuttanti daṭṭhabbaṃ. Evañca katvā “kusalo dhammo kusalassa dhammassa ārammaṇapaccayena",
  "tika-abh03t:1349_10": "paccayo, sahajātaupanissayapaccayena paccayo”ticceva vuttaṃ, tadaññābhāvā na vuttaṃ",
  "tika-abh03t:1349_11": "“kammāhārindriyapaccayena paccayo”ti, tasmā “ārammaṇādhipati ārammaṇapaccaye saṅgahaṃ",
  "tika-abh03t:1349_12": "gacchatī”ti evaṃ vattabbaṃ. Yaṃ pana parittattike pañhāvārapaccanīye “appamāṇo dhammo",
  "tika-abh03t:1349_13": "appamāṇassa dhammassa sahajātaupanissayapaccayena paccayo”ti ettha ārammaṇassa avacanaṃ,",
  "tika-abh03t:1349_14": "taṃ purimehi asaṅgahitavasena vuttānaṃ saṅgahitavivajjanābhāvato upanissayato aññārammaṇābhāvato",
  "tika-abh03t:1349_15": "ca, na pana ārammaṇūpanissayassa ārammaṇe asaṅgahitattā.",
  "tika-abh03t:1350_0": "Atthiavigatapaccayā yadipi sahajātapurejātapacchājātāhārindriyānaṃ vasena pañcavidhāva,",
  "tika-abh03t:1350_1": "sahajātapurejātānaṃ pana pacchājātāhārānaṃ pacchājātindriyānañca sahāpi atthiavigatapaccayabhāvo",
  "tika-abh03t:1350_2": "hoti, na tiṇṇaṃ vippayuttatā viya visuṃyevāti “atthiavigatesu ca ekekassa vasena",
  "tika-abh03t:1350_3": "chahi bhedehi ṭhitā”ti atthiavigatapaccayalakkhaṇesu ekekaṃ saṅgahetvā vuttaṃ.",
  "tika-abh03t:1351": "“Rūpindriyapaccayo pana ajjhattabahiddhābhedato duvidho”ti vuttaṃ, taṃ “ajjhattikabāhirabhedato”ti evaṃ vattabbaṃ.",
  "tika-abh03t:1352_0": "Catuvīsatiyāpīti na soḷasannaṃyeva, nāpi aṭṭhannaṃyeva, atha kho catuvīsatiyāpīti",
  "tika-abh03t:1352_1": "attho. Ārammaṇabhūtānaṃ adhipatiupanissayapaccayānaṃ upanissaye nissayapurejātavippayuttaatthiavigatānañca",
  "tika-abh03t:1352_2": "purejāte saṅgaho atthīti ārammaṇapaccayaṃ ārammaṇapaccayabhāveyeva ṭhapetvā tadekadesassa",
  "tika-abh03t:1352_3": "tesañca upanissayādīsu saṅgahaṃ vattukāmo “ārammaṇapaccaye ārammaṇapaccayova saṅgahaṃ",
  "tika-abh03t:1352_4": "gacchati, na sesā tevīsatī”ti āha. Catutthe purejātapaccayeti ettha yathā “upanissayapaccaye",
  "tika-abh03t:1352_5": "adhipatibhūto ārammaṇapaccayo”ti vuttaṃ, evaṃ “purejātabhūto ārammaṇapaccayo”tipi",
  "tika-abh03t:1352_6": "vattabbaṃ, taṃ pana tattha vuttanayena gahetuṃ sakkāti katvā na vuttaṃ siyā. Atha",
  "tika-abh03t:1352_7": "pana “ārammaṇato aññaṃ purejātaggahaṇena gahita”nti na vuttaṃ, evaṃ sati upanissayaggahaṇenapi",
  "tika-abh03t:1352_8": "ārammaṇato aññassa gahitatāya bhavitabbanti “adhipatibhūto ārammaṇapaccayo upanissaye",
  "tika-abh03t:1352_9": "saṅgahaṃ gacchatī”ti na vattabbaṃ siyāti.",
  "tika-abh03t:1353_0": "Yesu pañhesu…pe… ekova paccayo āgatoti ettha āgatovāti evaṃ evasaddo ānetvā yojetabbo.",
  "tika-abh03t:1353_1": "Tena dvādasamacuddasamesu pañhesu sahajātapurejātesu ekeko paccayo na anāgato hoti,",
  "tika-abh03t:1353_2": "atha kho āgatovāti tesu aññatarapaṭikkhepe tepi pañhā parihāyantīti dassitaṃ hotīti.",
  "tika-abh03t:1353_3": "Yasmiṃ pana pañheti dutiyachaṭṭhapañhesu ekekavasena gahetvā ekavacanena niddisīyati.",
  "tika-abh03t:1353_4": "Evanti ārammaṇaupanissayavasenāti attho. Tena dvādasamacuddasame nivatteti. Tesupi",
  "tika-abh03t:1353_5": "hi dve paccayā āgatā, na pana ārammaṇaupanissayavasenāti. Avasesānaṃ vasenāti avasesānaṃ",
  "tika-abh03t:1353_6": "labbhamānānaṃ vasenāti daṭṭhabbaṃ. Na hi terasamapannarasamesu pacchājātepi paṭikkhitte",
  "tika-abh03t:1353_7": "āhārindriyānaṃ vasena te pañhā labbhanti, atha kho sahajātasseva vasenāti. Idameva",
  "tika-abh03t:1353_8": "cettha lakkhaṇanti aṭṭhannaṃ paccayānaṃ sabbapaccayasaṅgāhakattaṃ, ukkaṭṭhavasena",
  "tika-abh03t:1353_9": "pañhāparicchedo, te te paccaye saṅgahetvā dassitapaccayaparicchedo, tasmiṃ tasmiṃ",
  "tika-abh03t:1353_10": "paccaye paṭikkhitte tassa tassa pañhassa parihānāparihānīti etaṃ sabbaṃ sandhāya",
  "tika-abh03t:1353_11": "vuttanti daṭṭhabbaṃ. Teneva “iminā lakkhaṇenā”ti vuttaṃ.",
  "tika-abh03t:1354_0": "Tatrāti pabhedaparihānīsu. Tīhi paccayehi ekūnavīsati paccayā dassitāti “nahetupaccayā”ti",
  "tika-abh03t:1354_1": "ettha labbhamānapaccaye sandhāya vuttaṃ. Ayaṃ pana paccayuddhāro sabbapaccanīyassa",
  "tika-abh03t:1354_2": "sādhāraṇalakkhaṇavasena vutto, na “nahetupaccayā”ti ettheva labbhamānapaccayadassanavasena.",
  "tika-abh03t:1354_3": "Evañca katvā hetudukapañhāvārapaccanīye “hetudhammo hetussa dhammassa ārammaṇapaccayena",
  "tika-abh03t:1354_4": "paccayo, sahajātapaccayena paccayo, upanissayapaccayena paccayo”ti vuttaṃ, aññathā",
  "tika-abh03t:1354_5": "“nahetupaccayā”ti ettha labbhamānapaccayadassane “sahajātapaccayena paccayo”ti na",
  "tika-abh03t:1354_6": "vattabbaṃ siyā, tasmā idhāpi sabbalabbhamānapaccayasaṅgahavasena paccayuddhārassa",
  "tika-abh03t:1354_7": "vuttattā tīhi paccayehi vīsati paccayā dassitāti daṭṭhabbā. Yaṃ vuttaṃ “tatrāyaṃ",
  "tika-abh03t:1354_8": "vitthārakathā”ti, tatra pabhede vitthārakathaṃ vatvā parihānīyaṃ dassento “tasmiṃ",
  "tika-abh03t:1354_9": "pana paccaye…pe… te parato vakkhāmā”ti āha.",
  "tika-abh03t:1355_0": "528. Tathā akusalādikesupi catūsu pañhesu tehi tehi paccayehi te teyeva paccayā dassitāti",
  "tika-abh03t:1355_1": "kusalādikesu dassitehi aññesaṃ abhāvaṃ sandhāya vuttanti veditabbaṃ. Na hi “akusalo",
  "tika-abh03t:1355_2": "dhammo kusalassa dhammassā”ti ettha dvīhi paccayehi tayo paccayā dassitā, atha kho",
  "tika-abh03t:1355_3": "dveyeva, abyākatassapi akusalo ārammaṇādhipatipaccayo na hotīti.",
  "tika-abh03t:1356_0": "530. Sahajātapaccayā pana na honti vatthumissakattāti asahajātapaccayena vatthunā",
  "tika-abh03t:1356_1": "sahajātapaccayabhāvena gahitattā tena saddhiṃ sahajātapaccayā na hontīti dasseti,",
  "tika-abh03t:1356_2": "na pana suddhānaṃ sahajātapaccayabhāvaṃ nivāreti. Vatthunā pana saddhiṃ yena nissayādinā",
  "tika-abh03t:1356_3": "paccayā honti, tameva nissayādiṃ visesetuṃ sahajātanti vuttanti dassento “tasmā tesa”ntiādimāha.",
  "tika-abh03t:1357_0": "Imasmiṃ pana paccayuddhāre ārammaṇaupanissayakammaatthipaccayesu catūsu sabbapaccaye",
  "tika-abh03t:1357_1": "saṅgaṇhitvā kasmā tesaṃ vasena paccayuddhāro na katoti? Missakāmissakassa atthipaccayavibhāgassa",
  "tika-abh03t:1357_2": "duviññeyyattā. Na hi “avibhāgena atthipaccayena paccayo”ti vutte sakkā viññātuṃ “kiṃ",
  "tika-abh03t:1357_3": "suddhena sahajātaatthipaccayena purejātapacchājātāhārindriyaatthipaccayena vā, atha",
  "tika-abh03t:1357_4": "sahajātapurejātamissakena pacchājātāhāramissakena pacchājātindriyamissakena vā”ti.",
  "tika-abh03t:1357_5": "Atthipaccayavisesesu pana sahajātādīsu sarūpato vuccamānesu yattha suddhānaṃ sahajātādīnaṃ",
  "tika-abh03t:1357_6": "paccayabhāvo, tattha “sahajātapaccayena paccayo”tiādinā suddhānaṃ, yattha ca missakānaṃ",
  "tika-abh03t:1357_7": "paccayabhāvo, tattha “sahajātaṃ purejāta”ntiādinā missakānaṃ gahaṇato suviññeyyatā",
  "tika-abh03t:1357_8": "hoti, tasmā atthipaccayavisesadassanatthaṃ sahajātādayo gahitā, tena ca sabbapaccayānaṃ",
  "tika-abh03t:1357_9": "catūsu paccayesu saṅgaho dassito hoti.",
  "tika-abh03t:1358_0": "Kasmā pana sahajātapurejāte aggahetvā nissayo, purejātapacchājāte aggahetvā vippayutto",
  "tika-abh03t:1358_1": "vā atthipaccayavisesabhāvena na vuttoti? Avattabbattā, nissayo tāva na vattabbo sahajātapurejātānaṃ",
  "tika-abh03t:1358_2": "suddhānaṃ missakānañca nissayapaccayabhāvato vibhajitabbatāya atthipaccayena avisiṭṭhattā,",
  "tika-abh03t:1358_3": "vippayuttapaccayo ca sahajātapurejātapacchājātabhāvato atthipaccayo viya visesitabboti",
  "tika-abh03t:1358_4": "so viya na vattabbo. Sahajātapurejātānañca missakānaṃ atthipaccayabhāvo hoti, na",
  "tika-abh03t:1358_5": "vippayuttabhāvo. Tathā sahajātapacchājātānañca missakānaṃ atthipaccayabhāvo hoti.",
  "tika-abh03t:1358_6": "Vakkhati hi “anupādinnaanupādāniyo dhammo upādinnupādāniyassa ca anupādinnaanupādāniyassa",
  "tika-abh03t:1358_7": "ca dhammassa atthipaccayena paccayo sahajātaṃ pacchājāta”nti, na pana vippayuttapaccayabhāvo,",
  "tika-abh03t:1358_8": "tasmā vippayuttaggahaṇena missakānaṃ atthipaccayabhāvassa aggahaṇato na so atthipaccayaviseso",
  "tika-abh03t:1358_9": "bhavituṃ yuttoti bhiyyopi na vattabbo.",
  "tika-abh03t:1359_0": "Nanu ca sahajātapaccayo ca hetuādīhi visesitabboti sopi nissayavippayuttā viya atthipaccayavisesabhāvena",
  "tika-abh03t:1359_1": "na vattabboti? Na, viruddhapaccayehi avisesitabbattā. Nissayavippayuttā hi atthipaccayo",
  "tika-abh03t:1359_2": "viya uppattikālaviruddhehi paccayehi visesitabbā, na pana sahajāto. Hetuādayo hi",
  "tika-abh03t:1359_3": "sahajātā eva, na uppattikālaviruddhāti.",
  "tika-abh03t:1360": "Paccanīyuddhāravaṇṇanā niṭṭhitā.",
  "tika-abh03t:1361": "Paccanīyagaṇanavaṇṇanā",
  "tika-abh03t:1362": "Nahetumūlakavaṇṇanā",
  "tika-abh03t:1363_0": "532. Suddho ārammaṇapaccayo parihāyatīti ettha suddhaggahaṇena na kiñci payojanaṃ.",
  "tika-abh03t:1363_1": "Ārammaṇe hi paccanīyato ṭhite adhipatipaccayādibhūto ārammaṇapaccayo parihāyatiyevāti.",
  "tika-abh03t:1363_2": "Suddhoti vā aṭṭhasu paccayesu kevalaṃ ārammaṇapaccayo parihāyati, na sesāti dasseti.",
  "tika-abh03t:1363_3": "Ekādasannanti sahajāte saṅgahaṃ gacchantesu pannarasasu aññamaññavipākasampayuttavippayutte",
  "tika-abh03t:1363_4": "vajjetvā ekādasannaṃ vasena. Teti te sahajāte antogadhāyeva tasmiṃ paṭikkhitte aññenākārena",
  "tika-abh03t:1363_5": "vissajjanaṃ na labhantīti dasseti, anantogadhā pana ārammaṇādhipatipurejātanissayādayo",
  "tika-abh03t:1363_6": "ārammaṇādiākārena labhantīti.",
  "tika-abh03t:1364_0": "Kiñcāpi sahajātapaccayoyeva natthīti tasmiṃ paṭikkhitte ime vārā na labbheyyuṃ, atha",
  "tika-abh03t:1364_1": "kho nissayaatthiavigatānaṃ vasena ete labhitabbā siyunti adhippāyo. Yasmā panātiādinā",
  "tika-abh03t:1364_2": "yadipi sahajātapaccayo natthi, yasmā pana sahajātapaccayadhamme ṭhitā ete na nissayādayo",
  "tika-abh03t:1364_3": "na honti, yasmā ca sahajāte paṭikkhitte ye paṭikkhittā honti, te idha sahajātapaṭikkhepena",
  "tika-abh03t:1364_4": "paṭikkhittā, tasmā tepi vārā na labbhantīti dasseti.",
  "tika-abh03t:1365_0": "Ṭhapetvā sahajātapaccayanti etena nissayādibhūtañca sahajātapaccayaṃ ṭhapetvāti vuttanti",
  "tika-abh03t:1365_1": "daṭṭhabbaṃ. Kusalato pavattamānesu kusalābyākatesu kusalassa kusalo aññamaññapaccayo",
  "tika-abh03t:1365_2": "hotīti imamatthaṃ sandhāyāha “aññamaññapaccayadhammavasena pavattisabbhāvato”ti.",
  "tika-abh03t:1365_3": "Ye dhammā aññamaññapaccayasaṅgahaṃ gatāti tesaṃ tesaṃ paccayuppannānaṃ paccayabhāvena",
  "tika-abh03t:1365_4": "vuccamānā ye dhammā attano paccayuppannabhāvena vuccamānānaṃ aññamaññapaccayoti saṅgahaṃ",
  "tika-abh03t:1365_5": "gatāti attho. Kusalo ca kusalassa aññamaññapaccayoti katvā kusalābyākatānaṃ aññamaññapaccayasaṅgahaṃ",
  "tika-abh03t:1365_6": "gateheva dhammehi paccayo hoti, samudāyabhūto ekadesabhūtehīti ayamettha adhippāyo.",
  "tika-abh03t:1365_7": "Kusalo pana kusalassa aññamaññapaccayabhūteheva kusalābyākatānaṃ sahajātādīhi, na",
  "tika-abh03t:1365_8": "aññathāti aññamaññe paṭikkhitte so vāro parihāyatīti vattabbaṃ.",
  "tika-abh03t:1366": "Catunnaṃ khandhānaṃ ekadesovāti sahajāte sandhāya vuttaṃ. Asahajātā hi āhārindriyā rūpakkhandhekadesova honti. Teti te vippayuttapaccayadhammā.",
  "tika-abh03t:1367": "533. “Dumūlakādivasena paccayagaṇanaṃ dassetu”nti likhitaṃ, “paccanīyagaṇanaṃ dassetu”nti pana vattabbaṃ. Paccanīyavāragaṇanā hi dassitāti.",
  "tika-abh03t:1368": "“Vipākaṃ panettha naupanissayapaccayena saddhiṃ ghaṭitattā na labbhatī”ti vuttaṃ, vipākassapi pana kammaṃ upanissayo ahutvāpi kammapaccayo hotīti vipākattike dassitametanti.",
  "tika-abh03t:1369": "Nahetumūlakavaṇṇanā niṭṭhitā.",
  "tika-abh03t:1370": "534. Satta pañca tīṇi dve ekanti paricchinnagaṇanānīti sattādiparicchedehi paricchinnagaṇanāni vissajjanāni hetumūlake dassitānīti āha.",
  "tika-abh03t:1371_0": "538. Nanissayapaccayā naupanissayapaccayā napacchājāte tīṇīti mūlakaṃ saṅkhipitvā",
  "tika-abh03t:1371_1": "dasamūlake “napacchājāte tīṇī”ti vuttaṃ gaṇanaṃ uddharati. “Tesu kaṭattārūpañca āhārasamuṭṭhānañca",
  "tika-abh03t:1371_2": "paccayuppanna”nti vuttaṃ, dvīsu pana vipāko tatiye tesamuṭṭhānikakāyo ca paccayuppanno hotiyeva.",
  "tika-abh03t:1372_0": "545. Abyākato ca sahajātaabyākatassāti “arūpābyākato arūpābyākatassa, rūpābyākato",
  "tika-abh03t:1372_1": "ca rūpābyākatassā”ti etaṃ dvayaṃ sandhāya vuttaṃ. Rūpābyākato pana arūpābyākatassa,",
  "tika-abh03t:1372_2": "arūpābyākato ca rūpābyākatassa sahajātapaccayo honto vippayuttapaccayo hotiyeva.",
  "tika-abh03t:1372_3": "“Abyākato sahajātāhārindriyavasena abyākatassāti evaṃ pañcā”ti pana vattabbaṃ.",
  "tika-abh03t:1373_0": "546. Noatthipaccayā nahetuyā navāti ettha “ekamūlakekāvasānā anantarapakatūpanissayavasena",
  "tika-abh03t:1373_1": "labbhantī”ti vuttaṃ, atthipaccaye pana paṭikkhitte aṭṭhasu paccayesu sahajātapurejātapacchājātāhārindriyāni",
  "tika-abh03t:1373_2": "paṭikkhittāni, ārammaṇaupanissayakammāni ṭhitānīti tesaṃ tiṇṇaṃ ṭhitānaṃ vasena labbhantīti",
  "tika-abh03t:1373_3": "vattabbaṃ. Sabbattha hi aṭṭhasu paccayesu ye ye paṭikkhittā, te te apanetvā ye ye",
  "tika-abh03t:1373_4": "ṭhitā, tesaṃ vasena te te vārā labbhantīti idamettha lakkhaṇanti. Yāva nissayampīti",
  "tika-abh03t:1373_5": "na kevalaṃ nārammaṇeyeva ṭhatvā, atha kho yāva nissayaṃ, tāva ṭhatvāpi naupanissaye",
  "tika-abh03t:1373_6": "dve kātabbāti attho. Naupanissayato hi purimesu ca navapi labbhanti, naupanissaye",
  "tika-abh03t:1373_7": "pana pavatte atthiārammaṇaupanissayapaṭikkhepena satta paccayā paṭikkhittāti avasiṭṭhassa",
  "tika-abh03t:1373_8": "kammassa vasena dveyevāti.",
  "tika-abh03t:1374": "Paccanīyagaṇanavaṇṇanā niṭṭhitā.",
  "tika-abh03t:1375": "Anulomapaccanīyavaṇṇanā",
  "tika-abh03t:1376_0": "550. Sadisavārāti anurūpavārāti attho. Naaññamaññe laddhesu hi ekādasasu “kusalo",
  "tika-abh03t:1376_1": "kusalassa akusalo akusalassā”ti ime hetuyā laddhesu sattasu imeheva dvīhi samānā",
  "tika-abh03t:1376_2": "honti, atthābhāvato pana na anurūpāti. Atha vā vacanato atthato ca uddesato yathāyogaṃ",
  "tika-abh03t:1376_3": "niddesato cāti sabbathā samānataṃ sandhāya “sadisavārā”ti āha.",
  "tika-abh03t:1377_0": "551. Paṭisandhināmarūpaṃ sandhāyāti paṭisandhiyaṃ hetunāmapaccayaṃ vatthurūpañca",
  "tika-abh03t:1377_1": "paccayuppannaṃ sandhāya. Tīṇi kusalādīni cittasamuṭṭhānarūpassāti ettha “abyākato",
  "tika-abh03t:1377_2": "kaṭattārūpassa cā”ti idampi vattabbaṃ.",
  "tika-abh03t:1378_0": "556. Adhipatimūlake nahetuyā dasāti dvinnampi adhipatīnaṃ vasena vuttaṃ, nārammaṇe",
  "tika-abh03t:1378_1": "sattāti sahajātādhipatissa, nasahajāte sattāti ārammaṇādhipatissāti evaṃ sabbattha",
  "tika-abh03t:1378_2": "tasmiṃ tasmiṃ paccaye paṭikkhitte ghaṭanesu ca tasmiṃ tasmiṃ paccaye ghaṭite mūlabhāvena",
  "tika-abh03t:1378_3": "ṭhite paccaye ye dhammā parihāyanti, ye ca tiṭṭhanti, te sādhukaṃ sallakkhetvā ye",
  "tika-abh03t:1378_4": "dhammā ṭhitā yesaṃ paccayā honti, tesaṃ vasena gaṇanā uddharitabbā. Anulome vuttaghaṭite",
  "tika-abh03t:1378_5": "hi mūlabhāvena ṭhapetvā ghaṭitāvasesā paccayā paccanīyato yojitāti tattha laddhāyeva",
  "tika-abh03t:1378_6": "paccanīyato ṭhitapaccayānaṃ vasena samānā ūnā ca sakkā viññātunti.",
  "tika-abh03t:1379": "Anulomapaccanīyavaṇṇanā niṭṭhitā.",
  "tika-abh03t:1380": "Paccanīyānulomavaṇṇanā",
  "tika-abh03t:1381_0": "631. Ūnataragaṇanena saddhiṃ atirekagaṇanassapi gaṇanaṃ parihāpetvāti ettha anulomato",
  "tika-abh03t:1381_1": "yojiyamānena paccayena saddhiṃ paccanīyato ṭhitassa atirekagaṇanassapi gaṇanaṃ parihāpetvāti",
  "tika-abh03t:1381_2": "adhippāyo. Parihāpanagaṇanāya ūnataragaṇanena saddhiṃ samānattañca na ekantikaṃ.",
  "tika-abh03t:1381_3": "Nahetunārammaṇadukassa hi gaṇanā adhipatipaccayena yojiyamānena ūnataragaṇanena saddhiṃ",
  "tika-abh03t:1381_4": "parihīnāpi adhipatipaccaye laddhagaṇanāya na samānā, atha kho tatopi ūnatarā hotīti",
  "tika-abh03t:1381_5": "āha “na panetaṃ sabbasaṃsandanesu gacchatī”ti.",
  "tika-abh03t:1382_0": "Nissaye paccanīyato ṭhite sahajāte ca anulomato atiṭṭhamānānaṃ hetuādīnaṃ sahajātassa",
  "tika-abh03t:1382_1": "ca aṭṭhānaṃ pākaṭanti apākaṭameva dassento “vatthupurejāto anulomato na tiṭṭhatī”ti",
  "tika-abh03t:1382_2": "āha. Āhāre vātiādinā idaṃ dasseti – sahajāte paccanīyato ṭhite anulomato atiṭṭhamānā",
  "tika-abh03t:1382_3": "jhānamaggasampayuttā āhāre vā indriye vā paccanīyato ṭhite tiṭṭhantīti hetuādayopi",
  "tika-abh03t:1382_4": "tiṭṭhanti. Sabbajhānamaggehi pana catukkhandhekadesabhūtānaṃ sampayuttena ca catukkhandhabhūtānaṃ",
  "tika-abh03t:1382_5": "sabbesaṃ tesaṃ anulomato ṭhānaṃ dassetīti daṭṭhabbaṃ, itaresu vattabbameva natthi.",
  "tika-abh03t:1382_6": "Adhipatiupanissayāti ārammaṇamissānampi anulomato ṭhānaṃ dasseti.",
  "tika-abh03t:1383_0": "“Indriye ekanti rūpajīvitindriyavasenā”ti vuttaṃ, “cakkhundriyādīnaṃ rūpajīvitindriyassa",
  "tika-abh03t:1383_1": "ca vasenā”ti pana vattabbaṃ. Kamena gantvā vippayutte tīṇīti idaṃ pākaṭabhāvatthaṃ",
  "tika-abh03t:1383_2": "“navamūlakādīsu vippayutte tīṇī”ti evaṃ kesuci potthakesu uddhaṭaṃ. Imāni ca dve",
  "tika-abh03t:1383_3": "pacchājātindriyavasenāti idaṃ “imāni ca dve pacchājātāhārindriyavasenā”ti ca vattabbaṃ.",
  "tika-abh03t:1384": "Nahetumūlakavaṇṇanā niṭṭhitā.",
  "tika-abh03t:1385_0": "636. Naaññamaññapaccayā hetuyā tīṇīti kusalādīni cittasamuṭṭhānānanti ettha “paṭisandhiyaṃ",
  "tika-abh03t:1385_1": "kaṭattārūpānañcā”tipi vattabbaṃ. Hetuyā vuttehi tīhīti vārasāmaññameva sandhāya vadati,",
  "tika-abh03t:1385_2": "tathā kamme tīṇīti hetuyā vuttānevāti ca. Paccayesu pana sabbattha viseso sallakkhetabbo.",
  "tika-abh03t:1385_3": "Adhipatiyā tīṇīti naaññamaññanahetunaārammaṇapaccayā adhipatiyā tīṇīti etāni heṭṭhā hetuyā vuttānevāti.",
  "tika-abh03t:1386": "644. Yathā ca heṭṭhāti yathā nahetumūlake yāva navipākā, tāva gantvā nāhārindriyesu ekekameva gahitaṃ, tathā idhāpi nārammaṇamūlakādīsu ekekameva gahitanti adhippāyo.",
  "tika-abh03t:1387_0": "648. Nānākkhaṇikā kusalākusalacetanā kammasamuṭṭhānarūpassāti ettha “vipākāna”ntipi",
  "tika-abh03t:1387_1": "vattabbaṃ. Āhārindriyesu tīṇi sahajātasadisāni rūpassapi paccayabhāvato, jhānamaggādīsu",
  "tika-abh03t:1387_2": "tīṇi hetusadisāni arūpānaṃyeva paccayabhāvatoti adhippāyo daṭṭhabbo. Ādi-saddena",
  "tika-abh03t:1387_3": "ca “navippayuttanahetunārammaṇapaccayā adhipatiyā tīṇī”tiādīni saṅgaṇhāti.",
  "tika-abh03t:1388_0": "650. Yaṃ panāti yaṃ paccayaṃ sakaṭṭhāne anulomato labhantampi aggahetvā tato paretarā",
  "tika-abh03t:1388_1": "paccanīyato gayhanti, so paccayo pacchā anulomatova yojanaṃ labhatīti attho. Yathā",
  "tika-abh03t:1388_2": "pana nahetumūlakādīsu nāhāre ghaṭite indriyavasena, nindriye ca ghaṭite āhāravasena",
  "tika-abh03t:1388_3": "pañhalābho hotīti tesu aññataraṃ paccanīyato ayojetvā anulomato yojitaṃ, evaṃ noatthinoavigatamūlakesu",
  "tika-abh03t:1388_4": "upanissaye ghaṭite kammavasena, kamme ca ghaṭite upanissayavasena pañhalābho hotīti",
  "tika-abh03t:1388_5": "tesu aññataraṃ paccanīyato ayojetvā anulomato yojitanti veditabbaṃ. Evametasmiṃ paccanīyānulome",
  "tika-abh03t:1388_6": "sabbāni mūlāni dvedhā bhinnāni nāhāranindriyāni naupanissayanakammāni ca patvāti.",
  "tika-abh03t:1389": "Paccanīyānulomavaṇṇanā niṭṭhitā.",
  "tika-abh03t:1390": "Kusalattikavaṇṇanā niṭṭhitā.",
  "tika-abh03t:1391": "2. Vedanāttikavaṇṇanā",
  "tika-abh03t:1392_0": "1. Vedanārūpanibbānāni pana tikamuttakāni paṭiccādiniyamaṃ paccayuppannavacanañca",
  "tika-abh03t:1392_1": "na labhanti. Paṭiccavārādīsu pana chasu yato hetupaccayādito tikadhammānaṃ uppatti",
  "tika-abh03t:1392_2": "vuttā, tattha yathānurūpato ārammaṇādipaccayabhāvena labbhantīti veditabbānīti.",
  "tika-abh03t:1393_0": "10. Sabbaarūpadhammapariggāhakā pana sahajātādayo paccayāti iminā kusalattikepi parihīnaṃ",
  "tika-abh03t:1393_1": "sahajātaṃ rūpārūpadhammapariggāhakattā ādimhi ṭhapetvā ādisaddena sabbārūpadhammapariggāhakavacanena",
  "tika-abh03t:1393_2": "ca paccayuppannavasena sabbaarūpadhammapariggāhakānaṃ ārammaṇādīnaṃ parihāniṃ dassetīti",
  "tika-abh03t:1393_3": "daṭṭhabbaṃ. Tena kusalattikaparihīnānaṃ sabbaṭṭhānikānaṃ catunnaṃ sabbatikādīsu parihāni",
  "tika-abh03t:1393_4": "dassitā hoti. Pacchājātapaccayañca vināva uppattitoti etena pana pacchājātapaccayassa",
  "tika-abh03t:1393_5": "anulome parihāniṃ, paccanīye ca lābhaṃ dasseti. Sahajātādayoti vā sahajātamūlakā",
  "tika-abh03t:1393_6": "sahajātanibandhanā paṭiccādiṃ pharantehi sahajātadhammehi vinā paccayā ahontāti vuttaṃ",
  "tika-abh03t:1393_7": "hoti. Kasmā pana sahajātanibandhanā sabbārūpadhammapariggāhakā ca ye, teva parihāyanti,",
  "tika-abh03t:1393_8": "na pana yo sahajātānibandhano sabbārūpadhammapariggāhako ca na hoti, so pacchājātoti",
  "tika-abh03t:1393_9": "tattha kāraṇaṃ vadanto “sahajātādīhi vinā anuppattito pacchājātapaccayañca vināva",
  "tika-abh03t:1393_10": "uppattito”ti āha. Tattha sahajātādīhi vināti sahajātanibandhanehi sabbārūpadhammapariggāhakehi",
  "tika-abh03t:1393_11": "ca vināti attho. Atha vā sahajātanibandhanānameva parihāni, na pacchājātassa sahajātānibandhanassāti",
  "tika-abh03t:1393_12": "ettheva kāraṇaṃ vadanto “sahajātādīhi vinā anuppattito pacchājātapaccayañca vināva",
  "tika-abh03t:1393_13": "uppattito”ti āha. Sahajātanibandhanāpi pana sabbaarūpadhammapariggāhakāyeva parihāyantīti dassitametanti.",
  "tika-abh03t:1394_0": "17. Navipākepi eseva nayoti nayadassanameva karoti, na ca paccayapaccayuppannasāmaññadassanaṃ.",
  "tika-abh03t:1394_1": "Sukhāya hi adukkhamasukhāya ca vedanāya sampayutte dhamme paṭicca tāhi vedanāhi sampayuttā",
  "tika-abh03t:1394_2": "ahetukakiriyadhammā vicikicchuddhaccasahajātamoho cāti ayañhettha nayoti. Navippayutte",
  "tika-abh03t:1394_3": "ekanti āruppe āvajjanavasena vuttanti idaṃ āvajjanāhetukamohānaṃ vasena vuttanti daṭṭhabbaṃ.",
  "tika-abh03t:1395_0": "25-37. Anulomapaccanīye yathā kusalattikaṃ, evaṃ gaṇetabbanti hetumūlakādīnaṃ nayānaṃ",
  "tika-abh03t:1395_1": "ekamūlakadvimūlakādivasena ca yojetvā gahetabbatāsāmaññaṃ sandhāya vuttaṃ, na gaṇanasāmaññaṃ.",
  "tika-abh03t:1395_2": "Ito paresupi evarūpesu eseva nayo. Ahetukassa pana cittuppādassātiādi nahetumūlakaṃ",
  "tika-abh03t:1395_3": "sandhāya vuttaṃ, “ahetukassa pana cittuppādassa mohassa cā”ti panettha vattabbaṃ.",
  "tika-abh03t:1395_4": "Mohassa cāpi hi ahetukassa adhipatiabhāvato adhipatino nahetumūlake anulomato aṭṭhānanti.",
  "tika-abh03t:1395_5": "Parivattetvāpīti nahetupaccayā naadhipatipaccayā ārammaṇe tīṇīti evaṃ purato ṭhitampi",
  "tika-abh03t:1395_6": "ārammaṇādiṃ pacchato yojetvāti attho.",
  "tika-abh03t:1396_0": "39. Pañhāvāre domanassaṃ uppajjatīti etena taṃsampayutte dasseti. Upanissayavibhaṅge",
  "tika-abh03t:1396_1": "“saddhāpañcakesu mānaṃ jappeti diṭṭhiṃ gaṇhātīti kattabbaṃ, avasesesu na kattabba”nti",
  "tika-abh03t:1396_2": "idaṃ pāṭhagatidassanatthaṃ vuttaṃ, na pana rāgādīhi mānadiṭṭhīnaṃ anuppattito. Kusalattikepi",
  "tika-abh03t:1396_3": "hi rāgādīsu “mānaṃ jappeti diṭṭhiṃ gaṇhātī”ti pāḷi na vuttā, “rāgo doso moho māno",
  "tika-abh03t:1396_4": "diṭṭhi patthanā rāgassa dosassa mohassa mānassa diṭṭhiyā patthanāya upanissayapaccayena",
  "tika-abh03t:1396_5": "paccayo”ti pana rāgādīnaṃ mānadiṭṭhiupanissayabhāvo vutto. Tathā idhāpi daṭṭhabbanti.",
  "tika-abh03t:1396_6": "“Sukhāya vedanāya sampayuttena pana cittena gāmaghātaṃ nigamaghātaṃ karotī”ti somanassasampayuttalobhasahagatacittena",
  "tika-abh03t:1396_7": "gāmanigamaviluppanaṃ sandhāya vuttaṃ.",
  "tika-abh03t:1397_0": "62. Suddhānanti paccayapaccayuppannapadānaṃ anaññattaṃ dasseti. Purejātapacchājātā",
  "tika-abh03t:1397_1": "panettha na vijjanti. Na hi purejātā pacchājātā vā arūpadhammā arūpadhammānaṃ paccayā",
  "tika-abh03t:1397_2": "hontīti ettha purejātāti imasmiṃ tike vuccamānā adhikārappattā sukhāya vedanāya sampayuttādayova",
  "tika-abh03t:1397_3": "arūpadhammānaṃ purejātā hutvā paccayā na honti purejātattābhāvatoti adhippāyo, tathā",
  "tika-abh03t:1397_4": "pacchājātattābhāvato pacchājātā vā hutvā na hontīti.",
  "tika-abh03t:1398": "63-64. Sādhipatiamohavasenāti adhipatibhāvasahitāmohavasenāti attho.",
  "tika-abh03t:1399_0": "83-87. Nahetupaccayā…pe… naupanissaye aṭṭhāti nahetupaccayā nārammaṇapaccayā naupanissaye",
  "tika-abh03t:1399_1": "aṭṭhāti evaṃ saṅkhipitvā uddharati. Nānākkhaṇikakammapaccayavasena veditabbāti idaṃ",
  "tika-abh03t:1399_2": "“dukkhāya vedanāya sampayutto sukhāya vedanāya sampayuttassā”ti etaṃ vajjetvā avasesesu",
  "tika-abh03t:1399_3": "aṭṭhasupi nānākkhaṇikakammapaccayasambhavaṃ sandhāya vuttaṃ. Na hi sahajātapaccayo",
  "tika-abh03t:1399_4": "aṭṭhasupi labbhati, atha kho tīsvevāti.",
  "tika-abh03t:1400": "Vedanāttikavaṇṇanā niṭṭhitā.",
  "tika-abh03t:1401": "3. Vipākattikavaṇṇanā",
  "tika-abh03t:1402": "1-23. Vipākattike vipākadhammaṃ paṭiccāti vipākaṃ dhammaṃ paṭicca. Samāsenapi hi soyevattho vuttoti pāḷiyaṃ samāsaṃ katvā likhitaṃ.",
  "tika-abh03t:1403_0": "24-52. “Nevavipākanavipākadhammadhammaṃ paṭicca nevavipākanavipākadhammadhammo uppajjati",
  "tika-abh03t:1403_1": "navipākapaccayā”ti etassa vibhaṅge “mahābhūte paṭicca cittasamuṭṭhānaṃ rūpaṃ upādārūpa”nti",
  "tika-abh03t:1403_2": "ettakameva vuttaṃ, na vuttaṃ “kaṭattārūpa”nti. Taṃ khandhe paṭicca uppajjamānassa",
  "tika-abh03t:1403_3": "mahābhūte paṭicca uppattidassanatthattā na vuttaṃ. Na hettha kaṭattārūpassa khandhe",
  "tika-abh03t:1403_4": "paṭicca uppatti atthi, yassa mahābhūte paṭicca uppatti vattabbā siyā. Pavattiyaṃ",
  "tika-abh03t:1403_5": "pana kaṭattārūpaṃ “asaññasattānaṃ…pe… mahābhūte paṭicca kaṭattārūpaṃ upādārūpa”nti",
  "tika-abh03t:1403_6": "eteneva dassitaṃ hoti. Evañca katvā asaññasattānaṃ rūpasamānagatikattā nāhārapaccaye",
  "tika-abh03t:1403_7": "ca pavattiyaṃ kaṭattārūpaṃ na uddhaṭaṃ. Tampi hi uppādakkhaṇe āhārapaccayena vinā",
  "tika-abh03t:1403_8": "uppajjatīti uddharitabbaṃ siyāti.",
  "tika-abh03t:1404": "Vipākattikavaṇṇanā niṭṭhitā.",
  "tika-abh03t:1405": "4. Upādinnattikavaṇṇanā",
  "tika-abh03t:1406_0": "15. Upādinnattike anupādinnaanupādāniyaṃ dhammaṃ paṭicca anupādinnaanupādāniyo dhammo",
  "tika-abh03t:1406_1": "uppajjati nādhipatipaccayāti etena sayaṃ adhipatibhūtattā avirahitārammaṇādhipatīsupi",
  "tika-abh03t:1406_2": "adhipati duvidhenapi adhipatipaccayena uppajjatīti na vattabbo, ayametassa sabhāvoti dasseti.",
  "tika-abh03t:1407_0": "72. Upādinnupādāniyo kabaḷīkārāhāro upādinnupādāniyassa kāyassa āhārapaccayena paccayoti",
  "tika-abh03t:1407_1": "ettha kammajānaṃ rūpānaṃ abbhantaragatā ojā tasseva kammajakāyassa rūpajīvitindriyaṃ",
  "tika-abh03t:1407_2": "viya kaṭattārūpānaṃ anupālanupatthambhanavasena paccayo, na janakavasenāti ayamattho",
  "tika-abh03t:1407_3": "aṭṭhakathāyaṃ vutto. Etasmiṃ pana atthe sati upādinnupādāniyo ca anupādinnaanupādāniyo",
  "tika-abh03t:1407_4": "ca dhammā upādinnupādāniyassa dhammassa atthipaccayena paccayo pacchājātindriyanti",
  "tika-abh03t:1407_5": "ettha “āhāra”ntipi vattabbaṃ, yadi ca kammajā ojā sakalāparūpānameva āhārapaccayo",
  "tika-abh03t:1407_6": "hoti, evaṃ sati “upādinnupādāniyo kabaḷīkārāhāro anupādinnupādāniyassa kāyassa āhārapaccayena",
  "tika-abh03t:1407_7": "paccayo”ti na vattabbaṃ siyā, vuttañcidaṃ, tampi anajjhohaṭāya sasantānagatāya upādinnojāya",
  "tika-abh03t:1407_8": "anupādinnupādāniyassa kāyassa āhārapaccayaṃ sandhāya vuttaṃ. Evañca sati “upādinnupādāniyo",
  "tika-abh03t:1407_9": "ca anupādinnaanupādāniyo ca dhammā anupādinnupādāniyassa dhammassa atthipaccayena",
  "tika-abh03t:1407_10": "paccayo”ti ayampi pañho pacchājātāhāravasena uddharitabbo siyā, tasmā ajjhohaṭassa",
  "tika-abh03t:1407_11": "upādinnāhārassa lokuttarakkhaṇe abhāvato dumūlakesu paṭhamapañhe “āhāra”nti na vuttaṃ.",
  "tika-abh03t:1407_12": "Dutiyapañho ca na uddhaṭo, na itarassa upādinnāhārassa kāmabhave asambhavābhāvatoti",
  "tika-abh03t:1407_13": "ajjhohaṭameva maṇḍūkādisarīragataṃ upādinnāhāraṃ sandhāya “upādinnupādāniyo kabaḷīkārāhāro",
  "tika-abh03t:1407_14": "upādinnupādāniyassa ca anupādinnupādāniyassa ca kāyassa āhārapaccayena paccayo”ti",
  "tika-abh03t:1407_15": "vadantānaṃ vādo balavataro. Na hi ajjhohaṭamattāva maṇḍūkādayo kucchivitthataṃ na",
  "tika-abh03t:1407_16": "karonti, na ca balaṃ na upajāyanti, na ca rūpaviseso na viññāyatīti.",
  "tika-abh03t:1408_0": "“Anupādinnaanupādāniyo dhammo upādinnupādāniyassa ca anupādinnaanupādāniyassa ca",
  "tika-abh03t:1408_1": "dhammassa atthipaccayena paccayo sahajātaṃ pacchājāta”nti evamādīhi idha vuttehi",
  "tika-abh03t:1408_2": "ekamūlakadukatikāvasānapañhavissajjanehi “kusalo dhammo kusalassa ca abyākatassa",
  "tika-abh03t:1408_3": "ca dhammassa atthipaccayena paccayo sahajāta”ntiādinā idha dutiyadukāvasāne viya",
  "tika-abh03t:1408_4": "vissajjanaṃ labbhatīti viññāyati. Sukhāvabodhanatthaṃ pana tattha sahajātavaseneva",
  "tika-abh03t:1408_5": "vissajjanaṃ kataṃ. Paccanīye pana sahajātasseva apaṭikkhepe lābhato, paṭikkhepe ca",
  "tika-abh03t:1408_6": "alābhato sahajātapaccayavaseneva ekamūlakadukāvasānā tattha uddhaṭā, idha panetehi",
  "tika-abh03t:1408_7": "vissajjanehi eko dhammo sahajātādīsu atthipaccayavisesesu anekehipi anekesaṃ dhammānaṃ",
  "tika-abh03t:1408_8": "eko atthipaccayo hotīti dassitaṃ hoti. Eko hi dhammo ekassa dhammassa ekeneva atthipaccayavisesena",
  "tika-abh03t:1408_9": "atthipaccayo hoti, eko anekesaṃ ekenapi anekehipi, tathā aneko ekassa, aneko anekesaṃ",
  "tika-abh03t:1408_10": "samānatte paccayuppannadhammānaṃ, atthipaccayavisesesu pana pañcasu sahajātaṃ purejāteneva",
  "tika-abh03t:1408_11": "saha atthipaccayo hoti, anaññadhammatte pacchājātena ca, na nānādhammatte.",
  "tika-abh03t:1409_0": "Yadi siyā, “upādinnupādāniyo ca anupādinnaanupādāniyo ca dhammā upādinnupādāniyassa",
  "tika-abh03t:1409_1": "dhammassa atthipaccayena paccayo pacchājātaṃ indriya”nti ettha “sahajāta”ntipi vattabbaṃ",
  "tika-abh03t:1409_2": "siyā. Kammajānañhi bhūtānaṃ sahajātānaṃ pacchājātānañca lokuttarānaṃ ekakkhaṇe labbhamānānampi",
  "tika-abh03t:1409_3": "eko atthipaccayabhāvo natthi sahajātapacchājātānaṃ nānādhammānaṃ viruddhasabhāvattāti",
  "tika-abh03t:1409_4": "taṃ na vuttanti veditabbaṃ. Evañca katvā paccanīye ca “naindriye bāvīsā”ti vuttaṃ.",
  "tika-abh03t:1409_5": "Aññathā hi indriyapaṭikkhepepi sahajātapacchājātavasena tassa pañhassa lābhato “tevīsā”ti",
  "tika-abh03t:1409_6": "vattabbaṃ siyāti. Purejātaṃ sahajāteneva saha atthipaccayo hoti, na itarehi, tampi",
  "tika-abh03t:1409_7": "vatthu taṃsahitapurejātameva, na itaraṃ. Kusalattike hi pañhāvāre “navippayuttapaccayā",
  "tika-abh03t:1409_8": "atthiyā pañcā”ti vuttaṃ, sanidassanattike pana “vippayutte bāvīsā”ti. Yaṃ pana tattha",
  "tika-abh03t:1409_9": "atthivibhaṅge paccayuddhāre ca timūlakekāvasānaṃ uddhaṭaṃ, taṃ vatthusahitassa ārammaṇapurejātassa",
  "tika-abh03t:1409_10": "sahajātena, saha paccayabhāvatoti pacchājātaṃ āhārindriyeheva, anaññadhammatte ca",
  "tika-abh03t:1409_11": "sahajātena ca, āhāro pacchājātindriyeheva, indriyaṃ pacchājātāhārenāti evametaṃ atthipaccayavibhāgaṃ",
  "tika-abh03t:1409_12": "sallakkhetvā anulome paccanīyādīsu ca labbhamānā pañhā uddharitabbā.",
  "tika-abh03t:1410": "Upādinnattikavaṇṇanā niṭṭhitā.",
  "tika-abh03t:1411": "6. Vitakkattikavaṇṇanā",
  "tika-abh03t:1412_0": "22. Vitakkattike paṭiccavārānulome adhipatiyā tevīsāti sattasu mūlakesu yathākkamaṃ",
  "tika-abh03t:1412_1": "satta pañca tīṇi ekaṃ tīṇi tīṇi ekanti evaṃ tevīsa, aññamaññe aṭṭhavīsa satta pañca",
  "tika-abh03t:1412_2": "pañca tīṇi cattāri tīṇi ekanti evaṃ, purejāte ekādasa tīṇi cattāri dve dutiyatatiyadumūlakesu",
  "tika-abh03t:1412_3": "ekaṃ ekanti evaṃ, tathā āsevane. Aññāni gaṇanāni hetuārammaṇasadisāni.",
  "tika-abh03t:1413_0": "31. Paccanīye nādhipatipaccaye paṭhamapañhe “avitakkavicāramatte khandhe paṭicca",
  "tika-abh03t:1413_1": "avitakkavicāramattā adhipatī”ti vatvā puna “vipākaṃ avitakkavicāramattaṃ ekaṃ khandhaṃ",
  "tika-abh03t:1413_2": "paṭiccā”tiādinā vissajjanaṃ kataṃ, na pana avisesena. Kasmā? Vipākavajjānaṃ avitakkavicāramattakkhandhānaṃ",
  "tika-abh03t:1413_3": "ekantena sādhipatibhāvato. Vipākānaṃ pana lokuttarānameva sādhipatibhāvo, na itaresanti",
  "tika-abh03t:1413_4": "te visuṃ niddhāretvā vuttā. Lokuttaravipākādhipatissa cettha purimakoṭṭhāseyeva saṅgaho veditabbo.",
  "tika-abh03t:1414_0": "38. Nāsevanamūlake avitakkavicāramattaṃ vipākena saha gacchantenāti etaṃ mūlaṃ avitakkavicāramattaavitakkavicārapadehi",
  "tika-abh03t:1414_1": "avitakkehi saha yojentena napurejātasadisaṃ pāḷigamanaṃ kātabbanti vuttaṃ hoti. Sadisatā",
  "tika-abh03t:1414_2": "cettha yebhuyyena visadisatā ca daṭṭhabbā. Tattha hi āruppe avitakkavicāramattaṃ",
  "tika-abh03t:1414_3": "idha vipākaṃ avitakkavicāramattantiādi yojetabbanti ayamettha viseso. Idañca nāsevanavibhaṅgānantaraṃ",
  "tika-abh03t:1414_4": "likhitabbaṃ, na jhānānantaraṃ, kesuci potthakesu likhitaṃ.",
  "tika-abh03t:1415": "Paccayavāre paṭhamaghaṭane pavattipaṭisandhiyoti dumūlakesu paṭhame sattasupi pañhesu pavattiñca paṭisandhiñca yojetvāti vuttaṃ hoti.",
  "tika-abh03t:1416_0": "49. Paccanīye sattasu ṭhānesu satta mohā uddharitabbā mūlapadesu evāti savitakkasavicārādipadesu",
  "tika-abh03t:1416_1": "mūlapadameva avasānabhāvena yesu pañhesu yojitaṃ, tesu sattasu pañhesu satta mohā",
  "tika-abh03t:1416_2": "uddharitabbāti attho.",
  "tika-abh03t:1417_0": "Pañhāvārapaccanīye “avitakkavicāramatto dhammo avitakkavicāramattassa dhammassa ārammaṇasahajātaupanissayakammapaccayena",
  "tika-abh03t:1417_1": "paccayo”ti kesuci potthakesu pāṭho dissati, upanissayena pana saṅgahitattā “kammapaccayena",
  "tika-abh03t:1417_2": "paccayo”ti na sakkā vattuṃ. Upādinnattikapañhāvārapaccanīye hi “anupādinnaanupādāniyo",
  "tika-abh03t:1417_3": "dhammo anupādinnaanupādāniyassa dhammassa sahajātaupanissayapaccayena paccayo”ti",
  "tika-abh03t:1417_4": "ettakameva vuttaṃ. Parittattikapañhāvārapaccanīye ca “mahaggato dhammo mahaggatassa",
  "tika-abh03t:1417_5": "dhammassa ārammaṇasahajātaupanissayapaccayena paccayo”ti ettakameva vuttanti. Ettakameva",
  "tika-abh03t:1417_6": "ca avitakkavicāramattaṃ kammaṃ appamāṇaṃ mahaggatañca, tañca dubbalaṃ na hotīti etehiyeva",
  "tika-abh03t:1417_7": "vacanehi viññāyatīti.",
  "tika-abh03t:1418": "Vitakkattikavaṇṇanā niṭṭhitā.",
  "tika-abh03t:1419": "8. Dassanenapahātabbattikavaṇṇanā",
  "tika-abh03t:1420": "Dassanenapahātabbattike dassanena pahātabbo dhammo bhāvanāya pahātabbassa dhammassa ekenapi paccayena paccayo na hotīti idaṃ paṭiccasamuppādavibhaṅge vicāritanayena vicāretabbanti.",
  "tika-abh03t:1421": "Dassanenapahātabbattikavaṇṇanā niṭṭhitā.",
  "tika-abh03t:1422": "Pucchāgaṇanagāthāyo",
  "tika-abh03t:1423": "Kusalādi ekakattaya-mathādi antena majjhimantena;",
  "tika-abh03t:1424": "Ādi ca majjhena dukā, tayo tikeko ca viññeyyo.",
  "tika-abh03t:1425": "Tesvekekaṃ mūlaṃ katvā, taṃ sattasattakā pucchā;",
  "tika-abh03t:1426": "Ekekapaccaye yathā, bhavanti ekūnapaññāsa.",
  "tika-abh03t:1427": "Chasattatādhikasataṃ, sahassamekañca suddhike pucchā;",
  "tika-abh03t:1428": "Esa ca nayonulome, paccanīye cāti nāññattha.",
  "tika-abh03t:1429": "Rāsiguṇitassa rāsissaḍḍhaṃ, saha rāsikassa piṇḍo so;",
  "tika-abh03t:1430": "Rāsissa vā sahekassaḍḍhaṃ, puna rāsinā guṇitaṃ.",
  "tika-abh03t:1431": "Iti hetumūlakāduka-tikādayo chacca sattatisatā dve;",
  "tika-abh03t:1432": "Catuvīsatettha pucchā, aḍḍhuḍḍhasahassanahutañca.",
  "tika-abh03t:1433": "Tāsaṃ yasmā suddhika-nayo na paccekapaccaye tasmā;",
  "tika-abh03t:1434": "Catuvīsatiguṇitānaṃ, sasuddhikānaṃ ayaṃ gaṇanā.",
  "tika-abh03t:1435": "Lakkhattayaṃ dvinahutaṃ, pañca sahassāni satta ca satāni;",
  "tika-abh03t:1436": "Dvāpaññāsā etā, anulome piṇḍitā pucchā.",
  "tika-abh03t:1437": "Anulomasadisagaṇanā, bhavanti pucchānaye ca paccanīye;",
  "tika-abh03t:1438": "Hāpetvā pana sese, nayadvaye suddhike laddhā.",
  "tika-abh03t:1439": "Chappaññāsa bhavanti pucchā, chasatasahitañca lakkhaterasakaṃ;",
  "tika-abh03t:1440": "Pucchānayesu gaṇitā, paṭiccavāre catūsvapi.",
  "tika-abh03t:1441": "Sattahi guṇitā kusalattike dvayaṃ, navutiñceva pañcasatā;",
  "tika-abh03t:1442": "Cattāri sahassāni ca, tathekanavute ca lakkhakā.",
  "tika-abh03t:1443": "Nādvāvīsati guṇitā, tikesu sabbesu vīsati ca koṭi;",
  "tika-abh03t:1444": "Lakkhattayaṃ sahassaṃ, catuvīsati cāpi viññeyyā.",
  "tika-abh03t:1445": "Tikapaṭṭhānaṃ.",
  "tika-abh03t:1446": "Ekakapaccaye pana, nava nava katvā sasoḷasadvisataṃ;",
  "tika-abh03t:1447": "Hetudukapaṭhamavāre, paṭhamanaye suddhike pucchā.",
  "tika-abh03t:1448": "Hetādimūlakanaye-svekekasmiṃ dukādibhedayute;",
  "tika-abh03t:1449": "Caturāsīticatusata-sahitaṃ sahassadvayaṃ pucchā.",
  "tika-abh03t:1450": "Tā catuvīsatiguṇitā, sasuddhikā ettha honti anulome;",
  "tika-abh03t:1451": "Dvattiṃsaṭṭhasatādhika-sahassanavakaḍḍhalakkhakā.",
  "tika-abh03t:1452": "Evaṃ paccanīye dve, suddhikarahitā catūsvato honti;",
  "tika-abh03t:1453": "Channavutaṭṭhasataṭṭha-tiṃsasahassadvilakkhakāni.",
  "tika-abh03t:1454": "Tā pana sattaguṇā dve, sattatisatadvayaṃ sahassāni;",
  "tika-abh03t:1455": "Dvāsattati honti tato, soḷasa lakkhāni hetuduke.",
  "tika-abh03t:1456": "Tā sataguṇā dukasate, satadvayaṃ sattavīsati sahassā;",
  "tika-abh03t:1457": "Dvāsattatilakkhāni ca, soḷasakoṭi tato pucchā.",
  "tika-abh03t:1458": "Dukapaṭṭhānaṃ.",
  "tika-abh03t:1459": "Dukatikapaṭṭhāne tika-pakkhepo hoti ekamekaduke;",
  "tika-abh03t:1460": "Tassa chasaṭṭhiguṇena te, chasaṭṭhisataṃ dukā honti.",
  "tika-abh03t:1461": "Hetudukaladdhapucchā, guṇitā tehi ca honti tikapadameva;",
  "tika-abh03t:1462": "Dukapaṭṭhāne pucchā, tāsaṃ gaṇanā ayaṃ ñeyyā.",
  "tika-abh03t:1463": "Dvāpaññāsa satāni ca, naveva nahutāni nava ca saṭṭhiñca;",
  "tika-abh03t:1464": "Lakkhāni tīhi sahitaṃ, sataṃ sahassañca koṭinaṃ.",
  "tika-abh03t:1465": "Dukatikapaṭṭhānaṃ.",
  "tika-abh03t:1466": "Tikadukapaṭṭhāne tika-mekekaṃ dvisatabhedanaṃ katvā;",
  "tika-abh03t:1467": "Dvāvīsadvisataguṇā, ñeyyā kusalattike laddhā.",
  "tika-abh03t:1468": "Pucchā aṭṭhasatādhika-catusahassadvilakkhayuttānaṃ;",
  "tika-abh03t:1469": "Koṭīnaṃ chakkamatho, koṭisahassāni cattāri.",
  "tika-abh03t:1470": "Tikadukapaṭṭhānaṃ.",
  "tika-abh03t:1471": "Tikatikapaṭṭhāne, tesaṭṭhividhekekabhedanā tu tikā;",
  "tika-abh03t:1472": "Tehi ca guṇitā kusala-ttikapucchāpi honti pucchā tā.",
  "tika-abh03t:1473": "Dvādasa pañcasatā catu-saṭṭhisahassāni navuti cekūnā;",
  "tika-abh03t:1474": "Lakkhānamekasaṭṭhi, dvādasasatakoṭiyo ceva.",
  "tika-abh03t:1475": "Tikatikapaṭṭhānaṃ.",
  "tika-abh03t:1476": "Dvayahīnadvayasataguṇo, ekeko dukaduke tehi;",
  "tika-abh03t:1477": "Hetuduke laddhā saṅkhya-bhedehi ca vaḍḍhitā pucchā.",
  "tika-abh03t:1478": "Chasatayutāni pañcā-sītisahassāni lakkhanavakañca;",
  "tika-abh03t:1479": "Ekādasāpi koṭi, puna koṭisatāni tettiṃsa.",
  "tika-abh03t:1480": "Dukadukapaṭṭhānaṃ.",
  "tika-abh03t:1481": "Sampiṇḍitā tu pucchā, anulome chabbidhepi paṭṭhāne;",
  "tika-abh03t:1482": "Chattiṃsatisatasahassa-ṭṭhakayutasattanahutāni.",
  "tika-abh03t:1483": "Lakkhāni chacca cattā-līseva navātha koṭiyo dasa ca;",
  "tika-abh03t:1484": "Sattakoṭisatehi ca, koṭisahassāni nava honti.",
  "tika-abh03t:1485": "Tā catuguṇitā pucchā, catuppabhede samantapaṭṭhāne;",
  "tika-abh03t:1486": "Catucattālīsasatattayaṃ, sahassāni terasa ca.",
  "tika-abh03t:1487": "Sattāsīti ca lakkhānaṃ, koṭīnañca sattasattatiyo;",
  "tika-abh03t:1488": "Hontiṭṭhasatāniṭṭha-tiṃsasatasahassāni iti gaṇanā.",
  "tika-abh03t:1489": "Paṭṭhānassa pucchāgaṇanagāthā.",
  "tika-abh03t:1490": "Paṭṭhānapakaraṇa-mūlaṭīkā samattā.",
  "tika-abh03t:1491": "Iti bhadantaānandācariyakena katā līnatthapadavaṇṇanā",
  "tika-abh03t:1492": "Abhidhammassa mūlaṭīkā samattā."
}