{
  "atk-s0505a1:0": "2. Cūḷavaggo",
  "atk-s0505a1:1": "1. Ratanasuttavaṇṇanā",
  "atk-s0505a1:2_0": "Yānīdhabhūtānīti ratanasuttaṁ. Kā uppatti? Atīte kira vesāliyaṁ dubbhikkhādayo upaddavā",
  "atk-s0505a1:2_1": "uppajjiṁsu. Tesaṁ vūpasamanatthāya licchavayo rājagahaṁ gantvā, yācitvā, bhagavantaṁ",
  "atk-s0505a1:2_2": "vesālimānayiṁsu. Evaṁ ānīto bhagavā tesaṁ upaddavānaṁ vūpasamanatthāya idaṁ suttamabhāsi.",
  "atk-s0505a1:2_3": "Ayamettha saṅkhepo. Porāṇā panassa vesālivatthuto pabhuti uppattiṁ vaṇṇayanti. Sā",
  "atk-s0505a1:2_4": "evaṁ veditabbā – bārāṇasirañño kira aggamahesiyā kucchimhi gabbho saṇṭhāsi. Sā taṁ",
  "atk-s0505a1:2_5": "ñatvā rañño nivedesi. Rājā gabbhaparihāraṁ adāsi. Sā sammā parihariyamānagabbhā gabbhaparipākakāle",
  "atk-s0505a1:2_6": "vijāyanagharaṁ pāvisi. Puññavatīnaṁ paccūsasamaye gabbhavuṭṭhānaṁ hoti, sā ca tāsaṁ",
  "atk-s0505a1:2_7": "aññatarā, tena paccūsasamaye alattakapaṭalabandhujīvakapupphasadisaṁ maṁsapesiṁ vijāyi.",
  "atk-s0505a1:2_8": "Tato “aññā deviyo suvaṇṇabimbasadise putte vijāyanti, aggamahesī maṁsapesinti rañño",
  "atk-s0505a1:2_9": "purato mama avaṇṇo uppajjeyyā”ti cintetvā tena avaṇṇabhayena taṁ maṁsapesiṁ ekasmiṁ",
  "atk-s0505a1:2_10": "bhājane pakkhipitvā aññena paṭikujjitvā rājamuddikāya lañchetvā gaṅgāya sote pakkhipāpesi.",
  "atk-s0505a1:2_11": "Manussehi chaḍḍitamatte devatā ārakkhaṁ saṁvidahiṁsu. Suvaṇṇapaṭṭikañcettha jātihiṅgulakena",
  "atk-s0505a1:2_12": "“bārāṇasirañño aggamahesiyā pajā”ti likhitvā bandhiṁsu. Tato taṁ bhājanaṁ ūmibhayādīhi",
  "atk-s0505a1:2_13": "anupaddutaṁ gaṅgāya sotena pāyāsi.",
  "atk-s0505a1:3_0": "Tena ca samayena aññataro tāpaso gopālakulaṁ nissāya gaṅgāya tīre vasati. So pātovagaṅgaṁ",
  "atk-s0505a1:3_1": "otiṇṇo taṁ bhājanaṁ āgacchantaṁ disvā paṁsukūlasaññāya aggahesi. Tato tattha taṁ",
  "atk-s0505a1:3_2": "akkharapaṭṭikaṁ rājamuddikālañchanañca disvā muñcitvā taṁ maṁsapesiṁ addasa. Disvānassa",
  "atk-s0505a1:3_3": "etadahosi – “siyā gabbho, tathā hissa duggandhapūtibhāvo natthī”ti taṁ assamaṁ netvā",
  "atk-s0505a1:3_4": "suddhe okāse ṭhapesi. Atha aḍḍhamāsaccayena dve maṁsapesiyo ahesuṁ. Tāpaso disvā",
  "atk-s0505a1:3_5": "sādhukataraṁ ṭhapesi. Tato puna addhamāsaccayena ekamekissā pesiyā hatthapādasīsānamatthāya",
  "atk-s0505a1:3_6": "pañca pañca piḷakā uṭṭhahiṁsu. Atha tato addhamāsaccayena ekā maṁsapesi suvaṇṇabimbasadiso",
  "atk-s0505a1:3_7": "dārako; ekā dārikā ahosi. Tesu tāpasassa puttasineho uppajji, aṅguṭṭhato cassa khīraṁ",
  "atk-s0505a1:3_8": "nibbatti, tato pabhuti ca khīrabhattaṁ labhati. So bhattaṁ bhuñjitvā khīraṁ dārakānaṁ",
  "atk-s0505a1:3_9": "mukhe āsiñcati. Tesaṁ yaṁ yaṁ udaraṁ pavisati, taṁ sabbaṁ maṇibhājanagataṁ viya dissati.",
  "atk-s0505a1:3_10": "Evaṁ nicchavī ahesuṁ. Apare pana āhu – “sibbitvā ṭhapitā viya nesaṁ aññamaññaṁ līnā",
  "atk-s0505a1:3_11": "chavi ahosī”ti. Evaṁ te nicchavitāya vā līnacchavitāya vā licchavīti paññāyiṁsu.",
  "atk-s0505a1:4_0": "Tāpaso dārake posento ussūre gāmaṁ piṇḍāya pavisati, atidivā paṭikkamati. Tassa taṁ",
  "atk-s0505a1:4_1": "byāpāraṁ ñatvā gopālakā āhaṁsu – “bhante, pabbajitānaṁ dārakaposanaṁ palibodho, amhākaṁ",
  "atk-s0505a1:4_2": "dārake detha, mayaṁ posessāma, tumhe attano kammaṁ karothā”ti. Tāpaso “sādhū”ti paṭissuṇi.",
  "atk-s0505a1:4_3": "Gopālakā dutiyadivase maggaṁ samaṁ katvā, pupphehi okiritvā; dhajapaṭākā ussāpetvā",
  "atk-s0505a1:4_4": "tūriyehi vajjamānehi assamaṁ āgatā. Tāpaso “mahāpuññā dārakā, appamādena vaḍḍhetha,",
  "atk-s0505a1:4_5": "vaḍḍhetvā ca aññamaññaṁ āvāhavivāhaṁ karotha, pañcagorasena rājānaṁ tosetvā bhūmibhāgaṁ",
  "atk-s0505a1:4_6": "gahetvā nagaraṁ māpetha, tatra kumāraṁ abhisiñcathā”ti vatvā dārake adāsi. Te “sādhū”ti",
  "atk-s0505a1:4_7": "paṭissuṇitvā dārake netvā posesuṁ.",
  "atk-s0505a1:5_0": "Dārakā vaḍḍhimanvāya kīḷantā vivādaṭṭhānesu aññe gopāladārake hatthenapi pādenapi",
  "atk-s0505a1:5_1": "paharanti, te rodanti. “Kissa rodathā”ti ca mātāpitūhi vuttā “ime nimmātāpitikā tāpasapositā",
  "atk-s0505a1:5_2": "amhe atīva paharantī”ti vadanti. Tato tesaṁ mātāpitaro “ime dārakā aññe dārake viheṭhenti",
  "atk-s0505a1:5_3": "dukkhāpenti, na ime saṅgahetabbā, vajjetabbā ime”ti āhaṁsu. Tato pabhuti kira so",
  "atk-s0505a1:5_4": "padeso “vajjī”ti vuccati yojanasataṁ parimāṇena. Atha taṁ padesaṁ gopālakā rājānaṁ",
  "atk-s0505a1:5_5": "tosetvā aggahesuṁ. Tattheva nagaraṁ māpetvā soḷasavassuddesikaṁ kumāraṁ abhisiñcitvā",
  "atk-s0505a1:5_6": "rājānaṁ akaṁsu. Tāya cassa dārikāya saddhiṁ vāreyyaṁ katvā katikaṁ akaṁsu – “na bāhirato",
  "atk-s0505a1:5_7": "dārikā ānetabbā, ito dārikā na kassaci dātabbā”ti. Tesaṁ paṭhamasaṁvāsena dve dārakā",
  "atk-s0505a1:5_8": "jātā dhītā ca putto ca, evaṁ soḷasakkhattuṁ dve dve jātā. Tato tesaṁ dārakānaṁ yathākkamaṁ",
  "atk-s0505a1:5_9": "vaḍḍhantānaṁ ārāmuyyānanivāsanaṭṭhānaparivārasampattiṁ gahetuṁ appahontaṁ taṁ nagaraṁ",
  "atk-s0505a1:5_10": "tikkhattuṁ gāvutantarena gāvutantarena pākārena parikkhipiṁsu. Tassa punappunaṁ visālīkatattā",
  "atk-s0505a1:5_11": "vesālītveva nāmaṁ jātaṁ. Idaṁ vesālīvatthu.",
  "atk-s0505a1:6_0": "Ayaṁ pana vesālī bhagavato uppannakāle iddhā vepullappattā ahosi. Tattha hi rājūnaṁyeva",
  "atk-s0505a1:6_1": "satta sahassāni satta ca satāni satta ca rājāno ahesuṁ, tathā yuvarājasenāpatibhaṇḍāgārikappabhutīnaṁ. Yathāha –",
  "atk-s0505a1:7_0": "“Tena kho pana samayena vesālī iddhā ceva hoti phītā ca bahujanā ākiṇṇamanussā subhikkhā",
  "atk-s0505a1:7_1": "ca, satta ca pāsādasahassāni, satta ca pāsādasatāni, satta ca pāsādā, satta ca kūṭāgārasahassāni,",
  "atk-s0505a1:7_2": "satta ca kūṭāgārasatāni, satta ca kūṭāgārāni, satta ca ārāmasahassāni, satta ca ārāmasatāni,",
  "atk-s0505a1:7_3": "satta ca ārāmā, satta ca pokkharaṇisahassāni, satta ca pokkharaṇisatāni, satta ca pokkharaṇiyo”ti.",
  "atk-s0505a1:8_0": "Sā aparena samayena dubbhikkhā ahosi dubbuṭṭhikā dussassā. Paṭhamaṁ duggatamanussā",
  "atk-s0505a1:8_1": "maranti, te bahiddhā chaḍḍenti. Matamanussānaṁ kuṇapagandhena amanussā nagaraṁ pavisiṁsu.",
  "atk-s0505a1:8_2": "Tato bahutarā mīyanti, tāya paṭikūlatāya ca sattānaṁ ahivātakarogo uppajji. Iti tīhi",
  "atk-s0505a1:8_3": "dubbhikkhaamanussarogabhayehi upaddutāya vesāliyā nagaravāsino upasaṅkamitvā rājānamāhaṁsu",
  "atk-s0505a1:8_4": "– “mahārāja, imasmiṁ nagare tividhaṁ bhayamuppannaṁ, ito pubbe yāva sattamā rājakulaparivaṭṭā",
  "atk-s0505a1:8_5": "evarūpaṁ anuppannapubbaṁ, tumhākaṁ maññe adhammikattena etarahi uppanna”nti. Rājā",
  "atk-s0505a1:8_6": "sabbe santhāgāre sannipātāpetvā, “mayhaṁ adhammikabhāvaṁ vicinathā”ti āha. Te sabbaṁ",
  "atk-s0505a1:8_7": "paveṇiṁ vicinantā na kiñci addasaṁsu.",
  "atk-s0505a1:9_0": "Tato rañño dosaṁ adisvā “idaṁ bhayaṁ amhākaṁ kathaṁ vūpasameyyā”ti cintesuṁ. Tattha",
  "atk-s0505a1:9_1": "ekacce cha satthāro apadisiṁsu – “etehi okkantamatte vūpasamissatī”ti. Ekacce āhaṁsu",
  "atk-s0505a1:9_2": "– “buddho kira loke uppanno, so bhagavā sabbasattahitāya dhammaṁ deseti mahiddhiko",
  "atk-s0505a1:9_3": "mahānubhāvo, tena okkantamatte sabbabhayāni vūpasameyyu”nti. Tena te attamanā hutvā",
  "atk-s0505a1:9_4": "“kahaṁ pana so bhagavā etarahi viharati, amhehi vā pesite āgaccheyyā”ti āhaṁsu. Athāpare",
  "atk-s0505a1:9_5": "āhaṁsu – “buddhā nāma anukampakā, kissa nāgaccheyyuṁ, so pana bhagavā etarahi rājagahe",
  "atk-s0505a1:9_6": "viharati, rājā ca bimbisāro taṁ upaṭṭhahati, kadāci so āgantuṁ na dadeyyā”ti. “Tena",
  "atk-s0505a1:9_7": "hi rājānaṁ saññāpetvā ānessāmā”ti dve licchavirājāno mahatā balakāyena pahūtaṁ paṇṇākāraṁ",
  "atk-s0505a1:9_8": "datvā rañño santikaṁ pesesuṁ – “bimbisāraṁ saññāpetvā bhagavantaṁ ānethā”ti. Te gantvā",
  "atk-s0505a1:9_9": "rañño paṇṇākāraṁ datvā taṁ pavattiṁ nivedetvā “mahārāja, bhagavantaṁ amhākaṁ nagaraṁ",
  "atk-s0505a1:9_10": "pesehī”ti āhaṁsu. Rājā na sampaṭicchi – “tumhe eva jānāthā”ti āha. Te bhagavantaṁ",
  "atk-s0505a1:9_11": "upasaṅkamitvā vanditvā evamāhaṁsu – “bhante, amhākaṁ nagare tīṇi bhayāni uppannāni.",
  "atk-s0505a1:9_12": "Sace bhagavā āgaccheyya, sotthi no bhaveyyā”ti. Bhagavā āvajjetvā “vesāliyaṁ ratanasutte",
  "atk-s0505a1:9_13": "vutte sā rakkhā koṭisatasahassacakkavāḷāni pharissati, suttapariyosāne caturāsītiyā",
  "atk-s0505a1:9_14": "pāṇasahassānaṁ dhammābhisamayo bhavissatī”ti adhivāsesi. Atha rājā bimbisāro bhagavato",
  "atk-s0505a1:9_15": "adhivāsanaṁ sutvā “bhagavatā vesāligamanaṁ adhivāsita”nti nagare ghosanaṁ kārāpetvā",
  "atk-s0505a1:9_16": "bhagavantaṁ upasaṅkamitvā āha – “kiṁ, bhante, sampaṭicchittha vesāligamana”nti? “Āma,",
  "atk-s0505a1:9_17": "mahārājā”ti. “Tena hi, bhante, āgametha, yāva maggaṁ paṭiyādemī”ti.",
  "atk-s0505a1:10_0": "Atha kho rājā bimbisāro rājagahassa ca gaṅgāya ca antarā pañcayojanaṁ bhūmiṁ samaṁ",
  "atk-s0505a1:10_1": "katvā, yojane yojane vihāraṁ māpetvā, bhagavato gamanakālaṁ paṭivedesi. Bhagavā pañcahi",
  "atk-s0505a1:10_2": "bhikkhusatehi parivuto pāyāsi. Rājā pañcayojanaṁ maggaṁ pañcavaṇṇehi pupphehi jāṇumattaṁ",
  "atk-s0505a1:10_3": "okirāpetvā dhajapaṭākāpuṇṇaghaṭakadaliādīni ussāpetvā bhagavato dve setacchattāni,",
  "atk-s0505a1:10_4": "ekekassa ca bhikkhussa ekamekaṁ ukkhipāpetvā saddhiṁ attano parivārena pupphagandhādīhi",
  "atk-s0505a1:10_5": "pūjaṁ karonto ekekasmiṁ vihāre bhagavantaṁ vasāpetvā mahādānāni datvā pañcahi divasehi",
  "atk-s0505a1:10_6": "gaṅgātīraṁ nesi. Tattha sabbālaṅkārehi nāvaṁ alaṅkaronto vesālikānaṁ sāsanaṁ pesesi",
  "atk-s0505a1:10_7": "– “āgato bhagavā, maggaṁ paṭiyādetvā sabbe bhagavato paccuggamanaṁ karothā”ti. Te",
  "atk-s0505a1:10_8": "“diguṇaṁ pūjaṁ karissāmā”ti vesāliyā ca gaṅgāya ca antarā tiyojanaṁ bhūmiṁ samaṁ",
  "atk-s0505a1:10_9": "katvā bhagavato cattāri, ekekassa ca bhikkhuno dve dve setacchattāni sajjetvā pūjaṁ",
  "atk-s0505a1:10_10": "kurumānā gaṅgātīre āgantvā aṭṭhaṁsu.",
  "atk-s0505a1:11_0": "Bimbisāro dve nāvāyo saṅghāṭetvā, maṇḍapaṁ katvā, pupphadāmādīhi alaṅkaritvā tattha",
  "atk-s0505a1:11_1": "sabbaratanamayaṁ buddhāsanaṁ paññāpesi. Bhagavā tasmiṁ nisīdi. Pañcasatā bhikkhūpi",
  "atk-s0505a1:11_2": "nāvaṁ abhiruhitvā yathānurūpaṁ nisīdiṁsu. Rājā bhagavantaṁ anugacchanto galappamāṇaṁ",
  "atk-s0505a1:11_3": "udakaṁ orohitvā “yāva, bhante, bhagavā āgacchati, tāvāhaṁ idheva gaṅgātīre vasissāmī”ti",
  "atk-s0505a1:11_4": "vatvā nivatto. Upari devatā yāva akaniṭṭhabhavanā pūjamakaṁsu, heṭṭhā gaṅgānivāsino",
  "atk-s0505a1:11_5": "kambalassatarādayo nāgā pūjamakaṁsu. Evaṁ mahatiyā pūjāya bhagavā yojanamattaṁ addhānaṁ",
  "atk-s0505a1:11_6": "gaṅgāya gantvā vesālikānaṁ sīmantaraṁ paviṭṭho.",
  "atk-s0505a1:12_0": "Tato licchavirājāno tena bimbisārena katapūjāya diguṇaṁ karontā galappamāṇe udake",
  "atk-s0505a1:12_1": "bhagavantaṁ paccuggacchiṁsu. Teneva khaṇena tena muhuttena vijjuppabhāvinaddhandhakāravisaṭakūṭo",
  "atk-s0505a1:12_2": "gaḷagaḷāyanto catūsu disāsu mahāmegho vuṭṭhāsi. Atha bhagavatā paṭhamapāde gaṅgātīre",
  "atk-s0505a1:12_3": "nikkhittamatte pokkharavassaṁ vassi. Ye temetukāmā, te eva tementi, atemetukāmā na",
  "atk-s0505a1:12_4": "tementi. Sabbattha jāṇumattaṁ ūrumattaṁ kaṭimattaṁ galappamāṇaṁ udakaṁ vahati, sabbakuṇapāni",
  "atk-s0505a1:12_5": "udakena gaṅgaṁ pavesitāni parisuddho bhūmibhāgo ahosi.",
  "atk-s0505a1:13_0": "Licchavirājāno bhagavantaṁ antarā yojane yojane vāsāpetvā mahādānāni datvā tīhi divasehi",
  "atk-s0505a1:13_1": "diguṇaṁ pūjaṁ karontā vesāliṁ nayiṁsu. Vesāliṁ sampatte bhagavati sakko devānamindo",
  "atk-s0505a1:13_2": "devasaṅghapurakkhato āgacchi, mahesakkhānaṁ devānaṁ sannipātena amanussā yebhuyyena",
  "atk-s0505a1:13_3": "palāyiṁsu. Bhagavā nagaradvāre ṭhatvā ānandattheraṁ āmantesi – “imaṁ ānanda, ratanasuttaṁ",
  "atk-s0505a1:13_4": "uggahetvā balikammūpakaraṇāni gahetvā licchavikumārehi saddhiṁ vesāliyā tīsu pākārantaresu",
  "atk-s0505a1:13_5": "vicaranto parittaṁ karohī”ti ratanasuttaṁ abhāsi. Evaṁ “kena panetaṁ suttaṁ, kadā,",
  "atk-s0505a1:13_6": "kattha, kasmā ca vutta”nti etesaṁ pañhānaṁ vissajjanā vitthārena vesālivatthuto pabhuti porāṇehi vaṇṇiyati.",
  "atk-s0505a1:14_0": "Evaṁ bhagavato vesāliṁ anuppattadivaseyeva vesālinagaradvāre tesaṁ upaddavānaṁ paṭighātatthāya",
  "atk-s0505a1:14_1": "vuttamidaṁ ratanasuttaṁ uggahetvā āyasmā ānando parittatthāya bhāsamāno bhagavato",
  "atk-s0505a1:14_2": "pattena udakaṁ ādāya sabbanagaraṁ abbhukkiranto anuvicari. “Yaṁ kiñcī”ti vuttamatteyeva",
  "atk-s0505a1:14_3": "ca therena ye pubbe apalātā saṅkārakūṭabhittippadesādinissitā amanussā, te catūhi",
  "atk-s0505a1:14_4": "dvārehi palāyiṁsu, dvārāni anokāsāni ahesuṁ. Tato ekacce dvāresu okāsaṁ alabhamānā",
  "atk-s0505a1:14_5": "pākāraṁ bhinditvā palātā. Amanussesu gatamattesu manussānaṁ gattesu rogo vūpasanto,",
  "atk-s0505a1:14_6": "te nikkhamitvā sabbagandhapupphādīhi theraṁ pūjesuṁ. Mahājano nagaramajjhe santhāgāraṁ",
  "atk-s0505a1:14_7": "sabbagandhehi limpitvā vitānaṁ katvā sabbālaṅkārehi alaṅkaritvā tattha buddhāsanaṁ",
  "atk-s0505a1:14_8": "paññāpetvā bhagavantaṁ ānesi.",
  "atk-s0505a1:15_0": "Bhagavā santhāgāraṁ pavisitvā paññatte āsane nisīdi. Bhikkhusaṅghopi kho rājāno manussā",
  "atk-s0505a1:15_1": "ca patirūpe okāse nisīdiṁsu. Sakkopi devānamindo dvīsu devalokesu devaparisāya saddhiṁ",
  "atk-s0505a1:15_2": "upanisīdi aññe ca devā. Ānandattheropi sabbaṁ vesāliṁ anuvicaranto ārakkhaṁ katvā",
  "atk-s0505a1:15_3": "vesālinagaravāsīhi saddhiṁ āgantvā ekamantaṁ nisīdi. Tattha bhagavā sabbesaṁ tadeva",
  "atk-s0505a1:15_4": "ratanasuttaṁ abhāsīti.",
  "atk-s0505a1:16_0": "224. Tattha yānīdha bhūtānīti paṭhamagāthāyaṁ yānīti yādisāni appesakkhāni vā mahesakkhāni",
  "atk-s0505a1:16_1": "vā. Idhāti imasmiṁ padese, tasmiṁ khaṇe sannipatitaṭṭhānaṁ sandhāyāha. Bhūtānīti",
  "atk-s0505a1:16_2": "kiñcāpi bhūtasaddo “bhūtasmiṁ pācittiya”nti evamādīsu vijjamāne, “bhūtamidanti, bhikkhave,",
  "atk-s0505a1:16_3": "samanupassathā”ti evamādīsu khandhapañcake, “cattāro kho, bhikkhu, mahābhūtā hetū”ti",
  "atk-s0505a1:16_4": "evamādīsu catubbidhe pathavīdhātvādirūpe, “yo ca kālaghaso bhūto”ti evamādīsu khīṇāsave,",
  "atk-s0505a1:16_5": "“sabbeva nikkhipissanti, bhūtā loke samussaya”nti evamādīsu sabbasatte, “bhūtagāmapātabyatāyā”ti",
  "atk-s0505a1:16_6": "evamādīsu rukkhādike, “bhūtaṁ bhūtato sañjānātī”ti evamādīsu cātumahārājikānaṁ heṭṭhā",
  "atk-s0505a1:16_7": "sattanikāyaṁ upādāya vattati. Idha pana avisesato amanussesu daṭṭhabbo.",
  "atk-s0505a1:17_0": "Samāgatānīti sannipatitāni. Bhummānīti bhūmiyaṁ nibbattāni. Vāti vikappane. Tena",
  "atk-s0505a1:17_1": "yānīdha bhummāni vā bhūtāni samāgatānīti imamekaṁ vikappaṁ katvā puna dutiyaṁ vikappaṁ",
  "atk-s0505a1:17_2": "kātuṁ “yāni vā antalikkhe”ti āha. Antalikkhe vā yāni bhūtāni nibbattāni, tāni sabbāni",
  "atk-s0505a1:17_3": "idha samāgatānīti attho. Ettha ca yāmato yāva akaniṭṭhaṁ, tāva nibbattāni bhūtāni",
  "atk-s0505a1:17_4": "ākāse pātubhūtavimānesu nibbattattā “antalikkhe bhūtānī”ti veditabbāni. Tato heṭṭhā",
  "atk-s0505a1:17_5": "sineruto pabhuti yāva bhūmiyaṁ rukkhalatādīsu adhivatthāni pathaviyañca nibbattāni",
  "atk-s0505a1:17_6": "bhūtāni, tāni sabbāni bhūmiyaṁ bhūmipaṭibaddhesu ca rukkhalatāpabbatādīsu nibbattattā",
  "atk-s0505a1:17_7": "“bhummāni bhūtānī”ti veditabbāni.",
  "atk-s0505a1:18_0": "Evaṁ bhagavā sabbāneva amanussabhūtāni “bhummāni vā yāni va antalikkhe”ti dvīhi padehi",
  "atk-s0505a1:18_1": "vikappetvā puna ekena padena pariggahetvā “sabbeva bhūtā sumanā bhavantū”ti āha.",
  "atk-s0505a1:18_2": "Sabbeti anavasesā. Evāti avadhāraṇe, ekampi anapanetvāti adhippāyo. Bhūtāti amanussā.",
  "atk-s0505a1:18_3": "Sumanā bhavantūti sukhitamanā, pītisomanassajātā bhavantūti attho. Athopīti kiccantarasanniyojanatthaṁ",
  "atk-s0505a1:18_4": "vākyopādāne nipātadvayaṁ. Sakkacca suṇantu bhāsitanti aṭṭhiṁ katvā, manasi katvā,",
  "atk-s0505a1:18_5": "sabbacetaso samannāharitvā dibbasampattilokuttarasukhāvahaṁ mama desanaṁ suṇantu.",
  "atk-s0505a1:19_0": "Evamettha bhagavā “yānīdha bhūtāni samāgatānī”ti aniyamitavacanena bhūtāni pariggahetvā",
  "atk-s0505a1:19_1": "puna “bhummāni vā yāni va antalikkhe”ti dvidhā vikappetvā tato “sabbeva bhūtā”ti",
  "atk-s0505a1:19_2": "puna ekajjhaṁ katvā “sumanā bhavantū”ti iminā vacanena āsayasampattiyaṁ niyojento",
  "atk-s0505a1:19_3": "“sakkacca suṇantu bhāsita”nti payogasampattiyaṁ, tathā yonisomanasikārasampattiyaṁ",
  "atk-s0505a1:19_4": "paratoghosasampattiyañca, tathā attasammāpaṇidhisappurisūpanissayasampattīsu samādhipaññāhetusampattīsu",
  "atk-s0505a1:19_5": "ca niyojento gāthaṁ samāpesi.",
  "atk-s0505a1:20_0": "225.Tasmā hi bhūtāti dutiyagāthā. Tattha tasmāti kāraṇavacanaṁ. Bhūtāti āmantanavacanaṁ.",
  "atk-s0505a1:20_1": "Nisāmethāti suṇātha. Sabbeti anavasesā. Kiṁ vuttaṁ hoti? Yasmā tumhe dibbaṭṭhānāni",
  "atk-s0505a1:20_2": "tattha upabhogasampadañca pahāya dhammassavanatthaṁ idha samāgatā, na naṭanaccanādidassanatthaṁ,",
  "atk-s0505a1:20_3": "tasmā hi bhūtā nisāmetha sabbeti. Atha vā “sumanā bhavantu sakkacca suṇantū”ti vacanena",
  "atk-s0505a1:20_4": "tesaṁ sumanabhāvaṁ sakkaccaṁ sotukamyatañca disvā āha – yasmā tumhe sumanabhāvena",
  "atk-s0505a1:20_5": "attasammāpaṇidhiyonisomanasikārāsayasuddhīhi sakkaccaṁ sotukamyatāya sappurisūpanissayaparatoghosapadaṭṭhānato",
  "atk-s0505a1:20_6": "payogasuddhīhi ca yuttā, tasmā hi bhūtā nisāmetha sabbeti. Atha vā yaṁ purimagāthāya",
  "atk-s0505a1:20_7": "ante “bhāsita”nti vuttaṁ, taṁ kāraṇabhāvena apadisanto āha – “yasmā mama bhāsitaṁ",
  "atk-s0505a1:20_8": "nāma atidullabhaṁ aṭṭhakkhaṇaparivajjitassa khaṇassa dullabhattā, anekānisaṁsañca",
  "atk-s0505a1:20_9": "paññākaruṇāguṇena pavattattā, tañcāhaṁ vattukāmo ‘suṇantu bhāsita’nti avocaṁ. Tasmā",
  "atk-s0505a1:20_10": "hi bhūtā nisāmetha sabbe”ti idaṁ iminā gāthāpadena vuttaṁ hoti.",
  "atk-s0505a1:21_0": "Evametaṁ kāraṇaṁ niropento attano bhāsitanisāmane niyojetvā nisāmetabbaṁ vattumāraddho",
  "atk-s0505a1:21_1": "“mettaṁ karotha mānusiyā pajāyā”ti. Tassattho – yāyaṁ tīhi upaddavehi upaddutā mānusī",
  "atk-s0505a1:21_2": "pajā, tassā mānusiyā pajāya mittabhāvaṁ hitajjhāsayataṁ paccupaṭṭhāpethāti. Keci",
  "atk-s0505a1:21_3": "pana “mānusiyaṁ paja”nti paṭhanti, taṁ bhummatthāsambhavā na yujjati. Yampi caññe",
  "atk-s0505a1:21_4": "atthaṁ vaṇṇayanti, sopi na yujjati. Adhippāyo panettha – nāhaṁ buddhoti issariyabalena",
  "atk-s0505a1:21_5": "vadāmi, apica pana tumhākañca imissā ca mānusiyā pajāya hitatthaṁ vadāmi – “mettaṁ",
  "atk-s0505a1:21_6": "karotha mānusiyā pajāyā”ti. Ettha ca –",
  "atk-s0505a1:22": "“Ye sattasaṇḍaṁ pathaviṁ vijetvā, rājisayo yajamānā anupariyagā;",
  "atk-s0505a1:23": "Assamedhaṁ purisamedhaṁ, sammāpāsaṁ vājapeyyaṁ niraggaḷaṁ.",
  "atk-s0505a1:24": "“Mettassa cittassa subhāvitassa, kalampi te nānubhavanti soḷasiṁ.",
  "atk-s0505a1:25": "“Ekampi ce pāṇamaduṭṭhacitto, mettāyati kusalī tena hoti;",
  "atk-s0505a1:26": "Sabbe ca pāṇe manasānukampī, pahūtamariyo pakaroti puñña”nti. –",
  "atk-s0505a1:27": "Evamādīnaṁ suttānaṁ ekādasānisaṁsānañca vasena ye mettaṁ karonti, tesaṁ mettā hitāti veditabbā.",
  "atk-s0505a1:28": "“Devatānukampito poso, sadā bhadrāni passatī”ti. –",
  "atk-s0505a1:29": "Evamādīnaṁ vasena yesu karīyati, tesampi hitāti veditabbā.",
  "atk-s0505a1:30_0": "Evaṁ ubhayesampi hitabhāvaṁ dassento “mettaṁ karotha mānusiyā pajāyā”ti vatvā idāni",
  "atk-s0505a1:30_1": "upakārampi dassento āha “divā ca ratto ca haranti ye baliṁ, tasmā hi ne rakkhatha",
  "atk-s0505a1:30_2": "appamattā”ti. Tassattho – ye manussā cittakammakaṭṭhakammādīhipi devatā katvā cetiyarukkhādīni",
  "atk-s0505a1:30_3": "ca upasaṅkamitvā devatā uddissa divā baliṁ karonti, kāḷapakkhādīsu ca rattiṁ baliṁ",
  "atk-s0505a1:30_4": "karonti. Salākabhattādīni vā datvā ārakkhadevatā upādāya yāva brahmadevatānaṁ pattidānaniyyātanena",
  "atk-s0505a1:30_5": "divā baliṁ karonti, chattāropanadīpamālā sabbarattikadhammassavanādīni kārāpetvā",
  "atk-s0505a1:30_6": "pattidānaniyyātanena ca rattiṁ baliṁ karonti, te kathaṁ na rakkhitabbā. Yato evaṁ",
  "atk-s0505a1:30_7": "divā ca ratto ca tumhe uddissa karonti ye baliṁ, tasmā hi ne rakkhatha. Tasmā balikammakāraṇāpi",
  "atk-s0505a1:30_8": "te manusse rakkhatha gopayatha, ahitaṁ tesaṁ apanetha, hitaṁ upanetha appamattā hutvā",
  "atk-s0505a1:30_9": "taṁ kataññubhāvaṁ hadaye katvā niccamanussarantāti.",
  "atk-s0505a1:31_0": "226. Evaṁ devatāsu manussānaṁ upakārakabhāvaṁ dassetvā tesaṁ upaddavavūpasamanatthaṁ",
  "atk-s0505a1:31_1": "buddhādiguṇappakāsanena ca devamanussānaṁ dhammassavanatthaṁ “yaṁkiñci vitta”ntiādinā",
  "atk-s0505a1:31_2": "nayena saccavacanaṁ payujjitumāraddho. Tattha yaṁkiñcīti aniyamitavasena anavasesaṁ",
  "atk-s0505a1:31_3": "pariyādiyati yaṁkiñci tattha tattha vohārūpagaṁ. Vittanti dhanaṁ. Tañhi vittiṁ janetīti",
  "atk-s0505a1:31_4": "vittaṁ. Idha vāti manussalokaṁ niddisati, huraṁ vāti tato paraṁ avasesalokaṁ. Tena",
  "atk-s0505a1:31_5": "ca ṭhapetvā manusse sabbalokaggahaṇe patte “saggesu vā”ti parato vuttattā ṭhapetvā",
  "atk-s0505a1:31_6": "manusse ca sagge ca avasesānaṁ nāgasupaṇṇādīnaṁ gahaṇaṁ veditabbaṁ. Evaṁ imehi dvīhi",
  "atk-s0505a1:31_7": "padehi yaṁ manussānaṁ vohārūpagaṁ alaṅkāraparibhogūpagañca jātarūparajatamuttāmaṇiveḷuriyapavāḷalohitaṅkamasāragallādikaṁ,",
  "atk-s0505a1:31_8": "yañca muttāmaṇivālukatthatāya bhūmiyā ratanamayavimānesu anekayojanasatavitthatesu",
  "atk-s0505a1:31_9": "bhavanesu uppannānaṁ nāgasupaṇṇādīnaṁ vittaṁ, taṁ niddiṭṭhaṁ hoti.",
  "atk-s0505a1:32_0": "Saggesu vāti kāmāvacararūpāvacaradevalokesu. Te hi sobhanena kammena ajīyanti gammantīti",
  "atk-s0505a1:32_1": "saggā, suṭṭhu vā aggātipi saggā. Yanti yaṁ sassāmikaṁ vā assāmikaṁ vā. Ratananti",
  "atk-s0505a1:32_2": "ratiṁ nayati, vahati, janayati, vaḍḍhetīti ratanaṁ, yaṁkiñci cittīkataṁ mahagghaṁ",
  "atk-s0505a1:32_3": "atulaṁ dullabhadassanaṁ anomasattaparibhogañca, tassetaṁ adhivacanaṁ. Yathāha –",
  "atk-s0505a1:33": "“Cittīkataṁ mahagghañca, atulaṁ dullabhadassanaṁ;",
  "atk-s0505a1:34": "Anomasattaparibhogaṁ, ratanaṁ tena vuccatī”ti.",
  "atk-s0505a1:35_0": "Paṇītanti uttamaṁ, seṭṭhaṁ, atappakaṁ. Evaṁ iminā gāthāpadena yaṁ saggesu anekayojanasatappamāṇasabbaratanamayavimānesu",
  "atk-s0505a1:35_1": "sudhammavejayantappabhutīsu sassāmikaṁ, yañca buddhuppādavirahena apāyameva paripūrentesu",
  "atk-s0505a1:35_2": "sattesu suññavimānapaṭibaddhaṁ assāmikaṁ, yaṁ vā panaññampi pathavīmahāsamuddahimavantādinissitaṁ",
  "atk-s0505a1:35_3": "assāmikaṁ ratanaṁ, taṁ niddiṭṭhaṁ hoti.",
  "atk-s0505a1:36_0": "Nano samaṁ atthi tathāgatenāti na-iti paṭisedhe, no-iti avadhāraṇe. Samanti tulyaṁ.",
  "atk-s0505a1:36_1": "Atthīti vijjati. Tathāgatenāti buddhena. Kiṁ vuttaṁ hoti? Yaṁ etaṁ vittañca ratanañca",
  "atk-s0505a1:36_2": "pakāsitaṁ, ettha ekampi buddharatanena sadisaṁ ratanaṁ nevatthi. Yampi hi taṁ cittīkataṭṭhena",
  "atk-s0505a1:36_3": "ratanaṁ, seyyathidaṁ – rañño cakkavattissa cakkaratanaṁ maṇiratanañca, yamhi uppanne",
  "atk-s0505a1:36_4": "mahājano na aññattha cittīkāraṁ karoti, na koci pupphagandhādīni gahetvā yakkhaṭṭhānaṁ",
  "atk-s0505a1:36_5": "vā bhūtaṭṭhānaṁ vā gacchati, sabbopi jano cakkaratanamaṇiratanameva cittiṁ karoti",
  "atk-s0505a1:36_6": "pūjeti, taṁ taṁ varaṁ pattheti, patthitapatthitañcassa ekaccaṁ samijjhati, tampi",
  "atk-s0505a1:36_7": "ratanaṁ buddharatanena samaṁ natthi. Yadi hi cittīkataṭṭhena ratanaṁ, tathāgatova",
  "atk-s0505a1:36_8": "ratanaṁ. Tathāgate hi uppanne ye keci mahesakkhā devamanussā, na te aññatra cittīkāraṁ",
  "atk-s0505a1:36_9": "karonti, na kañci aññaṁ pūjenti. Tathā hi brahmā sahampati sinerumattena ratanadāmena",
  "atk-s0505a1:36_10": "tathāgataṁ pūjesi, yathābalañca aññe devā manussā ca bimbisārakosalarājaanāthapiṇḍikādayo.",
  "atk-s0505a1:36_11": "Parinibbutampi ca bhagavantaṁ uddissa channavutikoṭidhanaṁ vissajjetvā asokamahārājā",
  "atk-s0505a1:36_12": "sakalajambudīpe caturāsīti vihārasahassāni patiṭṭhāpesi, ko pana vādo aññesaṁ cittīkārānaṁ.",
  "atk-s0505a1:36_13": "Apica kassaññassa parinibbutassāpi jātibodhidhammacakkappavattanaparinibbānaṭṭhānāni",
  "atk-s0505a1:36_14": "paṭimācetiyādīni vā uddissa evaṁ cittīkāragarukāro vattati yathā bhagavato. Evaṁ",
  "atk-s0505a1:36_15": "cittīkataṭṭhenāpi tathāgatasamaṁ ratanaṁ natthi.",
  "atk-s0505a1:37_0": "Tathā yampi taṁ mahagghaṭṭhena ratanaṁ, seyyathidaṁ – kāsikaṁ vatthaṁ. Yathāha –",
  "atk-s0505a1:37_1": "“jiṇṇampi, bhikkhave, kāsikaṁ vatthaṁ vaṇṇavantañceva hoti sukhasamphassañca mahagghañcā”ti,",
  "atk-s0505a1:37_2": "tampi buddharatanena samaṁ natthi. Yadi hi mahagghaṭṭhena ratanaṁ, tathāgatova ratanaṁ.",
  "atk-s0505a1:37_3": "Tathāgato hi yesaṁ paṁsukampi paṭiggaṇhāti, tesaṁ taṁ mahapphalaṁ hoti mahānisaṁsaṁ,",
  "atk-s0505a1:37_4": "seyyathāpi asokassa rañño. Idamassa mahagghatāya. Evaṁ mahagghatāvacane cettha dosābhāvasādhakaṁ",
  "atk-s0505a1:37_5": "idaṁ tāva suttapadaṁ veditabbaṁ –",
  "atk-s0505a1:38_0": "“Yesaṁ kho pana so paṭiggaṇhāti cīvarapiṇḍapātasenāsanagilānappaccayabhesajjaparikkhāraṁ,",
  "atk-s0505a1:38_1": "tesaṁ taṁ mahapphalaṁ hoti mahānisaṁsaṁ. Idamassa mahagghatāya vadāmi. Seyyathāpi",
  "atk-s0505a1:38_2": "taṁ, bhikkhave, kāsikaṁ vatthaṁ mahagghaṁ, tathūpamāhaṁ, bhikkhave, imaṁ puggalaṁ vadāmī”ti.",
  "atk-s0505a1:39": "Evaṁ mahagghaṭṭhenāpi tathāgatasamaṁ ratanaṁ natthi.",
  "atk-s0505a1:40_0": "Tathā yampi taṁ atulaṭṭhena ratanaṁ. Seyyathidaṁ – rañño cakkavattissa cakkaratanaṁ",
  "atk-s0505a1:40_1": "uppajjati indanīlamaṇimayanābhi sattaratanamayasahassāraṁ pavāḷamayanemi, rattasuvaṇṇamayasandhi,",
  "atk-s0505a1:40_2": "yassa dasannaṁ dasannaṁ arānaṁ upari ekaṁ muṇḍāraṁ hoti vātaṁ gahetvā saddakaraṇatthaṁ,",
  "atk-s0505a1:40_3": "yena kato saddo sukusalappatāḷitapañcaṅgikatūriyasaddo viya hoti. Yassa nābhiyā ubhosu",
  "atk-s0505a1:40_4": "passesu dve sīhamukhāni honti, abbhantaraṁ sakaṭacakkasseva susiraṁ, tassa kattā",
  "atk-s0505a1:40_5": "vā kāretā vā natthi, kammapaccayena ututo samuṭṭhāti. Yaṁ rājā dasavidhaṁ cakkavattivattaṁ",
  "atk-s0505a1:40_6": "pūretvā tadahuposathe pannarase puṇṇamadivase sīsaṁnhāto uposathiko uparipāsādavaragato",
  "atk-s0505a1:40_7": "sīlāni sodhento nisinno puṇṇacandaṁ viya sūriyaṁ viya ca uṭṭhentaṁ passati, yassa",
  "atk-s0505a1:40_8": "dvādasayojanato saddo suyyati, yojanato vaṇṇo dissati, yaṁ mahājanena “dutiyo maññe",
  "atk-s0505a1:40_9": "cando sūriyo vā uṭṭhito”ti ativiya kotūhalajātena dissamānaṁ nagarassa upari āgantvā",
  "atk-s0505a1:40_10": "rañño antepurassa pācīnapasse nātiuccaṁ nātinīcaṁ hutvā mahājanassa gandhapupphādīhi",
  "atk-s0505a1:40_11": "pūjetuṁ yuttaṭṭhāne akkhāhataṁ viya tiṭṭhati.",
  "atk-s0505a1:41_0": "Tadeva anubandhamānaṁ hatthiratanaṁ uppajjati, sabbaseto rattapādo sattappatiṭṭho",
  "atk-s0505a1:41_1": "iddhimā vehāsaṅgamo uposathakulā vā chaddantakulā vā āgacchati. Uposathakulā āgacchanto",
  "atk-s0505a1:41_2": "hi sabbajeṭṭho āgacchati, chaddantakulā sabbakaniṭṭho sikkhitasikkho damathūpeto.",
  "atk-s0505a1:41_3": "So dvādasayojanaṁ parisaṁ gahetvā sakalajambudīpaṁ anusaṁyāyitvā purepātarāsameva",
  "atk-s0505a1:41_4": "sakaṁ rājadhāniṁ āgacchati.",
  "atk-s0505a1:42": "Tampi anubandhamānaṁ assaratanaṁ uppajjati, sabbaseto rattapādo kākasīso muñjakeso valāhakassa rājakulā āgacchati. Sesamettha hatthiratanasadisameva.",
  "atk-s0505a1:43_0": "Tampi anubandhamānaṁ maṇiratanaṁ uppajjati. So hoti maṇi veḷuriyo subho jātimā aṭṭhaṁso",
  "atk-s0505a1:43_1": "suparikammakato āyāmato cakkanābhisadiso, vepullapabbatā āgacchati, so caturaṅgasamannāgatepi",
  "atk-s0505a1:43_2": "andhakāre rañño dhajaggato yojanaṁ obhāseti, yassobhāsena manussā “divā”ti maññamānā",
  "atk-s0505a1:43_3": "kammante payojenti, antamaso kunthakipillikaṁ upādāya passanti.",
  "atk-s0505a1:44_0": "Tampi anubandhamānaṁ itthiratanaṁ uppajjati. Pakatiaggamahesī vā hoti, uttarakuruto",
  "atk-s0505a1:44_1": "vā āgacchati maddarājakulato vā, atidīghādichadosavivajjitā atikkantā mānusaṁ vaṇṇaṁ",
  "atk-s0505a1:44_2": "appattā dibbaṁ vaṇṇaṁ, yassā rañño sītakāle uṇhāni gattāni honti, uṇhakāle sītāni,",
  "atk-s0505a1:44_3": "satadhā phoṭitatūlapicuno viya samphasso hoti, kāyato candanagandho vāyati, mukhato",
  "atk-s0505a1:44_4": "uppalagandho, pubbuṭṭhāyitādianekaguṇasamannāgatā ca hoti.",
  "atk-s0505a1:45_0": "Tampi anubandhamānaṁ gahapatiratanaṁ uppajjati rañño pakatikammakaro seṭṭhi, yassa",
  "atk-s0505a1:45_1": "cakkaratane uppannamatte dibbaṁ cakkhu pātubhavati, yena samantato yojanamatte nidhiṁ",
  "atk-s0505a1:45_2": "passati sassāmikampi assāmikampi. So rājānaṁ upasaṅkamitvā pavāreti “appossukko tvaṁ,",
  "atk-s0505a1:45_3": "deva, hohi, ahaṁ te dhanena dhanakaraṇīyaṁ karissāmī”ti.",
  "atk-s0505a1:46_0": "Tampi anubandhamānaṁ pariṇāyakaratanaṁ uppajjati rañño pakatijeṭṭhaputto, cakkaratane",
  "atk-s0505a1:46_1": "uppannamatte atirekapaññāveyyattiyena samannāgato hoti, dvādasayojanāya parisāya",
  "atk-s0505a1:46_2": "cetasā cittaṁ parijānitvā niggahapaggahasamattho hoti. So rājānaṁ upasaṅkamitvā pavāreti",
  "atk-s0505a1:46_3": "– “appossukko tvaṁ, deva, hohi, ahaṁ te rajjaṁ anusāsissāmī”ti. Yaṁ vā panaññampi",
  "atk-s0505a1:46_4": "evarūpaṁ atulaṭṭhena ratanaṁ, yassa na sakkā tulayitvā tīrayitvā aggho kātuṁ “sataṁ",
  "atk-s0505a1:46_5": "vā sahassaṁ vā agghati koṭiṁ vā”ti. Tattha ekaratanampi buddharatanena samaṁ natthi.",
  "atk-s0505a1:46_6": "Yadi hi atulaṭṭhena ratanaṁ, tathāgatova ratanaṁ. Tathāgato hi na sakkā sīlato vā",
  "atk-s0505a1:46_7": "samādhito vā paññādīnaṁ vā aññatarato kenaci tulayitvā tīrayitvā “ettakaguṇo vā iminā",
  "atk-s0505a1:46_8": "samo vā sappaṭibhāgo vā”ti paricchindituṁ. Evaṁ atulaṭṭhenāpi tathāgatasamaṁ ratanaṁ natthi.",
  "atk-s0505a1:47_0": "Tathā yampi taṁ dullabhadassanaṭṭhena ratanaṁ. Seyyathidaṁ – dullabhapātubhāvo rājā",
  "atk-s0505a1:47_1": "cakkavatti cakkādīni ca tassa ratanāni, tampi buddharatanena samaṁ natthi. Yadi hi",
  "atk-s0505a1:47_2": "dullabhadassanaṭṭhena ratanaṁ, tathāgatova ratanaṁ, kuto cakkavattiādīnaṁ ratanattaṁ,",
  "atk-s0505a1:47_3": "yāni ekasmiṁyeva kappe anekāni uppajjanti. Yasmā pana asaṅkhyeyyepi kappe tathāgatasuñño",
  "atk-s0505a1:47_4": "loko hoti, tasmā tathāgato eva kadāci karahaci uppajjanato dullabhadassano. Vuttaṁ",
  "atk-s0505a1:47_5": "cetaṁ bhagavatā parinibbānasamaye –",
  "atk-s0505a1:48_0": "“Devatā, ānanda, ujjhāyanti – ‘dūrā ca vatamha āgatā tathāgataṁ dassanāya, kadāci",
  "atk-s0505a1:48_1": "karahaci tathāgatā loke uppajjanti arahanto sammāsambuddhā, ajjeva rattiyā pacchime",
  "atk-s0505a1:48_2": "yāme tathāgatassa parinibbānaṁ bhavissati, ayañca mahesakkho bhikkhu bhagavato purato",
  "atk-s0505a1:48_3": "ṭhito ovārento, na mayaṁ labhāma pacchime kāle tathāgataṁ dassanāyā”’ti.",
  "atk-s0505a1:49": "Evaṁ dullabhadassanaṭṭhenapi tathāgatasamaṁ ratanaṁ natthi.",
  "atk-s0505a1:50_0": "Tathā yampi taṁ anomasattaparibhogaṭṭhena ratanaṁ. Seyyathidaṁ – rañño cakkavattissa",
  "atk-s0505a1:50_1": "cakkaratanādi. Tañhi koṭisatasahassadhanānampi sattabhūmikapāsādavaratale vasantānampi",
  "atk-s0505a1:50_2": "caṇḍālavenanesādarathakārapukkusādīnaṁ nīcakulikānaṁ omakapurisānaṁ supinantepi paribhogatthāya",
  "atk-s0505a1:50_3": "na nibbattati. Ubhato sujātassa pana rañño khattiyasseva paripūritadasavidhacakkavattivattassa",
  "atk-s0505a1:50_4": "paribhogatthāya nibbattanato anomasattaparibhogaṁyeva hoti, tampi buddharatanena",
  "atk-s0505a1:50_5": "samaṁ natthi. Yadi hi anomasattaparibhogaṭṭhena ratanaṁ, tathāgatova ratanaṁ. Tathāgato",
  "atk-s0505a1:50_6": "hi loke anomasattasammatānampi anupanissayasampannānaṁ viparītadassanānaṁ pūraṇakassapādīnaṁ",
  "atk-s0505a1:50_7": "channaṁ satthārānaṁ aññesañca evarūpānaṁ supinantepi aparibhogo, upanissayasampannānaṁ",
  "atk-s0505a1:50_8": "pana catuppadāyapi gāthāya pariyosāne arahattamadhigantuṁ samatthānaṁ nibbedhikañāṇadassanānaṁ",
  "atk-s0505a1:50_9": "bāhiyadārucīriyappabhutīnaṁ aññesañca mahākulappasutānaṁ mahāsāvakānaṁ paribhogo.",
  "atk-s0505a1:50_10": "Te hi taṁ dassanānuttariyasavanānuttariyapāricariyānuttariyādīni sādhentā tathā tathā",
  "atk-s0505a1:50_11": "paribhuñjanti. Evaṁ anomasattaparibhogaṭṭhenāpi tathāgatasamaṁ ratanaṁ natthi.",
  "atk-s0505a1:51_0": "Yampi taṁ avisesato ratijananaṭṭhena ratanaṁ. Seyyathidaṁ – rañño cakkavattissa cakkaratanaṁ.",
  "atk-s0505a1:51_1": "Tañhi disvā rājā cakkavatti attamano hoti, evampi taṁ rañño ratiṁ janeti. Puna caparaṁ",
  "atk-s0505a1:51_2": "rājā cakkavatti vāmena hatthena suvaṇṇabhiṅkāraṁ gahetvā dakkhiṇena hatthena cakkaratanaṁ",
  "atk-s0505a1:51_3": "abbhukkirati “pavattatu bhavaṁ cakkaratanaṁ, abhivijinātu bhavaṁ cakkaratana”nti.",
  "atk-s0505a1:51_4": "Tato cakkaratanaṁ pañcaṅgikaṁ viya tūriyaṁ madhurassaraṁ niccharantaṁ ākāsena puratthimaṁ",
  "atk-s0505a1:51_5": "disaṁ gacchati, anvadeva rājā cakkavatti cakkānubhāvena dvādasayojanavitthiṇṇāya",
  "atk-s0505a1:51_6": "caturaṅginiyā senāya nātiuccaṁ nātinīcaṁ uccarukkhānaṁ heṭṭhābhāgena, nīcarukkhānaṁ",
  "atk-s0505a1:51_7": "uparibhāgena, rukkhesu pupphaphalapallavādipaṇṇākāraṁ gahetvā āgatānaṁ hatthato paṇṇākārañca",
  "atk-s0505a1:51_8": "gaṇhanto “ehi kho mahārājā”tievamādinā paramanipaccakārena āgate paṭirājāno “pāṇo",
  "atk-s0505a1:51_9": "na hantabbo”tiādinā nayena anusāsanto gacchati. Yattha pana rājā bhuñjitukāmo vā",
  "atk-s0505a1:51_10": "divāseyyaṁ vā kappetukāmo hoti, tattha cakkaratanaṁ ākāsā otaritvā udakādisabbakiccakkhame",
  "atk-s0505a1:51_11": "same bhūmibhāge akkhāhataṁ viya tiṭṭhati. Puna rañño gamanacitte uppanne purimanayeneva",
  "atk-s0505a1:51_12": "saddaṁ karontaṁ gacchati, yaṁ sutvā dvādasayojanikāpi parisā ākāsena gacchati. Cakkaratanaṁ",
  "atk-s0505a1:51_13": "anupubbena puratthimaṁ samuddaṁ ajjhogāhati, tasmiṁ ajjhogāhante udakaṁ yojanappamāṇaṁ",
  "atk-s0505a1:51_14": "apagantvā bhittīkataṁ viya tiṭṭhati. Mahājano yathākāmaṁ satta ratanāni gaṇhāti.",
  "atk-s0505a1:51_15": "Puna rājā suvaṇṇabhiṅkāraṁ gahetvā “ito paṭṭhāya mama rajja”nti udakena abbhukkiritvā",
  "atk-s0505a1:51_16": "nivattati. Senā purato hoti, cakkaratanaṁ pacchato, rājā majjhe. Cakkaratanassa osakkitosakkitaṭṭhānaṁ",
  "atk-s0505a1:51_17": "udakaṁ paripūrati. Eteneva upāyena dakkhiṇapacchimauttarepi samudde gacchati.",
  "atk-s0505a1:52_0": "Evaṁ catuddisaṁ anusaṁyāyitvā cakkaratanaṁ tiyojanappamāṇaṁ ākāsaṁ ārohati. Tattha",
  "atk-s0505a1:52_1": "ṭhito rājā cakkaratanānubhāvena vijitaṁ pañcasataparittadīpapaṭimaṇḍitaṁ sattayojanasahassaparimaṇḍalaṁ",
  "atk-s0505a1:52_2": "pubbavidehaṁ, tathā aṭṭhayojanasahassaparimaṇḍalaṁ uttarakuruṁ, sattayojanasahassaparimaṇḍalaṁyeva",
  "atk-s0505a1:52_3": "aparagoyānaṁ, dasayojanasahassaparimaṇḍalaṁ jambudīpañcāti evaṁ catumahādīpadvisahassaparittadīpapaṭimaṇḍitaṁ",
  "atk-s0505a1:52_4": "ekaṁ cakkavāḷaṁ suphullapuṇḍarīkavanaṁ viya oloketi. Evaṁ olokayato cassa anappikā",
  "atk-s0505a1:52_5": "rati uppajjati. Evampi taṁ cakkaratanaṁ rañño ratiṁ janeti, tampi buddharatanasamaṁ",
  "atk-s0505a1:52_6": "natthi. Yadi hi ratijananaṭṭhena ratanaṁ, tathāgatova ratanaṁ. Kiṁ karissati etaṁ",
  "atk-s0505a1:52_7": "cakkaratanaṁ? Tathāgato hi yassā dibbāya ratiyā cakkaratanādīhi sabbehipi janitā",
  "atk-s0505a1:52_8": "cakkavattirati saṅkhampi kalampi kalabhāgampi na upeti, tatopi ratito uttaritarañca",
  "atk-s0505a1:52_9": "paṇītatarañca attano ovādappatikarānaṁ asaṅkhyeyyānampi devamanussānaṁ paṭhamajjhānaratiṁ,",
  "atk-s0505a1:52_10": "dutiyatatiyacatutthapañcamajjhānaratiṁ, ākāsānañcāyatanaratiṁ, viññāṇañcāyatanaākiñcaññāyatananevasaññānāsaññāyatanaratiṁ,",
  "atk-s0505a1:52_11": "sotāpattimaggaratiṁ, sotāpattiphalaratiṁ, sakadāgāmianāgāmiarahattamaggaphalaratiñca",
  "atk-s0505a1:52_12": "janeti. Evaṁ ratijananaṭṭhenāpi tathāgatasamaṁ ratanaṁ natthīti.",
  "atk-s0505a1:53_0": "Apica ratanaṁ nāmetaṁ duvidhaṁ hoti saviññāṇakaṁ aviññāṇakañca. Tattha aviññāṇakaṁ",
  "atk-s0505a1:53_1": "cakkaratanaṁ maṇiratanaṁ, yaṁ vā panaññampi anindriyabaddhaṁ suvaṇṇarajatādi, saviññāṇakaṁ",
  "atk-s0505a1:53_2": "hatthiratanādi pariṇāyakaratanapariyosānaṁ, yaṁ vā panaññampi evarūpaṁ indriyabaddhaṁ.",
  "atk-s0505a1:53_3": "Evaṁ duvidhe cettha saviññāṇakaratanaṁ aggamakkhāyati. Kasmā? Yasmā aviññāṇakaṁ suvaṇṇarajatamaṇimuttādiratanaṁ,",
  "atk-s0505a1:53_4": "saviññāṇakānaṁ hatthiratanādīnaṁ alaṅkāratthāya upanīyati.",
  "atk-s0505a1:54_0": "Saviññāṇakaratanampi duvidhaṁ tiracchānagataratanaṁ, manussaratanañca. Tattha manussaratanaṁ",
  "atk-s0505a1:54_1": "aggamakkhāyati. Kasmā? Yasmā tiracchānagataratanaṁ manussaratanassa opavayhaṁ hoti.",
  "atk-s0505a1:54_2": "Manussaratanampi duvidhaṁ itthiratanaṁ, purisaratanañca. Tattha purisaratanaṁ aggamakkhāyati.",
  "atk-s0505a1:54_3": "Kasmā? Yasmā itthiratanaṁ purisaratanassa paricārikattaṁ āpajjati. Purisaratanampi",
  "atk-s0505a1:54_4": "duvidhaṁ agārikaratanaṁ, anagārikaratanañca. Tattha anagārikaratanaṁ aggamakkhāyati.",
  "atk-s0505a1:54_5": "Kasmā? Yasmā agārikaratanesu aggo cakkavattīpi sīlādiguṇayuttaṁ anagārikaratanaṁ",
  "atk-s0505a1:54_6": "pañcapatiṭṭhitena vanditvā upaṭṭhahitvā payirupāsitvā ca dibbamānusikā sampattiyo",
  "atk-s0505a1:54_7": "pāpuṇitvā ante nibbānasampattiṁ pāpuṇāti.",
  "atk-s0505a1:55_0": "Evaṁ anagārikaratanampi duvidhaṁ – ariyaputhujjanavasena. Ariyaratanampi duvidhaṁ",
  "atk-s0505a1:55_1": "sekkhāsekkhavasena. Asekkharatanampi duvidhaṁ sukkhavipassakasamathayānikavasena,",
  "atk-s0505a1:55_2": "samathayānikaratanampi duvidhaṁ sāvakapāramippattaṁ, appattañca. Tattha sāvakapāramippattaṁ",
  "atk-s0505a1:55_3": "aggamakkhāyati. Kasmā? Guṇamahantatāya. Sāvakapāramippattaratanatopi paccekabuddharatanaṁ",
  "atk-s0505a1:55_4": "aggamakkhāyati. Kasmā? Guṇamahantatāya. Sāriputtamoggallānasadisāpi hi anekasatā",
  "atk-s0505a1:55_5": "sāvakā ekassa paccekabuddhassa guṇānaṁ satabhāgampi na upenti. Paccekabuddharatanatopi",
  "atk-s0505a1:55_6": "sammāsambuddharatanaṁ aggamakkhāyati. Kasmā? Guṇamahantatāya. Sakalampi hi jambudīpaṁ",
  "atk-s0505a1:55_7": "pūretvā pallaṅkena pallaṅkaṁ ghaṭṭentā nisinnā paccekabuddhā ekassa sammāsambuddhassa",
  "atk-s0505a1:55_8": "guṇānaṁ neva saṅkhaṁ na kalaṁ na kalabhāgaṁ upenti. Vuttampi cetaṁ bhagavatā – “yāvatā,",
  "atk-s0505a1:55_9": "bhikkhave, sattā apadā vā…pe… tathāgato tesaṁ aggamakkhāyatī”tiādi. Evaṁ kenacipi",
  "atk-s0505a1:55_10": "pariyāyena tathāgatasamaṁ ratanaṁ natthi. Tenāha bhagavā “na no samaṁ atthi tathāgatenā”ti.",
  "atk-s0505a1:56_0": "Evaṁ bhagavā buddharatanassa aññehi ratanehi asamataṁ vatvā idāni tesaṁ sattānaṁ",
  "atk-s0505a1:56_1": "uppannaupaddavavūpasamanatthaṁ neva jātiṁ na gottaṁ na kolaputtiyaṁ na vaṇṇapokkharatādiṁ",
  "atk-s0505a1:56_2": "nissāya, apica kho avīcimupādāya bhavaggapariyante loke sīlasamādhikkhandhādīhi guṇehi",
  "atk-s0505a1:56_3": "buddharatanassa asadisabhāvaṁ nissāya saccavacanaṁ payuñjati “idampi buddhe ratanaṁ",
  "atk-s0505a1:56_4": "paṇītaṁ, etena saccena suvatthi hotū”ti.",
  "atk-s0505a1:57_0": "Tassattho – idampi idha vā huraṁ vā saggesu vā yaṁkiñci atthi vittaṁ vā ratanaṁ vā,",
  "atk-s0505a1:57_1": "tena saddhiṁ tehi tehi guṇehi asamattā buddharatanaṁ paṇītaṁ. Yadi etaṁ saccaṁ, etena",
  "atk-s0505a1:57_2": "saccena imesaṁ pāṇīnaṁ sotthi hotu, sobhanānaṁ atthitā hotu, arogatā nirupaddavatāti.",
  "atk-s0505a1:57_3": "Ettha ca yathā “cakkhuṁ kho, ānanda, suññaṁ attena vā attaniyena vā”tievamādīsu attabhāvena",
  "atk-s0505a1:57_4": "vā attaniyabhāvena vāti attho. Itarathā hi cakkhu attā vā attaniyaṁ vāti appaṭisiddhameva",
  "atk-s0505a1:57_5": "siyā. Evaṁ ratanaṁ paṇītanti ratanattaṁ paṇītaṁ, ratanabhāvo paṇītoti ayamattho veditabbo.",
  "atk-s0505a1:57_6": "Itarathā hi buddho neva ratananti sijjheyya. Na hi yattha ratanaṁ atthi, taṁ ratananti",
  "atk-s0505a1:57_7": "sijjhati. Yattha pana cittīkatādiatthasaṅkhātaṁ yena vā tena vā vidhinā sambandhagataṁ",
  "atk-s0505a1:57_8": "ratanattaṁ atthi, yasmā taṁ ratanattamupādāya ratananti paññāpīyati, tasmā tassa",
  "atk-s0505a1:57_9": "ratanattassa atthitāya ratananti sijjhati. Atha vā idampi buddhe ratananti imināpi",
  "atk-s0505a1:57_10": "kāraṇena buddhova ratananti evampettha attho veditabbo. Vuttamattāya ca bhagavatā",
  "atk-s0505a1:57_11": "imāya gāthāya rājakulassa sotthi jātā, bhayaṁ vūpasantaṁ. Imissā gāthāya āṇā koṭisatasahassacakkavāḷesu",
  "atk-s0505a1:57_12": "amanussehi paṭiggahitāti.",
  "atk-s0505a1:58_0": "227. Evaṁ buddhaguṇena saccaṁ vatvā idāni nibbānadhammaguṇena vattumāraddho “khayaṁ",
  "atk-s0505a1:58_1": "virāga”nti. Tattha yasmā nibbānasacchikiriyāya rāgādayo khīṇā honti parikkhīṇā, yasmā",
  "atk-s0505a1:58_2": "vā taṁ tesaṁ anuppādanirodhakkhayamattaṁ, yasmā ca taṁ rāgādiviyuttaṁ sampayogato",
  "atk-s0505a1:58_3": "ca ārammaṇato ca, yasmā vā tamhi sacchikate rāgādayo accantaṁ virattā honti vigatā",
  "atk-s0505a1:58_4": "viddhastā, tasmā “khaya”nti ca “virāga”nti ca vuccati. Yasmā panassa na uppādo paññāyati,",
  "atk-s0505a1:58_5": "na vayo na ṭhitassa aññathattaṁ, tasmā taṁ na jāyati na jīyati na mīyatīti katvā",
  "atk-s0505a1:58_6": "“amata”nti vuccati, uttamaṭṭhena pana atappakaṭṭhena ca paṇītanti. Yadajjhagāti yaṁ",
  "atk-s0505a1:58_7": "ajjhagā vindi, paṭilabhi, attano ñāṇabalena sacchākāsi. Sakyamunīti sakyakulappasutattā",
  "atk-s0505a1:58_8": "sakyo, moneyyadhammasamannāgatattā muni, sakyo eva muni sakyamuni. Samāhitoti ariyamaggasamādhinā",
  "atk-s0505a1:58_9": "samāhitacitto. Na tena dhammena samatthi kiñcīti tena khayādināmakena sakyamuninā",
  "atk-s0505a1:58_10": "adhigatena dhammena samaṁ kiñci dhammajātaṁ natthi. Tasmā suttantarepi vuttaṁ “yāvatā,",
  "atk-s0505a1:58_11": "bhikkhave, dhammā saṅkhatā vā asaṅkhatā vā, virāgo tesaṁ dhammānaṁ aggamakkhāyatī”tiādi.",
  "atk-s0505a1:59_0": "Evaṁ bhagavā nibbānadhammassa aññehi dhammehi asamataṁ vatvā idāni tesaṁ sattānaṁ",
  "atk-s0505a1:59_1": "uppannaupaddavavūpasamanatthaṁ khayavirāgāmatapaṇītatāguṇehi nibbānadhammaratanassa",
  "atk-s0505a1:59_2": "asadisabhāvaṁ nissāya saccavacanaṁ payuñjati “idampi dhamme ratanaṁ paṇītaṁ etena",
  "atk-s0505a1:59_3": "saccena suvatthi hotū”ti. Tassattho purimagāthāya vuttanayeneva veditabbo. Imissāpi",
  "atk-s0505a1:59_4": "gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a1:60_0": "228. Evaṁ nibbānadhammaguṇena saccaṁ vatvā idāni maggadhammaguṇena vattumāraddho",
  "atk-s0505a1:60_1": "“yaṁ buddhaseṭṭho”ti. Tattha “bujjhitā saccānī”tiādinā nayena buddho, uttamo pasaṁsanīyo",
  "atk-s0505a1:60_2": "cāti seṭṭho, buddho ca so seṭṭho cāti buddhaseṭṭho. Anubuddhapaccekabuddhasaṅkhātesu",
  "atk-s0505a1:60_3": "vā buddhesu seṭṭhoti buddhaseṭṭho. So buddhaseṭṭho yaṁ parivaṇṇayī, “aṭṭhaṅgiko ca",
  "atk-s0505a1:60_4": "maggānaṁ, khemaṁ nibbānappattiyā”ti ca “ariyaṁ vo, bhikkhave, sammāsamādhiṁ desessāmi",
  "atk-s0505a1:60_5": "saupanisaṁ saparikkhāra”nti ca evamādinā nayena tattha tattha pasaṁsi pakāsayi. Sucinti",
  "atk-s0505a1:60_6": "kilesamalasamucchedakaraṇato accantavodānaṁ. Samādhimānantarikaññamāhūti yañca attano",
  "atk-s0505a1:60_7": "pavattisamanantaraṁ niyameneva phaladānato “ānantarikasamādhī”ti āhu. Na hi maggasamādhiñhi",
  "atk-s0505a1:60_8": "uppanne tassa phaluppattinisedhako koci antarāyo atthi. Yathāha –",
  "atk-s0505a1:61_0": "“Ayañca puggalo sotāpattiphalasacchikiriyāya paṭipanno assa, kappassa ca uḍḍayhanavelā",
  "atk-s0505a1:61_1": "assa, neva tāva kappo uḍḍayheyya, yāvāyaṁ puggalo na sotāpattiphalaṁ sacchikaroti,",
  "atk-s0505a1:61_2": "ayaṁ vuccati puggalo ṭhitakappī. Sabbepi maggasamaṅgino puggalā ṭhitakappino”ti.",
  "atk-s0505a1:62_0": "Samādhinātena samo na vijjatīti tena buddhaseṭṭhaparivaṇṇitena sucinā ānantarikasamādhinā",
  "atk-s0505a1:62_1": "samo rūpāvacarasamādhi vā arūpāvacarasamādhi vā koci na vijjati. Kasmā? Tesaṁ bhāvitattā",
  "atk-s0505a1:62_2": "tattha tattha brahmaloke uppannassāpi puna nirayādīsu uppattisambhavato, imassa ca",
  "atk-s0505a1:62_3": "arahattasamādhissa bhāvitattā ariyapuggalassa sabbuppattisamugghātasambhavato. Tasmā",
  "atk-s0505a1:62_4": "suttantarepi vuttaṁ “yāvatā, bhikkhave, dhammā saṅkhatā, ariyo aṭṭhaṅgiko maggo tesaṁ",
  "atk-s0505a1:62_5": "aggamakkhāyatī”tiādi.",
  "atk-s0505a1:63_0": "Evaṁ bhagavā ānantarikasamādhissa aññehi samādhīhi asamataṁ vatvā idāni purimanayeneva",
  "atk-s0505a1:63_1": "maggadhammaratanassa asadisabhāvaṁ nissāya saccavacanaṁ payuñjati “idampi dhamme…pe…",
  "atk-s0505a1:63_2": "hotū”ti. Tassattho pubbe vuttanayeneva veditabbo. Imissāpi gāthāya āṇā koṭisatasahassacakkavāḷesu",
  "atk-s0505a1:63_3": "amanussehi paṭiggahitāti.",
  "atk-s0505a1:64_0": "229. Evaṁ maggadhammaguṇenāpi saccaṁ vatvā idāni saṅghaguṇenāpi vattumāraddho “ye",
  "atk-s0505a1:64_1": "puggalā”ti. Tattha yeti aniyametvā uddeso. Puggalāti sattā. Aṭṭhāti tesaṁ gaṇanaparicchedo.",
  "atk-s0505a1:64_2": "Te hi cattāro ca paṭipannā cattāro ca phale ṭhitāti aṭṭha honti. Sataṁ pasatthāti",
  "atk-s0505a1:64_3": "sappurisehi buddhapaccekabuddhasāvakehi aññehi ca devamanussehi pasatthā. Kasmā?",
  "atk-s0505a1:64_4": "Sahajātasīlādiguṇayogā. Tesañhi campakavakulakusumādīnaṁ sahajātavaṇṇagandhādayo",
  "atk-s0505a1:64_5": "viya sahajātasīlasamādhiādayo guṇā. Tena te vaṇṇagandhādisampannāni viya pupphāni",
  "atk-s0505a1:64_6": "devamanussānaṁ sataṁ piyā manāpā pasaṁsanīyā ca honti. Tena vuttaṁ “ye puggalā aṭṭhasataṁ pasatthā”ti.",
  "atk-s0505a1:65_0": "Atha vā yeti aniyametvā uddeso. Puggalāti sattā. Aṭṭhasatanti tesaṁ gaṇanaparicchedo.",
  "atk-s0505a1:65_1": "Te hi ekabījī kolaṁkolo sattakkhattuparamoti tayo sotāpannā, kāmarūpārūpabhavesu",
  "atk-s0505a1:65_2": "adhigatapphalā tayo sakadāgāmino, te sabbepi catunnaṁ paṭipadānaṁ vasena catuvīsati,",
  "atk-s0505a1:65_3": "antarāparinibbāyī, upahaccaparinibbāyī, sasaṅkhāraparinibbāyī, asaṅkhāraparinibbāyī,",
  "atk-s0505a1:65_4": "uddhaṁsoto akaniṭṭhagāmīti, avihesu pañca, tathā atappasudassasudassīsu. Akaniṭṭhesu",
  "atk-s0505a1:65_5": "pana uddhaṁsotavajjā cattāroti catuvīsati anāgāmino, sukkhavipassako samathayānikoti",
  "atk-s0505a1:65_6": "dve arahanto, cattāro maggaṭṭhāti catupaññāsa. Te sabbepi saddhādhurapaññādhurānaṁ",
  "atk-s0505a1:65_7": "vasena diguṇā hutvā aṭṭhasataṁ honti. Sesaṁ vuttanayameva.",
  "atk-s0505a1:66_0": "Cattāri etāni yugāni hontīti te sabbepi aṭṭha vā aṭṭhasataṁ vāti vitthāravasena uddiṭṭhapuggalā,",
  "atk-s0505a1:66_1": "saṅkhepavasena sotāpattimaggaṭṭho phalaṭṭhoti ekaṁ yugaṁ, evaṁ yāva arahattamaggaṭṭho",
  "atk-s0505a1:66_2": "phalaṭṭhoti ekaṁ yuganti cattāri yugāni honti. Te dakkhiṇeyyāti ettha teti pubbe",
  "atk-s0505a1:66_3": "aniyametvā uddiṭṭhānaṁ niyametvā niddeso. Ye puggalā vitthāravasena aṭṭha vā aṭṭhasataṁ",
  "atk-s0505a1:66_4": "vā, saṅkhepavasena cattāri yugāni hontīti vuttā, sabbepi te dakkhiṇaṁ arahantīti",
  "atk-s0505a1:66_5": "dakkhiṇeyyā. Dakkhiṇā nāma kammañca kammavipākañca saddahitvā “esa me idaṁ vejjakammaṁ",
  "atk-s0505a1:66_6": "vā jaṅghapesanikaṁ vā karissatī”ti evamādīni anapekkhitvā dīyamāno deyyadhammo, taṁ",
  "atk-s0505a1:66_7": "arahanti nāma sīlādiguṇayuttā puggalā. Ime ca tādisā, tena vuccanti te “dakkhiṇeyyā”ti.",
  "atk-s0505a1:67_0": "Sugatassa sāvakāti bhagavā sobhanena gamanena yuttattā, sobhanañca ṭhānaṁ gatattā,",
  "atk-s0505a1:67_1": "suṭṭhu ca gatattā suṭṭhu eva ca gadattā sugato, tassa sugatassa. Sabbepi te vacanaṁ",
  "atk-s0505a1:67_2": "suṇantīti sāvakā. Kāmañca aññepi suṇanti, na pana sutvā kattabbakiccaṁ karonti. Ime",
  "atk-s0505a1:67_3": "pana sutvā kattabbaṁ dhammānudhammapaṭipattiṁ katvā maggaphalāni pattā, tasmā “sāvakā”ti",
  "atk-s0505a1:67_4": "vuccanti. Etesu dinnāni mahapphalānīti etesu sugatasāvakesu appakānipi dānāni dinnāni",
  "atk-s0505a1:67_5": "paṭiggāhakato dakkhiṇāvisuddhibhāvaṁ upagatattā mahapphalāni honti. Tasmā suttantarepi vuttaṁ –",
  "atk-s0505a1:68_0": "“Yāvatā, bhikkhave, saṅghā vā gaṇā vā, tathāgatasāvakasaṅgho tesaṁ aggamakkhāyati,",
  "atk-s0505a1:68_1": "yadidaṁ cattāri purisayugāni aṭṭha purisapuggalā, esa bhagavato sāvakasaṅgho…pe…",
  "atk-s0505a1:68_2": "aggo vipāko hotī”ti.",
  "atk-s0505a1:69_0": "Evaṁ bhagavā sabbesampi maggaṭṭhaphalaṭṭhānaṁ vasena saṅgharatanassa guṇaṁ vatvā",
  "atk-s0505a1:69_1": "idāni tameva guṇaṁ nissāya saccavacanaṁ payuñjati “idampi saṅghe”ti. Tassattho pubbe",
  "atk-s0505a1:69_2": "vuttanayeneva veditabbo. Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a1:70_0": "230. Evaṁ maggaṭṭhaphalaṭṭhānaṁ vasena saṅghaguṇena saccaṁ vatvā idāni tato ekacciyānaṁ",
  "atk-s0505a1:70_1": "phalasamāpattisukhamanubhavantānaṁ khīṇāsavapuggalānaṁyeva guṇena vattumāraddho “ye",
  "atk-s0505a1:70_2": "suppayuttā”ti. Tattha yeti aniyamituddesavacanaṁ. Suppayuttāti suṭṭhu payuttā, anekavihitaṁ",
  "atk-s0505a1:70_3": "anesanaṁ pahāya suddhājīvitaṁ nissāya vipassanāya attānaṁ payuñjitumāraddhāti attho.",
  "atk-s0505a1:70_4": "Atha vā suppayuttāti parisuddhakāyavacīpayogasamannāgatā. Tena tesaṁ sīlakkhandhaṁ",
  "atk-s0505a1:70_5": "dasseti. Manasā daḷhenāti daḷhena manasā, thirasamādhiyuttena cetasāti attho. Tena",
  "atk-s0505a1:70_6": "tesaṁ samādhikkhandhaṁ dasseti. Nikkāminoti kāye ca jīvite ca anapekkhā hutvā paññādhurena",
  "atk-s0505a1:70_7": "vīriyena sabbakilesehi katanikkamanā. Tena tesaṁ vīriyasampannaṁ paññākkhandhaṁ dasseti.",
  "atk-s0505a1:71_0": "Gotamasāsanamhīti gottato gotamassa tathāgatasseva sāsanamhi. Tena ito bahiddhā nānappakārampi",
  "atk-s0505a1:71_1": "amaratapaṁ karontānaṁ suppayogādiguṇābhāvato kilesehi nikkamanābhāvaṁ dīpeti. Teti",
  "atk-s0505a1:71_2": "pubbe uddiṭṭhānaṁ niddesavacanaṁ. Pattipattāti ettha pattabbāti patti, pattabbā nāma",
  "atk-s0505a1:71_3": "pattuṁ arahā, yaṁ patvā accantayogakkhemino honti, arahattaphalassetaṁ adhivacanaṁ,",
  "atk-s0505a1:71_4": "taṁ pattiṁ pattāti pattipattā. Amatanti nibbānaṁ. Vigayhāti ārammaṇavasena vigāhitvā.",
  "atk-s0505a1:71_5": "Laddhāti labhitvā. Mudhāti abyayena kākaṇikamattampi byayaṁ akatvā. Nibbutinti paṭippassaddhakilesadarathaṁ",
  "atk-s0505a1:71_6": "phalasamāpattiṁ. Bhuñjamānāti anubhavamānā. Kiṁ vuttaṁ hoti? Ye imasmiṁ gotamasāsanamhi",
  "atk-s0505a1:71_7": "sīlasampannattā suppayuttā, samādhisampannattā manasā daḷhena, paññāsampannattā nikkāmino,",
  "atk-s0505a1:71_8": "te imāya sammāpaṭipadāya amataṁ vigayha mudhā laddhā phalasamāpattisaññitaṁ nibbutiṁ",
  "atk-s0505a1:71_9": "bhuñjamānā pattipattā nāma hontīti.",
  "atk-s0505a1:72_0": "Evaṁ bhagavā phalasamāpattisukhamanubhavantānaṁ khīṇāsavapuggalānaṁyeva vasena saṅgharatanassa",
  "atk-s0505a1:72_1": "guṇaṁ vatvā idāni tameva guṇaṁ nissāya saccavacanaṁ payuñjati “idampi saṅghe”ti.",
  "atk-s0505a1:72_2": "Tassattho pubbe vuttanayeneva veditabbo. Imissāpi gāthāya āṇā koṭisatasahassacakkavāḷesu",
  "atk-s0505a1:72_3": "amanussehi paṭiggahitāti.",
  "atk-s0505a1:73_0": "231. Evaṁ khīṇāsavapuggalānaṁ guṇena saṅghādhiṭṭhānaṁ saccaṁ vatvā idāni bahujanapaccakkhena",
  "atk-s0505a1:73_1": "sotāpannasseva guṇena vattumāraddho “yathindakhīlo”ti. Tattha yathāti upamāvacanaṁ.",
  "atk-s0505a1:73_2": "Indakhīloti nagaradvāranivāraṇatthaṁ ummārabbhantare aṭṭha vā dasa vā hatthe pathaviṁ",
  "atk-s0505a1:73_3": "khaṇitvā ākoṭitassa sāradārumayathambhassetaṁ adhivacanaṁ. Pathavinti bhūmiṁ. Sitoti",
  "atk-s0505a1:73_4": "anto pavisitvā nissito. Siyāti bhaveyya. Catubbhi vātehīti catūhi disāhi āgatavātehi.",
  "atk-s0505a1:73_5": "Asampakampiyoti kampetuṁ vā cāletuṁ vā asakkuṇeyyo. Tathūpamanti tathāvidhaṁ. Sappurisanti",
  "atk-s0505a1:73_6": "uttamapurisaṁ. Vadāmīti bhaṇāmi. Yo ariyasaccāni avecca passatīti yo cattāri ariyasaccāni",
  "atk-s0505a1:73_7": "paññāya ajjhogāhetvā passati. Tattha ariyasaccāni visuddhimagge vuttanayeneva veditabbāni.",
  "atk-s0505a1:74_0": "Ayaṁ panettha saṅkhepattho – yathā hi indakhīlo gambhīranematāya pathavissito catubbhi",
  "atk-s0505a1:74_1": "vātehi asampakampiyo siyā, imampi sappurisaṁ tathūpamameva vadāmi, yo ariyasaccāni",
  "atk-s0505a1:74_2": "avecca passati. Kasmā? Yasmā sopi indakhīlo viya catūhi vātehi sabbatitthiyavādavātehi",
  "atk-s0505a1:74_3": "asampakampiyo hoti, tamhā dassanā kenaci kampetuṁ vā cāletuṁ vā asakkuṇeyyo. Tasmā",
  "atk-s0505a1:74_4": "suttantarepi vuttaṁ –",
  "atk-s0505a1:75_0": "“Seyyathāpi, bhikkhave, ayokhīlo vā indakhīlo vā gambhīranemo sunikhāto acalo asampakampī,",
  "atk-s0505a1:75_1": "puratthimāya cepi disāya āgaccheyya bhusā vātavuṭṭhi, neva naṁ saṅkampeyya na sampakampeyya",
  "atk-s0505a1:75_2": "na sampacāleyya. Pacchimāya…pe… dakkhiṇāya… uttarāya cepi…pe… na sampacāleyya. Taṁ",
  "atk-s0505a1:75_3": "kissa hetu? Gambhīrattā, bhikkhave, nemassa sunikhātattā indakhīlassa. Evameva kho,",
  "atk-s0505a1:75_4": "bhikkhave, ye ca kho keci samaṇā vā brāhmaṇā vā ‘idaṁ dukkhanti…pe… paṭipadā’ti yathābhūtaṁ",
  "atk-s0505a1:75_5": "pajānanti, te na aññassa samaṇassa vā brāhmaṇassa vā mukhaṁ olokenti ‘ayaṁ nūna bhavaṁ",
  "atk-s0505a1:75_6": "jānaṁ jānāti passaṁ passatī’ti. Taṁ kissa hetu? Sudiṭṭhattā, bhikkhave, catunnaṁ ariyasaccāna”nti.",
  "atk-s0505a1:76_0": "Evaṁ bhagavā bahujanapaccakkhassa sotāpannasseva vasena saṅgharatanassa guṇaṁ vatvā",
  "atk-s0505a1:76_1": "idāni tameva guṇaṁ nissāya saccavacanaṁ payuñjati “idampi saṅghe”ti. Tassattho pubbe",
  "atk-s0505a1:76_2": "vuttanayeneva veditabbo. Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a1:77": "232. Evaṁ avisesato sotāpannassa guṇena saṅghādhiṭṭhānaṁ saccaṁ vatvā idāni ye te tayo sotāpannā ekabījī kolaṁkolo sattakkhattuparamoti. Yathāha –",
  "atk-s0505a1:78_0": "“Idhekacco puggalo tiṇṇaṁ saṁyojanānaṁ parikkhayā sotāpanno hoti…pe… so ekaṁyeva",
  "atk-s0505a1:78_1": "bhavaṁ nibbattitvā dukkhassantaṁ karoti, ayaṁ ekabījī. Tathā dve vā tīṇi vā kulāni",
  "atk-s0505a1:78_2": "sandhāvitvā saṁsaritvā dukkhassantaṁ karoti, ayaṁ kolaṁkolo. Tathā sattakkhattuṁ",
  "atk-s0505a1:78_3": "devesu ca manussesu ca sandhāvitvā saṁsaritvā dukkhassantaṁ karoti, ayaṁ sattakkhattuparamo”ti.",
  "atk-s0505a1:79_0": "Tesaṁ sabbakaniṭṭhassa sattakkhattuparamassa guṇena vattumāraddho “ye ariyasaccānī”ti.",
  "atk-s0505a1:79_1": "Tattha ye ariyasaccānīti etaṁ vuttanayameva. Vibhāvayantīti paññāobhāsena saccapaṭicchādakaṁ",
  "atk-s0505a1:79_2": "kilesandhakāraṁ vidhamitvā attano pakāsāni pākaṭāni karonti. Gambhīrapaññenāti appameyyapaññatāya",
  "atk-s0505a1:79_3": "sadevakassapi lokassa ñāṇena alabbhaneyyapatiṭṭhapaññena, sabbaññunāti vuttaṁ hoti.",
  "atk-s0505a1:79_4": "Sudesitānīti samāsabyāsasākalyavekalyādīhi tehi tehi nayehi suṭṭhu desitāni. Kiñcāpi",
  "atk-s0505a1:79_5": "te honti bhusaṁ pamattāti te vibhāvitaariyasaccā puggalā kiñcāpi devarajjacakkavattirajjādippamādaṭṭhānaṁ",
  "atk-s0505a1:79_6": "āgamma bhusaṁ pamattā honti, tathāpi sotāpattimaggañāṇena abhisaṅkhāraviññāṇassa",
  "atk-s0505a1:79_7": "nirodhā ṭhapetvā satta bhave anamatagge saṁsāre ye uppajjeyyuṁ nāmañca rūpañca, tesaṁ",
  "atk-s0505a1:79_8": "niruddhattā atthaṅgatattā na aṭṭhamaṁ bhavaṁ ādiyanti, sattamabhave eva pana vipassanaṁ",
  "atk-s0505a1:79_9": "ārabhitvā arahattaṁ pāpuṇantīti.",
  "atk-s0505a1:80_0": "Evaṁ bhagavā sattakkhattuparamavasena saṅgharatanassa guṇaṁ vatvā idāni tameva guṇaṁ",
  "atk-s0505a1:80_1": "nissāya saccavacanaṁ payuñjati “idampi saṅghe”ti. Tassattho pubbe vuttanayeneva veditabbo.",
  "atk-s0505a1:80_2": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a1:81_0": "233. Evaṁ sattakkhattuparamassa aṭṭhamaṁ bhavaṁ anādiyanaguṇena saṅghādhiṭṭhānaṁ",
  "atk-s0505a1:81_1": "saccaṁ vatvā idāni tasseva satta bhave ādiyatopi aññehi appahīnabhavādānehi puggalehi",
  "atk-s0505a1:81_2": "visiṭṭhena guṇena vattumāraddho “sahāvassā”ti. Tattha sahāvāti saddhiṁyeva. Assāti",
  "atk-s0505a1:81_3": "“na te bhavaṁ aṭṭhamamādiyantī”ti vuttesu aññatarassa. Dassanasampadāyāti sotāpattimaggasampattiyā.",
  "atk-s0505a1:81_4": "Sotāpattimaggo hi nibbānaṁ disvā kattabbakiccasampadāya sabbapaṭhamaṁ nibbānadassanato",
  "atk-s0505a1:81_5": "“dassana”nti vuccati. Tassa attani pātubhāvo dassanasampadā, tāya dassanasampadāya",
  "atk-s0505a1:81_6": "saha eva. Tayassu dhammā jahitā bhavantīti ettha suiti padapūraṇamatte nipāto. “Idaṁsu",
  "atk-s0505a1:81_7": "me, sāriputta, mahāvikaṭabhojanasmiṁ hotī”tievamādīsu viya. Yato sahāvassa dassanasampadāya",
  "atk-s0505a1:81_8": "tayo dhammā jahitā bhavanti pahīnā bhavantīti ayamevettha attho.",
  "atk-s0505a1:82_0": "Idāni jahitadhammadassanatthaṁ āha “sakkāyadiṭṭhī vicikicchitañca, sīlabbataṁ vāpi",
  "atk-s0505a1:82_1": "yadatthi kiñcī”ti. Tattha sati kāye vijjamāne upādānakkhandhapañcakasaṅkhāte kāye",
  "atk-s0505a1:82_2": "vīsativatthukā diṭṭhi sakkāyadiṭṭhi, satī vā tattha kāye diṭṭhītipi sakkāyadiṭṭhi,",
  "atk-s0505a1:82_3": "yathāvuttappakāre kāye vijjamānā diṭṭhīti attho. Satiyeva vā kāye diṭṭhītipi sakkāyadiṭṭhi,",
  "atk-s0505a1:82_4": "yathāvuttappakāre kāye vijjamāne rūpādisaṅkhāto attāti evaṁ pavattā diṭṭhīti attho.",
  "atk-s0505a1:82_5": "Tassā ca pahīnattā sabbadiṭṭhigatāni pahīnāniyeva honti. Sā hi nesaṁ mūlaṁ. Sabbakilesabyādhivūpasamanato",
  "atk-s0505a1:82_6": "paññā “cikicchita”nti vuccati, taṁ paññācikicchitaṁ ito vigataṁ, tato vā paññācikicchitā",
  "atk-s0505a1:82_7": "idaṁ vigatanti vicikicchitaṁ, “satthari kaṅkhatī”tiādinā nayena vuttāya aṭṭhavatthukāya",
  "atk-s0505a1:82_8": "vimatiyā etaṁ adhivacanaṁ. Tassā pahīnattā sabbavicikicchitāni pahīnāni honti. Tañhi",
  "atk-s0505a1:82_9": "nesaṁ mūlaṁ. “Ito bahiddhā samaṇabrāhmaṇānaṁ sīlena suddhi vatena suddhī”tievamādīsu",
  "atk-s0505a1:82_10": "āgataṁ gosīlakukkurasīlādikaṁ sīlaṁ govatakukkuravatādikañca vataṁ “sīlabbata”nti",
  "atk-s0505a1:82_11": "vuccati. Tassa pahīnattā sabbampi naggiyamuṇḍikādi amaratapaṁ pahīnaṁ hoti. Tañhi",
  "atk-s0505a1:82_12": "tassa mūlaṁ. Tena sabbāvasāne vuttaṁ “yadatthi kiñcī”ti. Dukkhadassanasampadāya cettha",
  "atk-s0505a1:82_13": "sakkāyadiṭṭhi, samudayadassanasampadāya vicikicchitaṁ, maggadassananibbānadassanasampadāya",
  "atk-s0505a1:82_14": "sīlabbataṁ pahīyatīti viññātabbaṁ.",
  "atk-s0505a1:83_0": "234. Evamassa kilesavaṭṭappahānaṁ dassetvā idāni tasmiṁ kilesavaṭṭe sati yena vipākavaṭṭena",
  "atk-s0505a1:83_1": "bhavitabbaṁ, tappahānā tassāpi pahānaṁ dīpento āha “catūhapāyehi ca vippamutto”ti.",
  "atk-s0505a1:83_2": "Tattha cattāro apāyā nāma nirayatiracchānapettivisayaasurakāyā, tehi esa satta bhave",
  "atk-s0505a1:83_3": "upādiyantopi vippamuttoti attho.",
  "atk-s0505a1:84_0": "Evamassa vipākavaṭṭappahānaṁ dassetvā idāni yaṁ imassa vipākavaṭṭassa mūlabhūtaṁ",
  "atk-s0505a1:84_1": "kammavaṭṭaṁ, tassāpi pahānaṁ dassento āha “chaccābhiṭhānāni abhabba kātu”nti. Tattha",
  "atk-s0505a1:84_2": "abhiṭhānānīti oḷārikaṭṭhānāni, tāni esa cha abhabbo kātuṁ. Tāni ca “aṭṭhānametaṁ,",
  "atk-s0505a1:84_3": "bhikkhave, anavakāso, yaṁ diṭṭhisampanno puggalo mātaraṁ jīvitā voropeyyā”tiādinā",
  "atk-s0505a1:84_4": "nayena ekakanipāte vuttāni mātughātapitughātaarahantaghātalohituppādasaṅghabhedaaññasatthāruddesakammāni",
  "atk-s0505a1:84_5": "veditabbāni. Tāni hi kiñcāpi diṭṭhisampanno ariyasāvako kunthakipillikampi jīvitā",
  "atk-s0505a1:84_6": "na voropeti, apica kho pana puthujjanabhāvassa vigarahaṇatthaṁ vuttāni. Puthujjano",
  "atk-s0505a1:84_7": "hi adiṭṭhisampannattā evaṁmahāsāvajjāni abhiṭhānānipi karoti, dassanasampanno pana",
  "atk-s0505a1:84_8": "abhabbo tāni kātunti. Abhabbaggahaṇañcettha bhavantarepi akaraṇadassanatthaṁ. Bhavantarepi",
  "atk-s0505a1:84_9": "hi esa attano ariyasāvakabhāvaṁ ajānantopi dhammatāya eva etāni vā cha, pakatipāṇātipātādīni",
  "atk-s0505a1:84_10": "vā pañca verāni aññasatthāruddesena saha cha ṭhānāni na karoti, yāni sandhāya ekacce",
  "atk-s0505a1:84_11": "“chachābhiṭhānānī”ti paṭhanti. Matamacchaggāhādayo cettha ariyasāvakagāmadārakānaṁ nidassanaṁ.",
  "atk-s0505a1:85_0": "Evaṁ bhagavā satta bhave ādiyatopi ariyasāvakassa aññehi appahīnabhavādānehi puggalehi",
  "atk-s0505a1:85_1": "visiṭṭhaguṇavasena saṅgharatanassa guṇaṁ vatvā idāni tameva guṇaṁ nissāya saccavacanaṁ",
  "atk-s0505a1:85_2": "payuñjati “idampi saṅghe”ti. Tassattho pubbe vuttanayeneva veditabbo. Imissāpi gāthāya",
  "atk-s0505a1:85_3": "āṇā koṭisatasahassacakkavāḷesu amanussehi paṭiggahitāti.",
  "atk-s0505a1:86_0": "235. Evaṁ satta bhave ādiyatopi aññehi appahīnabhavādānehi puggalehi visiṭṭhaguṇavasena",
  "atk-s0505a1:86_1": "saṅghādhiṭṭhānaṁ saccaṁ vatvā idāni “na kevalaṁ dassanasampanno cha abhiṭhānāni abhabbo",
  "atk-s0505a1:86_2": "kātuṁ, kiṁ pana appamattakampi pāpaṁ kammaṁ katvā tassa paṭicchādanāyapi abhabbo”ti",
  "atk-s0505a1:86_3": "pamādavihārinopi dassanasampannassa katapaṭicchādanābhāvaguṇena vattumāraddho “kiñcāpi",
  "atk-s0505a1:86_4": "so kammaṁ karoti pāpaka”nti.",
  "atk-s0505a1:87_0": "Tassattho – so dassanasampanno kiñcāpi satisammosena pamādavihāraṁ āgamma yaṁ taṁ",
  "atk-s0505a1:87_1": "bhagavatā lokavajjasañciccānatikkamanaṁ sandhāya vuttaṁ “yaṁ mayā sāvakānaṁ sikkhāpadaṁ",
  "atk-s0505a1:87_2": "paññattaṁ, taṁ mama sāvakā jīvitahetupi nātikkamantī”ti, taṁ ṭhapetvā aññaṁ kuṭikārasahaseyyādiṁ",
  "atk-s0505a1:87_3": "vā paṇṇattivajjavītikkamasaṅkhātaṁ buddhapaṭikuṭṭhaṁ kāyena pāpakammaṁ karoti, padasodhammauttarichappañcavācādhammadesanāsamphappalāpapharusavacanādiṁ",
  "atk-s0505a1:87_4": "vā vācāya, uda cetasā vā katthaci lobhadosuppādanajātarūpādisādiyanaṁ cīvarādiparibhogesu",
  "atk-s0505a1:87_5": "apaccavekkhaṇādiṁ vā pāpakammaṁ karoti. Abhabbo so tassa paṭicchadāya, na so taṁ",
  "atk-s0505a1:87_6": "“idaṁ akappiyamakaraṇīya”nti jānitvā muhuttampi paṭicchādeti, taṅkhaṇaññeva pana",
  "atk-s0505a1:87_7": "satthari vā viññūsu vā sabrahmacārīsu āvi katvā yathādhammaṁ paṭikaroti, “na puna",
  "atk-s0505a1:87_8": "karissāmī”ti evaṁ saṁvaritabbaṁ vā saṁvarati. Kasmā? Yasmā abhabbatā diṭṭhapadassa",
  "atk-s0505a1:87_9": "vuttā, evarūpaṁ pāpakammaṁ katvā tassa paṭicchādāya diṭṭhanibbānapadassa dassanasampannassa",
  "atk-s0505a1:87_10": "puggalassa abhabbatā vuttāti attho.",
  "atk-s0505a1:88": "Kathaṁ –",
  "atk-s0505a1:89_0": "“Seyyathāpi, bhikkhave, daharo kumāro mando uttānaseyyako hatthena vā pādena vā aṅgāraṁ",
  "atk-s0505a1:89_1": "akkamitvā khippameva paṭisaṁharati, evameva kho, bhikkhave, ghammatā esā diṭṭhisampannassa",
  "atk-s0505a1:89_2": "puggalassa, kiñcāpi tathārūpiṁ āpattiṁ āpajjati, yathārūpāya āpattiyā vuṭṭhānaṁ paññāyati,",
  "atk-s0505a1:89_3": "atha kho naṁ khippameva satthari vā viññūsu vā sabrahmacārīsu deseti vivarati uttānīkaroti,",
  "atk-s0505a1:89_4": "desetvā vivaritvā uttānīkatvā āyatiṁ saṁvaraṁ āpajjatī”ti.",
  "atk-s0505a1:90_0": "Evaṁ bhagavā pamādavihārinopi dassanasampannassa katapaṭicchādanābhāvaguṇena saṅgharatanassa",
  "atk-s0505a1:90_1": "guṇaṁ vatvā idāni tameva guṇaṁ nissāya saccavacanaṁ payuñjati “idampi saṅghe”ti.",
  "atk-s0505a1:90_2": "Tassattho pubbe vuttanayeneva veditabbo. Imissāpi gāthāya āṇā koṭisatasahassacakkavāḷesu",
  "atk-s0505a1:90_3": "amanussehi paṭiggahitāti.",
  "atk-s0505a1:91_0": "236. Evaṁ saṅghapariyāpannānaṁ puggalānaṁ tena tena guṇappakārena saṅghādhiṭṭhānaṁ",
  "atk-s0505a1:91_1": "saccaṁ vatvā idāni yvāyaṁ bhagavatā ratanattayaguṇaṁ dīpentena idha saṅkhepena aññatra",
  "atk-s0505a1:91_2": "ca vitthārena pariyattidhammo desito, tampi nissāya puna buddhādhiṭṭhānaṁ saccaṁ",
  "atk-s0505a1:91_3": "vattumāraddho “vanappagumbe yatha phussitagge”ti. Tattha āsannasannivesavavatthitānaṁ",
  "atk-s0505a1:91_4": "rukkhānaṁ samūho vanaṁ, mūlasārapheggutacasākhāpalāsehi pavuḍḍho gumbo pagumbo, vane",
  "atk-s0505a1:91_5": "pagumbo vanappagumbo, svāyaṁ “vanappagumbe”ti vutto. Evampi hi vattuṁ labbhati “atthi",
  "atk-s0505a1:91_6": "savitakkasavicāre, atthi avitakkavicāramatte, sukhe dukkhe jīve”tiādīsu viya. Yathāti",
  "atk-s0505a1:91_7": "opammavacanaṁ. Phussitāni aggāni assāti phussitaggo, sabbasākhāpasākhāsu sañjātapupphoti",
  "atk-s0505a1:91_8": "attho. So pubbe vuttanayeneva “phussitagge”ti vutto. Gimhāna māse paṭhamasmiṁ gimheti",
  "atk-s0505a1:91_9": "ye cattāro gimhamāsā, tesaṁ catunnaṁ gimhānaṁ ekasmiṁ māse. Katamasmiṁ māse iti ce?",
  "atk-s0505a1:91_10": "Paṭhamasmiṁ gimhe, citramāseti attho. So hi “paṭhamagimho”ti ca “bālavasanto”ti ca",
  "atk-s0505a1:91_11": "vuccati. Tato paraṁ padatthato pākaṭameva.",
  "atk-s0505a1:92_0": "Ayaṁ panettha piṇḍattho – yathā paṭhamagimhanāmake bālavasante nānāvidharukkhagahane",
  "atk-s0505a1:92_1": "vane supupphitaggasākho taruṇarukkhagacchapariyāyanāmo pagumbo ativiya sassiriko",
  "atk-s0505a1:92_2": "hoti, evamevaṁ khandhāyatanādīhi satipaṭṭhānasammappadhānādīhi sīlasamādhikkhandhādīhi",
  "atk-s0505a1:92_3": "vā nānappakārehi atthappabhedapupphehi ativiya sassirikattā tathūpamaṁ nibbānagāmimaggadīpanato",
  "atk-s0505a1:92_4": "nibbānagāmiṁ pariyattidhammavaraṁ neva lābhahetu na sakkārādihetu, kevalañhi mahākaruṇāya",
  "atk-s0505a1:92_5": "abbhussāhitahadayo sattānaṁ paramaṁhitāya adesayīti. Paramaṁhitāyāti ettha ca gāthābandhasukhatthaṁ",
  "atk-s0505a1:92_6": "anunāsiko, ayaṁ panattho “paramahitāya nibbānāya adesayī”ti.",
  "atk-s0505a1:93_0": "Evaṁ bhagavā imaṁ supupphitaggavanappagumbasadisaṁ pariyattidhammaṁ vatvā idāni tameva",
  "atk-s0505a1:93_1": "nissāya buddhādhiṭṭhānaṁ saccavacanaṁ payuñjati “idampi buddhe”ti. Tassattho pubbe",
  "atk-s0505a1:93_2": "vuttanayeneva veditabbo, kevalaṁ pana idampi yathāvuttappakārapariyattidhammasaṅkhātaṁ",
  "atk-s0505a1:93_3": "buddhe ratanaṁ paṇītanti yojetabbaṁ. Imissāpi gāthāya āṇā koṭisatasahassacakkavāḷesu",
  "atk-s0505a1:93_4": "amanussehi paṭiggahitāti.",
  "atk-s0505a1:94_0": "237. Evaṁ bhagavā pariyattidhammena buddhādhiṭṭhānaṁ saccaṁ vatvā idāni lokuttaradhammena",
  "atk-s0505a1:94_1": "vattumāraddho “varo varaññū”ti. Tattha varoti paṇītādhimuttikehi icchito “aho vata",
  "atk-s0505a1:94_2": "mayampi evarūpā assāmā”ti, varaguṇayogato vā varo, uttamo seṭṭhoti attho. Varaññūti",
  "atk-s0505a1:94_3": "nibbānaññū. Nibbānañhi sabbadhammānaṁ uttamaṭṭhena varaṁ, tañcesa bodhimūle sayaṁ",
  "atk-s0505a1:94_4": "paṭivijjhitvā aññāsi. Varadoti pañcavaggiyabhaddavaggiyajaṭilādīnaṁ aññesañca devamanussānaṁ",
  "atk-s0505a1:94_5": "nibbedhabhāgiyavāsanābhāgiyavaradhammadāyīti attho. Varāharoti varassa maggassa āhaṭattā",
  "atk-s0505a1:94_6": "varāharoti vuccati. So hi bhagavā dīpaṅkarato pabhuti samatiṁsa pāramiyo pūrento",
  "atk-s0505a1:94_7": "pubbakehi sammāsambuddhehi anuyātaṁ purāṇaṁ maggavaraṁ āhari, tena varāharoti vuccati.",
  "atk-s0505a1:94_8": "Apica sabbaññutaññāṇapaṭilābhena varo, nibbānasacchikiriyāya varaññū, sattānaṁ vimuttisukhadānena",
  "atk-s0505a1:94_9": "varado, uttamapaṭipadāharaṇena varāharo, etehi lokuttaraguṇehi adhikassa kassaci abhāvato anuttaro.",
  "atk-s0505a1:95_0": "Aparo nayo – varo upasamādhiṭṭhānaparipūraṇena, varaññū paññādhiṭṭhānaparipūraṇena,",
  "atk-s0505a1:95_1": "varado cāgādhiṭṭhānaparipūraṇena, varāharo saccādhiṭṭhānaparipūraṇena, varaṁ maggasaccamāharīti.",
  "atk-s0505a1:95_2": "Tathā varo puññussayena, varaññū paññussayena, varado buddhabhāvatthikānaṁ tadupāyasampadānena,",
  "atk-s0505a1:95_3": "varāharo paccekabuddhabhāvatthikānaṁ tadupāyāharaṇena, anuttaro tattha tattha asadisatāya,",
  "atk-s0505a1:95_4": "attanā vā anācariyako hutvā paresaṁ ācariyabhāvena, dhammavaraṁ adesayi sāvakabhāvatthikānaṁ",
  "atk-s0505a1:95_5": "tadatthāya svākhātatādiguṇayuttassa varadhammassa desanato. Sesaṁ vuttanayamevāti.",
  "atk-s0505a1:96_0": "Evaṁ bhagavā navavidhena lokuttaradhammena attano guṇaṁ vatvā idāni tameva guṇaṁ",
  "atk-s0505a1:96_1": "nissāya buddhādhiṭṭhānaṁ saccavacanaṁ payuñjati “idampi buddhe”ti. Tassattho pubbe",
  "atk-s0505a1:96_2": "vuttanayeneva veditabbo. Kevalaṁ pana yaṁ varaṁ navalokuttaradhammaṁ esa aññāsi,",
  "atk-s0505a1:96_3": "yañca adāsi, yañca āhari, yañca adesayi, idampi buddhe ratanaṁ paṇītanti evaṁ yojetabbaṁ.",
  "atk-s0505a1:96_4": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a1:97_0": "238. Evaṁ bhagavā pariyattidhammaṁ lokuttaradhammañca nissāya dvīhi gāthāhi buddhādhiṭṭhānaṁ",
  "atk-s0505a1:97_1": "saccaṁ vatvā idāni ye taṁ pariyattidhammaṁ assosuṁ sutānusārena ca paṭipajjitvā navappakārampi",
  "atk-s0505a1:97_2": "lokuttaradhammaṁ adhigamiṁsu, tesaṁ anupādisesanibbānappattiguṇaṁ nissāya puna saṅghādhiṭṭhānaṁ",
  "atk-s0505a1:97_3": "saccaṁ vattumāraddho “khīṇaṁ purāṇa”nti. Tattha khīṇanti samucchinnaṁ. Purāṇanti",
  "atk-s0505a1:97_4": "purātanaṁ. Navanti sampati vattamānaṁ. Natthisambhavanti avijjamānapātubhāvaṁ. Virattacittāti",
  "atk-s0505a1:97_5": "vigatarāgacittā. Āyatike bhavasminti anāgatamaddhānaṁ punabbhave. Teti yesaṁ khīṇaṁ",
  "atk-s0505a1:97_6": "purāṇaṁ navaṁ natthisambhavaṁ, ye ca āyatike bhavasmiṁ virattacittā, te khīṇāsavā",
  "atk-s0505a1:97_7": "bhikkhū. Khīṇabījāti ucchinnabījā. Avirūḷhichandāti virūḷhichandavirahitā. Nibbantīti",
  "atk-s0505a1:97_8": "vijjhāyanti. Dhīrāti dhitisampannā. Yathāyaṁ padīpoti ayaṁ padīpo viya.",
  "atk-s0505a1:98_0": "Kiṁ vuttaṁ hoti? Yaṁ taṁ sattānaṁ uppajjitvā niruddhampi purāṇaṁ atītakālikaṁ kammaṁ",
  "atk-s0505a1:98_1": "taṇhāsinehassa appahīnattā paṭisandhiāharaṇasamatthatāya akhīṇaṁyeva hoti, taṁ purāṇaṁ",
  "atk-s0505a1:98_2": "kammaṁ yesaṁ arahattamaggena taṇhāsinehassa sositattā agginā daḍḍhabījamiva āyatiṁ",
  "atk-s0505a1:98_3": "vipākadānāsamatthatāya khīṇaṁ. Yañca nesaṁ buddhapūjādivasena idāni pavattamānaṁ",
  "atk-s0505a1:98_4": "kammaṁ navanti vuccati, tañca taṇhāpahāneneva chinnamūlapādapapupphamiva āyatiṁ phaladānāsamatthatāya",
  "atk-s0505a1:98_5": "yesaṁ natthisambhavaṁ, ye ca taṇhāpahāneneva āyatike bhavasmiṁ virattacittā, te khīṇāsavā",
  "atk-s0505a1:98_6": "bhikkhū “kammaṁ khettaṁ viññāṇaṁ bīja”nti ettha vuttassa paṭisandhiviññāṇassa kammakkhayeneva",
  "atk-s0505a1:98_7": "khīṇattā khīṇabījā. Yopi pubbe punabbhavasaṅkhātāya virūḷhiyā chando ahosi, tassāpi",
  "atk-s0505a1:98_8": "samudayappahāneneva pahīnattā pubbe viya cutikāle asambhavena avirūḷhichandā dhitisampannattā",
  "atk-s0505a1:98_9": "dhīrā carimaviññāṇanirodhena yathāyaṁ padīpo nibbuto, evaṁ nibbanti, puna “rūpino",
  "atk-s0505a1:98_10": "vā arūpino vā”ti evamādiṁ paññattipathaṁ accentīti. Tasmiṁ kira samaye nagaradevatānaṁ",
  "atk-s0505a1:98_11": "pūjanatthāya jālitesu padīpesu eko padīpo vijjhāyi, taṁ dassento āha – “yathāyaṁ padīpo”ti.",
  "atk-s0505a1:99_0": "Evaṁ bhagavā ye taṁ purimāhi dvīhi gāthāhi vuttaṁ pariyattidhammaṁ assosuṁ, sutānusāreneva",
  "atk-s0505a1:99_1": "paṭipajjitvā navappakārampi lokuttaradhammaṁ adhigamiṁsu, tesaṁ anupādisesanibbānappattiguṇaṁ",
  "atk-s0505a1:99_2": "vatvā idāni tameva guṇaṁ nissāya saṅghādhiṭṭhānaṁ saccavacanaṁ payuñjanto desanaṁ",
  "atk-s0505a1:99_3": "samāpesi “idampi saṅghe”ti. Tassattho pubbe vuttanayeneva veditabbo, kevalaṁ pana",
  "atk-s0505a1:99_4": "idampi yathāvuttena pakārena khīṇāsavabhikkhūnaṁ nibbānasaṅkhātaṁ saṅghe ratanaṁ",
  "atk-s0505a1:99_5": "paṇītanti evaṁ yojetabbaṁ. Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0505a1:100": "Desanāpariyosāne rājakulassa sotthi ahosi, sabbūpaddavā vūpasamiṁsu caturāsītiyā pāṇasahassānaṁ dhammābhisamayo ahosi.",
  "atk-s0505a1:101_0": "239-241. Atha sakko devānamindo “bhagavatā ratanattayaguṇaṁ nissāya saccavacanaṁ",
  "atk-s0505a1:101_1": "payuñjamānena nāgarassa sotthi katā, mayāpi nāgarassa sotthitthaṁ ratanattayaguṇaṁ",
  "atk-s0505a1:101_2": "nissāya kiñci vattabba”nti cintetvā avasāne gāthāttayaṁ abhāsi “yānīdha bhūtānī”ti.",
  "atk-s0505a1:101_3": "Tattha yasmā buddho yathā lokahitatthāya ussukkaṁ āpannehi āgantabbaṁ, tathā āgatato,",
  "atk-s0505a1:101_4": "yathā ca etehi gantabbaṁ, tathā gatato, yathā vā etehi ājānitabbaṁ, tathā ājānanato,",
  "atk-s0505a1:101_5": "yathā ca jānitabbaṁ, tathā jānanato, yañca tatheva hoti, tassa gadanato ca “tathāgato”ti",
  "atk-s0505a1:101_6": "vuccati. Yasmā ca so devamanussehi pupphagandhādinā bahinibbattena upakaraṇena, dhammānudhammappaṭipattādinā",
  "atk-s0505a1:101_7": "ca attani nibbattena ativiya pūjito, tasmā sakko devānamindo sabbadevaparisaṁ attanā",
  "atk-s0505a1:101_8": "saddhiṁ sampiṇḍetvā āha “tathāgataṁ devamanussapūjitaṁ, buddhaṁ namassāma suvatthi hotū”ti.",
  "atk-s0505a1:102_0": "Yasmā pana dhamme maggadhammo yathā yuganandha samathavipassanābalena gantabbaṁ kilesapakkhaṁ",
  "atk-s0505a1:102_1": "samucchindantena, tathā gatoti tathāgato. Nibbānadhammopi yathā gato paññāya paṭividdho",
  "atk-s0505a1:102_2": "sabbadukkhavighātāya sampajjati, buddhādīhi tathā avagato, tasmā “tathāgato”ti vuccati.",
  "atk-s0505a1:102_3": "Yasmā ca saṅghopi yathā attahitāya paṭipannehi gantabbaṁ tena tena maggena, tathā",
  "atk-s0505a1:102_4": "gato, tasmā “tathāgato” tveva vuccati. Tasmā avasesagāthādvayepi tathāgataṁ dhammaṁ",
  "atk-s0505a1:102_5": "namassāma suvatthi hotu, tathāgataṁ saṅghaṁ namassāma suvatthi hotūti vuttaṁ. Sesaṁ vuttanayamevāti.",
  "atk-s0505a1:103_0": "Evaṁ sakko devānamindo imaṁ gāthāttayaṁ bhāsitvā bhagavantaṁ padakkhiṇaṁ katvā devapurameva",
  "atk-s0505a1:103_1": "gato saddhiṁ devaparisāya. Bhagavā pana tadeva ratanasuttaṁ dutiyadivasepi desesi,",
  "atk-s0505a1:103_2": "puna caturāsītiyā pāṇasahassānaṁ dhammābhisamayo ahosi. Evaṁ bhagavā yāva sattamaṁ",
  "atk-s0505a1:103_3": "divasaṁ desesi, divase divase tatheva dhammābhisamayo ahosi. Bhagavā aḍḍhamāsameva",
  "atk-s0505a1:103_4": "vesāliyaṁ viharitvā rājūnaṁ “gacchāmā”ti paṭivedesi. Tato rājāno diguṇena sakkārena",
  "atk-s0505a1:103_5": "puna tīhi divasehi bhagavantaṁ gaṅgātīraṁ nayiṁsu. Gaṅgāyaṁ nibbattā nāgarājāno cintesuṁ",
  "atk-s0505a1:103_6": "– “manussā tathāgatassa sakkāraṁ karonti, mayaṁ kiṁ na karissāmā”ti suvaṇṇarajatamaṇimayā",
  "atk-s0505a1:103_7": "nāvāyo māpetvā suvaṇṇarajatamaṇimaye eva pallaṅke paññāpetvā pañcavaṇṇapadumasañchannaṁ",
  "atk-s0505a1:103_8": "udakaṁ karitvā “amhākaṁ anuggahaṁ karothā”ti bhagavantaṁ upagatā. Bhagavā adhivāsetvā",
  "atk-s0505a1:103_9": "ratananāvamārūḷho pañca ca bhikkhusatāni sakaṁ sakaṁ nāvaṁ. Nāgarājāno bhagavantaṁ",
  "atk-s0505a1:103_10": "saddhiṁ bhikkhusaṅghena nāgabhavanaṁ pavesesuṁ. Tatra sudaṁ bhagavā sabbarattiṁ nāgaparisāya",
  "atk-s0505a1:103_11": "dhammaṁ desesi. Dutiyadivase dibbehi khādanīyabhojanīyehi mahādānaṁ adaṁsu. Bhagavā",
  "atk-s0505a1:103_12": "anumoditvā nāgabhavanā nikkhami.",
  "atk-s0505a1:104_0": "Bhūmaṭṭhā devā “manussā ca nāgā ca tathāgatassa sakkāraṁ karonti, mayaṁ kiṁ na karissāmā”ti",
  "atk-s0505a1:104_1": "cintetvā vanagumbarukkhapabbatādīsu chattātichattāni ukkhipiṁsu. Eteneva upāyena",
  "atk-s0505a1:104_2": "yāva akaniṭṭhabrahmabhavanaṁ, tāva mahāsakkāraviseso nibbatti. Bimbisāropi licchavīhi",
  "atk-s0505a1:104_3": "āgatakāle katasakkārato diguṇamakāsi, pubbe vuttanayeneva pañcahi divasehi bhagavantaṁ rājagahaṁ ānesi.",
  "atk-s0505a1:105_0": "Rājagahamanuppatte bhagavati pacchābhattaṁ maṇḍalamāḷe sannipatitānaṁ bhikkhūnaṁ",
  "atk-s0505a1:105_1": "ayamantarakathā udapādi – “aho buddhassa bhagavato ānubhāvo, yaṁ uddissa gaṅgāya",
  "atk-s0505a1:105_2": "orato ca pārato ca aṭṭhayojano bhūmibhāgo ninnañca thalañca samaṁ katvā vālukāya",
  "atk-s0505a1:105_3": "okiritvā pupphehi sañchanno, yojanappamāṇaṁ gaṅgāya udakaṁ nānāvaṇṇehi padumehi sañchannaṁ,",
  "atk-s0505a1:105_4": "yāva akaniṭṭhabhavanā chattātichattāni ussitānī”ti. Bhagavā taṁ pavattiṁ ñatvā gandhakuṭito",
  "atk-s0505a1:105_5": "nikkhamitvā taṅkhaṇānurūpena pāṭihāriyena gantvā maṇḍalamāḷe paññattavarabuddhāsane",
  "atk-s0505a1:105_6": "nisīdi. Nisajja kho bhagavā bhikkhū āmantesi – “kāya nuttha, bhikkhave, etarahi kathāya",
  "atk-s0505a1:105_7": "sannisinnā”ti? Bhikkhū sabbaṁ ārocesuṁ. Bhagavā etadavoca – “na, bhikkhave, ayaṁ",
  "atk-s0505a1:105_8": "pūjāviseso mayhaṁ buddhānubhāvena nibbatto, na nāgadevabrahmānubhāvena, apica kho",
  "atk-s0505a1:105_9": "pubbe appamattakapariccāgānubhāvena nibbatto”ti. Bhikkhū āhaṁsu – “na mayaṁ, bhante,",
  "atk-s0505a1:105_10": "taṁ appamattakaṁ pariccāgaṁ jānāma, sādhu no bhagavā tathā kathetu, yathā mayaṁ taṁ jāneyyāmā”ti.",
  "atk-s0505a1:106_0": "Bhagavā āha – bhūtapubbaṁ, bhikkhave, takkasilāyaṁ saṅkho nāma brāhmaṇo ahosi. Tassa",
  "atk-s0505a1:106_1": "putto susīmo nāma māṇavo soḷasavassuddesiko vayena, so ekadivasaṁ pitaraṁ upasaṅkamitvā",
  "atk-s0505a1:106_2": "abhivādetvā ekamantaṁ aṭṭhāsi. Taṁ pitā āha – “kiṁ, tāta susīmā”ti? So āha – “icchāmahaṁ,",
  "atk-s0505a1:106_3": "tāta, bārāṇasiṁ gantvā sippaṁ uggahetu”nti. “Tena hi, tāta susīma, asuko nāma brāhmaṇo",
  "atk-s0505a1:106_4": "mama sahāyako, tassa santikaṁ gantvā uggaṇhāhī”ti kahāpaṇasahassaṁ adāsi. So taṁ",
  "atk-s0505a1:106_5": "gahetvā mātāpitaro abhivādetvā anupubbena bārāṇasiṁ gantvā upacārayuttena vidhinā",
  "atk-s0505a1:106_6": "ācariyaṁ upasaṅkamitvā abhivādetvā attānaṁ nivedesi. Ācariyo “mama sahāyakassa putto”ti",
  "atk-s0505a1:106_7": "māṇavaṁ sampaṭicchitvā sabbaṁ pāhuneyyamakāsi. So addhānakilamathaṁ paṭivinodetvā",
  "atk-s0505a1:106_8": "taṁ kahāpaṇasahassaṁ ācariyassa pādamūle ṭhapetvā sippaṁ uggahetuṁ okāsaṁ yāci. Ācariyo",
  "atk-s0505a1:106_9": "okāsaṁ katvā uggaṇhāpesi.",
  "atk-s0505a1:107_0": "So lahuñca gaṇhanto bahuñca gaṇhanto gahitagahitañca suvaṇṇabhājane pakkhittamiva",
  "atk-s0505a1:107_1": "sīhatelaṁ avinassamānaṁ dhārento dvādasavassikaṁ sippaṁ katipayamāseneva pariyosāpesi.",
  "atk-s0505a1:107_2": "So sajjhāyaṁ karonto ādimajjhaṁyeva passati, no pariyosānaṁ. Atha ācariyaṁ upasaṅkamitvā",
  "atk-s0505a1:107_3": "āha – “imassa sippassa ādimajjhameva passāmi, pariyosānaṁ na passāmī”ti. Ācariyo",
  "atk-s0505a1:107_4": "āha – “ahampi, tāta, evamevā”ti. “Atha ko, ācariya, imassa sippassa pariyosānaṁ jānātī”ti?",
  "atk-s0505a1:107_5": "“Isipatane, tāta, isayo atthi, te jāneyyu”nti. Te upasaṅkamitvā “pucchāmi, ācariyā”ti.",
  "atk-s0505a1:107_6": "“Puccha, tāta, yathāsukha”nti. So isipatanaṁ gantvā paccekabuddhe upasaṅkamitvā pucchi",
  "atk-s0505a1:107_7": "– “ādimajjhapariyosānaṁ jānāthā”ti? “Āmāvuso, jānāmā”ti. “Taṁ mampi sikkhāpethā”ti.",
  "atk-s0505a1:107_8": "“Tena, hāvuso, pabbajāhi, na sakkā apabbajitena sikkhitu”nti. “Sādhu, bhante, pabbājetha",
  "atk-s0505a1:107_9": "vā maṁ, yaṁ vā icchatha, taṁ katvā pariyosānaṁ jānāpethā”ti. Te taṁ pabbājetvā kammaṭṭhāne",
  "atk-s0505a1:107_10": "niyojetuṁ asamatthā “evaṁ te nivāsetabbaṁ, evaṁ pārupitabba”ntiādinā nayena ābhisamācārikaṁ",
  "atk-s0505a1:107_11": "sikkhāpesuṁ. So tattha sikkhanto upanissayasampannattā na cireneva paccekabodhiṁ",
  "atk-s0505a1:107_12": "abhisambujjhi. Sakalabārāṇasiyaṁ “susīmapaccekabuddho”ti pākaṭo ahosi lābhaggayasaggappatto",
  "atk-s0505a1:107_13": "sampannaparivāro. So appāyukasaṁvattanikassa kammassa katattā na cireneva parinibbāyi.",
  "atk-s0505a1:107_14": "Tassa paccekabuddhā ca mahājanakāyo ca sarīrakiccaṁ katvā dhātuto gahetvā nagaradvāre",
  "atk-s0505a1:107_15": "thūpaṁ patiṭṭhāpesuṁ.",
  "atk-s0505a1:108_0": "Atha kho saṅkho brāhmaṇo “putto me ciragato, na cassa pavattiṁ jānāmī”ti puttaṁ daṭṭhukāmo",
  "atk-s0505a1:108_1": "takkasilāya nikkhamitvā anupubbena bārāṇasiṁ patvā mahājanakāyaṁ sannipatitaṁ disvā",
  "atk-s0505a1:108_2": "“addhā bahūsu ekopi me puttassa pavattiṁ jānissatī”ti cintento upasaṅkamitvā pucchi",
  "atk-s0505a1:108_3": "– “susīmo nāma māṇavo idha āgato atthi, api nu tassa pavattiṁ jānāthā”ti? Te “āma,",
  "atk-s0505a1:108_4": "brāhmaṇa, jānāma, asmiṁ nagare brāhmaṇassa santike tiṇṇaṁ vedānaṁ pāragū hutvā paccekabuddhānaṁ",
  "atk-s0505a1:108_5": "santike pabbajitvā paccekabuddho hutvā anupādisesāya nibbānadhātuyā parinibbāyi,",
  "atk-s0505a1:108_6": "ayamassa thūpo patiṭṭhāpito”ti āhaṁsu. So bhūmiṁ hatthena paharitvā, roditvā ca paridevitvā",
  "atk-s0505a1:108_7": "ca taṁ cetiyaṅgaṇaṁ gantvā tiṇāni uddharitvā uttarasāṭakena vālukaṁ ānetvā, paccekabuddhacetiyaṅgaṇe",
  "atk-s0505a1:108_8": "ākiritvā, kamaṇḍaluto udakena samantato bhūmiṁ paripphositvā vanapupphehi pūjaṁ katvā",
  "atk-s0505a1:108_9": "uttarasāṭakena paṭākaṁ āropetvā thūpassa upari attano chattaṁ bandhitvā pakkāmīti.",
  "atk-s0505a1:109_0": "Evaṁ atītaṁ dassetvā taṁ jātakaṁ paccuppannena anusandhento bhikkhūnaṁ dhammakathaṁ",
  "atk-s0505a1:109_1": "kathesi – “siyā kho pana vo, bhikkhave, evamassa añño nūna tena samayena saṅkho brāhmaṇo",
  "atk-s0505a1:109_2": "ahosī”ti, na kho panetaṁ evaṁ daṭṭhabbaṁ, ahaṁ tena samayena saṅkho brāhmaṇo ahosiṁ,",
  "atk-s0505a1:109_3": "mayā susīmassa paccekabuddhassa cetiyaṅgaṇe tiṇāni uddhaṭāni, tassa me kammassa nissandena",
  "atk-s0505a1:109_4": "aṭṭhayojanamaggaṁ vigatakhāṇukaṇṭakaṁ katvā samaṁ suddhamakaṁsu, mayā tattha vālukā",
  "atk-s0505a1:109_5": "okiṇṇā, tassa me nissandena aṭṭhayojanamagge vālukaṁ okiriṁsu. Mayā tattha vanakusumehi",
  "atk-s0505a1:109_6": "pūjā katā, tassa me nissandena navayojanamagge thale ca udake ca nānāpupphehi pupphasantharaṁ",
  "atk-s0505a1:109_7": "akaṁsu. Mayā tattha kamaṇḍaludakena bhūmi paripphositā, tassa me nissandena vesāliyaṁ",
  "atk-s0505a1:109_8": "pokkharavassaṁ vassi. Mayā tasmiṁ cetiye paṭākā āropitā, chattañca baddhaṁ, tassa",
  "atk-s0505a1:109_9": "me nissandena yāva akaniṭṭhabhavanā paṭākā ca āropitā, chattātichattāni ca ussitāni.",
  "atk-s0505a1:109_10": "Iti kho, bhikkhave, ayaṁ mayhaṁ pūjāviseso neva buddhānubhāvena nibbatto, na nāgadevabrahmānubhāvena,",
  "atk-s0505a1:109_11": "apica kho appamattakapariccāgānubhāvena nibbatto”ti. Dhammakathāpariyosāne imaṁ gāthamabhāsi –",
  "atk-s0505a1:110": "“Mattāsukhapariccāgā, passe ce vipulaṁ sukhaṁ;",
  "atk-s0505a1:111": "Caje mattāsukhaṁ dhīro, sampassaṁ vipulaṁ sukha”nti. ;",
  "atk-s0505a1:112": "Paramatthajotikāya khuddaka-aṭṭhakathāya",
  "atk-s0505a1:113": "Suttanipāta-aṭṭhakathāya ratanasuttavaṇṇanā niṭṭhitā.",
  "atk-s0505a1:114": "2. Āmagandhasuttavaṇṇanā",
  "atk-s0505a1:115_0": "Sāmākaciṅgūlakacīnakānicāti āmagandhasuttaṁ. Kā uppatti? Anuppanne bhagavati āmagandho",
  "atk-s0505a1:115_1": "nāma brāhmaṇo pañcahi māṇavakasatehi saddhiṁ tāpasapabbajjaṁ pabbajitvā himavantaṁ",
  "atk-s0505a1:115_2": "pavisitvā pabbatantare assamaṁ kārāpetvā vanamūlaphalāhāro hutvā tattha paṭivasati,",
  "atk-s0505a1:115_3": "na kadāci macchamaṁsaṁ khādati. Atha tesaṁ tāpasānaṁ loṇambilādīni aparibhuñjantānaṁ",
  "atk-s0505a1:115_4": "paṇḍurogo uppajji. Tato te “loṇambilādisevanatthāya manussapathaṁ gacchāmā”ti paccantagāmaṁ",
  "atk-s0505a1:115_5": "sampattā. Tattha manussā tesu pasīditvā nimantetvā bhojesuṁ, katabhattakiccānaṁ nesaṁ",
  "atk-s0505a1:115_6": "mañcapīṭhaparibhogabhājanapādamakkhanādīni upanetvā “ettha, bhante, vasatha, mā ukkaṇṭhitthā”ti",
  "atk-s0505a1:115_7": "vasanaṭṭhānaṁ dassetvā pakkamiṁsu. Dutiyadivasepi nesaṁ dānaṁ datvā puna gharapaṭipāṭiyā",
  "atk-s0505a1:115_8": "ekekadivasaṁ dānamadaṁsu. Tāpasā catumāsaṁ tattha vasitvā loṇambilādisevanāya thirabhāvappattasarīrā",
  "atk-s0505a1:115_9": "hutvā “mayaṁ, āvuso, gacchāmā”ti manussānaṁ ārocesuṁ. Manussā tesaṁ telataṇḍulādīni",
  "atk-s0505a1:115_10": "adaṁsu. Te tāni ādāya attano assamameva agamaṁsu. Tañca gāmaṁ tatheva saṁvacchare",
  "atk-s0505a1:115_11": "saṁvacchare āgamiṁsu. Manussāpi tesaṁ āgamanakālaṁ viditvā dānatthāya taṇḍulādīni",
  "atk-s0505a1:115_12": "sajjetvāva acchanti, āgate ca ne tatheva sammānenti.",
  "atk-s0505a1:116_0": "Atha bhagavā loke uppajjitvā pavattitavaradhammacakko anupubbena sāvatthiṁ gantvā",
  "atk-s0505a1:116_1": "tattha viharanto tesaṁ tāpasānaṁ upanissayasampattiṁ disvā tato nikkhamma bhikkhusaṅghaparivuto",
  "atk-s0505a1:116_2": "cārikaṁ caramāno anupubbena taṁ gāmaṁ anuppatto. Manussā bhagavantaṁ disvā mahādānāni",
  "atk-s0505a1:116_3": "adaṁsu. Bhagavā tesaṁ dhammaṁ desesi. Te tāya dhammadesanāya appekacce sotāpannā,",
  "atk-s0505a1:116_4": "ekacce sakadāgāmino, ekacce anāgāmino ahesuṁ, ekacce pabbajitvā arahattaṁ pāpuṇiṁsu.",
  "atk-s0505a1:116_5": "Bhagavā punadeva sāvatthiṁ paccāgamāsi. Atha te tāpasā taṁ gāmaṁ āgamiṁsu. Manussā",
  "atk-s0505a1:116_6": "tāpase disvā na pubbasadisaṁ kotūhalamakaṁsu. Tāpasā taṁ pucchiṁsu – “kiṁ, āvuso,",
  "atk-s0505a1:116_7": "ime manussā na pubbasadisā, kiṁ nu kho ayaṁ gāmo rājadaṇḍena upadduto, udāhu dubbhikkhena,",
  "atk-s0505a1:116_8": "udāhu amhehi sīlādiguṇehi sampannataro koci pabbajito imaṁ gāmamanuppatto”ti? Te",
  "atk-s0505a1:116_9": "āhaṁsu – “na, bhante, rājadaṇḍena, na dubbhikkhenāyaṁ gāmo upadduto, apica buddho",
  "atk-s0505a1:116_10": "loke uppanno, so bhagavā bahujanahitāya dhammaṁ desento idhāgato”ti.",
  "atk-s0505a1:117_0": "Taṁ sutvā āmagandhatāpaso “buddhoti, gahapatayo, vadethā”ti? “Buddhoti, bhante, vadāmā”ti",
  "atk-s0505a1:117_1": "tikkhattuṁ vatvā “ghosopi kho eso dullabho lokasmiṁ, yadidaṁ buddho”ti attamano attamanavācaṁ",
  "atk-s0505a1:117_2": "nicchāretvā pucchi – “kiṁ nu kho so buddho āmagandhaṁ bhuñjati, na bhuñjatī”ti? “Ko,",
  "atk-s0505a1:117_3": "bhante, āmagandho”ti? “Āmagandho nāma macchamaṁsaṁ, gahapatayo”ti. “Bhagavā, bhante,",
  "atk-s0505a1:117_4": "macchamaṁsaṁ paribhuñjatī”ti. Taṁ sutvā tāpaso vippaṭisārī ahosi – “māheva kho pana",
  "atk-s0505a1:117_5": "buddho siyā”ti. Puna cintesi – “buddhānaṁ pātubhāvo nāma dullabho, gantvā buddhaṁ",
  "atk-s0505a1:117_6": "disvā pucchitvā jānissāmī”ti. Tato yena bhagavā gato, taṁ maggaṁ manusse pucchitvā",
  "atk-s0505a1:117_7": "vacchagiddhinī gāvī viya turitaturito sabbattha ekarattivāsena sāvatthiṁ anuppatvā",
  "atk-s0505a1:117_8": "jetavanameva pāvisi saddhiṁ sakāya parisāya. Bhagavāpi tasmiṁ samaye dhammadesanatthāya",
  "atk-s0505a1:117_9": "āsane nisinno eva hoti. Tāpasā bhagavantaṁ upasaṅkamma tuṇhībhūtā anabhivādetvāva",
  "atk-s0505a1:117_10": "ekamantaṁ nisīdiṁsu. Bhagavā “kacci vo isayo khamanīya”ntiādinā nayena tehi saddhiṁ",
  "atk-s0505a1:117_11": "paṭisammodi. Tepi “khamanīyaṁ, bho gotamā”tiādimāhaṁsu. Tato āmagandho bhagavantaṁ",
  "atk-s0505a1:117_12": "pucchi – “āmagandhaṁ, bho gotama, bhuñjasi, na bhuñjasī”ti? “Ko so, brāhmaṇa, āmagandho",
  "atk-s0505a1:117_13": "nāmā”ti? “Macchamaṁsaṁ, bho gotamā”ti. Bhagavā “na, brāhmaṇa, macchamaṁsaṁ āmagandho.",
  "atk-s0505a1:117_14": "Apica kho āmagandho nāma sabbe kilesā pāpakā akusalā dhammā”ti vatvā “na, brāhmaṇa,",
  "atk-s0505a1:117_15": "idāni tvameva āmagandhaṁ pucchi, atītepi tisso nāma brāhmaṇo kassapaṁ bhagavantaṁ",
  "atk-s0505a1:117_16": "pucchi. Evañca so pucchi, evañcassa bhagavā byākāsī”ti tissena ca brāhmaṇena kassapena",
  "atk-s0505a1:117_17": "ca bhagavatā vuttagāthāyo eva ānetvā tāhi gāthāhi brāhmaṇaṁ saññāpento āha – “sāmākaciṅgūlakacīnakāni",
  "atk-s0505a1:117_18": "cā”ti. Ayaṁ tāva imassa suttassa idha uppatti.",
  "atk-s0505a1:118_0": "Atīte pana kassapo kira bodhisatto aṭṭhāsaṅkhyeyyāni kappasatasahassañca pāramiyo",
  "atk-s0505a1:118_1": "pūretvā bārāṇasiyaṁ brahmadattassa brāhmaṇassa dhanavatī nāma brāhmaṇī, tassā kucchimhi",
  "atk-s0505a1:118_2": "paṭisandhiṁ aggahesi. Aggasāvakopi taṁ divasaṁyeva devalokā cavitvā anupurohitabrāhmaṇassa",
  "atk-s0505a1:118_3": "pajāpatiyā kucchimhi nibbatti. Evaṁ tesaṁ ekadivasameva paṭisandhiggahaṇañca gabbhavuṭṭhānañca",
  "atk-s0505a1:118_4": "ahosi, ekadivasameva etesaṁ ekassa kassapo, ekassa tissoti nāmamakaṁsu. Te sahapaṁsukīḷanakā",
  "atk-s0505a1:118_5": "dve sahāyā anupubbena vuḍḍhiṁ agamiṁsu. Tissassa pitā puttaṁ āṇāpesi – “ayaṁ, tāta,",
  "atk-s0505a1:118_6": "kassapo nikkhamma pabbajitvā buddho bhavissati, tvampissa santike pabbajitvā bhavanissaraṇaṁ",
  "atk-s0505a1:118_7": "kareyyāsī”ti. So “sādhū”ti paṭissuṇitvā bodhisattassa santikaṁ gantvā “ubhopi, samma,",
  "atk-s0505a1:118_8": "pabbajissāmā”ti āha. Bodhisatto “sādhū”ti paṭissuṇi. Tato vuḍḍhiṁ anuppattakālepi",
  "atk-s0505a1:118_9": "tisso bodhisattaṁ āha – “ehi, samma, pabbajissāmā”ti bodhisatto na nikkhami. Tisso",
  "atk-s0505a1:118_10": "“na tāvassa ñāṇaṁ paripākaṁ gata”nti sayaṁ nikkhamma isipabbajjaṁ pabbajitvā araññe",
  "atk-s0505a1:118_11": "pabbatapāde assamaṁ kārāpetvā vasati. Bodhisattopi aparena samayena ghare ṭhitoyeva",
  "atk-s0505a1:118_12": "ānāpānassatiṁ pariggahetvā cattāri jhānāni abhiññāyo ca uppādetvā pāsādena bodhimaṇḍasamīpaṁ",
  "atk-s0505a1:118_13": "gantvā “puna pāsādo yathāṭhāneyeva patiṭṭhātū”ti adhiṭṭhāsi, so sakaṭṭhāneyeva patiṭṭhāsi.",
  "atk-s0505a1:118_14": "Apabbajitena kira bodhimaṇḍaṁ upagantuṁ na sakkāti. So pabbajitvā bodhimaṇḍaṁ patvā",
  "atk-s0505a1:118_15": "nisīditvā satta divase padhānayogaṁ katvā sattahi divasehi sammāsambodhiṁ sacchākāsi.",
  "atk-s0505a1:119_0": "Tadā isipatane vīsatisahassā pabbajitā paṭivasanti. Atha kassapo bhagavā te āmantetvā",
  "atk-s0505a1:119_1": "dhammacakkaṁ pavattesi. Suttapariyosāne sabbeva arahanto ahesuṁ. So sudaṁ bhagavā",
  "atk-s0505a1:119_2": "vīsatibhikkhusahassaparivuto tattheva isipatane vasati. Kikī ca naṁ kāsirājā catūhi",
  "atk-s0505a1:119_3": "paccayehi upaṭṭhāti. Athekadivasaṁ bārāṇasivāsī eko puriso pabbate candanasārādīni",
  "atk-s0505a1:119_4": "gavesanto tissassa tāpasassa assamaṁ patvā taṁ abhivādetvā ekamantaṁ aṭṭhāsi. Tāpaso",
  "atk-s0505a1:119_5": "taṁ disvā “kuto āgatosī”ti pucchi. “Bārāṇasito, bhante”ti. “Kā tattha pavattī”ti?",
  "atk-s0505a1:119_6": "“Tattha, bhante, kassapo nāma sammāsambuddho uppanno”ti. Tāpaso dullabhavacanaṁ sutvā",
  "atk-s0505a1:119_7": "pītisomanassajāto pucchi – “kiṁ so āmagandhaṁ bhuñjati, na bhuñjatī”ti? “Ko bhante,",
  "atk-s0505a1:119_8": "āmagandho”ti? “Macchamaṁsaṁ āvuso”ti. “Bhagavā, bhante, macchamaṁsaṁ bhuñjatī”ti.",
  "atk-s0505a1:119_9": "Taṁ sutvā tāpaso vippaṭisārī hutvā puna cintesi – “gantvā taṁ pucchissāmi, sace ‘āmagandhaṁ",
  "atk-s0505a1:119_10": "paribhuñjāmī’ti vakkhati, tato naṁ ‘tumhākaṁ, bhante, jātiyā ca kulassa ca gottassa",
  "atk-s0505a1:119_11": "ca ananucchavikameta’nti nivāretvā tassa santike pabbajitvā bhavanissaraṇaṁ karissāmī”ti",
  "atk-s0505a1:119_12": "sallahukaṁ upakaraṇaṁ gahetvā sabbattha ekarattivāsena sāyanhasamaye bārāṇasiṁ patvā",
  "atk-s0505a1:119_13": "isipatanameva pāvisi. Bhagavāpi tasmiṁ samaye dhammadesanatthāya āsane nisinnoyeva",
  "atk-s0505a1:119_14": "hoti. Tāpaso bhagavantaṁ upasaṅkamma anabhivādetvā tuṇhībhūto ekamantaṁ aṭṭhāsi.",
  "atk-s0505a1:119_15": "Bhagavā taṁ disvā pubbe vuttanayeneva paṭisammodi. Sopi “khamanīyaṁ, bho kassapā”tiādīni",
  "atk-s0505a1:119_16": "vatvā ekamantaṁ nisīditvā bhagavantaṁ pucchi – “āmagandhaṁ, bho kassapa, bhuñjasi,",
  "atk-s0505a1:119_17": "na bhuñjasī”ti? “Nāhaṁ, brāhmaṇa, āmagandhaṁ bhuñjāmī”ti. “Sādhu, sādhu, bho kassapa,",
  "atk-s0505a1:119_18": "parakuṇapaṁ akhādanto sundaramakāsi, yuttametaṁ bhoto kassapassa jātiyā ca kulassa",
  "atk-s0505a1:119_19": "ca gottassa cā”ti. Tato bhagavā “ahaṁ kilese sandhāya ‘āmagandhaṁ na bhuñjāmī’ti",
  "atk-s0505a1:119_20": "vadāmi, brāhmaṇo macchamaṁsaṁ pacceti, yaṁnūnāhaṁ sve gāmaṁ piṇḍāya apavisitvā kikīrañño",
  "atk-s0505a1:119_21": "gehā ābhataṁ piṇḍapātaṁ paribhuñjeyyaṁ, evaṁ āmagandhaṁ ārabbha kathā pavattissati.",
  "atk-s0505a1:119_22": "Tato brāhmaṇaṁ dhammadesanāya saññāpessāmī”ti dutiyadivase kālasseva sarīraparikammaṁ",
  "atk-s0505a1:119_23": "katvā gandhakuṭiṁ pāvisi. Bhikkhū gandhakuṭidvāraṁ pihitaṁ disvā “na bhagavā ajja",
  "atk-s0505a1:119_24": "bhikkhūhi saddhiṁ pavisitukāmo”ti ñatvā gandhakuṭiṁ padakkhiṇaṁ katvā piṇḍāya pavisiṁsu.",
  "atk-s0505a1:120_0": "Bhagavāpi gandhakuṭito nikkhamma paññattāsane nisīdi. Tāpasopi kho pattasākaṁ pacitvā",
  "atk-s0505a1:120_1": "khāditvā bhagavato santike nisīdi. Kikī kāsirājā bhikkhū piṇḍāya carante disvā “kuhiṁ",
  "atk-s0505a1:120_2": "bhagavā, bhante”ti pucchitvā “vihāre, mahārājā”ti ca sutvā nānābyañjanarasamanekamaṁsavikatisampannaṁ",
  "atk-s0505a1:120_3": "bhojanaṁ bhagavato pāhesi. Amaccā vihāraṁ netvā bhagavato ārocetvā dakkhiṇodakaṁ",
  "atk-s0505a1:120_4": "datvā parivisantā paṭhamaṁ nānāmaṁsavikatisampannaṁ yāguṁ adaṁsu, tāpaso disvā “khādati",
  "atk-s0505a1:120_5": "nu kho no”ti cintento aṭṭhāsi. Bhagavā tassa passatoyeva yāguṁ pivanto maṁsakhaṇḍaṁ",
  "atk-s0505a1:120_6": "mukhe pakkhipi. Tāpaso disvā kuddho. Puna yāgupītassa nānārasabyañjanaṁ bhojanamadaṁsu,",
  "atk-s0505a1:120_7": "tampi gahetvā bhuñjantaṁ disvā ativiya kuddho “macchamaṁsaṁ khādantoyeva ‘na khādāmī’ti",
  "atk-s0505a1:120_8": "bhaṇatī”ti. Atha bhagavantaṁ katabhattakiccaṁ hatthapāde dhovitvā nisinnaṁ upasaṅkamma",
  "atk-s0505a1:120_9": "“bho kassapa, musā tvaṁ bhaṇasi, netaṁ paṇḍitakiccaṁ. Musāvādo hi garahito buddhānaṁ,",
  "atk-s0505a1:120_10": "yepi te pabbatapāde vanamūlaphalādīhi yāpentā isayo vasanti, tepi musā na bhaṇantī”ti",
  "atk-s0505a1:120_11": "vatvā puna isīnaṁ guṇe gāthāya vaṇṇento āha “sāmākaciṅgūlakacīnakāni cā”ti.",
  "atk-s0505a1:121_0": "242. Tattha sāmākāti dhunitvā vā sīsāni uccinitvā vā gayhūpagā tiṇadhaññajāti. Tathā",
  "atk-s0505a1:121_1": "ciṅgūlakā kaṇavīrapupphasaṇṭhānasīsā honti. Cīnakānīti aṭavipabbatapādesu aropitajātā",
  "atk-s0505a1:121_2": "cīnamuggā. Pattapphalanti yaṁkiñci haritapaṇṇaṁ. Mūlaphalanti yaṁkiñci kandamūlaṁ.",
  "atk-s0505a1:121_3": "Gavipphalanti yaṁkiñci rukkhavalliphalaṁ. Mūlaggahaṇena vā kandamūlaṁ, phalaggahaṇena",
  "atk-s0505a1:121_4": "rukkhavalliphalaṁ, gavipphalaggahaṇena udake jātasiṅghātakakaserukādiphalaṁ veditabbaṁ.",
  "atk-s0505a1:121_5": "Dhammena laddhanti dūteyyapahiṇagamanādimicchājīvaṁ pahāya vane uñchācariyāya laddhaṁ.",
  "atk-s0505a1:121_6": "Satanti santo ariyā. Asnamānāti bhuñjamānā. Na kāmakāmā alikaṁ bhaṇantīti te evaṁ",
  "atk-s0505a1:121_7": "amamā apariggahā etāni sāmākādīni bhuñjamānā isayo yathā tvaṁ sādurasādike kāme patthayanto",
  "atk-s0505a1:121_8": "āmagandhaṁ bhuñjantoyeva “nāhaṁ, brāhmaṇa, āmagandhaṁ bhuñjāmī”ti bhaṇanto alikaṁ",
  "atk-s0505a1:121_9": "bhaṇasi, tathā na kāmakāmā alikaṁ bhaṇanti, kāme kāmayantā musā na bhaṇantīti isīnaṁ",
  "atk-s0505a1:121_10": "pasaṁsāya bhagavato nindaṁ dīpeti.",
  "atk-s0505a1:122_0": "243. Evaṁ isīnaṁ pasaṁsāpadesena bhagavantaṁ ninditvā idāni attanā adhippetaṁ nindāvatthuṁ",
  "atk-s0505a1:122_1": "dassetvā nippariyāyeneva bhagavantaṁ nindanto āha “yadasnamāno”ti tattha da-kāro",
  "atk-s0505a1:122_2": "padasandhikaro. Ayaṁ panattho – yaṁ kiñcideva sasamaṁsaṁ vā tittiramaṁsaṁ vā dhovanacchedanādinā",
  "atk-s0505a1:122_3": "pubbaparikammena sukataṁ, pacanavāsanādinā pacchāparikammena suniṭṭhitaṁ, na mātarā",
  "atk-s0505a1:122_4": "na pitarā, apica kho pana “dakkhiṇeyyo aya”nti maññamānehi dhammakāmehi parehi dinnaṁ,",
  "atk-s0505a1:122_5": "sakkārakaraṇena payataṁ paṇītamalaṅkataṁ, uttamarasatāya ojavantatāya thāmabalabharaṇasamatthatāya",
  "atk-s0505a1:122_6": "ca paṇītaṁ asnamāno āhārayamāno, na kevalañca yaṁkiñci maṁsameva, apica kho pana",
  "atk-s0505a1:122_7": "idampi sālīnamannaṁ vicitakāḷakaṁ sālitaṇḍulodanaṁ paribhuñjamāno so bhuñjasi, kassapa,",
  "atk-s0505a1:122_8": "āmagandhaṁ, so tvaṁ yaṁkiñci maṁsaṁ bhuñjamāno idañca sālīnamannaṁ paribhuñjamāno",
  "atk-s0505a1:122_9": "bhuñjasi, kassapa, āmagandhanti bhagavantaṁ gottena ālapati.",
  "atk-s0505a1:123_0": "244. Evaṁ āhārato bhagavantaṁ ninditvā idāni musāvādaṁ āropetvā nindanto āha “na",
  "atk-s0505a1:123_1": "āmagandho…pe… susaṅkhatehī”ti. Tassattho – pubbe mayā pucchito samāno “na āmagandho",
  "atk-s0505a1:123_2": "mama kappatī”ti icceva tvaṁ bhāsasi, evaṁ ekaṁseneva tvaṁ bhāsasi brahmabandhu brāhmaṇaguṇavirahitajātimattabrāhmaṇāti",
  "atk-s0505a1:123_3": "paribhāsanto bhaṇati. Sālīnamannanti sālitaṇḍulodanaṁ. Paribhuñjamānoti bhuñjamāno.",
  "atk-s0505a1:123_4": "Sakuntamaṁsehi susaṅkhatehīti tadā bhagavato abhihaṭaṁ sakuṇamaṁsaṁ niddisanto bhaṇati.",
  "atk-s0505a1:124_0": "Evaṁ bhaṇanto eva ca bhagavato heṭṭhā pādatalā pabhuti yāva upari kesaggā sarīramullokento",
  "atk-s0505a1:124_1": "dvattiṁsavaralakkhaṇāsītianubyañjanasampadaṁ byāmappabhāparikkhepañca disvā “evarūpo",
  "atk-s0505a1:124_2": "mahāpurisalakkhaṇādipaṭimaṇḍitakāyo na musā bhaṇituṁ arahati. Ayaṁ hissa bhavantarepi",
  "atk-s0505a1:124_3": "saccavācānissandeneva uṇṇā bhamukantare jātā odātā mudu tūlasannibhā, ekekāni ca",
  "atk-s0505a1:124_4": "lomakūpesu lomāni. Svāyaṁ kathamidāni musā bhaṇissati. Addhā añño imassa āmagandho",
  "atk-s0505a1:124_5": "bhavissati, yaṁ sandhāya etadavoca – ‘nāhaṁ, brāhmaṇa, āmagandhaṁ bhuñjāmī’ti, yaṁnūnāhaṁ",
  "atk-s0505a1:124_6": "etaṁ puccheyya”nti cintetvā sañjātabahumāno gotteneva ālapanto imaṁ gāthāsesaṁ āha –",
  "atk-s0505a1:125": "“Pucchāmi taṁ kassapa etamatthaṁ, kathaṁpakāro tava āmagandho”ti.",
  "atk-s0505a1:126_0": "245. Athassa bhagavā āmagandhaṁ vissajjetuṁ “pāṇātipāto”ti evamādimāha. Tattha pāṇātipātoti",
  "atk-s0505a1:126_1": "pāṇavadho. Vadhachedabandhananti ettha sattānaṁ daṇḍādīhi ākoṭanaṁ vadho, hatthapādādīnaṁ",
  "atk-s0505a1:126_2": "chedanaṁ chedo, rajjuādīhi bandho bandhanaṁ. Theyyaṁ musāvādoti theyyañca musāvādo",
  "atk-s0505a1:126_3": "ca. Nikatīti “dassāmi, karissāmī”tiādinā nayena āsaṁ uppādetvā nirāsākaraṇaṁ. Vañcanānīti",
  "atk-s0505a1:126_4": "asuvaṇṇaṁ suvaṇṇanti gāhāpanādīni. Ajjhenakuttanti niratthakamanekaganthapariyāpuṇanaṁ.",
  "atk-s0505a1:126_5": "Paradārasevanāti parapariggahitāsu cārittāpajjanaṁ. Esāmagandho na hi maṁsabhojananti",
  "atk-s0505a1:126_6": "esa pāṇātipātādiakusaladhammasamudācāro āmagandho vissagandho kuṇapagandho. Kiṁ kāraṇā?",
  "atk-s0505a1:126_7": "Amanuññattā kilesaasucimissakattā sabbhi jigucchitattā paramaduggandhabhāvāvahattā",
  "atk-s0505a1:126_8": "ca. Ye hi ussannakilesā sattā, te tehi atiduggandhā honti, nikkilesānaṁ matasarīrampi",
  "atk-s0505a1:126_9": "duggandhaṁ na hoti, tasmā esāmagandho. Maṁsabhojanaṁ pana adiṭṭhamasutamaparisaṅkitañca",
  "atk-s0505a1:126_10": "anavajjaṁ, tasmā na hi maṁsabhojanaṁ āmagandhoti.",
  "atk-s0505a1:127_0": "246. Evaṁ dhammādhiṭṭhānāya desanāya ekena nayena āmagandhaṁ vissajjetvā idāni yasmā",
  "atk-s0505a1:127_1": "te te sattā tehi tehi āmagandhehi samannāgatā, na eko eva sabbehi, na ca sabbe ekeneva,",
  "atk-s0505a1:127_2": "tasmā nesaṁ te te āmagandhe pakāsetuṁ “ye idha kāmesu asaññatā janā”tiādinā nayena",
  "atk-s0505a1:127_3": "puggalādhiṭṭhānāya tāva desanāya āmagandhe vissajjento dve gāthāyo abhāsi.",
  "atk-s0505a1:128_0": "Tattha ye idha kāmesu asaññatā janāti ye keci idha loke kāmapaṭisevanasaṅkhātesu",
  "atk-s0505a1:128_1": "kāmesu mātimātucchādīsupi mariyādāvirahena bhinnasaṁvaratāya asaṁyatā puthujjanā.",
  "atk-s0505a1:128_2": "Rasesu giddhāti jivhāviññeyyesu rasesu giddhā gadhitā mucchitā ajjhosannā anādīnavadassāvino",
  "atk-s0505a1:128_3": "anissaraṇapaññā rase paribhuñjanti. Asucibhāvamassitāti tāya rasagiddhiyā rasapaṭilābhatthāya",
  "atk-s0505a1:128_4": "nānappakāramicchājīvasaṅkhātaasucibhāvamissitā. Natthikadiṭṭhīti “natthi dinna”ntiādidasavatthukamicchādiṭṭhisamannāgatā.",
  "atk-s0505a1:128_5": "Visamāti visamena kāyakammādinā samannāgatā. Durannayāti duviññāpayā sandiṭṭhiparāmāsīādhānaggāhīduppaṭinissaggitāsamannāgatā.",
  "atk-s0505a1:128_6": "Esāmagandhoti esa etāya gāthāya puggale adhiṭṭhāya niddiṭṭho “kāmesu asaṁyatatā rasagiddhatā",
  "atk-s0505a1:128_7": "ājīvavipattinatthikadiṭṭhikāyaduccaritādivisamatā durannayabhāvatā”ti aparopi pubbe",
  "atk-s0505a1:128_8": "vuttenevatthena chabbidho āmagandho veditabbo. Na hi maṁsabhojananti maṁsabhojanaṁ",
  "atk-s0505a1:128_9": "pana yathāvuttenevatthena na āmagandhoti.",
  "atk-s0505a1:129_0": "247. Dutiyagāthāyapi ye lūkhasāti ye lūkhā nirasā, attakilamathānuyuttāti attho.",
  "atk-s0505a1:129_1": "Dāruṇāti kakkhaḷā dovacassatāyuttā. Piṭṭhimaṁsikāti purato madhuraṁ bhaṇitvā parammukhe",
  "atk-s0505a1:129_2": "avaṇṇabhāsino. Ete hi abhimukhaṁ oloketumasakkontā parammukhānaṁ piṭṭhimaṁsakhādakā",
  "atk-s0505a1:129_3": "viya honti, tena “piṭṭhimaṁsikā”ti vuccanti. Mittaddunoti mittadūhakā, dāradhanajīvitesu",
  "atk-s0505a1:129_4": "vissāsamāpannānaṁ mittānaṁ tattha micchāpaṭipajjanakāti vuttaṁ hoti. Nikkaruṇāti",
  "atk-s0505a1:129_5": "karuṇāvirahitā sattānaṁ anatthakāmā. Atimāninoti “idhekacco jātiyā vā…pe… aññataraññatarena",
  "atk-s0505a1:129_6": "vatthunā pare atimaññati, yo evarūpo māno ketukamyatā cittassā”ti evaṁ vuttena atimānena",
  "atk-s0505a1:129_7": "samannāgatā. Adānasīlāti adānapakatikā, adānādhimuttā asaṁvibhāgaratāti attho. Na",
  "atk-s0505a1:129_8": "ca denti kassacīti tāya ca pana adānasīlatāya yācitāpi santā kassaci kiñci na denti,",
  "atk-s0505a1:129_9": "adinnapubbakakule manussasadisā nijjhāmataṇhikapetaparāyaṇā honti. Keci pana “ādānasīlā”tipi",
  "atk-s0505a1:129_10": "paṭhanti, kevalaṁ gahaṇasīlā, kassaci pana kiñci na dentīti. Esāmagandho na hi maṁsabhojananti",
  "atk-s0505a1:129_11": "esa etāya gāthāya puggale adhiṭṭhāya niddiṭṭho “lūkhatā, dāruṇatā, piṭṭhimaṁsikatā,",
  "atk-s0505a1:129_12": "mittadūbhitā, nikkaruṇatā, atimānitā, adānasīlatā, adāna”nti aparopi pubbe vuttenevatthena",
  "atk-s0505a1:129_13": "aṭṭhavidho āmagandho veditabbo, na hi maṁsabhojananti.",
  "atk-s0505a1:130_0": "248. Evaṁ puggalādhiṭṭhānāya desanāya dve gāthāyo vatvā puna tassa tāpasassa āsayānuparivattanaṁ",
  "atk-s0505a1:130_1": "viditvā dhammādhiṭṭhānāyeva desanāya ekaṁ gāthaṁ abhāsi. Tattha kodho uragasutte",
  "atk-s0505a1:130_2": "vuttanayeneva veditabbo. Madoti “jātimado, gottamado, ārogyamado”tiādinā nayena vibhaṅge",
  "atk-s0505a1:130_3": "vuttappabhedo cittassa majjanabhāvo. Thambhoti thaddhabhāvo. Paccupaṭṭhāpanāti paccanīkaṭṭhāpanā,",
  "atk-s0505a1:130_4": "dhammena nayena vuttassa paṭivirujjhitvā ṭhānaṁ. Māyāti “idhekacco kāyena duccaritaṁ",
  "atk-s0505a1:130_5": "caritvā”tiādinā nayena vibhaṅge vibhattā katapāpapaṭicchādanatā. Usūyāti paralābhasakkārādīsu",
  "atk-s0505a1:130_6": "issā. Bhassasamussayoti samussitaṁ bhassaṁ, attukkaṁsanatāti vuttaṁ hoti. Mānātimānoti",
  "atk-s0505a1:130_7": "“idhekacco jātiyā vā…pe… aññataraññatarena vatthunā pubbakālaṁ parehi sadisaṁ attānaṁ",
  "atk-s0505a1:130_8": "dahati, aparakālaṁ attānaṁ seyyaṁ dahati, pare hīne dahati, yo evarūpo māno…pe… ketukamyatā",
  "atk-s0505a1:130_9": "cittassā”ti vibhaṅge vibhatto. Asabbhi santhavoti asappurisehi santhavo. Esāmagandho",
  "atk-s0505a1:130_10": "na hi maṁsabhojananti esa kodhādi navavidho akusalarāsi pubbe vuttenevatthena āmagandhoti",
  "atk-s0505a1:130_11": "veditabbo, na hi maṁsabhojananti.",
  "atk-s0505a1:131_0": "249. Evaṁ dhammādhiṭṭhānāya desanāya navavidhaṁ āmagandhaṁ dassetvā punapi pubbe",
  "atk-s0505a1:131_1": "vuttanayeneva puggalādhiṭṭhānāya desanāya āmagandhe vissajjento tisso gāthāyo abhāsi.",
  "atk-s0505a1:131_2": "Tattha yepāpasīlāti ye pāpasamācāratāya “pāpasīlā”ti loke pākaṭā. Iṇaghātasūcakāti",
  "atk-s0505a1:131_3": "vasalasutte vuttanayena iṇaṁ gahetvā tassa appadānena iṇaghātā, pesuññena sūcakā",
  "atk-s0505a1:131_4": "ca. Vohārakūṭā idha pāṭirūpikāti dhammaṭṭaṭṭhāne ṭhitā lañjaṁ gahetvā sāmike parājentā",
  "atk-s0505a1:131_5": "kūṭena vohārena samannāgatattā vohārakūṭā, dhammaṭṭhapaṭirūpakattā pāṭirūpikā. Atha",
  "atk-s0505a1:131_6": "vā idhāti sāsane. Pāṭirūpikāti dussīlā. Te hi yasmā nesaṁ iriyāpathasampadādīhi sīlavantapaṭirūpaṁ",
  "atk-s0505a1:131_7": "atthi, tasmā paṭirūpā, paṭirūpā eva pāṭirūpikā. Narādhamā yedha karonti kibbisanti",
  "atk-s0505a1:131_8": "ye idha loke narādhamā mātāpitūsu buddhapaccekabuddhādīsu ca micchāpaṭipattisaññitaṁ",
  "atk-s0505a1:131_9": "kibbisaṁ karonti. Esāmagandho na hi maṁsabhojananti esa etāya gāthāya puggale adhiṭṭhāya",
  "atk-s0505a1:131_10": "niddiṭṭho “pāpasīlatā, iṇaghātatā, sūcakatā, vohārakūṭatā, pāṭirūpikatā, kibbisakāritā”ti",
  "atk-s0505a1:131_11": "aparopi pubbe vuttenevatthena chabbidho āmagandho veditabbo, na hi maṁsabhojananti.",
  "atk-s0505a1:132_0": "250.Ye idha pāṇesu asaññatā janāti ye janā idhaloke pāṇesu yathākāmacāritāya satampi",
  "atk-s0505a1:132_1": "sahassampi māretvā anuddayāmattassāpi akaraṇena asaṁyatā. Paresamādāya vihesamuyyutāti",
  "atk-s0505a1:132_2": "paresaṁ santakaṁ ādāya dhanaṁ vā jīvitaṁ vā tato “mā evaṁ karothā”ti yācantānaṁ vā",
  "atk-s0505a1:132_3": "nivārentānaṁ vā pāṇileḍḍudaṇḍādīhi vihesaṁ uyyutā. Pare vā satte samādāya “ajja dasa,",
  "atk-s0505a1:132_4": "ajja vīsa”nti evaṁ samādiyitvā tesaṁ vadhabandhanādīhi vihesamuyyutā. Dussīlaluddāti",
  "atk-s0505a1:132_5": "nissīlā ca durācārattā, luddā ca kurūrakammantā lohitapāṇitāya, macchaghātakamigabandhakasākuṇikādayo",
  "atk-s0505a1:132_6": "idhādhippetā. Pharusāti pharusavācā. Anādarāti “idāni na karissāma, viramissāma evarūpā”ti",
  "atk-s0505a1:132_7": "evaṁ ādaravirahitā. Esāmagandho na hi maṁsabhojananti esa etāya gāthāya puggale adhiṭṭhāya",
  "atk-s0505a1:132_8": "niddiṭṭho “pāṇātipāto vadhachedabandhana”ntiādinā nayena pubbe vutto ca avutto ca",
  "atk-s0505a1:132_9": "“pāṇesu asaṁyatatā paresaṁ vihesatā dussīlatā luddatā pharusatā anādaro”ti chabbidho",
  "atk-s0505a1:132_10": "āmagandho veditabbo, na hi maṁsabhojananti. Pubbe vuttampi hi sotūnaṁ sotukāmatāya",
  "atk-s0505a1:132_11": "avadhāraṇatāya daḷhīkaraṇatāyāti evamādīhi kāraṇehi puna vuccati. Teneva ca parato",
  "atk-s0505a1:132_12": "vakkhati “iccetamatthaṁ bhagavā punappunaṁ, akkhāsi naṁ vedayi mantapāragū”ti.",
  "atk-s0505a1:133_0": "251.Etesu giddhā viruddhātipātinoti etesu pāṇesu gedhena giddhā, dosena viruddhā,",
  "atk-s0505a1:133_1": "mohena ādīnavaṁ apassantā punappunaṁ ajjhācārappattiyā atipātino, etesu vā “pāṇātipāto",
  "atk-s0505a1:133_2": "vadhachedabandhana”ntiādinā nayena vuttesu pāpakammesu yathāsambhavaṁ ye gedhavirodhātipātasaṅkhātā",
  "atk-s0505a1:133_3": "rāgadosamohā, tehi giddhā viruddhā atipātino ca. Niccuyyutāti akusalakaraṇe niccaṁ",
  "atk-s0505a1:133_4": "uyyutā, kadāci paṭisaṅkhāya appaṭiviratā. Peccāti asmā lokā paraṁ gantvā. Tamaṁ vajanti",
  "atk-s0505a1:133_5": "ye, patanti sattā nirayaṁ avaṁsirāti ye lokantarikandhakārasaṅkhātaṁ nīcakulatādibhedaṁ",
  "atk-s0505a1:133_6": "vā tamaṁ vajanti, ye ca patanti sattā avīciādibhedaṁ nirayaṁ avaṁsirā adhogatasīsā.",
  "atk-s0505a1:133_7": "Esāmagandhoti tesaṁ sattānaṁ tamavajananirayapatanahetu esa gedhavirodhātipātabhedo",
  "atk-s0505a1:133_8": "sabbāmagandhamūlabhūto yathāvuttenatthena tividho āmagandho. Na hi maṁsabhojananti",
  "atk-s0505a1:133_9": "maṁsabhojanaṁ pana na āmagandhoti.",
  "atk-s0505a1:134_0": "252. Evaṁ bhagavā paramatthato āmagandhaṁ vissajjetvā duggatimaggabhāvañcassa pakāsetvā",
  "atk-s0505a1:134_1": "idāni yasmiṁ macchamaṁsabhojane tāpaso āmagandhasaññī duggatimaggasaññī ca hutvā",
  "atk-s0505a1:134_2": "tassa abhojanena suddhikāmo hutvā taṁ na bhuñjati, tassa ca aññassa ca tathāvidhassa",
  "atk-s0505a1:134_3": "sodhetuṁ asamatthabhāvaṁ dassento “na macchamaṁsa”nti imaṁ chappadaṁ gāthamāha. Tattha",
  "atk-s0505a1:134_4": "sabbapadāni antimapādena yojetabbāni – na macchamaṁsaṁ sodheti maccaṁ avitiṇṇakaṅkhaṁ,",
  "atk-s0505a1:134_5": "na āhutiyaññamutūpasevanā sodheti maccaṁ avitiṇṇakaṅkhanti evaṁ. Ettha ca na macchamaṁsanti",
  "atk-s0505a1:134_6": "akhādiyamānaṁ macchamaṁsaṁ na sodheti, tathā anāsakattanti evaṁ porāṇā vaṇṇenti.",
  "atk-s0505a1:134_7": "Evaṁ pana sundarataraṁ siyā “na macchamaṁsānaṁ anāsakattaṁ na macchamaṁsānānāsakattaṁ,",
  "atk-s0505a1:134_8": "macchamaṁsānaṁ anāsakattaṁ na sodheti, macca”nti athāpi siyā, evaṁ sante anāsakattaṁ",
  "atk-s0505a1:134_9": "ohīyatīti? Tañca na, amaratapena saṅgahitattā. “Ye vāpi loke amarā bahū tapā”ti ettha",
  "atk-s0505a1:134_10": "hi sabbopi vuttāvaseso attakilamatho saṅgahaṁ gacchatīti. Naggiyanti acelakattaṁ.",
  "atk-s0505a1:134_11": "Muṇḍiyanti muṇḍabhāvo. Jaṭājallanti jaṭā ca rajojallañca. Kharājinānīti kharāni ajinacammāni.",
  "atk-s0505a1:134_12": "Aggihuttassupasevanāti aggipāricāriyā. Amarāti amarabhāvapatthanatāya pavattakāyakilesā.",
  "atk-s0505a1:134_13": "Bahūti ukkuṭikappadhānādibhedato aneke. Tapāti sarīrasantāpā. Mantāti vedā. Āhutīti",
  "atk-s0505a1:134_14": "aggihomakammaṁ. Yaññamutūpasevanāti assamedhādiyaññā ca utūpasevanā ca. Utūpasevanā",
  "atk-s0505a1:134_15": "nāma gimhe ātapaṭṭhānasevanā, vasse rukkhamūlasevanā, hemante jalappavesasevanā.",
  "atk-s0505a1:134_16": "Na sodhenti maccaṁ avitiṇṇakaṅkhanti kilesasuddhiyā vā bhavasuddhiyā vā avitiṇṇavicikicchaṁ",
  "atk-s0505a1:134_17": "maccaṁ na sodhenti. Kaṅkhāmale hi sati na visuddho hoti, tvañca sakaṅkhoyevāti. Ettha",
  "atk-s0505a1:134_18": "ca “avitiṇṇakaṅkha”nti etaṁ “na macchamaṁsa”ntiādīni sutvā “kiṁ nu kho macchamaṁsānaṁ",
  "atk-s0505a1:134_19": "abhojanādinā siyā visuddhimaggo”ti tāpasassa kaṅkhāya uppannāya bhagavatā vuttaṁ",
  "atk-s0505a1:134_20": "siyāti no adhippāyo. Yā cassa “so macchamaṁsaṁ bhuñjatī”ti sutvāva buddhe kaṅkhā",
  "atk-s0505a1:134_21": "uppannā, taṁ sandhāyetaṁ vuttanti veditabbaṁ.",
  "atk-s0505a1:135_0": "253. Evaṁ macchamaṁsānāsakattādīnaṁ sodhetuṁ asamatthabhāvaṁ dassetvā idāni sodhetuṁ",
  "atk-s0505a1:135_1": "samatthe dhamme dassento “sotesu gutto”ti imaṁ gāthamāha. Tattha sotesūti chasu indriyesu.",
  "atk-s0505a1:135_2": "Guttoti indriyasaṁvaraguttiyā samannāgato. Ettāvatā indriyasaṁvaraparivārasīlaṁ dasseti.",
  "atk-s0505a1:135_3": "Viditindriyo careti ñātapariññāya chaḷindriyāni viditvā pākaṭāni katvā careyya, vihareyyāti",
  "atk-s0505a1:135_4": "vuttaṁ hoti. Ettāvatā visuddhasīlassa nāmarūpaparicchedaṁ dasseti. Dhamme ṭhitoti",
  "atk-s0505a1:135_5": "ariyamaggena abhisametabbacatusaccadhamme ṭhito. Etena sotāpattibhūmiṁ dasseti. Ajjavamaddaveratoti",
  "atk-s0505a1:135_6": "ujubhāve ca mudubhāve ca rato. Etena sakadāgāmibhūmiṁ dasseti. Sakadāgāmī hi kāyavaṅkādikarānaṁ",
  "atk-s0505a1:135_7": "cittathaddhabhāvakarānañca rāgadosānaṁ tanubhāvā ajjavamaddave rato hoti. Saṅgātigoti",
  "atk-s0505a1:135_8": "rāgadosasaṅgātigo. Etena anāgāmibhūmiṁ dasseti. Sabbadukkhappahīnoti sabbassa vaṭṭadukkhassa",
  "atk-s0505a1:135_9": "hetuppahānena pahīnasabbadukkho. Etena arahattabhūmiṁ dasseti. Na lippati diṭṭhasutesu",
  "atk-s0505a1:135_10": "dhīroti so evaṁ anupubbena arahattaṁ patto dhitisampadāya dhīro diṭṭhasutesu dhammesu",
  "atk-s0505a1:135_11": "kenaci kilesena na lippati. Na kevalañca diṭṭhasutesu, mutaviññātesu ca na lippati,",
  "atk-s0505a1:135_12": "aññadatthu paramavisuddhippatto hotīti arahattanikūṭena desanaṁ niṭṭhāpesi.",
  "atk-s0505a1:136_0": "254-5. Ito paraṁ “iccetamattha”nti dve gāthā saṅgītikārehi vuttā. Tāsamattho – iti",
  "atk-s0505a1:136_1": "bhagavā kassapo etamatthaṁ punappunaṁ anekāhi gāthāhi dhammādhiṭṭhānāya puggalādhiṭṭhānāya",
  "atk-s0505a1:136_2": "ca desanāya yāva tāpaso aññāsi, tāva so akkhāsi kathesi vitthāresi. Naṁ vedayi mantapāragūti",
  "atk-s0505a1:136_3": "sopi tañca atthaṁ mantapāragū, vedapāragū, tisso brāhmaṇo vedayi aññāsi. Kiṁ kāraṇā?",
  "atk-s0505a1:136_4": "Yasmā atthato ca padato ca desanānayato ca citrāhi gāthāhi munī pakāsayi. Kīdiso?",
  "atk-s0505a1:136_5": "Nirāmagandho asito durannayo, āmagandhakilesābhāvā nirāmagandho, taṇhādiṭṭhinissayābhāvā",
  "atk-s0505a1:136_6": "asito, bāhiradiṭṭhivasena “idaṁ seyyo idaṁ vara”nti kenaci netuṁ asakkuṇeyyattā durannayo.",
  "atk-s0505a1:136_7": "Evaṁ pakāsitavato cassa sutvāna buddhassa subhāsitaṁ padaṁ sukathitaṁ dhammadesanaṁ",
  "atk-s0505a1:136_8": "sutvā nirāmagandhaṁ nikkilesayogaṁ, sabbadukkhappanūdanaṁ sabbavaṭṭadukkhappanūdanaṁ,",
  "atk-s0505a1:136_9": "nīcamano nīcacitto hutvā vandi tathāgatassa, tisso brāhmaṇo tathāgatassa pāde pañcapatiṭṭhitaṁ",
  "atk-s0505a1:136_10": "katvā vandi. Tattheva pabbajjamarocayitthāti tattheva ca naṁ āsane nisinnaṁ kassapaṁ",
  "atk-s0505a1:136_11": "bhagavantaṁ tisso tāpaso pabbajjamarocayittha, ayācīti vuttaṁ hoti. Taṁ bhagavā “ehi",
  "atk-s0505a1:136_12": "bhikkhū”ti āha. So taṅkhaṇaṁyeva aṭṭhaparikkhārayutto hutvā ākāsenāgantvā vassasatikatthero",
  "atk-s0505a1:136_13": "viya bhagavantaṁ vanditvā katipāheneva sāvakapāramiñāṇaṁ paṭivijjhitvā tisso nāma",
  "atk-s0505a1:136_14": "aggasāvako ahosi, puna dutiyo bhāradvājo nāma. Evaṁ tassa bhagavato tissabhāradvājaṁ",
  "atk-s0505a1:136_15": "nāma sāvakayugaṁ ahosi.",
  "atk-s0505a1:137_0": "Amhākaṁ pana bhagavā yā ca tissena brāhmaṇena ādito tisso gāthā vuttā, yā ca kassapena",
  "atk-s0505a1:137_1": "bhagavatā majjhe nava, yā ca tadā saṅgītikārehi ante dve, tā sabbāpi cuddasa gāthā",
  "atk-s0505a1:137_2": "ānetvā paripuṇṇaṁ katvā imaṁ āmagandhasuttaṁ ācariyappamukhānaṁ pañcannaṁ tāpasasatānaṁ",
  "atk-s0505a1:137_3": "āmagandhaṁ byākāsi. Taṁ sutvā so brāhmaṇo tatheva nīcamano hutvā bhagavato pāde vanditvā",
  "atk-s0505a1:137_4": "pabbajjaṁ yāci saddhiṁ parisāya. “Etha bhikkhavo”ti bhagavā avoca. Te tatheva ehibhikkhubhāvaṁ",
  "atk-s0505a1:137_5": "patvā ākāsenāgantvā bhagavantaṁ vanditvā katipāheneva sabbeva aggaphale arahatte patiṭṭhahiṁsūti.",
  "atk-s0505a1:138": "Paramatthajotikāya khuddaka-aṭṭhakathāya",
  "atk-s0505a1:139": "Suttanipāta-aṭṭhakathāya āmagandhasuttavaṇṇanā niṭṭhitā.",
  "atk-s0505a1:140": "3. Hirisuttavaṇṇanā",
  "atk-s0505a1:141_0": "Hiriṁtarantanti hirisuttaṁ. Kā uppatti? Anuppanne bhagavati sāvatthiyaṁ aññataro",
  "atk-s0505a1:141_1": "brāhmaṇamahāsālo aḍḍho ahosi asītikoṭidhanavibhavo. Tassa ekaputtako ahosi piyo manāpo.",
  "atk-s0505a1:141_2": "So taṁ devakumāraṁ viya nānappakārehi sukhūpakaraṇehi saṁvaḍḍhento taṁ sāpateyyaṁ",
  "atk-s0505a1:141_3": "tassa aniyyātetvāva kālamakāsi saddhiṁ brāhmaṇiyā. Tato tassa māṇavassa mātāpitūnaṁ",
  "atk-s0505a1:141_4": "accayena bhaṇḍāgāriko sāragabbhaṁ vivaritvā sāpateyyaṁ niyyātento āha – “idaṁ te,",
  "atk-s0505a1:141_5": "sāmi, mātāpitūnaṁ santakaṁ, idaṁ ayyakapayyakānaṁ santakaṁ, idaṁ sattakulaparivaṭṭena",
  "atk-s0505a1:141_6": "āgata”nti. Māṇavo dhanaṁ disvā cintesi – “idaṁ dhanaṁyeva dissati, yehi pana idaṁ",
  "atk-s0505a1:141_7": "sañcitaṁ, te na dissanti, sabbeva maccuvasaṁ gatā. Gacchantā ca na ito kiñci ādāya",
  "atk-s0505a1:141_8": "agamaṁsu, evaṁ nāma bhoge pahāya gantabbo paraloko, na sakkā kiñci ādāya gantuṁ aññatra",
  "atk-s0505a1:141_9": "sucaritena. Yaṁnūnāhaṁ imaṁ dhanaṁ pariccajitvā sucaritadhanaṁ gaṇheyyaṁ, yaṁ sakkā",
  "atk-s0505a1:141_10": "ādāya gantu”nti. So divase divase satasahassaṁ vissajjento puna cintesi – “pahūtamidaṁ",
  "atk-s0505a1:141_11": "dhanaṁ, kiṁ iminā evamappakena pariccāgena, yaṁnūnāhaṁ mahādānaṁ dadeyya”nti. So",
  "atk-s0505a1:141_12": "rañño ārocesi – “mahārāja, mama ghare ettakaṁ dhanaṁ atthi, icchāmi tena mahādānaṁ",
  "atk-s0505a1:141_13": "dātuṁ. Sādhu, mahārāja, nagare ghosanaṁ kārāpethā”ti. Rājā tathā kārāpesi. So āgatāgatānaṁ",
  "atk-s0505a1:141_14": "bhājanāni pūretvā sattahi divasehi sabbadhanamadāsi, datvā ca cintesi – “evaṁ mahāpariccāgaṁ",
  "atk-s0505a1:141_15": "katvā ayuttaṁ ghare vasituṁ, yaṁnūnāhaṁ pabbajeyya”nti. Tato parijanassa etamatthaṁ",
  "atk-s0505a1:141_16": "ārocesi. Te “mā, tvaṁ sāmi, ‘dhanaṁ parikkhīṇa’nti cintayi, mayaṁ appakeneva kālena",
  "atk-s0505a1:141_17": "nānāvidhehi upāyehi dhanasañcayaṁ karissāmā”ti vatvā nānappakārehi taṁ yāciṁsu. So",
  "atk-s0505a1:141_18": "tesaṁ yācanaṁ anādiyitvāva tāpasapabbajjaṁ pabbaji.",
  "atk-s0505a1:142_0": "Tattha aṭṭhavidhā tāpasā – saputtabhariyā, uñchācārikā, sampattakālikā, anaggipakkikā,",
  "atk-s0505a1:142_1": "asmamuṭṭhikā, dantaluyyakā, pavattaphalikā, vaṇṭamuttikā cāti. Tattha saputtabhariyāti",
  "atk-s0505a1:142_2": "puttadārena saddhiṁ pabbajitvā kasivaṇijjādīhi jīvikaṁ kappayamānā keṇiyajaṭilādayo.",
  "atk-s0505a1:142_3": "Uñchācārikāti nagaradvāre assamaṁ kārāpetvā tattha khattiyabrāhmaṇakumārādayo sippādīni",
  "atk-s0505a1:142_4": "sikkhāpetvā hiraññasuvaṇṇaṁ paṭikkhipitvā tilataṇḍulādikappiyabhaṇḍapaṭiggāhakā,",
  "atk-s0505a1:142_5": "te saputtabhariyehi seṭṭhatarā. Sampattakālikāti āhāravelāya sampattaṁ āhāraṁ gahetvā",
  "atk-s0505a1:142_6": "yāpentā, te uñchācārikehi seṭṭhatarā. Anaggipakkikāti agginā apakkapattaphalāni khāditvā",
  "atk-s0505a1:142_7": "yāpentā, te sampattakālikehi seṭṭhatarā. Asmamuṭṭhikāti muṭṭhipāsāṇaṁ gahetvā aññaṁ",
  "atk-s0505a1:142_8": "vā kiñci vāsisatthakādiṁ gahetvā vicarantā yadā chātā honti, tadā sampattarukkhato",
  "atk-s0505a1:142_9": "tacaṁ gahetvā khāditvā uposathaṅgāni adhiṭṭhāya cattāro brahmavihāre bhāventi, te",
  "atk-s0505a1:142_10": "anaggipakkikehi seṭṭhatarā. Dantaluyyakāti muṭṭhipāsāṇādīnipi agahetvā carantā khudākāle",
  "atk-s0505a1:142_11": "sampattarukkhato dantehi uppāṭetvā tacaṁ khāditvā uposathaṅgāni adhiṭṭhāya brahmavihāre",
  "atk-s0505a1:142_12": "bhāventi, te asmamuṭṭhikehi seṭṭhatarā. Pavattaphalikāti jātassaraṁ vā vanasaṇḍaṁ",
  "atk-s0505a1:142_13": "vā nissāya vasantā yaṁ tattha sare bhisamuḷālādi, yaṁ vā vanasaṇḍe pupphakāle pupphaṁ,",
  "atk-s0505a1:142_14": "phalakāle phalaṁ, tameva khādanti. Pupphaphale asati antamaso tattha rukkhapapaṭikampi",
  "atk-s0505a1:142_15": "khāditvā vasanti, na tveva āhāratthāya aññatra gacchanti. Uposathaṅgādhiṭṭhānaṁ brahmavihārabhāvanaṁ",
  "atk-s0505a1:142_16": "ca karonti, te dantaluyyakehi seṭṭhatarā. Vaṇṭamuttikā nāma vaṇṭamuttāni bhūmiyaṁ",
  "atk-s0505a1:142_17": "patitāni paṇṇāniyeva khādanti, sesaṁ purimasadisameva, te sabbaseṭṭhā.",
  "atk-s0505a1:143_0": "Ayaṁ pana brāhmaṇakulaputto “tāpasapabbajjāsu aggapabbajjaṁ pabbajissāmī”ti vaṇṭamuttikapabbajjameva",
  "atk-s0505a1:143_1": "pabbajitvā himavante dve tayo pabbate atikkamma assamaṁ kārāpetvā paṭivasati. Atha",
  "atk-s0505a1:143_2": "bhagavā loke uppajjitvā pavattitavaradhammacakko anupubbena sāvatthiṁ gantvā sāvatthiyaṁ",
  "atk-s0505a1:143_3": "viharati jetavane anāthapiṇḍikassa ārāme. Tena kho pana samayena sāvatthivāsī eko",
  "atk-s0505a1:143_4": "puriso pabbate candanasārādīni gavesanto tassa assamaṁ patvā abhivādetvā ekamantaṁ",
  "atk-s0505a1:143_5": "aṭṭhāsi. So taṁ disvā “kuto āgatosī”ti pucchi. “Sāvatthito, bhante”ti. “Kā tattha",
  "atk-s0505a1:143_6": "pavattī”ti? “Tattha, bhante, manussā appamattā dānādīni puññāni karontī”ti. “Kassa",
  "atk-s0505a1:143_7": "ovādaṁ sutvā”ti? “Buddhassa bhagavato”ti. Tāpaso buddhasaddassavanena vimhito “buddhoti",
  "atk-s0505a1:143_8": "tvaṁ, bho purisa, vadesī”ti āmagandhe vuttanayeneva tikkhattuṁ pucchitvā “ghosopi",
  "atk-s0505a1:143_9": "kho eso dullabho”ti attamano bhagavato santikaṁ gantukāmo hutvā cintesi – “na yuttaṁ",
  "atk-s0505a1:143_10": "buddhassa santikaṁ tucchameva gantuṁ, kiṁ nu kho gahetvā gaccheyya”nti. Puna cintesi",
  "atk-s0505a1:143_11": "– “buddhā nāma āmisagarukā na honti, handāhaṁ dhammapaṇṇākāraṁ gahetvā gacchāmī”ti",
  "atk-s0505a1:143_12": "cattāro pañhe abhisaṅkhari –",
  "atk-s0505a1:144": "“Kīdiso mitto na sevitabbo, kīdiso mitto sevitabbo;",
  "atk-s0505a1:145": "Kīdiso payogo payuñjitabbo, kiṁ rasānaṁ agga”nti.",
  "atk-s0505a1:146_0": "So te pañhe gahetvā majjhimadesābhimukho pakkamitvā anupubbena sāvatthiṁ patvā jetavanaṁ",
  "atk-s0505a1:146_1": "paviṭṭho. Bhagavāpi tasmiṁ samaye dhammadesanatthāya āsane nisinnoyeva hoti. So bhagavantaṁ",
  "atk-s0505a1:146_2": "disvā avanditvāva ekamantaṁ aṭṭhāsi. Bhagavā “kacci, isi, khamanīya”ntiādinā nayena",
  "atk-s0505a1:146_3": "sammodi. Sopi “khamanīyaṁ, bho gotamā”tiādinā nayena paṭisammoditvā “yadi buddho",
  "atk-s0505a1:146_4": "bhavissati, manasā pucchite pañhe vācāya eva vissajjessatī”ti manasā eva bhagavantaṁ",
  "atk-s0505a1:146_5": "te pañhe pucchi. Bhagavā brāhmaṇena puṭṭho ādipañhaṁ tāva vissajjetuṁ hiriṁ tarantanti",
  "atk-s0505a1:146_6": "ārabhitvā aḍḍhateyyā gāthāyo āha.",
  "atk-s0505a1:147_0": "256. Tāsaṁ attho – hiriṁ tarantanti hiriṁ atikkamantaṁ ahirikaṁ nillajjaṁ. Vijigucchamānanti",
  "atk-s0505a1:147_1": "asucimiva passamānaṁ. Ahiriko hi hiriṁ jigucchati asucimiva passati, tena naṁ na",
  "atk-s0505a1:147_2": "bhajati na allīyati. Tena vuttaṁ “vijigucchamāna”nti. Tavāhamasmi iti bhāsamānanti",
  "atk-s0505a1:147_3": "“ahaṁ, samma, tava sahāyo hitakāmo sukhakāmo, jīvitampi me tuyhaṁ atthāya pariccatta”nti",
  "atk-s0505a1:147_4": "evamādinā nayena bhāsamānaṁ. Sayhāni kammāni anādiyantanti evaṁ bhāsitvāpi ca sayhāni",
  "atk-s0505a1:147_5": "kātuṁ sakkānipi tassa kammāni anādiyantaṁ karaṇatthāya asamādiyantaṁ. Atha vā cittena",
  "atk-s0505a1:147_6": "tattha ādaramattampi akarontaṁ, apica kho pana uppannesu kiccesu byasanameva dassentaṁ.",
  "atk-s0505a1:147_7": "Neso mamanti iti naṁ vijaññāti taṁ evarūpaṁ “mittapaṭirūpako eso, neso me mitto”ti",
  "atk-s0505a1:147_8": "evaṁ paṇḍito puriso vijāneyya.",
  "atk-s0505a1:148_0": "257.Ananvayanti yaṁ atthaṁ dassāmi, karissāmīti ca bhāsati, tena ananugataṁ. Piyaṁ",
  "atk-s0505a1:148_1": "vācaṁ yo mittesu pakubbatīti yo atītānāgatehi padehi paṭisantharanto niratthakena",
  "atk-s0505a1:148_2": "saṅgaṇhanto kevalaṁ byañjanacchāyāmatteneva piyaṁ mittesu vācaṁ pavatteti. Akarontaṁ",
  "atk-s0505a1:148_3": "bhāsamānaṁ, parijānanti paṇḍitāti evarūpaṁ yaṁ bhāsati, taṁ akarontaṁ, kevalaṁ vācāya",
  "atk-s0505a1:148_4": "bhāsamānaṁ “vacīparamo nāmesa amitto mittapaṭirūpako”ti evaṁ paricchinditvā paṇḍitā jānanti.",
  "atk-s0505a1:149_0": "258.Na so mitto yo sadā appamatto, bhedāsaṅkī randhamevānupassīti yo bhedameva āsaṅkamāno",
  "atk-s0505a1:149_1": "katamadhurena upacārena sadā appamatto viharati, yaṁkiñci assatiyā amanasikārena",
  "atk-s0505a1:149_2": "kataṁ, aññāṇakena vā akataṁ, “yadā maṁ garahissati, tadā naṁ etena paṭicodessāmī”ti",
  "atk-s0505a1:149_3": "evaṁ randhameva anupassati, na so mitto sevitabboti.",
  "atk-s0505a1:150_0": "Evaṁ bhagavā “kīdiso mitto na sevitabbo”ti imaṁ ādipañhaṁ vissajjetvā dutiyaṁ vissajjetuṁ",
  "atk-s0505a1:150_1": "“yasmiñca setī”ti imaṁ upaḍḍhagāthamāha. Tassattho yasmiñca mitte mitto tassa hadayamanupavisitvā",
  "atk-s0505a1:150_2": "sayanena yathā nāma pitu urasi putto “imassa mayi urasi sayante dukkhaṁ vā anattamanatā",
  "atk-s0505a1:150_3": "vā bhaveyyā”tiādīhi aparisaṅkamāno nibbisaṅko hutvā seti, evamevaṁ dāradhanajīvitādīsu",
  "atk-s0505a1:150_4": "vissāsaṁ karonto mittabhāvena nibbisaṅko seti. Yo ca parehi kāraṇasataṁ kāraṇasahassampi",
  "atk-s0505a1:150_5": "vatvā abhejjo, sa ve mitto sevitabboti.",
  "atk-s0505a1:151_0": "259. Evaṁ bhagavā “kīdiso mitto sevitabbo”ti evaṁ dutiyapañhaṁ vissajjetvā tatiyaṁ",
  "atk-s0505a1:151_1": "vissajjetuṁ “pāmujjakaraṇa”nti gāthamāha. Tassattho – pāmujjaṁ karotīti pāmujjakaraṇaṁ.",
  "atk-s0505a1:151_2": "Ṭhānanti kāraṇaṁ. Kiṁ pana tanti? Vīriyaṁ. Tañhi dhammūpasañhitaṁ pītipāmojjasukhamuppādanato",
  "atk-s0505a1:151_3": "pāmujjakaraṇanti vuccati. Yathāha “svākhāte, bhikkhave, dhammavinaye yo āraddhavīriyo,",
  "atk-s0505a1:151_4": "so sukhaṁ viharatī”ti. Pasaṁsaṁ āvahatīti pasaṁsāvahanaṁ. Ādito dibbamānusakasukhānaṁ,",
  "atk-s0505a1:151_5": "pariyosāne nibbānasukhassa āvahanato phalūpacārena sukhaṁ. Phalaṁ paṭikaṅkhamāno",
  "atk-s0505a1:151_6": "phalānisaṁso. Bhāvetīti vaḍḍheti. Vahanto porisaṁ dhuranti purisānucchavikaṁ bhāraṁ",
  "atk-s0505a1:151_7": "ādāya viharanto etaṁ sammappadhānavīriyasaṅkhātaṁ ṭhānaṁ bhāveti, īdiso payogo sevitabboti.",
  "atk-s0505a1:152_0": "260. Evaṁ bhagavā “kīdiso payogo payuñjitabbo”ti tatiyapañhaṁ vissajjetvā catutthaṁ",
  "atk-s0505a1:152_1": "vissajjetuṁ “pavivekarasa”nti gāthamāha. Tattha pavivekoti kilesavivekato jātattā",
  "atk-s0505a1:152_2": "aggaphalaṁ vuccati, tassa rasoti assādanaṭṭhena taṁsampayuttaṁ sukhaṁ. Upasamopi",
  "atk-s0505a1:152_3": "kilesūpasamante jātattā nibbānasaṅkhātaupasamārammaṇattā vā tadeva, dhammapītirasopi",
  "atk-s0505a1:152_4": "ariyadhammato anapetāya nibbānasaṅkhāte dhamme uppannāya pītiyā rasattā tadeva. Taṁ",
  "atk-s0505a1:152_5": "pavivekarasaṁ upasamassa ca rasaṁ pitvā tadeva dhammapītirasaṁ pivaṁ niddaro hoti",
  "atk-s0505a1:152_6": "nippāpo, pivitvāpi kilesapariḷāhābhāvena niddaro, pivantopi pahīnapāpattā nippāpo",
  "atk-s0505a1:152_7": "hoti, tasmā etaṁ rasānamagganti. Keci pana “jhānanibbānapaccavekkhaṇānaṁ kāyacittaupadhivivekānañca",
  "atk-s0505a1:152_8": "vasena pavivekarasādayo tayo eva ete dhammā”ti yojenti, purimameva sundaraṁ. Evaṁ",
  "atk-s0505a1:152_9": "bhagavā catutthapañhaṁ vissajjento arahattanikūṭena desanaṁ niṭṭhāpesi. Desanāpariyosāne",
  "atk-s0505a1:152_10": "brāhmaṇo bhagavato santike pabbajitvā katipāheneva paṭisambhidāppatto arahā ahosīti.",
  "atk-s0505a1:153": "Paramatthajotikāya khuddaka-aṭṭhakathāya",
  "atk-s0505a1:154": "Suttanipāta-aṭṭhakathāya hirisuttavaṇṇanā niṭṭhitā.",
  "atk-s0505a1:155": "Paṭhamo bhāgo niṭṭhito.",
  "atk-s0505a1:156": "Namo tassa bhagavato arahato sammāsambuddhassa",
  "atk-s0505a1:157": "Khuddakanikāye",
  "atk-s0505a1:158": "Suttanipāta-aṭṭhakathā",
  "atk-s0505a1:159": "(Dutiyo bhāgo)",
  "atk-s0505a1:160": "2. Cūḷavaggo",
  "atk-s0505a1:161": "4. Maṅgalasuttavaṇṇanā",
  "atk-s0505a1:162_0": "Evaṁme sutanti maṅgalasuttaṁ. Kā uppatti? Jambudīpe kira tattha tattha nagaradvārasanthāgārasabhādīsu",
  "atk-s0505a1:162_1": "mahājanā sannipatitvā hiraññasuvaṇṇaṁ datvā nānappakāraṁ sītāharaṇādibāhirakakathaṁ",
  "atk-s0505a1:162_2": "kathāpenti, ekekā kathā catumāsaccayena niṭṭhāti. Tattha ekadivasaṁ maṅgalakathā",
  "atk-s0505a1:162_3": "samuṭṭhāsi – “kiṁ nu kho maṅgalaṁ, kiṁ diṭṭhaṁ maṅgalaṁ, sutaṁ maṅgalaṁ, mutaṁ maṅgalaṁ,",
  "atk-s0505a1:162_4": "ko maṅgalaṁ jānātī”ti?",
  "atk-s0505a1:163_0": "Atha diṭṭhamaṅgaliko nāmeko puriso āha – “ahaṁ maṅgalaṁ jānāmi, diṭṭhaṁ loke maṅgalaṁ,",
  "atk-s0505a1:163_1": "diṭṭhaṁ nāma abhimaṅgalasammataṁ rūpaṁ. Seyyathidaṁ – idhekacco kālasseva vuṭṭhāya",
  "atk-s0505a1:163_2": "cātakasakuṇaṁ vā passati, beluvalaṭṭhiṁ vā gabbhiniṁ vā kumārake vā alaṅkatapaṭiyatte",
  "atk-s0505a1:163_3": "puṇṇaghaṭaṁ vā allarohitamacchaṁ vā ājaññaṁ vā ājaññarathaṁ vā usabhaṁ vā gāviṁ vā",
  "atk-s0505a1:163_4": "kapilaṁ vā, yaṁ vā panaññampi kiñci evarūpaṁ abhimaṅgalasammataṁ rūpaṁ passati, idaṁ",
  "atk-s0505a1:163_5": "vuccati diṭṭhamaṅgala”nti. Tassa vacanaṁ ekacce aggahesuṁ, ekacce nāggahesuṁ. Ye",
  "atk-s0505a1:163_6": "nāggahesuṁ, te tena saha vivadiṁsu.",
  "atk-s0505a1:164_0": "Atha sutamaṅgaliko nāmeko puriso āha – “cakkhu nāmetaṁ, bho, sucimpi asucimpi passati,",
  "atk-s0505a1:164_1": "tathā sundarampi asundarampi, manāpampi amanāpampi. Yadi tena diṭṭhaṁ maṅgalaṁ siyā,",
  "atk-s0505a1:164_2": "sabbampi maṅgalaṁ siyā, tasmā na diṭṭhaṁ maṅgalaṁ, apica kho pana sutaṁ maṅgalaṁ,",
  "atk-s0505a1:164_3": "sutaṁ nāma abhimaṅgalasammato saddo. Seyyathidaṁ – idhekacco kālasseva vuṭṭhāya vaḍḍhāti",
  "atk-s0505a1:164_4": "vā vaḍḍhamānāti vā puṇṇāti vā phussāti vā sumanāti vā sirīti vā sirivaḍḍhāti vā ajja",
  "atk-s0505a1:164_5": "sunakkhattaṁ sumuhuttaṁ sudivasaṁ sumaṅgalanti evarūpaṁ vā yaṁkiñci abhimaṅgalasammataṁ",
  "atk-s0505a1:164_6": "saddaṁ suṇāti, idaṁ vuccati sutamaṅgala”nti. Tassapi vacanaṁ ekacce aggahesuṁ, ekacce",
  "atk-s0505a1:164_7": "nāggahesuṁ. Ye nāggahesuṁ, te tena saha vivadiṁsu.",
  "atk-s0505a1:165_0": "Atha mutamaṅgaliko nāmeko puriso āha – “sotampi hi nāmetaṁ bho sādhumpi asādhumpi",
  "atk-s0505a1:165_1": "manāpampi amanāpampi suṇāti. Yadi tena sutaṁ maṅgalaṁ siyā, sabbampi maṅgalaṁ siyā,",
  "atk-s0505a1:165_2": "tasmā na sutaṁ maṅgalaṁ, apica kho pana mutaṁ maṅgalaṁ, mutaṁ nāma abhimaṅgalasammataṁ",
  "atk-s0505a1:165_3": "gandharasaphoṭṭhabbaṁ. Seyyathidaṁ – idhekacco kālasseva vuṭṭhāya padumagandhādipupphagandhaṁ",
  "atk-s0505a1:165_4": "vā ghāyati, phussadantakaṭṭhaṁ vā khādati, pathaviṁ vā āmasati, haritasassaṁ vā allagomayaṁ",
  "atk-s0505a1:165_5": "vā kacchapaṁ vā tilavāhaṁ vā pupphaṁ vā phalaṁ vā āmasati, phussamattikāya vā sammā",
  "atk-s0505a1:165_6": "limpati, phussasāṭakaṁ vā nivāseti, phussaveṭhanaṁ vā dhāreti, yaṁ vā panaññampi",
  "atk-s0505a1:165_7": "kiñci evarūpaṁ abhimaṅgalasammataṁ gandhaṁ vā ghāyati, rasaṁ vā sāyati, phoṭṭhabbaṁ",
  "atk-s0505a1:165_8": "vā phusati, idaṁ vuccati mutamaṅgala”nti. Tassapi vacanaṁ ekacce aggahesuṁ, ekacce nāggahesuṁ.",
  "atk-s0505a1:166_0": "Tattha na diṭṭhamaṅgaliko sutamutamaṅgalike asakkhi saññāpetuṁ. Na tesaṁ aññataro",
  "atk-s0505a1:166_1": "itare dve. Tesu ca manussesu ye diṭṭhamaṅgalikassa vacanaṁ gaṇhiṁsu, te “diṭṭhaṁyeva",
  "atk-s0505a1:166_2": "maṅgala”nti gatā. Ye sutamutamaṅgalikānaṁ vacanaṁ gaṇhiṁsu, te “sutaṁyeva mutaṁyeva",
  "atk-s0505a1:166_3": "maṅgala”nti gatā. Evamayaṁ maṅgalakathā sakalajambudīpe pākaṭā jātā.",
  "atk-s0505a1:167_0": "Atha sakalajambudīpe manussā gumbagumbā hutvā “kiṁ nu kho maṅgala”nti maṅgalāni cintayiṁsu.",
  "atk-s0505a1:167_1": "Tesaṁ manussānaṁ ārakkhadevatā taṁ kathaṁ sutvā tatheva maṅgalāni cintayiṁsu. Tāsaṁ",
  "atk-s0505a1:167_2": "devatānaṁ bhummadevatā mittā honti, atha tato sutvā bhummadevatāpi tatheva maṅgalāni",
  "atk-s0505a1:167_3": "cintayiṁsu. Tāsampi devatānaṁ ākāsaṭṭhadevatā mittā honti, ākāsaṭṭhadevatānaṁ cātumahārājikadevatā.",
  "atk-s0505a1:167_4": "Eteneva upāyena yāva sudassīdevatānaṁ akaniṭṭhadevatā mittā honti, atha tato sutvā",
  "atk-s0505a1:167_5": "akaniṭṭhadevatāpi tatheva gumbagumbā hutvā maṅgalāni cintayiṁsu. Evaṁ dasasahassacakkavāḷesu",
  "atk-s0505a1:167_6": "sabbattha maṅgalacintā udapādi. Uppannā ca sā “idaṁ maṅgalaṁ idaṁ maṅgala”nti vinicchiyamānāpi",
  "atk-s0505a1:167_7": "appattā eva vinicchayaṁ dvādasa vassāni aṭṭhāsi. Sabbe manussā ca devā ca brahmāno",
  "atk-s0505a1:167_8": "ca ṭhapetvā ariyasāvake diṭṭhasutamutavasena tidhā bhinnā. Ekopi “idameva maṅgala”nti",
  "atk-s0505a1:167_9": "yathābhuccato niṭṭhaṅgato nāhosi, maṅgalakolāhalaṁ loke uppajji.",
  "atk-s0505a1:168_0": "Kolāhalaṁ nāma pañcavidhaṁ – kappakolāhalaṁ, cakkavattikolāhalaṁ, buddhakolāhalaṁ,",
  "atk-s0505a1:168_1": "maṅgalakolāhalaṁ, moneyyakolāhalanti. Tattha kāmāvacaradevā muttasirā vikiṇṇakesā",
  "atk-s0505a1:168_2": "rudammukhā assūni hatthehi puñchamānā rattavatthanivatthā ativiya virūpavesadhārino",
  "atk-s0505a1:168_3": "hutvā, “vassasatasahassassa accayena kappuṭṭhānaṁ bhavissati. Ayaṁ loko vinassissati,",
  "atk-s0505a1:168_4": "mahāsamuddo sussissati, ayañca mahāpathavī sineru ca pabbatarājā uḍḍhayhissati vinassissati,",
  "atk-s0505a1:168_5": "yāva brahmalokā lokavināso bhavissati. Mettaṁ, mārisā, bhāvetha, karuṇaṁ muditaṁ",
  "atk-s0505a1:168_6": "upekkhaṁ, mārisā, bhāvetha, mātaraṁ upaṭṭhahatha, pitaraṁ upaṭṭhahatha, kule jeṭṭhāpacāyino",
  "atk-s0505a1:168_7": "hotha, jāgaratha mā pamādatthā”ti manussapathe vicaritvā ārocenti. Idaṁ kappakolāhalaṁ nāma.",
  "atk-s0505a1:169": "Kāmāvacaradevāyeva “vassasatassaccayena cakkavattirājā loke uppajjissatī”ti manussapathe vicaritvā ārocenti. Idaṁ cakkavattikolāhalaṁ nāma.",
  "atk-s0505a1:170_0": "Suddhāvāsā pana devā brahmābharaṇena alaṅkaritvā brahmaveṭhanaṁ sīse katvā pītisomanassajātā",
  "atk-s0505a1:170_1": "buddhaguṇavādino “vassasahassassa accayena buddho loke uppajjissatī”ti manussapathe",
  "atk-s0505a1:170_2": "vicaritvā ārocenti. Idaṁ buddhakolāhalaṁ nāma.",
  "atk-s0505a1:171": "Suddhāvāsā eva devā manussānaṁ cittaṁ ñatvā “dvādasannaṁ vassānaṁ accayena sammāsambuddho maṅgalaṁ kathessatī”ti manussapathe vicaritvā ārocenti. Idaṁ maṅgalakolāhalaṁ nāma.",
  "atk-s0505a1:172_0": "Suddhāvāsā eva devā “sattannaṁ vassānaṁ accayena aññataro bhikkhu bhagavatā saddhiṁ",
  "atk-s0505a1:172_1": "samāgamma moneyyapaṭipadaṁ pucchissatī”ti manussapathe vicaritvā ārocenti. Idaṁ moneyyakolāhalaṁ",
  "atk-s0505a1:172_2": "nāma. Imesu pañcasu kolāhalesu diṭṭhamaṅgalādivasena tidhā bhinnesu devamanussesu",
  "atk-s0505a1:172_3": "idaṁ maṅgalakolāhalaṁ loke uppajji.",
  "atk-s0505a1:173_0": "Atha devesu ca manussesu ca vicinitvā vicinitvā maṅgalāni alabhamānesu dvādasannaṁ",
  "atk-s0505a1:173_1": "vassānaṁ accayena tāvatiṁsakāyikā devatā saṅgamma samāgamma evaṁ samacintesuṁ – “seyyathāpi",
  "atk-s0505a1:173_2": "nāma, mārisā, gharasāmiko antogharajanānaṁ, gāmasāmiko gāmavāsīnaṁ, rājā sabbamanussānaṁ,",
  "atk-s0505a1:173_3": "evamevaṁ ayaṁ sakko devānamindo amhākaṁ aggo ca seṭṭho ca yadidaṁ puññena tejena",
  "atk-s0505a1:173_4": "issariyena paññāya dvinnaṁ devalokānaṁ adhipati. Yaṁnūna mayaṁ sakkaṁ devānamindaṁ",
  "atk-s0505a1:173_5": "etamatthaṁ puccheyyāmā”ti. Tā sakkassa santikaṁ gantvā sakkaṁ devānamindaṁ taṅkhaṇānurūpanivāsanābharaṇasassirikasarīraṁ",
  "atk-s0505a1:173_6": "aḍḍhateyyakoṭiaccharāgaṇaparivutaṁ pāricchattakamūle paṇḍukambalavarāsane nisinnaṁ",
  "atk-s0505a1:173_7": "abhivādetvā ekamantaṁ ṭhatvā etadavocuṁ – “yagghe, mārisa, jāneyyāsi, etarahi maṅgalapañhā",
  "atk-s0505a1:173_8": "samuṭṭhitā, eke diṭṭhaṁ maṅgalanti vadanti, eke sutaṁ maṅgalanti vadanti, eke mutaṁ",
  "atk-s0505a1:173_9": "maṅgalanti vadanti. Tattha mayañca aññe ca aniṭṭhaṅgatā, sādhu vata no tvaṁ yāthāvato",
  "atk-s0505a1:173_10": "byākarohī”ti. Devarājā pakatiyāpi paññavā “ayaṁ maṅgalakathā kattha paṭhamaṁ samuṭṭhitā”ti",
  "atk-s0505a1:173_11": "āha. “Mayaṁ deva cātumahārājikānaṁ assumhā”ti āhaṁsu. Tato cātumahārājikā ākāsaṭṭhadevatānaṁ,",
  "atk-s0505a1:173_12": "ākāsaṭṭhadevatā bhummadevatānaṁ, bhummadevatā manussārakkhadevatānaṁ, manussārakkhadevatā",
  "atk-s0505a1:173_13": "“manussaloke samuṭṭhitā”ti āhaṁsu.",
  "atk-s0505a1:174_0": "Atha devānamindo “sammāsambuddho kattha vasatī”ti pucchi. “Manussaloke, devā”ti āhaṁsu.",
  "atk-s0505a1:174_1": "“Taṁ bhagavantaṁ koci pucchī”ti āha. “Na koci devā”ti. “Kiṁ nu kho nāma tumhe mārisā",
  "atk-s0505a1:174_2": "aggiṁ chaḍḍetvā khajjopanakaṁ ujjāletha, ye anavasesamaṅgaladesakaṁ taṁ bhagavantaṁ",
  "atk-s0505a1:174_3": "atikkamitvā maṁ pucchitabbaṁ maññatha? Āgacchatha, mārisā, taṁ bhagavantaṁ pucchāma,",
  "atk-s0505a1:174_4": "addhā sassirikaṁ pañhabyākaraṇaṁ labhissāmā”ti ekaṁ devaputtaṁ āṇāpesi – “tvaṁ bhagavantaṁ",
  "atk-s0505a1:174_5": "pucchā”ti. So devaputto taṅkhaṇānurūpena alaṅkārena attānaṁ alaṅkaritvā vijjuriva",
  "atk-s0505a1:174_6": "vijjotamāno devagaṇaparivuto jetavanamahāvihāraṁ āgantvā bhagavantaṁ abhivādetvā",
  "atk-s0505a1:174_7": "ekamantaṁ ṭhatvā maṅgalapañhaṁ pucchanto gāthāya ajjhabhāsi. Bhagavā tassa taṁ pañhaṁ",
  "atk-s0505a1:174_8": "vissajjento imaṁ suttamabhāsi.",
  "atk-s0505a1:175_0": "Tattha evaṁ me sutantiādīnamattho saṅkhepato kasibhāradvājasuttavaṇṇanāyaṁ vutto,",
  "atk-s0505a1:175_1": "vitthāraṁ pana icchantehi papañcasūdaniyā majjhimaṭṭhakathāyaṁ vuttanayena gahetabbo.",
  "atk-s0505a1:175_2": "Kasibhāradvājasutte ca “magadhesu viharati dakkhiṇāgirismiṁ ekanāḷāyaṁ brāhmaṇagāme”ti",
  "atk-s0505a1:175_3": "vuttaṁ, idha “sāvatthiyaṁ viharati jetavane anāthapiṇḍikassa ārāme”ti. Tasmā “sāvatthiya”nti",
  "atk-s0505a1:175_4": "imaṁ padaṁ ādiṁ katvā idha apubbapadavaṇṇanaṁ karissāma.",
  "atk-s0505a1:176_0": "Seyyathidaṁ, sāvatthiyanti evaṁnāmake nagare. Taṁ kira savatthassa nāma isino nivāsaṭṭhānaṁ",
  "atk-s0505a1:176_1": "ahosi. Tasmā yathā kusambassa nivāso kosambī, kākaṇḍassa nivāso kākaṇḍīti, evaṁ itthiliṅgavasena",
  "atk-s0505a1:176_2": "“sāvatthī”ti vuccati. Porāṇā pana vaṇṇayanti – yasmā tasmiṁ ṭhāne satthasamāyoge",
  "atk-s0505a1:176_3": "“kiṁbhaṇḍamatthī”ti pucchite “sabbamatthī”ti āhaṁsu, tasmā taṁ vacanamupādāya “sāvatthī”ti",
  "atk-s0505a1:176_4": "vuccati. Tassaṁ sāvatthiyaṁ. Etenassa gocaragāmo dīpito hoti. Jeto nāma rājakumāro,",
  "atk-s0505a1:176_5": "tena ropitasaṁvaḍḍhitattā tassa jetassa vananti jetavanaṁ, tasmiṁ jetavane. Anāthānaṁ",
  "atk-s0505a1:176_6": "piṇḍo etasmiṁ atthīti anāthapiṇḍiko, tassa anāthapiṇḍikassa. Anāthapiṇḍikena gahapatinā",
  "atk-s0505a1:176_7": "catupaṇṇāsakoṭipariccāgena niṭṭhāpitārāmeti attho. Etenassa pabbajitānurūpanivāsokāso dīpito hoti.",
  "atk-s0505a1:177_0": "Athāti avicchedatthe, khoti adhikārantaranidassanatthe nipāto. Tena avicchinneyeva",
  "atk-s0505a1:177_1": "tattha bhagavato vihāre “idamadhikārantaraṁ udapādī”ti dasseti. Kiṁ tanti? Aññatarā",
  "atk-s0505a1:177_2": "devatātiādi. Tattha aññatarāti aniyamitaniddeso. Sā hi nāmagottato apākaṭā, tasmā",
  "atk-s0505a1:177_3": "“aññatarā”ti vuttā. Devo eva devatā, itthipurisasādhāraṇametaṁ. Idha pana puriso",
  "atk-s0505a1:177_4": "eva so devaputto, kintu sādhāraṇanāmavasena “devatā”ti vutto.",
  "atk-s0505a1:178_0": "Abhikkantāyarattiyāti ettha abhikkantasaddo khayasundarābhirūpaabbhanumodanādīsu",
  "atk-s0505a1:178_1": "dissati. Tattha “abhikkantā, bhante, ratti, nikkhanto paṭhamo yāmo, ciranisinno bhikkhusaṅgho.",
  "atk-s0505a1:178_2": "Uddisatu, bhagavā bhikkhūnaṁ pātimokkha”nti evamādīsu khaye dissati. “Ayaṁ imesaṁ",
  "atk-s0505a1:178_3": "catunnaṁ puggalānaṁ abhikkantataro ca paṇītataro cā”ti evamādīsu sundare.",
  "atk-s0505a1:179": "“Ko me vandati pādāni, iddhiyā yasasā jalaṁ;",
  "atk-s0505a1:180": "Abhikkantena vaṇṇena, sabbā obhāsayaṁ disā”ti. –",
  "atk-s0505a1:181": "Evamādīsu abhirūpe. “Abhikkantaṁ, bho gotama, abhikkantaṁ, bho gotamā”ti evamādīsu abbhanumodane. Idha pana khaye. Tena abhikkantāya rattiyā, parikkhīṇāya rattiyāti vuttaṁ hoti.",
  "atk-s0505a1:182_0": "Abhikkantavaṇṇāti ettha abhikkantasaddo abhirūpe, vaṇṇasaddo pana chavithutikulavaggakāraṇasaṇṭhānappamāṇarūpāyatanādīsu",
  "atk-s0505a1:182_1": "dissati. Tattha “suvaṇṇavaṇṇosi bhagavā”ti evamādīsu chaviyaṁ. “Kadā saññūḷhā pana",
  "atk-s0505a1:182_2": "te, gahapati, ime samaṇassa gotamassa vaṇṇā”ti evamādīsu thutiyaṁ. “Cattārome, bho",
  "atk-s0505a1:182_3": "gotama, vaṇṇā”ti evamādīsu kulavagge. “Atha kena nu vaṇṇena, gandhatthenoti vuccatī”ti",
  "atk-s0505a1:182_4": "evamādīsu kāraṇe. “Mahantaṁ hatthirājavaṇṇaṁ abhinimminitvā”ti evamādīsu saṇṭhāne.",
  "atk-s0505a1:182_5": "“Tayo pattassa vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane.",
  "atk-s0505a1:182_6": "So idha chaviyaṁ daṭṭhabbo. Tena abhikkantavaṇṇā abhirūpacchavīti vuttaṁ hoti.",
  "atk-s0505a1:183_0": "Kevalakappanti ettha kevalasaddo anavasesayebhuyyaabyāmissaanatirekadaḷhatthavisaṁyogādianekattho.",
  "atk-s0505a1:183_1": "Tathā hissa “kevalaparipuṇṇaṁ parisuddhaṁ brahmacariya”nti evamādīsu anavasesatā",
  "atk-s0505a1:183_2": "attho. “Kevalakappā ca aṅgamāgadhā pahūtaṁ khādanīyaṁ bhojanīyaṁ ādāya upasaṅkamissantī”ti",
  "atk-s0505a1:183_3": "evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0505a1:183_4": "“Kevalaṁ saddhāmattakaṁ nūna ayamāyasmā”ti evamādīsu anatirekatā. “Āyasmato bhante",
  "atk-s0505a1:183_5": "anuruddhassa bāhiko nāma saddhivihāriko kevalakappaṁ saṅghabhedāya ṭhito”ti evamādīsu",
  "atk-s0505a1:183_6": "daḷhatthatā. “Kevalī vusitavā uttamapurisoti vuccatī”ti evamādīsu visaṁyogo. Idha",
  "atk-s0505a1:183_7": "panassa anavasesato attho adhippeto.",
  "atk-s0505a1:184_0": "Kappasaddo panāyaṁ abhisaddahanavohārakālapaññattichedanavikappalesasamantabhāvādianekattho.",
  "atk-s0505a1:184_1": "Tathā hissa “okappaniyametaṁ bhoto gotamassa, yatā taṁ arahato sammāsambuddhassā”ti",
  "atk-s0505a1:184_2": "evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṁ",
  "atk-s0505a1:184_3": "paribhuñjitu”nti evamādīsu vohāro. “Yena sudaṁ niccakappaṁ viharāmī”ti evamādīsu",
  "atk-s0505a1:184_4": "kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu",
  "atk-s0505a1:184_5": "chedanaṁ. “Kappati dvaṅgulakappo”ti evamādīsu vikappo. “Atthi kappo nipajjitu”nti",
  "atk-s0505a1:184_6": "evamādīsu leso. “Kevalakappaṁ veḷuvanaṁ obhāsetvā”ti evamādīsu samantabhāvo. Idha",
  "atk-s0505a1:184_7": "panassa samantabhāvo atthoti adhippeto. Yato kevalakappaṁ jetavananti ettha anavasesaṁ",
  "atk-s0505a1:184_8": "samantato jetavananti evamattho daṭṭhabbo.",
  "atk-s0505a1:185": "Obhāsetvāti ābhāya pharitvā, candimā viya sūriyo viya ca ekobhāsaṁ ekapajjotaṁ karitvāti attho.",
  "atk-s0505a1:186_0": "Yena bhagavā tenupasaṅkamīti bhummatthe karaṇavacanaṁ, yato yattha bhagavā, tattha",
  "atk-s0505a1:186_1": "upasaṅkamīti evamettha attho daṭṭhabbo. Yena vā kāraṇena bhagavā devamanussehi upasaṅkamitabbo,",
  "atk-s0505a1:186_2": "teneva kāraṇena upasaṅkamīti evampettha attho daṭṭhabbo. Kena ca kāraṇena bhagavā",
  "atk-s0505a1:186_3": "upasaṅkamitabbo? Nānappakāraguṇavisesādhigamādhippāyena sāduphalūpabhogādhippāyena",
  "atk-s0505a1:186_4": "dijagaṇehi niccaphalitamahārukkho viya. Upasaṅkamīti ca gatāti vuttaṁ hoti. Upasaṅkamitvāti",
  "atk-s0505a1:186_5": "upasaṅkamanapariyosānadīpanaṁ. Atha vā evaṁ gatā tato āsannataraṁ ṭhānaṁ bhagavato",
  "atk-s0505a1:186_6": "samīpasaṅkhātaṁ gantvātipi vuttaṁ hoti. Bhagavantaṁ abhivādetvāti bhagavantaṁ vanditvā",
  "atk-s0505a1:186_7": "paṇamitvā namassitvā.",
  "atk-s0505a1:187": "Ekamantanti bhāvanapuṁsakaniddeso, ekokāsaṁ ekapassanti vuttaṁ hoti. Bhummatthe vā upayogavacanaṁ. Aṭṭhāsīti nisajjādipaṭikkhepo, ṭhānaṁ kappesi, ṭhitā ahosīti attho.",
  "atk-s0505a1:188": "Kathaṁ ṭhitā pana sā ekamantaṁ ṭhitā ahūti?",
  "atk-s0505a1:189": "“Na pacchato na purato, nāpi āsannadūrato;",
  "atk-s0505a1:190": "Na kacche nopi paṭivāte, na cāpi oṇatuṇṇate;",
  "atk-s0505a1:191": "Ime dose vivajjetvā, ekamantaṁ ṭhitā ahū”ti.",
  "atk-s0505a1:192_0": "Kasmā panāyaṁ aṭṭhāsi eva, na nisīdīti? Lahuṁ nivattitukāmatāya. Devatā hi kañcideva",
  "atk-s0505a1:192_1": "atthavasaṁ paṭicca sucipuriso viya vaccaṭṭhānaṁ manussalokaṁ āgacchanti. Pakatiyā",
  "atk-s0505a1:192_2": "panetāsaṁ yojanasatato pabhuti manussaloko duggandhatāya paṭikūlo hoti, na tattha",
  "atk-s0505a1:192_3": "abhiramanti. Tena sā āgatakiccaṁ katvā lahuṁ nivattitukāmatāya na nisīdi. Yassa ca",
  "atk-s0505a1:192_4": "gamanādiiriyāpathaparissamassa vinodanatthaṁ nisīdanti, so devānaṁ parissamo natthi,",
  "atk-s0505a1:192_5": "tasmāpi na nisīdi. Ye ca mahāsāvakā bhagavantaṁ parivāretvā ṭhitā, te patimānesi,",
  "atk-s0505a1:192_6": "tasmāpi na nisīdi. Apica bhagavati gāraveneva na nisīdi. Devānañhi nisīditukāmānaṁ",
  "atk-s0505a1:192_7": "āsanaṁ nibbattati, taṁ anicchamānā nisajjāya cittampi akatvā ekamantaṁ aṭṭhāsi.",
  "atk-s0505a1:193_0": "Ekamantaṁ ṭhitā kho sā devatāti evaṁ imehi kāraṇehi ekamantaṁ ṭhitā kho sā devatā.",
  "atk-s0505a1:193_1": "Bhagavantaṁ gāthāya ajjhabhāsīti bhagavantaṁ gāthāya akkharapadaniyamitaganthitena",
  "atk-s0505a1:193_2": "vacanena abhāsīti attho.",
  "atk-s0505a1:194_0": "261. Tattha bahūti aniyamitasaṅkhyāniddeso. Tena anekasatā anekasahassā anekasatasahassāti",
  "atk-s0505a1:194_1": "vuttaṁ hoti. Dibbantīti devā, pañcahi kāmaguṇehi kīḷanti, attano vā siriyā jotantīti",
  "atk-s0505a1:194_2": "attho. Apica tividhā devā sammutiupapattivisuddhivasena. Yathāha –",
  "atk-s0505a1:195_0": "“Devāti tayo devā sammutidevā, upapattidevā, visuddhidevā. Tattha sammutidevā nāma",
  "atk-s0505a1:195_1": "rājāno, deviyo, rājakumārā. Upapattidevā nāma cātumahārājike deve upādāya taduttaridevā.",
  "atk-s0505a1:195_2": "Visuddhidevā nāma arahanto vuccantī”ti.",
  "atk-s0505a1:196_0": "Tesu idha upapattidevā adhippetā. Manuno apaccāti manussā. Porāṇā pana bhaṇanti –",
  "atk-s0505a1:196_1": "manassa ussannatāya manussā. Te jambudīpakā, aparagoyānakā, uttarakurukā, pubbavidehakāti",
  "atk-s0505a1:196_2": "catubbidhā. Idha jambudīpakā adhippetā. Maṅgalanti imehi sattāti maṅgalāni, iddhiṁ",
  "atk-s0505a1:196_3": "vuddhiñca pāpuṇantīti attho. Acintayunti cintesuṁ. Ākaṅkhamānāti icchamānā patthayamānā",
  "atk-s0505a1:196_4": "pihayamānā. Sotthānanti sotthibhāvaṁ, sabbesaṁ diṭṭhadhammikasamparāyikānaṁ sobhanānaṁ",
  "atk-s0505a1:196_5": "sundarānaṁ kalyāṇānaṁ dhammānamatthitanti vuttaṁ hoti. Brūhīti desehi pakāsehi ācikkha",
  "atk-s0505a1:196_6": "vivara vibhaja uttānīkarohi. Maṅgalanti iddhikāraṇaṁ vuddhikāraṇaṁ sabbasampattikāraṇaṁ.",
  "atk-s0505a1:196_7": "Uttamanti visiṭṭhaṁ pavaraṁ sabbalokahitasukhāvahanti ayaṁ gāthāya anupubbapadavaṇṇanā.",
  "atk-s0505a1:197_0": "Ayaṁ pana piṇḍattho – so devaputto dasasahassacakkavāḷesu devatā maṅgalapañhaṁ sotukāmatāya",
  "atk-s0505a1:197_1": "imasmiṁ ekacakkavāḷe sannipatitvā ekavālaggakoṭiokāsamatte dasapi vīsampi tiṁsampi",
  "atk-s0505a1:197_2": "cattālīsampi paññāsampi saṭṭhipi sattatipi asītipi sukhumattabhāve nimminitvā sabbadevamārabrahmāno",
  "atk-s0505a1:197_3": "siriyā ca tejasā ca adhigayha virocamānaṁ paññattavarabuddhāsane nisinnaṁ bhagavantaṁ",
  "atk-s0505a1:197_4": "parivāretvā ṭhitā disvā tasmiṁ ca samaye anāgatānampi sakalajambudīpakānaṁ manussānaṁ",
  "atk-s0505a1:197_5": "cetasā cetoparivitakkamaññāya sabbadevamanussānaṁ vicikicchāsallasamuddharaṇatthaṁ",
  "atk-s0505a1:197_6": "āha – “bahū devā manussā ca, maṅgalāni acintayuṁ, ākaṅkhamānā sotthānaṁ attano sotthibhāvaṁ",
  "atk-s0505a1:197_7": "icchantā, brūhi maṅgalamuttamaṁ, tesaṁ devānaṁ anumatiyā manussānañca anuggahena",
  "atk-s0505a1:197_8": "mayā puṭṭho samāno yaṁ sabbesameva amhākaṁ ekantahitasukhāvahanato uttamaṁ maṅgalaṁ,",
  "atk-s0505a1:197_9": "taṁ no anukampaṁ upādāya brūhi bhagavā”ti.",
  "atk-s0505a1:198_0": "262. Evametaṁ devaputtassa vacanaṁ sutvā bhagavā “asevanā ca bālāna”nti gāthamāha.",
  "atk-s0505a1:198_1": "Tattha asevanāti abhajanā apayirupāsanā. Bālānanti balanti assasantīti bālā, assasitapassasitamattena",
  "atk-s0505a1:198_2": "jīvanti, na paññājīvitenāti adhippāyo. Tesaṁ bālānaṁ paṇḍitānanti paṇḍantīti paṇḍitā,",
  "atk-s0505a1:198_3": "sandiṭṭhikasamparāyikesu atthesu ñāṇagatiyā gacchantīti adhippāyo. Tesaṁ paṇḍitānaṁ.",
  "atk-s0505a1:198_4": "Sevanāti bhajanā payirupāsanā taṁsahāyatā taṁsampavaṅkatā. Pūjāti sakkāragarukāramānanavandanā.",
  "atk-s0505a1:198_5": "Pūjaneyyānanti pūjārahānaṁ. Etaṁ maṅgalamuttamanti yā ca bālānaṁ asevanā, yā ca paṇḍitānaṁ",
  "atk-s0505a1:198_6": "sevanā, yā ca pūjaneyyānaṁ pūjā, taṁ sabbaṁ sampiṇḍetvā āha etaṁ maṅgalamuttamanti.",
  "atk-s0505a1:198_7": "Yaṁ tayā puṭṭhaṁ “brūhi maṅgalamuttama”nti, ettha tāva etaṁ maṅgalamuttamanti gaṇhāhīti",
  "atk-s0505a1:198_8": "vuttaṁ hoti. Ayametissā gāthāya padavaṇṇanā.",
  "atk-s0505a1:199_0": "Atthavaṇṇanā panassā evaṁ veditabbā – evametaṁ devaputtassa vacanaṁ sutvā bhagavā",
  "atk-s0505a1:199_1": "imaṁ gāthamāha. Tattha yasmā catubbidhā kathā pucchitakathā, apucchitakathā, sānusandhikathā,",
  "atk-s0505a1:199_2": "ananusandhikathāti. Tattha “pucchāmi taṁ, gotama, bhūripaññaṁ, kathaṁkaro sāvako",
  "atk-s0505a1:199_3": "sādhu hotī”ti ca, “kathaṁ nu tvaṁ, mārisa, oghamatarī”ti ca evamādīsu pucchitena",
  "atk-s0505a1:199_4": "kathikā pucchitakathā. “Yaṁ pare sukhato āhu, tadariyā āhu dukkhato”ti evamādīsu",
  "atk-s0505a1:199_5": "apucchitena attajjhāsayavaseneva kathitā apucchitakathā. Sabbāpi buddhānaṁ kathā",
  "atk-s0505a1:199_6": "“sanidānāhaṁ, bhikkhave, dhammaṁ desemī”ti vacanato sānusandhikathā. Ananusandhikathā",
  "atk-s0505a1:199_7": "imasmiṁ sāsane natthi. Evametāsu kathāsu ayaṁ devaputtena pucchitena bhagavatā kathitattā",
  "atk-s0505a1:199_8": "pucchitakathā. Pucchitakathāyañca yathā cheko puriso kusalo maggassa, kusalo amaggassa,",
  "atk-s0505a1:199_9": "maggaṁ puṭṭho paṭhamaṁ vijahitabbaṁ ācikkhitvā pacchā gahetabbaṁ ācikkhati – “asukasmiṁ",
  "atk-s0505a1:199_10": "nāma ṭhāne dvedhāpatho hoti, tattha vāmaṁ muñcitvā dakkhiṇaṁ gaṇhathā”ti, evaṁ sevitabbāsevitabbesu",
  "atk-s0505a1:199_11": "asevitabbaṁ ācikkhitvā sevitabbaṁ ācikkhati. Bhagavā ca maggakusalapurisasadiso. Yathāha –",
  "atk-s0505a1:200": "“Puriso maggakusaloti kho, tissa, tathāgatassetaṁ adhivacanaṁ arahato sammāsambuddhassā”ti.",
  "atk-s0505a1:201_0": "So hi kusalo imassa lokassa, kusalo parassa lokassa, kusalo maccudheyyassa, kusalo",
  "atk-s0505a1:201_1": "amaccudheyyassa, kusalo māradheyyassa, kusalo amāradheyyassāti. Tasmā paṭhamaṁ asevitabbaṁ",
  "atk-s0505a1:201_2": "ācikkhitvā sevitabbaṁ ācikkhanto āha – “asevanā ca bālānaṁ, paṇḍitānañca sevanā”ti.",
  "atk-s0505a1:201_3": "Vijahitabbamaggo viya hi paṭhamaṁ bālā na sevitabbā na payirupāsitabbā, tato gahetabbamaggo",
  "atk-s0505a1:201_4": "viya paṇḍitā sevitabbā payirupāsitabbāti.",
  "atk-s0505a1:202_0": "Kasmā pana bhagavatā maṅgalaṁ kathentena paṭhamaṁ bālānaṁ asevanā paṇḍitānañca sevanā",
  "atk-s0505a1:202_1": "kathitāti? Vuccate – yasmā imaṁ diṭṭhādīsu maṅgaladiṭṭhiṁ bālasevanāya devamanussā",
  "atk-s0505a1:202_2": "gaṇhiṁsu, sā ca amaṅgalaṁ, tasmā nesaṁ taṁ idhalokatthaparalokatthabhañjakaṁ akalyāṇamittasaṁsaggaṁ",
  "atk-s0505a1:202_3": "garahantena ubhayalokatthasādhakañca kalyāṇamittasaṁsaggaṁ pasaṁsantena bhagavatā",
  "atk-s0505a1:202_4": "paṭhamaṁ bālānaṁ asevanā paṇḍitānañca sevanā kathitāti.",
  "atk-s0505a1:203_0": "Tattha bālā nāma ye keci pāṇātipātādiakusalakammapathasamannāgatā sattā. Te tīhākārehi",
  "atk-s0505a1:203_1": "jānitabbā. Yathāha – “tīṇimāni, bhikkhave, bālassa bālalakkhaṇānī”ti suttaṁ. Apica",
  "atk-s0505a1:203_2": "pūraṇakassapādayo cha satthāro devadattakokālikakaṭamodakatissakhaṇḍadeviyāputtasamuddadattaciñcamāṇavikādayo",
  "atk-s0505a1:203_3": "atītakāle ca dīghavidassa bhātāti ime aññe ca evarūpā sattā bālāti veditabbā.",
  "atk-s0505a1:204_0": "Te aggipadittamiva aṅgāraṁ attanā duggahitena attānañca attano vacanakārake ca vināsenti,",
  "atk-s0505a1:204_1": "yathā dīghavidassa bhātā catubuddhantaraṁ saṭṭhiyojanamattena attabhāvena uttāno",
  "atk-s0505a1:204_2": "patito mahāniraye paccati, yathā ca tassa diṭṭhiṁ abhirucikāni pañca kulasatāni tasseva",
  "atk-s0505a1:204_3": "sahabyataṁ upapannāni niraye paccanti. Vuttaṁ hetaṁ –",
  "atk-s0505a1:205_0": "“Seyyathāpi, bhikkhave, naḷāgārā vā tiṇāgārā vā aggi mutto kūṭāgārānipi ḍahati ullittāvalittāni",
  "atk-s0505a1:205_1": "nivātāni phusitaggaḷāni pihitavātapānāni, evameva kho, bhikkhave, yāni kānici bhayāni",
  "atk-s0505a1:205_2": "uppajjanti, sabbāni tāni bālato uppajjanti, no paṇḍitato. Ye keci upaddavā uppajjanti…pe…",
  "atk-s0505a1:205_3": "ye keci upasaggā…pe… no paṇḍitato. Iti kho, bhikkhave, sappaṭibhayo bālo, appaṭibhayo",
  "atk-s0505a1:205_4": "paṇḍito. Saupaddavo bālo, anupaddavo paṇḍito, saupasaggo bālo, anupasaggo paṇḍito”ti.",
  "atk-s0505a1:206": "Apica pūtimacchasadiso bālo, pūtimacchabandhapattapuṭasadiso hoti tadupasevī, chaḍḍanīyataṁ jigucchanīyatañca āpajjati viññūnaṁ. Vuttañcetaṁ –",
  "atk-s0505a1:207": "“Pūtimacchaṁ kusaggena, yo naro upanayhati;",
  "atk-s0505a1:208": "Kusāpi pūtī vāyanti, evaṁ bālūpasevanā”ti. ;",
  "atk-s0505a1:209": "Akittipaṇḍito cāpi sakkena devānamindena vare diyyamāne evamāha –",
  "atk-s0505a1:210": "“Bālaṁ na passe na suṇe, na ca bālena saṁvase;",
  "atk-s0505a1:211": "Bālenallāpasallāpaṁ, na kare na ca rocaye.",
  "atk-s0505a1:212": "“Kinnu te akaraṁ bālo, vada kassapa kāraṇaṁ;",
  "atk-s0505a1:213": "Kena kassapa bālassa, dassanaṁ nābhikaṅkhasi.",
  "atk-s0505a1:214": "“Anayaṁ nayati dummedho, adhurāyaṁ niyuñjati;",
  "atk-s0505a1:215": "Dunnayo seyyaso hoti, sammā vutto pakuppati;",
  "atk-s0505a1:216": "Vinayaṁ so na jānāti, sādhu tassa adassana”nti. ;",
  "atk-s0505a1:217_0": "Evaṁ bhagavā sabbākārena bālūpasevanaṁ garahanto bālānaṁ asevanaṁ “maṅgala”nti vatvā",
  "atk-s0505a1:217_1": "idāni paṇḍitasevanaṁ pasaṁsanto “paṇḍitānañca sevanā maṅgala”nti āha. Tattha paṇḍitā",
  "atk-s0505a1:217_2": "nāma ye keci pāṇātipātāveramaṇiādidasakusalakammapathasamannāgatā sattā, te tīhākārehi",
  "atk-s0505a1:217_3": "jānitabbā. Yathāha – “tīṇimāni, bhikkhave, paṇḍitassa paṇḍitalakkhaṇānī”ti vuttaṁ.",
  "atk-s0505a1:217_4": "Apica buddhapaccekabuddhaasītimahāsāvakā aññe ca tathāgatassa sāvakā sunettamahāgovindavidhurasarabhaṅgamahosadhasutasomanimirāja-",
  "atk-s0505a1:217_5": "ayogharakumāraakittipaṇḍitādayo ca paṇḍitāti veditabbā.",
  "atk-s0505a1:218_0": "Te bhaye viya rakkhā, andhakāre viya padīpo, khuppipāsādidukkhābhibhave viya annapānādipaṭilābho,",
  "atk-s0505a1:218_1": "attano vacanakarānaṁ sabbabhayaupaddavūpasaggaviddhaṁsanasamatthā honti. Tathā hi",
  "atk-s0505a1:218_2": "tathāgataṁ āgamma asaṅkhyeyyā aparimāṇā devamanussā āsavakkhayaṁ pattā, brahmaloke",
  "atk-s0505a1:218_3": "patiṭṭhitā, devaloke patiṭṭhitā, sugatiloke uppannā. Sāriputtatthere cittaṁ pasādetvā",
  "atk-s0505a1:218_4": "catūhi paccayehi theraṁ upaṭṭhahitvā asīti kulasahassāni sagge nibbattāni. Tathā",
  "atk-s0505a1:218_5": "mahāmoggallānamahākassapappabhutīsu sabbamahāsāvakesu, sunettassa satthuno sāvakā",
  "atk-s0505a1:218_6": "appekacce brahmaloke uppajjiṁsu, appekacce paranimmitavasavattīnaṁ devānaṁ sahabyataṁ…pe…",
  "atk-s0505a1:218_7": "appekacce gahapatimahāsālakulānaṁ sahabyataṁ upapajjiṁsu. Vuttañcetaṁ –",
  "atk-s0505a1:219": "“Natthi, bhikkhave, paṇḍitato bhayaṁ, natthi paṇḍitato upaddavo, natthi paṇḍitato upasaggo”ti.",
  "atk-s0505a1:220": "Apica tagaramālādigandhabhaṇḍasadiso paṇḍito, tagaramālādigandhabhaṇḍapaliveṭhanapattasadiso hoti tadupasevī, bhāvanīyataṁ manuññatañca āpajjati viññūnaṁ. Vuttañcetaṁ –",
  "atk-s0505a1:221": "“Tagarañca palāsena, yo naro upanayhati;",
  "atk-s0505a1:222": "Pattāpi surabhī vāyanti, evaṁ dhīrūpasevanā”ti. ;",
  "atk-s0505a1:223": "Akittipaṇḍito cāpi sakkena devānamindena vare diyyamāne evamāha –",
  "atk-s0505a1:224": "“Dhīraṁ passe suṇe dhīraṁ, dhīrena saha saṁvase;",
  "atk-s0505a1:225": "Dhīrenallāpasallāpaṁ, taṁ kare tañca rocaye.",
  "atk-s0505a1:226": "“Kinnu te akaraṁ dhīro, vada kassapa kāraṇaṁ;",
  "atk-s0505a1:227": "Kena kassapa dhīrassa, dassanaṁ abhikaṅkhasi.",
  "atk-s0505a1:228": "“Nayaṁ nayati medhāvī, adhurāyaṁ na yuñjati;",
  "atk-s0505a1:229": "Sunayo seyyaso hoti, sammā vutto na kuppati;",
  "atk-s0505a1:230": "Vinayaṁ so pajānāti, sādhu tena samāgamo”ti. ;",
  "atk-s0505a1:231_0": "Evaṁ bhagavā sabbākārena paṇḍitasevanaṁ pasaṁsanto, paṇḍitānaṁ sevanaṁ “maṅgala”nti",
  "atk-s0505a1:231_1": "vatvā idāni tāya bālānaṁ asevanāya paṇḍitānaṁ sevanāya ca anupubbena pūjaneyyabhāvaṁ",
  "atk-s0505a1:231_2": "upagatānaṁ pūjaṁ pasaṁsanto “pūjā ca pūjaneyyānaṁ etaṁ maṅgalamuttama”nti āha. Tattha",
  "atk-s0505a1:231_3": "pūjaneyyā nāma sabbadosavirahitattā sabbaguṇasamannāgatattā ca buddhā bhagavanto,",
  "atk-s0505a1:231_4": "tato pacchā paccekabuddhā ariyasāvakā ca. Tesañhi pūjā appakāpi dīgharattaṁ hitāya",
  "atk-s0505a1:231_5": "sukhāya hoti, sumanamālākāramallikādayo cettha nidassanaṁ.",
  "atk-s0505a1:232_0": "Tatthekaṁ nidassanamattaṁ bhaṇāma. Bhagavā kira ekadivasaṁ pubbaṇhasamayaṁ nivāsetvā",
  "atk-s0505a1:232_1": "pattacīvaramādāya rājagahaṁ piṇḍāya pāvisi. Atha kho sumanamālākāro rañño māgadhassa",
  "atk-s0505a1:232_2": "seniyassa bimbisārassa pupphāni gahetvā gacchanto addasa bhagavantaṁ nagaradvāraṁ",
  "atk-s0505a1:232_3": "anuppattaṁ pāsādikaṁ pasādanīyaṁ dvattiṁsamahāpurisalakkhaṇāsītānubyañjanapaṭimaṇḍitaṁ",
  "atk-s0505a1:232_4": "buddhasiriyā jalantaṁ. Disvānassa etadahosi – “rājā pupphāni gahetvā sataṁ vā sahassaṁ",
  "atk-s0505a1:232_5": "vā dadeyya, tañca idhalokamattameva sukhaṁ bhaveyya, bhagavato pana pūjā appameyyaasaṅkhyeyyaphalā",
  "atk-s0505a1:232_6": "dīgharattaṁ hitasukhāvahā hoti. Handāhaṁ imehi pupphehi bhagavantaṁ pūjemī”ti pasannacitto",
  "atk-s0505a1:232_7": "ekaṁ pupphamuṭṭhiṁ gahetvā bhagavato paṭimukhaṁ khipi, pupphāni ākāsena gantvā bhagavato",
  "atk-s0505a1:232_8": "upari mālāvitānaṁ hutvā aṭṭhaṁsu. Mālākāro taṁ ānubhāvaṁ disvā pasannataracitto puna",
  "atk-s0505a1:232_9": "ekaṁ pupphamuṭṭhiṁ khipi, tāni gantvā mālākañcuko hutvā aṭṭhaṁsu. Evaṁ aṭṭha pupphamuṭṭhiyo",
  "atk-s0505a1:232_10": "khipi, tāni gantvā pupphakūṭāgāraṁ hutvā aṭṭhaṁsu. Bhagavā antokūṭāgāre viya ahosi,",
  "atk-s0505a1:232_11": "mahājanakāyo sannipati. Bhagavā mālākāraṁ passanto sitaṁ pātvākāsi. Ānandatthero",
  "atk-s0505a1:232_12": "“na buddhā ahetu appaccayā sitaṁ pātukarontī”ti sitakāraṇaṁ pucchi. Bhagavā āha –",
  "atk-s0505a1:232_13": "“eso, ānanda, mālākāro imissā pūjāya ānubhāvena satasahassakappe devesu ca manussesu",
  "atk-s0505a1:232_14": "ca saṁsaritvā pariyosāne sumanissaro nāma paccekabuddho bhavissatī”ti. Vacanapariyosāne",
  "atk-s0505a1:232_15": "ca dhammadesanatthaṁ imaṁ gāthaṁ abhāsi –",
  "atk-s0505a1:233": "“Tañca kammaṁ kataṁ sādhu, yaṁ katvā nānutappati;",
  "atk-s0505a1:234": "Yassa patīto sumano, vipākaṁ paṭisevatī”ti. ;",
  "atk-s0505a1:235_0": "Gāthāpariyosāne caturāsītiyā pāṇasahassānaṁ dhammābhisamayo ahosi, evaṁ appakāpi",
  "atk-s0505a1:235_1": "tesaṁ pūjā dīgharattaṁ hitāya sukhāya hotīti veditabbā. Sā ca āmisapūjāva ko pana",
  "atk-s0505a1:235_2": "vādo paṭipattipūjāya. Yato ye kulaputtā saraṇagamanena sikkhāpadapaṭiggahaṇena uposathaṅgasamādānena",
  "atk-s0505a1:235_3": "catupārisuddhisīlādīhi ca attano guṇehi bhagavantaṁ pūjenti, ko tesaṁ pūjāya phalaṁ",
  "atk-s0505a1:235_4": "vaṇṇayissati. Te hi tathāgataṁ paramāya pūjāya pūjentīti vuttā. Yathāha –",
  "atk-s0505a1:236_0": "“Yo kho, ānanda, bhikkhu vā bhikkhunī vā upāsako vā upāsikā vā dhammānudhammapaṭipanno",
  "atk-s0505a1:236_1": "viharati sāmīcippaṭipanno anudhammacārī, so tathāgataṁ sakkaroti garuṁ karoti māneti",
  "atk-s0505a1:236_2": "pūjeti apaciyati paramāya pūjāyā”ti.",
  "atk-s0505a1:237": "Etenānusārena paccekabuddhaariyasāvakānampi pūjāya hitasukhāvahatā veditabbā.",
  "atk-s0505a1:238_0": "Apica gahaṭṭhānaṁ kaniṭṭhassa jeṭṭho bhātāpi bhaginīpi pūjaneyyā, puttassa mātāpitaro,",
  "atk-s0505a1:238_1": "kulavadhūnaṁ sāmikasassusasurāti evampettha pūjaneyyā veditabbā. Etesampi hi pūjā",
  "atk-s0505a1:238_2": "kusaladhammasaṅkhātattā āyuādivaḍḍhihetuttā ca maṅgalameva. Vuttañhetaṁ –",
  "atk-s0505a1:239_0": "“Te matteyyā bhavissanti petteyyā sāmaññā brahmaññā kule jeṭṭhāpacāyino, idaṁ kusalaṁ",
  "atk-s0505a1:239_1": "dhammaṁ samādāya vattissanti. Te tesaṁ kusalānaṁ dhammānaṁ samādānahetu āyunāpi vaḍḍhissanti,",
  "atk-s0505a1:239_2": "vaṇṇenapi vaḍḍhissantī”tiādi.",
  "atk-s0505a1:240_0": "Evametissā gāthāya bālānaṁ asevanā paṇḍitānaṁ sevanā pūjaneyyānaṁ pūjāti tīṇi maṅgalāni",
  "atk-s0505a1:240_1": "vuttāni. Tattha bālānaṁ asevanā bālasevanapaccayabhayādiparittāṇena ubhayalokahitahetuttā",
  "atk-s0505a1:240_2": "paṇḍitānaṁ sevanā pūjaneyyānaṁ pūjā ca tāsaṁ phalavibhūtivaṇṇanāyaṁ vuttanayeneva",
  "atk-s0505a1:240_3": "nibbānasugatihetuttā “maṅgala”nti veditabbā. Ito paraṁ tu mātikaṁ adassetvā eva yaṁ",
  "atk-s0505a1:240_4": "yattha maṅgalaṁ, taṁ vavatthapessāma, tassa ca maṅgalattaṁ vibhāvayissāmāti.",
  "atk-s0505a1:241": "Niṭṭhitā asevanā ca bālānanti imissā gāthāya atthavaṇṇanā.",
  "atk-s0505a1:242_0": "263. Evaṁ bhagavā “brūhi maṅgalamuttama”nti ekaṁ ajjhesitopi appaṁ yācito bahudāyako",
  "atk-s0505a1:242_1": "uḷārapuriso viya ekāya gāthāya tīṇi maṅgalāni vatvā tato uttaripi devatānaṁ sotukāmatāya",
  "atk-s0505a1:242_2": "maṅgalānañca atthitāya yesaṁ yesaṁ yaṁ yaṁ anukūlaṁ, te te satte tattha tattha maṅgale",
  "atk-s0505a1:242_3": "niyojetukāmatāya ca “patirūpadesavāso cā”tiādīhi gāthāhi punapi anekāni maṅgalāni vattumāraddho.",
  "atk-s0505a1:243_0": "Tattha paṭhamagāthāya tāva patirūpoti anucchaviko. Desoti gāmopi nigamopi nagarampi",
  "atk-s0505a1:243_1": "janapadopi yo koci sattānaṁ nivāsokāso. Vāsoti tattha nivāso. Pubbeti purā atītāsu",
  "atk-s0505a1:243_2": "jātīsu. Katapuññatāti upacitakusalatā. Attāti cittaṁ vuccati, sakalo vā attabhāvo.",
  "atk-s0505a1:243_3": "Sammāpaṇidhīti tassa attano sammā paṇidhānaṁ niyuñjanaṁ, ṭhapananti vuttaṁ hoti.",
  "atk-s0505a1:243_4": "Sesaṁ vuttanayamevāti ayamettha padavaṇṇanā.",
  "atk-s0505a1:244_0": "Atthavaṇṇanā pana evaṁ veditabbā patirūpadeso nāma yattha catasso parisā viharanti,",
  "atk-s0505a1:244_1": "dānādīni puññakiriyāvatthūni vattanti, navaṅgaṁ satthu sāsanaṁ dippati. Tattha nivāso",
  "atk-s0505a1:244_2": "sattānaṁ puññakiriyāya paccayattā “maṅgala”nti vuccati. Sīhaḷadīpapaviṭṭhakevaṭṭādayo cettha nidassanaṁ.",
  "atk-s0505a1:245_0": "Aparo nayo – patirūpadeso nāma bhagavato bodhimaṇḍappadeso, dhammacakkappavattitappadeso,",
  "atk-s0505a1:245_1": "dvādasayojanāya parisāya majjhe sabbatitthiyamataṁ bhinditvā yamakapāṭihāriyadassitakaṇḍambarukkhamūlappadeso,",
  "atk-s0505a1:245_2": "devorohanappadeso, yo vā panaññopi sāvatthirājagahādibuddhādivāsappadeso. Tattha",
  "atk-s0505a1:245_3": "nivāso sattānaṁ chaanuttariyapaṭilābhapaccayato “maṅgala”nti vuccati.",
  "atk-s0505a1:246_0": "Aparo nayo – puratthimāya disāya kajaṅgalaṁ nāma nigamo, tassa aparena mahāsālā,",
  "atk-s0505a1:246_1": "tato paraṁ paccantimā janapadā, orato majjhe. Dakkhiṇapuratthimāya disāya sallavatī",
  "atk-s0505a1:246_2": "nāma nadī, tato paraṁ paccantimā janapadā, orato majjhe. Dakkhiṇāya disāya setakaṇṇikaṁ",
  "atk-s0505a1:246_3": "nāma nigamo, tato paraṁ paccantimā janapadā, orato majjhe. Pacchimāya disāya thūṇaṁ",
  "atk-s0505a1:246_4": "nāma brāhmaṇagāmo, tato paraṁ paccantimā janapadā, orato majjhe. Uttarāya disāya",
  "atk-s0505a1:246_5": "usiraddhajo nāma pabbato, tato paraṁ paccantimā janapadā, orato majjhe. Ayaṁ majjhimappadeso",
  "atk-s0505a1:246_6": "āyāmena tīṇi yojanasatāni, vitthārena aḍḍhateyyāni, parikkhepena navayojanasatāni",
  "atk-s0505a1:246_7": "honti, eso patirūpadeso nāma.",
  "atk-s0505a1:247_0": "Ettha catunnaṁ mahādīpānaṁ dvisahassānaṁ parittadīpānañca issariyādhipaccakārakā",
  "atk-s0505a1:247_1": "cakkavattī uppajjanti, ekaṁ asaṅkhyeyyaṁ kappasatasahassañca pāramiyo pūretvā sāriputtamahāmoggallānādayo",
  "atk-s0505a1:247_2": "mahāsāvakā uppajjanti, dve asaṅkhyeyyāni kappasatasahassañca pāramiyo pūretvā paccekabuddhā,",
  "atk-s0505a1:247_3": "cattāri aṭṭha soḷasa vā asaṅkhyeyyāni kappasatasahassañca pāramiyo pūretvā sammāsambuddhā",
  "atk-s0505a1:247_4": "ca uppajjanti. Tattha sattā cakkavattirañño ovādaṁ gahetvā pañcasu sīlesu patiṭṭhāya",
  "atk-s0505a1:247_5": "saggaparāyaṇā honti, tathā paccekabuddhānaṁ ovāde patiṭṭhāya. Sammāsambuddhasāvakānaṁ",
  "atk-s0505a1:247_6": "pana ovāde patiṭṭhāya saggaparāyaṇā nibbānaparāyaṇā ca honti. Tasmā tattha vāso imāsaṁ",
  "atk-s0505a1:247_7": "sampattīnaṁ paccayato “maṅgala”nti vuccati.",
  "atk-s0505a1:248_0": "Pubbe katapuññatā nāma atītajātiyaṁ buddhapaccekabuddhakhīṇāsave ārabbha upacitakusalatā,",
  "atk-s0505a1:248_1": "sāpi maṅgalaṁ. Kasmā? Buddhapaccekabuddhe sammukhato dassetvā buddhānaṁ vā buddhasāvakānaṁ",
  "atk-s0505a1:248_2": "vā sammukhā sutāya catuppadikāyapi gāthāya pariyosāne arahattaṁ pāpetīti katvā. Yo",
  "atk-s0505a1:248_3": "ca manusso pubbe katādhikāro ussannakusalamūlo hoti, so teneva kusalamūlena vipassanaṁ",
  "atk-s0505a1:248_4": "uppādetvā āsavakkhayaṁ pāpuṇāti yathā rājā mahākappino aggamahesī ca. Tena vuttaṁ",
  "atk-s0505a1:248_5": "“pubbe ca katapuññatā maṅgala”nti.",
  "atk-s0505a1:249_0": "Attasammāpaṇidhi nāma idhekacco attānaṁ dussīlaṁ sīle patiṭṭhāpeti, assaddhaṁ saddhāsampadāya",
  "atk-s0505a1:249_1": "patiṭṭhāpeti, macchariṁ cāgasampadāya patiṭṭhāpeti. Ayaṁ vuccati “attasammāpaṇidhī”ti.",
  "atk-s0505a1:249_2": "Eso ca maṅgalaṁ. Kasmā? Diṭṭhadhammikasamparāyikaverappahānavividhānisaṁsādhigamahetutoti.",
  "atk-s0505a1:250": "Evaṁ imissāpi gāthāya patirūpadesavāso, pubbe ca katapuññatā, attasammāpaṇidhīti tīṇiyeva maṅgalāni vuttāni, maṅgalattañca nesaṁ tattha tattha vibhāvitamevāti.",
  "atk-s0505a1:251": "Niṭṭhitā patirūpadesavāso cāti imissā gāthāya atthavaṇṇanā.",
  "atk-s0505a1:252_0": "264. Idāni bāhusaccañcāti ettha bāhusaccanti bahussutabhāvo. Sippanti yaṁkiñci hatthakosallaṁ.",
  "atk-s0505a1:252_1": "Vinayoti kāyavācācittavinayanaṁ. Susikkhitoti suṭṭhu sikkhito. Subhāsitāti suṭṭhu",
  "atk-s0505a1:252_2": "bhāsitā. Yāti aniyamaniddeso. Vācāti girā byappatho. Sesaṁ vuttanayamevāti. Ayamettha padavaṇṇanā.",
  "atk-s0505a1:253_0": "Atthavaṇṇanā pana evaṁ veditabbā – bāhusaccaṁ nāma yaṁ taṁ “sutadharo hoti sutasannicayo”ti",
  "atk-s0505a1:253_1": "ca “idha, bhikkhave, ekaccassa puggalassa bahukaṁ sutaṁ hoti suttaṁ geyyaṁ veyyākaraṇa”nti",
  "atk-s0505a1:253_2": "ca evamādinā nayena satthusāsanadharattaṁ vaṇṇitaṁ, taṁ akusalappahānakusalādhigamahetuto",
  "atk-s0505a1:253_3": "anupubbena paramatthasaccasacchikiriyahetuto ca “maṅgala”nti vuccati. Vuttañhetaṁ bhagavatā –",
  "atk-s0505a1:254": "“Sutavā ca kho, bhikkhave, ariyasāvako akusalaṁ pajahati, kusalaṁ bhāveti, sāvajjaṁ pajahati, anavajjaṁ bhāveti, suddhamattānaṁ pariharatī”ti.",
  "atk-s0505a1:255": "Aparampi vuttaṁ –",
  "atk-s0505a1:256_0": "“Dhatānaṁ dhammānaṁ atthamupaparikkhati, atthaṁ upaparikkhato dhammā nijjhānaṁ khamanti,",
  "atk-s0505a1:256_1": "dhammanijjhānakkhantiyā sati chando jāyati, chandajāto ussahati, ussahanto tulayati,",
  "atk-s0505a1:256_2": "tulayanto padahati, padahanto kāyena ceva paramatthasaccaṁ sacchikaroti, paññāya",
  "atk-s0505a1:256_3": "ca ativijjha passatī”ti.",
  "atk-s0505a1:257": "Apica agārikabāhusaccampi yaṁ anavajjaṁ, taṁ ubhayalokahitasukhāvahanato “maṅgala”nti veditabbaṁ.",
  "atk-s0505a1:258_0": "Sippaṁ nāma agārikasippañca anagārikasippañca. Tattha agārikasippaṁ nāma yaṁ parūparodhavirahitaṁ",
  "atk-s0505a1:258_1": "akusalavivajjitaṁ maṇikārasuvaṇṇakārakammādi, taṁ idhalokatthāvahanato maṅgalaṁ.",
  "atk-s0505a1:258_2": "Anagārikasippaṁ nāma cīvaravicāraṇasibbanādi samaṇaparikkhārābhisaṅkharaṇaṁ, yaṁ",
  "atk-s0505a1:258_3": "taṁ “idha, bhikkhave, bhikkhu yāni tāni sabrahmacārīnaṁ uccāvacāni kiṁkaraṇīyāni,",
  "atk-s0505a1:258_4": "tattha dakkho hotī”tiādinā nayena tattha tattha saṁvaṇṇitaṁ, yaṁ “nāthakaraṇo dhammo”ti",
  "atk-s0505a1:258_5": "ca vuttaṁ, taṁ attano ca paresañca ubhayalokahitasukhāvahanato “maṅgala”nti veditabbaṁ.",
  "atk-s0505a1:259_0": "Vinayo nāma agārikavinayo ca anagārikavinayo ca. Tattha agārikavinayo nāma dasaakusalakammapathaviramaṇaṁ,",
  "atk-s0505a1:259_1": "so tattha asaṁkilesāpajjanena ācāraguṇavavatthānena ca susikkhito ubhayalokahitasukhāvahanato",
  "atk-s0505a1:259_2": "maṅgalaṁ. Anagārikavinayo nāma sattāpattikkhandhe anāpajjanaṁ, sopi vuttanayeneva",
  "atk-s0505a1:259_3": "susikkhito. Catupārisuddhisīlaṁ vā anagārikavinayo. So yathā tattha patiṭṭhāya arahattaṁ",
  "atk-s0505a1:259_4": "pāpuṇāti, evaṁ sikkhanena susikkhito lokiyalokuttarasukhādhigamahetuto “maṅgala”nti veditabbo.",
  "atk-s0505a1:260": "Subhāsitā vācā nāma musāvādādidosavirahitā vācā. Yathāha – “catūhi, bhikkhave, aṅgehi samannāgatā vācā subhāsitā hotī”ti. Asamphappalāpā vācā eva vā subhāsitā. Yathāha –",
  "atk-s0505a1:261": "“Subhāsitaṁ uttamamāhu santo,",
  "atk-s0505a1:262": "Dhammaṁ bhaṇe nādhammaṁ taṁ dutiyaṁ;",
  "atk-s0505a1:263": "Piyaṁ bhaṇe nāppiyaṁ taṁ tatiyaṁ,",
  "atk-s0505a1:264": "Saccaṁ bhaṇe nālikaṁ taṁ catuttha”nti. ;",
  "atk-s0505a1:265_0": "Ayampi ubhayalokahitasukhāvahanato “maṅgala”nti veditabbā. Yasmā ca ayaṁ vinayapariyāpannā",
  "atk-s0505a1:265_1": "eva, tasmā vinayaggahaṇena etaṁ asaṅgaṇhitvā vinayo saṅgahetabbo. Athavā kiṁ iminā",
  "atk-s0505a1:265_2": "parissamena paresaṁ dhammadesanāvācā idha “subhāsitā vācā”ti veditabbā. Sā hi yathā",
  "atk-s0505a1:265_3": "patirūpadesavāso, evaṁ sattānaṁ ubhayalokahitasukhanibbānādhigamapaccayato “maṅgala”nti vuccati. Āha ca –",
  "atk-s0505a1:266": "“Yaṁ buddho bhāsati vācaṁ, khemaṁ nibbānapattiyā;",
  "atk-s0505a1:267": "Dukkhassantakiriyāya, sā ve vācānamuttamā”ti. ;",
  "atk-s0505a1:268": "Evaṁ imissā gāthāya bāhusaccaṁ, sippaṁ, vinayo susikkhito, subhāsitā vācāti cattāri maṅgalāni vuttāni, maṅgalattañca nesaṁ tattha tattha vibhāvitamevāti.",
  "atk-s0505a1:269": "Niṭṭhitā bāhusaccañcāti imissā gāthāya atthavaṇṇanā.",
  "atk-s0505a1:270_0": "265. Idāni mātāpituupaṭṭhānanti ettha mātu ca pitu cāti mātāpitu. Upaṭṭhānanti upaṭṭhahanaṁ.",
  "atk-s0505a1:270_1": "Puttānañca dārānañcāti puttadārassa. Saṅgaṇhanaṁ saṅgaho. Na ākulā anākulā. Kammāni",
  "atk-s0505a1:270_2": "eva kammantā. Sesaṁ vuttanayamevāti ayaṁ padavaṇṇanā.",
  "atk-s0505a1:271_0": "Atthavaṇṇanā pana evaṁ veditabbā – mātā nāma janikā vuccati, tathā pitā. Upaṭṭhānaṁ",
  "atk-s0505a1:271_1": "nāma pādadhovanasambāhanaucchādananhāpanehi catupaccayasampadānena ca upakārakaraṇaṁ.",
  "atk-s0505a1:271_2": "Tattha yasmā mātāpitaro bahūpakārā puttānaṁ atthakāmā anukampakā, yaṁ puttake bahi",
  "atk-s0505a1:271_3": "kīḷitvā paṁsumakkhitasarīrake āgate disvā paṁsukaṁ puñchitvā matthakaṁ upasiṅghāyantā",
  "atk-s0505a1:271_4": "paricumbantā ca sinehaṁ uppādenti, vassasatampi mātāpitaro sīsena pariharantā puttā",
  "atk-s0505a1:271_5": "tesaṁ paṭikāraṁ kātuṁ asamatthā. Yasmā ca te āpādakā posakā imassa lokassa dassetāro",
  "atk-s0505a1:271_6": "brahmasammatā pubbācariyasammatā, tasmā tesaṁ upaṭṭhānaṁ idha pasaṁsaṁ pecca saggasukhañca",
  "atk-s0505a1:271_7": "āvahati, tena “maṅgala”nti vuccati. Vuttañhetaṁ bhagavatā –",
  "atk-s0505a1:272": "“Brahmāti mātāpitaro, pubbācariyāti vuccare;",
  "atk-s0505a1:273": "Āhuneyyā ca puttānaṁ, pajāya anukampakā.",
  "atk-s0505a1:274": "“Tasmā hi ne namasseyya, sakkareyya ca paṇḍito;",
  "atk-s0505a1:275": "Annena atha pānena, vatthena sayanena ca.",
  "atk-s0505a1:276": "“Ucchādanena nhāpanena, pādānaṁ dhovanena ca;",
  "atk-s0505a1:277": "Tāya naṁ pāricariyāya, mātāpitūsu paṇḍitā;",
  "atk-s0505a1:278": "Idheva naṁ pasaṁsanti, pecca sagge pamodatī”ti. ;",
  "atk-s0505a1:279": "Aparo nayo – upaṭṭhānaṁ nāma bharaṇakiccakaraṇakulavaṁsaṭṭhapanādipañcavidhaṁ, taṁ pāpanivāraṇādipañcavidhadiṭṭhadhammikahitahetuto “maṅgala”nti veditabbaṁ. Vuttañhetaṁ bhagavatā –",
  "atk-s0505a1:280_0": "“Pañcahi kho, gahapatiputta, ṭhānehi puttena puratthimā disā mātāpitaro paccupaṭṭhātabbā",
  "atk-s0505a1:280_1": "‘bhato ne bharissāmi, kiccaṁ nesaṁ karissāmi, kulavaṁsaṁ ṭhapessāmi, dāyajjaṁ paṭipajjissāmi,",
  "atk-s0505a1:280_2": "atha vā pana petānaṁ kālakatānaṁ dakkhiṇaṁ anuppadassāmī’ti. Imehi kho, gahapatiputta,",
  "atk-s0505a1:280_3": "pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi",
  "atk-s0505a1:280_4": "puttaṁ anukampanti, pāpā nivārenti, kalyāṇe nivesenti, sippaṁ sikkhāpenti, patirūpena",
  "atk-s0505a1:280_5": "dārena saṁyojenti, samaye dāyajjaṁ niyyādentī”ti.",
  "atk-s0505a1:281_0": "Apica yo mātāpitaro tīsu vatthūsu pasāduppādanena sīlasamādāpanena pabbajjāya vā",
  "atk-s0505a1:281_1": "upaṭṭhahati, ayaṁ mātāpituupaṭṭhākānaṁ aggo, tassa taṁ mātāpituupaṭṭhānaṁ mātāpitūhi",
  "atk-s0505a1:281_2": "katassa upakārassa paccupakārabhūtaṁ anekesaṁ diṭṭhadhammikānaṁ samparāyikānañca",
  "atk-s0505a1:281_3": "atthānaṁ padaṭṭhānato “maṅgala”nti vuccati.",
  "atk-s0505a1:282_0": "Puttadārassāti ettha attanā janitā puttāpi dhītaropi “puttā” tveva saṅkhyaṁ gacchanti.",
  "atk-s0505a1:282_1": "Dārāti vīsatiyā bhariyānaṁ yā kāci bhariyā. Puttā ca dārā ca puttadāraṁ, tassa puttadārassa.",
  "atk-s0505a1:282_2": "Saṅgahoti sammānanādīhi upakārakaraṇaṁ. Taṁ susaṁvihitakammantatādidiṭṭhadhammikahitahetuto",
  "atk-s0505a1:282_3": "“maṅgala”nti veditabbaṁ. Vuttañhetaṁ bhagavatā – “pacchimā disā puttadārā veditabbā”ti",
  "atk-s0505a1:282_4": "ettha uddiṭṭhaṁ puttadāraṁ bhariyāsaddena saṅgaṇhitvā –",
  "atk-s0505a1:283_0": "“Pañcahi kho, gahapatiputta, ṭhānehi sāmikena pacchimā disā bhariyā paccupaṭṭhātabbā,",
  "atk-s0505a1:283_1": "sammānanāya anavamānanāya anaticariyāya issariyavossaggena alaṅkārānuppadānena. Imehi",
  "atk-s0505a1:283_2": "kho, gahapatiputta, pañcahi ṭhānehi sāmikena pacchimā disā bhariyā paccupaṭṭhitā",
  "atk-s0505a1:283_3": "pañcahi ṭhānehi sāmikaṁ anukampati, susaṁvihitakammantā ca hoti, saṅgahitaparijanā",
  "atk-s0505a1:283_4": "ca, anaticārinī ca, sambhatañca anurakkhati, dakkhā ca hoti analasā sabbakiccesū”ti.",
  "atk-s0505a1:284_0": "Ayaṁ vā aparo nayo – saṅgahoti dhammikāhi dānapiyavācaatthacariyāhi saṅgaṇhanaṁ.",
  "atk-s0505a1:284_1": "Seyyathidaṁ – uposathadivasesu paribbayadānaṁ, nakkhattadivasesu nakkhattadassāpanaṁ,",
  "atk-s0505a1:284_2": "maṅgaladivasesu maṅgalakaraṇaṁ, diṭṭhadhammikasamparāyikesu atthesu ovādānusāsananti.",
  "atk-s0505a1:284_3": "Taṁ vuttanayeneva diṭṭhadhammikahitahetuto samparāyikahitahetuto devatāhipi namassanīyabhāvahetuto",
  "atk-s0505a1:284_4": "ca “maṅgala”nti veditabbaṁ. Yathāha sakko devānamindo –",
  "atk-s0505a1:285": "“Ye gahaṭṭhā puññakarā, sīlavanto upāsakā;",
  "atk-s0505a1:286": "Dhammena dāraṁ posenti, te namassāmi mātalī”ti. ;",
  "atk-s0505a1:287_0": "Anākulākammantā nāma kālaññutāya patirūpakāritāya analasatāya uṭṭhānavīriyasampadāya",
  "atk-s0505a1:287_1": "abyasanīyatāya ca kālātikkamanaappatirūpakaraṇākaraṇasithilakaraṇādiākulabhāvavirahitā",
  "atk-s0505a1:287_2": "kasigorakkhavaṇijjādayo kammantā. Ete attano vā puttadārassa vā dāsakammakarānaṁ",
  "atk-s0505a1:287_3": "vā byattatāya evaṁ payojitā diṭṭheva dhamme dhanadhaññavuḍḍhipaṭilābhahetuto “maṅgala”nti",
  "atk-s0505a1:287_4": "vuttā. Vuttañcetaṁ bhagavatā –",
  "atk-s0505a1:288": "“Patirūpakārī dhuravā, uṭṭhātā vindate dhana”nti. ca;",
  "atk-s0505a1:289": "“Na divā soppasīlena, rattimuṭṭhānadessinā;",
  "atk-s0505a1:290": "Niccaṁ mattena soṇḍena, sakkā āvasituṁ gharaṁ.",
  "atk-s0505a1:291": "“Atisītaṁ atiuṇhaṁ, atisāyamidaṁ ahu;",
  "atk-s0505a1:292": "Iti vissaṭṭhakammante, atthā accenti māṇave.",
  "atk-s0505a1:293": "“Yodha sītañca uṇhañca, tiṇā bhiyyo na maññati;",
  "atk-s0505a1:294": "Karaṁ purisakiccāni, so sukhā na vihāyatī”ti. ca ;",
  "atk-s0505a1:295": "“Bhoge saṁharamānassa, bhamarasseva irīyato;",
  "atk-s0505a1:296": "Bhogā sannicayaṁ yanti, vammikovūpacīyatī”ti. –",
  "atk-s0505a1:297": "Ca evamādi.",
  "atk-s0505a1:298_0": "Evaṁ imissāpi gāthāya mātupaṭṭhānaṁ, pitupaṭṭhānaṁ, puttadārassa saṅgaho, anākulā",
  "atk-s0505a1:298_1": "ca kammantāti cattāri maṅgalāni vuttāni, puttadārassa saṅgahaṁ vā dvidhā katvā pañca,",
  "atk-s0505a1:298_2": "mātāpituupaṭṭhānaṁ vā ekameva katvā tīṇi. Maṅgalattañca nesaṁ tattha tattha vibhāvitamevāti.",
  "atk-s0505a1:299": "Niṭṭhitā mātāpituupaṭṭhānanti imissā gāthāya atthavaṇṇanā.",
  "atk-s0505a1:300_0": "266. Idāni dānañcāti ettha dīyate imināti dānaṁ, attano santakaṁ parassa paṭipādīyatīti",
  "atk-s0505a1:300_1": "vuttaṁ hoti. Dhammassa cariyā, dhammā vā anapetā cariyā dhammacariyā. Ñāyante “amhākaṁ",
  "atk-s0505a1:300_2": "ime”ti ñātakā. Na avajjāni anavajjāni, aninditāni agarahitānīti vuttaṁ hoti. Sesaṁ",
  "atk-s0505a1:300_3": "vuttanayamevāti ayaṁ padavaṇṇanā.",
  "atk-s0505a1:301_0": "Atthavaṇṇanā pana evaṁ veditabbā – dānaṁ nāma paraṁ uddissa subuddhipubbikā annādidasadānavatthupariccāgacetanā",
  "atk-s0505a1:301_1": "taṁsampayutto vā alobho. Alobhena hi taṁ vatthuṁ parassa paṭipādeti. Tena vuttaṁ",
  "atk-s0505a1:301_2": "“dīyate imināti dāna”nti. Taṁ bahujanapiyamanāpatādīnaṁ diṭṭhadhammikasamparāyikānaṁ",
  "atk-s0505a1:301_3": "phalavisesānaṁ adhigamahetuto “maṅgala”nti vuttaṁ. “Dāyako sīha dānapati bahuno janassa",
  "atk-s0505a1:301_4": "piyo hoti manāpo”ti evamādīni cettha suttāni anussaritabbāni.",
  "atk-s0505a1:302_0": "Aparo nayo – dānaṁ nāma duvidhaṁ āmisadānañca, dhammadānañca. Tattha āmisadānaṁ vuttappakārameva.",
  "atk-s0505a1:302_1": "Idhalokaparalokadukkhakkhayasukhāvahassa pana sammāsambuddhappaveditassa dhammassa",
  "atk-s0505a1:302_2": "paresaṁ hitakāmatāya desanā dhammadānaṁ. Imesañca dvinnaṁ dānānaṁ etadeva aggaṁ. Yathāha –",
  "atk-s0505a1:303": "“Sabbadānaṁ dhammadānaṁ jināti,",
  "atk-s0505a1:304": "Sabbarasaṁ dhammaraso jināti;",
  "atk-s0505a1:305": "Sabbaratiṁ dhammaratī jināti,",
  "atk-s0505a1:306": "Taṇhakkhayo sabbadukkhaṁ jinātī”ti. ;",
  "atk-s0505a1:307": "Tattha āmisadānassa maṅgalattaṁ vuttameva. Dhammadānaṁ pana yasmā atthapaṭisaṁveditādīnaṁ guṇānaṁ padaṭṭhānaṁ, tasmā “maṅgala”nti vuccati. Vuttañhetaṁ bhagavatā –",
  "atk-s0505a1:308_0": "“Yathā yathā, bhikkhave, bhikkhu yathāsutaṁ yathāpariyattaṁ dhammaṁ vitthārena paresaṁ",
  "atk-s0505a1:308_1": "deseti, tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī cā”ti evamādi.",
  "atk-s0505a1:309_0": "Dhammacariyā nāma dasakusalakammapathacariyā. Yathāha – “tividhaṁ kho, gahapatayo,",
  "atk-s0505a1:309_1": "kāyena dhammacariyāsamacariyā hotī”ti evamādi. Sā panesā dhammacariyā saggalokūpapattihetuto",
  "atk-s0505a1:309_2": "“maṅgala”nti veditabbā. Vuttañhetaṁ bhagavatā – “dhammacariyāsamacariyāhetu kho,",
  "atk-s0505a1:309_3": "gahapatayo, evamidhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.",
  "atk-s0505a1:310_0": "Ñātakā nāma mātito vā pitito vā yāva sattamā pitāmahayugā sambandhā. Tesaṁ bhogapārijuññena",
  "atk-s0505a1:310_1": "vā byādhipārijuññena vā abhihatānaṁ attano samīpaṁ āgatānaṁ yathābalaṁ ghāsacchādanadhanadhaññādīhi",
  "atk-s0505a1:310_2": "saṅgaho pasaṁsādīnaṁ diṭṭhadhammikānaṁ sugatigamanādīnañca samparāyikānaṁ visesādhigamānaṁ",
  "atk-s0505a1:310_3": "hetuto “maṅgala”nti vuccati.",
  "atk-s0505a1:311_0": "Anavajjāni kammāni nāma uposathaṅgasamādānaveyyāvaccakaraṇaārāmavanaropanasetukaraṇādīni",
  "atk-s0505a1:311_1": "kāyavacīmanosucaritakammāni. Tāni hi nānappakārahitasukhādhigamahetuto “maṅgala”nti",
  "atk-s0505a1:311_2": "vuccati. “Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ",
  "atk-s0505a1:311_3": "uposathaṁ upavasitvā kāyassa bhedā paraṁ maraṇā cātumahārājikānaṁ devānaṁ sahabyataṁ",
  "atk-s0505a1:311_4": "upapajjeyyā”ti evamādīni cettha suttāni anussaritabbāni.",
  "atk-s0505a1:312": "Evaṁ imissā gāthāya dānaṁ, dhammacariyā, ñātakānaṁ saṅgaho, anavajjāni kammānīti cattāri maṅgalāni vuttāni, maṅgalattañca nesaṁ tattha tattha vibhāvitamevāti.",
  "atk-s0505a1:313": "Niṭṭhitā dānañcāti imissā gāthāya atthavaṇṇanā.",
  "atk-s0505a1:314_0": "267. Idāni āratī viratīti ettha āratīti āramaṇaṁ. Viratīti viramaṇaṁ, viramanti vā",
  "atk-s0505a1:314_1": "etāya sattāti virati. Pāpāti akusalā. Madanīyaṭṭhena majjaṁ, majjassa pānaṁ majjapānaṁ,",
  "atk-s0505a1:314_2": "tato majjapānā. Saṁyamanaṁ saṁyamo. Appamajjanaṁ appamādo. Dhammesūti kusalesu. Sesaṁ",
  "atk-s0505a1:314_3": "vuttanayamevāti ayaṁ padavaṇṇanā.",
  "atk-s0505a1:315_0": "Atthavaṇṇanā pana evaṁ veditabbā – ārati nāma pāpe ādīnavadassāvino manasā eva anabhirati.",
  "atk-s0505a1:315_1": "Virati nāma kammadvāravasena kāyavācāhi viramaṇaṁ. Sā cesā virati nāma sampattavirati",
  "atk-s0505a1:315_2": "samādānavirati samucchedaviratīti tividhā hoti. Tattha yā kulaputtassa attano jātiṁ",
  "atk-s0505a1:315_3": "vā kulaṁ vā gottaṁ vā paṭicca “na me etaṁ patirūpaṁ, yvāhaṁ imaṁ pāṇaṁ haneyyaṁ,",
  "atk-s0505a1:315_4": "adinnaṁ ādiyeyya”ntiādinā nayena sampattavatthuto virati, ayaṁ sampattavirati nāma.",
  "atk-s0505a1:315_5": "Sikkhāpadasamādānavasena pana pavattā samādānavirati nāma, yassā pavattito pabhuti",
  "atk-s0505a1:315_6": "kulaputto pāṇātipātādīni na samācarati. Ariyamaggasampayuttā samucchedavirati nāma,",
  "atk-s0505a1:315_7": "yassā pavattito pabhuti ariyasāvakassa pañca bhayāni verāni vūpasantāni honti. Pāpaṁ",
  "atk-s0505a1:315_8": "nāma yaṁ taṁ “pāṇātipāto kho, gahapatiputta, kammakileso adinnādānaṁ…pe… kāmesumicchācāro…pe…",
  "atk-s0505a1:315_9": "musāvādo”ti evaṁ vitthāretvā –",
  "atk-s0505a1:316": "“Pāṇātipāto adinnādānaṁ, musāvādo ca vuccati;",
  "atk-s0505a1:317": "Paradāragamanañceva, nappasaṁsanti paṇḍitā”ti. –",
  "atk-s0505a1:318_0": "Evaṁ gāthāya saṅgahitaṁ kammakilesasaṅkhātaṁ catubbidhaṁ akusalaṁ, tato pāpā. Sabbāpesā",
  "atk-s0505a1:318_1": "ārati ca virati ca diṭṭhadhammikasamparāyikabhayaverappahānādinānappakāravisesādhigamahetuto",
  "atk-s0505a1:318_2": "“maṅgala”nti vuccati. “Pāṇātipātā paṭivirato kho, gahapatiputta, ariyasāvako”tiādīni",
  "atk-s0505a1:318_3": "cettha suttāni anussaritabbāni.",
  "atk-s0505a1:319_0": "Majjapānāca saṁyamo nāma pubbe vuttasurāmerayamajjapamādaṭṭhānā veramaṇiyāvetaṁ adhivacanaṁ.",
  "atk-s0505a1:319_1": "Yasmā pana majjapāyī atthaṁ na jānāti, dhammaṁ na jānāti, mātupi antarāyaṁ karoti,",
  "atk-s0505a1:319_2": "pitu buddhapaccekabuddhatathāgatasāvakānampi antarāyaṁ karoti, diṭṭheva dhamme garahaṁ,",
  "atk-s0505a1:319_3": "samparāye duggatiṁ, aparāpariyāye ummādañca pāpuṇāti. Majjapānā pana saṁyato tesaṁ",
  "atk-s0505a1:319_4": "dosānaṁ vūpasamaṁ tabbiparītaguṇasampadañca pāpuṇāti. Tasmā ayaṁ majjapānā saṁyamo",
  "atk-s0505a1:319_5": "“maṅgala”nti veditabbo.",
  "atk-s0505a1:320_0": "Kusalesu dhammesu appamādo nāma “kusalānaṁ vā dhammānaṁ bhāvanāya asakkaccakiriyatā",
  "atk-s0505a1:320_1": "asātaccakiriyatā anaṭṭhitakiriyatā olīnavuttitā nikkhittachandatā nikkhittadhuratā",
  "atk-s0505a1:320_2": "anāsevanā abhāvanā abahulīkammaṁ anadhiṭṭhānaṁ ananuyogo pamādo. Yo evarūpo pamādo",
  "atk-s0505a1:320_3": "pamajjanā pamajjitattaṁ, ayaṁ vuccati pamādo”ti ettha vuttassa pamādassa paṭipakkhanayena",
  "atk-s0505a1:320_4": "atthato kusalesu dhammesu satiyā avippavāso veditabbo. So nānappakārakusalādhigamahetuto",
  "atk-s0505a1:320_5": "amatādhigamahetuto ca “maṅgala”nti vuccati. Tattha “appamattassa ātāpino”ti ca “appamādo",
  "atk-s0505a1:320_6": "amatapada”nti ca evamādi satthusāsanaṁ anussaritabbaṁ.",
  "atk-s0505a1:321": "Evaṁ imissā gāthāya pāpā virati, majjapānā saṁyamo, kusalesu dhammesu appamādoti tīṇi maṅgalāni vuttāni, maṅgalattañca nesaṁ tattha tattha vibhāvitamevāti.",
  "atk-s0505a1:322": "Niṭṭhitā āratī viratīti imissā gāthāya atthavaṇṇanā.",
  "atk-s0505a1:323_0": "268. Idāni gāravo cāti ettha gāravoti garubhāvo. Nivātoti nīcavuttitā. Santuṭṭhīti",
  "atk-s0505a1:323_1": "santoso. Katassa jānanatā kataññutā. Kālenāti khaṇena samayena. Dhammassa savanaṁ",
  "atk-s0505a1:323_2": "dhammassavanaṁ. Sesaṁ vuttanayamevāti ayaṁ padavaṇṇanā.",
  "atk-s0505a1:324_0": "Atthavaṇṇanā pana evaṁ veditabbā – gāravo nāma garukārapayogārahesu buddhapaccekabuddhatathāgatasāvakaācariyupajjhāyamātāpitujeṭṭhabhātikabhaginiādīsu",
  "atk-s0505a1:324_1": "yathānurūpaṁ garukāro garukaraṇaṁ sagāravatā. Svāyaṁ gāravo yasmā sugatigamanādīnaṁ hetu. Yathāha –",
  "atk-s0505a1:325_0": "“Garukātabbaṁ garuṁ karoti, mānetabbaṁ māneti, pūjetabbaṁ pūjeti. So tena kammena",
  "atk-s0505a1:325_1": "evaṁ samattena evaṁ samādinnena kāyassa bhedā paraṁ maraṇā sugatiṁ saggaṁ lokaṁ upapajjati.",
  "atk-s0505a1:325_2": "No ce kāyassa bhedā…pe… upapajjati, sace manussattaṁ āgacchati, yattha yattha paccājāyati, uccākulīno hotī”ti.",
  "atk-s0505a1:326": "Yathā cāha – “sattime, bhikkhave, aparihāniyā dhammā. Katame satta? Satthugāravatā”tiādi. Tasmā “maṅgala”nti vuccati.",
  "atk-s0505a1:327_0": "Nivāto nāma nīcamanatā nivātavuttitā, yāya samannāgato puggalo nihatamāno nihatadappo",
  "atk-s0505a1:327_1": "pādapuñchanacoḷakasamo chinnavisāṇusabhasamo uddhaṭadāṭhasappasamo ca hutvā saṇho",
  "atk-s0505a1:327_2": "sakhilo sukhasambhāso hoti, ayaṁ nivāto. Svāyaṁ yasādiguṇapaṭilābhahetuto “maṅgala”nti",
  "atk-s0505a1:327_3": "vuccati. Āha ca – “nivātavutti atthaddho, tādiso labhate yasa”nti evamādi.",
  "atk-s0505a1:328": "Santuṭṭhi nāma itarītarapaccayasantoso, so dvādasavidho hoti. Seyyathidaṁ – cīvare yathālābhasantoso, yathābalasantoso, yathāsāruppasantosoti tividho. Evaṁ piṇḍapātādīsu.",
  "atk-s0505a1:329_0": "Tassāyaṁ pabhedavaṇṇanā – idha bhikkhu cīvaraṁ labhati sundaraṁ vā asundaraṁ vā,",
  "atk-s0505a1:329_1": "so teneva yāpeti, aññaṁ na pattheti, labhantopi na gaṇhāti, ayamassa cīvare yathālābhasantoso.",
  "atk-s0505a1:329_2": "Atha pana ābādhiko hoti, garuṁ cīvaraṁ pārupanto oṇamati vā kilamati vā. So sabhāgena",
  "atk-s0505a1:329_3": "bhikkhunā saddhiṁ taṁ parivattetvā lahukena yāpentopi santuṭṭhova hoti, ayamassa",
  "atk-s0505a1:329_4": "cīvare yathābalasantoso. Aparo bhikkhu paṇītapaccayalābhī hoti, so paṭṭacīvarādīnaṁ",
  "atk-s0505a1:329_5": "aññataraṁ mahagghaṁ cīvaraṁ labhitvā “idaṁ therānaṁ cirapabbajitānaṁ bahussutānañca",
  "atk-s0505a1:329_6": "anurūpa”nti tesaṁ datvā attanā saṅkārakūṭā vā aññato vā kutoci nantakāni uccinitvā",
  "atk-s0505a1:329_7": "saṅghāṭiṁ katvā dhārentopi santuṭṭhova hoti, ayamassa cīvare yathāsāruppasantoso.",
  "atk-s0505a1:330_0": "Idha pana bhikkhu piṇḍapātaṁ labhati lūkhaṁ vā paṇītaṁ vā, so teneva yāpeti, aññaṁ",
  "atk-s0505a1:330_1": "na pattheti, labhantopi na gaṇhāti, ayamassa piṇḍapāte yathālābhasantoso. Atha pana",
  "atk-s0505a1:330_2": "ābādhiko hoti, lūkhaṁ piṇḍapātaṁ bhuñjitvā bāḷhaṁ rogātaṅkaṁ pāpuṇāti, so sabhāgassa",
  "atk-s0505a1:330_3": "bhikkhuno taṁ datvā tassa hatthato sappimadhukhīrādīni bhuñjitvā samaṇadhammaṁ karontopi",
  "atk-s0505a1:330_4": "santuṭṭhova hoti, ayamassa piṇḍapāte yathābalasantoso. Aparo bhikkhu paṇītaṁ piṇḍapātaṁ",
  "atk-s0505a1:330_5": "labhati, so “ayaṁ piṇḍapāto therānaṁ cirapabbajitānaṁ aññesañca paṇītapiṇḍapātaṁ",
  "atk-s0505a1:330_6": "vinā ayāpentānaṁ sabrahmacārīnaṁ anurūpo”ti tesaṁ datvā attanā piṇḍāya caritvā missakāhāraṁ",
  "atk-s0505a1:330_7": "bhuñjantopi santuṭṭhova hoti, ayamassa piṇḍapāte yathāsāruppasantoso.",
  "atk-s0505a1:331_0": "Idha pana bhikkhuno senāsanaṁ pāpuṇāti, so teneva santussati, puna aññaṁ sundaratarampi",
  "atk-s0505a1:331_1": "pāpuṇantaṁ na gaṇhāti, ayamassa senāsane yathālābhasantoso. Atha pana ābādhiko hoti,",
  "atk-s0505a1:331_2": "nivātasenāsane vasanto ativiya pittarogādīhi āturīyati, so sabhāgassa bhikkhuno taṁ",
  "atk-s0505a1:331_3": "datvā tassa pāpuṇanake savātasītalasenāsane vasitvā samaṇadhammaṁ karontopi santuṭṭhova",
  "atk-s0505a1:331_4": "hoti, ayamassa senāsane yathābalasantoso. Aparo bhikkhu sundaraṁ senāsanaṁ pattampi",
  "atk-s0505a1:331_5": "na sampaṭicchati “sundarasenāsanaṁ pamādaṭṭhānaṁ, tatra nisinnassa thinamiddhaṁ okkamati,",
  "atk-s0505a1:331_6": "niddābhibhūtassa ca puna paṭibujjhato kāmavitakkā samudācarantī”ti, so taṁ paṭikkhipitvā",
  "atk-s0505a1:331_7": "abbhokāsarukkhamūlapaṇṇakuṭīsu yattha katthaci nivasantopi santuṭṭhova hoti, ayamassa",
  "atk-s0505a1:331_8": "senāsane yathāsāruppasantoso.",
  "atk-s0505a1:332_0": "Idha pana bhikkhu bhesajjaṁ labhati harītakaṁ vā āmalakaṁ vā, so teneva yāpeti, aññehi",
  "atk-s0505a1:332_1": "laddhaṁ sappimadhuphāṇitādimpi na pattheti, labhantopi na gaṇhāti, ayamassa gilānapaccaye",
  "atk-s0505a1:332_2": "yathālābhasantoso. Atha pana ābādhiko telena atthiko phāṇitaṁ labhati, so taṁ sabhāgassa",
  "atk-s0505a1:332_3": "bhikkhuno datvā tassa hatthato telena bhesajjaṁ katvā samaṇadhammaṁ karontopi santuṭṭhova",
  "atk-s0505a1:332_4": "hoti, ayamassa gilānapaccaye yathābalasantoso. Aparo bhikkhu ekasmiṁ bhājane pūtimuttaharītakaṁ",
  "atk-s0505a1:332_5": "ṭhapetvā ekasmiṁ catumadhuraṁ “gaṇhatha, bhante, yadicchasī”ti vuccamāno sacassa",
  "atk-s0505a1:332_6": "tesaṁ dvinnaṁ aññatarenapi byādhi vūpasammati, atha “pūtimuttaharītakaṁ nāma buddhādīhi",
  "atk-s0505a1:332_7": "vaṇṇitaṁ, ayañca pūtimuttabhesajjaṁ nissāya pabbajjā, tattha te yāvajīvaṁ ussāho",
  "atk-s0505a1:332_8": "karaṇīyo”ti vuttanti cintento catumadhurabhesajjaṁ paṭikkhipitvā muttaharītakena",
  "atk-s0505a1:332_9": "bhesajjaṁ karontopi paramasantuṭṭhova hoti, ayamassa gilānapaccaye yathāsāruppasantoso.",
  "atk-s0505a1:333_0": "Evaṁ pabhedo sabbopeso santoso santuṭṭhīti vuccati. Sā atricchatāpāpicchatāmahicchatādīnaṁ",
  "atk-s0505a1:333_1": "pāpadhammānaṁ pahānādhigamahetuto sugatihetuto ariyamaggasambhārabhāvato cātuddisādibhāvahetuto",
  "atk-s0505a1:333_2": "ca “maṅgala”nti veditabbā. Āha ca –",
  "atk-s0505a1:334": "“Cātuddiso appaṭigho ca hoti,",
  "atk-s0505a1:335": "Santussamāno itarītarenā”ti. evamādi;",
  "atk-s0505a1:336_0": "Kataññutā nāma appassa vā bahussa vā yena kenaci katassa upakārassa punappunaṁ anussaraṇabhāvena",
  "atk-s0505a1:336_1": "jānanatā. Apica nerayikādidukkhaparittāṇato puññāni eva pāṇīnaṁ bahūpakārāni, tato",
  "atk-s0505a1:336_2": "tesampi upakārānussaraṇatā “kataññutā”ti veditabbā. Sā sappurisehi pasaṁsanīyatādinānappakāravisesādhigamahetuto",
  "atk-s0505a1:336_3": "“maṅgala”nti vuttā. Āha ca – “dveme, bhikkhave, puggalā dullabhā lokasmiṁ. Katame",
  "atk-s0505a1:336_4": "dve? Yo ca pubbakārī, yo ca kataññū katavedī”ti.",
  "atk-s0505a1:337_0": "Kālena dhammassavanaṁ nāma yasmiṁ kāle uddhaccasahagataṁ cittaṁ hoti, kāmavitakkādīnaṁ",
  "atk-s0505a1:337_1": "vā aññatarena abhibhūtaṁ, tasmiṁ kāle tesaṁ vinodanatthaṁ dhammassavanaṁ. Apare āhu",
  "atk-s0505a1:337_2": "– pañcame pañcame divase dhammassavanaṁ kālena dhammassavanaṁ nāma. Yathāha āyasmā",
  "atk-s0505a1:337_3": "anuruddho “pañcāhikaṁ kho pana mayaṁ, bhante, sabbarattiṁ dhammiyā kathāya sannisīdāmā”ti.",
  "atk-s0505a1:338_0": "Apica yasmiṁ kāle kalyāṇamitte upasaṅkamitvā sakkā hoti attano kaṅkhāpaṭivinodakaṁ",
  "atk-s0505a1:338_1": "dhammaṁ sotuṁ, tasmiṁ kālepi dhammassavanaṁ “kālena dhammassavana”nti veditabbaṁ.",
  "atk-s0505a1:338_2": "Yathāha – “te kālena kālaṁ upasaṅkamitvā paripucchati paripañhatī”tiādi. Tadetaṁ",
  "atk-s0505a1:338_3": "kālena dhammassavanaṁ nīvaraṇappahānacaturānisaṁsaāsavakkhayādinānappakāravisesādhigamahetuto",
  "atk-s0505a1:338_4": "“maṅgala”nti veditabbaṁ. Vuttañhetaṁ –",
  "atk-s0505a1:339": "“Yasmiṁ, bhikkhave, samaye ariyasāvako aṭṭhiṁ katvā manasi katvā sabbaṁ cetaso samannāharitvā ohitasoto dhammaṁ suṇāti, pañcassa nīvaraṇāni tasmiṁ samaye na hontī”ti ca.",
  "atk-s0505a1:340": "“Sotānugatānaṁ, bhikkhave, dhammānaṁ…pe… suppaṭividdhānaṁ cattāro ānisaṁsā pāṭikaṅkhā”ti ca.",
  "atk-s0505a1:341": "“Cattārome, bhikkhave, dhammā kālena kālaṁ sammā bhāviyamānā sammā anuparivattiyamānā anupubbena āsavānaṁ khayaṁ pāpenti. Katame cattāro? Kālena dhammassavana”nti ca evamādīni.",
  "atk-s0505a1:342": "Evaṁ imissā gāthāya gāravo, nivāto, santuṭṭhi, kataññutā, kālena dhammassavananti pañca maṅgalāni vuttāni, maṅgalattañca nesaṁ tattha tattha vibhāvitamevāti.",
  "atk-s0505a1:343": "Niṭṭhitā gāravo ca nivāto cāti imissā gāthāya atthavaṇṇanā.",
  "atk-s0505a1:344_0": "269. Idāni khantī cāti ettha khamanaṁ khanti. Padakkhiṇaggāhitāya sukhaṁ vaco asminti",
  "atk-s0505a1:344_1": "suvaco, suvacassa kammaṁ sovacassaṁ, sovacassassa bhāvo sovacassatā. Kilesānaṁ samitattā",
  "atk-s0505a1:344_2": "samaṇā. Dassananti pekkhanaṁ. Dhammassa sākacchā dhammasākacchā. Sesaṁ vuttanayamevāti ayaṁ padavaṇṇanā.",
  "atk-s0505a1:345_0": "Atthavaṇṇanā pana evaṁ veditabbā khanti nāma adhivāsanakkhanti, yāya samannāgato",
  "atk-s0505a1:345_1": "bhikkhu dasahi akkosavatthūhi akkosante, vadhabandhādīhi vā vihiṁsante puggale asuṇanto",
  "atk-s0505a1:345_2": "viya ca apassanto viya ca nibbikāro hoti khantivādī viya. Yathāha –",
  "atk-s0505a1:346": "“Ahū atītamaddhānaṁ, samaṇo khantidīpano;",
  "atk-s0505a1:347": "Taṁ khantiyāyeva ṭhitaṁ, kāsirājā achedayī”ti. ;",
  "atk-s0505a1:348": "Bhaddakato vā manasi karoti tato uttari aparādhābhāvena āyasmā puṇṇatthero viya. Yathāha –",
  "atk-s0505a1:349_0": "“Sace maṁ, bhante, sunāparantakā manussā akkosissanti paribhāsissanti, tattha me",
  "atk-s0505a1:349_1": "evaṁ bhavissati ‘bhaddakā vatime sunāparantakā manussā, subhaddakā vatime sunāparantakā",
  "atk-s0505a1:349_2": "manussā, yaṁ me nayime pāṇinā pahāraṁ dentī”’tiādi.",
  "atk-s0505a1:350": "Yāya ca samannāgato isīnampi pasaṁsanīyo hoti. Yathāha sarabhaṅgo isi –",
  "atk-s0505a1:351": "“Kodhaṁ vadhitvā na kadāci socati,",
  "atk-s0505a1:352": "Makkhappahānaṁ isayo vaṇṇayanti;",
  "atk-s0505a1:353": "Sabbesaṁ vuttaṁ pharusaṁ khametha,",
  "atk-s0505a1:354": "Etaṁ khantiṁ uttamamāhu santo”ti. ;",
  "atk-s0505a1:355": "Devatānampi pasaṁsanīyo hoti. Yathāha sakko devānamindo –",
  "atk-s0505a1:356": "“Yo have balavā santo, dubbalassa titikkhati;",
  "atk-s0505a1:357": "Tamāhu paramaṁ khantiṁ, niccaṁ khamati dubbalo”ti. ;",
  "atk-s0505a1:358": "Buddhānampi pasaṁsanīyo hoti. Yathāha bhagavā –",
  "atk-s0505a1:359": "“Akkosaṁ vadhabandhañca, aduṭṭho yo titikkhati;",
  "atk-s0505a1:360": "Khantībalaṁ balānīkaṁ, tamahaṁ brūmi brāhmaṇa”nti. ;",
  "atk-s0505a1:361": "Sā panesā khanti etesañca idha vaṇṇitānaṁ aññesañca guṇānaṁ adhigamahetuto “maṅgala”nti veditabbā.",
  "atk-s0505a1:362_0": "Sovacassatā nāma sahadhammikaṁ vuccamāne vikkhepaṁ vā tuṇhībhāvaṁ vā guṇadosacintanaṁ",
  "atk-s0505a1:362_1": "vā anāpajjitvā ativiya ādarañca gāravañca nīcamanatañca purakkhatvā “sādhū”ti vacanakaraṇatā.",
  "atk-s0505a1:362_2": "Sā sabrahmacārīnaṁ santikā ovādānusāsanīpaṭilābhahetuto dosappahānaguṇādhigamahetuto",
  "atk-s0505a1:362_3": "ca “maṅgala”nti vuccati.",
  "atk-s0505a1:363_0": "Samaṇānaṁdassanaṁ nāma upasamitakilesānaṁ bhāvitakāyavacīcittapaññānaṁ uttamadamathasamathasamannāgatānaṁ",
  "atk-s0505a1:363_1": "pabbajitānaṁ upasaṅkamanupaṭṭhānaanussaraṇasavanadassanaṁ, sabbampi omakadesanāya",
  "atk-s0505a1:363_2": "“dassana”nti vuttaṁ. Taṁ “maṅgala”nti veditabbaṁ. Kasmā? Bahūpakārattā. Āha ca –",
  "atk-s0505a1:363_3": "“dassanampahaṁ, bhikkhave, tesaṁ bhikkhūnaṁ bahūpakāraṁ vadāmī”tiādi. Yato hitakāmena",
  "atk-s0505a1:363_4": "kulaputtena sīlavante bhikkhū gharadvāraṁ sampatte disvā yadi deyyadhammo atthi,",
  "atk-s0505a1:363_5": "yathābalaṁ deyyadhammena patimānetabbā. Yadi natthi, pañcapatiṭṭhitaṁ katvā vanditabbā.",
  "atk-s0505a1:363_6": "Tasmiṁ asampajjamāne añjaliṁ paggahetvā namassitabbā, tasmimpi asampajjamāne pasannacittena",
  "atk-s0505a1:363_7": "piyacakkhūhi sampassitabbā. Evaṁ dassanamūlakenāpi hi puññena anekāni jātisahassāni",
  "atk-s0505a1:363_8": "cakkhumhi rogo vā dāho vā ussadā vā piḷakā vā na honti, vippasannapañcavaṇṇasassirikāni",
  "atk-s0505a1:363_9": "honti cakkhūni ratanavimāne ugghāṭitamaṇikavāṭasadisāni, satasahassakappamattaṁ devesu",
  "atk-s0505a1:363_10": "ca manussesu ca sabbasampattīnaṁ lābhī hoti. Anacchariyañcetaṁ, yaṁ manussabhūto",
  "atk-s0505a1:363_11": "sappaññajātiko sammā pavattitena samaṇadassanamayena puññena evarūpaṁ vipākasampattiṁ",
  "atk-s0505a1:363_12": "anubhaveyya, yattha tiracchānagatānampi kevalaṁ saddhāmattakajanitassa samaṇadassanassa",
  "atk-s0505a1:363_13": "evaṁ vipākasampattiṁ vaṇṇayanti –",
  "atk-s0505a1:364": "“Ulūko maṇḍalakkhiko,",
  "atk-s0505a1:365": "Vediyake ciradīghavāsiko;",
  "atk-s0505a1:366": "Sukhito vata kosiyo ayaṁ,",
  "atk-s0505a1:367": "Kāluṭṭhitaṁ passati buddhavaraṁ.",
  "atk-s0505a1:368": "“Mayi cittaṁ pasādetvā, bhikkhusaṅghe anuttare;",
  "atk-s0505a1:369": "Kappānaṁ satasahassāni, duggatiṁ so na gacchati.",
  "atk-s0505a1:370": "“Devalokā cavitvāna, kusalakammena codito;",
  "atk-s0505a1:371": "Bhavissati anantañāṇo, somanassoti vissuto”ti. ;",
  "atk-s0505a1:372_0": "Kālena dhammasākacchā nāma padose vā paccūse vā dve suttantikā bhikkhū aññamaññaṁ",
  "atk-s0505a1:372_1": "suttantaṁ sākacchanti, vinayadharā vinayaṁ, ābhidhammikā abhidhammaṁ, jātakabhāṇakā",
  "atk-s0505a1:372_2": "jātakaṁ, aṭṭhakathikā aṭṭhakathaṁ, līnuddhatavicikicchāparetacittavisodhanatthaṁ",
  "atk-s0505a1:372_3": "vā tamhi tamhi kāle sākacchanti, ayaṁ kālena dhammasākacchā. Sā āgamabyattiādīnaṁ",
  "atk-s0505a1:372_4": "guṇānaṁ hetuto “maṅgala”nti vuccatīti.",
  "atk-s0505a1:373": "Evaṁ imissā gāthāya khanti, sovacassatā, samaṇadassanaṁ, kālena dhammasākacchāti cattāri maṅgalāni vuttāni, maṅgalattañca nesaṁ tattha tattha vibhāvitamevāti.",
  "atk-s0505a1:374": "Niṭṭhitā khantī cāti imissā gāthāya atthavaṇṇanā.",
  "atk-s0505a1:375_0": "270. Idāni tapo cāti ettha pāpake akusale dhamme tapatīti tapo. Brahmaṁ cariyaṁ,",
  "atk-s0505a1:375_1": "brahmānaṁ vā cariyaṁ brahmacariyaṁ, seṭṭhacariyanti vuttaṁ hoti. Ariyasaccānaṁ dassanaṁ",
  "atk-s0505a1:375_2": "ariyasaccāna dassanaṁ. Ariyasaccāni dassanantipi eke, taṁ na sundaraṁ. Nikkhantaṁ",
  "atk-s0505a1:375_3": "vānatoti nibbānaṁ, sacchikaraṇaṁ sacchikiriyā, nibbānassa sacchikiriyā nibbānasacchikiriyā.",
  "atk-s0505a1:375_4": "Sesaṁ vuttanayamevāti ayaṁ padavaṇṇanā.",
  "atk-s0505a1:376_0": "Atthavaṇṇanā pana evaṁ veditabbā – tapo nāma abhijjhādomanassādīnaṁ tapanato indriyasaṁvaro,",
  "atk-s0505a1:376_1": "kosajjassa vā tapanato vīriyaṁ. Tena hi samannāgato puggalo ātāpīti vuccati. Svāyaṁ",
  "atk-s0505a1:376_2": "abhijjhādippahānajhānādipaṭilābhahetuto “maṅgala”nti veditabbo.",
  "atk-s0505a1:377_0": "Brahmacariyaṁ nāma methunaviratisamaṇadhammasāsanamaggānaṁ adhivacanaṁ. Tathā hi",
  "atk-s0505a1:377_1": "“abrahmacariyaṁ pahāya brahmacārī hotī”ti evamādīsu methunavirati brahmacariyanti",
  "atk-s0505a1:377_2": "vuccati. “Bhagavati no, āvuso, brahmacariyaṁ vussatī”ti evamādīsu samaṇadhammo. “Na",
  "atk-s0505a1:377_3": "tāvāhaṁ, pāpima, parinibbāyissāmi, yāva me idaṁ brahmacariyaṁ na iddhañceva bhavissati",
  "atk-s0505a1:377_4": "phītañca vitthārikaṁ bāhujañña”nti evamādīsu sāsanaṁ. “Ayameva kho, bhikkhu, ariyo",
  "atk-s0505a1:377_5": "aṭṭhaṅgiko maggo brahmacariyaṁ. Seyyathidaṁ, sammādiṭṭhī”ti evamādīsu maggo. Idha",
  "atk-s0505a1:377_6": "pana ariyasaccadassanena parato maggassa gahitattā avasesaṁ sabbampi vaṭṭati. Tañcetaṁ",
  "atk-s0505a1:377_7": "uparūpari nānappakāravisesādhigamahetuto “maṅgala”nti veditabbaṁ.",
  "atk-s0505a1:378": "Ariyasaccānadassanaṁ nāma kumārapañhe vuttatthānaṁ catunnaṁ ariyasaccānaṁ abhisamayavasena maggadassanaṁ. Taṁ saṁsāradukkhavītikkamahetuto “maṅgala”nti vuccati.",
  "atk-s0505a1:379_0": "Nibbānasacchikiriyā nāma idha arahattaphalaṁ “nibbāna”nti adhippetaṁ. Tampi hi pañcagativānanena",
  "atk-s0505a1:379_1": "vānasaññitāya taṇhāya nikkhantattā “nibbāna”nti vuccati. Tassa patti vā paccavekkhaṇā",
  "atk-s0505a1:379_2": "vā “sacchikiriyā”ti vuccati. Itarassa pana nibbānassa ariyasaccānaṁ dassaneneva sacchikiriyā",
  "atk-s0505a1:379_3": "siddhā, tenetaṁ idha na adhippetaṁ. Evamesā nibbānasacchikiriyā diṭṭhadhammasukhavihārādihetuto",
  "atk-s0505a1:379_4": "“maṅgala”nti veditabbā.",
  "atk-s0505a1:380": "Evaṁ imissāpi gāthāya tapo, brahmacariyaṁ, ariyasaccāna dassanaṁ, nibbānasacchikiriyāti cattāri maṅgalāni vuttāni, maṅgalattañca nesaṁ tattha tattha vibhāvitamevāti.",
  "atk-s0505a1:381": "Niṭṭhitā tapo cāti imissā gāthāya atthavaṇṇanā.",
  "atk-s0505a1:382_0": "271. Idāni phuṭṭhassa lokadhammehīti ettha phuṭṭhassāti phusitassa chupitassa sampattassa.",
  "atk-s0505a1:382_1": "Loke dhammā lokadhammā, yāva lokappavatti, tāva anivattakā dhammāti vuttaṁ hoti.",
  "atk-s0505a1:382_2": "Cittanti mano mānasaṁ. Yassāti navassa vā majjhimassa vā therassa vā. Na kampatīti",
  "atk-s0505a1:382_3": "na calati, na vedhati. Asokanti nissokaṁ abbūḷhasokasallaṁ. Virajanti vigatarajaṁ",
  "atk-s0505a1:382_4": "viddhaṁsitarajaṁ. Khemanti abhayaṁ nirupaddavaṁ. Sesaṁ vuttanayamevāti ayaṁ tāva padavaṇṇanā.",
  "atk-s0505a1:383_0": "Atthavaṇṇanā pana evaṁ veditabbā – phuṭṭhassa lokadhammehi yassa cittaṁ na kampati,",
  "atk-s0505a1:383_1": "yassa lābhālābhādīhi aṭṭhahi lokadhammehi phuṭṭhassa ajjhotthaṭassa cittaṁ na kampati,",
  "atk-s0505a1:383_2": "na calati, na vedhati, tassa taṁ cittaṁ kenaci akampanīyalokuttarabhāvāvahanato “maṅgala”nti veditabbaṁ.",
  "atk-s0505a1:384": "Kassa pana etehi phuṭṭhassa cittaṁ na kampati? Arahato khīṇāsavassa, na aññassa kassaci. Vuttañhetaṁ –",
  "atk-s0505a1:385": "“Selo yathā ekagghano, vātena na samīrati;",
  "atk-s0505a1:386": "Evaṁ rūpā rasā saddā, gandhā phassā ca kevalā.",
  "atk-s0505a1:387": "“Iṭṭhā dhammā aniṭṭhā ca, na pavedhenti tādino;",
  "atk-s0505a1:388": "Ṭhitaṁ cittaṁ vippamuttaṁ, vayañcassānupassatī”ti. ;",
  "atk-s0505a1:389_0": "Asokaṁ nāma khīṇāsavasseva cittaṁ. Tañhi yo “soko socanā socitattaṁ antosoko antoparisoko",
  "atk-s0505a1:389_1": "cetaso parinijjhāyitatta”ntiādinā nayena vuccati soko, tassa abhāvato asokaṁ. Keci",
  "atk-s0505a1:389_2": "nibbānaṁ vadanti, taṁ purimapadena nānusandhiyati. Yathā ca asokaṁ, evaṁ virajaṁ",
  "atk-s0505a1:389_3": "khemantipi khīṇāsavasseva cittaṁ. Tañhi rāgadosamoharajānaṁ vigatattā virajaṁ, catūhi",
  "atk-s0505a1:389_4": "ca yogehi khemattā khemaṁ. Yato etaṁ tena tenākārena tamhi tamhi pavattikkhaṇe gahetvā",
  "atk-s0505a1:389_5": "niddiṭṭhavasena tividhampi appavattakkhandhatādilokuttamabhāvāvahanato āhuneyyādibhāvāvahanato",
  "atk-s0505a1:389_6": "ca “maṅgala”nti veditabbaṁ.",
  "atk-s0505a1:390": "Evaṁ imissā gāthāya aṭṭhalokadhammehi akampitacittaṁ, asokacittaṁ, virajacittaṁ, khemacittanti cattāri maṅgalāni vuttāni, maṅgalattañca nesaṁ tattha tattha vibhāvitamevāti.",
  "atk-s0505a1:391": "Niṭṭhitā phuṭṭhassa lokadhammehīti imissā gāthāya atthavaṇṇanā.",
  "atk-s0505a1:392_0": "272. Evaṁ bhagavā “asevanā ca bālāna”ntiādīhi dasahi gāthāhi aṭṭhatiṁsa maṅgalāni",
  "atk-s0505a1:392_1": "kathetvā idāni etāneva attanā vuttamaṅgalāni thunanto “etādisāni katvānā”ti imaṁ",
  "atk-s0505a1:392_2": "avasānagāthamabhāsi.",
  "atk-s0505a1:393_0": "Tassāyaṁ atthavaṇṇanā – etādisānīti etāni īdisāni mayā vuttappakārāni bālānaṁ asevanādīni.",
  "atk-s0505a1:393_1": "Katvānāti katvā. Katvāna katvā karitvāti hi atthato anaññaṁ. Sabbatthamaparājitāti",
  "atk-s0505a1:393_2": "sabbattha khandhakilesābhisaṅkhāradevaputtamārappabhedesu catūsu paccatthikesu ekenapi",
  "atk-s0505a1:393_3": "aparājitā hutvā, sayameva te cattāro māre parājetvāti vuttaṁ hoti. Makāro cettha",
  "atk-s0505a1:393_4": "padasandhikaraṇamattoti viññātabbo.",
  "atk-s0505a1:394_0": "Sabbattha sotthiṁ gacchantīti etādisāni maṅgalāni katvā catūhi mārehi aparājitā hutvā",
  "atk-s0505a1:394_1": "sabbattha idhalokaparalokesu ṭhānacaṅkamanādīsu ca sotthiṁ gacchanti, bālasevanādīhi",
  "atk-s0505a1:394_2": "ye uppajjeyyuṁ āsavā vighātapariḷāhā, tesaṁ abhāvā sotthiṁ gacchanti, anupaddutā",
  "atk-s0505a1:394_3": "anupasaṭṭhā khemino appaṭibhayā gacchantīti vuttaṁ hoti. Anunāsiko cettha gāthābandhasukhatthaṁ vuttoti veditabbo.",
  "atk-s0505a1:395_0": "Taṁ tesaṁ maṅgalamuttamanti iminā gāthāpādena bhagavā desanaṁ niṭṭhāpesi. Kathaṁ?",
  "atk-s0505a1:395_1": "Evaṁ devaputta ye etādisāni karonti, te yasmā sabbattha sotthiṁ gacchanti, tasmā",
  "atk-s0505a1:395_2": "taṁ bālānaṁ asevanādi aṭṭhatiṁsavidhampi tesaṁ etādisakārakānaṁ maṅgalaṁ uttamaṁ",
  "atk-s0505a1:395_3": "seṭṭhaṁ pavaranti gaṇhāhīti.",
  "atk-s0505a1:396_0": "Evañca bhagavatā niṭṭhāpitāya desanāya pariyosāne koṭisatasahassadevatā arahattaṁ",
  "atk-s0505a1:396_1": "pāpuṇiṁsu, sotāpattisakadāgāmianāgāmiphalappattānaṁ gaṇanā asaṅkhyeyyā ahosi. Atha",
  "atk-s0505a1:396_2": "bhagavā dutiyadivase ānandattheraṁ āmantesi – “imaṁ, ānanda, rattiṁ aññatarā devatā",
  "atk-s0505a1:396_3": "maṁ upasaṅkamitvā maṅgalapañhaṁ pucchi. Athassāhaṁ aṭṭhatiṁsa maṅgalāni abhāsiṁ,",
  "atk-s0505a1:396_4": "uggaṇha, ānanda, imaṁ maṅgalapariyāyaṁ, uggahetvā bhikkhū vācehī”ti. Thero uggahetvā",
  "atk-s0505a1:396_5": "bhikkhū vācesi. Tayidaṁ ācariyaparamparābhataṁ yāvajjatanā pavattati, evamidaṁ brahmacariyaṁ",
  "atk-s0505a1:396_6": "iddhañceva phītañca vitthārikaṁ bāhujaññaṁ puthubhūtaṁ yāva devamanussehi suppakāsitanti veditabbaṁ.",
  "atk-s0505a1:397_0": "Idāni etesveva maṅgalesu ñāṇaparicayapāṭavatthaṁ ayaṁ ādito pabhuti yojanā – evamime",
  "atk-s0505a1:397_1": "idhalokaparalokalokuttarasukhakāmā sattā bālajanasevanaṁ pahāya, paṇḍite nissāya,",
  "atk-s0505a1:397_2": "pūjaneyye pūjentā, patirūpadesavāsena pubbe katapuññatāya ca kusalappavattiyaṁ codiyamānā,",
  "atk-s0505a1:397_3": "attānaṁ sammā paṇidhāya, bāhusaccasippavinayehi alaṅkatattabhāvā, vinayānurūpaṁ subhāsitaṁ",
  "atk-s0505a1:397_4": "bhāsamānā, yāva gihibhāvaṁ na vijahanti, tāva mātāpituupaṭṭhānena porāṇaṁ iṇamūlaṁ",
  "atk-s0505a1:397_5": "visodhayamānā, puttadārasaṅgahena navaṁ iṇamūlaṁ payojayamānā, anākulakammantatāya",
  "atk-s0505a1:397_6": "dhanadhaññādisamiddhiṁ pāpuṇantā, dānena bhogasāraṁ dhammacariyāya jīvitasārañca",
  "atk-s0505a1:397_7": "gahetvā, ñātisaṅgahena sakajanahitaṁ anavajjakammantatāya parajanahitañca karontā,",
  "atk-s0505a1:397_8": "pāpaviratiyā parūpaghātaṁ majjapānasaṁyamena attūpaghātañca vivajjetvā, dhammesu",
  "atk-s0505a1:397_9": "appamādena kusalapakkhaṁ vaḍḍhetvā, vaḍḍhitakusalatāya gihibyañjanaṁ ohāya pabbajitabhāve",
  "atk-s0505a1:397_10": "ṭhitāpi buddhabuddhasāvakupajjhācariyādīsu gāravena nivātena ca vattasampadaṁ ārādhetvā,",
  "atk-s0505a1:397_11": "santuṭṭhiyā paccayagedhaṁ pahāya, kataññutāya sappurisabhūmiyaṁ ṭhatvā, dhammassavanena",
  "atk-s0505a1:397_12": "cittalīnataṁ pahāya, khantiyā sabbaparissaye abhibhavitvā, sovacassatāya sanāthamattānaṁ",
  "atk-s0505a1:397_13": "katvā, samaṇadassanena paṭipattipayogaṁ passantā, dhammasākacchāya kaṅkhāṭṭhāniyesu",
  "atk-s0505a1:397_14": "dhammesu kaṅkhaṁ paṭivinodetvā, indriyasaṁvaratapena sīlavisuddhiṁ samaṇadhammabrahmacariyena",
  "atk-s0505a1:397_15": "cittavisuddhiṁ tato parā ca catasso visuddhiyo sampādentā, imāya paṭipadāya ariyasaccadassanapariyāyaṁ",
  "atk-s0505a1:397_16": "ñāṇadassanavisuddhiṁ patvā arahattaphalasaṅkhātaṁ nibbānaṁ sacchikaronti. Yaṁ sacchikatvā",
  "atk-s0505a1:397_17": "sinerupabbato viya vātavuṭṭhīhi aṭṭhahi lokadhammehi avikampamānacittā asokā virajā",
  "atk-s0505a1:397_18": "khemino honti. Ye ca khemino, te sabbattha ekenāpi aparājitā honti, sabbattha ca",
  "atk-s0505a1:397_19": "sotthiṁ gacchanti. Tenāha bhagavā –",
  "atk-s0505a1:398": "“Etādisāni katvāna, sabbatthamaparājitā;",
  "atk-s0505a1:399": "Sabbattha sotthiṁ gacchanti, taṁ tesaṁ maṅgalamuttama”nti.",
  "atk-s0505a1:400": "Iti paramatthajotikāya khuddaka-aṭṭhakathāya",
  "atk-s0505a1:401": "Suttanipāta-aṭṭhakathāya maṅgalasuttavaṇṇanā niṭṭhitā.",
  "atk-s0505a1:402": "5. Sūcilomasuttavaṇṇanā",
  "atk-s0505a1:403_0": "Evaṁme sutanti sūcilomasuttaṁ. Kā uppatti? Atthavaṇṇanānayenevassa uppatti āvi bhavissati.",
  "atk-s0505a1:403_1": "Atthavaṇṇanāyañca “evaṁ me suta”ntiādi vuttatthameva. Gayāyaṁ viharati ṭaṅkitamañce",
  "atk-s0505a1:403_2": "sūcilomassa yakkhassa bhavaneti ettha pana kā gayā, ko ṭaṅkitamañco, kasmā ca bhagavā",
  "atk-s0505a1:403_3": "tassa yakkhassa bhavane viharatīti? Vuccate – gayāti gāmopi titthampi vuccati, tadubhayampi",
  "atk-s0505a1:403_4": "idha vaṭṭati. Gayāgāmassa hi avidūre dese viharantopi “gayāyaṁ viharatī”ti vuccati,",
  "atk-s0505a1:403_5": "tassa ca gāmassa samīpe avidūre dvārasantike so ṭaṅkitamañco. Gayātitthe viharantopi",
  "atk-s0505a1:403_6": "“gayāyaṁ viharatī”ti vuccati, gayātitthe ca so ṭaṅkitamañco. Ṭaṅkitamañcoti catunnaṁ",
  "atk-s0505a1:403_7": "pāsāṇānaṁ upari vitthataṁ pāsāṇaṁ āropetvā kato pāsāṇamañco. Taṁ nissāya yakkhassa",
  "atk-s0505a1:403_8": "bhavanaṁ āḷavakassa bhavanaṁ viya. Yasmā vā pana bhagavā taṁ divasaṁ paccūsasamaye",
  "atk-s0505a1:403_9": "mahākaruṇāsamāpattito vuṭṭhāya buddhacakkhunā lokaṁ volokento sūcilomassa ca kharalomassa",
  "atk-s0505a1:403_10": "cāti dvinnampi yakkhānaṁ sotāpattiphalūpanissayaṁ addasa, tasmā pattacīvaraṁ ādāya",
  "atk-s0505a1:403_11": "antoaruṇeyeva nānādisāhi sannipatitassa janassa kheḷasiṅghāṇikādinānappakārāsucinissandakilinnabhūmibhāgampi",
  "atk-s0505a1:403_12": "taṁ titthappadesaṁ āgantvā tasmiṁ ṭaṅkitamañce nisīdi sūcilomassa yakkhassa bhavane.",
  "atk-s0505a1:403_13": "Tena vuttaṁ “ekaṁ samayaṁ bhagavā gayāyaṁ viharati ṭaṅkitamañce sūcilomassa yakkhassa bhavane”ti.",
  "atk-s0505a1:404_0": "Tena kho pana samayenāti yaṁ samayaṁ bhagavā tattha viharati, tena samayena. Kharo",
  "atk-s0505a1:404_1": "ca yakkho sūcilomo ca yakkho bhagavato avidūre atikkamantīti. Ke te yakkhā, kasmā",
  "atk-s0505a1:404_2": "ca atikkamantīti? Vuccate – tesu tāva eko atīte saṅghassa telaṁ anāpucchā gahetvā",
  "atk-s0505a1:404_3": "attano sarīraṁ makkhesi. So tena kammena niraye paccitvā gayāpokkharaṇitīre yakkhayoniyaṁ",
  "atk-s0505a1:404_4": "nibbatto. Tasseva cassa kammassa vipākāvasesena virūpāni aṅgapaccaṅgāni ahesuṁ, iṭṭhakacchadanasadisañca",
  "atk-s0505a1:404_5": "kharasamphassaṁ cammaṁ. So kira yadā paraṁ bhiṁsāpetukāmo hoti, tadā chadaniṭṭhakasadisāni",
  "atk-s0505a1:404_6": "cammakapālāni ukkhipitvā bhiṁsāpeti. Evaṁ so kharasamphassattā kharo yakkhotveva nāmaṁ labhi.",
  "atk-s0505a1:405_0": "Itaro kassapassa bhagavato kāle upāsako hutvā māsassa aṭṭha divase vihāraṁ gantvā",
  "atk-s0505a1:405_1": "dhammaṁ suṇāti. So ekadivasaṁ dhammassavane ghosite saṅghārāmadvāre attano khettaṁ",
  "atk-s0505a1:405_2": "kelāyanto ugghosanaṁ sutvā “sace nhāyāmi, ciraṁ bhavissatī”ti kiliṭṭhagattova uposathāgāraṁ",
  "atk-s0505a1:405_3": "pavisitvā mahagghe bhummattharaṇe anādarena nipajjitvā supi. Bhikkhu evāyaṁ, na upāsakoti",
  "atk-s0505a1:405_4": "saṁyuttabhāṇakā. So tena ca aññena kammena ca niraye paccitvā gayāpokkharaṇiyā tīre",
  "atk-s0505a1:405_5": "yakkhayoniyaṁ nibbatto. So tassa kammassa vipākāvasesena duddasiko ahosi, sarīre",
  "atk-s0505a1:405_6": "cassa sūcisadisāni lomāni ahesuṁ. So hi bhiṁsāpetabbake satte sūcīhi vijjhanto viya",
  "atk-s0505a1:405_7": "bhiṁsāpeti. Evaṁ so sūcisadisalomattā sūcilomo yakkhotveva nāmaṁ labhi. Te attano",
  "atk-s0505a1:405_8": "gocaratthāya bhavanato nikkhamitvā muhuttaṁ gantvā gatamaggeneva nivattitvā itaraṁ",
  "atk-s0505a1:405_9": "disābhāgaṁ gacchantā bhagavato avidūre atikkamanti.",
  "atk-s0505a1:406_0": "Atha kho kharoti kasmā te evamāhaṁsu? Kharo samaṇakappaṁ disvā āha. Sūcilomo pana",
  "atk-s0505a1:406_1": "“yo bhāyati na so samaṇo, samaṇapaṭirūpakattā pana samaṇako hotī”ti evaṁladdhiko.",
  "atk-s0505a1:406_2": "Tasmā tādisaṁ bhagavantaṁ maññamāno “neso samaṇo, samaṇako eso”ti sahasāva vatvāpi",
  "atk-s0505a1:406_3": "puna vīmaṁsitukāmo āha – “yāvāhaṁ jānāmī”ti. “Atha kho”ti evaṁ vatvā tato. Sūcilomo",
  "atk-s0505a1:406_4": "yakkhoti ito pabhuti yāva apica kho te samphasso pāpakoti, tāva uttānatthameva kevalañcettha",
  "atk-s0505a1:406_5": "bhagavato kāyanti attano kāyaṁ bhagavato upanāmesīti evaṁ sambandho veditabbo.",
  "atk-s0505a1:407_0": "Tato abhāyantaṁ bhagavantaṁ disvā “pañhaṁ taṁ samaṇā”tiādimāha. Kiṁ kāraṇā? So hi",
  "atk-s0505a1:407_1": "cintesi – “imināpi nāma me evaṁ kharena amanussasamphassena manusso samāno ayaṁ na",
  "atk-s0505a1:407_2": "bhāyati, handāhaṁ etaṁ buddhavisaye pañhaṁ pucchāmi, addhā ayaṁ tattha na sampāyissati,",
  "atk-s0505a1:407_3": "tato naṁ evaṁ viheṭhessāmī”ti. Bhagavā taṁ sutvā “na khvāhaṁ taṁ āvuso”tiādimāha.",
  "atk-s0505a1:407_4": "Taṁ sabbaṁ āḷavakasutte vuttanayeneva sabbākārehi veditabbaṁ.",
  "atk-s0505a1:408_0": "273.Atha kho sūcilomo yakkho bhagavantaṁ gāthāya ajjhabhāsi “rāgo ca doso cā”ti.",
  "atk-s0505a1:408_1": "Tattha rāgadosā vuttanayā eva. Kutonidānāti kiṁnidānā kiṁhetukā. Kutoti paccattavacanassa",
  "atk-s0505a1:408_2": "to-ādeso veditabbo, samāse cassa lopābhāvo. Atha vā nidānāti jātā uppannāti attho,",
  "atk-s0505a1:408_3": "tasmā kutonidānā, kutojātā, kutouppannāti vuttaṁ hoti. Aratī ratī lomahaṁso kutojāti",
  "atk-s0505a1:408_4": "yāyaṁ “pantesu vā senāsanesu aññataraññataresu vā adhikusalesu dhammesu arati aratitā",
  "atk-s0505a1:408_5": "anabhirati anabhiramaṇā ukkaṇṭhitā paritassitā”ti evaṁ vibhattā arati, yā ca pañcasu",
  "atk-s0505a1:408_6": "kāmaguṇesu rati, yo ca lomahaṁsasamuṭṭhāpanato “lomahaṁso”tveva saṅkhyaṁ gato cittutrāso.",
  "atk-s0505a1:408_7": "Ime tayo dhammā kutojā kutojātāti pucchati. Kuto samuṭṭhāyāti kuto uppajjitvā. Manoti",
  "atk-s0505a1:408_8": "kusalacittaṁ, vitakkāti uragasutte vuttā nava kāmavitakkādayo. Kumārakā dhaṅkamivossajantīti",
  "atk-s0505a1:408_9": "yathā gāmadārakā kīḷantā kākaṁ suttena pāde bandhitvā ossajanti khipanti, evaṁ kusalamanaṁ",
  "atk-s0505a1:408_10": "akusalavitakkā kuto samuṭṭhāya ossajantīti pucchati.",
  "atk-s0505a1:409_0": "274. Athassa bhagavā te pañhe vissajjento “rāgo cā”ti dutiyagāthamabhāsi. Tattha",
  "atk-s0505a1:409_1": "itoti attabhāvaṁ sandhāyāha. Attabhāvanidānā hi rāgadosā. Aratiratilomahaṁsā ca attabhāvato",
  "atk-s0505a1:409_2": "jātā, kāmavitakkādiakusalavitakkā ca attabhāvatoyeva samuṭṭhāya kusalamano ossajanti,",
  "atk-s0505a1:409_3": "tena tadaññaṁ pakatiādikāraṇaṁ paṭikkhipanto āha – “itonidānā itojā ito samuṭṭhāyā”ti.",
  "atk-s0505a1:409_4": "Saddasiddhi cettha purimagāthāya vuttanayeneva veditabbā.",
  "atk-s0505a1:410_0": "275-6. Evaṁ te pañhe vissajjetvā idāni yvāyaṁ “itonidānā”tiādīsu “attabhāvanidānā",
  "atk-s0505a1:410_1": "attabhāvato jātā attabhāvato samuṭṭhāyā”ti attho vutto, taṁ sādhento āha – “snehajā",
  "atk-s0505a1:410_2": "attasambhūtā”ti. Ete hi sabbepi rāgādayo vitakkapariyosānā taṇhāsnehena jātā, tathā",
  "atk-s0505a1:410_3": "jāyantā ca pañcupādānakkhandhabhede attabhāvapariyāye attani sambhūtā. Tenāha – “snehajā",
  "atk-s0505a1:410_4": "attasambhūtā”ti. Idāni tadatthajotikaṁ upamaṁ karoti “nigrodhasseva khandhajā”ti.",
  "atk-s0505a1:410_5": "Tattha khandhesu jātā khandhajā, pārohānametaṁ adhivacanaṁ. Kiṁ vuttaṁ hoti? Yathā",
  "atk-s0505a1:410_6": "nigrodhassa khandhajā nāma pārohā āporasasinehe sati jāyanti, jāyantā ca tasmiṁyeva",
  "atk-s0505a1:410_7": "nigrodhe tesu tesu sākhappabhedesu sambhavanti, evametepi rāgādayo ajjhattataṇhāsnehe",
  "atk-s0505a1:410_8": "sati jāyanti, jāyantā ca tasmiṁyeva attabhāve tesu tesu cakkhādibhedesu dvārārammaṇavatthūsu",
  "atk-s0505a1:410_9": "sambhavanti. Tasmā veditabbametaṁ “attabhāvanidānā attabhāvajā attabhāvasamuṭṭhānā ca ete”ti.",
  "atk-s0505a1:411_0": "Avasesadiyaḍḍhagāthāya pana ayaṁ sabbasaṅgāhikā atthavaṇṇanā – evaṁ attasambhūtā",
  "atk-s0505a1:411_1": "ca ete puthū visattā kāmesu. Rāgopi hi pañcakāmaguṇikādivasena, dosopi āghātavatthādivasena,",
  "atk-s0505a1:411_2": "aratiādayopi tassa tasseva bhedassa vasenāti sabbathā sabbepime kilesā puthū anekappakārā",
  "atk-s0505a1:411_3": "hutvā vatthudvārārammaṇādivasena tesu tesu vatthukāmesu tathā tathā visattā laggā",
  "atk-s0505a1:411_4": "laggitā saṁsibbitvā ṭhitā. Kimiva? Māluvāva vitatā vane, yathā vane vitatā māluvā",
  "atk-s0505a1:411_5": "tesu tesu rukkhassa sākhapasākhādibhedesu visattā hoti laggā laggitā saṁsibbitvā",
  "atk-s0505a1:411_6": "ṭhitā, evaṁ puthuppabhedesu vatthukāmesu visattaṁ kilesagaṇaṁ ye naṁ pajānanti yatonidānaṁ,",
  "atk-s0505a1:411_7": "te naṁ vinodenti suṇohi yakkha.",
  "atk-s0505a1:412_0": "Tattha yatonidānanti bhāvanapuṁsakaniddeso, tena kiṁ dīpeti? Ye sattā naṁ kilesagaṇaṁ",
  "atk-s0505a1:412_1": "“yatonidānaṁ uppajjatī”ti evaṁ jānanti, te naṁ “taṇhāsnehasnehite attabhāve uppajjatī”ti",
  "atk-s0505a1:412_2": "ñatvā taṁ taṇhāsnehaṁ ādīnavānupassanādibhāvanāñāṇagginā visosentā vinodenti pajahanti",
  "atk-s0505a1:412_3": "byantīkaronti ca, etaṁ amhākaṁ subhāsitaṁ suṇohi yakkhāti. Evamettha attabhāvajānanena",
  "atk-s0505a1:412_4": "dukkhapariññaṁ taṇhāsneharāgādikilesagaṇavinodanena samudayappahānañca dīpeti.",
  "atk-s0505a1:413_0": "Ye ca naṁ vinodenti, te duttaraṁ oghamimaṁ taranti atiṇṇapubbaṁ apunabbhavāya. Etena",
  "atk-s0505a1:413_1": "maggabhāvanaṁ nirodhasacchikiriyañca dīpeti. Ye hi naṁ kilesagaṇaṁ vinodenti, te",
  "atk-s0505a1:413_2": "avassaṁ maggaṁ bhāventi. Na hi maggabhāvanaṁ vinā kilesavinodanaṁ atthi. Ye ca maggaṁ",
  "atk-s0505a1:413_3": "bhāventi, te duttaraṁ pakatiñāṇena kāmoghādiṁ catubbidhampi oghamimaṁ taranti. Maggabhāvanā",
  "atk-s0505a1:413_4": "hi oghataraṇaṁ. Atiṇṇapubbanti iminā dīghena addhunā supinantenapi avītikkantapubbaṁ.",
  "atk-s0505a1:413_5": "Apunabbhavāyāti nibbānāya. Evamimaṁ catusaccadīpikaṁ gāthaṁ suṇantā “sutvā dhammaṁ",
  "atk-s0505a1:413_6": "dhārenti, dhatānaṁ dhammānaṁ atthamupaparikkhantī”tiādikaṁ kathaṁ subhāviniyā paññāya",
  "atk-s0505a1:413_7": "anukkamamānā te dvepi sahāyakā yakkhā gāthāpariyosāneyeva sotāpattiphale patiṭṭhahiṁsu,",
  "atk-s0505a1:413_8": "pāsādikā ca ahesuṁ suvaṇṇavaṇṇā dibbālaṅkāravibhūsitāti.",
  "atk-s0505a1:414": "Paramatthajotikāya khuddaka-aṭṭhakathāya",
  "atk-s0505a1:415": "Suttanipāta-aṭṭhakathāya sūcilomasuttavaṇṇanā niṭṭhitā.",
  "atk-s0505a1:416": "6. Kapilasutta-(dhammacariyasutta)-vaṇṇanā",
  "atk-s0505a1:417_0": "Dhammacariyanti kapilasuttaṁ. Kā uppatti? Hemavatasutte vuttanayeneva parinibbute",
  "atk-s0505a1:417_1": "kassape bhagavati dve kulaputtā bhātaro nikkhamitvā sāvakānaṁ santike pabbajiṁsu.",
  "atk-s0505a1:417_2": "Jeṭṭho sodhano nāma, kaniṭṭho kapilo nāma. Tesaṁ mātā sādhanī nāma, kaniṭṭhabhaginī",
  "atk-s0505a1:417_3": "tāpanā nāma. Tāpi bhikkhunīsu pabbajiṁsu. Tato te dvepi hemavatasutte vuttanayeneva",
  "atk-s0505a1:417_4": "“sāsane kati dhurānī”ti pucchitvā sutvā ca jeṭṭho “vāsadhuraṁ pūressāmī”ti pañca",
  "atk-s0505a1:417_5": "vassāni ācariyupajjhāyānaṁ santike vasitvā pañcavasso hutvā yāva arahattaṁ, tāva",
  "atk-s0505a1:417_6": "kammaṭṭhānaṁ sutvā araññaṁ pavisitvā vāyamanto arahattaṁ pāpuṇi. Kapilo “ahaṁ tāva",
  "atk-s0505a1:417_7": "taruṇo, vuḍḍhakāle vāsadhuraṁ paripūressāmī”ti ganthadhuraṁ ārabhitvā tepiṭako ahosi.",
  "atk-s0505a1:417_8": "Tassa pariyattiṁ nissāya parivāro, parivāraṁ nissāya lābho ca udapādi.",
  "atk-s0505a1:418_0": "So bāhusaccamadena matto paṇḍitamānī anaññātepi aññātamānī hutvā parehi vuttaṁ kappiyampi",
  "atk-s0505a1:418_1": "akappiyaṁ, akappiyampi kappiyaṁ, sāvajjampi anavajjaṁ, anavajjampi sāvajjanti bhaṇati.",
  "atk-s0505a1:418_2": "So pesalehi bhikkhūhi, “mā, āvuso kapila, evaṁ avacā”tiādinā nayena ovadiyamāno “tumhe",
  "atk-s0505a1:418_3": "kiṁ jānātha rittamuṭṭhisadisā”tiādīhi vacanehi khuṁsento vambhentoyeva carati. Bhikkhū",
  "atk-s0505a1:418_4": "tassa bhātuno sodhanattherassāpi etamatthaṁ ārocesuṁ. Sopi naṁ upasaṅkamitvā āha",
  "atk-s0505a1:418_5": "– “āvuso kapila, sāsanassa āyu nāma tumhādisānaṁ sammāpaṭipatti. Mā, āvuso kapila,",
  "atk-s0505a1:418_6": "kappiyampi akappiyaṁ, akappiyampi kappiyaṁ, sāvajjampi anavajjaṁ, anavajjampi sāvajjanti",
  "atk-s0505a1:418_7": "vadehī”ti. So tassapi vacanaṁ nādiyi. Tato naṁ sodhanatthero dvattikkhattuṁ vatvā –",
  "atk-s0505a1:419": "“Ekavācampi dvivācaṁ, bhaṇeyya anukampako;",
  "atk-s0505a1:420": "Tatuttariṁ na bhāseyya, dāsovayyassa santike”ti. –",
  "atk-s0505a1:421": "Parivajjetvā “tvameva, āvuso, sakena kammena paññāyissasī”ti pakkāmi. Tato pabhuti naṁ pesalā bhikkhū chaḍḍesuṁ.",
  "atk-s0505a1:422_0": "So durācāro hutvā durācāraparivuto viharanto ekadivasaṁ “uposathaṁ osāressāmī”ti",
  "atk-s0505a1:422_1": "sīhāsanaṁ abhiruyha citrabījaniṁ gahetvā nisinno “vattati, āvuso, ettha bhikkhūnaṁ",
  "atk-s0505a1:422_2": "pātimokkho”ti tikkhattuṁ āha. Atheko bhikkhupi “mayhaṁ vattatī”ti na avoca. Na ca",
  "atk-s0505a1:422_3": "tassa tesaṁ vā pātimokkho vattati. Tato so “pātimokkhe sutepi asutepi vinayo nāma",
  "atk-s0505a1:422_4": "natthī”ti āsanā vuṭṭhāsi. Evaṁ kassapassa bhagavato sāsanaṁ osakkāpesi vināsesi.",
  "atk-s0505a1:422_5": "Atha sodhanatthero tadaheva parinibbāyi. Sopi kapilo evaṁ taṁ sāsanaṁ osakkāpetvā",
  "atk-s0505a1:422_6": "kālakato avīcimahāniraye nibbatti, sāpissa mātā ca bhaginī ca tasseva diṭṭhānugatiṁ",
  "atk-s0505a1:422_7": "āpajjitvā pesale bhikkhū akkosamānā paribhāsamānā kālaṁ katvā niraye nibbattiṁsu.",
  "atk-s0505a1:423_0": "Tasmiṁyeva ca kāle pañcasatā purisā gāmaghātādīni katvā corikāya jīvantā janapadamanussehi",
  "atk-s0505a1:423_1": "anubaddhā palāyamānā araññaṁ pavisitvā tattha kiñci gahanaṁ vā paṭisaraṇaṁ vā apassantā",
  "atk-s0505a1:423_2": "avidūre pāsāṇe vasantaṁ aññataraṁ āraññikaṁ bhikkhuṁ disvā vanditvā “amhākaṁ, bhante,",
  "atk-s0505a1:423_3": "paṭisaraṇaṁ hothā”ti bhaṇiṁsu. Thero “tumhākaṁ sīlasadisaṁ paṭisaraṇaṁ natthi, sabbe",
  "atk-s0505a1:423_4": "pañca sīlāni samādiyathā”ti āha. Te “sādhū”ti sampaṭicchitvā sīlāni samādiyiṁsu.",
  "atk-s0505a1:423_5": "Thero “tumhe sīlavanto, idāni attano jīvitaṁ vināsentesupi mā mano padūsayitthā”ti",
  "atk-s0505a1:423_6": "āha. Te “sādhū”ti sampaṭicchiṁsu. Atha te jānapadā sampattā ito cito ca maggamānā",
  "atk-s0505a1:423_7": "te core disvā sabbeva jīvitā voropesuṁ. Te kālaṁ katvā kāmāvacaradevaloke nibbattiṁsu.",
  "atk-s0505a1:423_8": "Tesu jeṭṭhakacoro jeṭṭhakadevaputto ahosi, itare tasseva parivārā.",
  "atk-s0505a1:424_0": "Te anulomapaṭilomaṁ saṁsarantā ekaṁ buddhantaraṁ devaloke khepetvā amhākaṁ bhagavato",
  "atk-s0505a1:424_1": "kāle devalokato cavitvā jeṭṭhakadevaputto sāvatthidvāre kevaṭṭagāmo atthi, tattha",
  "atk-s0505a1:424_2": "pañcasatakulajeṭṭhassa kevaṭṭassa pajāpatiyā kucchimhi paṭisandhiṁ aggahesi, itare",
  "atk-s0505a1:424_3": "avasesakevaṭṭapajāpatīnaṁ. Evaṁ tesaṁ ekadivasaṁyeva paṭisandhiggahaṇañca gabbhavuṭṭhānañca",
  "atk-s0505a1:424_4": "ahosi. Atha kevaṭṭajeṭṭho “atthi nu kho imasmiṁ gāme aññepi dārakā ajja jātā”ti vicinanto",
  "atk-s0505a1:424_5": "te dārake disvā “ime me puttassa sahāyakā bhavissantī”ti sabbesaṁ posāvanikaṁ adāsi.",
  "atk-s0505a1:424_6": "Te sabbe sahāyakā sahapaṁsuṁ kīḷantā anupubbena vayappattā ahesuṁ. Yasojo tesaṁ aggo ahosi.",
  "atk-s0505a1:425_0": "Kapilopi tadā niraye pakkāvasesena aciravatiyā suvaṇṇavaṇṇo duggandhamukho maccho",
  "atk-s0505a1:425_1": "hutvā nibbatti. Athekadivasaṁ sabbepi kevaṭṭadārakā jālāni gahetvā “macche bandhissāmā”ti",
  "atk-s0505a1:425_2": "nadiṁ gantvā jālāni pakkhipiṁsu. Tesaṁ jālaṁ so maccho pāvisi. Taṁ disvā sabbo kevaṭṭagāmo",
  "atk-s0505a1:425_3": "uccāsaddamahāsaddo ahosi – “amhākaṁ puttā paṭhamaṁ macche bandhantā suvaṇṇamacchaṁ",
  "atk-s0505a1:425_4": "bandhiṁsu, vuḍḍhi nesaṁ dārakānaṁ, idāni ca no rājā pahūtaṁ dhanaṁ dassatī”ti. Atha",
  "atk-s0505a1:425_5": "te pañcasatāpi dārakasahāyakā macchaṁ nāvāya pakkhipitvā nāvaṁ ukkhipitvā rañño santikaṁ",
  "atk-s0505a1:425_6": "agamaṁsu. Rājā disvā “kiṁ etaṁ bhaṇe”ti āha. “Maccho devā”ti. Rājā suvaṇṇavaṇṇaṁ",
  "atk-s0505a1:425_7": "macchaṁ disvā “bhagavā etassa vaṇṇakāraṇaṁ jānissatī”ti macchaṁ gāhāpetvā bhagavato",
  "atk-s0505a1:425_8": "santikaṁ agamāsi. Macchassa mukhavivaraṇakāle jetavanaṁ ativiya duggandhaṁ hoti.",
  "atk-s0505a1:426_0": "Rājā bhagavantaṁ pucchi – “kasmā, bhante, maccho suvaṇṇavaṇṇo jāto, kasmā cassa mukhato",
  "atk-s0505a1:426_1": "duggandho vāyatī”ti? Ayaṁ, mahārāja, kassapassa bhagavato pāvacane kapilo nāma bhikkhu",
  "atk-s0505a1:426_2": "ahosi, bahussuto āgatāgamo. Attano vacanaṁ agaṇhantānaṁ bhikkhūnaṁ akkosakaparibhāsako.",
  "atk-s0505a1:426_3": "Tassa ca bhagavato sāsanavināsako. Yaṁ so tassa bhagavato sāsanaṁ vināsesi, tena",
  "atk-s0505a1:426_4": "kammena avīcimahāniraye nibbatti, vipākāvasesena ca idāni maccho jāto. Yaṁ dīgharattaṁ",
  "atk-s0505a1:426_5": "buddhavacanaṁ vācesi, buddhassa vaṇṇaṁ kathesi, tassa nissandena īdisaṁ vaṇṇaṁ paṭilabhi.",
  "atk-s0505a1:426_6": "Yaṁ bhikkhūnaṁ akkosakaparibhāsako ahosi, tenassa mukhato duggandho vāyati. “Ullapāpemi",
  "atk-s0505a1:426_7": "naṁ mahārājā”ti? “Āma bhagavā”ti. Atha bhagavā macchaṁ ālapi – “tvaṁsi kapilo”ti?",
  "atk-s0505a1:426_8": "“Āma bhagavā, ahaṁ kapilo”ti. “Kuto āgatosī”ti? “Avīcimahānirayato bhagavā”ti. “Sodhano",
  "atk-s0505a1:426_9": "kuhiṁ gato”ti? “Parinibbuto bhagavā”ti. “Sādhanī kuhiṁ gatā”ti? “Mahāniraye nibbattā",
  "atk-s0505a1:426_10": "bhagavā”ti. “Tāpanā kuhiṁ gatā”ti? “Mahāniraye nibbattā bhagavā”ti. “Idāni tvaṁ kuhiṁ",
  "atk-s0505a1:426_11": "gamissasī”ti? “Mahānirayaṁ bhagavā”ti. Tāvadeva vippaṭisārābhibhūto nāvaṁ sīsena",
  "atk-s0505a1:426_12": "paharitvā kālakato mahāniraye nibbatti. Mahājano saṁviggo ahosi lomahaṭṭhajāto. Atha",
  "atk-s0505a1:426_13": "bhagavā tattha sampattagahaṭṭhapabbajitaparisāya taṅkhaṇānurūpaṁ dhammaṁ desento imaṁ suttamabhāsi.",
  "atk-s0505a1:427_0": "277-8. Tattha dhammacariyanti kāyasucaritādi dhammacariyaṁ. Brahmacariyanti maggabrahmacariyaṁ.",
  "atk-s0505a1:427_1": "Etadāhu vasuttamanti etaṁ ubhayampi lokiyalokuttaraṁ sucaritaṁ saggamokkhasukhasampāpakattā",
  "atk-s0505a1:427_2": "vasuttamanti āhu ariyā. Vasuttamaṁ nāma uttamaratanaṁ, anugāmikaṁ attādhīnaṁ rājādīnaṁ",
  "atk-s0505a1:427_3": "asādhāraṇanti adhippāyo.",
  "atk-s0505a1:428_0": "Ettāvatā “gahaṭṭhassa vā pabbajitassa vā sammāpaṭipattiyeva paṭisaraṇa”nti dassetvā",
  "atk-s0505a1:428_1": "idāni paṭipattivirahitāya pabbajjāya asārakattadassanena kapilaṁ aññe ca tathārūpe",
  "atk-s0505a1:428_2": "garahanto “pabbajitopi ce hotī”ti evamādimāha.",
  "atk-s0505a1:429_0": "Tatrāyaṁ atthavaṇṇanā – yo hi koci gihibyañjanāni apanetvā bhaṇḍukāsāvādigahaṇamattaṁ",
  "atk-s0505a1:429_1": "upasaṅkamanena pabbajitopi cehoti pubbe vuttatthaṁ agārasmā anagāriyaṁ, so ce mukharajātiko",
  "atk-s0505a1:429_2": "hoti pharusavacano, nānappakārāya vihesāya abhiratattā vihesābhirato, hirottappābhāvena",
  "atk-s0505a1:429_3": "magasadisattā mago, jīvitaṁ tassa pāpiyo, tassa evarūpassa jīvitaṁ atipāpaṁ atihīnaṁ.",
  "atk-s0505a1:429_4": "Kasmā? Yasmā imāya micchāpaṭipattiyā rāgādimanekappakāraṁ rajaṁ vaḍḍheti attano.",
  "atk-s0505a1:430_0": "279. Na kevalañca imināva kāraṇenassa jīvitaṁ pāpiyo, apica kho pana ayaṁ evarūpo",
  "atk-s0505a1:430_1": "mukharajātikattā kalahābhirato bhikkhu subhāsitassa atthavijānanasammohanena mohadhammena",
  "atk-s0505a1:430_2": "āvuto, “mā, āvuso kapila, evaṁ avaca, imināpi pariyāyena taṁ gaṇhāhī”ti evamādinā",
  "atk-s0505a1:430_3": "nayena pesalehi bhikkhūhi akkhātampi na jānāti dhammaṁ buddhena desitaṁ. Yo dhammo",
  "atk-s0505a1:430_4": "buddhena desito, taṁ nānappakārena attano vuccamānampi na jānāti. Evampissa jīvitaṁ pāpiyo.",
  "atk-s0505a1:431_0": "280. Tathā so evarūpo vihesābhiratattā vihesaṁ bhāvitattānaṁ bhāvitatte khīṇāsavabhikkhū",
  "atk-s0505a1:431_1": "sodhanattherapabhutike “na tumhe vinayaṁ jānātha, na suttaṁ na abhidhammaṁ, vuḍḍhapabbajitā”tiādinā",
  "atk-s0505a1:431_2": "nayena vihesanto. Upayogappavattiyañhi idaṁ sāmivacanaṁ. Atha vā yathāvutteneva nayena",
  "atk-s0505a1:431_3": "“vihesaṁ bhāvitattānaṁ karonto”ti pāṭhaseso veditabbo. Evaṁ nippariyāyameva sāmivacanaṁ",
  "atk-s0505a1:431_4": "sijjhati. Avijjāya purakkhatoti bhāvitattavihesane ādīnavadassanapaṭicchādikāya avijjāya",
  "atk-s0505a1:431_5": "purakkhato pesito payojito sesapabbajitānaṁ bhāvitattānaṁ vihesabhāvena pavattaṁ",
  "atk-s0505a1:431_6": "diṭṭheva dhamme cittavibādhanena saṅkilesaṁ, āyatiñca nirayasampāpanena maggaṁ nirayagāminaṁ na jānāti.",
  "atk-s0505a1:432_0": "281. Ajānanto ca tena maggena catubbidhāpāyabhedaṁ vinipātaṁ samāpanno. Tattha ca",
  "atk-s0505a1:432_1": "vinipāte gabbhā gabbhaṁ tamā tamaṁ ekekanikāye satakkhattuṁ sahassakkhattumpi mātukucchito",
  "atk-s0505a1:432_2": "mātukucchiṁ candimasūriyehipi aviddhaṁsanīyā asurakāyatamā tamañca samāpanno. Sa",
  "atk-s0505a1:432_3": "ve tādisakobhikkhu pecca ito paralokaṁ gantvā ayaṁ kapilamaccho viya nānappakāraṁ dukkhaṁ nigacchati.",
  "atk-s0505a1:433_0": "282. Kiṁ kāraṇā? Gūthakūpo yathā assa, sampuṇṇo gaṇavassiko,yathā vaccakuṭigūthakūpo",
  "atk-s0505a1:433_1": "gaṇavassiko anekavassiko bahūni vassāni mukhato gūthena pūriyamāno sampuṇṇo assa,",
  "atk-s0505a1:433_2": "so udakakumbhasatehi udakakumbhasahassehi dhoviyamānopi duggandhadubbaṇṇiyānapagamā",
  "atk-s0505a1:433_3": "dubbisodho hoti, evameva yo evarūpo assa dīgharattaṁ saṁkiliṭṭhakammanto gūthakūpo",
  "atk-s0505a1:433_4": "viya gūthena pāpena sampuṇṇattā sampuṇṇo puggalo, so dubbisodho hi sāṅgaṇo, cirakālaṁ",
  "atk-s0505a1:433_5": "tassa aṅgaṇassa vipākaṁ paccanubhontopi na sujjhati. Tasmā vassagaṇanāya aparimāṇampi",
  "atk-s0505a1:433_6": "kālaṁ sa ve tādisako bhikkhu pecca dukkhaṁ nigacchatīti. Atha vā ayaṁ imissā gāthāya",
  "atk-s0505a1:433_7": "sambandho – yaṁ vuttaṁ “sa ve tādisako bhikkhu, pecca dukkhaṁ nigacchatī”ti, tatra",
  "atk-s0505a1:433_8": "siyā tumhākaṁ “sakkā panāyaṁ tathā kātuṁ, yathā pecca dukkhaṁ na nigaccheyyā”ti.",
  "atk-s0505a1:433_9": "Na sakkā. Kasmā? Yasmā gūthakūpo…pe… sāṅgaṇoti.",
  "atk-s0505a1:434_0": "283-4. Yato paṭikacceva yaṁ evarūpaṁ jānātha, bhikkhavo gehanissitaṁ, yaṁ evarūpaṁ",
  "atk-s0505a1:434_1": "pañcakāmaguṇanissitaṁ jāneyyātha abhūtaguṇapatthanākārappavattāya pāpikāya icchāya",
  "atk-s0505a1:434_2": "samannāgatattā pāpicchaṁ, kāmavitakkādīhi samannāgatattā pāpasaṅkappaṁ, kāyikavītikkamādinā",
  "atk-s0505a1:434_3": "veḷudānādibhedena ca pāpācārena samannāgatattā pāpācāraṁ, vesiyādipāpagocarato pāpagocaraṁ,",
  "atk-s0505a1:434_4": "sabbe samaggā hutvāna abhinibbajjiyātha naṁ. Tattha abhinibbajjiyāthāti vivajjeyyātha",
  "atk-s0505a1:434_5": "mā bhajeyyātha, mā cassa abhinibbajjanamatteneva appossukkataṁ āpajjeyyātha, apica",
  "atk-s0505a1:434_6": "kho pana kāraṇḍavaṁ niddhamatha, kasambuṁ apakassatha, taṁ kacavarabhūtaṁ puggalaṁ",
  "atk-s0505a1:434_7": "kacavaramiva anapekkhā niddhamatha, kasaṭabhūtañca naṁ khattiyādīnaṁ majjhe paviṭṭhaṁ",
  "atk-s0505a1:434_8": "pabhinnapaggharitakuṭṭhaṁ caṇḍālaṁ viya apakassatha, hatthe vā sīse vā gahetvā nikkaḍḍhatha.",
  "atk-s0505a1:434_9": "Seyyathāpi āyasmā mahāmoggallāno taṁ puggalaṁ pāpadhammaṁ bāhāya gahetvā bahidvārakoṭṭhakā",
  "atk-s0505a1:434_10": "nikkhāmetvā sūcighaṭikaṁ adāsi, evaṁ apakassathāti dasseti. Kiṁ kāraṇā? Saṅghārāmo",
  "atk-s0505a1:434_11": "nāma sīlavantānaṁ kato, na dussīlānaṁ.",
  "atk-s0505a1:435_0": "285-6. Yato etadeva tato palāpe vāhetha, assamaṇe samaṇamānine, yathā hi palāpā anto",
  "atk-s0505a1:435_1": "taṇḍularahitāpi bahi thusehi vīhī viya dissanti, evaṁ pāpabhikkhū anto sīlādivirahitāpi",
  "atk-s0505a1:435_2": "bahi kāsāvādiparikkhārena bhikkhū viya dissanti. Tasmā “palāpā”ti vuccanti. Te palāpe",
  "atk-s0505a1:435_3": "vāhetha, opunātha, vidhamatha paramatthato assamaṇe vesamattena samaṇamānine. Evaṁ",
  "atk-s0505a1:435_4": "niddhamitvāna…pe… patissatā. Tattha kappayavhoti kappetha, karothāti vuttaṁ hoti.",
  "atk-s0505a1:435_5": "Patissatāti aññamaññaṁ sagāravā sappatissā. Tato samaggā nipakā, dukkhassantaṁ karissathāti",
  "atk-s0505a1:435_6": "athevaṁ tumhe suddhā suddhehi saṁvāsaṁ kappentā, diṭṭhisīlasāmaññatāya samaggā, anupubbena",
  "atk-s0505a1:435_7": "paripākagatāya paññāya nipakā, sabbassevimassa vaṭṭadukkhādino dukkhassa antaṁ karissathāti",
  "atk-s0505a1:435_8": "arahattanikūṭeneva desanaṁ niṭṭhapesi.",
  "atk-s0505a1:436_0": "Desanāpariyosāne te pañcasatā kevaṭṭaputtā saṁvegamāpajjitvā dukkhassantakiriyaṁ",
  "atk-s0505a1:436_1": "patthayamānā bhagavato santike pabbajitvā nacirasseva dukkhassantaṁ katvā bhagavatā",
  "atk-s0505a1:436_2": "saddhiṁ āneñjavihārasamāpattidhammaparibhogena ekaparibhogā ahesuṁ. Sā ca nesaṁ evaṁ",
  "atk-s0505a1:436_3": "bhagavatā saddhiṁ ekaparibhogatā udāne vuttayasojasuttavaseneva veditabbāti.",
  "atk-s0505a1:437": "Paramatthajotikāya khuddaka-aṭṭhakathāya",
  "atk-s0505a1:438": "Suttanipāta-aṭṭhakathāya kapilasuttavaṇṇanā niṭṭhitā.",
  "atk-s0505a1:439": "7. Brāhmaṇadhammikasuttavaṇṇanā",
  "atk-s0505a1:440_0": "Evaṁme sutanti brāhmaṇadhammikasuttaṁ. Kā uppatti? Ayameva yāssa nidāne “atha kho",
  "atk-s0505a1:440_1": "sambahulā”tiādinā nayena vuttā. Tattha sambahulāti bahū aneke. Kosalakāti kosalaraṭṭhavāsino.",
  "atk-s0505a1:440_2": "Brāhmaṇamahāsālāti jātiyā brāhmaṇā mahāsāratāya mahāsālā. Yesaṁ kira nidahitvā ṭhapitaṁyeva",
  "atk-s0505a1:440_3": "asītikoṭisaṅkhyaṁ dhanamatthi, te “brāhmaṇamahāsālā”ti vuccanti. Ime ca tādisā, tena",
  "atk-s0505a1:440_4": "vuttaṁ “brāhmaṇamahāsālā”ti. Jiṇṇāti jajjarībhūtā jarāya khaṇḍiccādibhāvamāpāditā.",
  "atk-s0505a1:440_5": "Vuḍḍhāti aṅgapaccaṅgānaṁ vuḍḍhimariyādaṁ pattā. Mahallakāti jātimahallakatāya samannāgatā,",
  "atk-s0505a1:440_6": "cirakālappasutāti vuttaṁ hoti. Addhagatāti addhānaṁ gatā, dve tayo rājaparivaṭṭe",
  "atk-s0505a1:440_7": "atītāti adhippāyo. Vayo anuppattāti pacchimavayaṁ sampattā. Apica jiṇṇāti porāṇā,",
  "atk-s0505a1:440_8": "cirakālappavattakulanvayāti vuttaṁ hoti. Vuḍḍhāti sīlācārādiguṇavuḍḍhiyuttā. Mahallakāti",
  "atk-s0505a1:440_9": "vibhavamahantatāya samannāgatā mahaddhanā mahābhogā. Addhagatāti maggapaṭipannā brāhmaṇānaṁ",
  "atk-s0505a1:440_10": "vatacariyādimariyādaṁ avītikkamma caramānā. Vayo anuppattāti jātivuḍḍhabhāvampi antimavayaṁ",
  "atk-s0505a1:440_11": "anuppattāti evampettha yojanā veditabbā. Sesamettha pākaṭameva.",
  "atk-s0505a1:441_0": "Bhagavatā saddhiṁ sammodiṁsūti khamanīyādīni pucchantā aññamaññaṁ samappavattamodā",
  "atk-s0505a1:441_1": "ahesuṁ. Yāya ca “kacci bhoto gotamassa khamanīyaṁ, kacci yāpanīyaṁ, appābādhaṁ, appātaṅkaṁ,",
  "atk-s0505a1:441_2": "balaṁ, lahuṭṭhānaṁ, phāsuvihāro”tiādikāya kathāya sammodiṁsu, taṁ pītipāmojjasaṅkhātasammodajananato",
  "atk-s0505a1:441_3": "sammodituṁ arahato ca sammodanīyaṁ, atthabyañjanamadhuratāya sucirampi kālaṁ sāretuṁ",
  "atk-s0505a1:441_4": "nirantaraṁ pavattetuṁ arahato saritabbabhāvato ca sāraṇīyaṁ. Suyyamānasukhato ca",
  "atk-s0505a1:441_5": "sammodanīyaṁ, anussariyamānasukhato sāraṇīyaṁ, tathā byañjanaparisuddhatāya sammodanīyaṁ,",
  "atk-s0505a1:441_6": "atthaparisuddhatāya sāraṇīyanti evaṁ anekehi pariyāyehi sammodanīyaṁ kathaṁ sāraṇīyaṁ",
  "atk-s0505a1:441_7": "vītisāretvā pariyosāpetvā niṭṭhāpetvā yenatthena āgatā, taṁ pucchitukāmā ekamantaṁ nisīdiṁsu. Taṁ –",
  "atk-s0505a1:442": "“Na pacchato na purato, nāpi āsannadūrato;",
  "atk-s0505a1:443": "Na passe nāpi paṭivāte, na cāpi oṇatuṇṇate”ti. –",
  "atk-s0505a1:444": "Ādinā nayena maṅgalasuttavaṇṇanāyaṁ vuttameva.",
  "atk-s0505a1:445_0": "Evaṁ ekamantaṁ nisinnā kho te brāhmaṇamahāsālā bhagavantaṁ etadavocuṁ – “kiṁ ta”nti?",
  "atk-s0505a1:445_1": "“Sandissanti nu kho”tiādi. Taṁ sabbaṁ uttānatthameva. Kevalañhettha brāhmaṇānaṁ brāhmaṇadhammeti",
  "atk-s0505a1:445_2": "desakālādidhamme chaḍḍetvā yo brāhmaṇadhammo, tasmiṁyeva. Tena hi brāhmaṇāti yasmā",
  "atk-s0505a1:445_3": "maṁ tumhe yācittha, tasmā brāhmaṇā suṇātha, sotaṁ odahatha, sādhukaṁ manasi karotha,",
  "atk-s0505a1:445_4": "yoniso manasi karotha. Tathā payogasuddhiyā suṇātha, āsayasuddhiyā sādhukaṁ manasi",
  "atk-s0505a1:445_5": "karotha. Avikkhepena suṇātha, paggahena sādhukaṁ manasi karothātiādinā nayena etesaṁ",
  "atk-s0505a1:445_6": "padānaṁ pubbe avuttopi adhippāyo veditabbo. Atha bhagavatā vuttaṁ taṁ vacanaṁ sampaṭicchantā",
  "atk-s0505a1:445_7": "“evaṁ bho”ti kho te brāhmaṇamahāsālā bhagavato paccassosuṁ, bhagavato vacanaṁ abhimukhā",
  "atk-s0505a1:445_8": "hutvā assosuṁ. Atha vā paṭissuṇiṁsu. “Suṇātha sādhukaṁ manasi karothā”ti vuttamatthaṁ",
  "atk-s0505a1:445_9": "kattukāmatāya paṭijāniṁsūti vuttaṁ hoti. Atha tesaṁ evaṁ paṭissutavataṁ bhagavā etadavoca",
  "atk-s0505a1:445_10": "– “kiṁ ta”nti? “Isayo pubbakā”tiādi.",
  "atk-s0505a1:446_0": "287. Tattha paṭhamagāthāya tāva saññatattāti sīlasaṁyamena saṁyatacittā. Tapassinoti",
  "atk-s0505a1:446_1": "indriyasaṁvaratapayuttā. Attadatthamacārisunti mantajjhenabrahmavihārabhāvanādiṁ",
  "atk-s0505a1:446_2": "attano atthaṁ akaṁsu. Sesaṁ pākaṭameva.",
  "atk-s0505a1:447_0": "288. Dutiyagāthādīsupi ayaṁ saṅkhepavaṇṇanā – na pasū brāhmaṇānāsunti porāṇānaṁ brāhmaṇānaṁ",
  "atk-s0505a1:447_1": "pasū na āsuṁ, na te pasupariggahamakaṁsu. Na hiraññaṁ na dhāniyanti hiraññañca brāhmaṇānaṁ",
  "atk-s0505a1:447_2": "antamaso jatumāsakopi nāhosi, tathā vīhisāliyavagodhūmādi pubbaṇṇāparaṇṇabhedaṁ dhāniyampi",
  "atk-s0505a1:447_3": "tesaṁ nāhosi. Te hi nikkhittajātarūparajatā asannidhikārakāva hutvā kevalaṁ sajjhāyadhanadhaññā",
  "atk-s0505a1:447_4": "attano mantajjhenasaṅkhāteneva dhanena dhaññena ca samannāgatā ahesuṁ. Yo cāyaṁ mettādivihāro",
  "atk-s0505a1:447_5": "seṭṭhattā anugāmikattā ca brahmanidhīti vuccati, tañca brahmaṁ nidhimapālayuṁ sadā",
  "atk-s0505a1:447_6": "tassa bhāvanānuyogena.",
  "atk-s0505a1:448_0": "289. Evaṁ vihārīnaṁ yaṁ nesaṁ pakataṁ āsi, yaṁ etesaṁ pakataṁ ete brāhmaṇe uddissa",
  "atk-s0505a1:448_1": "kataṁ ahosi. Dvārabhattaṁ upaṭṭhitanti “brāhmaṇānaṁ dassāmā”ti sajjetvā tehi tehi",
  "atk-s0505a1:448_2": "dāyakehi attano attano gharadvāre ṭhapitabhattaṁ. Saddhāpakatanti saddhāya pakataṁ,",
  "atk-s0505a1:448_3": "saddhādeyyanti vuttaṁ hoti. Esānanti esantīti esā, tesaṁ esānaṁ, esamānānaṁ pariyesamānānanti",
  "atk-s0505a1:448_4": "vuttaṁ hoti. Dātaveti dātabbaṁ. Tadamaññisunti taṁ amaññiṁsu, taṁ dvāre sajjetvā",
  "atk-s0505a1:448_5": "ṭhapitaṁ bhattaṁ saddhādeyyaṁ pariyesamānānaṁ etesaṁ brāhmaṇānaṁ dātabbaṁ amaññiṁsu",
  "atk-s0505a1:448_6": "dāyakā janā, na tato paraṁ. Anatthikā hi te aññena ahesuṁ, kevalaṁ ghāsacchādanaparamatāya",
  "atk-s0505a1:448_7": "santuṭṭhāti adhippāyo.",
  "atk-s0505a1:449_0": "290.Nānārattehīti nānāvidharāgarattehi vatthehi vicitrattharaṇatthatehi, sayanehi",
  "atk-s0505a1:449_1": "ekabhūmikadvibhūmikādipāsādavarehi. Āvasathehīti evarūpehi upakaraṇehi. Phītā janapadā",
  "atk-s0505a1:449_2": "raṭṭhā ekekappadesabhūtā janapadā ca keci keci sakalaraṭṭhā ca “namo brāhmaṇāna”nti",
  "atk-s0505a1:449_3": "sāyaṁ pātaṁ brāhmaṇe deve viya namassiṁsu.",
  "atk-s0505a1:450_0": "291. Te evaṁ namassiyamānā lokena avajjhā brāhmaṇā āsuṁ, na kevalañca avajjhā, ajeyyā",
  "atk-s0505a1:450_1": "vihiṁsitumpi anabhibhavanīyattā ajeyyā ca ahesuṁ. Kiṁ kāraṇā? Dhammarakkhitā, yasmā",
  "atk-s0505a1:450_2": "dhammena rakkhitā. Te hi pañca varasīladhamme rakkhiṁsu, “dhammo have rakkhati dhammacāri”nti",
  "atk-s0505a1:450_3": "dhammarakkhitā hutvā avajjhā ajeyyā ca ahesunti adhippāyo. Na ne koci nivāresīti",
  "atk-s0505a1:450_4": "te brāhmaṇe kulānaṁ dvāresu sabbaso bāhiresu ca abbhantaresu ca sabbadvāresu yasmā",
  "atk-s0505a1:450_5": "tesu piyasammatesu varasīlasamannāgatesu mātāpitūsu viya ativissatthā manussā ahesuṁ,",
  "atk-s0505a1:450_6": "tasmā “idaṁ nāma ṭhānaṁ tayā na pavisitabba”nti na koci nivāresi.",
  "atk-s0505a1:451_0": "292. Evaṁ dhammarakkhitā kuladvāresu anivāritā carantā aṭṭha ca cattālīsañcāti aṭṭhacattālīsaṁ",
  "atk-s0505a1:451_1": "vassāni kumārabhāvato pabhuti caraṇena komāraṁ brahmacariyaṁ cariṁsu te. Yepi brāhmaṇacaṇḍālā",
  "atk-s0505a1:451_2": "ahesuṁ, ko pana vādo brahmasamādīsūti evamettha adhippāyo veditabbo. Evaṁ brahmacariyaṁ",
  "atk-s0505a1:451_3": "carantā eva hi vijjācaraṇapariyeṭṭhiṁ acaruṁ brāhmaṇā pure, na abrahmacārino hutvā.",
  "atk-s0505a1:451_4": "Tattha vijjāpariyeṭṭhīti mantajjhenaṁ. Vuttañcetaṁ “so aṭṭhacattālīsa vassāni komāraṁ",
  "atk-s0505a1:451_5": "brahmacariyaṁ carati mante adhīyamāno”ti. Caraṇapariyeṭṭhīti sīlarakkhaṇaṁ. “Vijjācaraṇapariyeṭṭhu”ntipi",
  "atk-s0505a1:451_6": "pāṭho, vijjācaraṇaṁ pariyesituṁ acarunti attho.",
  "atk-s0505a1:452_0": "293. Yathāvuttañca kālaṁ brahmacariyaṁ caritvā tato paraṁ gharāvāsaṁ kappentāpi na",
  "atk-s0505a1:452_1": "brāhmaṇā aññamagamuṁ khattiyaṁ vā vessādīsu aññataraṁ vā, ye ahesuṁ devasamā vā mariyādā",
  "atk-s0505a1:452_2": "vāti adhippāyo. Tathā sataṁ vā sahassaṁ vā datvā napi bhariyaṁ kiṇiṁsu te, seyyathāpi",
  "atk-s0505a1:452_3": "etarahi ekacce kiṇanti. Te hi dhammena dāraṁ pariyesanti. Kathaṁ? Aṭṭhacattālīsaṁ",
  "atk-s0505a1:452_4": "vassāni brahmacariyaṁ caritvā brāhmaṇā kaññābhikkhaṁ āhiṇḍanti – “ahaṁ aṭṭhacattālīsa",
  "atk-s0505a1:452_5": "vassāni ciṇṇabrahmacariyo, yadi vayappattā dārikā atthi, detha me”ti. Tato yassa",
  "atk-s0505a1:452_6": "vayappattā dārikā hoti, so taṁ alaṅkaritvā nīharitvā dvāre ṭhitasseva brāhmaṇassa",
  "atk-s0505a1:452_7": "hatthe udakaṁ āsiñcanto “imaṁ te, brāhmaṇa, bhariyaṁ posāvanatthāya dammī”ti vatvā deti.",
  "atk-s0505a1:453_0": "Kasmā pana te evaṁ ciraṁ brahmacariyaṁ caritvāpi dāraṁ pariyesanti, na yāvajīvaṁ",
  "atk-s0505a1:453_1": "brahmacārino hontīti? Micchādiṭṭhivasena. Tesañhi evaṁdiṭṭhi hoti – “yo puttaṁ na",
  "atk-s0505a1:453_2": "uppādeti, so kulavaṁsacchedakaro hoti, tato niraye paccatī”ti. Cattāro kira abhāyitabbaṁ",
  "atk-s0505a1:453_3": "bhāyanti gaṇḍuppādo kikī kuntanī brāhmaṇāti. Gaṇḍuppādā kira mahāpathaviyā khayabhayena",
  "atk-s0505a1:453_4": "mattabhojino honti, na bahuṁ mattikaṁ khādanti. Kikī sakuṇikā ākāsapatanabhayena",
  "atk-s0505a1:453_5": "aṇḍassa upari uttānā seti. Kuntanī sakuṇikā pathavikampanabhayena pādehi bhūmiṁ na",
  "atk-s0505a1:453_6": "suṭṭhu akkamati. Brāhmaṇā kulavaṁsūpacchedabhayena dāraṁ pariyesanti. Āha cettha –",
  "atk-s0505a1:454": "“Gaṇḍuppādo kikī ceva, kuntī brāhmaṇadhammiko;",
  "atk-s0505a1:455": "Ete abhayaṁ bhāyanti, sammūḷhā caturo janā”ti.",
  "atk-s0505a1:456_0": "Evaṁ dhammena dāraṁ pariyesitvāpi ca sampiyeneva saṁvāsaṁ saṅgantvā samarocayuṁ,",
  "atk-s0505a1:456_1": "sampiyeneva aññamaññaṁ pemeneva kāyena ca cittena ca missībhūtā saṅghaṭitā saṁsaṭṭhā",
  "atk-s0505a1:456_2": "hutvā saṁvāsaṁ samarocayuṁ, na appiyena na niggahena cāti vuttaṁ hoti.",
  "atk-s0505a1:457_0": "294. Evaṁ sampiyeneva saṁvāsaṁ karontāpi ca aññatra tamhāti, yo so utusamayo, yamhi",
  "atk-s0505a1:457_1": "samaye brāhmaṇī brāhmaṇena upagantabbā, aññatra tamhā samayā ṭhapetvā taṁ samayaṁ",
  "atk-s0505a1:457_2": "ututo virataṁ utuveramaṇiṁ pati bhariyaṁ, yāva puna so samayo āgacchati, tāva aṭṭhatvā",
  "atk-s0505a1:457_3": "antarāyeva. Methunaṁ dhammanti methunāya dhammāya. Sampadānavacanapattiyā kiretaṁ",
  "atk-s0505a1:457_4": "upayogavacanaṁ. Nāssu gacchantīti neva gacchanti. Brāhmaṇāti ye honti devasamā ca",
  "atk-s0505a1:457_5": "mariyādā cāti adhippāyo.",
  "atk-s0505a1:458_0": "295. Avisesena pana sabbepi brahmacariyañca…pe… avaṇṇayuṁ. Tattha brahmacariyanti",
  "atk-s0505a1:458_1": "methunavirati. Sīlanti sesāni cattāri sikkhāpadāni. Ajjavanti ujubhāvo, atthato asaṭhatā",
  "atk-s0505a1:458_2": "amāyāvitā ca. Maddavanti mudubhāvo, atthato atthaddhatā anatimānitā ca. Tapoti indriyasaṁvaro.",
  "atk-s0505a1:458_3": "Soraccanti suratabhāvo sukhasīlatā appaṭikūlasamācāratā. Avihiṁsāti pāṇiādīhi avihesikajātikatā",
  "atk-s0505a1:458_4": "sakaruṇabhāvo. Khantīti adhivāsanakkhanti. Iccete guṇe avaṇṇayuṁ. Yepi nāsakkhiṁsu",
  "atk-s0505a1:458_5": "sabbaso paṭipattiyā ārādhetuṁ, tepi tattha sāradassino hutvā vācāya vaṇṇayiṁsu pasaṁsiṁsu.",
  "atk-s0505a1:459_0": "296. Evaṁ vaṇṇentānañca yo nesaṁ…pe… nāgamā, yo etesaṁ brāhmaṇānaṁ paramo brahmā",
  "atk-s0505a1:459_1": "ahosi, brahmasamo nāma uttamo brāhmaṇo ahosi, daḷhena parakkamena samannāgatattā",
  "atk-s0505a1:459_2": "daḷhaparakkamo. Sa vāti vibhāvane vā-saddo, tena so evarūpo brāhmaṇoti tameva vibhāveti.",
  "atk-s0505a1:459_3": "Methunaṁ dhammanti methunasamāpattiṁ. Supinantepi nāgamāti supinepi na agamāsi.",
  "atk-s0505a1:460_0": "297. Tato tassa vattaṁ…pe… avaṇṇayuṁ. Imāya gāthāya navamagāthāya vuttaguṇeyeva ādiantavasena",
  "atk-s0505a1:460_1": "niddisanto devasame brāhmaṇe pakāseti. Te hi viññujātikā paṇḍitā tassa brahmasamassa",
  "atk-s0505a1:460_2": "brāhmaṇassa vattaṁ anusikkhanti pabbajjāya jhānabhāvanāya ca, te ca ime brahmacariyādiguṇe",
  "atk-s0505a1:460_3": "paṭipattiyā eva vaṇṇayantīti. Te sabbepi brāhmaṇā pañcakanipāte doṇasutte vuttanayeneva veditabbā.",
  "atk-s0505a1:461_0": "298. Idāni mariyāde brāhmaṇe dassento āha – “taṇḍulaṁ sayana”nti. Tassattho – tesu",
  "atk-s0505a1:461_1": "ye honti mariyādā, te brāhmaṇā sace yaññaṁ kappetukāmā honti, atha āmakadhaññapaṭiggahaṇā",
  "atk-s0505a1:461_2": "paṭiviratattā nānappakārakaṁ taṇḍulañca, mañcapīṭhādibhedaṁ sayanañca, khomādibhedaṁ",
  "atk-s0505a1:461_3": "vatthañca, gosappitilatelādibhedaṁ sappitelañca yāciya dhammena, “uddissa ariyā tiṭṭhanti,",
  "atk-s0505a1:461_4": "esā ariyāna yācanā”ti evaṁ vuttena uddissaṭhānasaṅkhātena dhammena yācitvā, atha",
  "atk-s0505a1:461_5": "yo yaṁ icchati dātuṁ, tena taṁ dinnataṇḍulādiṁ samodhānetvā saṁkaḍḍhitvā. “Samudānetvā”tipi",
  "atk-s0505a1:461_6": "pāṭho, ekoyevattho. Tato yaññamakappayunti tato gahetvā dānamakaṁsu.",
  "atk-s0505a1:462_0": "299. Karontā ca evametasmiṁ upaṭṭhitasmiṁ dānasaṅkhāte yaññasmiṁ nāssu gāvo haniṁsu",
  "atk-s0505a1:462_1": "te, na te gāviyo haniṁsu. Gāvīmukhena cettha sabbapāṇā vuttāti veditabbā. Kiṁkāraṇā",
  "atk-s0505a1:462_2": "na haniṁsūti? Brahmacariyādiguṇayuttattā. Apica visesato yathā mātā…pe… nāssu gāvo",
  "atk-s0505a1:462_3": "haniṁsu te. Tattha yāsu jāyanti osadhāti yāsu pittādīnaṁ bhesajjabhūtā pañca gorasā jāyanti.",
  "atk-s0505a1:463_0": "300.Annadātiādīsu yasmā pañca gorase paribhuñjantānaṁ khudā vūpasammati, balaṁ vaḍḍhati,",
  "atk-s0505a1:463_1": "chavivaṇṇo vippasīdati, kāyikamānasikaṁ sukhaṁ uppajjati, tasmā annadā baladā vaṇṇadā",
  "atk-s0505a1:463_2": "sukhadā cetāti veditabbā. Sesamettha uttānatthameva.",
  "atk-s0505a1:464_0": "301. Evaṁ te yaññesu gāvo ahanantā puññappabhāvānuggahitasarīrā sukhumālā…pe… sukhamedhittha",
  "atk-s0505a1:464_1": "yaṁ pajā. Tattha sukhumālā mudutaluṇahatthapādāditāya, mahākāyā ārohapariṇāhasampattiyā,",
  "atk-s0505a1:464_2": "vaṇṇavanto suvaṇṇavaṇṇatāya saṇṭhānayuttatāya ca, yasassino lābhaparivārasampadāya.",
  "atk-s0505a1:464_3": "Sehi dhammehīti sakehi cārittehi. Kiccākiccesu ussukāti kiccesu “idaṁ kātabbaṁ”,",
  "atk-s0505a1:464_4": "akiccesu “idaṁ na kātabba”nti ussukkamāpannā hutvāti attho. Evaṁ te porāṇā brāhmaṇā",
  "atk-s0505a1:464_5": "evarūpā hutvā dassanīyā pasādanīyā lokassa paramadakkhiṇeyyā imāya paṭipattiyā yāva",
  "atk-s0505a1:464_6": "loke avattiṁsu, tāva vigataītibhayupaddavā hutvā nānappakārakaṁ sukhaṁ edhittha pāpuṇi,",
  "atk-s0505a1:464_7": "sukhaṁ vā edhittha sukhaṁ vuḍḍhiṁ agamāsi. Ayaṁ pajāti sattalokaṁ nidasseti.",
  "atk-s0505a1:465_0": "302-3. Kālaccayena pana sambhinnamariyādabhāvaṁ āpajjitukāmānaṁ tesaṁ āsi vipallāso…pe…",
  "atk-s0505a1:465_1": "bhāgaso mite. Tattha vipallāsoti viparītasaññā. Aṇuto aṇunti lāmakaṭṭhena parittaṭṭhena",
  "atk-s0505a1:465_2": "appassādaṭṭhena aṇubhūtato kāmaguṇato uppannaṁ jhānasāmaññanibbānasukhāni upanidhāya",
  "atk-s0505a1:465_3": "saṅkhyampi anupagamanena aṇuṁ kāmasukhaṁ, lokuttarasukhaṁ vā upanidhāya aṇubhūtato",
  "atk-s0505a1:465_4": "attanā paṭiladdhalokiyasamāpattisukhato aṇuṁ appakatopi appakaṁ kāmasukhaṁ disvāti",
  "atk-s0505a1:465_5": "adhippāyo. Rājino cāti rañño ca. Viyākāranti sampattiṁ. Ājaññasaṁyutteti assājānīyasaṁyutte.",
  "atk-s0505a1:465_6": "Sukateti dārukammalohakammena suniṭṭhite. Cittasibbaneti sīhacammādīhi alaṅkaraṇavasena",
  "atk-s0505a1:465_7": "citrasibbane. Nivesaneti gharavatthūni. Niveseti tattha patiṭṭhāpitagharāni. Vibhatteti",
  "atk-s0505a1:465_8": "āyāmavitthāravasena vibhattāni. Bhāgaso miteti aṅgaṇadvārapāsādakūṭāgārādivasena",
  "atk-s0505a1:465_9": "koṭṭhāsaṁ koṭṭhāsaṁ katvā mitāni. Kiṁ vuttaṁ hoti? Tesaṁ brāhmaṇānaṁ aṇuto aṇusaññitaṁ",
  "atk-s0505a1:465_10": "kāmasukhañca rañño byākārañca alaṅkatanāriyo ca vuttappakāre rathe ca nivesane nivese",
  "atk-s0505a1:465_11": "ca disvā dukkhesuyeva etesu vatthūsu “sukha”nti pavattattā pubbe pavattanekkhammasaññāvipallāsasaṅkhātā viparītasaññā āsi.",
  "atk-s0505a1:466_0": "304. Te evaṁ viparītasaññā hutvā gomaṇḍalaparibyūḷhaṁ…pe… brāhmaṇā. Tattha gomaṇḍalaparibyūḷhanti",
  "atk-s0505a1:466_1": "goyūthehi parikiṇṇaṁ. Nārīvaragaṇāyutanti varanārīgaṇasaṁyuttaṁ. Uḷāranti vipulaṁ.",
  "atk-s0505a1:466_2": "Mānusaṁ bhoganti manussānaṁ nivesanādibhogavatthuṁ. Abhijjhāyiṁsūti “aho vatidaṁ",
  "atk-s0505a1:466_3": "amhākaṁ assā”ti taṇhaṁ vaḍḍhetvā abhipatthayamānā jhāyiṁsu.",
  "atk-s0505a1:467_0": "305. Evaṁ abhijjhāyantā ca “ete manussā sunhātā suvilittā kappitakesamassū āmuttamaṇiābharaṇā",
  "atk-s0505a1:467_1": "pañcahi kāmaguṇehi paricārenti, mayaṁ pana evaṁ tehi namassiyamānāpi sedamalakiliṭṭhagattā",
  "atk-s0505a1:467_2": "parūḷhakacchanakhalomā bhogarahitā paramakāruññataṁ pattā viharāma. Ete ca hatthikkhandhaassapiṭṭhisivikāsuvaṇṇarathādīhi",
  "atk-s0505a1:467_3": "vicaranti, mayaṁ pādehi. Ete dvibhūmikādipāsādatalesu vasanti, mayaṁ araññarukkhamūlādīsu.",
  "atk-s0505a1:467_4": "Ete ca gonakādīhi attharaṇehi atthatāsu varaseyyāsu sayanti, mayaṁ taṭṭikācammakhaṇḍādīni",
  "atk-s0505a1:467_5": "attharitvā bhūmiyaṁ. Ete nānārasāni bhojanāni bhuñjanti, mayaṁ uñchācariyāya yāpema.",
  "atk-s0505a1:467_6": "Kathaṁ nu kho mayampi etehi sadisā bhaveyyāmā”ti cintetvā “dhanaṁ icchitabbaṁ, na",
  "atk-s0505a1:467_7": "sakkā dhanarahitehi ayaṁ sampatti pāpuṇitu”nti ca avadhāretvā vede bhinditvā dhammayutte",
  "atk-s0505a1:467_8": "purāṇamante nāsetvā adhammayutte kūṭamante ganthetvā dhanatthikā okkākarājānamupasaṅkamma",
  "atk-s0505a1:467_9": "sotthivacanādīni payuñjitvā “amhākaṁ, mahārāja, brāhmaṇavaṁse paveṇiyā āgataṁ porāṇamantapadaṁ",
  "atk-s0505a1:467_10": "atthi, taṁ mayaṁ ācariyamuṭṭhitāya na kassaci bhaṇimhā, taṁ mahārājā sotumarahatī”ti",
  "atk-s0505a1:467_11": "ca vatvā assamedhādiyaññaṁ vaṇṇayiṁsu. Vaṇṇayitvā ca rājānaṁ ussāhentā “yaja, mahārāja,",
  "atk-s0505a1:467_12": "evaṁ pahūtadhanadhañño tvaṁ, natthi te yaññasambhāravekallaṁ, evañhi te yajato sattakulaparivaṭṭā",
  "atk-s0505a1:467_13": "sagge uppajjissantī”ti avocuṁ. Tena nesaṁ taṁ pavattiṁ dassento āha bhagavā “te tattha",
  "atk-s0505a1:467_14": "mante…pe… bahu te dhana”nti.",
  "atk-s0505a1:468_0": "Tattha tatthāti tasmiṁ, yaṁ bhogamabhijjhāyiṁsu, tannimittanti vuttaṁ hoti. Nimittatthe",
  "atk-s0505a1:468_1": "hi etaṁ bhummavacanaṁ. Tadupāgamunti tadā upāgamuṁ. Pahūtadhanadhaññosīti pahūtadhanadhañño",
  "atk-s0505a1:468_2": "bhavissasi, abhisamparāyanti adhippāyo. Āsaṁsāyañhi anāgatepi vattamānavacanaṁ icchanti",
  "atk-s0505a1:468_3": "saddakovidā. Yajassūti yajāhi. Vittaṁ dhananti jātarūpādiratanameva vittikāraṇato",
  "atk-s0505a1:468_4": "vittaṁ, samiddhikāraṇato dhananti vuttaṁ. Atha vā vittanti vittikāraṇabhūtameva ābharaṇādi",
  "atk-s0505a1:468_5": "upakaraṇaṁ, yaṁ “pahūtavittūpakaraṇo”tiādīsu āgacchati. Dhananti hiraññasuvaṇṇādi.",
  "atk-s0505a1:468_6": "Kiṁ vuttaṁ hoti? Te brāhmaṇā mante ganthetvā tadā okkākaṁ upāgamuṁ. Kinti? “Mahārāja,",
  "atk-s0505a1:468_7": "bahū te vittañca dhanañca, yajassu, āyatimpi pahūtadhanadhañño bhavissasī”ti.",
  "atk-s0505a1:469_0": "306. Evaṁ kāraṇaṁ vatvā saññāpentehi tato ca rājā…pe… adā dhanaṁ. Tattha saññattoti",
  "atk-s0505a1:469_1": "ñāpito. Rathesabhoti mahārathesu khattiyesu akampiyaṭṭhena usabhasadiso. “Assamedha”ntiādīsu",
  "atk-s0505a1:469_2": "assamettha medhantīti assamedho, dvīhi pariyaññehi yajitabbassa ekavīsatiyūpassa",
  "atk-s0505a1:469_3": "ṭhapetvā bhūmiñca purise ca avasesasabbavibhavadakkhiṇassa yaññassetaṁ adhivacanaṁ.",
  "atk-s0505a1:469_4": "Purisamettha medhantīti purisamedho, catūhi pariyaññehi yajitabbassa saddhiṁ bhūmiyā",
  "atk-s0505a1:469_5": "assamedhe vuttavibhavadakkhiṇassa yaññassetaṁ adhivacanaṁ. Sammamettha pāsantīti",
  "atk-s0505a1:469_6": "sammāpāso, divase divase sammaṁ khipitvā tassa patitokāse vediṁ katvā saṁhārimehi",
  "atk-s0505a1:469_7": "yūpādīhi sarassatinadiyā nimuggokāsato pabhuti paṭilomaṁ gacchantena yajitabbassa",
  "atk-s0505a1:469_8": "satrayāgassetaṁ adhivacanaṁ. Vājamettha pivantīti vājapeyyo. Ekena pariyaññena sattarasahi",
  "atk-s0505a1:469_9": "pasūhi yajitabbassa beluvayūpassa sattarasakadakkhiṇassa yaññassetaṁ adhivacanaṁ.",
  "atk-s0505a1:469_10": "Natthi ettha aggaḷāti niraggaḷo, navahi pariyaññehi yajitabbassa saddhiṁ bhūmiyā",
  "atk-s0505a1:469_11": "ca purisehi ca assamedhe vuttavibhavadakkhiṇassa sabbamedhapariyāyanāmassa assamedhavikappassetaṁ",
  "atk-s0505a1:469_12": "adhivacanaṁ. Sesamettha pākaṭameva.",
  "atk-s0505a1:470_0": "307-8. Idāni yaṁ vuttaṁ “brāhmaṇānamadā dhana”nti, taṁ dassento “gāvo sayanañcā”ti",
  "atk-s0505a1:470_1": "gāthādvayamāha. So hi rājā “dīgharattaṁ lūkhāhārena kilantā pañca gorase paribhuñjantū”ti",
  "atk-s0505a1:470_2": "nesaṁ sapuṅgavāni goyūthāneva adāsi, tathā “dīgharattaṁ thaṇḍilasāyitāya thūlasāṭakanivāsanena",
  "atk-s0505a1:470_3": "ekaseyyāya pādacārena rukkhamūlādivāsena ca kilantā gonakādiatthatavarasayanādīsu",
  "atk-s0505a1:470_4": "sukhaṁ anubhontū”ti nesaṁ mahagghāni sayanādīni ca adāsi. Evametaṁ nānappakārakaṁ",
  "atk-s0505a1:470_5": "aññañca hiraññasuvaṇṇādidhanaṁ adāsi. Tenāha bhagavā – “gāvo sayanañca vatthañca…pe…",
  "atk-s0505a1:470_6": "brāhmaṇānamadā dhana”nti.",
  "atk-s0505a1:471_0": "309-10. Evaṁ tassa rañño santikā te ca tattha…pe… puna mupāgamuṁ. Kiṁ vuttaṁ hoti?",
  "atk-s0505a1:471_1": "Tassa rañño santikā te brāhmaṇā tesu yāgesu dhanaṁ labhitvā dīgharattaṁ divase divase",
  "atk-s0505a1:471_2": "evameva ghāsacchādanaṁ pariyesitvā nānappakārakaṁ vatthukāma sannidhiṁsamarocayuṁ.",
  "atk-s0505a1:471_3": "Tato tesaṁ icchāvatiṇṇānaṁ khīrādipañcagorasassādavasena rasataṇhāya otiṇṇacittānaṁ",
  "atk-s0505a1:471_4": "“khīrādīnipi tāva gunnaṁ sādūni, addhā imāsaṁ maṁsaṁ sādutaraṁ bhavissatī”ti evaṁ",
  "atk-s0505a1:471_5": "maṁsaṁ paṭicca bhiyyo taṇhā pavaḍḍhatha. Tato cintesuṁ – “sace mayaṁ māretvā khādissāma,",
  "atk-s0505a1:471_6": "gārayhā bhavissāma, yaṁnūna mante gantheyyāmā”ti. Atha punapi vedaṁ bhinditvā tadanurūpe",
  "atk-s0505a1:471_7": "te tattha mante ganthetvā te brāhmaṇā tannimittaṁ kūṭamante ganthetvā okkākarājānaṁ",
  "atk-s0505a1:471_8": "puna upāgamiṁsu. Imamatthaṁ bhāsamānā “yathā āpo ca…pe… bahu te dhana”nti.",
  "atk-s0505a1:472_0": "Kiṁ vuttaṁ hoti? Amhākaṁ, mahārāja, mantesu etadāgataṁ yathā āpo hatthadhovanādisabbakiccesu",
  "atk-s0505a1:472_1": "pāṇīnaṁ upayogaṁ gacchati, natthi tesaṁ tatonidānaṁ pāpaṁ. Kasmā? Yasmā parikkhāro",
  "atk-s0505a1:472_2": "so hi pāṇinaṁ, upakaraṇatthāya uppannoti adhippāyo. Yathā cāyaṁ mahāpathavī gamanaṭṭhānādisabbakiccesu",
  "atk-s0505a1:472_3": "kahāpaṇasaṅkhātaṁ hiraññaṁ suvaṇṇarajatādibhedaṁ dhanaṁ, yavagodhūmādibhedaṁ dhāniyañca,",
  "atk-s0505a1:472_4": "saṁvohārādisabbakiccesu upayogaṁ gacchati, evaṁ gāvo manussānaṁ sabbakiccesu upayogagamanatthāya",
  "atk-s0505a1:472_5": "uppannā. Tasmā etā hanitvā nānappakārake yāge yajassu bahu te vittaṁ, yajassu bahu te dhananti.",
  "atk-s0505a1:473_0": "311-12. Evaṁ purimanayeneva tato ca rājā…pe… aghātayi, yaṁ tato pubbe kañci sattaṁ",
  "atk-s0505a1:473_1": "na pādā…pe… ghātayi. Tadā kira brāhmaṇā yaññāvāṭaṁ gāvīnaṁ pūretvā maṅgalausabhaṁ",
  "atk-s0505a1:473_2": "bandhitvā rañño mūlaṁ netvā “mahārāja, gomedhayaññaṁ yajassu, evaṁ te brahmalokassa",
  "atk-s0505a1:473_3": "maggo visuddho bhavissatī”ti āhaṁsu. Rājā katamaṅgalakicco khaggaṁ gahetvā puṅgavena",
  "atk-s0505a1:473_4": "saha anekasatasahassā gāvo māresi. Brāhmaṇā yaññāvāṭe maṁsāni chinditvā khādiṁsu,",
  "atk-s0505a1:473_5": "pītakodātarattakambale ca pārupitvā māresuṁ. Tadupādāya kira gāvo pārute disvā ubbijjanti.",
  "atk-s0505a1:473_6": "Tenāha bhagavā – “na pādā…pe… ghātayī”ti.",
  "atk-s0505a1:474_0": "313.Tato devāti evaṁ tasmiṁ rājini gāviyo ghātetumāraddhe atha tadanantarameva taṁ",
  "atk-s0505a1:474_1": "goghātakaṁ disvā ete cātumahārājikādayo devā ca, pitaroti brāhmaṇesu laddhavohārā",
  "atk-s0505a1:474_2": "brahmāno ca, sakko devānamindo ca, pabbatapādanivāsino dānavayakkhasaññitā asurarakkhasā",
  "atk-s0505a1:474_3": "ca “adhammo adhammo”ti evaṁ vācaṁ nicchārentā “dhi manussā, dhi manussā”ti ca vadantā",
  "atk-s0505a1:474_4": "pakkanduṁ. Evaṁ bhūmito pabhuti so saddo muhuttena yāva brahmalokā agamāsi, ekadhikkāraparipuṇṇo",
  "atk-s0505a1:474_5": "loko ahosi. Kiṁ kāraṇaṁ? Yaṁ satthaṁ nipatī gave, yasmā gāvimhi satthaṁ nipatīti vuttaṁ hoti.",
  "atk-s0505a1:475_0": "314. Na kevalañca devādayo pakkanduṁ, ayamaññopi loke anattho udapādi – ye hi te",
  "atk-s0505a1:475_1": "tayo rogā pure āsuṁ, icchā anasanaṁ jarā, kiñci kiñcideva patthanataṇhā ca khudā",
  "atk-s0505a1:475_2": "ca paripākajarā cāti vuttaṁ hoti. Te pasūnañca samārambhā, aṭṭhānavutimāgamuṁ, cakkhurogādinā",
  "atk-s0505a1:475_3": "bhedena aṭṭhanavutibhāvaṁ pāpuṇiṁsūti attho.",
  "atk-s0505a1:476_0": "315. Idāni bhagavā taṁ pasusamārambhaṁ nindanto āha “eso adhammo”ti. Tassattho eso",
  "atk-s0505a1:476_1": "pasusamārambhasaṅkhāto kāyadaṇḍādīnaṁ tiṇṇaṁ daṇḍānaṁ aññataradaṇḍabhūto dhammato",
  "atk-s0505a1:476_2": "apetattā adhammo okkanto ahu, pavatto āsi, so ca kho tato pabhuti pavattattā purāṇo,",
  "atk-s0505a1:476_3": "yassa okkamanato pabhuti kenaci pādādinā ahiṁsanato adūsikāyo gāvo haññanti. Yā ghātentā",
  "atk-s0505a1:476_4": "dhammā dhaṁsanti cavanti parihāyanti yājakā yaññayājino janāti.",
  "atk-s0505a1:477_0": "316.Evameso aṇudhammoti evaṁ eso lāmakadhammo hīnadhammo, adhammoti vuttaṁ hoti.",
  "atk-s0505a1:477_1": "Yasmā vā ettha dānadhammopi appako atthi, tasmā taṁ sandhāyāha “aṇudhammo”ti. Porāṇoti",
  "atk-s0505a1:477_2": "tāva cirakālato pabhuti pavattattā porāṇo. Viññūhi pana garahitattā viññūgarahitoti",
  "atk-s0505a1:477_3": "veditabbo. Yasmā ca viññugarahito, tasmā yattha edisakaṁ passati, yājakaṁ garahatī",
  "atk-s0505a1:477_4": "jano. Kathaṁ? “Abbudaṁ brāhmaṇehi uppāditaṁ, gāvo vadhitvā maṁsaṁ khādantī”ti evamādīni",
  "atk-s0505a1:477_5": "vatvāti ayamettha anussavo.",
  "atk-s0505a1:478_0": "317.Evaṁ dhamme viyāpanneti evaṁ porāṇe brāhmaṇadhamme naṭṭhe. “Viyāvatte”tipi pāṭho,",
  "atk-s0505a1:478_1": "viparivattitvā aññathā bhūteti attho. Vibhinnā suddavessikāti pubbe samaggā viharantā",
  "atk-s0505a1:478_2": "suddā ca vessā ca te vibhinnā. Puthū vibhinnā khattiyāti khattiyāpi bahū aññamaññaṁ",
  "atk-s0505a1:478_3": "bhinnā. Patiṁ bhariyāvamaññathāti bhariyā ca gharāvāsatthaṁ issariyabale ṭhapitā",
  "atk-s0505a1:478_4": "puttabalādīhi upetā hutvā patiṁ avamaññatha, paribhavi avamaññi na sakkaccaṁ upaṭṭhāsi.",
  "atk-s0505a1:479_0": "318. Evaṁ aññamaññaṁ vibhinnā samānā khattiyā brahmabandhū ca…pe… kāmānaṁ vasamanvagunti.",
  "atk-s0505a1:479_1": "Khattiyā ca brāhmaṇā ca ye caññe vessasuddā yathā saṅkaraṁ nāpajjanti, evaṁ attano",
  "atk-s0505a1:479_2": "attano gottena rakkhitattā gottarakkhitā. Te sabbepi taṁ jātivādaṁ niraṁkatvā, “ahaṁ",
  "atk-s0505a1:479_3": "khattiyo, ahaṁ brāhmaṇo”ti etaṁ sabbampi nāsetvā pañcakāmaguṇasaṅkhātānaṁ kāmānaṁ",
  "atk-s0505a1:479_4": "vasaṁ anvaguṁ āsattaṁ pāpuṇiṁsu, kāmahetu na kiñci akattabbaṁ nākaṁsūti vuttaṁ hoti.",
  "atk-s0505a1:480_0": "Evamettha bhagavā “isayo pubbakā”tiādīhi navahi gāthāhi porāṇānaṁ brāhmaṇānaṁ vaṇṇaṁ",
  "atk-s0505a1:480_1": "bhāsitvā “yo nesaṁ paramo”ti gāthāya brahmasamaṁ, “tassa vattamanusikkhantā”ti gāthāya",
  "atk-s0505a1:480_2": "devasamaṁ, “taṇḍulaṁ sayana”ntiādikāhi catūhi gāthāhi mariyādaṁ, “tesaṁ āsi vipallāso”tiādīhi",
  "atk-s0505a1:480_3": "sattarasahi gāthāhi sambhinnamariyādaṁ, tassa vippaṭipattiyā devādīnaṁ pakkandanādidīpanatthañca",
  "atk-s0505a1:480_4": "dassetvā desanaṁ niṭṭhāpesi. Brāhmaṇacaṇḍālo pana idha avuttoyeva. Kasmā? Yasmā vipattiyā",
  "atk-s0505a1:480_5": "akāraṇaṁ. Brāhmaṇadhammasampattiyā hi brahmasamadevasamamariyādā kāraṇaṁ honti, vipattiyā",
  "atk-s0505a1:480_6": "sambhinnamariyādo. Ayaṁ pana doṇasutte vuttappakāro brāhmaṇacaṇḍālo brāhmaṇadhammavipattiyāpi",
  "atk-s0505a1:480_7": "akāraṇaṁ. Kasmā? Vipanne dhamme uppannattā. Tasmā taṁ adassetvāva desanaṁ niṭṭhāpesi.",
  "atk-s0505a1:480_8": "Etarahi pana sopi brāhmaṇacaṇḍālo dullabho. Evamayaṁ brāhmaṇānaṁ dhammo vinaṭṭho.",
  "atk-s0505a1:480_9": "Tenevāha doṇo brāhmaṇo – “evaṁ sante mayaṁ, bho gotama, brāhmaṇacaṇḍālampi na pūremā”ti.",
  "atk-s0505a1:480_10": "Sesamettha vuttanayameva.",
  "atk-s0505a1:481": "Paramatthajotikāya khuddaka-aṭṭhakathāya",
  "atk-s0505a1:482": "Suttanipāta-aṭṭhakathāya brāhmaṇadhammikasuttavaṇṇanā niṭṭhitā.",
  "atk-s0505a1:483": "8. Dhammasutta-(nāvāsutta)-vaṇṇanā",
  "atk-s0505a1:484_0": "319.Yasmāhi dhammanti dhammasuttaṁ, “nāvāsutta”ntipi vuccati. Kā uppatti? Idaṁ suttaṁ",
  "atk-s0505a1:484_1": "āyasmantaṁ sāriputtattheraṁ ārabbha vuttaṁ. Ayamettha saṅkhepo, vitthāro pana dvinnaṁ",
  "atk-s0505a1:484_2": "aggasāvakānaṁ uppattito pabhuti veditabbo. Seyyathidaṁ – anuppanne kira bhagavati",
  "atk-s0505a1:484_3": "dve aggasāvakā ekaṁ asaṅkhyeyyaṁ kappasatasahassañca pāramiyo pūretvā devaloke nibbattā.",
  "atk-s0505a1:484_4": "Tesaṁ paṭhamo cavitvā rājagahassa avidūre upatissagāmo nāma brāhmaṇānaṁ bhogagāmo",
  "atk-s0505a1:484_5": "atthi, tattha saṭṭhiadhikapañcakoṭisatadhanavibhavassa gāmasāmino brāhmaṇassa rūpasārī",
  "atk-s0505a1:484_6": "nāma brāhmaṇī, tassā kucchiyaṁ paṭisandhiṁ aggahesi. Dutiyo tassevāvidūre kolitagāmo",
  "atk-s0505a1:484_7": "nāma brāhmaṇānaṁ bhogagāmo atthi. Tattha tathārūpavibhavasseva gāmasāmino brāhmaṇassa",
  "atk-s0505a1:484_8": "moggallānī nāma brāhmaṇī, tassā kucchiyaṁ taṁ divasameva paṭisandhiṁ aggahesi. Evaṁ",
  "atk-s0505a1:484_9": "tesaṁ ekadivasameva paṭisandhiggahaṇañca gabbhavuṭṭhānañca ahosi. Ekadivaseyeva ca",
  "atk-s0505a1:484_10": "nesaṁ ekassa upatissagāme jātattā upatisso, ekassa kolitagāme jātattā kolitoti nāmamakaṁsu.",
  "atk-s0505a1:485_0": "Te sahapaṁsuṁ kīḷantā sahāyakā anupubbena vuḍḍhiṁ pāpuṇiṁsu, ekamekassa ca pañcapañcamāṇavakasatāni",
  "atk-s0505a1:485_1": "parivārā ahesuṁ. Te uyyānaṁ vā nadītitthaṁ vā gacchantā saparivārāyeva gacchanti.",
  "atk-s0505a1:485_2": "Eko pañcahi suvaṇṇasivikāsatehi, dutiyo pañcahi ājaññarathasatehi. Tadā ca rājagahe",
  "atk-s0505a1:485_3": "kālānukālaṁ giraggasamajjo nāma hoti. Sāyanhasamaye nagaravemajjhe yattha sakalaaṅgamagadhavāsino",
  "atk-s0505a1:485_4": "abhiññātā khattiyakumārādayo sannipatitvā supaññattesu mañcapīṭhādīsu nisinnā samajjavibhūtiṁ",
  "atk-s0505a1:485_5": "passanti. Atha te sahāyakā tena parivārena saddhiṁ tattha gantvā paññattāsanesu nisīdiṁsu.",
  "atk-s0505a1:485_6": "Tato upatisso samajjavibhūtiṁ passanto mahājanakāyaṁ sannipatitaṁ disvā “ettako janakāyo",
  "atk-s0505a1:485_7": "vassasataṁ appatvāva marissatī”ti cintesi. Tassa maraṇaṁ āgantvā nalāṭante patiṭṭhitaṁ",
  "atk-s0505a1:485_8": "viya ahosi, tathā kolitassa. Tesaṁ anekappakāresu naṭesu naccantesu dassanamattepi",
  "atk-s0505a1:485_9": "cittaṁ na nami, aññadatthu saṁvegoyeva udapādi.",
  "atk-s0505a1:486_0": "Atha vuṭṭhite samajje pakkantāya parisāya sakaparivārena pakkantesu tesu sahāyesu",
  "atk-s0505a1:486_1": "kolito upatissaṁ pucchi – “kiṁ, samma, nāṭakādidassanena tava pamodanamattampi nāhosī”ti?",
  "atk-s0505a1:486_2": "So tassa taṁ pavattiṁ ārocetvā tampi tatheva paṭipucchi. Sopi tassa attano pavattiṁ",
  "atk-s0505a1:486_3": "ārocetvā “ehi, samma, pabbajitvā amataṁ gavesāmā”ti āha. “Sādhu sammā”ti upatisso",
  "atk-s0505a1:486_4": "taṁ sampaṭicchi. Tato dvepi janā taṁ sampattiṁ chaḍḍetvā punadeva rājagahamanuppattā.",
  "atk-s0505a1:486_5": "Tena ca samayena rājagahe sañcayo nāma paribbājako paṭivasati. Te tassa santike pañcahi",
  "atk-s0505a1:486_6": "māṇavakasatehi saddhiṁ pabbajitvā katipāheneva tayo vede sabbañca paribbājakasamayaṁ",
  "atk-s0505a1:486_7": "uggahesuṁ. Te tesaṁ satthānaṁ ādimajjhapariyosānaṁ upaparikkhantā pariyosānaṁ adisvā",
  "atk-s0505a1:486_8": "ācariyaṁ pucchiṁsu – “imesaṁ satthānaṁ ādimajjhaṁ dissati, pariyosānaṁ pana na dissati",
  "atk-s0505a1:486_9": "‘idaṁ nāma imehi satthehi pāpuṇeyyāti, yato uttari pāpuṇitabbaṁ natthī”’ti. Sopi",
  "atk-s0505a1:486_10": "āha – “ahampi tesaṁ tathāvidhaṁ pariyosānaṁ na passāmī”ti. Te āhaṁsu – “tena hi mayaṁ",
  "atk-s0505a1:486_11": "imesaṁ pariyosānaṁ gavesāmā”ti. Te ācariyo “yathāsukhaṁ gavesathā”ti āha. Evaṁ te",
  "atk-s0505a1:486_12": "tena anuññātā amataṁ gavesamānā āhiṇḍantā jambudīpe pākaṭā ahesuṁ. Tehi khattiyapaṇḍitādayo",
  "atk-s0505a1:486_13": "pañhaṁ puṭṭhā uttaruttariṁ na sampāyanti. “Upatisso kolito”ti vutte pana “ke ete,",
  "atk-s0505a1:486_14": "na kho mayaṁ jānāmā”ti bhaṇantā natthi, evaṁ vissutā ahesuṁ.",
  "atk-s0505a1:487_0": "Evaṁ tesu amatapariyesanaṁ caramānesu amhākaṁ bhagavā loke uppajjitvā pavattitavaradhammacakko",
  "atk-s0505a1:487_1": "anupubbena rājagahamanuppatto. Te ca paribbājakā sakalajambudīpaṁ caritvā tiṭṭhatu",
  "atk-s0505a1:487_2": "amataṁ, antamaso pariyosānapañhavissajjanamattampi alabhantā punadeva rājagahaṁ agamaṁsu.",
  "atk-s0505a1:487_3": "Atha kho āyasmā assaji pubbaṇhasamayaṁ nivāsetvāti yāva tesaṁ pabbajjā, tāva sabbaṁ",
  "atk-s0505a1:487_4": "pabbajjākkhandhake āgatanayeneva vitthārato daṭṭhabbaṁ.",
  "atk-s0505a1:488_0": "Evaṁ pabbajitesu tesu dvīsu sahāyakesu āyasmā sāriputto aḍḍhamāsena sāvakapāramīñāṇaṁ",
  "atk-s0505a1:488_1": "sacchākāsi. So yadā assajittherena saddhiṁ ekavihāre vasati, tadā bhagavato upaṭṭhānaṁ",
  "atk-s0505a1:488_2": "gantvā anantaraṁ therassa upaṭṭhānaṁ gacchati “pubbācariyo me ayamāyasmā, etamahaṁ",
  "atk-s0505a1:488_3": "nissāya bhagavato sāsanaṁ aññāsi”nti gāravena. Yadā pana assajittherena saddhiṁ ekavihāre",
  "atk-s0505a1:488_4": "na vasati, tadā yassaṁ disāyaṁ thero vasati, taṁ disaṁ oloketvā pañcapatiṭṭhitena",
  "atk-s0505a1:488_5": "vanditvā añjaliṁ paggayha namassati. Taṁ disvā keci bhikkhū kathaṁ samuṭṭhāpesuṁ",
  "atk-s0505a1:488_6": "– “sāriputto aggasāvako hutvā disaṁ namassati, ajjāpi maññe brāhmaṇadiṭṭhi appahīnā”ti.",
  "atk-s0505a1:488_7": "Atha bhagavā dibbāya sotadhātuyā taṁ kathāsallāpaṁ sutvā paññattavarabuddhāsane nisinnaṁyeva",
  "atk-s0505a1:488_8": "attānaṁ dassento bhikkhū āmantesi – “kāya nuttha, bhikkhave, etarahi kathāya sannisinnā”ti",
  "atk-s0505a1:488_9": "? Te taṁ pavattiṁ ācikkhiṁsu. Tato bhagavā “na, bhikkhave, sāriputto disaṁ namassati,",
  "atk-s0505a1:488_10": "yaṁ nissāya sāsanaṁ aññāsi, taṁ attano ācariyaṁ vandati namassati sammāneti, ācariyapūjako,",
  "atk-s0505a1:488_11": "bhikkhave, sāriputto”ti vatvā tattha sannipatitānaṁ dhammadesanatthaṁ imaṁ suttamabhāsi.",
  "atk-s0505a1:489_0": "Tattha yasmā hi dhammaṁ puriso vijaññāti yato puggalā piṭakattayappabhedaṁ pariyattidhammaṁ",
  "atk-s0505a1:489_1": "vā, pariyattiṁ sutvā adhigantabbaṁ navalokuttarappabhedaṁ paṭivedhadhammaṁ vā puriso",
  "atk-s0505a1:489_2": "vijaññā jāneyya vedeyya. “Yassā”tipi pāṭho, so evattho. Indaṁva naṁ devatā pūjayeyyāti",
  "atk-s0505a1:489_3": "yathā sakkaṁ devānamindaṁ dvīsu devalokesu devatā pūjenti, evaṁ so puggalo taṁ puggalaṁ",
  "atk-s0505a1:489_4": "kālasseva vuṭṭhāya upāhanaomuñcanādiṁ sabbaṁ vattapaṭivattaṁ karonto pūjeyya sakkareyya",
  "atk-s0505a1:489_5": "garukareyya. Kiṁ kāraṇaṁ? So pūjito…pe… pātukaroti dhammaṁ, so ācariyo evaṁ pūjito",
  "atk-s0505a1:489_6": "tasmiṁ antevāsimhi pasannacitto pariyattipaṭivedhavasena bahussuto desanāvaseneva",
  "atk-s0505a1:489_7": "pariyattidhammañca, desanaṁ sutvā yathānusiṭṭhaṁ paṭipattiyā adhigantabbaṁ paṭivedhadhammañca",
  "atk-s0505a1:489_8": "pātukaroti deseti, desanāya vā pariyattidhammaṁ, upamāvasena attanā adhigatapaṭivedhadhammaṁ pātukaroti.",
  "atk-s0505a1:490_0": "320.Tadaṭṭhikatvāna nisamma dhīroti evaṁ pasannena ācariyena pātukataṁ dhammaṁ aṭṭhikatvāna",
  "atk-s0505a1:490_1": "suṇitvā upadhāraṇasamatthatāya dhīro puriso. Dhammānudhammaṁ paṭipajjamānoti lokuttaradhammassa",
  "atk-s0505a1:490_2": "anulomattā anudhammabhūtaṁ vipassanaṁ bhāvayamāno. Viññū vibhāvī nipuṇo ca hotīti",
  "atk-s0505a1:490_3": "viññutāsaṅkhātāya paññāya adhigamena viññū, vibhāvetvā paresampi pākaṭaṁ katvā ñāpanasamatthatāya",
  "atk-s0505a1:490_4": "vibhāvī, paramasukhumatthapaṭivedhatāya nipuṇo ca hoti. Yo tādisaṁ bhajati appamattoti",
  "atk-s0505a1:490_5": "yo tādisaṁ pubbe vuttappakāraṁ bahussutaṁ appamatto tappasādanaparo hutvā bhajati.",
  "atk-s0505a1:491_0": "321. Evaṁ paṇḍitācariyasevanaṁ pasaṁsitvā idāni bālācariyasevanaṁ nindanto “khuddañca",
  "atk-s0505a1:491_1": "bāla”nti imaṁ gāthamāha. Tattha khuddanti khuddena kāyakammādinā samannāgataṁ, paññābhāvato",
  "atk-s0505a1:491_2": "bālaṁ. Anāgatatthanti anadhigatapariyattipaṭivedhatthaṁ. Usūyakanti issāmanakatāya",
  "atk-s0505a1:491_3": "antevāsikassa vuḍḍhiṁ asahamānaṁ. Sesamettha pākaṭameva padato. Adhippāyato pana",
  "atk-s0505a1:491_4": "yo bahucīvarādilābhī ācariyo antevāsikānaṁ cīvarādīni na sakkoti dātuṁ, dhammadāne",
  "atk-s0505a1:491_5": "pana aniccadukkhānattavacanamattampi na sakkoti. Etehi khuddatādidhammehi samannāgatattā",
  "atk-s0505a1:491_6": "taṁ khuddaṁ bālaṁ anāgatatthaṁ usūyakaṁ ācariyaṁ upasevamāno “pūtimacchaṁ kusaggenā”ti",
  "atk-s0505a1:491_7": "vuttanayena sayampi bālo hoti. Tasmā idha sāsane kiñci appamattakampi pariyattidhammaṁ",
  "atk-s0505a1:491_8": "paṭivedhadhammaṁ vā avibhāvayitvā ca avijānitvā ca yassa dhammesu kaṅkhā, taṁ ataritvā",
  "atk-s0505a1:491_9": "maraṇaṁ upetīti evamassa attho veditabbo.",
  "atk-s0505a1:492_0": "322-3. Idāni tassevatthassa pākaṭakaraṇatthaṁ “yathā naro”ti gāthādvayamāha. Tattha",
  "atk-s0505a1:492_1": "āpaganti nadiṁ. Mahodakanti bahuudakaṁ. Salilanti ito cito ca gataṁ, vitthiṇṇanti",
  "atk-s0505a1:492_2": "vuttaṁ hoti. “Sarita”ntipi pāṭho, so evattho. Sīghasotanti hārahārikaṁ, vegavatinti",
  "atk-s0505a1:492_3": "vuttaṁ hoti. Kiṁ soti ettha “so vuyhamāno”ti iminā ca sokārena tassa narassa niddiṭṭhattā",
  "atk-s0505a1:492_4": "nipātamatto sokāro. Kiṁ sūti vuttaṁ hoti yathā “na bhavissāmi nāma so, vinassissāmi",
  "atk-s0505a1:492_5": "nāma so”ti. Dhammanti pubbe vuttaṁ duvidhameva. Anisāmayatthanti anisāmetvā atthaṁ.",
  "atk-s0505a1:492_6": "Sesamettha pākaṭameva padato.",
  "atk-s0505a1:493_0": "Adhippāyato pana yathā yo kocideva naro vuttappakāraṁ nadiṁ otaritvā tāya nadiyā",
  "atk-s0505a1:493_1": "vuyhamāno anusotagāmī sotameva anugacchanto pare pāratthike kiṁ sakkhati pāraṁ netuṁ.",
  "atk-s0505a1:493_2": "“Sakkatī”tipi pāṭho. Tatheva duvidhampi dhammaṁ attano paññāya avibhāvayitvā bahussutānañca",
  "atk-s0505a1:493_3": "santike atthaṁ anisāmetvā sayaṁ avibhāvitattā ajānanto anisāmitattā ca avitiṇṇakaṅkho",
  "atk-s0505a1:493_4": "pare kiṁ sakkhati nijjhāpetuṁ pekkhāpetunti evamettha attho daṭṭhabbo. “So vata,",
  "atk-s0505a1:493_5": "cunda, attanā palipapalipanno”tiādikañcettha suttapadaṁ anussaritabbaṁ.",
  "atk-s0505a1:494_0": "324-5. Evaṁ bālasevanāya bālassa paraṁ nijjhāpetuṁ asamatthatāya pākaṭakaraṇatthaṁ",
  "atk-s0505a1:494_1": "upamaṁ vatvā idāni “yo tādisaṁ bhajati appamatto”ti ettha vuttassa paṇḍitassa pare",
  "atk-s0505a1:494_2": "nijjhāpetuṁ samatthatāya pākaṭakaraṇatthaṁ “yathāpi nāva”nti gāthādvayamāha. Tattha",
  "atk-s0505a1:494_3": "phiyenāti dabbipadarena. Rittenāti veḷudaṇḍena. Tatthāti tassaṁ nāvāyaṁ. Tatrūpayaññūti",
  "atk-s0505a1:494_4": "tassā nāvāya āharaṇapaṭiharaṇādiupāyajānanena maggapaṭipādanena upāyaññū. Sikkhitasikkhatāya",
  "atk-s0505a1:494_5": "sukusalahatthatāya ca kusalo. Uppannupaddavapaṭikārasamatthatāya mutīmā. Vedagūti",
  "atk-s0505a1:494_6": "vedasaṅkhātehi catūhi maggañāṇehi gato. Bhāvitattoti tāyeva maggabhāvanāya bhāvitacitto.",
  "atk-s0505a1:494_7": "Bahussutoti pubbe vuttanayeneva. Avedhadhammoti aṭṭhahi lokadhammehi akampaniyasabhāvo.",
  "atk-s0505a1:494_8": "Sotāvadhānūpanisūpapanneti sotaodahanena ca maggaphalānaṁ upanissayena ca upapanne.",
  "atk-s0505a1:494_9": "Sesaṁ uttānapadatthameva. Adhippāyayojanāpi sakkā purimanayeneva jānitunti na vitthāritā.",
  "atk-s0505a1:495_0": "326. Evaṁ paṇḍitassa pare nijjhāpetuṁ samatthabhāvapākaṭakaraṇatthaṁ upamaṁ vatvā",
  "atk-s0505a1:495_1": "tassā paṇḍitasevanāya niyojento “tasmā have”ti imaṁ avasānagāthamāha. Tatrāyaṁ saṅkhepattho",
  "atk-s0505a1:495_2": "– yasmā upanissayasampannā paṇḍitasevanena visesaṁ pāpuṇanti, tasmā have sappurisaṁ",
  "atk-s0505a1:495_3": "bhajetha. Kīdisaṁ sappurisaṁ bhajetha? Medhāvinañceva bahussutañca, paññāsampattiyā",
  "atk-s0505a1:495_4": "ca medhāvinaṁ vuttappakārasutadvayena ca bahussutaṁ. Tādisañhi bhajamāno tena bhāsitassa",
  "atk-s0505a1:495_5": "dhammassa aññāya atthaṁ evaṁ ñatvā ca yathānusiṭṭhaṁ paṭipajjamāno tāya paṭipattiyā",
  "atk-s0505a1:495_6": "paṭivedhavasena viññātadhammo so maggaphalanibbānappabhedaṁ lokuttarasukhaṁ labhetha",
  "atk-s0505a1:495_7": "adhigaccheyya pāpuṇeyyāti arahattanikūṭena desanaṁ samāpesīti.",
  "atk-s0505a1:496": "Paramatthajotikāya khuddaka-aṭṭhakathāya",
  "atk-s0505a1:497": "Suttanipāta-aṭṭhakathāya dhammasuttavaṇṇanā niṭṭhitā.",
  "atk-s0505a1:498": "9. Kiṁsīlasuttavaṇṇanā",
  "atk-s0505a1:499_0": "327.Kiṁsīloti kiṁsīlasuttaṁ. Kā uppatti? Āyasmato sāriputtassa gihisahāyako eko therasseva",
  "atk-s0505a1:499_1": "pituno vaṅgantabrāhmaṇassa sahāyassa brāhmaṇassa putto saṭṭhikoṭiadhikaṁ pañcasatakoṭidhanaṁ",
  "atk-s0505a1:499_2": "pariccajitvā āyasmato sāriputtattherassa santike pabbajitvā sabbaṁ buddhavacanaṁ",
  "atk-s0505a1:499_3": "pariyāpuṇi. Tassa thero bahuso ovaditvā kammaṭṭhānamadāsi, so tena visesaṁ nādhigacchati.",
  "atk-s0505a1:499_4": "Tato thero “buddhaveneyyo eso”ti ñatvā taṁ ādāya bhagavato santikaṁ gantvā taṁ bhikkhuṁ",
  "atk-s0505a1:499_5": "ārabbha puggalaṁ aniyametvā “kiṁsīlo”ti pucchi. Athassa bhagavā tato paraṁ abhāsi.",
  "atk-s0505a1:499_6": "Tattha kiṁsīloti kīdisena vārittasīlena samannāgato, kīdisapakatiko vā. Kiṁsamācāroti",
  "atk-s0505a1:499_7": "kīdisena cārittena yutto. Kāni kammānibrūhayanti kāni kāyakammādīni vaḍḍhento. Naro",
  "atk-s0505a1:499_8": "sammā niviṭṭhassāti abhirato naro sāsane sammā patiṭṭhito bhaveyya. Uttamatthañca",
  "atk-s0505a1:499_9": "pāpuṇeti sabbatthānaṁ uttamaṁ arahattañca pāpuṇeyyāti vuttaṁ hoti.",
  "atk-s0505a1:500_0": "328. Tato bhagavā “sāriputto aḍḍhamāsūpasampanno sāvakapāramippatto, kasmā ādikammikaputhujjanapañhaṁ",
  "atk-s0505a1:500_1": "pucchatī”ti āvajjento “saddhivihārikaṁ ārabbhā”ti ñatvā pucchāya vuttaṁ cārittasīlaṁ",
  "atk-s0505a1:500_2": "avibhajitvāva tassa sappāyavasena dhammaṁ desento “vuḍḍhāpacāyī”tiādimāha.",
  "atk-s0505a1:501_0": "Tattha paññāvuḍḍho, guṇavuḍḍho, jātivuḍḍho, vayovuḍḍhoti cattāro vuḍḍhā. Jātiyā hi",
  "atk-s0505a1:501_1": "daharopi bahussuto bhikkhu appassutamahallakabhikkhūnamantare bāhusaccapaññāya vuḍḍhattā",
  "atk-s0505a1:501_2": "paññāvuḍḍho. Tassa hi santike mahallakabhikkhūpi buddhavacanaṁ pariyāpuṇanti, ovādavinicchayapañhavissajjanāni",
  "atk-s0505a1:501_3": "ca paccāsīsanti. Tathā daharopi bhikkhu adhigamasampanno guṇavuḍḍho nāma. Tassa hi",
  "atk-s0505a1:501_4": "ovāde patiṭṭhāya mahallakāpi vipassanāgabbhaṁ gahetvā arahattaphalaṁ pāpuṇanti. Tathā",
  "atk-s0505a1:501_5": "daharopi rājā khattiyo muddhāvasitto brāhmaṇo vā sesajanassa vandanārahato jātivuḍḍho",
  "atk-s0505a1:501_6": "nāma. Sabbo pana paṭhamajāto vayovuḍḍho nāma. Tattha yasmā paññāya sāriputtattherassa",
  "atk-s0505a1:501_7": "sadiso natthi ṭhapetvā bhagavantaṁ, tathā guṇenapi aḍḍhamāsena sabbasāvakapāramīñāṇassa",
  "atk-s0505a1:501_8": "paṭividdhattā. Jātiyāpi so brāhmaṇamahāsālakule uppanno, tasmā tassa bhikkhuno vayena",
  "atk-s0505a1:501_9": "samānopi so imehi tīhi kāraṇehi vuḍḍho. Imasmiṁ panatthe paññāguṇehi eva vuḍḍhabhāvaṁ",
  "atk-s0505a1:501_10": "sandhāya bhagavā āha – “vuḍḍhāpacāyī”ti. Tasmā tādisānaṁ vuḍḍhānaṁ apacitikaraṇena",
  "atk-s0505a1:501_11": "vuḍḍhāpacāyī, tesameva vuḍḍhānaṁ lābhādīsu usūyavigamena anusūyako ca siyāti ayamādipādassa attho.",
  "atk-s0505a1:502_0": "Kālaññū cassāti ettha pana rāge uppanne tassa vinodanatthāya garūnaṁ dassanaṁ gacchantopi",
  "atk-s0505a1:502_1": "kālaññū, dose… mohe… kosajje uppanne tassa vinodanatthāya garūnaṁ dassanaṁ gacchantopi",
  "atk-s0505a1:502_2": "kālaññū, yato evaṁ kālaññū ca assa garūnaṁ dassanāya. Dhammiṁ kathanti samathavipassanāyuttaṁ.",
  "atk-s0505a1:502_3": "Erayitanti vuttaṁ. Khaṇaññūti tassā kathāya khaṇavedī, dullabho vā ayaṁ īdisāya kathāya",
  "atk-s0505a1:502_4": "savanakkhaṇoti jānanto. Suṇeyya sakkaccāti taṁ kathaṁ sakkaccaṁ suṇeyya. Na kevalañca",
  "atk-s0505a1:502_5": "tameva, aññānipi buddhaguṇādipaṭisaṁyuttāni subhāsitāni sakkaccameva suṇeyyāti attho.",
  "atk-s0505a1:503_0": "329. “Kālaññū cassa garūnaṁ dassanāyā”ti ettha vuttanayañca attano uppannarāgādivinodanakālaṁ",
  "atk-s0505a1:503_1": "ñatvāpi garūnaṁ santikaṁ gacchanto kālena gacche garūnaṁsakāsaṁ, “ahaṁ kammaṭṭhāniko",
  "atk-s0505a1:503_2": "dhutaṅgadharo cā”ti katvā na cetiyavandanabodhiyaṅgaṇabhikkhācāramaggaatimajjhanhikavelādīsu",
  "atk-s0505a1:503_3": "yattha katthaci ṭhitamācariyaṁ disvā paripucchanatthāya upasaṅkameyya, sakasenāsane",
  "atk-s0505a1:503_4": "pana attano āsane nisinnaṁ vūpasantadarathaṁ sallakkhetvā kammaṭṭhānādividhipucchanatthaṁ",
  "atk-s0505a1:503_5": "upasaṅkameyyāti attho. Evaṁ upasaṅkamantopi ca thambhaṁ niraṁkatvā nivātavutti thaddhabhāvakaraṁ",
  "atk-s0505a1:503_6": "mānaṁ vināsetvā nīcavutti pādapuñchanacoḷakachinnavisāṇusabhauddhatadāṭhasappasadiso",
  "atk-s0505a1:503_7": "hutvā upasaṅkameyya. Atha tena garunā vuttaṁ atthaṁ dhammaṁ…pe… samācare ca. Atthanti",
  "atk-s0505a1:503_8": "bhāsitatthaṁ. Dhammanti pāḷidhammaṁ. Saṁyamanti sīlaṁ. Brahmacariyanti avasesasāsanabrahmacariyaṁ.",
  "atk-s0505a1:503_9": "Anussare ceva samācare cāti atthaṁ kathitokāse anussareyya, dhammaṁ saṁyamaṁ brahmacariyaṁ",
  "atk-s0505a1:503_10": "kathitokāse anussareyya, anussaraṇamatteneva ca atussanto taṁ sabbampi samācare samācareyya",
  "atk-s0505a1:503_11": "samādāya vatteyya. Tāsaṁ kathānaṁ attani pavattane ussukkaṁ kareyyāti attho. Evaṁ",
  "atk-s0505a1:503_12": "karonto hi kiccakaro hoti.",
  "atk-s0505a1:504_0": "330. Tato parañca dhammārāmo dhammarato dhamme ṭhito dhammavinicchayaññū bhaveyya.",
  "atk-s0505a1:504_1": "Sabbapadesu cettha dhammoti samathavipassanā, ārāmo ratīti ekova attho, dhamme ārāmo",
  "atk-s0505a1:504_2": "assāti dhammārāmo. Dhamme rato, na aññaṁ pihetīti dhammarato. Dhamme ṭhito dhammaṁ",
  "atk-s0505a1:504_3": "vattanato. Dhammavinicchayaṁ jānāti “idaṁ udayañāṇaṁ idaṁ vayañāṇa”nti dhammavinicchayaññū,",
  "atk-s0505a1:504_4": "evarūpo assa. Atha yāyaṁ rājakathāditiracchānakathā taruṇavipassakassa bahiddhārūpādīsu",
  "atk-s0505a1:504_5": "abhinandanuppādanena taṁ samathavipassanādhammaṁ sandūseti, tasmā “dhammasandosavādo”ti",
  "atk-s0505a1:504_6": "vuccati, taṁ nevācare dhammasandosavādaṁ, aññadatthu āvāsagocarādisappāyāni sevanto",
  "atk-s0505a1:504_7": "tacchehi nīyetha subhāsitehi. Samathavipassanāpaṭisaṁyuttānevettha tacchāni, tathārūpehi",
  "atk-s0505a1:504_8": "subhāsitehi nīyetha nīyeyya, kālaṁ khepeyyāti attho.",
  "atk-s0505a1:505_0": "331. Idāni “dhammasandosavāda”nti ettha atisaṅkhepena vuttaṁ samathavipassanāyuttassa",
  "atk-s0505a1:505_1": "bhikkhuno upakkilesaṁ pākaṭaṁ karonto tadaññenapi upakkilesena saddhiṁ “hassaṁ jappa”nti",
  "atk-s0505a1:505_2": "imaṁ gāthamāha. Hāsantipi pāṭho. Vipassakena hi bhikkhunā hasanīyasmiṁ vatthusmiṁ",
  "atk-s0505a1:505_3": "sitamattameva kātabbaṁ, niratthakakathājappo na bhāsitabbo, ñātibyasanādīsu paridevo",
  "atk-s0505a1:505_4": "na kātabbo, khāṇukaṇṭakādimhi manopadoso na uppādetabbo. Māyākatanti vuttā māyā,",
  "atk-s0505a1:505_5": "tividhaṁ kuhanaṁ, paccayesu giddhi, jātiādīhi māno, paccanīkasātatāsaṅkhāto sārambho,",
  "atk-s0505a1:505_6": "pharusavacanalakkhaṇaṁ kakkasaṁ, rāgādayo kasāvā, adhimattataṇhālakkhaṇā mucchāti",
  "atk-s0505a1:505_7": "ime ca dosā sukhakāmena aṅgārakāsu viya, sucikāmena gūthaṭhānaṁ viya, jīvitukāmena",
  "atk-s0505a1:505_8": "āsivisādayo viya ca pahātabbā. Hitvā ca ārogyamadādivigamā vītamadena cittavikkhepābhāvā",
  "atk-s0505a1:505_9": "ṭhitattena caritabbaṁ. Evaṁ paṭipanno hi sabbupakkilesaparisuddhāya bhāvanāya na",
  "atk-s0505a1:505_10": "cirasseva arahattaṁ pāpuṇāti. Tenāha bhagavā – “hassaṁ jappaṁ…pe… ṭhitatto”ti.",
  "atk-s0505a1:506_0": "332. Idāni yvāyaṁ “hassaṁ jappa”ntiādinā nayena upakkileso vutto, tena samannāgato",
  "atk-s0505a1:506_1": "bhikkhu yasmā sāhaso hoti avīmaṁsakārī, ratto rāgavasena duṭṭho dosavasena gacchati,",
  "atk-s0505a1:506_2": "pamatto ca hoti kusalānaṁ dhammānaṁ bhāvanāya asātaccakārī, tathārūpassa ca “suṇeyya",
  "atk-s0505a1:506_3": "sakkacca subhāsitānī”tiādinā nayena vutto ovādo niratthako, tasmā imassa saṁkilesassa",
  "atk-s0505a1:506_4": "puggalādhiṭṭhānāya desanāya sutādivuddhipaṭipakkhabhāvaṁ dassento “viññātasārānī”ti imaṁ gāthamāha.",
  "atk-s0505a1:507_0": "Tassattho – yāni hetāni samathavipassanāpaṭisaṁyuttāni subhāsitāni, tesaṁ vijānanaṁ",
  "atk-s0505a1:507_1": "sāro. Yadi viññātāni sādhu, atha saddamattameva gahitaṁ, na kiñci kataṁ hoti, yena",
  "atk-s0505a1:507_2": "etāni sutamayena ñāṇena viññāyanti, taṁ sutaṁ, etañca sutamayañāṇaṁ viññātasamādhisāraṁ,",
  "atk-s0505a1:507_3": "tesu viññātesu dhammesu yo samādhi cittassāvikkhepo tathattāya paṭipatti, ayamassa",
  "atk-s0505a1:507_4": "sāro. Na hi vijānanamatteneva koci attho sijjhati. Yo panāyaṁ naro rāgādivasena vattanato",
  "atk-s0505a1:507_5": "sāhaso, kusalānaṁ dhammānaṁ bhāvanāya asātaccakāritāya pamatto, so saddamattaggāhīyeva",
  "atk-s0505a1:507_6": "hoti. Tena tassa atthavijānanābhāvato sā subhāsitavijānanapaññā ca, tathattāya paṭipattiyā",
  "atk-s0505a1:507_7": "abhāvato sutañca na vaḍḍhatīti.",
  "atk-s0505a1:508_0": "333. Evaṁ pamattānaṁ sattānaṁ paññāparihāniṁ sutaparihāniñca dassetvā idāni appamattānaṁ",
  "atk-s0505a1:508_1": "tadubhayasārādhigamaṁ dassento āha – “dhamme ca ye…pe… sāramajjhagū”ti. Tattha ariyappavedito",
  "atk-s0505a1:508_2": "dhammo nāma samathavipassanādhammo. Ekopi hi buddho samathavipassanādhammaṁ adesetvā",
  "atk-s0505a1:508_3": "parinibbuto nāma natthi. Tasmā etasmiṁ dhamme ca ye ariyappavediteratā niratā appamattā",
  "atk-s0505a1:508_4": "sātaccānuyogino, anuttarā te vacasā manasā kammunā ca, te catubbidhena vacīsucaritena",
  "atk-s0505a1:508_5": "tividhena manosucaritena tividhena kāyasucaritena ca samannāgatattā vacasā manasā",
  "atk-s0505a1:508_6": "kammunā ca anuttarā, avasesasattehi asamā aggāvisiṭṭhā. Ettāvatā saddhiṁ pubbabhāgasīlena",
  "atk-s0505a1:508_7": "ariyamaggasampayuttaṁ sīlaṁ dasseti. Evaṁ parisuddhasīlā te santisoraccasamādhisaṇṭhitā,",
  "atk-s0505a1:508_8": "sutassa paññāya ca sāramajjhagū, ye ariyappavedite dhamme ratā, te na kevalaṁ vācādīhi",
  "atk-s0505a1:508_9": "anuttarā honti, apica kho pana santisoracce samādhimhi ca saṇṭhitā hutvā sutassa",
  "atk-s0505a1:508_10": "paññāya ca sāramajjhagū adhigatā icceva veditabbā. Āsaṁsāyaṁ bhūtavacanaṁ. Tattha",
  "atk-s0505a1:508_11": "santīti nibbānaṁ, soraccanti sundare ratabhāvena yathābhūtapaṭivedhikā paññā, santiyā",
  "atk-s0505a1:508_12": "soraccanti santisoraccaṁ, nibbānārammaṇāya maggapaññāyetaṁ adhivacanaṁ. Samādhīti",
  "atk-s0505a1:508_13": "taṁsampayuttova maggasamādhi. Saṇṭhitāti tadubhaye patiṭṭhitā. Sutapaññānaṁ sāraṁ",
  "atk-s0505a1:508_14": "nāma arahattaphalavimutti. Vimuttisārañhi idaṁ brahmacariyaṁ.",
  "atk-s0505a1:509_0": "Evamettha bhagavā dhammena pubbabhāgapaṭipadaṁ, “anuttarā vacasā”tiādīhi sīlakkhandhaṁ,",
  "atk-s0505a1:509_1": "santisoraccasamādhīhi paññākkhandhasamādhikkhandheti tīhipi imehi khandhehi aparabhāgapaṭipadañca",
  "atk-s0505a1:509_2": "dassetvā sutapaññāsārena akuppavimuttiṁ dassento arahattanikūṭena desanaṁ samāpesi.",
  "atk-s0505a1:509_3": "Desanāpariyosāne ca so bhikkhu sotāpattiphalaṁ patvā puna na cirasseva aggaphale",
  "atk-s0505a1:509_4": "arahatte patiṭṭhāsīti.",
  "atk-s0505a1:510": "Paramatthajotikāya khuddaka-aṭṭhakathāya",
  "atk-s0505a1:511": "Suttanipāta-aṭṭhakathāya kiṁsīlasuttavaṇṇanā niṭṭhitā.",
  "atk-s0505a1:512": "10. Uṭṭhānasuttavaṇṇanā",
  "atk-s0505a1:513_0": "334.Uṭṭhahathāti uṭṭhānasuttaṁ. Kā uppatti? Ekaṁ samayaṁ bhagavā sāvatthiyaṁ viharanto",
  "atk-s0505a1:513_1": "rattiṁ jetavanavihāre vasitvā pubbaṇhasamayaṁ bhikkhusaṅghaparivuto sāvatthiyaṁ piṇḍāya",
  "atk-s0505a1:513_2": "caritvā pācīnadvārena nagarā nikkhamitvā migāramātupāsādaṁ agamāsi divāvihāratthāya.",
  "atk-s0505a1:513_3": "Āciṇṇaṁ kiretaṁ bhagavato rattiṁ jetavanavihāre vasitvā migāramātupāsāde divāvihārūpagamanaṁ,",
  "atk-s0505a1:513_4": "rattiñca migāramātupāsāde vasitvā jetavane divāvihārūpagamanaṁ. Kasmā? Dvinnaṁ kulānaṁ",
  "atk-s0505a1:513_5": "anuggahatthāya mahāpariccāgaguṇaparidīpanatthāya ca. Migāramātupāsādassa ca heṭṭhā",
  "atk-s0505a1:513_6": "pañca kūṭāgāragabbhasatāni honti, yesu pañcasatā bhikkhū vasanti. Tattha yadā bhagavā",
  "atk-s0505a1:513_7": "heṭṭhāpāsāde vasati, tadā bhikkhū bhagavato gāravena uparipāsādaṁ nāruhanti. Taṁ",
  "atk-s0505a1:513_8": "divasaṁ pana bhagavā uparipāsāde kūṭāgāragabbhaṁ pāvisi, tena heṭṭhāpāsāde pañcapi",
  "atk-s0505a1:513_9": "gabbhasatāni pañcasatā bhikkhū pavisiṁsu. Te ca sabbeva navā honti adhunāgatā imaṁ",
  "atk-s0505a1:513_10": "dhammavinayaṁ uddhatā unnaḷā pākatindriyā. Te pavisitvā divāseyyaṁ supitvā sāyaṁ",
  "atk-s0505a1:513_11": "uṭṭhāya mahātale sannipatitvā “ajja bhattagge tuyhaṁ kiṁ ahosi, tvaṁ kattha agamāsi,",
  "atk-s0505a1:513_12": "ahaṁ āvuso kosalarañño gharaṁ, ahaṁ anāthapiṇḍikassa, tattha evarūpo ca evarūpo ca",
  "atk-s0505a1:513_13": "bhojanavidhi ahosī”ti nānappakāraṁ āmisakathaṁ kathentā uccāsaddamahāsaddā ahesuṁ.",
  "atk-s0505a1:514_0": "Bhagavā taṁ saddaṁ sutvā “ime mayā saddhiṁ vasantāpi evaṁ pamattā, aho ayuttakārino”ti",
  "atk-s0505a1:514_1": "mahāmoggallānattherassa āgamanaṁ cintesi. Tāvadeva āyasmā mahāmoggallāno bhagavato",
  "atk-s0505a1:514_2": "cittaṁ ñatvā iddhiyā āgamma pādamūle vandamānoyeva ahosi. Tato naṁ bhagavā āmantesi",
  "atk-s0505a1:514_3": "– “ete te, moggallāna, sabrahmacārino pamattā, sādhu ne saṁvejehī”ti. “Evaṁ bhante”ti",
  "atk-s0505a1:514_4": "kho so āyasmā mahāmoggallāno bhagavato paṭissuṇitvā tāvadeva āpokasiṇaṁ samāpajjitvā",
  "atk-s0505a1:514_5": "karīsabhūmiyaṁ ṭhitaṁ mahāpāsādaṁ nāvaṁ viya mahāvāto pādaṅguṭṭhakena kampesi saddhiṁ",
  "atk-s0505a1:514_6": "patiṭṭhitapathavippadesena. Atha te bhikkhū bhītā vissaraṁ karontā sakasakacīvarāni",
  "atk-s0505a1:514_7": "chaḍḍetvā catūhi dvārehi nikkhamiṁsu. Bhagavā tesaṁ attānaṁ dassento aññena dvārena",
  "atk-s0505a1:514_8": "gandhakuṭiṁ pavisanto viya ahosi, te bhagavantaṁ disvā vanditvā aṭṭhaṁsu. Bhagavā",
  "atk-s0505a1:514_9": "“kiṁ, bhikkhave, bhītatthā”ti pucchi, te “ayaṁ, bhante, migāramātupāsādo kampito”ti",
  "atk-s0505a1:514_10": "āhaṁsu. “Jānātha, bhikkhave, kenā”ti? “Na jānāma, bhante”ti. Atha bhagavā “tumhādisānaṁ,",
  "atk-s0505a1:514_11": "bhikkhave, muṭṭhassatīnaṁ asampajānānaṁ pamādavihārīnaṁ saṁvegajananatthaṁ moggallānena",
  "atk-s0505a1:514_12": "kampito”ti vatvā tesaṁ bhikkhūnaṁ dhammadesanatthaṁ imaṁ suttamabhāsi.",
  "atk-s0505a1:515_0": "Tattha uṭṭhahathāti āsanā uṭṭhahatha ghaṭatha vāyamatha, mā kusītā hotha. Nisīdathāti",
  "atk-s0505a1:515_1": "pallaṅkaṁ ābhujitvā kammaṭṭhānānuyogatthāya nisīdatha. Ko attho supitena voti ko",
  "atk-s0505a1:515_2": "tumhākaṁ anupādāparinibbānatthāya pabbajitānaṁ supitena attho. Na hi sakkā supantena",
  "atk-s0505a1:515_3": "koci attho pāpuṇituṁ. Āturānañhi kā niddā, sallaviddhāna ruppatanti yatra ca nāma",
  "atk-s0505a1:515_4": "appakepi sarīrappadese uṭṭhitena cakkhurogādinā rogena āturānaṁ ekadvaṅgulamattampi",
  "atk-s0505a1:515_5": "paviṭṭhena ayasallaaṭṭhisalladantasallavisāṇasallakaṭṭhasallānaṁ aññatarena sallena",
  "atk-s0505a1:515_6": "ruppamānānaṁ manussānaṁ niddā natthi, tattha tumhākaṁ sakalacittasarīrasantānaṁ bhañjitvā",
  "atk-s0505a1:515_7": "uppannehi nānappakārakilesarogehi āturānañhi kā niddā rāgasallādīhi ca pañcahi sallehi",
  "atk-s0505a1:515_8": "antohadayaṁ pavisiya viddhattā sallaviddhānaṁ ruppataṁ.",
  "atk-s0505a1:516_0": "335. Evaṁ vatvā puna bhagavā bhiyyosomattāya te bhikkhū ussāhento saṁvejento ca āha",
  "atk-s0505a1:516_1": "– “uṭṭhahatha…pe… vasānuge”ti. Tatrāyaṁ sādhippāyayojanā atthavaṇṇanā – evaṁ kilesasallaviddhānañhi",
  "atk-s0505a1:516_2": "vo, bhikkhave, kālo pabujjhituṁ. Kiṁ kāraṇaṁ? Maṇḍapeyyamidaṁ, bhikkhave, brahmacariyaṁ,",
  "atk-s0505a1:516_3": "satthā sammukhībhūto, ito pubbe pana vo dīgharattaṁ suttaṁ, girīsu suttaṁ, nadīsu",
  "atk-s0505a1:516_4": "suttaṁ, samesu suttaṁ, visamesu suttaṁ, rukkhaggesupi suttaṁ adassanā ariyasaccānaṁ,",
  "atk-s0505a1:516_5": "tasmā tassā niddāya antakiriyatthaṁ uṭṭhahatha nisīdatha daḷhaṁ sikkhatha santiyā.",
  "atk-s0505a1:517_0": "Tattha purimapādassattho vuttanayo eva. Dutiyapāde pana santīti tisso santiyo – accantasanti,",
  "atk-s0505a1:517_1": "tadaṅgasanti, sammutisantīti, nibbānavipassanādiṭṭhigatānametaṁ adhivacanaṁ. Idha",
  "atk-s0505a1:517_2": "pana accantasanti nibbānamadhippetaṁ, tasmā nibbānatthaṁ daḷhaṁ sikkhatha, asithilaparakkamā",
  "atk-s0505a1:517_3": "hutvā sikkhathāti vuttaṁ hoti. Kiṁ kāraṇaṁ? Mā vo pamatte viññāya, maccurājā amohayittha",
  "atk-s0505a1:517_4": "vasānuge, mā tumhe “pamattā ete”ti evaṁ ñatvā maccurājapariyāyanāmo māro vasānuge",
  "atk-s0505a1:517_5": "amohayittha, yathā tassa vasaṁ gacchatha, evaṁ vasānuge karonto mā amohayitthāti vuttaṁ hoti.",
  "atk-s0505a1:518_0": "336. Yato tassa vasaṁ anupagacchantā yāya devā manussā ca…pe… samappitā, yāya devā",
  "atk-s0505a1:518_1": "ca manussā ca atthikā rūpasaddagandharasaphoṭṭhabbatthikā, taṁ rūpādiṁ sitā nissitā",
  "atk-s0505a1:518_2": "allīnā hutvā tiṭṭhanti, taratha samatikkamatha etaṁ nānappakāresu visayesu visaṭavitthiṇṇavisālattā",
  "atk-s0505a1:518_3": "visattikaṁ bhavabhogataṇhaṁ. Khaṇo vo mā upaccagā, ayaṁ tumhākaṁ samaṇadhammakaraṇakkhaṇo",
  "atk-s0505a1:518_4": "mā atikkami. Yesañhi ayamevarūpo khaṇo atikkamati, ye ca imaṁ khaṇaṁ atikkamanti,",
  "atk-s0505a1:518_5": "te khaṇātītā hi socanti nirayamhi samappitā, nirassādaṭṭhena nirayasaññite catubbidhepi",
  "atk-s0505a1:518_6": "apāye patiṭṭhitā “akataṁ vata no kalyāṇa”ntiādinā nayena socanti.",
  "atk-s0505a1:519_0": "337. Evaṁ bhagavā te bhikkhū ussāhetvā saṁvejetvā ca idāni tesaṁ taṁ pamādavihāraṁ",
  "atk-s0505a1:519_1": "vigarahitvā sabbeva te appamāde niyojento “pamādo rajo”ti imaṁ gāthamāha. Tattha",
  "atk-s0505a1:519_2": "pamādoti saṅkhepato sativippavāso, so cittamalinaṭṭhena rajo. Taṁ pamādamanupatito",
  "atk-s0505a1:519_3": "pamādānupatito, pamādānupatitattā aparāparuppanno pamādo eva, sopi rajo. Na hi kadāci",
  "atk-s0505a1:519_4": "pamādo nāma arajo atthi. Tena kiṁ dīpeti? Mā tumhe “daharā tāva mayaṁ pacchā jānissāmā”ti",
  "atk-s0505a1:519_5": "vissāsamāpajjittha. Daharakālepi hi pamādo rajo, majjhimakālepi therakālepi pamādānupatitattā",
  "atk-s0505a1:519_6": "mahārajo saṅkārakūṭo eva hoti, yathā ghare ekadvedivasiko rajo rajo eva, vaḍḍhamāno",
  "atk-s0505a1:519_7": "pana gaṇavassiko saṅkārakūṭo eva hoti. Evaṁ santepi pana paṭhamavaye buddhavacanaṁ",
  "atk-s0505a1:519_8": "pariyāpuṇitvā itaravayesu samaṇadhammaṁ karonto, paṭhamavaye vā pariyāpuṇitvā majjhimavaye",
  "atk-s0505a1:519_9": "suṇitvā pacchimavaye samaṇadhammaṁ karontopi bhikkhu pamādavihārī na hoti appamādānulomapaṭipadaṁ",
  "atk-s0505a1:519_10": "paṭipannattā. Yo pana sabbavayesu pamādavihārī divāseyyaṁ āmisakathañca anuyutto,",
  "atk-s0505a1:519_11": "seyyathāpi tumhe, tasseva so paṭhamavaye pamādo rajo, itaravayesu pamādānupatito",
  "atk-s0505a1:519_12": "mahāpamādo ca mahārajo evāti.",
  "atk-s0505a1:520_0": "Evaṁ tesaṁ pamādavihāraṁ vigarahitvā appamāde niyojento āha – “appamādena vijjāya,",
  "atk-s0505a1:520_1": "abbahe sallamattano”ti, tassattho – yasmā evameso sabbadāpi pamādo rajo, tasmā satiavippavāsasaṅkhātena",
  "atk-s0505a1:520_2": "appamādena āsavānaṁ khayañāṇasaṅkhātāya ca vijjāya paṇḍito kulaputto uddhare attano",
  "atk-s0505a1:520_3": "hadayanissitaṁ rāgādipañcavidhaṁ sallanti arahattanikūṭena desanaṁ samāpesi. Desanāpariyosāne",
  "atk-s0505a1:520_4": "saṁvegamāpajjitvā tameva dhammadesanaṁ manasi karitvā paccavekkhamānā vipassanaṁ",
  "atk-s0505a1:520_5": "ārabhitvā pañcasatāpi te bhikkhū arahatte patiṭṭhahiṁsūti.",
  "atk-s0505a1:521": "Paramatthajotikāya khuddaka-aṭṭhakathāya",
  "atk-s0505a1:522": "Suttanipāta-aṭṭhakathāya uṭṭhānasuttavaṇṇanā niṭṭhitā.",
  "atk-s0505a1:523": "11. Rāhulasuttavaṇṇanā",
  "atk-s0505a1:524_0": "338.Kacciabhiṇhasaṁvāsāti rāhulasuttaṁ. Kā uppatti? Bhagavā sammāsambodhiṁ abhisambujjhitvā",
  "atk-s0505a1:524_1": "bodhimaṇḍato anupubbena kapilavatthuṁ gantvā tattha rāhulakumārena “dāyajjaṁ me samaṇa",
  "atk-s0505a1:524_2": "dehī”ti dāyajjaṁ yācito sāriputtattheraṁ āṇāpesi – “rāhulakumāraṁ pabbājehī”ti. Taṁ",
  "atk-s0505a1:524_3": "sabbaṁ khandhakaṭṭhakathāyaṁ vuttanayeneva gahetabbaṁ. Evaṁ pabbajitaṁ pana rāhulakumāraṁ",
  "atk-s0505a1:524_4": "vuḍḍhippattaṁ sāriputtattherova upasampādesi, mahāmoggallānatthero assa kammavācācariyo",
  "atk-s0505a1:524_5": "ahosi. Taṁ bhagavā “ayaṁ kumāro jātiādisampanno, so jātigottakulavaṇṇapokkharatādīni",
  "atk-s0505a1:524_6": "nissāya mānaṁ vā madaṁ vā mā akāsī”ti daharakālato pabhuti yāva na ariyabhūmiṁ pāpuṇi,",
  "atk-s0505a1:524_7": "tāva ovadanto abhiṇhaṁ imaṁ suttamabhāsi. Tasmā cetaṁ suttapariyosānepi vuttaṁ “itthaṁ",
  "atk-s0505a1:524_8": "sudaṁ bhagavā āyasmantaṁ rāhulaṁ imāhi gāthāhi abhiṇhaṁ ovadatī”ti. Tattha paṭhamagāthāyaṁ",
  "atk-s0505a1:524_9": "ayaṁ saṅkhepattho “kacci tvaṁ, rāhula, abhiṇhaṁ saṁvāsahetu jātiādīnaṁ aññatarena",
  "atk-s0505a1:524_10": "vatthunā na paribhavasi paṇḍitaṁ, ñāṇapadīpassa dhammadesanāpadīpassa ca dhāraṇato",
  "atk-s0505a1:524_11": "ukkādhāro manussānaṁkacci apacito tayā, kacci niccaṁ pūjito tayā”ti āyasmantaṁ sāriputtaṁ sandhāya bhaṇati.",
  "atk-s0505a1:525": "339. Evaṁ vutte āyasmā rāhulo “nāhaṁ bhagavā nīcapuriso viya saṁvāsahetu mānaṁ vā madaṁ vā karomī”ti dīpento imaṁ paṭigāthamāha “nāhaṁ abhiṇhasaṁvāsā”ti. Sā uttānatthā eva.",
  "atk-s0505a1:526_0": "340. Tato naṁ bhagavā uttariṁ ovadanto pañca kāmaguṇetiādikā avasesagāthāyo āha.",
  "atk-s0505a1:526_1": "Tattha yasmā pañca kāmaguṇā sattānaṁ piyarūpā piyajātikā ativiya sattehi icchitā",
  "atk-s0505a1:526_2": "patthitā, mano ca nesaṁ ramayanti, te cāyasmā rāhulo hitvā saddhāya gharā nikkhanto,",
  "atk-s0505a1:526_3": "na rājābhinīto, na corābhinīto, na iṇaṭṭo, na bhayaṭṭo, na jīvikāpakato, tasmā naṁ",
  "atk-s0505a1:526_4": "bhagavā “pañca kāmaguṇe hitvā, piyarūpe manorame, saddhāya gharā nikkhammā”ti samuttejetvā",
  "atk-s0505a1:526_5": "imassa nekkhammassa patirūpāya paṭipattiyā niyojento āha – “dukkhassantakaro bhavā”ti.",
  "atk-s0505a1:527_0": "Tattha siyā “nanu cāyasmā dāyajjaṁ patthento balakkārena pabbājito, atha kasmā bhagavā",
  "atk-s0505a1:527_1": "āha – ‘saddhāya gharā nikkhammā”’ti vuccate – nekkhammādhimuttattā. Ayañhi āyasmā",
  "atk-s0505a1:527_2": "dīgharattaṁ nekkhammādhimutto padumuttarasammāsambuddhassa puttaṁ uparevataṁ nāma",
  "atk-s0505a1:527_3": "sāmaṇeraṁ disvā saṅkho nāma nāgarājā hutvā satta divase dānaṁ datvā tathābhāvaṁ patthetvā",
  "atk-s0505a1:527_4": "tato pabhuti patthanāsampanno abhinīhārasampanno satasahassakappe pāramiyo pūretvā",
  "atk-s0505a1:527_5": "antimabhavaṁ upapanno. Evaṁ nekkhammādhimuttatañcassa bhagavā jānāti. Tathāgatabalaññatarañhi",
  "atk-s0505a1:527_6": "etaṁ ñāṇaṁ. Tasmā āha – “saddhāya gharā nikkhammā”ti. Atha vā dīgharattaṁ saddhāyeva",
  "atk-s0505a1:527_7": "gharā nikkhamma idāni dukkhassantakaro bhavāti ayamettha adhippāyo.",
  "atk-s0505a1:528_0": "341. Idānissa ādito pabhuti vaṭṭadukkhassa antakiriyāya paṭipattiṁ dassetuṁ “mitte",
  "atk-s0505a1:528_1": "bhajassu kalyāṇe”tiādimāha. Tattha sīlādīhi adhikā kalyāṇamittā nāma, te bhajanto",
  "atk-s0505a1:528_2": "himavantaṁ nissāya mahāsālā mūlādīhi viya sīlādīhi vaḍḍhati. Tenāha – “mitte bhajassu",
  "atk-s0505a1:528_3": "kalyāṇe”ti. Pantañca sayanāsanaṁ, vivittaṁ appanigghosanti yañca sayanāsanaṁ pantaṁ",
  "atk-s0505a1:528_4": "dūraṁ vivittaṁ appākiṇṇaṁ appanigghosaṁ, yattha migasūkarādisaddena araññasaññā uppajjati,",
  "atk-s0505a1:528_5": "tathārūpaṁ sayanāsanañca bhajassu. Mattaññū hohi bhojaneti pamāṇaññū hohi, paṭiggahaṇamattaṁ",
  "atk-s0505a1:528_6": "paribhogamattañca jānāhīti attho. Tattha paṭiggahaṇamattaññunā deyyadhammepi appe",
  "atk-s0505a1:528_7": "dāyakepi appaṁ dātukāme appameva gahetabbaṁ, deyyadhamme appe dāyake pana bahuṁ dātukāmepi",
  "atk-s0505a1:528_8": "appameva gahetabbaṁ, deyyadhamme pana bahutare dāyakepi appaṁ dātukāme appameva gahetabbaṁ,",
  "atk-s0505a1:528_9": "deyyadhammepi bahutare dāyakepi bahuṁ dātukāme attano balaṁ jānitvā gahetabbaṁ. Apica",
  "atk-s0505a1:528_10": "mattāyeva vaṇṇitā bhagavatāti paribhogamattaññunā puttamaṁsaṁ viya akkhabbhañjanamiva",
  "atk-s0505a1:528_11": "ca yoniso manasi karitvā bhojanaṁ paribhuñjitabbanti.",
  "atk-s0505a1:529_0": "342. Evamimāya gāthāya brahmacariyassa upakārabhūtāya kalyāṇamittasevanāya niyojetvā",
  "atk-s0505a1:529_1": "senāsanabhojanamukhena ca paccayaparibhogapārisuddhisīle samādapetvā idāni yasmā",
  "atk-s0505a1:529_2": "cīvarādīsu taṇhāya micchāājīvo hoti, tasmā taṁ paṭisedhetvā ājīvapārisuddhisīle samādapento",
  "atk-s0505a1:529_3": "“cīvare piṇḍapāte cā”ti imaṁ gāthamāha. Tattha paccayeti gilānappaccaye. Etesūti",
  "atk-s0505a1:529_4": "etesu catūsu cīvarādīsu bhikkhūnaṁ taṇhuppādavatthūsu. Taṇhaṁ mākāsīti “hirikopīnapaṭicchādanādiatthameva",
  "atk-s0505a1:529_5": "te cattāro paccayā niccāturānaṁ purisānaṁ paṭikārabhūtā jajjaragharassevimassa atidubbalassa",
  "atk-s0505a1:529_6": "kāyassa upatthambhabhūtā”tiādinā nayena ādīnavaṁ passanto taṇhaṁ mā janesi, ajanento",
  "atk-s0505a1:529_7": "anuppādento viharāhīti vuttaṁ hoti. Kiṁ kāraṇaṁ? Mālokaṁ punarāgami. Etesu hi taṇhaṁ",
  "atk-s0505a1:529_8": "karonto taṇhāya ākaḍḍhiyamāno punapi imaṁ lokaṁ āgacchati. So tvaṁ etesu taṇhaṁ mākāsi,",
  "atk-s0505a1:529_9": "evaṁ sante na puna imaṁ lokaṁ āgamissasīti.",
  "atk-s0505a1:530_0": "Evaṁ vutte āyasmā rāhulo “cīvare taṇhaṁ mākāsīti maṁ bhagavā āhā”ti cīvarapaṭisaṁyuttāni",
  "atk-s0505a1:530_1": "dve dhutaṅgāni samādiyi paṁsukūlikaṅgañca, tecīvarikaṅgañca. “Piṇḍapāte taṇhaṁ mākāsīti",
  "atk-s0505a1:530_2": "maṁ bhagavā āhā”ti piṇḍapātapaṭisaṁyuttāni pañca dhutaṅgāni samādiyi – piṇḍapātikaṅgaṁ,",
  "atk-s0505a1:530_3": "sapadānacārikaṅgaṁ, ekāsanikaṅgaṁ, pattapiṇḍikaṅgaṁ, khalupacchābhattikaṅganti. “Senāsane",
  "atk-s0505a1:530_4": "taṇhaṁ mākāsīti maṁ bhagavā āhā”ti senāsanapaṭisaṁyuttāni cha dhutaṅgāni samādiyi",
  "atk-s0505a1:530_5": "– āraññikaṅgaṁ, abbhokāsikaṅgaṁ, rukkhamūlikaṅgaṁ, yathāsanthatikaṅgaṁ, sosānikaṅgaṁ,",
  "atk-s0505a1:530_6": "nesajjikaṅganti. “Gilānappaccaye taṇhaṁ mākāsīti maṁ bhagavā āhā”ti sabbappaccayesu",
  "atk-s0505a1:530_7": "yathālābhaṁ yathābalaṁ yathāsāruppanti tīhi santosehi santuṭṭho ahosi, yathā taṁ",
  "atk-s0505a1:530_8": "subbaco kulaputto padakkhiṇaggāhī anusāsaninti.",
  "atk-s0505a1:531_0": "343. Evaṁ bhagavā āyasmantaṁ rāhulaṁ ājīvapārisuddhisīle samādapetvā idāni avasesasīle",
  "atk-s0505a1:531_1": "samathavipassanāsu ca samādapetuṁ “saṁvuto pātimokkhasmi”ntiādimāha. Tattha saṁvuto",
  "atk-s0505a1:531_2": "pātimokkhasminti ettha bhavassūti pāṭhaseso. Bhavāti antimapadena vā sambandho veditabbo,",
  "atk-s0505a1:531_3": "tathā dutiyapade. Evametehi dvīhi vacanehi pātimokkhasaṁvarasīle, indriyasaṁvarasīle",
  "atk-s0505a1:531_4": "ca samādapesi. Pākaṭavasena cettha pañcindriyāni vuttāni. Lakkhaṇato pana chaṭṭhampi",
  "atk-s0505a1:531_5": "vuttaṁyeva hotīti veditabbaṁ. Sati kāyagatā tyatthūti evaṁ catupārisuddhisīle patiṭṭhitassa",
  "atk-s0505a1:531_6": "tuyhaṁ catudhātuvavatthānacatubbidhasampajaññānāpānassatiāhārepaṭikūlasaññābhāvanādibhedā",
  "atk-s0505a1:531_7": "kāyagatā sati atthu bhavatu, bhāvehi nanti attho. Nibbidābahulo bhavāti saṁsāravaṭṭe",
  "atk-s0505a1:531_8": "ukkaṇṭhanabahulo sabbaloke anabhiratasaññī hohīti attho.",
  "atk-s0505a1:532_0": "344. Ettāvatā nibbedhabhāgiyaṁ upacārabhūmiṁ dassetvā idāni appanābhūmiṁ dassento",
  "atk-s0505a1:532_1": "“nimittaṁ parivajjehī”tiādimāha. Tattha nimittanti rāgaṭṭhāniyaṁ subhanimittaṁ. Teneva",
  "atk-s0505a1:532_2": "naṁ parato visesento āha – “subhaṁ rāgūpasañhita”nti. Parivajjehīti amanasikārena",
  "atk-s0505a1:532_3": "pariccajāhi. Asubhāya cittaṁ bhāvehīti yathā saviññāṇake aviññāṇake vā kāye asubhabhāvanā",
  "atk-s0505a1:532_4": "sampajjati, evaṁ cittaṁ bhāvehi. Ekaggaṁ susamāhitanti upacārasamādhinā ekaggaṁ,",
  "atk-s0505a1:532_5": "appanāsamādhinā susamāhitaṁ. Yathā te īdisaṁ cittaṁ hoti, tathā naṁ bhāvehīti attho.",
  "atk-s0505a1:533_0": "345. Evamassa appanābhūmiṁ dassetvā vipassanaṁ dassento “animitta”ntiādimāha. Tattha",
  "atk-s0505a1:533_1": "animittañca bhāvehīti evaṁ nibbedhabhāgiyena samādhinā samāhitacitto vipassanaṁ bhāvehīti",
  "atk-s0505a1:533_2": "vuttaṁ hoti. Vipassanā hi “aniccānupassanāñāṇaṁ niccanimittato vimuccatīti animitto",
  "atk-s0505a1:533_3": "vimokkho”tiādinā nayena rāganimittādīnaṁ vā aggahaṇena animittavohāraṁ labhati. Yathāha –",
  "atk-s0505a1:534": "“So khvāhaṁ, āvuso, sabbanimittānaṁ amanasikārā animittaṁ cetosamādhiṁ upasampajja viharāmi. Tassa mayhaṁ, āvuso, iminā vihārena viharato nimittānusāri viññāṇaṁ hotī”ti.",
  "atk-s0505a1:535_0": "Mānānusayamujjahāti imāya animittabhāvanāya aniccasaññaṁ paṭilabhitvā “aniccasaññino,",
  "atk-s0505a1:535_1": "meghiya, anattasaññā saṇṭhāti, anattasaññī asmimānasamugghātaṁ pāpuṇātī”ti evamādinā",
  "atk-s0505a1:535_2": "anukkamena mānānusayaṁ ujjaha pajaha pariccajāhīti attho. Tato mānābhisamayā, upasanto",
  "atk-s0505a1:535_3": "carissasīti athevaṁ ariyamaggena mānassa abhisamayā khayā vayā pahānā paṭinissaggā",
  "atk-s0505a1:535_4": "upasanto nibbuto sītibhūto sabbadarathapariḷāhavirahito yāva anupādisesāya nibbānadhātuyā",
  "atk-s0505a1:535_5": "parinibbāsi, tāva suññatānimittāppaṇihitānaṁ aññataraññatarena phalasamāpattivihārena",
  "atk-s0505a1:535_6": "carissasi viharissasīti arahattanikūṭena desanaṁ niṭṭhāpesi.",
  "atk-s0505a1:536_0": "Tato paraṁ “itthaṁ sudaṁ bhagavā”tiādi saṅgītikārakānaṁ vacanaṁ. Tattha itthaṁ sudanti",
  "atk-s0505a1:536_1": "itthaṁ su idaṁ, evamevāti vuttaṁ hoti. Sesamettha uttānatthameva. Evaṁ ovadiyamāno",
  "atk-s0505a1:536_2": "cāyasmā rāhulo paripākagatesu vimuttiparipācaniyesu dhammesu cūḷarāhulovādasuttapariyosāne",
  "atk-s0505a1:536_3": "anekehi devatāsahassehi saddhiṁ arahatte patiṭṭhāsīti.",
  "atk-s0505a1:537": "Paramatthajotikāya khuddaka-aṭṭhakathāya",
  "atk-s0505a1:538": "Suttanipāta-aṭṭhakathāya rāhulasuttavaṇṇanā niṭṭhitā.",
  "atk-s0505a1:539": "12. Nigrodhakappasutta-(vaṅgīsasutta)-vaṇṇanā",
  "atk-s0505a1:540_0": "Evaṁme sutanti nigrodhakappasuttaṁ, “vaṅgīsasutta”ntipi vuccati. Kā uppatti? Ayameva",
  "atk-s0505a1:540_1": "yāssa nidāne vuttā. Tattha evaṁ metiādīni vuttatthāneva, yato tāni aññāni ca tathāvidhāni",
  "atk-s0505a1:540_2": "chaḍḍetvā avuttanayameva vaṇṇayissāma. Aggāḷave cetiyeti āḷaviyaṁ aggacetiye. Anuppanne",
  "atk-s0505a1:540_3": "hi bhagavati aggāḷavagotamakādīni anekāni cetiyāni ahesuṁ yakkhanāgādīnaṁ bhavanāni.",
  "atk-s0505a1:540_4": "Tāni uppanne bhagavati manussā vināsetvā vihāre akaṁsu, teneva ca nāmena vohariṁsu.",
  "atk-s0505a1:540_5": "Tato aggāḷavacetiyasaṅkhāte vihāre viharatīti vuttaṁ hoti. Āyasmato vaṅgīsassāti",
  "atk-s0505a1:540_6": "ettha āyasmāti piyavacanaṁ, vaṅgīsoti tassa therassa nāmaṁ. So jātito pabhuti evaṁ",
  "atk-s0505a1:540_7": "veditabbo – so kira paribbājakassa putto paribbājikāya kucchimhi jāto aññataraṁ vijjaṁ",
  "atk-s0505a1:540_8": "jānāti, yassānubhāvena chavasīsaṁ ākoṭetvā sattānaṁ gatiṁ jānāti. Manussāpi sudaṁ",
  "atk-s0505a1:540_9": "attano ñātīnaṁ kālakatānaṁ susānato sīsāni ānetvā taṁ tesaṁ gatiṁ pucchanti. So “asukaniraye",
  "atk-s0505a1:540_10": "nibbatto, asukamanussaloke”ti vadati. Te tena vimhitā tassa bahuṁ dhanaṁ denti. Evaṁ",
  "atk-s0505a1:540_11": "so sakalajambudīpe pākaṭo ahosi.",
  "atk-s0505a1:541_0": "So satasahassakappaṁ pūritapāramī abhinīhārasampanno pañcahi purisasahassehi parivuto",
  "atk-s0505a1:541_1": "gāmanigamajanapadarājadhānīsu vicaranto sāvatthiṁ anuppatto. Tena ca samayena bhagavā",
  "atk-s0505a1:541_2": "sāvatthiyaṁ viharati, sāvatthivāsino purebhattaṁ dānaṁ datvā pacchābhattaṁ sunivatthā",
  "atk-s0505a1:541_3": "supārutā pupphagandhādīni gahetvā dhammassavanatthāya jetavanaṁ gacchanti. So te",
  "atk-s0505a1:541_4": "disvā “mahājanakāyo kuhiṁ gacchatī”ti pucchi. Athassa te ācikkhiṁsu – “buddho loke",
  "atk-s0505a1:541_5": "uppanno, so bahujanahitāya dhammaṁ deseti, tattha gacchāmā”ti. Sopi tehi saddhiṁ",
  "atk-s0505a1:541_6": "saparivāro gantvā bhagavatā saddhiṁ sammoditvā ekamantaṁ nisīdi. Atha naṁ bhagavā",
  "atk-s0505a1:541_7": "āmantesi – “kiṁ, vaṅgīsa, jānāsi kira tādisaṁ vijjaṁ, yāya sattānaṁ chavasīsāni ākoṭetvā",
  "atk-s0505a1:541_8": "gatiṁ pavedesī”ti? “Evaṁ, bho gotama, jānāmī”ti. Bhagavā niraye nibbattassa sīsaṁ",
  "atk-s0505a1:541_9": "āharāpetvā dassesi, so nakhena ākoṭetvā “niraye nibbattassa sīsaṁ bho gotamā”ti āha.",
  "atk-s0505a1:541_10": "Evaṁ sabbagatinibbattānaṁ sīsāni dassesi, sopi tatheva ñatvā ārocesi. Athassa bhagavā",
  "atk-s0505a1:541_11": "khīṇāsavasīsaṁ dassesi, so punappunaṁ ākoṭetvā na aññāsi. Tato bhagavā “avisayo te",
  "atk-s0505a1:541_12": "ettha vaṅgīsa, mameveso visayo, khīṇāsavasīsa”nti vatvā imaṁ gāthamabhāsi –",
  "atk-s0505a1:542": "“Gatī migānaṁ pavanaṁ, ākāso pakkhinaṁ gati;",
  "atk-s0505a1:543": "Vibhavo gati dhammānaṁ, nibbānaṁ arahato gatī”ti. ;",
  "atk-s0505a1:544_0": "Vaṅgīso gāthaṁ sutvā “imaṁ me, bho gotama, vijjaṁ dehī”ti āha. Bhagavā “nāyaṁ vijjā",
  "atk-s0505a1:544_1": "apabbajitānaṁ sampajjatī”ti āha. So “pabbājetvā vā maṁ, bho gotama, yaṁ vā icchasi,",
  "atk-s0505a1:544_2": "taṁ katvā imaṁ vijjaṁ dehī”ti āha. Tadā ca bhagavato nigrodhakappatthero samīpe hoti,",
  "atk-s0505a1:544_3": "taṁ bhagavā āṇāpesi – “tena hi, nigrodhakappa, imaṁ pabbājehī”ti. So taṁ pabbājetvā",
  "atk-s0505a1:544_4": "tacapañcakakammaṭṭhānaṁ ācikkhi. Vaṅgīso anupubbena paṭisambhidāppatto arahā ahosi.",
  "atk-s0505a1:544_5": "Etadagge ca bhagavatā niddiṭṭho “etadaggaṁ, bhikkhave, mama sāvakānaṁ bhikkhūnaṁ",
  "atk-s0505a1:544_6": "paṭibhānavantānaṁ yadidaṁ vaṅgīso”ti.",
  "atk-s0505a1:545_0": "Evaṁ samudāgatassa āyasmato vaṅgīsassa upajjhāyo vajjāvajjādiupanijjhāyanena evaṁ",
  "atk-s0505a1:545_1": "laddhavohāro nigrodhakappo nāma thero. Kappoti tassa therassa nāmaṁ, nigrodhamūle",
  "atk-s0505a1:545_2": "pana arahattaṁ adhigatattā “nigrodhakappo”ti bhagavatā vutto. Tato naṁ bhikkhūpi",
  "atk-s0505a1:545_3": "evaṁ voharanti. Sāsane thirabhāvaṁ pattoti thero. Aggāḷave cetiye aciraparinibbuto",
  "atk-s0505a1:545_4": "hotīti tasmiṁ cetiye aciraparinibbuto hoti. Rahogatassa paṭisallīnassāti gaṇamhā",
  "atk-s0505a1:545_5": "vūpakaṭṭhattā rahogatassa kāyena, paṭisallīnassa cittena tehi tehi visayehi paṭinivattitvā",
  "atk-s0505a1:545_6": "sallīnassa. Evaṁ cetaso parivitakko udapādīti iminā ākārena vitakko uppajji. Kasmā",
  "atk-s0505a1:545_7": "pana udapādīti. Asammukhattā diṭṭhāsevanattā ca. Ayañhi tassa parinibbānakāle na",
  "atk-s0505a1:545_8": "sammukhā ahosi, diṭṭhapubbañcānena assa hatthakukkuccādipubbāsevanaṁ, tādisañca akhīṇāsavānampi",
  "atk-s0505a1:545_9": "hoti khīṇāsavānampi pubbaparicayena.",
  "atk-s0505a1:546_0": "Tathā hi piṇḍolabhāradvājo pacchābhattaṁ divāvihāratthāya udenassa uyyānameva gacchati",
  "atk-s0505a1:546_1": "pubbe rājā hutvā tattha paricāresīti iminā pubbaparicayena, gavampatitthero tāvatiṁsabhavane",
  "atk-s0505a1:546_2": "suññaṁ devavimānaṁ gacchati devaputto hutvā tattha paricāresīti iminā pubbaparicayena.",
  "atk-s0505a1:546_3": "Pilindavaccho bhikkhū vasalavādena samudācarati abbokiṇṇāni pañca jātisatāni brāhmaṇo",
  "atk-s0505a1:546_4": "hutvā tathā abhāsīti iminā pubbaparicayena. Tasmā asammukhattā diṭṭhāsevanattā cassa",
  "atk-s0505a1:546_5": "evaṁ cetaso parivitakko udapādi “parinibbuto nu kho me upajjhāyo, udāhu no parinibbuto”ti.",
  "atk-s0505a1:546_6": "Tato paraṁ uttānatthameva. Ekaṁsaṁ cīvaraṁ katvāti ettha pana puna saṇṭhāpanena evaṁ",
  "atk-s0505a1:546_7": "vuttaṁ. Ekaṁsanti ca vāmaṁsaṁ pārupitvā ṭhitassetaṁ adhivacanaṁ. Yato yathā vāmaṁsaṁ",
  "atk-s0505a1:546_8": "pārupitvā ṭhitaṁ hoti, tathā cīvaraṁ katvāti evamassattho veditabbo. Sesaṁ pākaṭameva.",
  "atk-s0505a1:547_0": "346.Anomapaññanti omaṁ vuccati parittaṁ lāmakaṁ, na omapaññaṁ, anomapaññaṁ, mahāpaññanti",
  "atk-s0505a1:547_1": "attho. Diṭṭheva dhammeti paccakkhameva, imasmiṁyeva attabhāveti vā attho. Vicikicchānanti",
  "atk-s0505a1:547_2": "evarūpānaṁ parivitakkānaṁ. Ñātoti pākaṭo. Yasassīti lābhaparivārasampanno abhinibbutattoti",
  "atk-s0505a1:547_3": "guttacitto apariḍayhamānacitto vā.",
  "atk-s0505a1:548_0": "347.Tayā katanti nigrodhamūle nisinnattā “nigrodhakappo”ti vadatā tayā katanti yathā",
  "atk-s0505a1:548_1": "attanā upalakkheti, tathā bhaṇati. Bhagavā pana na nisinnattā eva taṁ tathā ālapi,",
  "atk-s0505a1:548_2": "apica kho tattha arahattaṁ pattattā. Brāhmaṇassāti jātiṁ sandhāya bhaṇati. So kira",
  "atk-s0505a1:548_3": "brāhmaṇamahāsālakulā pabbajito. Namassaṁ acarīti namassamāno vihāsi. Mutyapekkhoti",
  "atk-s0505a1:548_4": "nibbānasaṅkhātaṁ vimuttiṁ apekkhamāno, nibbānaṁ patthentoti vuttaṁ hoti. Daḷhadhammadassīti",
  "atk-s0505a1:548_5": "bhagavantaṁ ālapati. Daḷhadhammo hi nibbānaṁ abhijjanaṭṭhena, tañca bhagavā dasseti.",
  "atk-s0505a1:548_6": "Tasmā taṁ “daḷhadhammadassī”ti āha.",
  "atk-s0505a1:549_0": "348.Sakyātipi bhagavantameva kulanāmena ālapati. Mayampi sabbeti niravasesaparisaṁ",
  "atk-s0505a1:549_1": "saṅgaṇhitvā attānaṁ dassento bhaṇati. Samantacakkhūtipi bhagavantameva sabbaññutaññāṇena",
  "atk-s0505a1:549_2": "ālapati. Samavaṭṭhitāti sammā avaṭṭhitā ābhogaṁ katvā ṭhitā. Noti amhākaṁ. Savanāyāti",
  "atk-s0505a1:549_3": "imassa pañhassa veyyākaraṇassavanatthāya. Sotāti sotindriyāni. Tuvaṁ no satthā tvamanuttarosīti",
  "atk-s0505a1:549_4": "thutivacanamattamevetaṁ.",
  "atk-s0505a1:550_0": "349.Chindevano vicikicchanti akusalavicikicchāya nibbicikiccho so, vicikicchāpatirūpakaṁ",
  "atk-s0505a1:550_1": "pana taṁ parivitakkaṁ sandhāyevamāha. Brūhi metanti brūhi me etaṁ, yaṁ mayā yācitosi",
  "atk-s0505a1:550_2": "“taṁ sāvakaṁ sakya, mayampi sabbe aññātumicchāmā”ti, brūvanto ca taṁ brāhmaṇaṁ parinibbutaṁ",
  "atk-s0505a1:550_3": "vedaya bhūripañña majjheva no bhāsa, parinibbutaṁ ñatvā mahāpaññaṁ bhagavā majjheva",
  "atk-s0505a1:550_4": "amhākaṁ sabbesaṁ bhāsa, yathā sabbeva mayaṁ jāneyyāma. Sakkova devāna sahassanettoti",
  "atk-s0505a1:550_5": "idaṁ pana thutivacanameva. Apicassa ayaṁ adhippāyo – yathā sakko sahassanetto devānaṁ",
  "atk-s0505a1:550_6": "majjhe tehi sakkaccaṁ sampaṭicchitavacano bhāsati, evaṁ amhākaṁ majjhe amhehi sampaṭicchitavacano bhāsāti.",
  "atk-s0505a1:551_0": "350.Ye kecīti imampi gāthaṁ bhagavantaṁ thunantoyeva vattukāmataṁ janetuṁ bhaṇati.",
  "atk-s0505a1:551_1": "Tassattho ye keci abhijjhādayo ganthā tesaṁ appahāne mohavicikicchānaṁ pahānābhāvato",
  "atk-s0505a1:551_2": "“mohamaggā”ti ca “aññāṇapakkhā”ti ca “vicikicchaṭṭhānā”ti ca vuccanti. Sabbe te tathāgataṁ",
  "atk-s0505a1:551_3": "patvā tathāgatassa desanābalena viddhaṁsitā na bhavanti nassanti. Kiṁ kāraṇaṁ? Cakkhuñhi",
  "atk-s0505a1:551_4": "etaṁ paramaṁ narānaṁ, yasmā tathāgato sabbaganthavidhamanapaññācakkhujananato narānaṁ",
  "atk-s0505a1:551_5": "paramaṁ cakkhunti vuttaṁ hoti.",
  "atk-s0505a1:552_0": "351.No ce hi jātūti imampi gāthaṁ thunantoyeva vattukāmataṁ janentova bhaṇati. Tattha",
  "atk-s0505a1:552_1": "jātūti ekaṁsavacanaṁ. Purisoti bhagavantaṁ sandhāyāha. Jotimantoti paññājotisamannāgatā",
  "atk-s0505a1:552_2": "sāriputtādayo. Idaṁ vuttaṁ hoti – yadi bhagavā yathā puratthimādibhedo vāto abbhaghanaṁ",
  "atk-s0505a1:552_3": "vihanati, evaṁ desanāvegena kilese na vihaneyya. Tathā yathā abbhaghanena nivuto",
  "atk-s0505a1:552_4": "loko tamova hoti ekandhakāro, evaṁ aññāṇanivutopi tamovassa. Yepi ime dāni jotimanto",
  "atk-s0505a1:552_5": "khāyanti sāriputtādayo, tepi narā na tapeyyunti.",
  "atk-s0505a1:553_0": "352.Dhīrā cāti imampi gāthaṁ purimanayeneva bhaṇati. Tassattho dhīrā ca paṇḍitā purisā",
  "atk-s0505a1:553_1": "pajjotakarā bhavanti, paññāpajjotaṁ uppādenti. Tasmā ahaṁ taṁ vīra padhānavīriyasamannāgato",
  "atk-s0505a1:553_2": "bhagavā tatheva maññe dhīroti ca pajjotakarotveva ca maññāmi. Mayañhi vipassinaṁ",
  "atk-s0505a1:553_3": "sabbadhamme yathābhūtaṁ passantaṁ bhagavantaṁ jānantā eva upāgamumhā, tasmā parisāsu",
  "atk-s0505a1:553_4": "no āvikarohi kappaṁ, nigrodhakappaṁ ācikkha pakāsehīti.",
  "atk-s0505a1:554_0": "353.Khippanti imampi gāthaṁ purimanayeneva bhaṇati. Tassattho khippaṁ giraṁ eraya",
  "atk-s0505a1:554_1": "lahuṁ acirāyamāno vacanaṁ bhāsa, vagguṁ manoramaṁ bhagavā. Yathā suvaṇṇahaṁso gocarapaṭikkanto",
  "atk-s0505a1:554_2": "jātassaravanasaṇḍaṁ disvā gīvaṁ paggayha uccāretvā rattatuṇḍena saṇikaṁ ataramāno",
  "atk-s0505a1:554_3": "vagguṁ giraṁ nikūjati nicchāreti, evameva tvampi saṇikaṁ nikūja, iminā mahāpurisalakkhaṇaññatarena",
  "atk-s0505a1:554_4": "bindussarena suvikappitena suṭṭhuvikappitena abhisaṅkhatena. Ete mayaṁ sabbeva ujugatā",
  "atk-s0505a1:554_5": "avikkhittamānasā hutvā tava nikūjitaṁ suṇomāti.",
  "atk-s0505a1:555_0": "354.Pahīnajātimaraṇanti imampi gāthaṁ purimanayeneva bhaṇati. Tattha na sesetīti",
  "atk-s0505a1:555_1": "aseso, taṁ asesaṁ. Sotāpannādayo viya kiñci asesetvā pahīnajātimaraṇanti vuttaṁ hoti.",
  "atk-s0505a1:555_2": "Niggayhāti suṭṭhu yācitvā nibandhitvā. Dhonanti dhutasabbapāpaṁ. Vadessāmīti kathāpessāmi",
  "atk-s0505a1:555_3": "dhammaṁ. Na kāmakāro hi puthujjanānanti puthujjanānameva hi kāmakāro natthi, yaṁ",
  "atk-s0505a1:555_4": "patthenti ñātuṁ vā vattuṁ vā, taṁ na sakkonti. Saṅkheyyakāro ca tathāgatānanti tathāgatānaṁ",
  "atk-s0505a1:555_5": "pana vīmaṁsakāro paññāpubbaṅgamā kiriyā. Te yaṁ patthenti ñātuṁ vā vattuṁ vā, taṁ",
  "atk-s0505a1:555_6": "sakkontīti adhippāyo.",
  "atk-s0505a1:556_0": "355. Idāni taṁ saṅkheyyakāraṁ pakāsento “sampannaveyyākaraṇa”nti gāthamāha. Tassattho",
  "atk-s0505a1:556_1": "– tathā hi tava bhagavā idaṁ samujjupaññassa tattha tattha samuggahītaṁ vuttaṁ pavattitaṁ",
  "atk-s0505a1:556_2": "sampannaveyyākaraṇaṁ, “santatimahāmatto sattatālamattaṁ abbhuggantvā parinibbāyissati,",
  "atk-s0505a1:556_3": "suppabuddho sakko sattame divase pathaviṁ pavisissatī”ti evamādīsu aviparītaṁ diṭṭhaṁ.",
  "atk-s0505a1:556_4": "Tato pana suṭṭhutaraṁ añjaliṁ paṇāmetvā āha – ayamañjalī pacchimo suppaṇāmito, ayamaparopi",
  "atk-s0505a1:556_5": "añjalī suṭṭhutaraṁ paṇāmito. Mā mohayīti mā no akathanena mohayi jānaṁ jānanto kappassa",
  "atk-s0505a1:556_6": "gatiṁ. Anomapaññāti bhagavantaṁ ālapati.",
  "atk-s0505a1:557_0": "356.Parovaranti imaṁ pana gāthaṁ aparenapi pariyāyena amohanameva yācanto āha. Tattha",
  "atk-s0505a1:557_1": "parovaranti lokiyalokuttaravasena sundarāsundaraṁ dūresantikaṁ vā. Ariyadhammanti",
  "atk-s0505a1:557_2": "catusaccadhammaṁ. Viditvāti paṭivijjhitvā. Jānanti sabbaṁ ñeyyadhammaṁ jānanto. Vācābhikaṅkhāmīti",
  "atk-s0505a1:557_3": "yathā ghammani ghammatatto puriso kilanto tasito vāriṁ, evaṁ te vācaṁ abhikaṅkhāmi.",
  "atk-s0505a1:557_4": "Sutaṁ pavassāti sutasaṅkhātaṁ saddāyatanaṁ pavassa pagghara muñca pavattehi. “Sutassa",
  "atk-s0505a1:557_5": "vassā”tipi pāṭho, vuttappakārassa saddāyatanassa vuṭṭhiṁ vassāti attho.",
  "atk-s0505a1:558": "357. Idāni yādisaṁ vācaṁ abhikaṅkhati, taṁ pakāsento –",
  "atk-s0505a1:559": "“Yadatthikaṁ brahmacariyaṁ acarī,",
  "atk-s0505a1:560": "Kappāyano kaccissa taṁ amoghaṁ;",
  "atk-s0505a1:561": "Nibbāyi so ādu saupādiseso,",
  "atk-s0505a1:562": "Yathā vimutto ahu taṁ suṇomā”ti. –",
  "atk-s0505a1:563_0": "Gāthamāha. Tattha kappāyanoti kappameva pūjāvasena bhaṇati. Yathā vimuttoti “kiṁ",
  "atk-s0505a1:563_1": "anupādisesāya nibbānadhātuyā yathā asekkhā, udāhu upādisesāya yathā sekkhā”ti pucchati.",
  "atk-s0505a1:563_2": "Sesamettha pākaṭameva.",
  "atk-s0505a1:564": "358. Evaṁ dvādasahi gāthāhi yācito bhagavā taṁ viyākaronto –",
  "atk-s0505a1:565": "“Acchecchi taṇhaṁ idha nāmarūpe, (iti bhagavā)",
  "atk-s0505a1:566": "Kaṇhassa sotaṁ dīgharattānusayitaṁ;",
  "atk-s0505a1:567": "Atāri jātiṁ maraṇaṁ asesaṁ,",
  "atk-s0505a1:568": "Iccabravī bhagavā pañcaseṭṭho”ti. –",
  "atk-s0505a1:569_0": "Gāthamāha. Tattha purimapadassa tāva attho – yāpi imasmiṁ nāmarūpe kāmataṇhādibhedā",
  "atk-s0505a1:569_1": "taṇhādīgharattaṁ appahīnaṭṭhena anusayitā kaṇhanāmakassa mārassa “sota”ntipi vuccati,",
  "atk-s0505a1:569_2": "taṁ kaṇhassa sotabhūtaṁ dīgharattānusayitaṁ idha nāmarūpe taṇhaṁ kappāyano chindīti.",
  "atk-s0505a1:569_3": "Iti bhagavāti idaṁ panettha saṅgītikārānaṁ vacanaṁ. Atāri jātiṁ maraṇaṁ asesanti",
  "atk-s0505a1:569_4": "so taṁ taṇhaṁ chetvā asesaṁ jātimaraṇaṁ atāri, anupādisesāya nibbānadhātuyā parinibbāyīti",
  "atk-s0505a1:569_5": "dasseti. Iccabravī bhagavā pañcaseṭṭhoti vaṅgīsena puṭṭho bhagavā etadavoca pañcannaṁ",
  "atk-s0505a1:569_6": "paṭhamasissānaṁ pañcavaggiyānaṁ seṭṭho, pañcahi vā saddhādīhi indriyehi, sīlādīhi",
  "atk-s0505a1:569_7": "vā dhammakkhandhehi ativisiṭṭhehi cakkhūhi ca seṭṭhoti saṅgītikārānamevidaṁ vacanaṁ.",
  "atk-s0505a1:570_0": "359. Evaṁ vutte bhagavato bhāsitamabhinandamānaso vaṅgīso “esa sutvā”tiādigāthāyo",
  "atk-s0505a1:570_1": "āha. Tattha paṭhamagāthāya isisattamāti bhagavā isi ca sattamo ca uttamaṭṭhena vipassīsikhīvessabhūkakusandhakoṇāgamanakassapanāmake",
  "atk-s0505a1:570_2": "cha isayo attanā saha satta karonto pātubhūtotipi isisattamo, taṁ ālapanto āha. Na",
  "atk-s0505a1:570_3": "maṁ vañcesīti yasmā parinibbuto, tasmā tassa parinibbutabhāvaṁ icchantaṁ maṁ na vañcesi,",
  "atk-s0505a1:570_4": "na visaṁvādesīti attho. Sesamettha pākaṭameva.",
  "atk-s0505a1:571_0": "360. Dutiyagāthāya yasmā mutyapekkho vihāsi, tasmā taṁ sandhāyāha “yathāvādī tathākārī,",
  "atk-s0505a1:571_1": "ahu buddhassa sāvako”ti. Maccuno jālaṁ tatanti tebhūmakavaṭṭe vitthataṁ mārassa taṇhājālaṁ.",
  "atk-s0505a1:571_2": "Māyāvinoti bahumāyassa. “Tathā māyāvino”tipi keci paṭhanti, tesaṁ yo anekāhi māyāhi",
  "atk-s0505a1:571_3": "anekakkhattumpi bhagavantaṁ upasaṅkami, tassa tathā māyāvinoti adhippāyo.",
  "atk-s0505a1:572_0": "361. Tatiyagāthāya ādīti kāraṇaṁ. Upādānassāti vaṭṭassa. Vaṭṭañhi upādātabbaṭṭhena",
  "atk-s0505a1:572_1": "idha “upādāna”nti vuttaṁ, tasseva upādānassa ādiṁ avijjātaṇhādibhedaṁ kāraṇaṁ addasa",
  "atk-s0505a1:572_2": "kappoti evaṁ vattuṁ vaṭṭati bhagavāti adhippāyena vadati. Accagā vatāti atikkanto",
  "atk-s0505a1:572_3": "vata. Maccudheyyanti maccu ettha dhiyatīti maccudheyyaṁ, tebhūmakavaṭṭassetaṁ adhivacanaṁ.",
  "atk-s0505a1:572_4": "Taṁ suduttaraṁ maccudheyyaṁ accagā vatāti vedajāto bhaṇati. Sesamettha pākaṭamevāti.",
  "atk-s0505a1:573": "Paramatthajotikāya khuddaka-aṭṭhakathāya",
  "atk-s0505a1:574": "Suttanipāta-aṭṭhakathāya nigrodhakappasuttavaṇṇanā niṭṭhitā.",
  "atk-s0505a1:575": "13. Sammāparibbājanīyasutta-(mahāsamayasutta)-vaṇṇanā",
  "atk-s0505a1:576_0": "362.Pucchāmimuniṁ pahūtapaññanti sammāparibbājanīyasuttaṁ, “mahāsamayasutta”ntipi",
  "atk-s0505a1:576_1": "vuccati mahāsamayadivase kathitattā. Kā uppatti? Pucchāvasikā uppatti. Nimmitabuddhena",
  "atk-s0505a1:576_2": "hi puṭṭho bhagavā imaṁ suttamabhāsi, taṁ saddhiṁ pucchāya “sammāparibbājanīyasutta”nti",
  "atk-s0505a1:576_3": "vuccati. Ayamettha saṅkhepo, vitthārato pana sākiyakoliyānaṁ uppattito pabhuti porāṇehi vaṇṇīyati.",
  "atk-s0505a1:577_0": "Tatrāyaṁ uddesamaggavaṇṇanā – paṭhamakappikānaṁ kira rañño mahāsammatassa rojo nāma",
  "atk-s0505a1:577_1": "putto ahosi. Rojassa vararojo, vararojassa kalyāṇo, kalyāṇassa varakalyāṇo, varakalyāṇassa",
  "atk-s0505a1:577_2": "mandhātā, mandhātussa varamandhātā, varamandhātussa uposatho, uposathassa varo, varassa",
  "atk-s0505a1:577_3": "upavaro, upavarassa maghadevo, maghadevassa paramparā caturāsīti khattiyasahassāni",
  "atk-s0505a1:577_4": "ahesuṁ. Tesaṁ parato tayo okkākavaṁsā ahesuṁ. Tesu tatiyaokkākassa pañca mahesiyo",
  "atk-s0505a1:577_5": "ahesuṁ – hatthā, cittā, jantu, jālinī, visākhāti. Ekekissā pañca pañca itthisatāni",
  "atk-s0505a1:577_6": "parivārā. Sabbajeṭṭhāya cattāro puttā – okkāmukho, karakaṇḍu, hatthiniko, sinipuroti;",
  "atk-s0505a1:577_7": "pañca dhītaro – piyā, suppiyā, ānandā, vijitā, vijitasenāti. Evaṁ sā nava putte labhitvā kālamakāsi.",
  "atk-s0505a1:578_0": "Atha rājā aññaṁ daharaṁ abhirūpaṁ rājadhītaraṁ ānetvā aggamahesiṭṭhāne ṭhapesi. Sāpi",
  "atk-s0505a1:578_1": "jantuṁ nāma ekaṁ puttaṁ vijāyi. Taṁ jantukumāraṁ pañcamadivase alaṅkaritvā rañño",
  "atk-s0505a1:578_2": "dassesi. Rājā tuṭṭho mahesiyā varaṁ adāsi. Sā ñātakehi saddhiṁ mantetvā puttassa",
  "atk-s0505a1:578_3": "rajjaṁ yāci. Rājā “nassa vasali, mama puttānaṁ antarāyamicchasī”ti nādāsi. Sā punappunaṁ",
  "atk-s0505a1:578_4": "raho rājānaṁ paritosetvā “na, mahārāja, musāvādo vaṭṭatī”tiādīni vatvā yācati eva.",
  "atk-s0505a1:578_5": "Atha rājā putte āmantesi – “ahaṁ, tātā, tumhākaṁ kaniṭṭhaṁ jantukumāraṁ disvā tassa",
  "atk-s0505a1:578_6": "mātuyā sahasā varaṁ adāsiṁ. Sā puttassa rajjaṁ pariṇāmetuṁ icchati. Tumhe mamaccayena",
  "atk-s0505a1:578_7": "āgantvā rajjaṁ kāreyyāthā”ti aṭṭhahi amaccehi saddhiṁ uyyojesi. Te bhaginiyo ādāya",
  "atk-s0505a1:578_8": "caturaṅginiyā senāya nagarā nikkhamiṁsu. “Kumārā pituaccayena āgantvā rajjaṁ kāressanti,",
  "atk-s0505a1:578_9": "gacchāma ne upaṭṭhahāmā”ti cintetvā bahū manussā anubandhiṁsu. Paṭhamadivase yojanamattā",
  "atk-s0505a1:578_10": "senā ahosi, dutiyadivase dviyojanamattā, tatiyadivase tiyojanamattā. Kumārā cintesuṁ",
  "atk-s0505a1:578_11": "– “mahā ayaṁ balakāyo, sace mayaṁ kañci sāmantarājānaṁ akkamitvā janapadaṁ gaṇhissāma,",
  "atk-s0505a1:578_12": "sopi no na pahossati, kiṁ paresaṁ pīḷaṁ katvā laddharajjena, mahā jambudīpo, araññe",
  "atk-s0505a1:578_13": "nagaraṁ māpessāmā”ti himavantābhimukhā agamiṁsu.",
  "atk-s0505a1:579_0": "Tattha nagaramāpanokāsaṁ pariyesamānā himavati kapilo nāma ghoratapo tāpaso paṭivasati",
  "atk-s0505a1:579_1": "pokkharaṇitīre mahāsākasaṇḍe, tassa vasanokāsaṁ gatā. So te disvā pucchitvā sabbaṁ",
  "atk-s0505a1:579_2": "pavattiṁ sutvā tesu anukampaṁ akāsi. So kira bhummajālaṁ nāma vijjaṁ jānāti, yāya",
  "atk-s0505a1:579_3": "uddhaṁ asītihatthe ākāse ca heṭṭhā bhūmiyañca guṇadose passati. Athekasmiṁ padese",
  "atk-s0505a1:579_4": "sūkaramigā sīhabyagghādayo tāsetvā paripātenti, maṇḍūkamūsikā sappe bhiṁsāpenti.",
  "atk-s0505a1:579_5": "So te disvā “ayaṁ bhūmippadeso pathavīagga”nti tasmiṁ padese assamaṁ māpesi. Tato",
  "atk-s0505a1:579_6": "so rājakumāre āha – “sace mama nāmena nagaraṁ karotha, demi vo imaṁ okāsa”nti. Te",
  "atk-s0505a1:579_7": "tathā paṭijāniṁsu. Tāpaso “imasmiṁ okāse ṭhatvā caṇḍālaputtopi cakkavattiṁ balena",
  "atk-s0505a1:579_8": "atisetī”ti vatvā “assame rañño gharaṁ māpetvā nagaraṁ māpethā”ti taṁ okāsaṁ datvā",
  "atk-s0505a1:579_9": "sayaṁ avidūre pabbatapāde assamaṁ katvā vasi. Tato kumārā tattha nagaraṁ māpetvā",
  "atk-s0505a1:579_10": "kapilassa vutthokāse katattā “kapilavatthū”ti nāmaṁ āropetvā tattha nivāsaṁ kappesuṁ.",
  "atk-s0505a1:580_0": "Atha amaccā “ime kumārā vayappattā, yadi nesaṁ pitā santike bhaveyya, so āvāhavivāhaṁ",
  "atk-s0505a1:580_1": "kāreyya. Idāni pana amhākaṁ bhāro”ti cintetvā kumārehi saddhiṁ mantesuṁ. Kumārā “amhākaṁ",
  "atk-s0505a1:580_2": "sadisā khattiyadhītaro na passāma, tāsampi bhaginīnaṁ sadise khattiyakumāre, jātisambhedañca",
  "atk-s0505a1:580_3": "na karomā”ti. Te jātisambhedabhayena jeṭṭhabhaginiṁ mātuṭṭhāne ṭhapetvā avasesāhi",
  "atk-s0505a1:580_4": "saṁvāsaṁ kappesuṁ. Tesaṁ pitā taṁ pavattiṁ sutvā “sakyā vata, bho kumārā, paramasakyā",
  "atk-s0505a1:580_5": "vata, bho kumārā”ti udānaṁ udānesi. Ayaṁ tāva sakyānaṁ uppatti. Vuttampi cetaṁ bhagavatā –",
  "atk-s0505a1:581_0": "“Atha kho, ambaṭṭha, rājā okkāko amacce pārisajje āmantesi – ‘kahaṁ nu kho, bho,",
  "atk-s0505a1:581_1": "etarahi kumārā sammantī’ti. Atthi, deva, himavantapasse pokkharaṇiyā tīre mahāsākasaṇḍo,",
  "atk-s0505a1:581_2": "tatthetarahi kumārā sammanti. Te jātisambhedabhayā sakāhi bhaginīhi saddhiṁ saṁvāsaṁ",
  "atk-s0505a1:581_3": "kappentīti. Atha kho, ambaṭṭha, rājā okkāko udānaṁ udānesi – ‘sakyā vata, bho kumārā,",
  "atk-s0505a1:581_4": "paramasakyā vata, bho kumārā’ti, tadagge kho pana, ambaṭṭha, sakyā paññāyanti, so",
  "atk-s0505a1:581_5": "ca sakyānaṁ pubbapuriso”ti.",
  "atk-s0505a1:582_0": "Tato nesaṁ jeṭṭhabhaginiyā kuṭṭharogo udapādi, koviḷārapupphasadisāni gattāni ahesuṁ.",
  "atk-s0505a1:582_1": "Rājakumārā “imāya saddhiṁ ekato nisajjaṭṭhānabhojanādīni karontānampi upari esa rogo",
  "atk-s0505a1:582_2": "saṅkamatī”ti cintetvā uyyānakīḷaṁ gacchantā viya taṁ yāne āropetvā araññaṁ pavisitvā",
  "atk-s0505a1:582_3": "pokkharaṇiṁ khaṇāpetvā taṁ tattha khādanīyabhojanīyehi saddhiṁ pakkhipitvā upari",
  "atk-s0505a1:582_4": "padaraṁ paṭicchādāpetvā paṁsuṁ datvā pakkamiṁsu. Tena ca samayena rāmo nāma rājā",
  "atk-s0505a1:582_5": "kuṭṭharogī orodhehi ca nāṭakehi ca jigucchiyamāno tena saṁvegena jeṭṭhaputtassa rajjaṁ",
  "atk-s0505a1:582_6": "datvā araññaṁ pavisitvā tattha paṇṇamūlaphalāni paribhuñjanto nacirasseva arogo suvaṇṇavaṇṇo",
  "atk-s0505a1:582_7": "hutvā, ito cito ca vicaranto mahantaṁ susirarukkhaṁ disvā tassabbhantare soḷasahatthappamāṇaṁ",
  "atk-s0505a1:582_8": "taṁ kolāpaṁ sodhetvā, dvārañca vātapānañca katvā nisseṇiṁ bandhitvā tattha vāsaṁ",
  "atk-s0505a1:582_9": "kappesi. So aṅgārakaṭāhe aggiṁ katvā rattiṁ vissarañca sussarañca suṇanto sayati.",
  "atk-s0505a1:582_10": "So “asukasmiṁ padese sīho saddamakāsi, asukasmiṁ byaggho”ti sallakkhetvā pabhāte",
  "atk-s0505a1:582_11": "tattha gantvā vighāsamaṁsaṁ ādāya pacitvā khādati.",
  "atk-s0505a1:583_0": "Athekadivasaṁ so paccūsasamaye aggiṁ jāletvā nisīdi. Tena ca samayena tassā rājadhītāya",
  "atk-s0505a1:583_1": "gandhaṁ ghāyitvā byaggho taṁ padesaṁ khaṇitvā padaratthare vivaramakāsi. Tena vivarena",
  "atk-s0505a1:583_2": "sā byagghaṁ disvā bhītā vissaramakāsi. So taṁ saddaṁ sutvā “itthisaddo eso”ti ca",
  "atk-s0505a1:583_3": "sallakkhetvā pātova tattha gantvā “ko etthā”ti āha. “Mātugāmo sāmī”ti. “Nikkhamā”ti.",
  "atk-s0505a1:583_4": "“Na nikkhamāmī”ti. “Kiṁ kāraṇā”ti? “Khattiyakaññā aha”nti. Evaṁ sobbhe nikhātāpi",
  "atk-s0505a1:583_5": "mānameva karoti. So sabbaṁ pucchitvā “ahampi khattiyo”ti jātiṁ ācikkhitvā “ehi dāni",
  "atk-s0505a1:583_6": "khīre pakkhittasappi viya jāta”nti āha. Sā “kuṭṭharoginīmhi sāmi, na sakkā nikkhamitu”nti",
  "atk-s0505a1:583_7": "āha. So “katakammo dāni ahaṁ sakkā tikicchitu”nti nisseṇiṁ datvā taṁ uddharitvā attano",
  "atk-s0505a1:583_8": "vasanokāsaṁ netvā sayaṁ paribhuttabhesajjāni eva datvā nacirasseva arogaṁ suvaṇṇavaṇṇamakāsi.",
  "atk-s0505a1:583_9": "So tāya saddhiṁ saṁvāsaṁ kappesi. Sā paṭhamasaṁvāseneva gabbhaṁ gaṇhitvā dve putte",
  "atk-s0505a1:583_10": "vijāyi, punapi dveti evaṁ soḷasakkhattuṁ vijāyi. Evaṁ te dvattiṁsa bhātaro ahesuṁ.",
  "atk-s0505a1:583_11": "Te anupubbena vuḍḍhippatte pitā sabbasippāni sikkhāpesi.",
  "atk-s0505a1:584_0": "Athekadivasaṁ eko rāmarañño nagaravāsī pabbate ratanāni gavesanto taṁ padesaṁ āgato",
  "atk-s0505a1:584_1": "rājānaṁ disvā aññāsi. “Jānāmahaṁ, deva, tumhe”ti āha. “Kuto tvaṁ āgatosī”ti ca tena",
  "atk-s0505a1:584_2": "puṭṭho “nagarato devā”ti āha. Tato naṁ rājā sabbaṁ pavattiṁ pucchi. Evaṁ tesu samullapamānesu",
  "atk-s0505a1:584_3": "te dārakā āgamiṁsu. So te disvā “ime ke devā”ti pucchi. “Puttā me bhaṇe”ti. “Imehi",
  "atk-s0505a1:584_4": "dāni, deva, dvattiṁsakumārehi parivuto vane kiṁ karissasi, ehi rajjamanusāsā”ti?",
  "atk-s0505a1:584_5": "“Alaṁ, bhaṇe, idheva sukha”nti. So “laddhaṁ dāni me kathāpābhata”nti nagaraṁ gantvā",
  "atk-s0505a1:584_6": "rañño puttassārocesi. Rañño putto “pitaraṁ ānessāmī”ti caturaṅginiyā senāya tattha",
  "atk-s0505a1:584_7": "gantvā nānappakārehi pitaraṁ yāci. Sopi “alaṁ, tāta kumāra, idheva sukha”nti neva",
  "atk-s0505a1:584_8": "icchi. Tato rājaputto “na dāni rājā āgantuṁ icchati, handassa idheva nagaraṁ māpemī”ti",
  "atk-s0505a1:584_9": "cintetvā taṁ kolarukkhaṁ uddharitvā gharaṁ katvā nagaraṁ māpetvā kolarukkhaṁ apanetvā",
  "atk-s0505a1:584_10": "katattā “kolanagara”nti ca byagghapathe katattā “byagghapajja”nti cāti dve nāmāni āropetvā agamāsi.",
  "atk-s0505a1:585_0": "Tato vayappatte kumāre mātā āṇāpesi – “tātā, tumhākaṁ kapilavatthuvāsino sakyā mātulā",
  "atk-s0505a1:585_1": "honti, dhītaro nesaṁ gaṇhathā”ti. Te yaṁ divasaṁ khattiyakaññāyo nadīkīḷanaṁ gacchanti,",
  "atk-s0505a1:585_2": "taṁ divasaṁ gantvā nadītitthaṁ uparundhitvā nāmāni sāvetvā patthitā patthitā rājadhītaro",
  "atk-s0505a1:585_3": "gahetvā agamaṁsu. Sakyarājāno sutvā “hotu bhaṇe, amhākaṁ ñātakā evā”ti tuṇhī ahesuṁ.",
  "atk-s0505a1:585_4": "Ayaṁ koliyānaṁ uppatti.",
  "atk-s0505a1:586_0": "Evaṁ tesaṁ sākiyakoliyānaṁ aññamaññaṁ āvāhavivāhaṁ karontānaṁ āgato vaṁso yāva sīhahanurājā,",
  "atk-s0505a1:586_1": "tāva vitthārato veditabbo – sīhahanurañño kira pañca puttā ahesuṁ – suddhodano, amitodano,",
  "atk-s0505a1:586_2": "dhotodano, sakkodano, sukkodanoti. Tesu suddhodane rajjaṁ kārayamāne tassa pajāpatiyā",
  "atk-s0505a1:586_3": "añjanarañño dhītāya mahāmāyādeviyā kucchimhi pūritapāramī mahāpuriso jātakanidāne",
  "atk-s0505a1:586_4": "vuttanayena tusitapurā cavitvā paṭisandhiṁ gahetvā anupubbena katamahābhinikkhamano",
  "atk-s0505a1:586_5": "sammāsambodhiṁ abhisambujjhitvā pavattitavaradhammacakko anukkamena kapilavatthuṁ",
  "atk-s0505a1:586_6": "gantvā suddhodanamahārājādayo ariyaphale patiṭṭhāpetvā janapadacārikaṁ pakkamitvā",
  "atk-s0505a1:586_7": "punapi aparena samayena paccāgantvā pannarasahi bhikkhusatehi saddhiṁ kapilavatthusmiṁ",
  "atk-s0505a1:586_8": "viharati nigrodhārāme.",
  "atk-s0505a1:587_0": "Tattha viharante ca bhagavati sākiyakoliyānaṁ udakaṁ paṭicca kalaho ahosi. Kathaṁ?",
  "atk-s0505a1:587_1": "Nesaṁ kira ubhinnampi kapilapurakoliyapurānaṁ antare rohiṇī nāma nadī pavattati.",
  "atk-s0505a1:587_2": "Sā kadāci appodakā hoti, kadāci mahodakā. Appodakakāle setuṁ katvā sākiyāpi koliyāpi",
  "atk-s0505a1:587_3": "attano attano sassapāyanatthaṁ udakaṁ ānenti. Tesaṁ manussā ekadivasaṁ setuṁ karontā",
  "atk-s0505a1:587_4": "aññamaññaṁ bhaṇḍantā “are tumhākaṁ rājakulaṁ bhaginīhi saddhiṁ saṁvāsaṁ kappesi kukkuṭasoṇasiṅgālāditiracchānā",
  "atk-s0505a1:587_5": "viya, tumhākaṁ rājakulaṁ susirarukkhe vāsaṁ kappesi pisācillikā viyā”ti evaṁ jātivādena",
  "atk-s0505a1:587_6": "khuṁsetvā attano attano rājūnaṁ ārocesuṁ. Te kuddhā yuddhasajjā hutvā rohiṇīnadītīraṁ",
  "atk-s0505a1:587_7": "sampattā. Evaṁ sāgarasadisaṁ balaṁ aṭṭhāsi.",
  "atk-s0505a1:588_0": "Atha bhagavā “ñātakā kalahaṁ karonti, handa, ne vāressāmī”ti ākāsenāgantvā dvinnaṁ",
  "atk-s0505a1:588_1": "senānaṁ majjhe aṭṭhāsi. Tampi āvajjetvā sāvatthito āgatoti eke. Evaṁ ṭhatvā ca pana",
  "atk-s0505a1:588_2": "attadaṇḍasuttaṁ abhāsi. Taṁ sutvā sabbe saṁvegappattā āvudhāni chaḍḍetvā bhagavantaṁ",
  "atk-s0505a1:588_3": "namassamānā aṭṭhaṁsu, mahagghañca āsanaṁ paññāpesuṁ. Bhagavā oruyha paññattāsane",
  "atk-s0505a1:588_4": "nisīditvā “kuṭhārīhattho puriso”tiādikaṁ phandanajātakaṁ, “vandāmi taṁ kuñjarā”tiādikaṁ laṭukikajātakaṁ.",
  "atk-s0505a1:589": "“Sammodamānā gacchanti, jālamādāya pakkhino;",
  "atk-s0505a1:590": "Yadā te vivadissanti, tadā ehinti me vasa”nti. –",
  "atk-s0505a1:591_0": "Imaṁ vaṭṭakajātakañca kathetvā puna tesaṁ cirakālappavattaṁ ñātibhāvaṁ dassento imaṁ",
  "atk-s0505a1:591_1": "mahāvaṁsaṁ kathesi. Te “pubbe kira mayaṁ ñātakā evā”ti ativiya pasīdiṁsu. Tato sakyā",
  "atk-s0505a1:591_2": "aḍḍhateyyakumārasate, koliyā aḍḍhateyyakumārasateti pañca kumārasate bhagavato parivāratthāya",
  "atk-s0505a1:591_3": "adaṁsu. Bhagavā tesaṁ pubbahetuṁ disvā “etha bhikkhavo”ti āha. Te sabbe iddhiyā nibbattaaṭṭhaparikkhārayuttā",
  "atk-s0505a1:591_4": "ākāse abbhuggantvā āgamma bhagavantaṁ vanditvā aṭṭhaṁsu. Bhagavā te ādāya mahāvanaṁ",
  "atk-s0505a1:591_5": "agamāsi. Tesaṁ pajāpatiyo dūte pāhesuṁ, te tāhi nānappakārehi palobhiyamānā ukkaṇṭhiṁsu.",
  "atk-s0505a1:591_6": "Bhagavā tesaṁ ukkaṇṭhitabhāvaṁ ñatvā himavantaṁ dassetvā tattha kuṇālajātakakathāya",
  "atk-s0505a1:591_7": "tesaṁ anabhiratiṁ vinodetukāmo āha – “diṭṭhapubbo vo, bhikkhave, himavā”ti? “Na bhagavā”ti.",
  "atk-s0505a1:591_8": "“Etha, bhikkhave, pekkhathā”ti attano iddhiyā te ākāsena nento “ayaṁ suvaṇṇapabbato,",
  "atk-s0505a1:591_9": "ayaṁ rajatapabbato, ayaṁ maṇipabbato”ti nānappakāre pabbate dassetvā kuṇāladahe manosilātale",
  "atk-s0505a1:591_10": "paccuṭṭhāsi. Tato “himavante sabbe catuppadabahuppadādibhedā tiracchānagatā pāṇā",
  "atk-s0505a1:591_11": "āgacchantu, sabbesañca pacchato kuṇālasakuṇo”ti adhiṭṭhāsi. Āgacchante ca te jātināmaniruttivasena",
  "atk-s0505a1:591_12": "vaṇṇento “ete, bhikkhave, haṁsā, ete koñcā, ete cakkavākā, karavīkā, hatthisoṇḍakā,",
  "atk-s0505a1:591_13": "pokkharasātakā”ti tesaṁ dassesi.",
  "atk-s0505a1:592_0": "Te vimhitahadayā passantā sabbapacchato āgacchantaṁ dvīhi dijakaññāhi mukhatuṇḍakena",
  "atk-s0505a1:592_1": "ḍaṁsitvā gahitakaṭṭhavemajjhe nisinnaṁ sahassadijakaññāparivāraṁ kuṇālasakuṇaṁ disvā",
  "atk-s0505a1:592_2": "acchariyabbhutacittajātā bhagavantaṁ āhaṁsu – “kacci, bhante, bhagavāpi idha kuṇālarājā",
  "atk-s0505a1:592_3": "bhūtapubbo”ti? “Āma, bhikkhave, mayāvesa kuṇālavaṁso kato. Atīte hi mayaṁ cattāro",
  "atk-s0505a1:592_4": "janā idha vasimhā – nārado devilo isi, ānando gijjharājā, puṇṇamukho phussakokilo,",
  "atk-s0505a1:592_5": "ahaṁ kuṇālo sakuṇo”ti sabbaṁ mahākuṇālajātakaṁ kathesi. Taṁ sutvā tesaṁ bhikkhūnaṁ",
  "atk-s0505a1:592_6": "purāṇadutiyikāyo ārabbha uppannā anabhirati vūpasantā. Tato tesaṁ bhagavā saccakathaṁ",
  "atk-s0505a1:592_7": "kathesi, kathāpariyosāne sabbapacchimako sotāpanno, sabbauparimo anāgāmī ahosi, ekopi",
  "atk-s0505a1:592_8": "puthujjano vā arahā vā natthi. Tato bhagavā te ādāya punadeva mahāvane oruhi. Āgacchamānā",
  "atk-s0505a1:592_9": "ca te bhikkhū attanova iddhiyā āgacchiṁsu.",
  "atk-s0505a1:593_0": "Atha nesaṁ bhagavā uparimaggatthāya puna dhammaṁ desesi. Te pañcasatāpi vipassanaṁ",
  "atk-s0505a1:593_1": "ārabhitvā arahatte patiṭṭhahiṁsu. Paṭhamaṁ patto paṭhamameva agamāsi “bhagavato ārocessāmī”ti.",
  "atk-s0505a1:593_2": "Āgantvā ca “abhiramāmahaṁ bhagavā, na ukkaṇṭhāmī”ti vatvā bhagavantaṁ vanditvā ekamantaṁ",
  "atk-s0505a1:593_3": "nisīdi. Evaṁ te sabbepi anukkamena āgantvā bhagavantaṁ parivāretvā nisīdiṁsu jeṭṭhamāsauposathadivase",
  "atk-s0505a1:593_4": "sāyanhasamaye. Tato pañcasatakhīṇāsavaparivutaṁ varabuddhāsane nisinnaṁ bhagavantaṁ",
  "atk-s0505a1:593_5": "ṭhapetvā asaññasatte ca arūpabrahmāno ca sakaladasasahassacakkavāḷe avasesadevatādayo",
  "atk-s0505a1:593_6": "maṅgalasuttavaṇṇanāyaṁ vuttanayena sukhumattabhāve nimminitvā samparivāresuṁ “vicitrapaṭibhānaṁ",
  "atk-s0505a1:593_7": "dhammadesanaṁ sossāmā”ti. Tattha cattāro khīṇāsavabrahmāno samāpattito vuṭṭhāya brahmagaṇaṁ",
  "atk-s0505a1:593_8": "apassantā “kuhiṁ gatā”ti āvajjetvā tamatthaṁ ñatvā pacchā āgantvā okāsaṁ alabhamānā",
  "atk-s0505a1:593_9": "cakkavāḷamuddhani ṭhatvā paccekagāthāyo abhāsiṁsu. Yathāha –",
  "atk-s0505a1:594_0": "“Atha kho catunnaṁ suddhāvāsakāyikānaṁ devatānaṁ etadahosi – ‘ayaṁ, kho, bhagavā",
  "atk-s0505a1:594_1": "sakkesu viharati kapilavatthusmiṁ mahāvane mahatā bhikkhusaṅghena saddhiṁ pañcamattehi",
  "atk-s0505a1:594_2": "bhikkhusatehi sabbeheva arahantehi. Dasahi ca lokadhātūhi devatā yebhuyyena sannipatitā",
  "atk-s0505a1:594_3": "honti bhagavantaṁ dassanāya bhikkhusaṅghañca. Yaṁnūna mayampi yena bhagavā tenupasaṅkameyyāma,",
  "atk-s0505a1:594_4": "upasaṅkamitvā bhagavato santike paccekaṁ gāthaṁ bhāseyyāmā”’ti.",
  "atk-s0505a1:595": "Sabbaṁ sagāthāvagge vuttanayeneva veditabbaṁ. Evaṁ gantvā ca tattha eko brahmā puratthimacakkavāḷamuddhani okāsaṁ labhitvā tattha ṭhito imaṁ gāthaṁ abhāsi –",
  "atk-s0505a1:596": "“Mahāsamayo pavanasmiṁ…pe…",
  "atk-s0505a1:597": "Dakkhitāye aparājitasaṅgha”nti. ;",
  "atk-s0505a1:598": "Imañcassa gāthaṁ bhāsamānassa pacchimacakkavāḷapabbate ṭhito saddaṁ assosi.",
  "atk-s0505a1:599": "Dutiyo pacchimacakkavāḷamuddhani okāsaṁ labhitvā tattha ṭhito taṁ gāthaṁ sutvā imaṁ gāthaṁ abhāsi –",
  "atk-s0505a1:600": "“Tatra bhikkhavo samādahaṁsu…pe…",
  "atk-s0505a1:601": "Indriyāni rakkhanti paṇḍitā”ti. ;",
  "atk-s0505a1:602": "Tatiyo dakkhiṇacakkavāḷamuddhani okāsaṁ labhitvā tattha ṭhito taṁ gāthaṁ sutvā imaṁ gāthaṁ abhāsi –",
  "atk-s0505a1:603": "“Chetvā khīlaṁ chetvā palighaṁ…pe… susunāgā”ti. ;",
  "atk-s0505a1:604": "Catuttho uttaracakkavāḷamuddhani okāsaṁ labhitvā tattha ṭhito taṁ gāthaṁ sutvā imaṁ gāthamabhāsi –",
  "atk-s0505a1:605": "“Ye keci buddhaṁ saraṇaṁ gatāse…pe…",
  "atk-s0505a1:606": "Devakāyaṁ paripūressantī”ti. ;",
  "atk-s0505a1:607": "Tassapi taṁ saddaṁ dakkhiṇacakkavāḷamuddhani ṭhito assosi. Evaṁ tadā ime cattāro brahmāno parisaṁ thometvā ṭhitā ahesuṁ, mahābrahmāno ekacakkavāḷaṁ chādetvā aṭṭhaṁsu.",
  "atk-s0505a1:608_0": "Atha bhagavā devaparisaṁ oloketvā bhikkhūnaṁ ārocesi – “yepi te, bhikkhave, ahesuṁ",
  "atk-s0505a1:608_1": "atītamaddhānaṁ arahanto sammāsambuddhā, tesampi bhagavantānaṁ etapparamāyeva devatā",
  "atk-s0505a1:608_2": "sannipatitā ahesuṁ. Seyyathāpi mayhaṁ etarahi, yepi te, bhikkhave, bhavissanti anāgatamaddhānaṁ",
  "atk-s0505a1:608_3": "arahanto sammāsambuddhā, tesampi bhagavantānaṁ etapparamāyeva devatā sannipatitā",
  "atk-s0505a1:608_4": "bhavissanti seyyathāpi mayhaṁ etarahī”ti. Tato taṁ devaparisaṁ bhabbābhabbavasena",
  "atk-s0505a1:608_5": "dvidhā vibhaji “ettakā bhabbā, ettakā abhabbā”ti. Tattha “abhabbaparisā buddhasatepi",
  "atk-s0505a1:608_6": "dhammaṁ desente na bujjhati, bhabbaparisā sakkā bodhetu”nti ñatvā puna bhabbapuggale",
  "atk-s0505a1:608_7": "cariyavasena chadhā vibhaji “ettakā rāgacaritā, ettakā dosa-moha-vitakka-saddhā-buddhicaritā”ti.",
  "atk-s0505a1:608_8": "Evaṁ cariyavasena pariggahetvā “assā parisāya kīdisā dhammadesanā sappāyā”ti dhammakathaṁ",
  "atk-s0505a1:608_9": "vicinitvā puna taṁ parisaṁ manasākāsi – “attajjhāsayena nu kho jāneyya, parajjhāsayena,",
  "atk-s0505a1:608_10": "aṭṭhuppattivasena, pucchāvasenā”ti. Tato “pucchāvasena jāneyyā”ti ñatvā “pañhaṁ pucchituṁ",
  "atk-s0505a1:608_11": "samattho atthi, natthī”ti puna sakalaparisaṁ āvajjetvā “natthi kocī”ti ñatvā “sace",
  "atk-s0505a1:608_12": "ahameva pucchitvā ahameva vissajjeyyaṁ, evamassā parisāya sappāyaṁ na hoti. Yaṁnūnāhaṁ",
  "atk-s0505a1:608_13": "nimmitabuddhaṁ māpeyyanti pādakajjhānaṁ samāpajjitvā vuṭṭhāya manomayiddhiyā abhisaṅkharitvā",
  "atk-s0505a1:608_14": "nimmitabuddhaṁ māpesi. Sabbaṅgapaccaṅgī lakkhaṇasampanno pattacīvaradharo ālokitavilokitādisampanno",
  "atk-s0505a1:608_15": "hotū”ti adhiṭṭhānacittena saha pāturahosi. So pācīnalokadhātuto āgantvā bhagavato",
  "atk-s0505a1:608_16": "samasame āsane nisinno evaṁ āgantvā yāni bhagavatā imamhi samāgame cariyavasena cha",
  "atk-s0505a1:608_17": "suttāni kathitāni. Seyyathidaṁ – purābhedasuttaṁ kalahavivādasuttaṁ cūḷabyūhaṁ mahābyūhaṁ",
  "atk-s0505a1:608_18": "tuvaṭakaṁ idameva sammāparibbājanīyanti. Tesu rāgacaritadevatānaṁ sappāyavasena kathetabbassa",
  "atk-s0505a1:608_19": "imassa suttassa pavattanatthaṁ pañhaṁ pucchanto “pucchāmi muniṁ pahūtapañña”nti imaṁ gāthamāha.",
  "atk-s0505a1:609_0": "Tattha pahūtapaññanti mahāpaññaṁ. Tiṇṇanti caturoghatiṇṇaṁ. Pāraṅgatanti nibbānappattaṁ.",
  "atk-s0505a1:609_1": "Parinibbutanti saupādisesanibbānavasena parinibbutaṁ. Ṭhitattanti lokadhammehi akampanīyacittaṁ.",
  "atk-s0505a1:609_2": "Nikkhamma gharā panujja kāmeti vatthukāme panuditvā gharāvāsā nikkhamma. Kathaṁ bhikkhu",
  "atk-s0505a1:609_3": "sammā so loke paribbajeyyāti so bhikkhu kathaṁ loke sammā paribbajeyya vihareyya",
  "atk-s0505a1:609_4": "anupalitto lokena hutvā, lokaṁ atikkameyyāti vuttaṁ hoti. Sesamettha vuttanayameva.",
  "atk-s0505a1:610_0": "363. Atha bhagavā yasmā āsavakkhayaṁ appatvā loke sammā paribbajanto nāma natthi,",
  "atk-s0505a1:610_1": "tasmā tasmiṁ rāgacaritādivasena pariggahite sabbapuggalasamūhe taṁ taṁ tesaṁ tesaṁ",
  "atk-s0505a1:610_2": "samānadosānaṁ devatāgaṇānaṁ āciṇṇadosappahānatthaṁ “yassa maṅgalā”ti ārabhitvā arahattanikūṭeneva",
  "atk-s0505a1:610_3": "khīṇāsavapaṭipadaṁ pakāsento pannarasa gāthāyo abhāsi.",
  "atk-s0505a1:611_0": "Tattha paṭhamagāthāya tāva maṅgalāti maṅgalasutte vuttānaṁ diṭṭhamaṅgalādīnametaṁ",
  "atk-s0505a1:611_1": "adhivacanaṁ. Samūhatāti suṭṭhu ūhatā paññāsatthena samucchinnā. Uppātāti “ukkāpātadisāḍāhādayo",
  "atk-s0505a1:611_2": "evaṁ vipākā hontī”ti evaṁ pavattā uppātābhinivesā. Supināti “pubbaṇhasamaye supinaṁ",
  "atk-s0505a1:611_3": "disvā idaṁ nāma hoti, majjhanhikādīsu idaṁ, vāmapassena sayatā diṭṭhe idaṁ nāma hoti,",
  "atk-s0505a1:611_4": "dakkhiṇapassādīhi idaṁ, supinante candaṁ disvā idaṁ nāma hoti, sūriyādayo disvā ida”nti",
  "atk-s0505a1:611_5": "evaṁ pavattā supinābhinivesā. Lakkhaṇāti daṇḍalakkhaṇavatthalakkhaṇādipāṭhaṁ paṭhitvā",
  "atk-s0505a1:611_6": "“iminā idaṁ nāma hotī”ti evaṁ pavattā lakkhaṇābhinivesā. Te sabbepi brahmajāle vuttanayeneva",
  "atk-s0505a1:611_7": "veditabbā. So maṅgaladosavippahīnoti aṭṭhatiṁsa mahāmaṅgalāni ṭhapetvā avasesā maṅgaladosā",
  "atk-s0505a1:611_8": "nāma. Yassa panete maṅgalādayo samūhatā, so maṅgaladosavippahīno hoti. Atha vā maṅgalānañca",
  "atk-s0505a1:611_9": "uppātādidosānañca pahīnattā maṅgaladosavippahīno hoti, na maṅgalādīhi suddhiṁ pacceti",
  "atk-s0505a1:611_10": "ariyamaggassa adhigatattā. Tasmā sammā so loke paribbajeyya, so khīṇāsavo sammā loke",
  "atk-s0505a1:611_11": "paribbajeyya anupalitto lokenāti.",
  "atk-s0505a1:612_0": "364. Dutiyagāthāya rāgaṁ vinayetha mānusesu, dibbesu kāmesu cāpi bhikkhūti mānusesu",
  "atk-s0505a1:612_1": "ca dibbesu ca kāmaguṇesu anāgāmimaggena anuppattidhammataṁ nento rāgaṁ vinayetha.",
  "atk-s0505a1:612_2": "Atikkamma bhavaṁ samecca dhammanti evaṁ rāgaṁ vinetvā tato paraṁ arahattamaggena",
  "atk-s0505a1:612_3": "sabbappakārato pariññābhisamayādayo sādhento catusaccabhedampi samecca dhammaṁ imāya",
  "atk-s0505a1:612_4": "paṭipadāya tividhampi atikkamma bhavaṁ. Sammā soti sopi bhikkhu sammā loke paribbajeyya.",
  "atk-s0505a1:613_0": "365. Tatiyagāthāya “anurodhavirodhavippahīno”ti sabbavatthūsu pahīnarāgadoso. Sesaṁ",
  "atk-s0505a1:613_1": "vuttanayameva sabbagāthāsu ca “sopi bhikkhu sammā loke paribbajeyyā”ti yojetabbaṁ.",
  "atk-s0505a1:613_2": "Ito parañhi yojanampi avatvā avuttanayameva vaṇṇayissāma.",
  "atk-s0505a1:614_0": "366. Catutthagāthāya sattasaṅkhāravasena duvidhaṁ piyañca appiyañca veditabbaṁ, tattha",
  "atk-s0505a1:614_1": "chandarāgapaṭighappahānena hitvā. Anupādāyāti catūhi upādānehi kañci dhammaṁ aggahetvā.",
  "atk-s0505a1:614_2": "Anissitokuhiñcīti aṭṭhasatabhedena taṇhānissayena dvāsaṭṭhibhedena diṭṭhinissayena",
  "atk-s0505a1:614_3": "ca kuhiñci rūpādidhamme bhave vā anissito. Saṁyojaniyehi vippamuttoti sabbepi tebhūmakadhammā",
  "atk-s0505a1:614_4": "dasavidhasaṁyojanassa visayattā saṁyojaniyā, tehi sabbappakārato maggabhāvanāya pariññātattā",
  "atk-s0505a1:614_5": "ca vippamuttoti attho. Paṭhamapādena cettha rāgadosappahānaṁ vuttaṁ, dutiyena upādānanissayābhāvo,",
  "atk-s0505a1:614_6": "tatiyena sesākusalehi akusalavatthūhi ca vippamokkho. Paṭhamena vā rāgadosappahānaṁ,",
  "atk-s0505a1:614_7": "dutiyena tadupāyo, tatiyena tesaṁ pahīnattā saṁyojaniyehi vippamokkhoti veditabbo.",
  "atk-s0505a1:615_0": "367. Pañcamagāthāya upadhīsūti khandhupadhīsu. Ādānanti ādātabbaṭṭhena teyeva vuccanti.",
  "atk-s0505a1:615_1": "Anaññaneyyoti aniccādīnaṁ sudiṭṭhattā “idaṁ seyyo”ti kenaci anetabbo. Sesaṁ uttānapadatthameva.",
  "atk-s0505a1:615_2": "Idaṁ vuttaṁ hoti – ādānesu catutthamaggena sabbaso chandarāgaṁ vinetvā so vinītachandarāgo,",
  "atk-s0505a1:615_3": "tesu upadhīsu na sārameti, sabbe upadhī asārakatteneva passati. Tato tesu duvidhenapi",
  "atk-s0505a1:615_4": "nissayena anissito aññena vā kenaci “idaṁ seyyo”ti anetabbo khīṇāsavo bhikkhu sammā",
  "atk-s0505a1:615_5": "so loke paribbajeyya.",
  "atk-s0505a1:616_0": "368. Chaṭṭhagāthāya aviruddhoti etesaṁ tiṇṇaṁ duccaritānaṁ pahīnattā sucaritehi saddhiṁ",
  "atk-s0505a1:616_1": "aviruddho. Viditvā dhammanti maggena catusaccadhammaṁ ñatvā. Nibbānapadābhipatthayānoti",
  "atk-s0505a1:616_2": "anupādisesaṁ khandhaparinibbānapadaṁ patthayamāno. Sesaṁ uttānatthameva.",
  "atk-s0505a1:617_0": "369. Sattamagāthāya akkuṭṭhoti dasahi akkosavatthūhi abhisatto. Na sandhiyethāti",
  "atk-s0505a1:617_1": "na upanayhetha na kuppeyya. Laddhā parabhojanaṁna majjeti parehi dinnaṁ saddhādeyyaṁ",
  "atk-s0505a1:617_2": "labhitvā “ahaṁ ñāto yasassī lābhī”ti na majjeyya. Sesaṁ uttānatthameva.",
  "atk-s0505a1:618_0": "370. Aṭṭhamagāthāya lobhanti visamalobhaṁ. Bhavanti kāmabhavādibhavaṁ. Evaṁ dvīhi",
  "atk-s0505a1:618_1": "padehi bhavabhogataṇhā vuttā. Purimena vā sabbāpi taṇhā, pacchimena kammabhavo. Virato",
  "atk-s0505a1:618_2": "chedanabandhanā cāti evametesaṁ kammakilesānaṁ pahīnattā parasattachedanabandhanā",
  "atk-s0505a1:618_3": "ca viratoti. Sesaṁ vuttanayameva.",
  "atk-s0505a1:619_0": "371. Navamagāthāya sāruppaṁ attano viditvāti attano bhikkhubhāvassa patirūpaṁ anesanādiṁ",
  "atk-s0505a1:619_1": "pahāya sammāesanādiājīvasuddhiṁ aññañca sammāpaṭipattiṁ tattha patiṭṭhahanena viditvā.",
  "atk-s0505a1:619_2": "Na hi ñātamatteneva kiñci hoti. Yathātathiyanti yathātathaṁ yathābhūtaṁ. Dhammanti",
  "atk-s0505a1:619_3": "khandhāyatanādibhedaṁ yathābhūtañāṇena, catusaccadhammaṁ vā maggena viditvā. Sesaṁ uttānatthameva.",
  "atk-s0505a1:620_0": "372. Dasamagāthāya so nirāso anāsisānoti yassa ariyamaggena vināsitattā anusayā ca",
  "atk-s0505a1:620_1": "na santi, akusalamūlā ca samūhatā, so nirāso nittaṇho hoti. Tato āsāya abhāvena kañci",
  "atk-s0505a1:620_2": "rūpādidhammaṁ nāsīsati. Tenāha “nirāso anāsisāno”ti. Sesaṁ vuttanayameva.",
  "atk-s0505a1:621_0": "373. Ekādasamagāthāya āsavakhīṇoti khīṇacaturāsavo. Pahīnamānoti pahīnanavavidhamāno.",
  "atk-s0505a1:621_1": "Rāgapathanti rāgavisayabhūtaṁ tebhūmakadhammajātaṁ. Upātivattoti pariññāpahānehi",
  "atk-s0505a1:621_2": "atikkanto. Dantoti sabbadvāravisevanaṁ hitvā ariyena damathena dantabhūmiṁ patto.",
  "atk-s0505a1:621_3": "Parinibbutoti kilesaggivūpasamena sītibhūto. Sesaṁ vuttanayameva.",
  "atk-s0505a1:622_0": "374. Dvādasamagāthāya saddhoti buddhādiguṇesu parappaccayavirahitattā sabbākārasampannena",
  "atk-s0505a1:622_1": "aveccappasādena samannāgato, na parassa saddhāya paṭipattiyaṁ gamanabhāvena. Yathāha",
  "atk-s0505a1:622_2": "– “na khvāhaṁ ettha bhante bhagavato saddhāya gacchāmī”ti. Sutavāti vositasutakiccattā",
  "atk-s0505a1:622_3": "paramatthikasutasamannāgato. Niyāmadassīti saṁsārakantāramūḷhe loke amatapuragāmino",
  "atk-s0505a1:622_4": "sammattaniyāmabhūtassa maggassa dassāvī, diṭṭhamaggoti vuttaṁ hoti. Vaggagatesu na",
  "atk-s0505a1:622_5": "vaggasārīti vaggagatā nāma dvāsaṭṭhidiṭṭhigatikā aññamaññaṁ paṭilomattā, evaṁ vaggāhi",
  "atk-s0505a1:622_6": "diṭṭhīhi gatesu sattesu na vaggasārī – “idaṁ ucchijjissati, idaṁ tatheva bhavissatī”ti",
  "atk-s0505a1:622_7": "evaṁ diṭṭhivasena agamanato. Paṭighanti paṭighātakaṁ, cittavighātakanti vuttaṁ hoti.",
  "atk-s0505a1:622_8": "Dosavisesanamevetaṁ. Vineyyāti vinetvā. Sesaṁ vuttanayameva.",
  "atk-s0505a1:623_0": "375. Terasamagāthāya saṁsuddhajinoti saṁsuddhena arahattamaggena vijitakileso. Vivaṭṭacchadoti",
  "atk-s0505a1:623_1": "vivaṭarāgadosamohachadano. Dhammesu vasīti catusaccadhammesu vasippatto. Na hissa",
  "atk-s0505a1:623_2": "sakkā te dhammā yathā ñātā kenaci aññathā kātuṁ, tena khīṇāsavo “dhammesu vasī”ti",
  "atk-s0505a1:623_3": "vuccati. Pāragūti pāraṁ vuccati nibbānaṁ, taṁ gato, saupādisesavasena adhigatoti",
  "atk-s0505a1:623_4": "vuttaṁ hoti. Anejoti apagatataṇhācalano. Saṅkhāranirodhañāṇakusaloti saṅkhāranirodho",
  "atk-s0505a1:623_5": "vuccati nibbānaṁ, tamhi ñāṇaṁ ariyamaggapaññā, tattha kusalo, catukkhattuṁ bhāvitattā",
  "atk-s0505a1:623_6": "chekoti vuttaṁ hoti.",
  "atk-s0505a1:624_0": "376. Cuddasamagāthāya atītesūti pavattiṁ patvā atikkantesu pañcakkhandhesu. Anāgatesūti",
  "atk-s0505a1:624_1": "pavattiṁ appattesu pañcakkhandhesu eva. Kappātītoti “ahaṁ mama”nti kappanaṁ sabbampi",
  "atk-s0505a1:624_2": "vā taṇhādiṭṭhikappaṁ atīto. Aticca suddhipaññoti atīva suddhipañño, atikkamitvā vā",
  "atk-s0505a1:624_3": "suddhipañño. Kiṁ atikkamitvā? Addhattayaṁ. Arahā hi yvāyaṁ avijjāsaṅkhārasaṅkhāto",
  "atk-s0505a1:624_4": "atīto addhā, jātijarāmaraṇasaṅkhāto anāgato addhā, viññāṇādibhavapariyanto paccuppanno",
  "atk-s0505a1:624_5": "ca addhā, taṁ sabbampi atikkamma kaṅkhaṁ vitaritvā paramasuddhippattapañño hutvā",
  "atk-s0505a1:624_6": "ṭhito. Tena vuccati “aticca suddhipañño”ti. Sabbāyatanehīti dvādasahāyatanehi. Arahā",
  "atk-s0505a1:624_7": "hi evaṁ kappātīto. Kappātītattā aticca suddhipaññattā ca āyatiṁ na kiñci āyatanaṁ",
  "atk-s0505a1:624_8": "upeti. Tenāha – “sabbāyatanehi vippamutto”ti.",
  "atk-s0505a1:625_0": "377. Pannarasamagāthāya aññāya padanti ye te “saccānaṁ caturo padā”ti vuttā, tesu",
  "atk-s0505a1:625_1": "ekekapadaṁ pubbabhāgasaccavavatthāpanapaññāya ñatvā. Samecca dhammanti tato paraṁ",
  "atk-s0505a1:625_2": "catūhi ariyamaggehi catusaccadhammaṁ samecca. Vivaṭaṁ disvāna pahānamāsavānanti atha",
  "atk-s0505a1:625_3": "paccavekkhaṇañāṇena āsavakkhayasaññitaṁ nibbānaṁ vivaṭaṁ pākaṭamanāvaṭaṁ disvā. Sabbupadhīnaṁ",
  "atk-s0505a1:625_4": "parikkhayāti sabbesaṁ khandhakāmaguṇakilesābhisaṅkhārabhedānaṁ upadhīnaṁ parikkhīṇattā",
  "atk-s0505a1:625_5": "katthaci asajjamāno bhikkhu sammā so loke paribbajeyya vihareyya, anallīyanto lokaṁ",
  "atk-s0505a1:625_6": "gaccheyyāti desanaṁ niṭṭhāpesi.",
  "atk-s0505a1:626_0": "378. Tato so nimmito dhammadesanaṁ thomento “addhā hi bhagavā”ti imaṁ gāthamāha.",
  "atk-s0505a1:626_1": "Tattha yo so evaṁ vihārīti yo so maṅgalādīni samūhanitvā sabbamaṅgaladosappahānavihārī,",
  "atk-s0505a1:626_2": "yopi so dibbamānusakesu kāmesu rāgaṁ vineyya bhavātikkamma dhammābhisamayavihārīti",
  "atk-s0505a1:626_3": "evaṁ tāya tāya gāthāya niddiṭṭhabhikkhuṁ dassento āha. Sesaṁ uttānameva. Ayaṁ pana",
  "atk-s0505a1:626_4": "yojanā – addhā hi bhagavā tatheva etaṁ yaṁ tvaṁ “yassa maṅgalā samūhatā”tiādīni vatvā",
  "atk-s0505a1:626_5": "tassā tassā gāthāya pariyosāne “sammā so loke paribbajeyyā”ti avaca. Kiṁ kāraṇaṁ?",
  "atk-s0505a1:626_6": "Yo so evaṁvihārī bhikkhu, so uttamena damathena danto, sabbāni ca dasapi saṁyojanāni",
  "atk-s0505a1:626_7": "caturo ca yoge vītivatto hoti. Tasmā sammā so loke paribbajeyya, natthi me ettha",
  "atk-s0505a1:626_8": "vicikicchāti iti desanāthomanagāthampi vatvā arahattanikūṭeneva desanaṁ niṭṭhāpesi.",
  "atk-s0505a1:626_9": "Suttapariyosāne koṭisatasahassadevatānaṁ aggaphalappatti ahosi, sotāpattisakadāgāmianāgāmiphalappattā",
  "atk-s0505a1:626_10": "pana gaṇanato asaṅkhyeyyāti.",
  "atk-s0505a1:627": "Paramatthajotikāya khuddaka-aṭṭhakathāya",
  "atk-s0505a1:628": "Suttanipāta-aṭṭhakathāya sammāparibbājanīyasuttavaṇṇanā",
  "atk-s0505a1:629": "Niṭṭhitā.",
  "atk-s0505a1:630": "14. Dhammikasuttavaṇṇanā",
  "atk-s0505a1:631_0": "Evaṁme sutanti dhammikasuttaṁ. Kā uppatti? Tiṭṭhamāne kira bhagavati lokanāthe dhammiko",
  "atk-s0505a1:631_1": "nāma upāsako ahosi nāmena ca paṭipattiyā ca. So kira saraṇasampanno sīlasampanno",
  "atk-s0505a1:631_2": "bahussuto piṭakattayadharo anāgāmī abhiññālābhī ākāsacārī ahosi. Tassa parivārā pañcasatā",
  "atk-s0505a1:631_3": "upāsakā, tepi tādisā eva ahesuṁ. Tassekadivasaṁ uposathikassa rahogatassa paṭisallīnassa",
  "atk-s0505a1:631_4": "majjhimayāmāvasānasamaye evaṁ parivitakko udapādi – “yaṁnūnāhaṁ agāriyaanagāriyānaṁ",
  "atk-s0505a1:631_5": "paṭipadaṁ puccheyya”nti. So pañcahi upāsakasatehi parivuto bhagavantaṁ upasaṅkamitvā",
  "atk-s0505a1:631_6": "tamatthaṁ pucchi, bhagavā cassa byākāsi. Tattha pubbe vaṇṇitasadisaṁ vuttanayeneva",
  "atk-s0505a1:631_7": "veditabbaṁ, apubbaṁ vaṇṇayissāma.",
  "atk-s0505a1:632_0": "379. Tattha paṭhamagāthāya tāva kathaṁkaroti kathaṁ karonto kathaṁ paṭipajjanto.",
  "atk-s0505a1:632_1": "Sādhu hotīti sundaro anavajjo atthasādhano hoti. Upāsakāseti upāsakāicceva vuttaṁ",
  "atk-s0505a1:632_2": "hoti. Sesamatthato pākaṭameva. Ayaṁ pana yojanā – yo vā agārā anagārameti pabbajati,",
  "atk-s0505a1:632_3": "ye vā agārino upāsakā, etesu duvidhesu sāvakesu kathaṁkaro sāvako sādhu hotīti.",
  "atk-s0505a1:633_0": "380-1. Idāni evaṁ puṭṭhassa bhagavato byākaraṇasamatthataṁ dīpento “tuvañhī”ti gāthādvayamāha.",
  "atk-s0505a1:633_1": "Tattha gatinti ajjhāsayagatiṁ. Parāyaṇanti nipphattiṁ. Atha vā gatinti nirayādipañcappabhedaṁ.",
  "atk-s0505a1:633_2": "Parāyaṇanti gatito paraṁ ayanaṁ gativippamokkhaṁ parinibbānaṁ, na catthi tulyoti",
  "atk-s0505a1:633_3": "tayā sadiso natthi. Sabbaṁ tuvaṁ ñāṇamavecca dhammaṁ, pakāsesi satte anukampamānoti",
  "atk-s0505a1:633_4": "tvaṁ bhagavā yadatthi ñeyyaṁ nāma, taṁ anavasesaṁ avecca paṭivijjhitvā satte anukampamāno",
  "atk-s0505a1:633_5": "sabbaṁ ñāṇañca dhammañca pakāsesi. Yaṁ yaṁ yassa hitaṁ hoti, taṁ taṁ tassa āvikāsiyeva",
  "atk-s0505a1:633_6": "desesiyeva, na te atthi ācariyamuṭṭhīti vuttaṁ hoti. Virocasi vimaloti dhūmarajādivirahito",
  "atk-s0505a1:633_7": "viya cando, rāgādimalābhāvena vimalo virocasi. Sesamettha uttānatthameva.",
  "atk-s0505a1:634_0": "382. Idāni yesaṁ tadā bhagavā dhammaṁ desesi, te devaputte kittetvā bhagavantaṁ pasaṁsanto",
  "atk-s0505a1:634_1": "“āgañchī te santike”ti gāthādvayamāha. Tattha nāgarājā erāvaṇo nāmāti ayaṁ kira erāvaṇo",
  "atk-s0505a1:634_2": "nāma devaputto kāmarūpī dibbe vimāne vasati. So yadā sakko uyyānakīḷaṁ gacchati,",
  "atk-s0505a1:634_3": "tadā diyaḍḍhasatayojanaṁ kāyaṁ abhinimminitvā tettiṁsa kumbhe māpetvā erāvaṇo nāma",
  "atk-s0505a1:634_4": "hatthī hoti. Tassa ekekasmiṁ kumbhe dve dve dantā honti, ekekasmiṁ dante satta satta",
  "atk-s0505a1:634_5": "pokkharaṇiyo, ekekissā pokkharaṇiyā satta satta paduminiyo, ekekissā paduminiyā satta",
  "atk-s0505a1:634_6": "satta pupphāni, ekekasmiṁ pupphe satta satta pattāni, ekekasmiṁ patte satta satta",
  "atk-s0505a1:634_7": "accharāyo naccanti padumaccharāyotveva vissutā sakkassa nāṭakitthiyo, yā ca vimānavatthusmimpi",
  "atk-s0505a1:634_8": "“bhamanti kaññā padumesu sikkhitā”ti āgatā. Tesaṁ pana tettisaṁkumbhānaṁ majjhe sudassanakumbho",
  "atk-s0505a1:634_9": "nāma tiṁsayojanamatto hoti, tattha yojanappamāṇo maṇipallaṅko tiyojanubbedhe pupphamaṇḍape",
  "atk-s0505a1:634_10": "attharīyati. Tattha sakko devānamindo accharāsaṅghaparivuto dibbasampattiṁ paccanubhoti.",
  "atk-s0505a1:634_11": "Sakke pana devānaminde uyyānakīḷāto paṭinivatte puna taṁ rūpaṁ saṁharitvāna devaputtova",
  "atk-s0505a1:634_12": "hoti. Taṁ sandhāyāha – “āgañchi te santike nāgarājā erāvaṇo nāmā”ti. Jinoti sutvāti",
  "atk-s0505a1:634_13": "“vijitapāpadhammo esa bhagavā”ti evaṁ sutvā. Sopi tayā mantayitvāti tayā saddhiṁ",
  "atk-s0505a1:634_14": "mantayitvā, pañhaṁ pucchitvāti adhippāyo. Ajjhagamāti adhiagamā, gatoti vuttaṁ hoti.",
  "atk-s0505a1:634_15": "Sādhūti sutvāna patītarūpoti taṁ pañhaṁ sutvā “sādhu bhante”ti abhinanditvā tuṭṭharūpo gatoti attho.",
  "atk-s0505a1:635_0": "383.Rājāpi taṁ vessavaṇo kuveroti ettha so yakkho rañjanaṭṭhena rājā, visāṇāya rājadhāniyā",
  "atk-s0505a1:635_1": "rajjaṁ kāretīti vessavaṇo, purimanāmena kuveroti veditabbo. So kira kuvero nāma brāhmaṇamahāsālo",
  "atk-s0505a1:635_2": "hutvā dānādīni puññāni katvā visāṇāya rājadhāniyā adhipati hutvā nibbatto. Tasmā",
  "atk-s0505a1:635_3": "“kuvero vessavaṇo”ti vuccati. Vuttañcetaṁ āṭānāṭiyasutte –",
  "atk-s0505a1:636": "“Kuverassa kho pana, mārisa, mahārājassa visāṇā nāma rājadhānī, tasmā kuvero mahārājā ‘vessavaṇo’ti pavuccatī”ti –",
  "atk-s0505a1:637": "Sesamettha pākaṭameva.",
  "atk-s0505a1:638_0": "Tattha siyā – kasmā pana dūratare tāvatiṁsabhavane vasanto erāvaṇo paṭhamaṁ āgato,",
  "atk-s0505a1:638_1": "vessavaṇo pacchā, ekanagareva vasanto ayaṁ upāsako sabbapacchā, kathañca so tesaṁ",
  "atk-s0505a1:638_2": "āgamanaṁ aññāsi, yena evamāhāti? Vuccate – vessavaṇo kira tadā anekasahassapavāḷapallaṅkaṁ",
  "atk-s0505a1:638_3": "dvādasayojanaṁ nārivāhanaṁ abhiruyha pavāḷakuntaṁ uccāretvā dasasahassakoṭiyakkhehi",
  "atk-s0505a1:638_4": "parivuto “bhagavantaṁ pañhaṁ pucchissāmī”ti ākāsaṭṭhakavimānāni pariharitvā maggena",
  "atk-s0505a1:638_5": "maggaṁ āgacchanto veḷukaṇḍakanagare nandamātāya upāsikāya nivesanassa uparibhāgaṁ",
  "atk-s0505a1:638_6": "sampatto. Upāsikāya ayamānubhāvo – parisuddhasīlā hoti, niccaṁ vikālabhojanā paṭiviratā,",
  "atk-s0505a1:638_7": "piṭakattayadhārinī, anāgāmiphale patiṭṭhitā. Sā tamhi samaye sīhapañjaraṁ ugghāṭetvā",
  "atk-s0505a1:638_8": "utuggahaṇatthāya māluteritokāse ṭhatvā aṭṭhakapārāyanavagge parimaṇḍalehi padabyañjanehi",
  "atk-s0505a1:638_9": "madhurena sarena bhāsati. Vessavaṇo tattheva yānāni ṭhapetvā yāva upāsikā “idamavoca",
  "atk-s0505a1:638_10": "bhagavā magadhesu viharanto pāsāṇake cetiye paricārakasoḷasannaṁ brāhmaṇāna”nti nigamanaṁ",
  "atk-s0505a1:638_11": "abhāsi, tāva sabbaṁ sutvā vaggapariyosāne suvaṇṇamurajasadisaṁ mahantaṁ gīvaṁ paggahetvā",
  "atk-s0505a1:638_12": "“sādhu sādhu bhaginī”ti sādhukāramadāsi. Sā “ko etthā”ti āha. “Ahaṁ bhagini vessavaṇo”ti.",
  "atk-s0505a1:638_13": "Upāsikā kira paṭhamaṁ sotāpannā ahosi, pacchā vessavaṇo. Taṁ so dhammato sahodarabhāvaṁ",
  "atk-s0505a1:638_14": "sandhāya upāsikaṁ bhaginivādena samudācarati. Upāsikāya ca “vikālo, bhātika bhadramukha,",
  "atk-s0505a1:638_15": "yassa dāni kālaṁ maññasī”ti vutto “ahaṁ bhagini tayi pasanno pasannākāraṁ karomī”ti",
  "atk-s0505a1:638_16": "āha. Tena hi bhadramukha, mama khette nipphannaṁ sāliṁ kammakarā āharituṁ na sakkonti,",
  "atk-s0505a1:638_17": "taṁ tava parisāya āṇāpehīti. So “sādhu bhaginī”ti yakkhe āṇāpesi. Te aḍḍhaterasa",
  "atk-s0505a1:638_18": "koṭṭhāgārasatāni pūresuṁ. Tato pabhuti koṭṭhāgāraṁ ūnaṁ nāma nāhosi, “nandamātu koṭṭhāgāraṁ",
  "atk-s0505a1:638_19": "viyā”ti loke nidassanaṁ ahosi. Vessavaṇo koṭṭhāgārāni pūretvā bhagavantaṁ upasaṅkami.",
  "atk-s0505a1:638_20": "Bhagavā “vikāle āgatosī”ti āha. Atha bhagavato sabbaṁ ārocesi. Iminā kāraṇena āsannatarepi",
  "atk-s0505a1:638_21": "cātumahārājikabhavane vasanto vessavaṇo pacchā āgato. Erāvaṇassa pana na kiñci antarā",
  "atk-s0505a1:638_22": "karaṇīyaṁ ahosi, tena so paṭhamataraṁ āgato.",
  "atk-s0505a1:639_0": "Ayaṁ pana upāsako kiñcāpi anāgāmī pakatiyāva ekabhattiko, tathāpi tadā uposathadivasoti",
  "atk-s0505a1:639_1": "katvā uposathaṅgāni adhiṭṭhāya sāyanhasamayaṁ sunivattho supāruto pañcasataupāsakaparivuto",
  "atk-s0505a1:639_2": "jetavanaṁ gantvā dhammadesanaṁ sutvā attano gharaṁ āgamma tesaṁ upāsakānaṁ saraṇasīlauposathānisaṁsādibhedaṁ",
  "atk-s0505a1:639_3": "upāsakadhammaṁ kathetvā te upāsake uyyojesi. Tesañca tasseva ghare muṭṭhihatthappamāṇapādakāni",
  "atk-s0505a1:639_4": "pañca kappiyamañcasatāni pāṭekkovarakesu paññattāni honti. Te attano attano ovarakaṁ",
  "atk-s0505a1:639_5": "pavisitvā samāpattiṁ appetvā nisīdiṁsu, upāsakopi tathevākāsi. Tena ca samayena sāvatthinagare",
  "atk-s0505a1:639_6": "sattapaññāsa kulasatasahassāni vasanti, manussagaṇanāya aṭṭhārasakoṭimanussā. Tena",
  "atk-s0505a1:639_7": "paṭhamayāme hatthiassamanussabherisaddādīhi sāvatthinagaraṁ mahāsamuddo viya ekasaddaṁ",
  "atk-s0505a1:639_8": "hoti. Majjhimayāmasamanantare so saddo paṭippassambhati. Tamhi kāle upāsako samāpattito",
  "atk-s0505a1:639_9": "vuṭṭhāya attano guṇe āvajjetvā “yenāhaṁ maggasukhena phalasukhena sukhito viharāmi,",
  "atk-s0505a1:639_10": "idaṁ sukhaṁ kaṁ nissāya laddha”nti cintetvā “bhagavantaṁ nissāyā”ti bhagavati cittaṁ",
  "atk-s0505a1:639_11": "pasādetvā “bhagavā etarahi katamena vihārena viharatī”ti āvajjento dibbena cakkhunā",
  "atk-s0505a1:639_12": "erāvaṇavessavaṇe disvā dibbāya sotadhātuyā dhammadesanaṁ sutvā cetopariyañāṇena tesaṁ",
  "atk-s0505a1:639_13": "pasannacittataṁ ñatvā “yaṁnūnāhampi bhagavantaṁ ubhayahitaṁ paṭipadaṁ puccheyya”nti",
  "atk-s0505a1:639_14": "cintesi. Tasmā so ekanagare vasantopi sabbapacchā āgato, evañca nesaṁ āgamanaṁ aññāsi.",
  "atk-s0505a1:639_15": "Tenāha – “āgañchi te santike nāgarājā…pe… so cāpi sutvāna patītarūpo”ti.",
  "atk-s0505a1:640_0": "384. Idāni ito bahiddhā lokasammatehi samaṇabrāhmaṇehi ukkaṭṭhabhāvena bhagavantaṁ",
  "atk-s0505a1:640_1": "pasaṁsanto “ye kecime”ti gāthādvayamāha. Tattha titthiyāti nandavacchasaṁkiccehi",
  "atk-s0505a1:640_2": "ādipuggalehi tīhi titthakarehi kate diṭṭhititthe jātā, tesaṁ sāsane pabbajitā pūraṇādayo",
  "atk-s0505a1:640_3": "cha satthāro. Tattha nāṭaputto nigaṇṭho, avasesā ājīvakāti te sabbe dassento āha",
  "atk-s0505a1:640_4": "“ye kecime titthiyā vādasīlā”ti, “mayaṁ sammā paṭipannā, aññe micchā paṭipannā”ti",
  "atk-s0505a1:640_5": "evaṁ vādakaraṇasīlā lokaṁ mukhasattīhi vitudantā vicaranti. Ājīvakā vāti te ekajjhamuddiṭṭhe",
  "atk-s0505a1:640_6": "bhinditvā dasseti. Nātitarantīti nātikkamanti. Sabbeti aññepi ye keci titthiyasāvakādayo,",
  "atk-s0505a1:640_7": "tepi pariggaṇhanto āha. “Ṭhito vajantaṁ viyā”ti yathā koci ṭhito gativikalo sīghagāminaṁ",
  "atk-s0505a1:640_8": "purisaṁ gacchantaṁ nātitareyya, evaṁ te paññāgatiyā abhāvena te te atthappabhede",
  "atk-s0505a1:640_9": "bujjhituṁ asakkontā ṭhitā, atijavanapaññaṁ bhagavantaṁ nātitarantīti attho.",
  "atk-s0505a1:641_0": "385.Brāhmaṇā vādasīlā vuddhā cāti ettāvatā caṅkītārukkhapokkharasātijāṇussoṇiādayo",
  "atk-s0505a1:641_1": "dasseti, api brāhmaṇā santi kecīti iminā majjhimāpi daharāpi kevalaṁ brāhmaṇā santi",
  "atk-s0505a1:641_2": "atthi upalabbhanti kecīti evaṁ assalāyanavāseṭṭhaambaṭṭhauttaramāṇavakādayo dasseti.",
  "atk-s0505a1:641_3": "Atthabaddhāti “api nu kho imaṁ pañhaṁ byākareyya, imaṁ kaṅkhaṁ chindeyyā”ti evaṁ",
  "atk-s0505a1:641_4": "atthabaddhā bhavanti. Ye cāpi aññeti aññepi ye “mayaṁ vādino”ti evaṁ maññamānā vicaranti",
  "atk-s0505a1:641_5": "khattiyapaṇḍitabrāhmaṇabrahmadevayakkhādayo aparimāṇā. Tepi sabbe tayi atthabaddhā bhavantīti dasseti.",
  "atk-s0505a1:642_0": "386-7. Evaṁ nānappakārehi bhagavantaṁ pasaṁsitvā idāni dhammeneva taṁ pasaṁsitvā",
  "atk-s0505a1:642_1": "dhammakathaṁ yācanto “ayañhi dhammo”ti gāthādvayamāha. Tattha ayañhi dhammoti sattatiṁsa",
  "atk-s0505a1:642_2": "bodhipakkhiyadhamme sandhāyāha. Nipuṇoti saṇho duppaṭivijjho. Sukhoti paṭividdho",
  "atk-s0505a1:642_3": "samāno lokuttarasukhamāvahati, tasmā sukhāvahattā “sukho”ti vuccati. Suppavuttoti",
  "atk-s0505a1:642_4": "sudesito. Sussūsamānāti sotukāmamhāti attho. Taṁ no vadāti taṁ dhammaṁ amhākaṁ vada.",
  "atk-s0505a1:642_5": "“Tvaṁ no”tipi pāṭho, tvaṁ amhākaṁ vadāti attho. Sabbepime bhikkhavoti taṅkhaṇaṁ nisinnāni",
  "atk-s0505a1:642_6": "kira pañca bhikkhusatāni honti, tāni dassento yācati. Upāsakā cāpīti attano parivāre",
  "atk-s0505a1:642_7": "aññe ca dasseti. Sesamettha pākaṭameva.",
  "atk-s0505a1:643_0": "388. Atha bhagavā anagāriyapaṭipadaṁ tāva dassetuṁ bhikkhū āmantetvā “suṇātha me",
  "atk-s0505a1:643_1": "bhikkhavo”tiādimāha. Tattha dhammaṁ dhutaṁ tañca carātha sabbeti kilese dhunātīti",
  "atk-s0505a1:643_2": "dhuto, evarūpaṁ kilesadhunanakaṁ paṭipadādhammaṁ sāvayāmi vo, tañca mayā sāvitaṁ",
  "atk-s0505a1:643_3": "sabbe caratha paṭipajjatha, mā pamāditthāti vuttaṁ hoti. Iriyāpathanti gamanādicatubbidhaṁ.",
  "atk-s0505a1:643_4": "Pabbajitānulomikanti samaṇasāruppaṁ satisampajaññayuttaṁ. Araññe kammaṭṭhānānuyogavasena",
  "atk-s0505a1:643_5": "pavattamevāti apare. Sevetha nanti taṁ iriyāpathaṁ bhajeyya. Atthadasoti hitānupassī.",
  "atk-s0505a1:643_6": "Mutīmāti buddhimā. Sesamettha gāthāya pākaṭameva.",
  "atk-s0505a1:644_0": "389.No ve vikāleti evaṁ pabbajitānulomikaṁ iriyāpathaṁ sevamāno ca divāmajjhanhikavītikkamaṁ",
  "atk-s0505a1:644_1": "upādāya vikāle na careyya bhikkhu, yuttakāle eva pana gāmaṁ piṇḍāya careyya. Kiṁ",
  "atk-s0505a1:644_2": "kāraṇaṁ? Akālacāriñhi sajanti saṅgā, akālacāriṁ puggalaṁ rāgasaṅgādayo aneke saṅgā",
  "atk-s0505a1:644_3": "sajanti parissajanti upaguhanti allīyanti. Tasmā vikāle nacaranti buddhā, tasmā ye",
  "atk-s0505a1:644_4": "catusaccabuddhā ariyapuggalā, na te vikāle piṇḍāya carantīti. Tena kira samayena",
  "atk-s0505a1:644_5": "vikālabhojanasikkhāpadaṁ appaññattaṁ hoti, tasmā dhammadesanāvasenevettha puthujjanānaṁ",
  "atk-s0505a1:644_6": "ādīnavaṁ dassento imaṁ gāthamāha. Ariyā pana saha maggapaṭilābhā eva tato paṭiviratā",
  "atk-s0505a1:644_7": "honti, esā dhammatā.",
  "atk-s0505a1:645_0": "390. Evaṁ vikālacariyaṁ paṭisedhetvā “kāle carantenapi evaṁ caritabba”nti dassento",
  "atk-s0505a1:645_1": "āha “rūpā ca saddā cā”ti. Tassattho – ye te rūpādayo nānappakārakaṁ madaṁ janentā",
  "atk-s0505a1:645_2": "satte sammadayanti, tesu piṇḍapātapārisuddhisuttādīsu vuttanayena chandaṁ vinodetvā",
  "atk-s0505a1:645_3": "yuttakāleneva pātarāsaṁ paviseyyāti. Ettha ca pāto asitabboti pātarāso, piṇḍapātassetaṁ",
  "atk-s0505a1:645_4": "nāmaṁ. Yo yattha labbhati, so padesopi taṁ yogena “pātarāso”ti idha vutto. Yato piṇḍapātaṁ",
  "atk-s0505a1:645_5": "labhati, taṁ okāsaṁ gaccheyyāti evamettha attho veditabbo.",
  "atk-s0505a1:646": "391. Evaṁ paviṭṭho –",
  "atk-s0505a1:647": "“Piṇḍañca bhikkhu samayena laddhā,",
  "atk-s0505a1:648": "Eko paṭikkamma raho nisīde;",
  "atk-s0505a1:649": "Ajjhattacintī na mano bahiddhā,",
  "atk-s0505a1:650": "Nicchāraye saṅgahitattabhāvo”.",
  "atk-s0505a1:651_0": "Tattha piṇḍanti missakabhikkhaṁ, sā hi tato tato samodhānetvā sampiṇḍitaṭṭhena “piṇḍo”ti",
  "atk-s0505a1:651_1": "vuccati. Samayenāti antomajjhanhikakāle. Eko paṭikkammāti kāyavivekaṁ sampādento",
  "atk-s0505a1:651_2": "adutiyo nivattitvā. Ajjhattacintīti tilakkhaṇaṁ āropetvā khandhasantānaṁ cintento.",
  "atk-s0505a1:651_3": "Na mano bahiddhānicchārayeti bahiddhā rūpādīsu rāgavasena cittaṁ na nīhare. Saṅgahitattabhāvoti suṭṭhu gahitacitto.",
  "atk-s0505a1:652": "392. Evaṁ viharanto ca –",
  "atk-s0505a1:653": "“Sacepi so sallape sāvakena,",
  "atk-s0505a1:654": "Aññena vā kenaci bhikkhunā vā;",
  "atk-s0505a1:655": "Dhammaṁ paṇītaṁ tamudāhareyya,",
  "atk-s0505a1:656": "Na pesuṇaṁ nopi parūpavādaṁ”.",
  "atk-s0505a1:657_0": "Kiṁ vuttaṁ hoti? So yogāvacaro kiñcideva sotukāmatāya upagatena sāvakena vā kenaci",
  "atk-s0505a1:657_1": "aññatitthiyagahaṭṭhādinā vā idheva pabbajitena bhikkhunā vā saddhiṁ sacepi sallape,",
  "atk-s0505a1:657_2": "atha yvāyaṁ maggaphalādipaṭisaṁyutto dasakathāvatthubhedo vā atappakaṭṭhena paṇīto",
  "atk-s0505a1:657_3": "dhammo. Taṁ dhammaṁ paṇītaṁ udāhareyya, aññaṁ pana pisuṇavacanaṁ vā parūpavādaṁ vā",
  "atk-s0505a1:657_4": "appamattakampi na udāhareyyāti.",
  "atk-s0505a1:658_0": "393. Idāni tasmiṁ parūpavāde dosaṁ dassento āha “vādañhi eke”ti. Tassattho – idhekacce",
  "atk-s0505a1:658_1": "moghapurisā parūpavādasañhitaṁ nānappakāraṁ viggāhikakathābhedaṁ vādaṁ paṭiseniyanti",
  "atk-s0505a1:658_2": "virujjhanti, yujjhitukāmā hutvā senāya paṭimukhaṁ gacchantā viya honti, te mayaṁ",
  "atk-s0505a1:658_3": "lāmakapaññe na pasaṁsāma. Kiṁ kāraṇaṁ? Tato tato ne pasajanti saṅgā, yasmā te tādisake",
  "atk-s0505a1:658_4": "puggale tato tato vacanapathato samuṭṭhāya vivādasaṅgā sajanti allīyanti. Kiṁ kāraṇā",
  "atk-s0505a1:658_5": "sajantīti? Cittañhi te tattha gamenti dūre, yasmā te paṭiseniyantā cittaṁ tattha",
  "atk-s0505a1:658_6": "gamenti, yattha gataṁ samathavipassanānaṁ dūre hotīti.",
  "atk-s0505a1:659_0": "394-5. Evaṁ parittapaññānaṁ pavattiṁ dassetvā idāni mahāpaññānaṁ pavattiṁ dassento",
  "atk-s0505a1:659_1": "āha “piṇḍaṁ vihāraṁ…pe… sāvako”ti. Tattha vihārena patissayo, sayanāsanena mañcapīṭhanti",
  "atk-s0505a1:659_2": "tīhipi padehi senāsanameva vuttaṁ. Āpanti udakaṁ. Saṅghāṭirajūpavāhananti paṁsumalādino",
  "atk-s0505a1:659_3": "saṅghāṭirajassa dhovanaṁ. Sutvāna dhammaṁ sugatena desitanti sabbāsavasaṁvarādīsu",
  "atk-s0505a1:659_4": "“paṭisaṅkhā yoniso cīvaraṁ paṭisevati sītassa paṭighātāyā”tiādinā nayena bhagavatā",
  "atk-s0505a1:659_5": "desitaṁ dhammaṁ sutvā. Saṅkhāya sevevarapaññasāvakoti etaṁ idha piṇḍanti vuttaṁ piṇḍapātaṁ,",
  "atk-s0505a1:659_6": "vihārādīhi vuttaṁ senāsanaṁ, āpamukhena dassitaṁ gilānapaccayaṁ, saṅghāṭiyā cīvaranti",
  "atk-s0505a1:659_7": "catubbidhampi paccayaṁ saṅkhāya “yāvadeva imassa kāyassa ṭhitiyā”tiādinā nayena paccavekkhitvā",
  "atk-s0505a1:659_8": "seve varapaññasāvako, sevituṁ sakkuṇeyya varapaññassa tathāgatassa sāvako sekkho",
  "atk-s0505a1:659_9": "vā puthujjano vā, nippariyāyena ca arahā. So hi caturāpasseno “saṅkhāyekaṁ paṭisevati,",
  "atk-s0505a1:659_10": "saṅkhāyekaṁ adhivāseti, saṅkhāyekaṁ parivajjeti, saṅkhāyekaṁ vinodetī”ti vutto. Yassā",
  "atk-s0505a1:659_11": "ca saṅkhāya seve varapaññasāvako, tasmā hi piṇḍe…pe… yathā pokkhare vāribindu, tathā hotīti veditabbo.",
  "atk-s0505a1:660_0": "396. Evaṁ khīṇāsavapaṭipattiṁ dassento arahattanikūṭena anagāriyapaṭipadaṁ niṭṭhāpetvā",
  "atk-s0505a1:660_1": "idāni agāriyapaṭipadaṁ dassetuṁ “gahaṭṭhavattaṁ pana vo”tiādimāha. Tattha paṭhamagāthāya",
  "atk-s0505a1:660_2": "tāva sāvakoti agāriyasāvako. Sesaṁ uttānatthameva. Ayaṁ pana yojanā – yo mayā ito",
  "atk-s0505a1:660_3": "pubbe kevalo abyāmisso sakalo paripuṇṇo bhikkhudhammo kathito. Esa khettavatthuādipariggahehi",
  "atk-s0505a1:660_4": "sapariggahena na labbhā phassetuṁ na sakkā adhigantunti.",
  "atk-s0505a1:661_0": "397. Evaṁ tassa bhikkhudhammaṁ paṭisedhetvā gahaṭṭhadhammameva dassento āha “pāṇaṁ",
  "atk-s0505a1:661_1": "na hane”ti. Tattha purimaḍḍhena tikoṭiparisuddhā pāṇātipātāveramaṇi vuttā, pacchimaḍḍhena",
  "atk-s0505a1:661_2": "sattesu hitapaṭipatti. Tatiyapādo cettha khaggavisāṇasutte catutthapāde thāvaratasabhedo",
  "atk-s0505a1:661_3": "mettasuttavaṇṇanāyaṁ sabbappakārato vaṇṇito. Sesaṁ uttānatthameva. Uppaṭipāṭiyā pana",
  "atk-s0505a1:661_4": "yojanā kātabbā – tasathāvaresu sabbesu bhūtesu nidhāya daṇḍaṁ na hane na ghātayeyya",
  "atk-s0505a1:661_5": "nānujaññāti. “Nidhāya daṇḍa”nti ito vā paraṁ “vatteyyā”ti pāṭhaseso āharitabbo. Itarathā",
  "atk-s0505a1:661_6": "hi na pubbenāparaṁ sandhiyati.",
  "atk-s0505a1:662_0": "398. Evaṁ paṭhamasikkhāpadaṁ dassetvā idāni dutiyasikkhāpadaṁ dassento āha “tato",
  "atk-s0505a1:662_1": "adinna”nti. Tattha kiñcīti appaṁ vā bahuṁ vā. Kvacīti gāme vā araññe vā. Sāvakoti",
  "atk-s0505a1:662_2": "agāriyasāvako. Bujjhamānoti “parasantakamida”nti jānamāno. Sabbaṁ adinnaṁ parivajjayeyyāti",
  "atk-s0505a1:662_3": "evañhi paṭipajjamāno sabbaṁ adinnaṁ parivajjeyya, no aññathāti dīpeti. Sesamettha",
  "atk-s0505a1:662_4": "vuttanayañca pākaṭañcāti.",
  "atk-s0505a1:663": "399. Evaṁ dutiyasikkhāpadampi tikoṭiparisuddhaṁ dassetvā ukkaṭṭhaparicchedato pabhuti tatiyaṁ dassento āha “abrahmacariya”nti. Tattha asambhuṇantoti asakkonto.",
  "atk-s0505a1:664": "400. Idāni catutthasikkhāpadaṁ dassento āha “sabhaggato vā”ti. Tattha sabhaggatoti santhāgārādigato. Parisaggatoti pūgamajjagato. Sesamettha vuttanayañca pākaṭañcāti.",
  "atk-s0505a1:665_0": "401. Evaṁ catutthasikkhāpadampi tikoṭiparisuddhaṁ dassetvā pañcamaṁ dassento āha",
  "atk-s0505a1:665_1": "“majjañca pāna”nti. Tattha majjañca pānanti gāthābandhasukhatthaṁ evaṁ vuttaṁ. Ayaṁ",
  "atk-s0505a1:665_2": "panattho “majjapānañca na samācareyyā”ti. Dhammaṁ imanti imaṁ majjapānaveramaṇīdhammaṁ.",
  "atk-s0505a1:665_3": "Ummādanantanti ummādanapariyosānaṁ. Yo hi sabbalahuko majjapānassa vipāko, so manussabhūtassa",
  "atk-s0505a1:665_4": "ummattakasaṁvattaniko hoti. Iti naṁ viditvāti iti naṁ majjapānaṁ ñatvā. Sesamettha",
  "atk-s0505a1:665_5": "vuttanayañca pākaṭañcāti.",
  "atk-s0505a1:666_0": "402. Evaṁ pañcamasikkhāpadampi tikoṭiparisuddhaṁ dassetvā idāni purimasikkhāpadānampi",
  "atk-s0505a1:666_1": "majjapānameva saṁkilesakarañca bhedakarañca dassetvā daḷhataraṁ tato veramaṇiyaṁ",
  "atk-s0505a1:666_2": "niyojento āha “madā hi pāpāni karontī”ti. Tattha madāti madahetu. Hikāro padapūraṇamatte",
  "atk-s0505a1:666_3": "nipāto. Pāpāni karontīti pāṇātipātādīni sabbākusalāni karonti. Ummādanaṁ mohananti",
  "atk-s0505a1:666_4": "paraloke ummādanaṁ ihaloke mohanaṁ. Sesaṁ uttānatthameva.",
  "atk-s0505a1:667_0": "403-4. Ettāvatā agāriyasāvakassa niccasīlaṁ dassetvā idāni uposathaṅgāni dassento",
  "atk-s0505a1:667_1": "“pāṇaṁ na hane”ti gāthādvayamāha. Tattha abrahmacariyāti aseṭṭhacariyabhūtā. Methunāti",
  "atk-s0505a1:667_2": "methunadhammasamāpattito. Rattiṁ na bhuñjeyya vikālabhojananti rattimpi na bhuñjeyya,",
  "atk-s0505a1:667_3": "divāpi kālātikkantabhojanaṁ na bhuñjeyya. Na ca gandhanti ettha gandhaggahaṇena vilepanacuṇṇādīnipi",
  "atk-s0505a1:667_4": "gahitānevāti veditabbāni. Mañceti kappiyamañce. Santhateti taṭṭikādīhi kappiyattharaṇehi",
  "atk-s0505a1:667_5": "atthate. Chamāyaṁ pana gonakādisanthatāyapi vaṭṭati. Aṭṭhaṅgikanti pañcaṅgikaṁ viya",
  "atk-s0505a1:667_6": "tūriyaṁ, na aṅgavinimuttaṁ. Dukkhantagunāti vaṭṭadukkhassa antagatena. Sesamettha",
  "atk-s0505a1:667_7": "pākaṭameva. Pacchimaḍḍhuṁ pana saṅgītikārakehi vuttantipi āhu.",
  "atk-s0505a1:668_0": "405. Evaṁ uposathaṅgāni dassetvā idāni uposathakālaṁ dassento āha “tato ca pakkhassā”ti.",
  "atk-s0505a1:668_1": "Tattha tatoti padapūraṇamatte nipāto. Pakkhassupavassuposathanti evaṁ parapadena",
  "atk-s0505a1:668_2": "yojetabbaṁ “pakkhassa cātuddasiṁ pañcadasiṁ aṭṭhaminti ete tayo divase upavassa uposathaṁ,",
  "atk-s0505a1:668_3": "etaṁ aṭṭhaṅgikauposathaṁ upagamma vasitvā”ti. Pāṭihāriyapakkhañcāti ettha pana vassūpanāyikāya",
  "atk-s0505a1:668_4": "purimabhāge āsāḷhamāso, antovassaṁ tayo māsā, kattikamāsoti ime pañca māsā “pāṭihāriyapakkho”ti",
  "atk-s0505a1:668_5": "vuccanti. Āsāḷhakattikaphagguṇamāsā tayo evāti apare. Pakkhuposathadivasānaṁ purimapacchimadivasavasena",
  "atk-s0505a1:668_6": "pakkhe pakkhe terasīpāṭipadasattamīnavamīsaṅkhātā cattāro cattāro divasāti apare.",
  "atk-s0505a1:668_7": "Yaṁ ruccati, taṁ gahetabbaṁ. Sabbaṁ vā pana puññakāmīnaṁ bhāsitabbaṁ. Evametaṁ pāṭihāriyapakkhañca",
  "atk-s0505a1:668_8": "pasannamānaso susamattarūpaṁ suparipuṇṇarūpaṁ ekampi divasaṁ apariccajanto aṭṭhaṅgupetaṁ",
  "atk-s0505a1:668_9": "uposathaṁ upavassāti sambandhitabbaṁ.",
  "atk-s0505a1:669_0": "406. Evaṁ uposathakālaṁ dassetvā idāni tesu kālesu etaṁ uposathaṁ upavassa yaṁ kātabbaṁ,",
  "atk-s0505a1:669_1": "taṁ dassento āha “tato ca pāto”ti. Etthāpi tatoti padapūraṇamatte nipāto, anantaratthe",
  "atk-s0505a1:669_2": "vā, athāti vuttaṁ hoti. Pātoti aparajjudivasapubbabhāge. Upavutthuposathoti upavasitauposatho.",
  "atk-s0505a1:669_3": "Annenāti yāgubhattādinā. Pānenāti aṭṭhavidhapānena. Anumodamānoti anupamodamāno,",
  "atk-s0505a1:669_4": "nirantaraṁ modamānoti attho. Yathārahanti attano anurūpena, yathāsatti yathābalanti",
  "atk-s0505a1:669_5": "vuttaṁ hoti. Saṁvibhajethāti bhājeyya patimāneyya. Sesaṁ pākaṭameva.",
  "atk-s0505a1:670_0": "407. Evaṁ upavutthuposathassa kiccaṁ vatvā idāni yāvajīvikaṁ garuvattaṁ ājīvapārisuddhiñca",
  "atk-s0505a1:670_1": "kathetvā tāya paṭipadāya adhigantabbaṭṭhānaṁ dassento āha “dhammena mātāpitaro”ti.",
  "atk-s0505a1:670_2": "Tattha dhammenāti dhammaladdhena bhogena. Bhareyyāti poseyya. Dhammikaṁ so vaṇijjanti",
  "atk-s0505a1:670_3": "sattavaṇijjā, satthavaṇijjā, visavaṇijjā, maṁsavaṇijjā, surāvaṇijjāti imā pañca adhammavaṇijjā",
  "atk-s0505a1:670_4": "vajjetvā avasesā dhammikavaṇijjā. Vaṇijjāmukhena cettha kasigorakkhādi aparopi dhammiko",
  "atk-s0505a1:670_5": "vohāro saṅgahito. Sesamuttānatthameva. Ayaṁ pana yojanā – so niccasīlauposathasīladānadhammasamannāgato",
  "atk-s0505a1:670_6": "ariyasāvako payojaye dhammikaṁ vaṇijjaṁ, tato laddhena ca dhammato anapetattā dhammena",
  "atk-s0505a1:670_7": "bhogena mātāpitaro bhareyya. Atha so gihī evaṁ appamatto ādito pabhuti vuttaṁ imaṁ",
  "atk-s0505a1:670_8": "vattaṁ vattayanto kāyassa bhedā ye te attano ābhāya andhakāraṁ vidhametvā ālokakaraṇena",
  "atk-s0505a1:670_9": "sayampabhāti laddhanāmā cha kāmāvacaradevā, te sayampabhe nāma deve upeti bhajati",
  "atk-s0505a1:670_10": "allīyati, tesaṁ nibbattaṭṭhāne nibbattatīti.",
  "atk-s0505a1:671": "Paramatthajotikāya khuddaka-aṭṭhakathāya",
  "atk-s0505a1:672": "Suttanipāta-aṭṭhakathāya dhammikasuttavaṇṇanā niṭṭhitā.",
  "atk-s0505a1:673": "Niṭṭhito ca dutiyo vaggo atthavaṇṇanānayato, nāmena",
  "atk-s0505a1:674": "Cūḷavaggoti."
}