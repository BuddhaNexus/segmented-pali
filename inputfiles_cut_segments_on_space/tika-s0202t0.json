{
  "tika-s0202t0:0": " Namo tassa bhagavato arahato sammāsambuddhassa",
  "tika-s0202t0:1": "Majjhimanikāye",
  "tika-s0202t0:2": "Majjhimapaṇṇāsaṭīkā",
  "tika-s0202t0:3": "1. Gahapativaggo",
  "tika-s0202t0:4": "1. Kandarakasuttavaṇṇanā",
  "tika-s0202t0:5_0": "1.Ārāmapokkharaṇīādīsūti ārāmapokkharaṇīuyyānacetiyaṭṭhānādīsu. Ussannāti bahulā.",
  "tika-s0202t0:5_1": "Asokakaṇikārakoviḷārakumbhīrājarukkhehi sammissatāya taṁ campakavanaṁ nīlādipañcavaṇṇakusumapaṭimaṇḍitanti",
  "tika-s0202t0:5_2": "daṭṭhabbaṁ, na campakarukkhānaṁyeva nīlādipañcavaṇṇakusumatāyāti vadanti. Bhagavā",
  "tika-s0202t0:5_3": "kusumagandhasugandhe campakavane viharatīti iminā na māpanakāle eva tasmiṁ nagare",
  "tika-s0202t0:5_4": "campakarukkhā ussannā, atha kho aparabhāgepīti dasseti. ‘‘Pañcasatamattehi aḍḍhateḷasehī’’ti",
  "tika-s0202t0:5_5": "evaṁ adassitaparicchedena. Hatthino cāreti sikkhāpetīti hatthācariyo hatthīnaṁ sikkhāpako,",
  "tika-s0202t0:5_6": "tassa puttoti āha ‘‘hatthācariyassa putto’’ti. Tadā bhagavā tesaṁ pasādajananatthaṁ",
  "tika-s0202t0:5_7": "attano buddhānubhāvaṁ aniguhitvāva nisinnoti dassento ‘‘chabbaṇṇānaṁ ghanabuddharasmīna’’ntiādimāha.",
  "tika-s0202t0:5_8": "Bhagavato ceva gāravenāti bhagavato garubhāvena, bhagavati gāravenāti vā pāṭho.",
  "tika-s0202t0:6_0": "Niccaṁna hotīti abhiṇhaṁ na hoti, kadācideva hotīti attho. Abhiṇhaniccatā hi idha",
  "tika-s0202t0:6_1": "adhippetā, na kūṭaṭṭhaniccatā. Loke kiñci vimhayāvahaṁ disvā hatthavikārampi karonti,",
  "tika-s0202t0:6_2": "aṅguliṁ vā phoṭayanti, taṁ sandhāya vuttaṁ ‘‘accharaṁ paharituṁ yutta’’nti. Abhūtapubbaṁ",
  "tika-s0202t0:6_3": "bhūtanti ayaṁ niruttinayo yebhuyyena upādāya ruḷhīvasena vuttoti veditabbo. Tathā",
  "tika-s0202t0:6_4": "hi pāḷiyaṁ ‘‘yepi te, bho gotama, ahesuṁ atītamaddhāna’’ntiādi vuttaṁ, kiñci akattabbampi",
  "tika-s0202t0:6_5": "kariyamānaṁ dukkarabhāvena vimhayāvahaṁ hoti, tathā kiñci kattabbaṁ, purimaṁ garahacchariyaṁ,",
  "tika-s0202t0:6_6": "pacchimaṁ pasaṁsacchariyaṁ, tadubhayaṁ suttapadaso dassetuṁ ‘‘tatthā’’tiādi vuttaṁ.",
  "tika-s0202t0:7_0": "Sammā paṭipāditoti sammāpaṭipadāyaṁ ṭhapito. Esā paṭipadā paramāti etaparamaṁ, bhāvanapuṁsakaniddesoyaṁ",
  "tika-s0202t0:7_1": "yathā ‘‘visamaṁ candimasūriyā parivattantī’’ti (a. ni. 4.70). Ayañhettha attho –",
  "tika-s0202t0:7_2": "bhagavā bhikkhusaṅgho paṭipadāya tumhehi paṭipādito, atītepi kāle buddhā etaparamaṁyeva",
  "tika-s0202t0:7_3": "bhikkhusaṅghaṁ sammā paṭipādesuṁ, anāgatepi kāle etaparamaṁyeva bhikkhusaṅghaṁ sammā",
  "tika-s0202t0:7_4": "paṭipādessantīti paribbājako nayaggāhena diṭṭhena adiṭṭhaṁ anuminanto sabbesampi",
  "tika-s0202t0:7_5": "buddhānaṁ sāsane saṅghasuppaṭipattiṁ majjhe bhinnasuvaṇṇaṁ viya samasamaṁ katvā dasseti,",
  "tika-s0202t0:7_6": "evaṁ dassento ca tesaṁ sudhammatañca tathā dasseti evāti veditabbo, buddhasubuddhatā",
  "tika-s0202t0:7_7": "pana nesaṁ sarūpeneva dassitāti. Na ito bhiyyoti iminā pāḷiyaṁ etaparamaṁyevāti avadhāraṇena",
  "tika-s0202t0:7_8": "nivattitaṁ dasseti sīlapadaṭṭhānattā samādhissa, samādhipadaṭṭhānattā ca paññāya",
  "tika-s0202t0:7_9": "sīlepi ca abhisamācārikapubbakattā ādibrahmacariyakassa vuttaṁ ‘‘ābhisamācārikavattaṁ ādiṁ katvā’’ti.",
  "tika-s0202t0:8_0": "2. Pucchānusandhiādīsu anantogadhattā ‘‘pāṭiekko anusandhī’’ti vatvā tamevatthaṁ",
  "tika-s0202t0:8_1": "pākaṭaṁ kātuṁ ‘‘bhagavā kirā’’tiādi vuttaṁ. Upasantakāraṇanti upasantabhāvakāraṇaṁ.",
  "tika-s0202t0:8_2": "Tañhi ariyānaṁyeva visayo, tatthāpi ca buddhānaṁ eva anavasesato visayoti imamatthaṁ",
  "tika-s0202t0:8_3": "byatirekato anvayato ca dassetuṁ na hi tvantiādi vuttaṁ. Tattha ñātatthacariyā kākajātakādivasena",
  "tika-s0202t0:8_4": "veditabbā, lokatthacariyā taṁtaṁpāramipūraṇavasena, buddhatthacariyā mahābodhijātakādivasena.",
  "tika-s0202t0:8_5": "Acchariyaṁ bho gotamātiādinā kandarakena kataṁ pasādapavedanaṁ dasseti.",
  "tika-s0202t0:9_0": "Yepi tetiādinā tena vuttamatthaṁ paccanubhāsantena bhagavatā sampaṭicchitanti caritattā",
  "tika-s0202t0:9_1": "āha – ‘‘santi hi kandarakāti ayampi pāṭiyekko anusandhī’’ti . Yo hi kandarakena bhikkhusaṅghassa",
  "tika-s0202t0:9_2": "upasantabhāvo kittito, taṁ vibhajitvā dassentopi tena apucchitoyeva attano ajjhāsayena",
  "tika-s0202t0:9_3": "bhagavā ‘‘santi hī’’tiādinā desanaṁ ārabhi. Tenāha ‘‘bhagavato kira etadahosī’’ tiādi.",
  "tika-s0202t0:9_4": "Kappetvāti aññathā santameva attānaṁ aññathā vidhāya. Pakappetvāti sanidassanavasena",
  "tika-s0202t0:9_5": "gahetvā. Tenāha ‘‘kuhakabhāvenā’’tiādi. Paṭipadaṁ pūrayamānāti kāmaṁ avisesena sekkhā",
  "tika-s0202t0:9_6": "vuccanti, te pana adhigatamaggavasena ‘‘pūrayamānā’’ti na vattabbā kiccassa niṭṭhitattā.",
  "tika-s0202t0:9_7": "Maggo hi ekacittakkhaṇikoti āha ‘‘uparimaggassa vipassanāya upasantā’’ti. Ito muttāti",
  "tika-s0202t0:9_8": "maggenāgatūpasamato muttā. Kalyāṇaputhujjane sandhāya vadati. Tenāha ‘‘catūhi satipaṭṭhānehi upasantā’’ti.",
  "tika-s0202t0:10_0": "Satatasīlāti avicchinnasīlā. Sātisayo hi etesaṁ sīlassa akhaṇḍādibhāvo. Suparisuddhasīlatāvasena",
  "tika-s0202t0:10_1": "santatā vutti etesanti santatavuttinoti āha ‘‘tasseva vevacana’’nti. Evaṁ sīlavuttivasena",
  "tika-s0202t0:10_2": "‘‘santatavuttino’’ti padassa atthaṁ vatvā idāni jīvitavuttivasena dassento ‘‘santatajīvikāvāti",
  "tika-s0202t0:10_3": "attho’’ti āha. Sāsanassa jīvitavutti sīlasannissitā evāti āha ‘‘tasmi’’ntiādi.",
  "tika-s0202t0:11_0": "Nipayati visoseti rāgādisaṁkilesaṁ, tato vā attānaṁ nipātīti nipako, paññavā. Tenāha",
  "tika-s0202t0:11_1": "‘‘paññavanto’’ti. Paññāya ṭhatvā jīvikākappanaṁ nāma buddhapaṭikuṭṭhamicchājīvaṁ",
  "tika-s0202t0:11_2": "pahāya sammājīvena jīvananti taṁ dassento ‘‘yathā ekacco’’tiādimāha. Tattha yaṁ vattabbaṁ,",
  "tika-s0202t0:11_3": "taṁ visuddhimagge (visuddhi. 1.14) taṁsaṁvaṇṇanāyañca (visuddhi. mahāṭī. 1.14) vuttanayeneva",
  "tika-s0202t0:11_4": "veditabbaṁ. Rathavinītapaṭipadādayo tesu tesu suttesu vuttanayena veditabbā. Ito",
  "tika-s0202t0:11_5": "aññattha mahāgopālakasuttādīsu (ma. ni. 1.346 ādayo) lokuttarasatipaṭṭhānā kathitāti",
  "tika-s0202t0:11_6": "āha – ‘‘idha pana lokiyalokuttaramissakā satipaṭṭhānā kathitā’’ti, satipaṭṭhānasuttepi",
  "tika-s0202t0:11_7": "(dī. ni. 2.373-374; ma. ni. 1.106 ādayo) vomissakāva kathitāti. Ettakenāti ettakāya desanāya.",
  "tika-s0202t0:12_0": "3.Kārakabhāvanti paṭipattiyaṁ paṭipajjanakabhāvaṁ. Mayampi nāma gihī bahukiccā samānā",
  "tika-s0202t0:12_1": "kālena kālaṁ satipaṭṭhānesu suppatiṭṭhitacittā viharāma, kimaṅgaṁ pana vivekavāsinoti",
  "tika-s0202t0:12_2": "attano kārakabhāvaṁ pavedento evaṁ bhikkhusaṅghañca ukkhipati. Tenāha ‘‘ayañhettha",
  "tika-s0202t0:12_3": "adhippāyo’’tiādi. Nānārammaṇesu aparāparaṁ uppajjamānānaṁ rāgādikilesānaṁ ghanajaṭitasaṅkhātākārena",
  "tika-s0202t0:12_4": "pavatti kilesagahanena gahanatā, tenāha ‘‘anto jaṭā bahi jaṭā, jaṭāya jaṭitā pajā’’ti",
  "tika-s0202t0:12_5": "(saṁ. ni. 1.23, 192). Manussānaṁ ajjhāsayagahaṇena sāṭheyyampīti dassento āha ‘‘kasaṭasāṭheyyesupi",
  "tika-s0202t0:12_6": "eseva nayo’’ti. Yathā sappimadhuphāṇitādīsu kacavarabhāvo, so kasaṭoti vuccati, evaṁ",
  "tika-s0202t0:12_7": "santāne aparisuddho saṁkilesabhāvo kasaṭanti āha ‘‘aparisuddhaṭṭhena kasaṭatā’’ti.",
  "tika-s0202t0:12_8": "Attani asantaguṇasambhāvanaṁ kerāṭiyaṭṭho. Jānātīti ‘‘idaṁ ahitaṁ na sevitabbaṁ,",
  "tika-s0202t0:12_9": "idaṁ hitaṁ sevitabba’’nti vicāreti deseti. Vicāraṇatthopi hi hoti jānāti-saddo yathā",
  "tika-s0202t0:12_10": "‘‘āyasmā jānātī’’ti. Sabbāpi…pe… adhippetā ‘‘pasupālakā’’tiādīsu viya. Idha antara-saddo",
  "tika-s0202t0:12_11": "‘‘vijjantarikāyā’’tiādīsu (ma. ni. 2.149) viya khaṇatthoti āha ‘‘yattakena khaṇenā’’ti.",
  "tika-s0202t0:12_12": "Tenāti hatthinā. Tānīti sāṭheyyādīni.",
  "tika-s0202t0:13_0": "Atthato kāyacittujukatāpaṭipakkhabhūtāva lobhasahagatacittuppādassa pavattiākāravisesāti",
  "tika-s0202t0:13_1": "tāni pavattiākārena dassetuṁ ‘‘tatthā’’tiādi vuttaṁ. Tattha yassāti pāṇabhūtassa",
  "tika-s0202t0:13_2": "assassa vā hatthino vā. Ṭhassāmīti tattheva sappaṭibhaye ṭhāne gantvā ṭhassāmīti",
  "tika-s0202t0:13_3": "na hoti. Imassa sāṭheyyatāya pākaṭakaraṇaṁ vañcanādhippāyabhāvato. Tathā hi catūsu",
  "tika-s0202t0:13_4": "ṭhānesu ‘‘vañcetvā’’ icceva vuttaṁ, niguhanto pana tattheva gantvā tiṭṭheyya. Esa",
  "tika-s0202t0:13_5": "nayo sesesupi. Paṭimaggaṁ ārohitukāmassāti āgatamaggameva nivattitvā gantukāmassa.",
  "tika-s0202t0:13_6": "Leṇḍavissajjanādīsu kālantarāpekkhābhāvaṁ ‘‘tathā’’ti iminā upasaṁharati.",
  "tika-s0202t0:14_0": "Antojātakāti attano dāsiyā kucchimhi jātā. Dhanakkītāti dhanaṁ datvā dāsabhāvena",
  "tika-s0202t0:14_1": "gahitā. Karamarānītāti dāsabhāvena karamaraggāhagahitā. Dāsabyanti dāsabhāvaṁ. Pessāti",
  "tika-s0202t0:14_2": "adāsā eva hutvā veyyāvaccakarā. Imaṁ vissajjetvāti imaṁ attano hatthagataṁ vissajjetvā.",
  "tika-s0202t0:14_3": "Imaṁgaṇhantāti imaṁ tassa hatthagataṁ gaṇhantā. Sammukhato aññathā parammukhakāle",
  "tika-s0202t0:14_4": "kāyavācāsamudācāradassaneneva cittassa nesaṁ aññathā ṭhitabhāvo niddiṭṭhoti veditabbo.",
  "tika-s0202t0:15_0": "4.Ayampi pāṭiyekko anusandhīti etthāpi anantare vuttanayeneva anusandhiyojanā veditabbā.",
  "tika-s0202t0:15_1": "Tenevāha ‘‘ayañhī’’tiādi. Catuttho hitapaṭipadaṁ paṭipannoti yojanā. Puggalasīsena",
  "tika-s0202t0:15_2": "puggalapaṭipattiṁ dassento ‘‘puggale pahāyā’’ti āha. Paṭipatti hi idha pahātabbā,",
  "tika-s0202t0:15_3": "na puggalā. Yathā assaddhādipuggalaparivajjanena saddhindriyādibhāvanā ijjhanti,",
  "tika-s0202t0:15_4": "evaṁ micchāpaṭipannapuggalaparivajjanena micchāpaṭipadā vajjitabbāti āha – ‘‘purime",
  "tika-s0202t0:15_5": "tayo puggale pahāyā’’ti. Catutthapuggalassāti imasmiṁ catukke vuttacatutthapuggalassa",
  "tika-s0202t0:15_6": "hitapaṭipattiyaṁyeva paṭipādemi pavattemīti dassento. Santāti samaṁ vināsaṁ nirodhaṁ",
  "tika-s0202t0:15_7": "pattāti ayamettha atthoti āha ‘‘niruddhā santāti vuttā’’ti. Puna santāti bhāvanāvasena",
  "tika-s0202t0:15_8": "kilesapariḷāhavigamato santāti ayamettha atthoti āha ‘‘nibbutā’’ti. Santāti ānetvā",
  "tika-s0202t0:15_9": "yojanā. Santo haveti ettha samabhāvakarena sādhubhāvassa visesapaccayabhūtena paṇḍiccena",
  "tika-s0202t0:15_10": "samannāgatā ariyā ‘‘santo’’ti vuttāti āha – ‘‘santo have…pe… paṇḍitā’’ti.",
  "tika-s0202t0:16_0": "Āhito ahaṁmāno etthāti attā (a. ni. ṭī. 2.4.198) attabhāvo, idha pana yo paro na",
  "tika-s0202t0:16_1": "hoti, so attā, taṁ attānaṁ. Paranti attato aññaṁ. Chātaṁ vuccati taṇhā jighacchāhetutāya.",
  "tika-s0202t0:16_2": "Anto tāpanakilesānanti attano santāne attapariḷāhajananasantappanakilesānaṁ. Cittaṁ",
  "tika-s0202t0:16_3": "ārādhetīti cittaṁ pasādeti, sampahaṁsetīti attho. Yasmā pana tathābhūto cittaṁ sampādento",
  "tika-s0202t0:16_4": "ajjhāsayaṁ gaṇhanto nāma hoti, tasmā vuttaṁ ‘‘cittaṁ sampādetī’’tiādi.",
  "tika-s0202t0:17_0": "5. Dukkhaṁ paṭikkūlaṁ jegucchaṁ etassāti dukkhapaṭikkūlo taṁ dukkhapaṭikkūlaṁ. Visesanavisesitabbatā",
  "tika-s0202t0:17_1": "hi kāmacārā. Aṭṭhakathāyaṁ pana dukkhassa visesitabbataṁ sandhāya bāhiratthasamāsaṁ",
  "tika-s0202t0:17_2": "anādiyitvā ‘‘dukkhassa paṭikkūla’’nti attho vutto. Yena hi bhāgena purisassa dukkhaṁ",
  "tika-s0202t0:17_3": "paṭikkūlaṁ, tena dukkhassa purisopīti. Tenāha – ‘‘paccanīkasaṇṭhita’’nti.",
  "tika-s0202t0:18_0": "6.Catūhikāraṇehīti dhātukusalatādīhi catūhi kāraṇehi. Kammaṁ karotīti yogakammaṁ",
  "tika-s0202t0:18_1": "karoti. Yasmā sambuddhā paresaṁ maggaphalādhigamāya ussāhajātā, tattha nirantaraṁ",
  "tika-s0202t0:18_2": "yuttappayuttā eva honti, te paṭicca tesaṁ antarāyo na hotiyevāti āha ‘‘na pana buddhe",
  "tika-s0202t0:18_3": "paṭiccā’’ti. Kiriyaparihāniyā desakassa tasseva vā puggalassa tajjapayogābhāvato.",
  "tika-s0202t0:18_4": "‘‘Desakassa vā’’ti idaṁ sāvakānaṁ vasena daṭṭhabbaṁ. Mahatā atthenāti ettha attha-saddo",
  "tika-s0202t0:18_5": "ānisaṁsapariyāyoti āha ‘‘dvīhi ānisaṁsehī’’ti. Pasādaṁ paṭilabhati ‘‘arahanto’’tiādinā",
  "tika-s0202t0:18_6": "saṅghasuppaṭipattiyā sutattā. Abhinavo nayo udapādi santatasīlatādivasena anattantapatādivasena,",
  "tika-s0202t0:18_7": "sopi taṁ sutvā dāsādīsu savisesaṁ lajjī dayāpanno hitānukampī hutvā sekkhapaṭipadaṁ",
  "tika-s0202t0:18_8": "sīlaṁ sādhento anukkamena satipaṭṭhānabhāvanaṁ paribrūheti. Tenāha bhagavā ‘‘mahatā",
  "tika-s0202t0:18_9": "atthena saṁyutto’’ti.",
  "tika-s0202t0:19": "8. Paresaṁ hananaghātanādinā rodāpanato luddo, tathā vighātakabhāvena kāyacittānaṁ vidāraṇato dāruṇo, viruddhavādatāya kakkhaḷo, bandhanāgāre niyutto bandhanāgāriko.",
  "tika-s0202t0:20_0": "9.Khattiyābhisekenāti khattiyānaṁ kattabbaabhisekena. Santhāgāranti santhāravasena",
  "tika-s0202t0:20_1": "kataṁ agāraṁ yaññāvāṭaṁ. Sappitelenāti sappimayena telena, yamakasnehena hi tadā",
  "tika-s0202t0:20_2": "kāyaṁ abbhañjati. Vacchabhāvaṁ taritvā ṭhito vacchataro. Parikkhepakaraṇatthāyāti",
  "tika-s0202t0:20_3": "vanamālāhi saddhiṁ dabbhehi vediyā parikkhepanatthāya. Yaññabhūmiyanti avasesayaññaṭṭhāne.",
  "tika-s0202t0:20_4": "Yaṁ panettha atthato avibhattaṁ taṁ suviññeyyameva.",
  "tika-s0202t0:21": "Kandarakasuttavaṇṇanāya līnatthappakāsanā samattā.",
  "tika-s0202t0:22": "2. Aṭṭhakanāgarasuttavaṇṇanā",
  "tika-s0202t0:23_0": "17.Avidūreti iminā pāḷiyaṁ ‘‘vesāliya’’nti idaṁ samīpe bhummavacananti dasseti. Sārappattakulagaṇanāyāti",
  "tika-s0202t0:23_1": "(a. ni. ṭī. 3.11.16) mahāsāramahappattakulagaṇanāya. Dasame ṭhāneti aññe aññeti dasagaṇanaṭṭhāne.",
  "tika-s0202t0:23_2": "Aṭṭhakanagare jāto bhavo aṭṭhakanāgaro. Kukkuṭārāmoti pāṭaliputte kukkuṭārāmo, na kosambiyaṁ.",
  "tika-s0202t0:24_0": "18. Pakatatthaniddeso ta-saddoti tassa ‘‘bhagavatā’’tiādīhi padehi samānādhikaraṇabhāvena",
  "tika-s0202t0:24_1": "vuttassa yena abhisambuddhabhāvena bhagavā pakato adhigato supākaṭo ca, taṁ abhisambuddhabhāvaṁ",
  "tika-s0202t0:24_2": "saddhiṁ āgamanīyapaṭipadāya atthabhāvena dassento ‘‘yo so…pe… abhisambuddho’’ti āha.",
  "tika-s0202t0:24_3": "Satipi ñāṇadassana-saddānaṁ idha paññāvevacanabhāve tena tena visesena tesaṁ visayavisese",
  "tika-s0202t0:24_4": "pavattidassanatthaṁ asādhāraṇañāṇavisesavasena vijjāttayavasena vijjāabhiññānāvaraṇañāṇavasena",
  "tika-s0202t0:24_5": "sabbaññutañāṇamaṁsacakkhuvasena paṭivedhadesanāñāṇavasena ca tadatthaṁ yojetvā dassento",
  "tika-s0202t0:24_6": "‘‘tesaṁ tesa’’ntiādimāha. Tattha āsayānusayaṁ jānatā āsayānusayañāṇena sabbaṁ ñeyyadhammaṁ",
  "tika-s0202t0:24_7": "passatā sabbaññutānāvaraṇañāṇehi. Pubbenivāsādīhīti pubbenivāsāsavakkhayañāṇehi.",
  "tika-s0202t0:24_8": "Paṭivedhapaññāyāti ariyamaggapaññāya. Desanāpaññāya passatāti desetabbadhammānaṁ",
  "tika-s0202t0:24_9": "desetabbappakāraṁ bodhaneyyapuggalānañca āsayānusayacaritādhimuttiādibhedaṁ dhammadesanāpaññāya",
  "tika-s0202t0:24_10": "yāthāvato passatā. Arīnanti kilesārīnaṁ, pañcavidhamārānaṁ vā, sāsanassa vā paccatthikānaṁ",
  "tika-s0202t0:24_11": "aññatitthiyānaṁ tesaṁ pana hananaṁ pāṭihāriyehi abhibhavanaṁ appaṭibhānatākaraṇaṁ",
  "tika-s0202t0:24_12": "ajjhupekkhanameva vā, kesivinayasuttañcettha nidassanaṁ.",
  "tika-s0202t0:25_0": "Tathā ṭhānāṭṭhānādivibhāgaṁ jānatā yathākammūpagasatte passatā, savāsanānaṁ āsavānaṁ",
  "tika-s0202t0:25_1": "khīṇattā arahatā, abhiññeyyādibhede dhamme abhiññeyyādito aviparītāvabodhato sammāsambuddhena.",
  "tika-s0202t0:25_2": "Atha vā tīsu kālesu appaṭihatañāṇatāya jānatā, kāyakammādivasena tiṇṇaṁ kammānaṁ",
  "tika-s0202t0:25_3": "ñāṇānuparivattito nisammakāritāya passatā, davādīnaṁ abhāvasādhikāya pahānasampadāya",
  "tika-s0202t0:25_4": "arahatā, chandādīnaṁ ahānihetubhūtāya akkhayapaṭibhānasādhikāya sabbaññutāya sammāsambuddhenāti",
  "tika-s0202t0:25_5": "evaṁ dasabalaaṭṭhārasaāveṇikabuddhadhammavasenapi yojanā kātabbā.",
  "tika-s0202t0:26_0": "19.Abhisaṅkhatanti attano paccayehi abhisammukhabhāvena samecca sambhūyya kataṁ,",
  "tika-s0202t0:26_1": "svassa katabhāvo uppādanena veditabbo, na uppannassa paṭisaṅkharaṇenāti āha ‘‘uppādita’’nti.",
  "tika-s0202t0:26_2": "Te cassa paccayā cetanāpadhānāti dassetuṁ pāḷiyaṁ ‘‘abhisaṅkhataṁ abhisañcetayita’’nti",
  "tika-s0202t0:26_3": "vuttanti ‘‘cetayitaṁ pakappita’’nti atthamāha. Abhisaṅkhataṁ abhisañcetayitanti ca",
  "tika-s0202t0:26_4": "jhānassa pātubhāvadassanamukhena viddhaṁsanabhāvaṁ ulliṅgeti yañhi ahutvā sambhavati,",
  "tika-s0202t0:26_5": "taṁ hutvā paṭiveti. Tenāha pāḷiyaṁ ‘abhisaṅkhata’ntiādi. Samathavipassanādhamme ṭhitoti",
  "tika-s0202t0:26_6": "samathadhamme ṭhitattā samāhito vipassanaṁ paṭṭhapetvā aniccānupassanādīhi niccasaññādayo",
  "tika-s0202t0:26_7": "pajahanto anukkamena taṁ anulomañāṇaṁ pāpetā hutvā vipassanādhamme ṭhito. Samathavipassanāsaṅkhātesu",
  "tika-s0202t0:26_8": "dhammesu rañjanaṭṭhena rāgo, nandanaṭṭhena nandīti. Tattha sukhumā apekkhā vuttā,",
  "tika-s0202t0:26_9": "yā ‘‘nikantī’’ti vuccati.",
  "tika-s0202t0:27_0": "Evaṁ santeti evaṁ yathārutavasena ca imassa suttapadassa atthe gahetabbe sati. Samathavipassanāsu",
  "tika-s0202t0:27_1": "chandarāgo kattabboti anāgāmiphalaṁ nibbattetvā tadatthāya samathavipassanāpi anibbattetvā",
  "tika-s0202t0:27_2": "kevalaṁ tattha chandarāgo kattabbo bhavissati. Kasmā? Tesu samathavipassanāsaṅkhātesu",
  "tika-s0202t0:27_3": "dhammesu chandarāgamattena anāgāminā laddhabbassa aladdhānāgāmiphalena laddhabbattā",
  "tika-s0202t0:27_4": "tathā sati tena anāgāmiphalampi laddhabbameva nāma hoti. Tenāha – ‘‘anāgāmiphalaṁ",
  "tika-s0202t0:27_5": "paṭividdhaṁ bhavissatī’’ti. Sabhāvato rasitabbattā aviparīto attho eva attharaso.",
  "tika-s0202t0:27_6": "Aññāpi kāci sugatiyoti vinipātike sandhāyāha. Aññāpi kāci duggatiyoti asurakāyamāha.",
  "tika-s0202t0:28_0": "Samathadhurameva dhuraṁ samathayānikassa vasena desanāya āgatattā. Mahāmālukyovāde",
  "tika-s0202t0:28_1": "‘‘vivicca akusalehi dhammehi savitakkaṁ savicāra’’nti pādakajjhānaṁ katvā ‘‘so yadeva",
  "tika-s0202t0:28_2": "tattha hoti rūpagataṁ vedanāgata’’ntiādinā vipassanaṁ vitthāretvā ‘‘so tattha ṭhito",
  "tika-s0202t0:28_3": "āsavānaṁ khayaṁ pāpuṇātī’’ti (ma. ni. 2.133) āgatattā ‘‘mahāmālukyovāde vipassanāva",
  "tika-s0202t0:28_4": "dhura’’nti āha. Mahāsatipaṭṭhānasutte (dī. ni. 2.373 ādayo; ma. ni. 1.106 ādayo)",
  "tika-s0202t0:28_5": "sabbatthakameva tikkhatarāya vipassanāya āgatattā vuttaṁ ‘‘vipassanuttaraṁ kathita’’nti.",
  "tika-s0202t0:28_6": "Kāyagatāsatisutte (ma. ni. 3.153-154) ānāpānajjhānādivasena savisesaṁ samathavipassanāya",
  "tika-s0202t0:28_7": "āgatattā vuttaṁ ‘‘samathuttaraṁ kathita’’nti.",
  "tika-s0202t0:29_0": "Appaṁ yācitena bahuṁ dentena uḷārapurisena viya ekaṁ dhammaṁ pucchitena ‘‘ayampi",
  "tika-s0202t0:29_1": "ekadhammo’’tikathitattā ekādasapi dhammā pucchāvasena ekadhammo nāma jāto paccekaṁ",
  "tika-s0202t0:29_2": "vākyaparisamāpanañāyena. Ekavīsati pabbāni tehi bodhiyamānāya paṭipadāya ekarūpattā",
  "tika-s0202t0:29_3": "paṭipadāvasena ekadhammo nāma jātoti. Idha imasmiṁ aṭṭhakanāgarasutte. Nevasaññānāsaññāyatanadhammānaṁ",
  "tika-s0202t0:29_4": "saṅkhārāvasesasukhumabhāvappattatāya tattha sāvakānaṁ dukkaranti na catutthāruppavasenettha",
  "tika-s0202t0:29_5": "desanā āgatāti catunnaṁ brahmavihārānaṁ, heṭṭhimānaṁ tiṇṇaṁ āruppānañca vasena ekādasa.",
  "tika-s0202t0:29_6": "Pucchāvasenāti ‘‘atthi nu kho, bhante ānanda, tena…pe… sammāsambuddhena ekadhammo",
  "tika-s0202t0:29_7": "akkhāto’’ti (ma. ni. 2.18) evaṁ pavattapucchāvasena. Amatuppattiyatthenāti amatabhāvassa",
  "tika-s0202t0:29_8": "uppattihetutāya, sabbānipi kammaṭṭhānāni ekarasampi amatādhigamapaṭipattiyāti attho,",
  "tika-s0202t0:29_9": "evamettha aggaphalabhūmi anāgāmiphalabhūmīti dveva bhūmiyo sarūpato āgatā, nānantariyatāya",
  "tika-s0202t0:29_10": "pana heṭṭhimāpi dve bhūmiyo atthato āgatā evāti daṭṭhabbā.",
  "tika-s0202t0:30": "21. Pañca satāni aggho etassāti pañcasataṁ. Sesaṁ uttānameva.",
  "tika-s0202t0:31": "Aṭṭhakanāgarasuttavaṇṇanāya līnatthappakāsanā samattā.",
  "tika-s0202t0:32": "3. Sekhasuttavaṇṇanā",
  "tika-s0202t0:33_0": "22.Santhāgāranti atthānusāsanāgāraṁ. Tenāha – ‘‘uyyogakālādīsū’’tiādi. Ādi-saddena",
  "tika-s0202t0:33_1": "maṅgalamahādīnaṁ saṅgaho daṭṭhabbo. Santhambhantīti vissamanti, parissamaṁ vinodentīti",
  "tika-s0202t0:33_2": "attho. Sahāti sannivesavasena ekajjhaṁ. Saha atthānusāsanaṁ agāranti etasmiṁ atthe",
  "tika-s0202t0:33_3": "ttha-kārassa ntha-kāraṁ katvā santhāgāranti vuttanti daṭṭhabbaṁ. Santharantīti sammantanavasena tiṭṭhanti.",
  "tika-s0202t0:34_0": "Tepiṭakaṁ buddhavacanaṁ āgatameva bhavissatīti buddhavacanassa āgamanasīsena ariyaphaladhammānampi",
  "tika-s0202t0:34_1": "āgamanaṁ vuttameva, tiyāmarattiṁ tattha vasantānaṁ phalasamāpattivaḷañjanaṁ hotīti.",
  "tika-s0202t0:34_2": "Tasmiñca bhikkhusaṅghe kalyāṇaputhujjanā vipassanaṁ ussukkāpentā hontīti ce? Ariyamaggadhammānaṁ",
  "tika-s0202t0:34_3": "tattha āgamanaṁ hotiyeva.",
  "tika-s0202t0:35_0": "Allagomayenāti acchena allagomayarasena. Opuñchāpetvāti vilimpitvā. Catujjātiyagandhehīti",
  "tika-s0202t0:35_1": "tagarakuṅkumayavanapupphatamālapattāni pisitvā katagandhehi nānāvaṇṇeti nīlādivasena",
  "tika-s0202t0:35_2": "nānāvaṇṇe, na bhittivisesavasena. Bhittivisesavasena pana nānāsaṇṭhānarūpameva. Mahāpiṭṭhikakojavaketi",
  "tika-s0202t0:35_3": "hatthipiṭṭhīsu attharitabbatāya mahāpiṭṭhikāti laddhasamaññe kojaveti vadanti. Kuttake",
  "tika-s0202t0:35_4": "pana sandhāyetaṁ vuttaṁ hatthattharaṇā hatthirūpavicittā. Assattharakasīhattharakādayopi",
  "tika-s0202t0:35_5": "assasīharūpādivicittā eva attharakā, cittattharakaṁ nānārūpehi ceva nānāvidhamālākammādīhi",
  "tika-s0202t0:35_6": "ca vicittaṁ attharakaṁ.",
  "tika-s0202t0:36_0": "Upadhānanti apassayanaṁ upadahitvāti apassayayoggabhāvena ṭhapetvā gandhehi katamālā",
  "tika-s0202t0:36_1": "gandhadāmaṁ, tamālapattādīhi kataṁ pattadāmaṁ. Ādi-saddena hiṅgulatakkolajātiphalajātipupphādīhi",
  "tika-s0202t0:36_2": "katadāmaṁ saṅgaṇhāti. Pallaṅkākārena katapīṭhaṁ pallaṅkapīṭhaṁ, tīsu passesu, ekapasse",
  "tika-s0202t0:36_3": "eva vā saupassayaṁ apassayapīṭhaṁ, anapassayaṁ muṇḍapīṭhaṁ yojanāvaṭṭeti yojanaparikkhepe.",
  "tika-s0202t0:37_0": "Saṁvidhāyāti antaravāsakassa koṇapadesañca itarapadesañca samaṁ katvā vidhāya. Tenāha",
  "tika-s0202t0:37_1": "– ‘‘kattariyā padumaṁ kantanto viyā’’ti timaṇḍalaṁ paṭicchādentoti ettha ca yasmā",
  "tika-s0202t0:37_2": "buddhānaṁ rūpasampadā viya ākappasampadāpi paramukkaṁsagatā, tasmā tadā bhagavā evaṁ",
  "tika-s0202t0:37_3": "sobhatīti dassento ‘‘suvaṇṇapāmaṅgenā’’tiādimāha, tattha asamena buddhavesenātiādinā",
  "tika-s0202t0:37_4": "tadā bhagavā buddhānubhāvassa niguhaṇe kāraṇābhāvato tattha sannipatitadevamanussanāgayakkhagandhabbādīnaṁ",
  "tika-s0202t0:37_5": "pasādajananatthaṁ attano sabhāvapakatikiriyāyeva kapilavatthuṁ pāvisīti dasseti.",
  "tika-s0202t0:37_6": "Buddhānaṁ kāyappabhā nāma pakatiyā asītihatthamattameva padesaṁ pharatīti āha – ‘‘asītihatthaṭṭhānaṁ",
  "tika-s0202t0:37_7": "aggahesī’’ti nīlapītalohitodātamañjiṭṭhapabhassarānaṁ vasena chabbaṇṇā buddharasmiyo.",
  "tika-s0202t0:38_0": "Sabbapāliphulloti mūlato paṭṭhāya yāva aggā phullo vikasito. Paṭipāṭiyā ṭhapitānantiādi",
  "tika-s0202t0:38_1": "parikappūpamā. Yathā taṁ…pe… alaṅkataṁ añño virocati, evaṁ virocittha, samatiṁsāya",
  "tika-s0202t0:38_2": "pāramitāhi abhisaṅkhatattā evaṁ virocitthāti vuttaṁ hoti. Pañcavīsatiyā nadīnanti",
  "tika-s0202t0:38_3": "gaṅgādīnaṁ candabhāgāpariyosānānaṁ pañcavīsatiyā mahānadīnaṁ. Sambhijjāti sambhedaṁ",
  "tika-s0202t0:38_4": "missībhāvaṁ patvā mukhadvāreti samuddaṁ paviṭṭhaṭṭhāne.",
  "tika-s0202t0:39": "Devamanussanāgasupaṇṇagandhabbayakkhādīnaṁ akkhīnīti cetaṁ parikappanavasena vuttaṁ. Sahassenāti padasahassena, bhāṇavārappamāṇena ganthenāti attho.",
  "tika-s0202t0:40_0": "Kampayanto vasundharanti attano guṇavisesehi pathavīkampaṁ uppādento, evaṁbhūtopi",
  "tika-s0202t0:40_1": "aheṭhayanto pāṇāni. Sabbadakkhiṇattā buddhānaṁ dakkhiṇaṁ paṭhamaṁ pādaṁ uddharanto.",
  "tika-s0202t0:40_2": "Samaṁ samphusate bhūmiṁ suppatiṭṭhitapādatāya. Yadipi bhūmiṁ samaṁ phusati, rajasānupalippati",
  "tika-s0202t0:40_3": "sukhumattā chaviyā. Ninnaṭṭhānaṁ unnamatītiādi buddhānaṁ suppatiṭṭhitapādasaṅkhātassa",
  "tika-s0202t0:40_4": "mahāpurisalakkhaṇapaṭilābhassa nissandaphalaṁ. Nātidūre uddharatīti atidūre ṭhapetuṁ",
  "tika-s0202t0:40_5": "na uddharati. Naccāsanne ca nikkhipanti accāsanne ca ṭhāne anikkhipanto niyyāti.",
  "tika-s0202t0:40_6": "Hāsayanto sadevake loke tosayanto. Catūhi pādehi caratīti catucārī.",
  "tika-s0202t0:41_0": "Buddhānubhāvassa pakāsanavasena gatattā vaṇṇakālo nāma kiresa. Sarīravaṇṇe vā guṇavaṇṇe",
  "tika-s0202t0:41_1": "vā kathiyamāne dukkathitanti na vattabbaṁ. Kasmā? Aparimāṇavaṇṇā hi buddhā bhagavanto,",
  "tika-s0202t0:41_2": "buddhaguṇasaṁvaṇṇanā jānantassa yathādhammasaṁvaṇṇanaṁyeva anupavisatīti.",
  "tika-s0202t0:42_0": "Dukūlacumbaṭakenāti ganthitvā gahitadukūlavatthena, nāgavikkantacaraṇoti hatthināgasadisapadanikkhepo.",
  "tika-s0202t0:42_1": "Satapuññalakkhaṇoti anekasatapuññanimmitamahāpurisalakkhaṇo maṇiverocano yathāti",
  "tika-s0202t0:42_2": "ativiya virocamāno maṇi viya verocano nāma eko maṇivisesoti keci mahāsālovāti mahanto",
  "tika-s0202t0:42_3": "sālarukkho viya, koviḷārādimahārukkho viya vā padumo kokanado yathāti kokanadasaṅkhātaṁ",
  "tika-s0202t0:42_4": "mahāpadumaṁ viya, vikasamānapadumaṁ viya vā.",
  "tika-s0202t0:43_0": "Ākāsagaṅgaṁ otārento viyātiādi tassā pakiṇṇakakathāya aññesaṁ dukkarabhāvadassanañceva",
  "tika-s0202t0:43_1": "suṇantānaṁ accantasukhāvahabhāvadassanañca pathavījaṁ ākaḍḍhento viyāti nāḷiyantaṁ",
  "tika-s0202t0:43_2": "yojetvā mahāpathaviyā heṭṭhimatale pappaṭakojaṁ uddhaṁmukhaṁ katvā ākaḍḍhento viya",
  "tika-s0202t0:43_3": "yojanikanti yojanappamāṇaṁ madhubhaṇḍanti madhupaṭalaṁ.",
  "tika-s0202t0:44_0": "Mahantanti uḷāraṁ. Sabbadānaṁ dinnameva hotīti sabbameva paccayajātaṁ āvāsadāyakena",
  "tika-s0202t0:44_1": "dinnameva hoti. Tathāhi dve tayo gāme piṇḍāya caritvā kiñci aladdhā āgatassapi chāyūdakasampannaṁ",
  "tika-s0202t0:44_2": "ārāmaṁ pavisitvā nhāyitvā paṭissaye muhuttaṁ nipajjitvā uṭṭhāya nisinnassa kāye balaṁ",
  "tika-s0202t0:44_3": "āharitvā pakkhittaṁ viya hoti. Bahi vicarantassa ca kāye vaṇṇadhātu vātātapehi kilamati,",
  "tika-s0202t0:44_4": "paṭissayaṁ pavisitvā dvāraṁ pidhāya muhuttaṁ nisinnassa visabhāgasantati vūpasammati,",
  "tika-s0202t0:44_5": "sabhāgasantati patiṭṭhāti, vaṇṇadhātu āharitvā pakkhittā viya hoti, bahi vicarantassa",
  "tika-s0202t0:44_6": "ca pāde kaṇṭako vijjhati, khāṇu paharati, sarīsapādiparissayo ceva corabhayañca uppajjati,",
  "tika-s0202t0:44_7": "paṭissayaṁ pavisitvā dvāraṁ pidhāya nipannassa pana sabbe parissayā na honti, ajjhayantassa",
  "tika-s0202t0:44_8": "dhammapītisukhaṁ, kammaṭṭhānaṁ manasikarontassa upasamasukhaṁ uppajjati bahiddhā",
  "tika-s0202t0:44_9": "vikkhepābhāvato, bahi vicarantassa ca kāye sedā muccanti, akkhīni phandanti, senāsanaṁ",
  "tika-s0202t0:44_10": "pavisanakkhaṇe mañcapīṭhādīni na paññāyanti, muhuttaṁ nisinnassa pana akkhipasādo",
  "tika-s0202t0:44_11": "āharitvā pakkhitto viya hoti, dvāravātapānamañcapīṭhādīni paññāyanti, etasmimpi ca",
  "tika-s0202t0:44_12": "āvāse vasantaṁ disvā manussā catūhi paccayehi sakkaccaṁ upaṭṭhahanti. Tena vuttaṁ",
  "tika-s0202t0:44_13": "– ‘‘āvāsadānasmiṁ dinne sabbaṁ dānaṁ dinnameva hotī’’ti. Bhūmaṭṭhaka…pe… na sakkāti",
  "tika-s0202t0:44_14": "ayamattho mahāsudassanavatthunā (dī. ni. 2.241 ādayo) dīpetabbo.",
  "tika-s0202t0:45_0": "Sītanti (sārattha. ṭī. cūḷavagga 3.295; saṁ. ni. ṭī. 2.4.243) ajjhattadhātukkhobhavasena",
  "tika-s0202t0:45_1": "vā bahiddhautuvipariṇāmavasena vā uppajjanakasītaṁ. Uṇhanti aggisantāpaṁ. Tassa pana",
  "tika-s0202t0:45_2": "davadāhādīsu sambhavo daṭṭhabbo. Paṭihantīti paṭibāhati. Yathā tadubhayavasena kāyacittānaṁ",
  "tika-s0202t0:45_3": "bādhanāni na honti, evaṁ karoti. Sītuṇhabbhāhate hi sarīre vikkhittacitto bhikkhu",
  "tika-s0202t0:45_4": "yoniso padahituṁ na sakkoti. Vāḷamigānīti sīhabyagghādivāḷamige. Guttasenāsanañhi",
  "tika-s0202t0:45_5": "pavisitvā dvāraṁ pidhāya nisinnassa te parissayā na honti . Sarīsapeti ye keci sarantā",
  "tika-s0202t0:45_6": "gacchante dīghajātike. Makaseti nidassanametaṁ, ḍaṁsādīnaṁ eteneva saṅgaho daṭṭhabbo.",
  "tika-s0202t0:45_7": "Sisireti sītakālavasena sattāhavaddalikādivasena ca uppanne sisirasamphasse. Vuṭṭhiyoti",
  "tika-s0202t0:45_8": "yadā tadā uppannā vassavuṭṭhiyo paṭihanatīti yojanā.",
  "tika-s0202t0:46_0": "Vātātapo ghoroti rukkhagacchādīnaṁ ummūlabhañjanavasena pavattiyā ghoro sarajaarajādibhedo",
  "tika-s0202t0:46_1": "vāto ceva gimhapariḷāhasamayesu uppattiyā ghoro sūriyātapo ca. Paṭihaññatīti paṭibāhīyati.",
  "tika-s0202t0:46_2": "Leṇatthanti nānārammaṇato cittaṁ nivattetvā paṭisallānārāmatthaṁ. Sukhatthanti vuttaparissayābhāvena",
  "tika-s0202t0:46_3": "phāsuvihāratthaṁ. Jhāyitunti aṭṭhatiṁsārammaṇesu yattha katthaci cittaṁ upanijjhāyituṁ.",
  "tika-s0202t0:46_4": "Vipassitunti aniccādito sabbasaṅkhāre sammasituṁ.",
  "tika-s0202t0:47_0": "Vihāreti paṭissaye. Kārayeti kārāpeyya. Rammeti manorame nivāsasukhe. Vāsayettha",
  "tika-s0202t0:47_1": "bahussuteti kāretvā pana ettha vihāresu bahussute sīlavante kalyāṇadhamme nivāseyya.",
  "tika-s0202t0:47_2": "Te nivāsento pana tesaṁ bahussutānaṁ yathā paccayehi kilamatho na hoti, evaṁ annañca",
  "tika-s0202t0:47_3": "pānañca vatthasenāsanāni ca dadeyya ujubhūtesu ajjhāsayasampannesu kammaphalānaṁ",
  "tika-s0202t0:47_4": "ratanattayaguṇānañca saddahanena vippasannena cetasā.",
  "tika-s0202t0:48_0": "Idāni gahaṭṭhapabbajitānaṁ aññamaññūpakārataṁ dassetuṁ ‘‘te tassā’’ti gāthamāha.",
  "tika-s0202t0:48_1": "Tattha teti bahussutā tassāti upāsakassa. Dhammaṁ desentīti sakalavaṭṭadukkhapanudanaṁ",
  "tika-s0202t0:48_2": "dhammaṁ desenti. Yaṁ so dhammaṁ idhaññāyāti so puggalo yaṁ saddhammaṁ imasmiṁ sāsane",
  "tika-s0202t0:48_3": "sammāpaṭipajjanena jānitvā aggamaggādhigamena anāsavo hutvā parinibbāyati.",
  "tika-s0202t0:49_0": "Pūjāsakkāravaseneva paṭhamayāmo khepito, bhagavato desanāya appāvaseso majjhimayāmo",
  "tika-s0202t0:49_1": "gatoti pāḷiyaṁ ‘‘bahudeva ratti’’nti vuttanti āha ‘‘atirekataraṁ diyaḍḍhayāma’’nti.",
  "tika-s0202t0:49_2": "Sandassesīti ānisaṁsaṁ dassesi, āvāsadānapaṭisaṁyuttaṁ dhammiṁ kathaṁ sutvā tato",
  "tika-s0202t0:49_3": "paraṁ, ‘‘mahārāja, itipi sīlaṁ, itipi samādhi, itipi paññā’’ti sīlādiguṇe tesaṁ sammā",
  "tika-s0202t0:49_4": "dassesi, hatthena gahetvā viya paccakkhato pakāsesi. Samādapesīti ‘‘evaṁ sīlaṁ samādātabbaṁ,",
  "tika-s0202t0:49_5": "sīle patiṭṭhitena evaṁ samādhi, evaṁ paññā bhāvetabbā’’ti yathā te sīlādiguṇe ādiyanti,",
  "tika-s0202t0:49_6": "tathā gaṇhāpesi. Samuttejesīti yathā samādinnaṁ sīlaṁ suvisuddhaṁ hoti, samathavipassanā",
  "tika-s0202t0:49_7": "ca bhāviyamānā yathā suṭṭhu visodhitā uparivisesāvahā honti, evaṁ cittaṁ samuttejesi",
  "tika-s0202t0:49_8": "nisāmanavasena vodāpesi. Sampahaṁsesīti yathānusiṭṭhaṁ ṭhitasīlādiguṇehi sampati",
  "tika-s0202t0:49_9": "laddhaguṇānisaṁsehi ceva upari laddhabbaphalavisesehi ca uparicittaṁ sammā pahaṁsesi,",
  "tika-s0202t0:49_10": "laddhassāsavasena suṭṭhu tosesi. Evametesaṁ padānaṁ attho veditabbo.",
  "tika-s0202t0:50": "Samudāyavacanopi asītimahāthera-saddo tadekadesepi niruḷhoti āha ‘‘asītimahātheresu vijjamānesū’’ti. Ānandattheropi hi antogadho evāti. Sākiyamaṇḍaleti sākiyarājasamūhe.",
  "tika-s0202t0:51_0": "Paṭipadāya niyuttattā pāṭipado. Tenāha – ‘‘paṭipannako’’ti. Sikkhanasīlatādinā sekho,",
  "tika-s0202t0:51_1": "odhiso samitapāpatāya samaṇo. Sekho pāṭipado paṭipajjanapuggalādhiṭṭhānena paṭipadādesanaṁ",
  "tika-s0202t0:51_2": "niyamento paṭipadāya puggalaṁ niyameti nāmāti ‘‘paṭipadāya puggalaṁ niyametvā dassetī’’ti.",
  "tika-s0202t0:51_3": "Sekhappaṭipadā sāsane maṅgalapaṭipadā sammadeva asevitabbaparivajjanena sevitabbasamādānena",
  "tika-s0202t0:51_4": "ukkaṁsavatthūsu ca bhāvato asekhadhammapāripūriyā āvahattā ca vaḍḍhamānakapaṭipadā.",
  "tika-s0202t0:51_5": "Akilamantāva sallakkhessantīti idaṁ tadā tesaṁ asekhabhūmiadhigamāya ayogyatāya vuttaṁ.",
  "tika-s0202t0:51_6": "Akilamantāvāti iminā paṭisambhidāppattassapi anadhigatamaggasaññāpanā bhāriyāti dasseti.",
  "tika-s0202t0:51_7": "Osaṭāti anuppaviṭṭhā. Sakalaṁ vinayapiṭakaṁ kathitameva hoti tassa sīlakathābāhullato",
  "tika-s0202t0:51_8": "sesadvayepi eseva nayo. Tīhi piṭakehīti karaṇatthe karaṇavacanaṁ. Tena taṁtaṁpiṭakānaṁ",
  "tika-s0202t0:51_9": "tassā tassā sikkhāya sādhakatamabhāvaṁ dasseti.",
  "tika-s0202t0:52_0": "Piṭṭhivātouppajjati upādinnakasarīrassa tathārūpattā saṅkhārānañca aniccatāya dukkhānubandhattā.",
  "tika-s0202t0:52_1": "Akāraṇaṁ vā etanti yenādhippāyena vuttaṁ, tameva adhippāyaṁ vivarituṁ ‘‘pahotī’’tiādi",
  "tika-s0202t0:52_2": "vuttaṁ. Catūhi iriyāpathehi paribhuñjitukāmo ahosi sakyarājūnaṁ ajjhāsayavasena.",
  "tika-s0202t0:52_3": "Tathā hi vakkhati ‘‘satthāpi tadeva sandhāya tattha saṅghāṭiṁ paññapetvā nipajjītī’’ti.",
  "tika-s0202t0:52_4": "Yadi evaṁ ‘‘piṭṭhi me āgilāyatī’’ti idaṁ kathanti āha ‘‘upādinnakasarīrañca nāmā’’tiādi.",
  "tika-s0202t0:53_0": "23. ‘‘Iminā pātimokkhasaṁvarena…pe… sampanno’’tiādīsu (vibha. 511) samannāgatattho",
  "tika-s0202t0:53_1": "sampanna-saddo, idha pana pāripūriatthoti dassetuṁ ‘‘paripuṇṇasīloti attho’’ti vuttaṁ.",
  "tika-s0202t0:53_2": "Yo pana sampannasīloyeva, so paripuṇṇasīlo. Parisuddhañhi sīlaṁ ‘‘paripuṇṇa’’nti",
  "tika-s0202t0:53_3": "vuccati, na sabalaṁ kammāsaṁ vā. Sundaradhammehīti sobhanadhammehi. Yasmiṁ santāne",
  "tika-s0202t0:53_4": "uppannā tassa sobhanabhāvato. Tehi sappurisabhāvasādhanato sappurisānaṁ dhammehi.",
  "tika-s0202t0:54_0": "24.Imināettakena ṭhānenāti ‘‘idha, mahānāma, ariyasāvako’’ti ārabhitvā yāva ‘‘akasiralābhī’’ti",
  "tika-s0202t0:54_1": "padaṁ iminā ettakena uddesapadena mātikaṁ ṭhapetvā. Paṭipāṭiyāti uddesapaṭipāṭiyā.",
  "tika-s0202t0:54_2": "Evamāhāti ‘‘evaṁ kathañca, mahānāmā’’tiādinā idāni vuccamānena dassitākārena āha.",
  "tika-s0202t0:55_0": "25.Hirīyatīti lajjīyati pīḷīyati. Yasmā hirī pāpajigucchanalakkhaṇā, tasmā ‘‘jigucchatīti",
  "tika-s0202t0:55_1": "attho’’ti vuttaṁ. Ottappatīti uttappati. Pāputrāsalakkhaṇañhi ottappaṁ. Paggahitavīriyoti",
  "tika-s0202t0:55_2": "saṅkocaṁ anāpannavīriyo. Tenāha ‘‘anosakkitamānaso’’ti. Pahānatthāyāti samucchindanatthāya.",
  "tika-s0202t0:55_3": "Kusalānaṁ dhammānaṁ upasampadā nāma adhigamo evāti āha ‘‘paṭilābhatthāyā’’ti. Satinepakkenāti",
  "tika-s0202t0:55_4": "satiyā nepakkena tikkhavisadasūrabhāvena. Aṭṭhakathāyaṁ pana nepakkaṁ nāma paññāti",
  "tika-s0202t0:55_5": "adhippāyena ‘‘satiyā ca nipakabhāvena cā’’ti attho vutto, evaṁ sati añño niddiṭṭho",
  "tika-s0202t0:55_6": "nāma hoti. Satimāti ca imināva visesā sati gahitā, parato ‘‘cirakatampi cirabhāsitampi",
  "tika-s0202t0:55_7": "saritā anussaritā’’ti satikiccameva niddiṭṭhaṁ, na paññākiccaṁ, tasmā satinepakkenāti",
  "tika-s0202t0:55_8": "satiyā nepakkabhāvenāti sakkā viññātuṁ. Teneva hi paccayavisesavasena aññadhammanirapekkho",
  "tika-s0202t0:55_9": "satiyā balavabhāvo. Tathā hi ñāṇavippayuttacittenapi ajjhayanasammasanāni sambhavanti.",
  "tika-s0202t0:56_0": "Cetiyaṅgaṇavattādīti ādi-saddena bodhiyaṅgaṇavattādīni saṅgaṇhāti. Asītimahāvattapaṭipattipūraṇanti",
  "tika-s0202t0:56_1": "ettha asītivattapaṭipattipūraṇaṁ mahāvattapaṭipattipūraṇanti vattapaṭipattipūraṇa-saddo",
  "tika-s0202t0:56_2": "paccekaṁ yojetabbo. Tattha mahāvattāni (vibha. mūlaṭī. 406) nāma vattakhandhake (cūḷava.",
  "tika-s0202t0:56_3": "356 ādayo) vuttāni āgantukavattaṁ āvāsikaṁ gamikaṁ anumodanaṁ bhattaggaṁ piṇḍacārikaṁ",
  "tika-s0202t0:56_4": "āraññikaṁ senāsanaṁ jantāgharaṁ vaccakuṭi upajjhāyaṁ saddhivihārikaṁ ācariyaṁ antevāsikavattanti",
  "tika-s0202t0:56_5": "cuddasa. Tato aññāni pana kadāci tajjanīyakammakatādikāle pārivāsikādikāle ca caritabbāni",
  "tika-s0202t0:56_6": "asīti khuddakavattāni sabbāsu avatthāsu na caritabbāni, tasmā mahāvattesu, aggahitāni.",
  "tika-s0202t0:56_7": "Tattha ‘‘pārivāsikānaṁ bhikkhūnaṁ vattaṁ paññapessāmī’’ti ārabhitvā ‘‘na upasampādetabbaṁ…pe…",
  "tika-s0202t0:56_8": "na chamāyaṁ caṅkamante caṅkame caṅkamitabba’’nti (cūḷava. 81) vuttāni pakabhatte",
  "tika-s0202t0:56_9": "caritabbavattāvasānāni chasaṭṭhi, tato paraṁ ‘‘na, bhikkhave, pārivāsikena bhikkhunā",
  "tika-s0202t0:56_10": "pārivāsikavuḍḍhatarena bhikkhunā saddhiṁ mūlāyapaṭikassanārahena mānattārahena mānattacārikena",
  "tika-s0202t0:56_11": "abbhānārahena bhikkhunā saddhiṁ ekacchanne āvāse vattabba’’ntiādīni (cūḷava. 82)",
  "tika-s0202t0:56_12": "pakatatte caritabbehi anaññattā visuṁ visuṁ agaṇetvā pārivāsikavuḍḍhatarādīsu puggalantaresu",
  "tika-s0202t0:56_13": "caritabbattā tesaṁ vasena sampiṇḍetvā ekekaṁ katvā gaṇitabbāni pañcāti ekasattativattāni,",
  "tika-s0202t0:56_14": "ukkhepaniyakammakatavattesu vattapaññāpanavasena vuttaṁ – ‘‘na pakatattassa bhikkhuno",
  "tika-s0202t0:56_15": "abhivādanaṁ paccuṭṭhānaṁ…pe… nhāne piṭṭhiparikammaṁ sāditabba’’nti (cūḷava. 51) idaṁ",
  "tika-s0202t0:56_16": "abhivādanādīnaṁ asādiyanaṁ ekaṁ, ‘‘na pakatatto bhikkhu sīlavipattiyā anuddhaṁsitabbo’’tiādīni",
  "tika-s0202t0:56_17": "ca dasāti evametāni dvāsīti. Etesveva pana kānici tajjanīyakammādivattāni kānici",
  "tika-s0202t0:56_18": "pārivāsikādivattānīti aggahitaggahaṇena dvāsīti, evaṁ appakaṁ pana ūnamadhikaṁ vā",
  "tika-s0202t0:56_19": "gaṇanupagaṁ na hotīti idha ‘‘asīti’’cceva vuttaṁ. Aññattha pana aṭṭhakathāpadese",
  "tika-s0202t0:56_20": "‘‘dvāsīti khandhakavattānī’’ti vuccati.",
  "tika-s0202t0:57": "Sakkaccaṁuddisanaṁ sakkaccaṁ uddisāpananti paccekaṁ sakkaccaṁ-saddo yojetabbo. Uddisanaṁ uddesaggahaṇaṁ. Dhammosāraṇaṁ dhammassa uccāraṇaṁ. Dhammadesanā –",
  "tika-s0202t0:58": "‘‘Ādimhi sīlaṁ deseyya, majjhe jhānaṁ vipassanaṁ;",
  "tika-s0202t0:59": "Pariyosāne ca nibbānaṁ, esā kathikasaṇṭhitī’’ti. (dī. ni. aṭṭha. 1.190; saṁ. ni. aṭṭha. 3.4.246) –",
  "tika-s0202t0:60_0": "Evaṁ kathitalakkhaṇā dhammakathā. Upagantvā nisinnassa yassa kassaci gahaṭṭhassa",
  "tika-s0202t0:60_1": "pabbajitassa vā taṅkhaṇānurūpā dhammī kathā upanisinnakathā. Bhattānumodanakathā",
  "tika-s0202t0:60_2": "anumodaniyā. Saritāti ettha na kevalaṁ cirakatacirabhāsitānaṁ saraṇamanussaraṇamattaṁ",
  "tika-s0202t0:60_3": "adhippetaṁ, atha kho tathāpavattarūpārūpadhammānaṁ pariggahamukhena pavattavipassanācāre",
  "tika-s0202t0:60_4": "satisambojjhaṅgasamuṭṭhāpananti dassetuṁ ‘‘tasmiṁ kāyena cirakate’’tiādi vuttaṁ.",
  "tika-s0202t0:60_5": "Sakimpi saraṇenāti ekavāraṁ saraṇena. Punappunaṁ saraṇenāti anu anu saraṇena. Satisambojjhaṅgampi",
  "tika-s0202t0:60_6": "vivekanissitaṁ virāganissitaṁ nirodhanissitaṁ vosaggapariṇāmiñca katvā saranto tattha",
  "tika-s0202t0:60_7": "tattha javanavāre saraṇajavanavāre parittajavanavasena anussaritāti veditabbā.",
  "tika-s0202t0:61_0": "Gatiatthā dhātusaddā buddhiatthā hontīti āha – ‘‘udayañca vayañca paṭivijjhituṁ samatthāyā’’ti.",
  "tika-s0202t0:61_1": "Missakanayenāyaṁ desanā āgatāti āha – ‘‘vikkhambhanavasena ca samucchedavasena cā’’ti.",
  "tika-s0202t0:61_2": "Tenāha ‘‘vipassanāpaññāya cevā’’tiādi. Vipassanāpaññāya nibbedhikapariyāyato. Sā",
  "tika-s0202t0:61_3": "ca kho padesikāti nippadesikaṁ katvā dassetuṁ ‘‘maggapaññāya paṭilābhasaṁvattanato",
  "tika-s0202t0:61_4": "cā’’ti vuttaṁ. Dukkhakkhayagāminibhāvepi eseva nayo. Sammāti yāthāvato. Akuppadhammatāya",
  "tika-s0202t0:61_5": "hi maggapaññā khepitakhepanāya na puna kiccaṁ atthīti upāyena ñāyena yā pavatti sā",
  "tika-s0202t0:61_6": "evāti āha – ‘‘hetunā nayenā’’ti.",
  "tika-s0202t0:62_0": "26. Adhikaṁ ceto abhiceto, mahaggatacittaṁ, tassa pana adhikatā kāmacchandādipaṭipakkhavigamena",
  "tika-s0202t0:62_1": "visiṭṭhabhāvappatti, tannissitāni ābhicetasikāni. Tenāha ‘‘abhicittaṁ seṭṭhacittaṁ",
  "tika-s0202t0:62_2": "sitāna’’nti. Diṭṭhadhammasukhavihārānanti imasmiṁyeva attabhāve phāsuvihārabhūtānaṁ.",
  "tika-s0202t0:62_3": "Tehi pana samaṅgitakkhaṇe yasmā vivekajaṁ pītisukhaṁ samādhijaṁ pītisukhaṁ apītijaṁ",
  "tika-s0202t0:62_4": "satipārisuddhiñāṇasukhañca paṭilabhati vindati, tasmā āha – ‘‘appitappitakkhaṇe sukhapaṭilābhahetūna’’nti.",
  "tika-s0202t0:62_5": "Icchiticchitakkhaṇe samāpajjitāti iminā tesu jhānesu samāpajjanavasībhāvamāha, ‘‘nikāmalābhī’’ti",
  "tika-s0202t0:62_6": "pana vacanato āvajjanādhiṭṭhānā paccavekkhaṇavasiyo ca vuttā evāti veditabbā. Nidukkhalābhīti",
  "tika-s0202t0:62_7": "iminā tesaṁ jhānānaṁ sukhapaṭipadākhippābhiññataṁ dasseti, vipulalābhīti iminā paguṇataṁ",
  "tika-s0202t0:62_8": "tappamāṇadassitabhāvadīpanato. Tenāha ‘‘paguṇabhāvenā’’tiādi. Samāpajjituṁ sakkoti",
  "tika-s0202t0:62_9": "samāpajjanavasībhāvatāya sādhitattā. Samādhipāripanthikadhammeti vasībhāvassa paccanīkadhamme.",
  "tika-s0202t0:62_10": "Jhānādhigamassa pana paccanīkadhammā pageva vikkhambhitā, aññathā jhānādhigamo eva",
  "tika-s0202t0:62_11": "na siyā. Akilamanto vikkhambhetuṁ na sakkotīti kicchena vikkhambheti visodheti, kāmādīnavapaccavekkhaṇādīhi",
  "tika-s0202t0:62_12": "kāmacchandādīnaṁ aññesaṁ samādhipāripanthikānaṁ dūrasamussāraṇaṁ idha vikkhambhanaṁ",
  "tika-s0202t0:62_13": "visodhananti veditabbaṁ.",
  "tika-s0202t0:63_0": "27. Vipassanāhitāya uparūparivisesāvahattā vaḍḍhamānāya pubbabhāgasīlādipaṭipadāya.",
  "tika-s0202t0:63_1": "Sā eva pubbabhāgapaṭipadā yathābhāvitatāya avassaṁ bhāvinaṁ visesaṁ pariggahitattā",
  "tika-s0202t0:63_2": "aṇḍaṁ viyāti aṇḍaṁ, kilesehi adūsitatāya apūti aṇḍaṁ etassāti apuccaṇḍo, vipassanaṁ",
  "tika-s0202t0:63_3": "ussukkāpetvā ṭhitapuggalo, tassa bhāvo apuccaṇḍatā. Vipassanādiñāṇappabhedāyāti pubbenivāsañāṇādiñāṇapabhedāya.",
  "tika-s0202t0:63_4": "Tatthāti cetokhilasutte (ma. ni. 1.185) ‘‘sa kho so, bhikkhave, evaṁ ussoḷhipannarasaṅgasamannāgato",
  "tika-s0202t0:63_5": "bhikkhu bhabbo abhinibbidāyā’’ti āgatattā ussoḷhipannarasehi aṅgehi samannāgatabhāvoti",
  "tika-s0202t0:63_6": "evaṁ yaṁ opammasaṁsandanaṁ āgataṁ, taṁ opammasaṁsandanaṁ idha imasmiṁ sekhasutte",
  "tika-s0202t0:63_7": "yojetvā veditabbanti sambandho.",
  "tika-s0202t0:64_0": "28. Mahaggatādibhāvena heṭṭhimānaṁ jhānānaṁ anurūpampi attano visesena te uttaritvā",
  "tika-s0202t0:64_1": "atikkamitvāna ṭhitanti anuttaraṁ, tenāha – ‘‘paṭhamādijjhānehi asadisaṁ uttama’’nti.",
  "tika-s0202t0:64_2": "Dutiyādīsupi abhinibbhidāsu. Pubbenivāsañāṇaṁ uppajjamānaṁ yathā attano visayapaṭicchādakaṁ",
  "tika-s0202t0:64_3": "kilesandhakāraṁ vidhamantameva uppajjati, evaṁ attano visaye kañci visesaṁ karontameva",
  "tika-s0202t0:64_4": "uppajjatīti āha – ‘‘pubbenivāsañāṇena paṭhamaṁ jāyatī’’ti, sesañāṇadvayepi eseva nayo.",
  "tika-s0202t0:65": "29.Caraṇasminti paccatte bhummavacananti āha ‘‘caraṇaṁ nāma hotīti attho’’ti. Tenāti karaṇatthe karaṇavacanaṁ agatapubbadisāgamane tesaṁ sādhakatamabhāvato.",
  "tika-s0202t0:66_0": "Aṭṭha ñāṇānīti idha āgatāni ca anāgatāni ca ambaṭṭhasuttādīsu (dī. ni. 1.254 ādayo)",
  "tika-s0202t0:66_1": "āgatāni gahetvā vadati. Vinivijjhitvāti pubbenivāsapaṭicchādakādikilesatamaṁ bhinditvā padāletvā.",
  "tika-s0202t0:67_0": "30.Sanaṅkumārenāti sanantanakumārena. Tadeva hi tassa sanantanakumārataṁ dassetuṁ",
  "tika-s0202t0:67_1": "‘‘cirakālato paṭṭhāyā’’ti vuttaṁ. So attabhāvoti yena attabhāvena manussapathe jhānaṁ",
  "tika-s0202t0:67_2": "nibbattesi, so kumārattabhāvo, tasmā brahmabhūtopi tādisena kumārattabhāvena carati.",
  "tika-s0202t0:68_0": "Janitasmiṁ-saddo eva i-kārassa e-kāraṁ katvā ‘‘janetasmi’’nti vutto, janitasminti",
  "tika-s0202t0:68_1": "ca janasminti attho veditabbo. Janitasminti sāmaññaggahaṇepi yattha catuvaṇṇasamaññā,",
  "tika-s0202t0:68_2": "tattheva manussaloke. Khattiyo seṭṭhoti lokasamaññāpi manussalokeyeva, na devakāye",
  "tika-s0202t0:68_3": "brahmakāye vāti dassetuṁ ‘‘ye gottapaṭisārino’’ti vuttaṁ. Paṭisarantīti ‘‘ahaṁ gotamo,",
  "tika-s0202t0:68_4": "ahaṁ kassapo’’ti pati pati attano gottaṁ anusaranti paṭijānanti vāti attho.",
  "tika-s0202t0:69_0": "Ettāvatāti ‘‘sādhu sādhu ānandā’’ti ettakena sādhukāradānena. Jinabhāsitaṁ nāma jātantiādito",
  "tika-s0202t0:69_1": "paṭṭhāya yāva pariyosānā therabhāsitaṁ buddhabhāsitameva nāma jātaṁ. ‘‘Kimpanidaṁ",
  "tika-s0202t0:69_2": "suttaṁ satthudesanānuvidhānato jinabhāsitaṁ, udāhu sādhukāradānamattenā’’ti evarūpā",
  "tika-s0202t0:69_3": "codanā idha anokāsā therassa desanāya bhagavato desanānuvidhānahetukattā sādhukāradānassāti.",
  "tika-s0202t0:69_4": "Yaṁ panettha atthato avibhattaṁ, taṁ suviññeyyameva.",
  "tika-s0202t0:70": "Sekhasuttavaṇṇanāya līnatthappakāsanā samattā.",
  "tika-s0202t0:71": "4. Potaliyasuttavaṇṇanā",
  "tika-s0202t0:72_0": "31. Aṅgā nāma janapadino rājakumārā, tesaṁ nivāso ekopi janapado ruḷhivasena aṅgātveva",
  "tika-s0202t0:72_1": "vuccatīti āha ‘‘aṅgāyeva so janapado’’ti. Mahiyā panassa uttarena yā āpoti mahiyā",
  "tika-s0202t0:72_2": "nadiyā yā āpo tassa janapadassa uttarena honti. Tāsaṁ avidūrattā so janapado uttarāpoti",
  "tika-s0202t0:72_3": "vuccati. Sā pana mahī katthaci katthaci bhijjitvā gatāti āha ‘‘kataramahiyā uttarena",
  "tika-s0202t0:72_4": "yā āpo’’ti. Tatthāti tassā mahiyā āgamanato paṭṭhāya ayaṁ āvibhāvakathā. Yasmā (a.",
  "tika-s0202t0:72_5": "ni. ṭī. 3.8.19) lokiyā jambudīpo himavā tattha patiṭṭhitasamuddadahapabbatanadiyoti",
  "tika-s0202t0:72_6": "etesu yaṁ yaṁ na manussagocaraṁ, tattha sayaṁ sammūḷhā aññepi sammohayanti, tattha",
  "tika-s0202t0:72_7": "tattha sammohavidhamanatthaṁ ‘‘ayaṁ kira jambudīpo’’tiādimāraddhaṁ. Dasasahassayojanaparimāṇo",
  "tika-s0202t0:72_8": "āyāmato ca vitthārato cāti adhippāyo. Tenāha ‘‘tatthā’’tiādi. Udakena ajjhotthaṭo",
  "tika-s0202t0:72_9": "tadupabhogisattānaṁ puññakkhayena.",
  "tika-s0202t0:73_0": "Sundaradassanaṁ kūṭanti sudassanakūṭaṁ, yaṁ loke ‘‘hemakūṭa’’nti vuccati. Mūlagandho",
  "tika-s0202t0:73_1": "kāḷānusāriyādi. Sāragandho candanādi. Pheggugandho salalādi. Tacagandho lavaṅgādi.",
  "tika-s0202t0:73_2": "Papaṭikagandho kabitthādi. Rasagandho sajjādi, pattagandho tamālahiriverādi. Pupphagandho",
  "tika-s0202t0:73_3": "nāgakuṅkumādi. Phalagandho jātiphalādi. Gandhagandho sabbesaṁ gandhānaṁ gandho. Yassa",
  "tika-s0202t0:73_4": "hi rukkhassa sabbesampi mūlādīnaṁ gandho atthi, so idha gandho nāma. Tassa gandhassa",
  "tika-s0202t0:73_5": "gandho gandhagandho. Sabbāni puthulato paññāsayojanāni, āyāmato pana ubbedhato viya",
  "tika-s0202t0:73_6": "dviyojanasatānevāti vadanti.",
  "tika-s0202t0:74_0": "Manoharasilātalānīti otaraṇatthāya manuññasopānasilātalāni. Supaṭiyattānīti tadupabhogisattānaṁ",
  "tika-s0202t0:74_1": "sādhāraṇakammānubhāvena suṭṭhu paṭiyattāni suppavattitāni honti. Macchakacchapādayo",
  "tika-s0202t0:74_2": "udakaṁ malinaṁ karonti, tadabhāvato phalikasadisanimmaludakāni. Tiriyato dīghaṁ uggatakūṭanti",
  "tika-s0202t0:74_3": "‘‘tiracchānapabbata’’nti āha.",
  "tika-s0202t0:75_0": "Āpaṇāni eva vohārassa mukhabhūtānīti āha ‘‘āpaṇamukhasahassānī’’ti. Vibhattānīti",
  "tika-s0202t0:75_1": "vavatthitāni aññamaññāsambhinnāni. Vasanaṭṭhānanti attano yathāphāsukaṁ vasitabbaṭṭhānaṁ.",
  "tika-s0202t0:75_2": "Āsati etthāti āsanaṁ, nisīditabbaṭṭhānāni.",
  "tika-s0202t0:76_0": "Asāruppaṁ paṭicca uppajjanakassa chādanato channaṁ anucchavikaṁ, tadeva ajjhāsayasampattiṁ",
  "tika-s0202t0:76_1": "patirūpeti pakāsetīti patirūpaṁ. Tenāha ‘‘nappatirūpa’’nti. Kāraṇavevacanānīti ñāpakakāraṇavevacanāni.",
  "tika-s0202t0:76_2": "Ñāpakañhi kāraṇaṁ adhippetaṁ. Atthaṁ ākaroti pakāsetīti ākāro, tameva līnaṁ guḷhaṁ",
  "tika-s0202t0:76_3": "atthaṁ gametīti liṅgaṁ, so tena nimīyatīti nimittanti vuccati. Idāni tamevatthaṁ",
  "tika-s0202t0:76_4": "vivarituṁ ‘‘dīghadasavattha…pe… nimittāti vuttā’’ti āha. Teti ākārādayo. Tathā hi",
  "tika-s0202t0:76_5": "pana metiādinā potaliyo gahapati ‘‘paribbājakaniyāmena ahaṁ jīvāmi, tasmā gahapati",
  "tika-s0202t0:76_6": "na homīti vadati. Ovadantoti anusāsanto. Upavadantoti paribhāsanto.",
  "tika-s0202t0:77_0": "32.Gedhabhūto lobhoti gijjhanasabhāvo lobho. Agijjhanalakkhaṇo na lobho, anindābhūtaṁ",
  "tika-s0202t0:77_1": "aghaṭṭananti nindāya paṭipakkhabhūtaṁ paresaṁ aghaṭṭanaṁ. Nindāghaṭṭanāti nindāvasena",
  "tika-s0202t0:77_2": "paresaṁ ghaṭṭanā akkosanā. Byavahāravohāropīti kayavikkayalakkhaṇo sabyohāropi dānaggahaṇaṁ",
  "tika-s0202t0:77_3": "vohāro. ‘‘Datto tisso’’ tiādinā voharaṇaṁ paññāpananti paññatti vohāro. Yathādhippetassa",
  "tika-s0202t0:77_4": "atthassa voharaṇaṁ kathanaṁ bodhananti vacanaṁ vohāro. Yāthāvato ayāthāvato ca voharati",
  "tika-s0202t0:77_5": "etenāti vohāro, cetanā. Ayamidhādhippetoti ayaṁ cetanālakkhaṇo vohāro idha imasmiṁ",
  "tika-s0202t0:77_6": "atthe adhippeto, so ca kho sāvajjova samucchedassa icchitattā. Idāni catubbidhassapi",
  "tika-s0202t0:77_7": "vohārassa idha sambhavaṁ dassetuṁ ‘‘yasmā vā’’tiādi vuttaṁ. Gihīti cetanā natthīti",
  "tika-s0202t0:77_8": "ahaṁ gihīti cetanāpavatti natthi. Gihīti vacanaṁ natthīti gihīti attano paresañca",
  "tika-s0202t0:77_9": "vacanappavatti natthi. Gihīti paṇṇatti natthīti gihīti samaññā natthi. Gihīti byavahāro",
  "tika-s0202t0:77_10": "natthīti samudācāro natthi.",
  "tika-s0202t0:78_0": "33.Pāṇātipātova saṁyojanaṁ. Kasmā? Bandhanabhāvena pavattanato nissarituṁ appadānato.",
  "tika-s0202t0:78_1": "Pāṇātipātassa atthitāya so puggalo ‘‘pāṇātipātī’’ti vuccatīti āha – ‘‘pāṇātipātassa…pe…",
  "tika-s0202t0:78_2": "hotī’’ti. Yañhi yassa atthi, tena so apadissatīti. Bahutāyāti acakkhukādibhedena",
  "tika-s0202t0:78_3": "bahubhāvato. Pāṇātipātassa paṭipakkho apāṇātipāto. So pana atthato kāyadvāriko sīlasaṁvaroti",
  "tika-s0202t0:78_4": "āha ‘‘kāyikasīlasaṁvarenā’’ti. Attāpi maṁ upavadeyyātiādi pāṇātipāte ādīnavadassanaṁ.",
  "tika-s0202t0:78_5": "Ādīnavadassino hi tato oramaṇaṁ. Desanāvasenāti aññattha sutte abhidhamme ca dasasu",
  "tika-s0202t0:78_6": "saṁyojanesu pañcasu nīvaraṇesu desanāvasena apariyāpannampi saṁyojanantipi nīvaraṇantipi",
  "tika-s0202t0:78_7": "idha vuttaṁ. Kasmā? Tadatthasambhavato. Tenāha – ‘‘vaṭṭabandhanaṭṭhena hitappaṭicchādanaṭṭhena",
  "tika-s0202t0:78_8": "cā’’ti, pāṇātipāto hi apāṇātipātapaccayaṁ hitaṁ paṭicchādentova uppajjatīti. Eko",
  "tika-s0202t0:78_9": "avijjāsavoti idaṁ sahajātavasena vuttaṁ, upanissayavasena pana itaresampi āsavānaṁ",
  "tika-s0202t0:78_10": "yathārahaṁ sambhavo veditabbo. Pāṇātipātī hi puggalo ‘‘tappaccayaṁ atthaṁ karissāmī’’ti",
  "tika-s0202t0:78_11": "kāme pattheti. Diṭṭhiṁ gaṇhāti, bhavavisesaṁ paccāsīsati. Tattha uppannaṁ vihanati",
  "tika-s0202t0:78_12": "bādhatīti vighāto, dukkhaṁ, pariḷāhanaṁ anatthuppādavasena upatāpanaṁ pariḷāho, ayametesaṁ",
  "tika-s0202t0:78_13": "viseso. Sabbatthāti sabbesu vāresu. Iminā upāyenāti atidesena pana pariggahito attho",
  "tika-s0202t0:78_14": "parato āgamissatīti.",
  "tika-s0202t0:79_0": "34-40.Imasmiṁ padeti etena sattasupi vāresu tathā āgataṁ padaṁ sāmaññato gahitaṁ.",
  "tika-s0202t0:79_1": "Tenāha ‘‘iminā’’tiādi. Rosanaṁ kāyikaṁ vācasikañcāti tappaṭipakkho arosopi tathā",
  "tika-s0202t0:79_2": "duvidhoti āha ‘‘kāyikavācasikasaṁvarenā’’ti. Yathā abhijjhā lobho, anabhijjhā alobho,",
  "tika-s0202t0:79_3": "evaṁ akodhūpāyāso abyāpādo, saṁvare sukhanti saṁvaroti daṭṭhabbo, anatilobho pana",
  "tika-s0202t0:79_4": "satisaṁvare, anatimāno ñāṇasaṁvare saṅgahaṁ gacchatīti daṭṭhabbaṁ. Imesu pana padesu",
  "tika-s0202t0:79_5": "evaṁ sabbavāresu yojanā kātabbāti sambandho.",
  "tika-s0202t0:80_0": "Evaṁ āsavuppatti veditabbāti ettha vuttassapi ekajjhaṁ vuccamānattā ‘‘puna ayaṁ saṅkhepavinicchayo’’ti",
  "tika-s0202t0:80_1": "vuttaṁ. Asammohatthaṁ ārammaṇassa. Purimesu tāva catūsu vāresu viramituṁ na sakkomīti",
  "tika-s0202t0:80_2": "vattabbaṁ. ‘‘Attāpi maṁ upavadeyyā’’ti etassa padassa atthavaṇṇanāyaṁ ‘‘na sakkomī’’ti,",
  "tika-s0202t0:80_3": "‘‘anuvijjāpi maṁ viññū garaheyyu’’nti etassa padassa atthavaṇṇanāyaṁ ‘‘na sakkotī’’tivattabbaṁ,",
  "tika-s0202t0:80_4": "iminā nayena pacchimesupi catūsu yathārahaṁ yojanā veditabbā. Atimāne bhavāsavaavijjāsavāti",
  "tika-s0202t0:80_5": "vuttaṁ mānena saha diṭṭhiyā anuppajjanato, atimāno pana kāmarāgenapi uppajjatevāti",
  "tika-s0202t0:80_6": "‘‘atimāne kāmāsavaavijjāsavā’’ti vattabbaṁ siyā, svāyaṁ nayo vuttanayattā suviññeyyoti",
  "tika-s0202t0:80_7": "na dassito. Pātimokkhasaṁvarasīlaṁ kathitaṁ ādito catūhi chaṭṭhena vāti pañcahi vārehi,",
  "tika-s0202t0:80_8": "sesehi tīhi pātimokkhasaṁvarasīle ṭhitassa bhikkhuno paṭisaṅkhāpahānaṁ, sabbehipi",
  "tika-s0202t0:80_9": "pana bhikkhubhāve ṭhitassa gihivohārasamucchedo kathito. Tattha sabbattha vattaṁ",
  "tika-s0202t0:80_10": "‘‘idañcidañca mayhaṁ kātuṁ nappatirūpa’’nti paṭisaṅkhānavasena akaraṇaṁ pajahanañca paṭisaṅkhāpahānaṁ.",
  "tika-s0202t0:81": "Kāmādīnavakathāvaṇṇanā",
  "tika-s0202t0:82_0": "42.Upasumbheyyāti ettha upa-saddo samīpattho, sumbhanaṁ vikkhepanaṁ. Teneva tamenanti",
  "tika-s0202t0:82_1": "bhummatthe upayogavacananti āha – ‘‘tassa samīpe khipeyyā’’ti, tassa kukkurassa samīpe",
  "tika-s0202t0:82_2": "aṭṭhikaṅkalaṁ khipeyyāti attho. Nimmaṁsattā kaṅkalanti vuccatīti iminā vigatamaṁsāya",
  "tika-s0202t0:82_3": "aṭṭhikaṅkalikāya uraṭṭhimhi vā piṭṭhikaṇṭake vā sīsaṭṭhimhi vā kaṅkala-saddo niruḷhoti",
  "tika-s0202t0:82_4": "dasseti. Sunikkantanti nillikhitaṁ katvāva nibbisesaṁ likhitaṁ.",
  "tika-s0202t0:83_0": "Ekattupaṭṭhānassa ajjhupekkhanavasena pavattiyā ekattā. Tenāha ‘‘catutthajhānupekkhā’’ti.",
  "tika-s0202t0:83_1": "Yasmā panassa ārammaṇampi ekasabhāvameva, tasmā āha ‘‘sā hī’’tiādi. Lokāmisasaṅkhātāti",
  "tika-s0202t0:83_2": "apariññātavatthunā lokena āmasitabbato, loke vā āmisoti saṅkhaṁ gatāya vasena kāmaguṇānaṁ",
  "tika-s0202t0:83_3": "kāmabhāvo ca āmisabhāvo ca, so eva nippariyāyato āmisanti vattabbataṁ arahati. Kāmaguṇāmisāti",
  "tika-s0202t0:83_4": "kāmaguṇe chandarāgā. Gahaṇaṭṭhena bhusaṁ ādānaṭṭhena.",
  "tika-s0202t0:84_0": "43. Ḍayanaṁ ākāsena gamananti āha ‘‘uppatitvā gaccheyyā’’ti. Gijjhādīnaṁ vāsipharasu",
  "tika-s0202t0:84_1": "na hotīti āha – ‘‘mukhatuṇḍakena ḍasantā taccheyyu’’nti. Vissajjeyyunti ettha ‘‘vissajjana’’nti",
  "tika-s0202t0:84_2": "ākaḍḍhanaṁ adhippetaṁ anekatthattā dhātūnaṁ, ākaḍḍhanañca anubandhitvā pātananti",
  "tika-s0202t0:84_3": "āha ‘‘maṁsapesiṁ nakhehi kaḍḍhitvā pāteyyu’’nti.",
  "tika-s0202t0:85": "47. Purisassa ārohanayogyaṁ poriseyyaṁ.",
  "tika-s0202t0:86": "48. Sampannaṁ sundaraṁ phalamassāti sampannaphalaṁ. Phalūpapannanti phalehi upetanti āha ‘‘bahuphala’’nti.",
  "tika-s0202t0:87_0": "50.Suvidūravidūreti ariyassa vinaye vohārasamucchedato suṭṭhu vidūrabhūte eva vidūre",
  "tika-s0202t0:87_1": "ahaṁ ṭhito. Kassaci nāma atthassapi ajānanato na ājānantīti anājānīyāti kattusādhanamassa",
  "tika-s0202t0:87_2": "dassento ajānanaketi ajānantabhojanasīsena tesaṁ dātabbapaccaye vadati. Sesaṁ suviññeyyameva.",
  "tika-s0202t0:88": "Potaliyasuttavaṇṇanāya līnatthappakāsanā samattā.",
  "tika-s0202t0:89": "5. Jīvakasuttavaṇṇanā",
  "tika-s0202t0:90": "51. Kumārena bhato posāpitoti kumārabhato, kumārabhato eva komārabhacco yathā ‘‘bhisakkameva bhesajja’’nti.",
  "tika-s0202t0:91_0": "Ārabhantīti ettha ārabha-saddo kāmaṁ kāmāyūhanayaññuṭṭhāpanaāpattiāpajjanaviññāpanādīsupi",
  "tika-s0202t0:91_1": "āgato, idha pana hiṁsane icchitabboti āha – ‘‘ārabhantīti ghātentī’’ti. Uddisitvā",
  "tika-s0202t0:91_2": "katanti (a. ni. ṭī. 3.8.12; sārattha. ṭī. mahāvagga 3.294) attānaṁ uddisitvā māraṇavasena",
  "tika-s0202t0:91_3": "kataṁ nibbattitaṁ. Paṭiccakammanti ettha kamma-saddo kammasādhano atītakālikoti āha",
  "tika-s0202t0:91_4": "– ‘‘attānaṁ paṭicca kata’’nti. Nimittakammassetaṁ adhivacanaṁ ‘‘paṭicca kammaṁ phusatī’’tiādīsu",
  "tika-s0202t0:91_5": "(jā. 1.4.75) viya. Nimittakammassāti nimittabhāvena laddhabbakammassa, na karaṇakārāpanavasena.",
  "tika-s0202t0:91_6": "Paṭiccakammaṁ ettha atthīti maṁsaṁ paṭiccakammaṁ yathā ‘‘buddhaṁ etassa atthīti buddho’’ti.",
  "tika-s0202t0:91_7": "Tesanti nigaṇṭhānaṁ. Aññepi brāhmaṇādayo taṁladdhikā attheva.",
  "tika-s0202t0:92_0": "Kāraṇanti ettha yutti adhippetā, sā eva ca dhammato anapetattā ‘‘dhammo’’ti vuttāti",
  "tika-s0202t0:92_1": "āha – ‘‘kāraṇaṁ nāma tikoṭiparisuddhamacchamaṁsaparibhogo’’ti. Anukāraṇaṁ nāma mahājanassa",
  "tika-s0202t0:92_2": "tathā byākaraṇaṁ yuttiyā dhammassa anurūpabhāvato maṁsaṁ paribhuñjitabbanti anuññātaṁ",
  "tika-s0202t0:92_3": "tatheva kathananti katvā. Tanti ‘‘jānaṁ uddissakataṁ maṁsaṁ paribhuñjatī’’ti evaṁ",
  "tika-s0202t0:92_4": "vuttaṁ paribhuñjanaṁ neva kāraṇaṁ hoti sabbena sabbaṁ abhāvato sati ca ayuttiyaṁ",
  "tika-s0202t0:92_5": "adhammoti katvā. Tathā byākaraṇanti ‘‘jānaṁ uddissakataṁ maṁsaṁ paribhuñjatī’’ti",
  "tika-s0202t0:92_6": "kathanaṁ yuttiyā dhammassa ananurūpabhāvato na anukāraṇaṁ hoti. Parehi vuttakāraṇena",
  "tika-s0202t0:92_7": "sakāraṇo hutvāti pare titthiyā ‘jāna’ntiādinā dhammaṁ kathenti vadanti, tena kāraṇabhūtena",
  "tika-s0202t0:92_8": "sakāraṇo hutvā. Tehi tathā vattabbo eva hutvā tumhākaṁ vādo vā anuvādo vā ‘‘maṁsaṁ",
  "tika-s0202t0:92_9": "paribhuñjitabba’’nti pavattā tumhākaṁ kathā vā parato parehi tathā pavattitā tassā",
  "tika-s0202t0:92_10": "anukathā vā. Viññūhi garahitabbakāraṇanti titthiyā tāva tiṭṭhantu, tato aññehi paṇḍitehi",
  "tika-s0202t0:92_11": "garahitabbakāraṇaṁ. Koci na āgacchatīti garahitabbataṁ na āpajjatīti attho. Abhibhavitvā",
  "tika-s0202t0:92_12": "ācikkhantīti abhibhuyya madditvā kathenti, abhibhūtena akkosantīti attho.",
  "tika-s0202t0:93_0": "52.Kāraṇehīti paribhogacittassa avisuddhatāhetūhi. Bhikkhū uddissakataṁ diṭṭhaṁ.",
  "tika-s0202t0:93_1": "Tādisamaṁsañhi paribhogānārahattā cittaavisuddhiyā kāraṇaṁ cittasaṁkilesāvahato.",
  "tika-s0202t0:93_2": "Idāni diṭṭhasutaparisaṅkitāni sarūpato dassetuṁ ‘‘diṭṭhādīsū’’tiādi vuttaṁ. Tattha",
  "tika-s0202t0:93_3": "tadubhayavimuttaparisaṅkitanti ‘‘diṭṭhaṁ suta’’nti imaṁ ubhayaṁ anissāya – ‘‘kiṁ",
  "tika-s0202t0:93_4": "nu kho imaṁ bhikkhuṁ uddissa vadhitvā sampādita’’nti kevalameva parisaṅkitaṁ. Sabbasaṅgāhakoti",
  "tika-s0202t0:93_5": "sabbesaṁ tiṇṇaṁ parisaṅkitānaṁ saṅgaṇhanako.",
  "tika-s0202t0:94_0": "Maṅgalādīnanti ādi-saddena āhunapāhunādikaṁ saṅgaṇhāti. Nibbematikā hontīti sabbena",
  "tika-s0202t0:94_1": "sabbaṁ parisaṅkitābhāvamāha. Itaresanti ajānantānaṁ vaṭṭati, jānato evettha āpatti",
  "tika-s0202t0:94_2": "hoti. Teyevāti ye uddissa kataṁ, teyeva.",
  "tika-s0202t0:95_0": "Uddissakatamaṁsaparibhogato akappiyamaṁsaparibhogassa visesaṁ dassetuṁ ‘‘akappiyamaṁsaṁ",
  "tika-s0202t0:95_1": "panā’’tiādi vuttaṁ. Purimasmiṁ sacittakā āpatti, itarasmiṁ acittakā. Tenāha – ‘‘akappiyamaṁsaṁ",
  "tika-s0202t0:95_2": "ajānitvā bhuttassapi āpattiyevā’’ti. Paribhoganti paribhuñjitabbanti vadāmīti attho.",
  "tika-s0202t0:96_0": "53.Tādisassāti tikoṭiparisuddhassa macchamaṁsassa paribhoge. Mettāvihārinopīti api-saddena",
  "tika-s0202t0:96_1": "amettāvihārinopi. Mettāvihārino paribhoge sikhāppattā anavajjatāti dassetuṁ ‘‘idha,",
  "tika-s0202t0:96_2": "jīvaka, bhikkhū’’tiādi vuttaṁ. Aniyametvāti avisesetvā sāmaññato. Yasmā bhagavatā",
  "tika-s0202t0:96_3": "– ‘‘yato kho, vaccha, bhikkhuno taṇhā pahīnā hotī’’tiādinā mahāvacchagottasutte (ma.",
  "tika-s0202t0:96_4": "ni. 2.194) attā aniyametvā vutto. Tathā hi vacchagotto – ‘‘tiṭṭhatu bhavaṁ gotamo,",
  "tika-s0202t0:96_5": "atthi pana bhoto gotamassa ekabhikkhupi sāvako āsavānaṁ khayā…pe… upasampajja viharatī’’ti",
  "tika-s0202t0:96_6": "āha, ‘‘idha, bhāradvāja, bhikkhu aññataraṁ gāmaṁ vā nigamaṁ vā upanissāya viharatī’’tiādinā",
  "tika-s0202t0:96_7": "caṅkīsutte (ma. ni. 2.430) attā aniyametvā vutto. Tathā hi tattha parato – ‘‘yaṁ",
  "tika-s0202t0:96_8": "kho pana ayamāyasmā dhammaṁ deseti, gambhīro so dhammo duddaso duranubodho santo",
  "tika-s0202t0:96_9": "paṇīto atakkāvacaro nipuṇo paṇḍitavedanīyo, na so dhammo sudesanīyo luddenā’’tiādinā",
  "tika-s0202t0:96_10": "desanā āgatā, tasmā vuttaṁ ‘‘bhagavatā hi mahāvacchagottasutte, caṅkīsutte imasmiṁ",
  "tika-s0202t0:96_11": "sutteti tīsu ṭhānesu attānaṁyeva sandhāya desanā katā’’ti. Maṁsūpasecanova adhippeto",
  "tika-s0202t0:96_12": "macchamaṁsasahitassa āhārassa paribhogabhāvato macchamaṁsassa ca idha adhippetattā.",
  "tika-s0202t0:97_0": "Agathito appaṭibaddho. Taṇhāmucchanāyāti taṇhāyanavasena mucchāpattiyā. Anajjhopanno",
  "tika-s0202t0:97_1": "taṇhāya abhibhavitvā na ajjhotthaṭo, gilitvā pariniṭṭhapetvā na saṇṭhitoti attho.",
  "tika-s0202t0:97_2": "Tenāha – ‘‘sabbaṁ ālumpitvā’’tiādi. Idha ādīnavo āhārassa paṭikūlabhāvoti āha ‘‘ekarattivāsenā’’tiādi.",
  "tika-s0202t0:97_3": "Ayamattho āhāraparibhogoti atthasaṁyojanaparicchedikā ‘‘yāvadeva imassa kāyassa ṭhitiyā’’tiādinā",
  "tika-s0202t0:97_4": "(dī. ni. 3.182; ma. ni. 1.23; 2.24; 3.75; saṁ. ni. 4.120) pavattā āhārapaṭibaddhachandarāganissaraṇabhūtā",
  "tika-s0202t0:97_5": "paññā assa atthīti nissaraṇapañño. Idamatthanti etamatthāya. Evaṁ santeti ‘‘brahmāti",
  "tika-s0202t0:97_6": "ca mettāvihārino samaññā’’ti avatvā ye dhammā mettāvihārassa paṭipakkhabhūtā, tattha",
  "tika-s0202t0:97_7": "sāvasesaṁ pahāsi brahmā, anavasesaṁ pahāsi bhagavāti sace te idaṁ sandhāya bhāsitaṁ,",
  "tika-s0202t0:97_8": "evaṁ sante tava idaṁ yathāvuttavacanaṁ anujānāmi, na mettāvihāritāsāmaññamattatoti attho.",
  "tika-s0202t0:98_0": "55.‘‘Pāṭiyekkoanusandhī’’ti vatvā visuṁ anusandhibhāvaṁ dassetuṁ ‘‘imasmiṁ hī’’tiādi",
  "tika-s0202t0:98_1": "vuttaṁ. Dvāraṁ thaketīti macchamaṁsaparibhogānuññāya aññesaṁ vacanadvāraṁ pidahati,",
  "tika-s0202t0:98_2": "codanāpathaṁ nirundhati. Kathaṁ sattānuddayaṁ dasseti? Sattānuddayamukhena bāhirakānaṁ",
  "tika-s0202t0:98_3": "macchamaṁsaparibhogapaṭikkhepo tayidaṁ micchā, tikoṭiparisuddhasseva macchamaṁsassa",
  "tika-s0202t0:98_4": "paribhogo bhagavatā anuññāto. Tathā hi vuttaṁ – ‘tīhi kho ahaṁ, jīvaka, ṭhānehi maṁsaṁ",
  "tika-s0202t0:98_5": "paribhoganti vadāmī’tiādi (ma. ni. 2.52). Vinayepi (pārā. 409; cūḷava. 343) vuttaṁ",
  "tika-s0202t0:98_6": "– ‘‘tikoṭiparisuddhaṁ, devadatta, macchamaṁsaṁ mayā anuññāta’’nti. Tikoṭiparisuddhañca",
  "tika-s0202t0:98_7": "bhuñjantānaṁ sattesu anuddayā niccalā. ‘‘Sattānuddayaṁ dassetī’’ti saṅkhepato vuttamatthaṁ",
  "tika-s0202t0:98_8": "vivaranto ‘‘sace hī’’tiādimāha.",
  "tika-s0202t0:99_0": "Paṭhamena kāraṇenāti desanāvasenapi payogavasenapi paṭhamena parūpaghātahetunā. Kaḍḍhito",
  "tika-s0202t0:99_1": "so pāṇo. Galena pavedhentenāti yottagalena karaṇena asayhamānena. Bahupuññameva hoti",
  "tika-s0202t0:99_2": "āsādanāpekkhāya abhāvato, hitajjhāsayattā vāti adhippāyo. Esāhaṁ, bhantetiādi kasmā",
  "tika-s0202t0:99_3": "vuttaṁ, saraṇagamanavaseneva gahitasaraṇoti codanaṁ sandhāyāha ‘‘aya’’ntiādi. Ogāhantotiādito",
  "tika-s0202t0:99_4": "paṭṭhāya yāva pariyosānā suttaṁ anussaranto atthaṁ upadhārento. Sesaṁ suviññeyyameva.",
  "tika-s0202t0:100": "Jīvakasuttavaṇṇanāya līnatthappakāsanā samattā.",
  "tika-s0202t0:101": "6. Upālisuttavaṇṇanā",
  "tika-s0202t0:102_0": "56. Pāvāraṁ pārupatīti pāvāriko, idaṁ tassa kulasamudāgataṁ nāmaṁ, so pana mahaddhano",
  "tika-s0202t0:102_1": "mahābhogo nagare seṭṭhiṭṭhāne ṭhito. Tenāha ‘‘dussapāvārikaseṭṭhino’’ti. Dīghattā",
  "tika-s0202t0:102_2": "dīghatamattā. So kira pamāṇato upavacchayato diyaḍḍharatanaṁ atikkamma ṭhito. Evaṁladdhanāmoti",
  "tika-s0202t0:102_3": "‘‘dīghatapassī’’ti laddhasamañño. Bāhirāyataneti titthiyasamaye piṇḍapātoti vohāro",
  "tika-s0202t0:102_4": "natthi, tasmā sāsanavohārena ‘‘piṇḍapātappaṭikkanto’’ti vuttanti adhippāyo.",
  "tika-s0202t0:103_0": "Dassetīti deseti. Ṭhapetīti aññamaññasaṅkarato vavatthapeti. Kiriyāyāti karaṇena.",
  "tika-s0202t0:103_1": "Pavattiyāti pavattanena. Daṇḍāni paññapetīti ettha kasmā bhagavatā āditova tathā",
  "tika-s0202t0:103_2": "na pucchitanti? Yasmā sā tasmiṁ atthe sabhāvanirutti na hoti, sāsane loke samayantaresu",
  "tika-s0202t0:103_3": "ca tādiso samudācāro natthi, kevalaṁ pana tasseva nigaṇṭhassāyaṁ koṭṭhālakasadiso",
  "tika-s0202t0:103_4": "samudācāroti imamatthaṁ dassetuṁ ‘‘kammāni paññapeti’’ iccevāha. Acittakanti cittarahitaṁ,",
  "tika-s0202t0:103_5": "cittena asamuṭṭhāpitanti attho. Kathaṁ pana tadubhayassa cittena vinā sambhavoti",
  "tika-s0202t0:103_6": "codanaṁ sandhāya tattha nidassanamāha ‘‘yathā kirā’’tiādi. Paṭivibhattānanti atthato",
  "tika-s0202t0:103_7": "bhinnānaṁ. Paṭivisiṭṭhānanti visesanapadavasena saddatopi bhinnānaṁ. Vacanaṁ patiṭṭhapetukāmoti",
  "tika-s0202t0:103_8": "dīghatapassino yathāvuttavacanaṁ patiṭṭhapetukāmo. Tasmiñhi patiṭṭhāpite tenappasaṅgena",
  "tika-s0202t0:103_9": "āgato, upāli gahapati tasmiṁ padese dhammaṁ disvā sāsane abhippasīdissati.",
  "tika-s0202t0:104_0": "Kathā eva upari vādāropanassa vatthubhāvato kathāvatthu. Kathāyaṁ patiṭṭhapesīti",
  "tika-s0202t0:104_1": "kathāvatthusmiṁ, tadatthe vā patiṭṭhapesi. Yathā taṁ vādāropanabhayena na avajānāti,",
  "tika-s0202t0:104_2": "evaṁ tassaṁ kathāyaṁ, tasmiṁ vā atthe dīghatapassiṁ yāvatatiyaṁ vāde patiṭṭhapesi. Vādanti dosaṁ.",
  "tika-s0202t0:105_0": "57. Idāni cetanāsampayuttadhammampi gahetvā kāyakammādivasena saṅgahetvā dassetuṁ",
  "tika-s0202t0:105_1": "‘‘apicā’’tiādi vuttaṁ. Tattha tividhaṁ kāyaduccaritaṁ kāyakammaṁ nāmātiādi ‘‘kammassa",
  "tika-s0202t0:105_2": "kiriyāyā’’ti pāḷiyaṁ akusalakammassa adhigatattā vuttaṁ, pubbe pana aṭṭhakāmāvacarakusalacetanātiādi",
  "tika-s0202t0:105_3": "sāvajjaṁ anavajjañca sāmaññato ekajjhaṁ katvā dassitaṁ. Kasmā panettha cetanā na",
  "tika-s0202t0:105_4": "gahitāti āha ‘‘imasmiṁ sutte kammaṁ dhura’’nti. Kāyakammādibhedaṁ kammameva dhuraṁ",
  "tika-s0202t0:105_5": "jeṭṭhakaṁ pubbaṅgamaṁ, na cetanāmattameva. Evamāgatepīti kammānīti evaṁ nāmena āgatepi",
  "tika-s0202t0:105_6": "cetanā dhuraṁ, tattha cetanaṁ jeṭṭhakaṁ pubbaṅgamaṁ katvā vuttanti adhippāyo. Kathaṁ",
  "tika-s0202t0:105_7": "pana tattha kammanti vā kammānīti vā āgate tesaṁ cetanāya dhurabhāvoti āha ‘‘yattha",
  "tika-s0202t0:105_8": "katthaci…pe… labhatī’’ti. Tattha yattha katthacīti yasmiṁ kismiñci dvāre. Sā vuttāvāti",
  "tika-s0202t0:105_9": "sā cetanā vuttāva, yā kāyasaṅkhārādipariyāyena (yassa kassaci kammassa kāyadvārādīsu",
  "tika-s0202t0:105_10": "pavattāpanacetanā) sampayuttadhammāpi tadaggena lokiyāpi lokuttarāpi kammameva, abhijjhādayo",
  "tika-s0202t0:105_11": "pana cetanāpakkhikāti daṭṭhabbaṁ.",
  "tika-s0202t0:106_0": "Mahantanti kaṭukaphalaṁ. Na kilamati sappāṭihāriyattā paṭiññāya. Idāni tesaṁ sappāṭihāriyataṁ",
  "tika-s0202t0:106_1": "dassetuṁ ‘‘tathā hī’’tiādi vuttaṁ. Yadi akusalaṁ patvā kāyakammaṁ vacīkammaṁ mahantanti",
  "tika-s0202t0:106_2": "vadanto na kilamati, atha kasmā bhagavā idha akusalaṁ manokammaṁ mahāsāvajjaṁ kathesīti",
  "tika-s0202t0:106_3": "āha ‘‘imasmiṁ pana ṭhāne’’tiādi. Yāvatatiyaṁ patiṭṭhāpanamattena gatamaggaṁ paṭipajjanto.",
  "tika-s0202t0:106_4": "Tenāha ‘‘kiñci atthanipphattiṁ apassantopī’’ti.",
  "tika-s0202t0:107": "58. Nivāsaṭṭhānabhūto bālako etissā atthīti bālakinī. Satthupaṭiññātatāya nigaṇṭhānaṁ mahāti sambhāvitattā mahānigaṇṭho.",
  "tika-s0202t0:108_0": "60. Āvaṭṭeti purimākārato nivatteti attano vase vatteti etāyāti āvaṭṭanī, māyā. Tenāha",
  "tika-s0202t0:108_1": "‘‘āvaṭṭetvā gahaṇamāya’’nti. Satthupaṭiññānaṁ buddhadassane cittameva na uppajjati,",
  "tika-s0202t0:108_2": "ayamettha dhammatā. Sace pana so taṁ paṭiññaṁ appahāya buddhānaṁ sammukhībhāvaṁ upagaccheyya,",
  "tika-s0202t0:108_3": "sattadhā muddhā phaleyya, tasmā bhagavā ‘‘mā ayaṁ bālo vinassī’’tiāditova yathā sammukhībhāvaṁ",
  "tika-s0202t0:108_4": "na labhati, tathā karoti. Svāyamattho pāthikaputtasamāgamena dīpetabbo. Dassanasampattiniyāmamāha",
  "tika-s0202t0:108_5": "‘‘tathāgataṁ hī’’tiādi. Āgamā nu kho idha tumhākaṁ santikaṁ.",
  "tika-s0202t0:109": "61.Vacīsacce patiṭṭhahitvāti yathāpaṭiññātāya paṭiññāya ṭhatvā.",
  "tika-s0202t0:110_0": "62. Sītodake amatā pāṇā pānakāle pana maranti, tepi tena sītodakaparibhogena māritā",
  "tika-s0202t0:110_1": "honti, tasmā tapassinā nāma sabbena sabbaṁ sītodakaṁ na paribhuñjitabbanti tesaṁ",
  "tika-s0202t0:110_2": "laddhi. Pākatikaṁ vā udakaṁ sattoti purātanānaṁ nigaṇṭhānaṁ laddhi. Tenāha ‘‘sattasaññāya",
  "tika-s0202t0:110_3": "sītodakaṁ paṭikkhipantī’’ti. Tesaṁ taṁ adhunātananigaṇṭhānaṁ vādena virujjhati. Te",
  "tika-s0202t0:110_4": "hi pathavīādinavapadatthato aññameva jīvitaṁ paṭijānanti. Cittena sītodakaṁ pātukāmo",
  "tika-s0202t0:110_5": "paribhuñjitukāmo hoti roge ṭhatvāpi sattānaṁ cittassa tathā na vitatatā. Tenāha –",
  "tika-s0202t0:110_6": "‘‘tenassa manodaṇḍo tattheva bhijjatī’’ti. Tenāti sītodakaṁ pātuṁ paribhuñjituñca",
  "tika-s0202t0:110_7": "icchanena. Assāti yathāvuttassa nigaṇṭhassa. Tatthevāti tathācittuppādane eva. Bhijjati",
  "tika-s0202t0:110_8": "saṁvarassa vikopitattā. Tathābhūto so nigaṇṭho sītodakaṁ ce labheyya, katipayaṁ kālaṁ",
  "tika-s0202t0:110_9": "jīveyya, alābhena pana parisussamānakaṇṭhoṭṭhatālujivhāādiko sabbaso paridāhābhibhūto",
  "tika-s0202t0:110_10": "mareyya. Tenāha – ‘‘sītodakaṁ alabhamāno kālaṁ kareyyā’’ti. Kasmā? Yasmā sītodakaṁ",
  "tika-s0202t0:110_11": "pivāya sannissitacittassa maraṇaṁ hoti, tasmā vuttaṁ ‘‘manodaṇḍo pana bhinnopi cutimpi",
  "tika-s0202t0:110_12": "ākaḍḍhatī’’ti. Yasmā pana tathābhūtacittassa nigaṇṭhassa manosattesu nāma devesu",
  "tika-s0202t0:110_13": "upapatti hotīti titthiyānaṁ laddhi, tasmā vuttaṁ ‘‘manodaṇḍo pana bhinnopi paṭisandhimpi",
  "tika-s0202t0:110_14": "ākaḍḍhatī’’ti. Itīti evaṁ ‘‘idhāssa nigaṇṭho’’tiādiākārena. Nanti upāliṁ gahapatiṁ.",
  "tika-s0202t0:110_15": "Mahantoti vadāpesi ‘‘manopaṭibaddho kālaṅkarotī’’ti vadantoti adhippāyo.",
  "tika-s0202t0:111_0": "Upāsakassāti upālissa gahapatissa. Mucchāvasenātiādinā anvayato byatirekato ca manodaṇḍassa",
  "tika-s0202t0:111_1": "mahantataṁ vibhāveti. Cittasantatippavattimattenevāti vinā kāyadaṇḍena vacīdaṇḍena",
  "tika-s0202t0:111_2": "ca kevalaṁ cittasantatippavattimattena. Bhijjitvāpīti ettha pi-saddena abhijjitvāpi.",
  "tika-s0202t0:111_3": "Aniyyānikāti appāṭihīrā, ayuttāti attho. Sallakkhesi upāsakoti vibhattiṁ vipariṇāmetvā",
  "tika-s0202t0:111_4": "yojanā. Pañhapaṭibhānānīti ñātuṁ icchite atthe uppajjanakapaṭibhānāni.",
  "tika-s0202t0:112_0": "‘‘Manopaṭibaddho kālaṁ karotī’’ti vadantena atthato manodaṇḍassa taduttarabhāvo paṭiññāto",
  "tika-s0202t0:112_1": "hotīti āha ‘‘idāni manodaṇḍo mahantoti idaṁ vacana’’nti. Tathā ceva vuttaṁ – ‘‘manodaṇḍova",
  "tika-s0202t0:112_2": "balavā mahantoti vadāpesī’’ti.",
  "tika-s0202t0:113_0": "63. Pāṇātipātādito yamanaṁ yāmo, catubbidho yāmo catuyāmo, catuyāmasaṅkhātena saṁvarena",
  "tika-s0202t0:113_1": "saṁvuto cātuyāmasaṁvarasaṁvuto. Aṭṭhakathāyaṁ pana yāma-saddo koṭṭhāsapariyāyoti",
  "tika-s0202t0:113_2": "‘‘iminā catukoṭṭhāsenā’’ti vuttaṁ. Piyajātikaṁ rūpādiārammaṇaṁ rāgavasena bālehi",
  "tika-s0202t0:113_3": "bhāvanīyattā ‘‘bhāvita’’nti vuccatīti āha ‘‘bhāvitanti pañca kāmaguṇā’’ti.",
  "tika-s0202t0:114_0": "Yo sabbaṁ pāpaṁ āsavañca vāretīti sabbavārī, tassa navasu padatthesu sattamo padattho,",
  "tika-s0202t0:114_1": "tena sabbavārinā pāpaṁ vāritvā ṭhitoti sabbavārivārito. Tenāha ‘‘sabbena pāpavāraṇena",
  "tika-s0202t0:114_2": "vāritapāpo’’ti. Tato eva sabbassa vāritabbassa āsavassa dhunanato sabbavāridhuto.",
  "tika-s0202t0:114_3": "Vāritabbassa nivāraṇavasena sabbavārino phuṭo phusitoti sabbavāriphuṭo. Saṅghātanti",
  "tika-s0202t0:114_4": "sahasā hananaṁ, asañcetanikavadhanti attho. Katarasmiṁ koṭṭhāseti tīsu daṇḍakoṭṭhāsesu katarakoṭṭhāse.",
  "tika-s0202t0:115_0": "64. Khaliyati samādiyatīti khalaṁ, rāsīti āha – ‘‘ekaṁ maṁsakhalanti ekaṁ maṁsarāsi’’nti.",
  "tika-s0202t0:115_1": "Vijjādharaiddhiyā iddhimā. Sā pana iddhi yasmā ānubhāvasampannasseva ijjhati, na",
  "tika-s0202t0:115_2": "yassa kassaci. Tasmā āha ‘‘ānubhāvasampanno’’ti. Vijjānubhāvavaseneva ānubhāvasampanno.",
  "tika-s0202t0:115_3": "Citte vasībhāvappatto ānubhāvāya eva vijjāya paguṇabhāvāpādanena. Etena vasībhāvaṁ",
  "tika-s0202t0:115_4": "lokiyasamaññāvasena bhagavā upāliṁ gahapatiṁ paññapetukāmo evamāha. Lokikā hi ‘‘bhāvanāmayaiddhiyā",
  "tika-s0202t0:115_5": "iddhimā cetovasībhāvappatto parūpaghātaṁ karotī’’ti maññanti. Tathā hi te isayo paresaṁ",
  "tika-s0202t0:115_6": "saṁvaṇṇenti, isīnaṁ ānubhāvaṁ kittenti. Yaṁ panettha vattabbaṁ, taṁ parato āgamissatīti.",
  "tika-s0202t0:116": "65.Araññameva hutvāti sabbaso araññameva hutvā. Araññabhāvena araññaṁ jātaṁ, na nāmamattena. Isīnaṁ atthāyāti isīnaṁ āsādanatthāya.",
  "tika-s0202t0:117_0": "Godhāvarītīrato nātidūre. Usūyamānoti ‘‘na maṁ esa jano parivāretī’’ti usūyaṁ karonto.",
  "tika-s0202t0:117_1": "Kiliṭṭho vatāti paṅkadantarajasiratādīhi kiliṭṭhasarīro. Anañjitamaṇḍitoti anañjitakkhiko",
  "tika-s0202t0:117_2": "sabbena, sabbaṁ amaṇḍito ca. Tasmiṁ kāle ‘‘kālasseva akkhīnaṁ añjanaṁ maṅgala’’nti",
  "tika-s0202t0:117_3": "manussānaṁ laddhi, tasmā anañjanaṁ visuṁ gahitaṁ.",
  "tika-s0202t0:118_0": "Rājā tassa vacanaṁ gahetvāti ‘‘vedesu īdisaṁ āgataṁ bhavissatīti evaṁ, bhante’’ti",
  "tika-s0202t0:118_1": "rājā tassa purohitassa vacanaṁ gahetvā. Usumajātahadayoti uttattahadayo. Nāsikānaṁ",
  "tika-s0202t0:118_2": "appahonte mukhena assasanto.",
  "tika-s0202t0:119_0": "Vijitajayehi āgantvā nakkhattayuttaṁ āgamentehi nisīditabbaṭṭhānaṁ jayakhandhāvāraṭṭhānaṁ.",
  "tika-s0202t0:119_1": "Udakavuṭṭhipātanādi tasmiṁ pāpakamme asamaṅgibhūtānampi samanuññatāya antokaraṇatthaṁ",
  "tika-s0202t0:119_2": "kataṁ. Katabhaṇḍavuṭṭhīti ābharaṇavassaṁ. Mahājano samanuñño jātoti yojanā. Mātuposakarāmoti",
  "tika-s0202t0:119_3": "mātari sammāpaṭipanno rāmo nāma eko puriso. Asamaṅgibhūtānanti asamanuññānaṁ.",
  "tika-s0202t0:120": "Avakiriyāti asussūsataṁ paṭicca. Phuliṅgānīti aggikaṇāni. Patanti kāyeti kāye ito cito nipatanti. Ete kira nirayaṁ vivaritvā mahājanassa dassenti.",
  "tika-s0202t0:121_0": "Yathāphāsukaṭṭhānanti mayaṁ kañcipi desaṁ uddissa na gacchāma, yattha pana vasantassa",
  "tika-s0202t0:121_1": "pabbajitassa phāsu hoti, taṁ yathāphāsukaṭṭhānaṁ gacchāmāti adhippāyo. Saṅghāti saṁhatā.",
  "tika-s0202t0:121_2": "Gaṇāti taṁtaṁseṇibhāvena gaṇitabbatāya gaṇā. Gaṇībhūtāti ekajjhāsayā hutvā rāsibhūtā.",
  "tika-s0202t0:121_3": "Adinnādānantiādīsupi niraye paccitvā manussalokaṁ āgatassa vipākāvasesenāti ānetvā yojetabbaṁ.",
  "tika-s0202t0:122_0": "Paggaṇhissāmīti sambhāvanaṁ uppādessāmi. Nesaṁ kattabbanti cintesīti yojanā. Kiṁ",
  "tika-s0202t0:122_1": "cintesi? Āghātaṁ uppādetvā anatthakaraṇūpāyaṁ. Tenāha ‘‘so dhammakathāpariyosāne’’tiādi.",
  "tika-s0202t0:122_2": "Nāgabalapicchillādīnanti nāgabalasāsapaaṅkolatelakaṇikāraniyyāsādīnaṁ cikkhallānaṁ.",
  "tika-s0202t0:122_3": "Viheṭhayiṁsu nirayādikathāhi ghaṭṭentā. Chadvārārammaṇeti cakkhādīnaṁ channaṁ dvārānaṁ",
  "tika-s0202t0:122_4": "ārammaṇabhūte rūpādivisaye.",
  "tika-s0202t0:123_0": "Nava vuṭṭhiyoti udakavuṭṭhi sumanapupphavuṭṭhi māsakavuṭṭhi kahāpaṇavuṭṭhi ābharaṇavuṭṭhi",
  "tika-s0202t0:123_1": "āvudhavuṭṭhi aṅgāravuṭṭhi pāsāṇavuṭṭhi vālikāvuṭṭhīti imā nava vuṭṭhiyo. Avañcayīti",
  "tika-s0202t0:123_2": "sakkāraṁ karonto viya hutvā asakkāraṁ karonto anatthacaraṇena vañcayi. Adūsaketi anaparādhe.",
  "tika-s0202t0:124_0": "‘‘Diṭṭhamaṅgalikā brāhmaṇakaññā’’ti jātakaṭṭhakathādīsu (jā. aṭṭha. 4.15.mātaṅgajātakavaṇṇanā)",
  "tika-s0202t0:124_1": "āgataṁ, idha pana ‘‘seṭṭhidhītā’’ti. Vāreyyatthāyāti āvāhatthāya, assāti pesitapuggalassa.",
  "tika-s0202t0:124_2": "Tādisena nīcakulasaṁvattaniyena kammunā laddhokāsena caṇḍālayoniyaṁ nibbatto.",
  "tika-s0202t0:125_0": "Cammageheti cammena chādite gehe. Mātaṅgotvevassa nāmaṁ ahosi jātisamudāgataṁ. Tanti",
  "tika-s0202t0:125_1": "ghaṇṭaṁ. Vādento tālanena saddaṁ karonto. Mahāpathaṁ paṭipajji diṭṭhamaṅgalikāya gehadvārasamīpena.",
  "tika-s0202t0:126": "Tassā veyyāvaccakarā ceva upaṭṭhākamanussā paṭibaddhā ca surāsoṇḍādayo jāṇukapparādīhi sukoṭṭitaṁ koṭṭitabhāvena mucchaṁ āpannattā matoti saññāya chaḍḍesuṁ.",
  "tika-s0202t0:127_0": "Atha bodhisatto āyuavasesassa atthitāya mandamande vāte vāyante cirena saññaṁ paṭilabhati.",
  "tika-s0202t0:127_1": "Tenāha ‘‘mahāpuriso’’tiādi. Gehaṅgaṇeti gehassa mahādvārato bahi vivaṭaṅgaṇe. Patitoti",
  "tika-s0202t0:127_2": "pātaṁ katvā icchitatthanipphattiṁ antaraṁ katvā anuppavesena nipanno. Diṭṭhamaṅgalikāyāti",
  "tika-s0202t0:127_3": "diṭṭhamaṅgalikākāraṇena.",
  "tika-s0202t0:128": "Yasanti vibhavaṁ kittisaddañca. Candanti candamaṇḍalaṁ, candavimānanti attho. Ucchiṭṭhageheti parehi paribhuttagehe. Maṇḍapeti nagaramajjhe mahāmaṇḍape.",
  "tika-s0202t0:129_0": "Khīramaṇimūlanti khīramūlaṁ, pādesu baddhamaṇimūlañca. Yāvatā vācuggatā pariyattīti",
  "tika-s0202t0:129_1": "yattako manussavacīdvārato uggato nikkhanto pavatto, yaṁkiñci vacīmayanti attho.",
  "tika-s0202t0:129_2": "Ākāsaṅgaṇeti vivaṭaṅgaṇe.",
  "tika-s0202t0:130_0": "Dummavāsīti dhūmo dhūsaro, anañjitāmaṇḍitoti adhippāyo. Otallakoti nihīnajjhāsayo,",
  "tika-s0202t0:130_1": "appānubhāvoti attho. Paṭimuñca kaṇṭheti yāva galavāṭakā pārupitvā. Ko re tuvanti are ko nāma tvaṁ.",
  "tika-s0202t0:131_0": "Pakatanti paṭiyattaṁ nānappakārato abhisaṅkhataṁ. Uttiṭṭhapiṇḍanti antaragharaṁ upagamma",
  "tika-s0202t0:131_1": "ṭhatvā laddhabbapiṇḍaṁ, bhikkhāhāranti attho. Labhatanti lacchatu. Sapākoti mahāsatto",
  "tika-s0202t0:131_2": "jātivasena yathābhūtaṁ attānaṁ āvikaroti.",
  "tika-s0202t0:132": "Atthatthitaṁ saddahatoti samparāyikassa atthassa atthibhāvaṁ saddahantassa. Apehīti apagaccha. Ettoti imasmā ṭhānā. Jammāti lāmaka.",
  "tika-s0202t0:133_0": "Anūpakhetteti ajaṅgale udakasampanne khette phalavisesaṁ paccāsīsantā. Etāya saddhāya",
  "tika-s0202t0:133_1": "dadāhi dānanti ninnaṁ thalañca pūrento megho viya guṇavante nigguṇe ca dānaṁ dehi,",
  "tika-s0202t0:133_2": "evaṁ dento ca appeva ārādhaye dakkhiṇeyyeti. Dakkhiṇeyyeti sīlādiguṇasamannāgate.",
  "tika-s0202t0:134": "Tānīti te brāhmaṇā. Veṇupadarenāti veḷuvilīvena.",
  "tika-s0202t0:135": "Giriṁ nakhenakhaṇasīti pabbataṁ attano nakhena khaṇanto viya ahosi. Ayoti kālalohaṁ. Padahasīti abhibhavasi, attano sarīrena abhibhavanto viya ahosi.",
  "tika-s0202t0:136_0": "Āvedhitanti calitaṁ viparivattetvā ṭhitaṁ. Piṭṭhitoti piṭṭhipassena. Bāhuṁ pasāreti",
  "tika-s0202t0:136_1": "akammaneyyanti akammakkhamaṁ bāhudvayaṁ thaddhaṁ sukkhadaṇḍakaṁ viya kevalaṁ pasāreti,",
  "tika-s0202t0:136_2": "na samiñjeti, setāni akkhīni parivattanena kaṇhamaṇḍalassa adissanato.",
  "tika-s0202t0:137": "Jīvitanti jīvanaṁ.",
  "tika-s0202t0:138": "Vehāyasanti ākāse. Pathaddhunoti pathabhūtaddhuno viya.",
  "tika-s0202t0:139_0": "Saññampi na karotīti ‘‘ime kulappasutā’’ti saññāmattampi na karoti. Dantakaṭṭhakucchiṭṭhakanti",
  "tika-s0202t0:139_1": "khāditadantakaṭṭhattā vuttaṁ. Etasseva upari patissati appaduṭṭhapadosabhāvato, mahāsattassa",
  "tika-s0202t0:139_2": "tadā ukkaṁsagatakhettabhāvato. Iddhivisayo nāma acinteyyo, tasmā kathaṁ sūriyassa",
  "tika-s0202t0:139_3": "uggantuṁ nādāsīti na cintetabbaṁ. Aruṇuggaṁ na paññāyatīti tasmiṁ padese aruṇapabhā",
  "tika-s0202t0:139_4": "na paññāyati, andhakāro eva hoti.",
  "tika-s0202t0:140_0": "Yakkhāvaṭṭo nu kho ayaṁ kālavipariyāyo. Mahāpaññanti mahantānaṁ paññānaṁ adhiṭṭhānabhūtaṁ.",
  "tika-s0202t0:140_1": "Janapadassa mukhaṁ passathāti imassa janapadavāsino janassa upaddavena maṅkubhūtaṁ mukhaṁ passatha.",
  "tika-s0202t0:141_0": "Etassa kathā etasseva upari patissatīti yāhi tena pāramitāparibhāvanasamiddhāhi nānāsamāpattivihāraparipūritāhi",
  "tika-s0202t0:141_1": "sīladiṭṭhisampadāhi susaṅkhatasantāne mahākaruṇādhivāse mahāsatte ariyūpavādakammaabhisapasaṅkhātā",
  "tika-s0202t0:141_2": "pharusavācā pavattitā, sā abhisapi tassa khettavisesabhāvato tassa ca ajjhāsayapharusatāya",
  "tika-s0202t0:141_3": "diṭṭhadhammavedaniyakammaṁ hutvā sace so mahāsattaṁ na khamāpeti, sattame divase",
  "tika-s0202t0:141_4": "vipaccanasabhāvaṁ jātaṁ, khamāpite pana mahāsatte payogasampatti paṭibāhitattā avipākadhammataṁ",
  "tika-s0202t0:141_5": "āpajjati ahosikammabhāvato. Ayañhi ariyūpavādapāpassa diṭṭhadhammavedaniyassa dhammatā,",
  "tika-s0202t0:141_6": "tena vuttaṁ ‘etassa kathā etasseva upari patissatī’tiādi. Mahāsatto pana taṁ tassa",
  "tika-s0202t0:141_7": "upari patituṁ na adāsi, upāyena mocesi. Tena vuttaṁ cariyāpiṭake (cariyā. 2.64) –",
  "tika-s0202t0:142": "‘‘Yaṁ so tadā maṁ abhisapi, kupito duṭṭhamānaso;",
  "tika-s0202t0:143": "Tasseva matthake nipati, yogena taṁ pamocayi’’nti.",
  "tika-s0202t0:144_0": "Yañhi tattha sattame divase bodhisattena sūriyuggamananivāraṇaṁ kataṁ, ayamettha",
  "tika-s0202t0:144_1": "yogoti adhippeto. Yogena hi ubbaḷhā sarājikā parisā nagaravāsino negamā ceva jānapadā",
  "tika-s0202t0:144_2": "ca bodhisattassa santikaṁ tāpasaṁ ānetvā khamāpesuṁ. So ca bodhisattassa guṇe jānitvā",
  "tika-s0202t0:144_3": "tasmiṁ cittaṁ pasādesi. Yaṁ panassa matthake mattikāpiṇḍassa ṭhapanaṁ, tassa ca sattadhā",
  "tika-s0202t0:144_4": "phālanaṁ kataṁ, taṁ manussānaṁ cittānurakkhaṇatthaṁ. Aññathā hi – ‘‘ime pabbajitā",
  "tika-s0202t0:144_5": "samānā cittassa vase vattanti, na pana cittaṁ attano vase vattāpentī’’ti mahāsattampi",
  "tika-s0202t0:144_6": "tena sadisaṁ katvā gaṇheyyuṁ, tadassa tesaṁ dīgharattaṁ ahitāya dukkhāyāti. Tenāha ‘‘athassā’’tiādi.",
  "tika-s0202t0:145_0": "Lohakūṭavassanti ayaguḷavassaṁ. Tadā hi ratanamattāni diyaḍḍharatanamattānipi tikhiṇaṁsāni",
  "tika-s0202t0:145_1": "ayaguḷamaṇḍalāni ito cito ca nipatantā manussānaṁ sarīrāni khaṇḍakhaṇḍakāni akaṁsu.",
  "tika-s0202t0:145_2": "Kalalavassanti tanukakaddamapaṭalakaddamaṁ. Upahaccāti āghāṭetvā. Tadeva majjhāraññaṁ.",
  "tika-s0202t0:146": "67.Anuviccakāranti anuviccakaraṇaṁ. Kāraṇehi dvīhi aniyyānikasāsane ṭhitānaṁ attano sāvakattaṁ upagate paggahaniggahāni dassetuṁ ‘‘kasmā’’tiādi vuttaṁ.",
  "tika-s0202t0:147_0": "69.Anupubbiṁ kathanti (dī. ni. ṭī. 2.75-76; a. ni. ṭī. 3.8.12) anupubbiyā anupubbaṁ",
  "tika-s0202t0:147_1": "kathetabbakathaṁ, kā pana sā? Dānādikathā. Dānakathā tāva pacurajanesupi pavattiyā",
  "tika-s0202t0:147_2": "sabbasādhāraṇattā sukarattā sīle patiṭṭhānassa upāyabhāvato ca āditova kathitā .",
  "tika-s0202t0:147_3": "Pariccāgasīlo hi puggalo pariggahavatthūsu nissaṅgabhāvato sukheneva sīlāni samādiyati,",
  "tika-s0202t0:147_4": "tattha ca suppatiṭṭhito hoti. Sīlena dāyakapaṭiggahaṇavisuddhito parānuggahaṁ vatvā",
  "tika-s0202t0:147_5": "parapīḷānivattivacanato, kiriyadhammaṁ vatvā akiriyadhammavacanato, bhogayasasampattihetuṁ",
  "tika-s0202t0:147_6": "vatvā bhavasampattihetuvacanato ca dānakathānantaraṁ sīlakathā kathitā. Tañca sīlaṁ",
  "tika-s0202t0:147_7": "vaṭṭanissitaṁ, ayaṁ bhavasampatti tassa phalanti dassanatthaṁ, imehi ca dānasīlamayehi",
  "tika-s0202t0:147_8": "paṇītacariyabhedabhinnehi puññakiriyavatthūhi etā cātumahārājikādīsu paṇītatarādibhedabhinnā",
  "tika-s0202t0:147_9": "aparimeyyā bhogabhavasampattiyoti dassanatthaṁ tadanantaraṁ saggakathā. Svāyaṁ saggo",
  "tika-s0202t0:147_10": "rāgādīhi upakkiliṭṭho sabbadā anupakkiliṭṭho ariyamaggoti dassanatthaṁ saggānantaraṁ",
  "tika-s0202t0:147_11": "maggo, maggañca kathentena tadadhigamūpāyasandassanatthaṁ saggapariyāpannāpi pageva",
  "tika-s0202t0:147_12": "itare sabbepi kāmā nāma bahvādīnavā aniccā addhuvā vipariṇāmadhammāti kāmānaṁ ādīnavo.",
  "tika-s0202t0:147_13": "Hīnā gammā pothujjanikā anariyā anatthasañhitāti tesaṁ okāro lāmakabhāvo, sabbepi",
  "tika-s0202t0:147_14": "bhavā kilesānaṁ vatthubhūtāti tattha saṁkileso. Sabbaso kilesavippamuttaṁ nibbānanti",
  "tika-s0202t0:147_15": "nekkhamme ānisaṁso ca kathetabboti ayamattho maggantīti ettha iti-saddena dassitoti veditabbaṁ.",
  "tika-s0202t0:148_0": "Sukhānaṁ nidānanti diṭṭhadhammikānaṁ samparāyikānaṁ nibbānasañhitānañcāti sabbesampi",
  "tika-s0202t0:148_1": "sukhānaṁ kāraṇaṁ. Yañhi kiñci loke bhogasukhaṁ nāma, taṁ sabbaṁ dānanidānanti pākaṭo",
  "tika-s0202t0:148_2": "ayamattho. Yaṁ pana jhānavipassanāmaggaphalanibbānapaṭisaṁyuttaṁ sukhaṁ, tassapi",
  "tika-s0202t0:148_3": "dānaṁ upanissayapaccayo hotiyeva. Sampattīnaṁ mūlanti yā imā loke padesarajjasirissariyasattaratanasamujjalacakkavattisampadāti",
  "tika-s0202t0:148_4": "evaṁpabhedā mānusikā sampattiyo, yā ca cātumahārājādigatā dibbā sampattiyo, yā vā",
  "tika-s0202t0:148_5": "panaññāpi sampattiyo, tāsaṁ sabbāsaṁ idaṁ mūlakāraṇaṁ. Bhogānanti bhuñjitabbaṭṭhena",
  "tika-s0202t0:148_6": "‘‘bhogo’’nti laddhanāmānaṁ manāpiyarūpādīnaṁ, tannissayānaṁ vā upabhogasukhānaṁ,",
  "tika-s0202t0:148_7": "patiṭṭhā niccalādhiṭṭhānatāya. Visamagatassāti byasanappattassa. Tāṇanti rakkhā tato",
  "tika-s0202t0:148_8": "paripālanato. Leṇanti byasanehi paripātiyamānassa olīyanapadeso. Gatīti gantabbaṭṭhānaṁ.",
  "tika-s0202t0:148_9": "Parāyaṇanti paṭisaraṇaṁ. Avassayoti vinipatituṁ adento nissayo. Ārammaṇanti olubbhārammaṇaṁ.",
  "tika-s0202t0:149_0": "Ratanamayasīhāsanasadisanti sabbaratanamayasattaṅgamahāsīhāsanasadisaṁ, mahagghaṁ",
  "tika-s0202t0:149_1": "hutvā sabbaso vinipatituṁ appadānato. Mahāpathavisadisaṁ gatagataṭṭhāne patiṭṭhāsambhavato.",
  "tika-s0202t0:149_2": "Yathā dubbalassa purisassa ālambanarajju uttiṭṭhato tiṭṭhato ca upatthambho, evaṁ",
  "tika-s0202t0:149_3": "dānaṁ sattānaṁ sampattibhave upapattiyā ṭhitiyā ca paccayo hotīti āha ‘‘ālambanaṭṭhena",
  "tika-s0202t0:149_4": "ālambanarajjusadisa’’nti. Dukkhanittharaṇaṭṭhenāti duggatidukkhanittharaṇaṭṭhena.",
  "tika-s0202t0:149_5": "Samassāsanaṭṭhenāti lobhamacchariyādipaṭisattupaddavato sammadeva assāsanaṭṭhena.",
  "tika-s0202t0:149_6": "Bhayaparittāṇaṭṭhenāti dāliddiyabhayato paripālanaṭṭhena. Maccheramalādīhīti maccheralobhadosaissāmicchādiṭṭhivicikicchādi",
  "tika-s0202t0:149_7": "cittamalehi. Anupalittaṭṭhenāti anupakkiliṭṭhatāya. Tesanti maccheramalādīnaṁ. Etesaṁ",
  "tika-s0202t0:149_8": "eva durāsadaṭṭhena. Asantāsanaṭṭhenāti asantāsahetubhāvena. Yo hi dāyako dānapati,",
  "tika-s0202t0:149_9": "so sampatipi na kutoci santasati, pageva āyatiṁ. Balavantaṭṭhenāti mahābalavatāya.",
  "tika-s0202t0:149_10": "Dāyako hi dānapati sampati pakkhabalena balavā hoti, āyatiṁ pana kāyabalādīhi. Abhimaṅgalasammataṭṭhenāti",
  "tika-s0202t0:149_11": "‘‘vuḍḍhikāraṇa’’nti abhisammatabhāvena. Vipattito sampattiyā nayanaṁ khemantabhūmisampāpanaṁ.",
  "tika-s0202t0:150_0": "Idāni mahābodhicariyabhāvenapi dānaguṇaṁ dassetuṁ dānaṁ nāmetantiādi vuttaṁ. Tattha",
  "tika-s0202t0:150_1": "attānaṁ niyyādentenāti etena dānaphalaṁ sammadeva passantā mahāpurisā attano jīvitampi",
  "tika-s0202t0:150_2": "pariccajanti, tasmā ko nāma viññujātiko bāhire vatthumhi saṅgaṁ kareyyāti ovādaṁ",
  "tika-s0202t0:150_3": "deti. Idāni yā lokiyā lokuttarā ca ukkaṁsagatā sampattiyo, tā sabbā dānatoyeva pavattantīti",
  "tika-s0202t0:150_4": "dassento ‘‘dānañhī’’tiādimāha. Tattha sakkamārabrahmasampattiyo attahitāya eva, cakkavattisampatti",
  "tika-s0202t0:150_5": "pana attahitāya ca parahitāya cāti dassetuṁ sā tāsaṁ parato vuttā. Etā lokiyā, imā",
  "tika-s0202t0:150_6": "pana lokuttarāti dassetuṁ ‘‘sāvakapāramīñāṇa’’ntiādi vuttaṁ. Tāsupi ukkaṭṭhukkaṭṭhatarukkaṭṭhatamameva",
  "tika-s0202t0:150_7": "dassetuṁ kamena ñāṇattayaṁ vuttaṁ. Tesaṁ pana dānassa paccayabhāvo heṭṭhā vuttoyeva.",
  "tika-s0202t0:150_8": "Eteneva tassa brahmasampattiyāpi paccayabhāvo dīpitoti veditabbo.",
  "tika-s0202t0:151_0": "Dānañca nāma hitajjhāsayena, pūjāvasena vā attano santakassa paresaṁ pariccajanaṁ,",
  "tika-s0202t0:151_1": "tasmā dāyako purisapuggalo paresaṁ santakaṁ harissatīti aṭṭhānametanti āha – ‘‘dānaṁ",
  "tika-s0202t0:151_2": "dadanto sīlaṁ samādātuṁ sakkotī’’ti. Sīlālaṅkārasadiso alaṅkāro natthi sobhāvisesāvahattā",
  "tika-s0202t0:151_3": "sīlassa. Sīlapupphasadisaṁ pupphaṁ natthīti etthāpi eseva nayo. Sīlagandhasadiso",
  "tika-s0202t0:151_4": "gandho natthīti ettha ‘‘candanaṁ tagaraṁ vāpī’’tiādikā (dha. pa. 55; mi. pa. 4.1.1)",
  "tika-s0202t0:151_5": "gāthā – ‘‘gandho isīnaṁ ciradikkhitānaṁ, kāyā cuto gacchati mālutenā’’tiādikā (jā.",
  "tika-s0202t0:151_6": "2.17.55) jātakagāthāyo ca āharitvā vattabbā, sīlañhi sattānaṁ ābharaṇañceva alaṅkāro",
  "tika-s0202t0:151_7": "ca gandhavilepanañca dassanīyabhāvāvahañca. Tenāha ‘‘sīlālaṅkārena hī’’tiādi.",
  "tika-s0202t0:152": "Ayaṁ saggo labbhatīti idaṁ majjhimehi chandādīhi samādānasīlaṁ sandhāyāha. Tenāha sakko devarājā –",
  "tika-s0202t0:153": "‘‘Hīnena brahmacariyena, khattiye upapajjati;",
  "tika-s0202t0:154": "Majjhimena ca devattaṁ, uttamena visujjhatī’’ti. (jā. 1.8.75; 2.22.429; dī. ni. ṭī. 2.75-76);",
  "tika-s0202t0:155": "Iṭṭhoti sukho. Kantoti kamanīyo. Manāpoti manavaḍḍhanako. Taṁ pana tassa iṭṭhādibhāvaṁ dassetuṁ ‘‘niccamettha kīḷā’’tiādi vuttaṁ.",
  "tika-s0202t0:156_0": "Dosoti aniccatādinā appassādādinā ca dūsitabhāvo, yato te viññūnaṁ cittaṁ nārādhenti",
  "tika-s0202t0:156_1": ". Atha vā ādīnaṁ vāti pavattetīti ādīnavo, paramakapaṇatā. Tathā ca kāmā yathābhūtaṁ",
  "tika-s0202t0:156_2": "paccavekkhantānaṁ paccupatiṭṭhanti. Lāmakabhāvoti aseṭṭhehi sevitabbo, seṭṭhehi na",
  "tika-s0202t0:156_3": "sevitabbo nihīnabhāvo. Saṁkilissananti vibādhakatā upatāpatā ca.",
  "tika-s0202t0:157_0": "Nekkhamme ānisaṁsanti ettha yattakā kāmesu ādīnavā, tappaṭipakkhato tattakā nekkhamme",
  "tika-s0202t0:157_1": "ānisaṁsā. Apica – ‘‘nekkhammaṁ nāmetaṁ asambādhaṁ asaṁkiliṭṭhaṁ nikkhantaṁ kāmehi,",
  "tika-s0202t0:157_2": "nikkhantaṁ kāmasaññāya, nikkhantaṁ kāmavitakkehi, nikkhantaṁ kāmapariḷāhehi, nikkhantaṁ",
  "tika-s0202t0:157_3": "byāpādasaññāyā’’tiādinā (sārattha. ṭī. mahāvagga 3.26; dī. ni. ṭī. 2.75-76) nayena",
  "tika-s0202t0:157_4": "nekkhamme ānisaṁse pakāsesi, pabbajjāya jhānādīsu ca guṇe vibhāvesi vaṇṇesi. Kallacittanti",
  "tika-s0202t0:157_5": "heṭṭhā pavattitadesanāya assaddhiyādīnaṁ cittadosānaṁ vigatattā uparidesanāya bhājanabhāvūpagamanena",
  "tika-s0202t0:157_6": "kammakkhamacittaṁ. Aṭṭhakathāyaṁ pana yasmā assaddhiyādayo cittassa rogabhūtā , tadā",
  "tika-s0202t0:157_7": "te vigatā, tasmā āha ‘‘arogacitta’’nti. Diṭṭhimānādikilesavigamena muducittaṁ. Kāmacchandādivigamena",
  "tika-s0202t0:157_8": "vinīvaraṇacittaṁ. Sammāpaṭipattiyaṁ uḷārapītipāmojjayogena udaggacittaṁ. Tattha saddhāsampattiyā",
  "tika-s0202t0:157_9": "pasannacittaṁ. Yadā bhagavā aññāsīti sambandho. Atha vā kallacittanti kāmacchandavigamena",
  "tika-s0202t0:157_10": "arogacittaṁ. Muducittanti byāpādavigamena mettāvasena akathinacittaṁ. Vinīvaraṇacittanti",
  "tika-s0202t0:157_11": "uddhaccakukkuccavigamena vikkhepassa vigatattā tena apihitacittaṁ. Udaggacittanti",
  "tika-s0202t0:157_12": "thinamiddhavigamena sampaggahitavasena alīnacittaṁ. Pasannacittanti vicikicchāvigamena",
  "tika-s0202t0:157_13": "sammāpaṭipattiyaṁ adhimuttacittanti evamettha sesapadānaṁ attho veditabbo.",
  "tika-s0202t0:158_0": "Seyyathāpītiādinā upamāvasena upālissa saṁkilesappahānaṁ ariyamagganipphādanañca",
  "tika-s0202t0:158_1": "dasseti. Apagatakāḷakanti vigatakāḷakaṁ. Sammadevāti suṭṭhu eva. Rajananti nīlapītādiraṅgajātaṁ.",
  "tika-s0202t0:158_2": "Paṭiggaṇheyyāti gaṇheyya pabhassaraṁ bhaveyya. Tasmiṁyeva āsaneti tissaṁ eva nisajjāyaṁ.",
  "tika-s0202t0:158_3": "Etenassa lahuvipassakatā tikkhapaññatā sukhapaṭipadākhippābhiññatā ca dassitā hoti.",
  "tika-s0202t0:158_4": "Virajanti apāyagamanīyarāgarajādīnaṁ vigamena virajaṁ. Anavasesadiṭṭhivicikicchāmalāpagamena",
  "tika-s0202t0:158_5": "vītamalaṁ. Tiṇṇaṁ maggānanti heṭṭhimānaṁ tiṇṇaṁ maggānaṁ. Tassa uppattiākāradassananti",
  "tika-s0202t0:158_6": "kasmā vuttaṁ? Nanu maggañāṇaṁ asaṅkhatadhammārammaṇanti codanaṁ sandhāyāha ‘‘taṁ",
  "tika-s0202t0:158_7": "hī’’tiādi. Tattha paṭivijjhantanti asammohapaṭivedhavasena paṭivijjhantaṁ. Tenāha ‘‘kiccavasenā’’ti.",
  "tika-s0202t0:159_0": "Tatridaṁ upamāsaṁsandanaṁ – vatthaṁ viya cittaṁ, vatthassa āgantukamalehi kiliṭṭhabhāvo",
  "tika-s0202t0:159_1": "viya cittassa rāgādimalehi saṁkiliṭṭhabhāvo, dhovanasilā viya anupubbīkathā, udakaṁ",
  "tika-s0202t0:159_2": "viya saddhā, udake temetvā ūsagomayachārikābharehi kāḷakapadese sammadditvā vatthassa",
  "tika-s0202t0:159_3": "dhovanapayogo viya saddhāsinehena temetvā satisamādhipaññāhi dose sithile katvā sutādividhinā",
  "tika-s0202t0:159_4": "cittassa sodhane vīriyārambho. Tena payogena vatthe kāḷakāpagamo viya vīriyārambhena",
  "tika-s0202t0:159_5": "kilesavikkhambhanaṁ, raṅgajātaṁ viya ariyamaggo, tena suddhassa vatthassa pabhassarabhāvo",
  "tika-s0202t0:159_6": "viya vikkhambhitakilesassa cittassa maggena pariyodapananti.",
  "tika-s0202t0:160_0": "Diṭṭhadhammoti vatvā dassanaṁ nāma ñāṇadassanato aññampi atthīti tannivattanatthaṁ",
  "tika-s0202t0:160_1": "‘‘pattadhammo’’ti vuttaṁ. Patti ca ñāṇasampattito aññāpi vijjatīti tato visesanatthaṁ",
  "tika-s0202t0:160_2": "‘‘viditadhammo’’ti vuttaṁ. Sā panesā viditadhammatā dhammesu ekadesanāpi hotīti nippadesato",
  "tika-s0202t0:160_3": "viditabhāvaṁ dassetuṁ ‘‘pariyogāḷhadhammo’’ti vuttaṁ. Tenassa saccābhisambodhaṁyeva",
  "tika-s0202t0:160_4": "dīpeti. Maggañāṇañhi ekābhisamayavasena pariññādikiccaṁ sādhentaṁ nippadesena catusaccadhammaṁ",
  "tika-s0202t0:160_5": "samantato ogāhantaṁ nāma hoti. Tenāha – ‘‘diṭṭho ariyasaccadhammo etenāti diṭṭhadhammo’’ti.",
  "tika-s0202t0:160_6": "Tiṇṇā vicikicchāti sappaṭibhayakantārasadisā soḷasavatthukā aṭṭhavatthukā ca tiṇṇā",
  "tika-s0202t0:160_7": "vicikicchā tiṇṇavicikicchā. Vigatakathaṁkathoti pavattiādīsu ‘‘evaṁ nu kho, kiṁ nu",
  "tika-s0202t0:160_8": "kho’’ti evaṁ pavattikā vigatā samucchinnā kathaṁkathā. Sārajjakarānaṁ pāpadhammānaṁ",
  "tika-s0202t0:160_9": "pahīnattā tappaṭipakkhesu sīlādiguṇesu suppatiṭṭhitattā vesārajjaṁ visāradabhāvaṁ",
  "tika-s0202t0:160_10": "veyyattiyaṁ patto. Attanā eva paccakkhato diṭṭhattā na tassa paro paccetabbo atthīti aparappaccayo.",
  "tika-s0202t0:161": "71.Paṇḍitoti paññavā.",
  "tika-s0202t0:162": "72.Tena hi sammāti dovārikena saddhiṁ sallapatiyeva, ‘‘etthevā’’ti tena vuttavacanaṁ sutvāpi tassa atthaṁ asallakkhento. Kasmā? Paridevatāya. Tenāha ‘‘balavasokena abhibhūto’’ti.",
  "tika-s0202t0:163_0": "73.Tenevāti yena uttarāsaṅgena āsanaṁ sammajjati, teneva udare parikkhipanto ‘‘māhaṁ",
  "tika-s0202t0:163_1": "satthāraṁ mama sarīrena phusi’’nti antaraṁ karonto uttarāsaṅgena taṁ udare parikkhipanto",
  "tika-s0202t0:163_2": "pariggahetvā. ‘‘Dattapaññatta’’ntiādīsu (dī. ni. 1.171) viya datta-saddo ettha bālapariyāyoti",
  "tika-s0202t0:163_3": "āha ‘‘jaḷosi jāto’’ti. Upaṭṭhākassa aññathābhāvenāti pubbe attano upaṭṭhākassa idāni anupaṭṭhākabhāvena.",
  "tika-s0202t0:164_0": "75.Aviññāṇakaṁ dārusākhādimayaṁ. Bahalabahalaṁ pītāvalepanaṁ raṅgajātanti ativiya",
  "tika-s0202t0:164_1": "bahalaṁ pītavaṇṇamañjiṭṭhaādiavalepanarajanaṁ. Ghaṭṭetvā uppāditacchaviṁ, yā raṅgaṁ",
  "tika-s0202t0:164_2": "pivati. Nillomatanti punappunaṁ anulimpanena. Khaṇḍakhaṇḍitanti khaṇḍakhaṇḍitabhāvaṁ.",
  "tika-s0202t0:164_3": "Raṅgakkhamo rajaniyo. Tenāha ‘‘rāgamattaṁ janetī’’ti. Anuyoganti codanaṁ. Vīmaṁsanti",
  "tika-s0202t0:164_4": "vicāraṇaṁ. Thuse koṭṭetvā taṇḍulapariyesanaṁ viya kadaliyaṁ sārapariyesanaṁ viya",
  "tika-s0202t0:164_5": "ca nigaṇṭhavāde sāravīmaṁsanaṁ. Tato eva ca taṁ vīmaṁsanto rittako tucchakova hotīti.",
  "tika-s0202t0:164_6": "Sabbampi buddhavacanaṁ catusaccavinimuttaṁ natthi, tañca vīmaṁsiyamānaṁ viññūnaṁ",
  "tika-s0202t0:164_7": "pītisomanassameva janeti, atappakañca asecanābhāvenāti āha ‘‘catusaccakathā hī’’tiādi.",
  "tika-s0202t0:164_8": "Yathā yathāti yadi khandhamukhena yadi dhātāyatanādīsu aññataramukhena buddhavacanaṁ",
  "tika-s0202t0:164_9": "ogāhissati, tathā tathā gambhīrañāṇānaṁyeva gocarabhāvato gambhīrameva hoti. Yo cettha",
  "tika-s0202t0:164_10": "paṇḍito nipuṇo kataparappavādo paṇidhāya sabbathāmena codanaṁ ārambhati tassa codanā",
  "tika-s0202t0:164_11": "kesaggamattampi cāletuṁ na sakkoti. Puna sucirampi kālaṁ vicārentesupi vimaddakkhamato,",
  "tika-s0202t0:164_12": "evaṁ tathāgatavādo svākhyātabhāvatoti āha ‘‘anuyogakkhamo vimajjanakkhamo cā’’ti.",
  "tika-s0202t0:165_0": "76. Visayapariññāṇena dahati paṭipakkhe sodhetīti dhīro, svāyamassa dhīrabhāvo sabbaso",
  "tika-s0202t0:165_1": "sammohaviddhaṁsanatāyāti āha – ‘‘yā paññā…pe… tena samannāgatassā’’ti. Pabhinnakhīlassāti",
  "tika-s0202t0:165_2": "samucchinnasabbacetokhīlassa, kilesamaccumāravijayeneva abhisaṅkhārakhandhamārā jitāva",
  "tika-s0202t0:165_3": "hontīti tesaṁ dvinnaṁ idha aggahaṇaṁ. Īgha-saddo dukkhapariyāyoti āha ‘‘niddukkhassā’’ti.",
  "tika-s0202t0:165_4": "Tattha saupādisesanibbānappattiyā kilesena niddukkhatā, anupādisesanibbānappattiyā",
  "tika-s0202t0:165_5": "vipākadukkhena niddukkhatā. Rajjanadussanamuyhanādivasena vividhaṁ īsanato vīsaṁ,",
  "tika-s0202t0:165_6": "vīsameva vesaṁ, rāgādīti āha – ‘‘vesantarassāti rāgādivīsaṁ taritvā vitaritvā ṭhitassā’’ti.",
  "tika-s0202t0:166_0": "Tusitassāti karuṇāyanavasena tusiyā itassa saṁvattassa. Evaṁ sati ‘‘muditassā’’ti",
  "tika-s0202t0:166_1": "idaṁ punaruttameva hoti. Manujassāti paṭhamāya jātiyā bhagavā manussajātiyo hutvā",
  "tika-s0202t0:166_2": "vuttānaṁ vakkhamānānañca vasena sadevakaṁ abhibhavitvā ṭhito acchariyo bhagavāti",
  "tika-s0202t0:166_3": "dasseti. Sadevakaṁ lokaṁ saṁsārato nibbānasukhaṁ narati neti pāpetīti naro, nāyakoti",
  "tika-s0202t0:166_4": "attho, tassa narassa, tenāha ‘‘punarutta’’nti. ‘‘Manujassā’’ti vatvā ‘‘narassā’’ti",
  "tika-s0202t0:166_5": "punaruttaṁ padaṁ. Atthavasena aññathā vuccamāne ekekagāthāya dasaguṇā nappahonti, na pūrentīti attho.",
  "tika-s0202t0:167_0": "Vinetīti vinayo, vinayo eva veneyikoti āha ‘‘sattānaṁ vināyakassā’’ti. Viññūnaṁ ruciṁ",
  "tika-s0202t0:167_1": "rāti, īretīti vā ruciro, svāyamassa rucirabhāvo kusalatāyāti āha ‘‘sucidhammassā’’ti.",
  "tika-s0202t0:167_2": "Pabhāsakassāti ñāṇālokena pabhassarabhāvakarassa. Nissaṅgassāti aṭṭhasupi parisāsu,",
  "tika-s0202t0:167_3": "sadeve vā sabbasmiṁ loke aggaṇhāpanapariccāgena nissaṭassa. Gambhīraguṇassāti paresaṁ",
  "tika-s0202t0:167_4": "ñāṇena appatiṭṭhabhāvā gambhīraguṇassa. Tenāha bhagavā – ‘‘atthi, bhikkhave, aññeva",
  "tika-s0202t0:167_5": "dhammā gambhīrā’’tiādi (dī. ni. 1.28). Ariyāya vā tuṇhībhāvena monappattassa. Dhamme",
  "tika-s0202t0:167_6": "ṭhitassāti dhammakāye suppatiṭṭhitassa. Saṁvutattassāti arakkhiyakāyasamācārāditāya saṁvutasabhāvassa.",
  "tika-s0202t0:168_0": "Āguṁ na karotītiādīhi catūhi kāraṇehi, pantasenāsanassāti vivittasenāsanassa. Paṭimantanapaññāyāti",
  "tika-s0202t0:168_1": "sabbaparappavādānaṁ viparāvattamantanapaññāya. Monaṁ vuccati ñāṇaṁ sabbato kilesānaṁ nidhunanato.",
  "tika-s0202t0:169_0": "Isisattamassāti sabbaisīsu jeṭṭhassa sādhutamassa. Seṭṭhappattassāti seṭṭhaṁ uttamaṁ",
  "tika-s0202t0:169_1": "sammāsambodhiṁ pattassa. Akkharādīnīti akkharapadabyañjanākāra-niruttiniddesa-saṁkāsanapakāsana-vivaraṇa-vibhajanuttānīkaraṇānīti",
  "tika-s0202t0:169_2": "byañjanatthapadāni. Samodhānetvā vineyyajjhāsayānurūpaṁ pakāsanato kathanato padakassa.",
  "tika-s0202t0:169_3": "Puri-saddo ‘‘pubbe’’ti iminā samānatthoti āha – ‘‘purindadassāti sabbapaṭhamaṁ dhammadānadāyakassā’’ti.",
  "tika-s0202t0:169_4": "Bhagavā asayhaṁ sahituṁ samatthoti āha ‘‘samatthassā’’ti. Tenāha – ‘‘tathāgataṁ buddhamasayhasāhina’’nti",
  "tika-s0202t0:169_5": "(itivu. 38). Te pattassāti te guṇe anavasesato pattassa. Vitthāretvā saṁkilesavodānadhammaṁ",
  "tika-s0202t0:169_6": "byākarotīti byākaraṇo, byākaraṇo eva veyyākaraṇo. Tantipadanti tantiṁ āropetvā ṭhapitaṁ padaṁ.",
  "tika-s0202t0:170_0": "Taṇhābandhanena sabbena vā kilesabandhanena abaddhassa. Mahāpaññāyāti mahānubhāvāya",
  "tika-s0202t0:170_1": "paññāya, mahāvisayāya vā paññāya. Sabbā hi bhagavato paññā mahānubhāvā, yathāsakaṁ",
  "tika-s0202t0:170_2": "visaye mahāvisayā ca ekādivasena anavasesato mahāvisayā nāma sabbaññutāva. Ānubhāvadassanaṭṭhenāti",
  "tika-s0202t0:170_3": "acchariyācinteyyāparimeyyassa attano ānubhāvassa lokassa dassanaṭṭhena . Yakkhassāti",
  "tika-s0202t0:170_4": "vā lokena pūjanīyassa . Ayaṁ upāsako khujjuttarā viya upāsikā sekhapaṭisambhidāppattoti",
  "tika-s0202t0:170_5": "āha ‘‘sotāpattimaggeneva paṭisambhidā āgatā’’ti. Kilesappahānavaṇṇaṁ kathentoti kilesappahānaṁ",
  "tika-s0202t0:170_6": "visayaṁ nimittaṁ katvā vaṇṇaṁ kathento.",
  "tika-s0202t0:171_0": "77.Sampiṇḍitāti sannicitā, ganthitāti attho. Ime sattāti yaṁ yadeva paribbhamantā",
  "tika-s0202t0:171_1": "sattā. Attanova cintayantīti avītataṇhatāya sakaṁyeva payojanaṁ cintenti. Tathā hi",
  "tika-s0202t0:171_2": "mate ñātake anusocantāpi tehi sādhetabbassa attano payojanasseva vasena anusocanti.",
  "tika-s0202t0:171_3": "Uṇhaṁ ahosīti balavatā cittassa santāpena santattaṁ abbhantaraṁ hadayaṭṭhānaṁ khadiraṅgārasantāpitaṁ",
  "tika-s0202t0:171_4": "viya uṇhaṁ ahosi. Tenāha ‘‘lohitaṁ vilīyitthā’’ti. Pattamattanti ekapattapūramattaṁ.",
  "tika-s0202t0:171_5": "Abhisamayasādhikāya catusaccadesanāya saṅkhepeneva desitattā āha – ‘ugghaṭitaññupuggalassa",
  "tika-s0202t0:171_6": "vasena dhammadesanā pariniṭṭhitā’’ti.",
  "tika-s0202t0:172": "Upālisuttavaṇṇanāya līnatthappakāsanā samattā.",
  "tika-s0202t0:173": "7. Kukkuravatikasuttavaṇṇanā",
  "tika-s0202t0:174_0": "78.Koliyesūti bahuvacanavasenāyaṁ pāḷi āgatā. Evaṁnāmake janapadeti atthavacanaṁ",
  "tika-s0202t0:174_1": "kasmā vuttanti āha ‘‘so hī’’tiādi. Na niyamitoti ‘‘asukamhi nāma vihāre’’ti na niyametvā",
  "tika-s0202t0:174_2": "vutto. Senāsaneyevāti āvāseyeva, na rukkhamūlādike. Vesakiriyā ghāsaggahaṇādinā samādātabbaṭṭhena",
  "tika-s0202t0:174_3": "govataṁ, tasmiṁ niyutto govatiko. Tenāha ‘‘samādinnagovato’’ti. Yaṁ sandhāyāhu vedavedino",
  "tika-s0202t0:174_4": "– ‘‘gacchaṁ bhakkheti, tiṭṭhaṁ mutteti, upāhā udakaṁ dhūpeti, tiṇāni chindatī’’tiādi.",
  "tika-s0202t0:174_5": "Ayaṁ aceloti acelakapabbajjāvasena acelo, purimo pana govatiko kukkuravatikoti ettha",
  "tika-s0202t0:174_6": "vuttanayānusārena attho vattabbo. Palikuṇṭhitvāti ubho hatthe ubho pāde ca samiñjitvā.",
  "tika-s0202t0:174_7": "‘‘Ukkuṭiko hutvā’’tipi vadanti. Gamanaṁ nipphajjanaṁ gatīti āha – ‘‘kāgatīti kā nipphattī’’ti.",
  "tika-s0202t0:174_8": "Nipphattipariyosānā hi vipākadhammappavatti. Katūpacitakammavasena abhisampareti",
  "tika-s0202t0:174_9": "etthāti abhisamparāyo, paraloko. Tatthassa ca nipphattiṁ pucchatīti āha – ‘‘abhisamparāyamhi",
  "tika-s0202t0:174_10": "kattha nibbattī’’ti. Kukkuravatasamādānanti kukkurabhāvasamādānaṁ, ‘‘ajja paṭṭhāya",
  "tika-s0202t0:174_11": "ahaṁ kukkuro’’ti kukkurabhāvādhiṭṭhānaṁ.",
  "tika-s0202t0:175_0": "79.Paripuṇṇanti yattakā kukkuravikārā, tehi paripuṇṇaṁ. Tenāha ‘‘anūna’’nti. Abbokiṇṇanti",
  "tika-s0202t0:175_1": "tehi avomissaṁ. Kukkurācāranti kukkurānaṁ gamanākārotiādiācārena kukkurabhāvādhiṭṭhānacittamāha.",
  "tika-s0202t0:175_2": "Tathā tathā ākappetabbato ākappo, pavattiākāro. So panettha gamanādikoti āha ‘‘kukkurānaṁ",
  "tika-s0202t0:175_3": "gamanākāro’’tiādi. Ācārenāti kukkurasīlācārena. Vatasamādānenāti kukkuravatādhiṭṭhānena.",
  "tika-s0202t0:175_4": "Kukkuracariyādiyeva dukkaratapacaraṇaṁ. Tena gativipariyesākārena pavattā laddhi.",
  "tika-s0202t0:175_5": "Assa kukkuravatikassa aññā gati natthīti itaragatiṁ paṭikkhipati, itarāsaṁ pana sambhavo",
  "tika-s0202t0:175_6": "eva natthīti. Nipajjamānanti vatasīlādīnaṁ saṁgopanavasena sijjhamānaṁ. Yathā sakammakadhātusaddā",
  "tika-s0202t0:175_7": "atthavisesavasena akammakā honti ‘‘vibuddho puriso vibuddho kamalasaṇḍo’’ti, evaṁ",
  "tika-s0202t0:175_8": "atthavisesavasena akammakāpi sakammakā hontīti dassento ‘‘na paridevāmi na anutthunāmī’’tiādimāha.",
  "tika-s0202t0:175_9": "Anutthunasaddo ca sakammakavasena payujjati ‘‘purāṇāni anutthuna’’ntiādīsu. Ayañcettha",
  "tika-s0202t0:175_10": "payogoti iminā gāthāyañca anutthunanarodanaṁ adhippetanti dasseti.",
  "tika-s0202t0:176_0": "80.Vuttanayenevāti iminā govatanti govatasamādānaṁ. Gosīlanti gavācāraṁ. Gocittanti",
  "tika-s0202t0:176_1": "‘‘ajja paṭṭhāya gohi kātabbaṁ karissāmī’’ti uppannacittanti imamatthaṁ atidisati.",
  "tika-s0202t0:176_2": "Gvākappe pana vattabbaṁ avasiṭṭhaṁ ‘‘kukkurākappe vuttasadisamevā’’ti imināva atidiṭṭhaṁ,",
  "tika-s0202t0:176_3": "visiṭṭhañca yathā pana tatthātiādinā vuttameva. Yaṁ panettha vattabbaṁ, taṁ kukkuravatādīsu vuttanayameva.",
  "tika-s0202t0:177_0": "81.Ekaccakammakiriyāvasenāti ekaccassa akusalakammassa kusalakammassa karaṇappasaṅgena.",
  "tika-s0202t0:177_1": "Imesanti govatikakukkuravatikānaṁ. Kiriyāti govatabhāvanādivasena pavattā kiriyā.",
  "tika-s0202t0:177_2": "Pākaṭā bhavissatīti ‘‘imasmiṁ kammacatukke idaṁ nāma kammaṁ bhajatī’’ti pākaṭā bhavissati.",
  "tika-s0202t0:178_0": "Kāḷakanti (a. ni. ṭī. 2.4.232) malīnaṁ, cittassa apabhassarabhāvakaraṇanti attho.",
  "tika-s0202t0:178_1": "Taṁ panettha kammapathasampattameva adhippetanti āha ‘‘dasaakusalakammapatha’’nti.",
  "tika-s0202t0:178_2": "Kaṇhanti kaṇhābhijātihetuto vā kaṇhaṁ. Tenāha ‘‘kaṇhavipāka’’nti. Apāyūpapatti manussesu",
  "tika-s0202t0:178_3": "ca dobhaggiyaṁ kaṇhavipāko, yathā tamabhāvo vutto, ekattaniddesena pana ‘‘apāye nibbattanato’’ti",
  "tika-s0202t0:178_4": "vuttaṁ, nibbattāpanatoti attho. Sukkanti odātaṁ, cittassa pabhassarabhāvakaraṇanti",
  "tika-s0202t0:178_5": "attho, sukkābhijātihetuto vā sukkaṁ. Tenāha ‘‘sukkavipāka’’nti. Saggūpapatti manussaloke",
  "tika-s0202t0:178_6": "sobhaggiyañca sukkavipāko, yathā ca jotibhāvo vutto, ekattaniddesena pana ‘‘sagge",
  "tika-s0202t0:178_7": "nibbattanato’’ti vuttaṁ, nibbattāpanatoti attho, vomissakakammanti kālena kaṇhaṁ,",
  "tika-s0202t0:178_8": "kālena sukkanti evaṁ missakavasena katakammaṁ. ‘‘Sukhadukkhavipāka’’nti vatvā sukhadukkhānaṁ",
  "tika-s0202t0:178_9": "pavattiākāraṁ dassetuṁ ‘‘missakakammañhī’’tiādi vuttaṁ. Kammassa kaṇhasukkasamaññā",
  "tika-s0202t0:178_10": "kaṇhasukkābhijātihetutāyāti, apaccayagāmitāya tadubhayavinimuttassa kammakkhayakarakammassa",
  "tika-s0202t0:178_11": "idha sukkapariyāyopi na icchitoti āha – ‘‘ubhaya…pe… asukkanti vutta’’nti. Tattha",
  "tika-s0202t0:178_12": "ubhayavipākassāti yathādhigatassa vipākassa. Sampattibhavapariyāpanno hi vipāko idha",
  "tika-s0202t0:178_13": "‘‘sukkavipāko’’ti adhippeto, na accantaparisuddho.",
  "tika-s0202t0:179_0": "Sadukkhanti attanā uppādetabbena dukkhena sadukkhaṁ, dukkhasaṁvattanikanti attho.",
  "tika-s0202t0:179_1": "‘‘Imasmiṁ sutte cetanā dhuraṁ, upālisutte (ma. ni. 2.56) kamma’’nti heṭṭhā vuttampi",
  "tika-s0202t0:179_2": "atthaṁ idha sādhayati vijānanatthaṁ. Abhisaṅkharitvāti āyūhitvā. Taṁ pana paccayasamavāyasiddhito",
  "tika-s0202t0:179_3": "saṁkaḍḍhanaṁ piṇḍanaṁ viya hotīti āha – ‘‘saṅkaḍḍhitvā, piṇḍaṁ katvāti attho’’ti,",
  "tika-s0202t0:179_4": "sadukkhaṁ lokanti apāyalokamāha. Vipākaphassāti phassasīsena tattha vipākapavattamāha.",
  "tika-s0202t0:179_5": "Bhūtakammatoti nibbattakammato attanā katūpacitakammato. Yathābhūtanti yādisaṁ. Kammasabhāgavasenāti",
  "tika-s0202t0:179_6": "kammasarikkhakavasena. Upapatti hotīti apadādibhedā upapatti. Kammena viya vuttāti",
  "tika-s0202t0:179_7": "yaṁ karoti, tena upapajjatīti ekakammeneva jāyamānā viya vuttā apadādibhedā. Upapatti",
  "tika-s0202t0:179_8": "ca nāma vipākena hoti vipāke sambhavante ekaṁsena te upapattivisesā sambhavanti.",
  "tika-s0202t0:179_9": "Yadi evaṁ kasmā ‘‘tena upapajjatī’’ti upapattikammahetukā vuttāti āha ‘‘yasmā panā’’tiādi.",
  "tika-s0202t0:179_10": "Yena kammavipākena nibbattoti yena kammavipākena vipaccamānena ayaṁ satto nibbattoti",
  "tika-s0202t0:179_11": "vuccati. Taṁkammavipākaphassāti tassa tassa kammassa vipākabhūtā phassā. Kammena",
  "tika-s0202t0:179_12": "dātabbaṁ dāyaṁ tabbipākaṁ ādiyantīti kammadāyādā, phassā. Kammassa dāyajjatā kammaphalassa",
  "tika-s0202t0:179_13": "dāyajjaṁ, tasmā vuttaṁ ‘‘kammadāyajjā’’ti. Tenāha ‘‘kammameva nesaṁ dāyajjaṁ santaka’’nti.",
  "tika-s0202t0:180_0": "Tisso ca heṭṭhimajjhānacetanāti idaṁ abyābajjhavedanaṁ vediyanaekantasukhuppattiyā",
  "tika-s0202t0:180_1": "hetubhāvasādhanaṁ. Yadi evaṁ yathāvuttā jhānacetanā tāva hotu ekantasukhuppattihetubhāvato.",
  "tika-s0202t0:180_2": "Kāmāvacarā kintīti kāmāvacarā pana kusalacetanā taṁsabhāvābhāvato kinti kena pakārena",
  "tika-s0202t0:180_3": "abyābajjhamanosaṅkhāro nāma jātoti codeti, itaro pana na sabbā kāmāvacarakusalacetanā",
  "tika-s0202t0:180_4": "tathā gahitā, atha kho ekaccā jhānacetanānukūlāti dassento ‘‘kasiṇasajjanakāle kasiṇāsevanakāle",
  "tika-s0202t0:180_5": "labbhantī’’ti āha. Tattha kasiṇāsevanacetanā gahetabbā, sā upacārajjhānassa sādhikā.",
  "tika-s0202t0:180_6": "Tena kāmāvacaracetanā paṭhamajjhānacetanāya ghaṭitāti kasiṇasajjanacetanāpi kadāci",
  "tika-s0202t0:180_7": "tādisā hotīti gahitā. Parikammādivasena hi pavattā bhāvanāmayā kāmāvacarakusalacetanā",
  "tika-s0202t0:180_8": "paṭhamajjhānassa āsannatāya vuttā. Catutthajjhānacetanā tatiyajjhānacetanāya ghaṭitāti",
  "tika-s0202t0:180_9": "idaṁ ekattakāyaekattasaññīsattāvāsavatāya taṁsarikkhakā upekkhāpi īdisesu ṭhānesu",
  "tika-s0202t0:180_10": "sukhasarikkhatā, evaṁ santasabhāvatā ñāṇasahitatā ca. Keci pana catutthajjhānacetanānuguṇāti",
  "tika-s0202t0:180_11": "nidassentā kasiṇasajjanakāle kasiṇajjhānakāle kasiṇāsevanakāle labbhatīti tatiyajjhānacetanāya",
  "tika-s0202t0:180_12": "āsannaghaṭitatā vuttāti vadanti, taṁ tesaṁ matimattaṁ, vuttanayeneva tāsaṁ ghaṭitatā",
  "tika-s0202t0:180_13": "veditabbā. Ubhayamissakavasenāti ubhayesaṁ kusalākusalasaṅkhārānaṁ sukhadukkhānañca",
  "tika-s0202t0:180_14": "missakabhāvavasena. Vemānikapetānanti idaṁ bāhullato vuttaṁ, itaresampi vinipātikānaṁ",
  "tika-s0202t0:180_15": "kālena dukkhaṁ hotiyeva.",
  "tika-s0202t0:181_0": "Tassapahānāyāti tassa yathāvuttassa kammassa anuppattidhammatāpādanāya. Yā cetanāti",
  "tika-s0202t0:181_1": "yā apacayagāminicetanā. Kammaṁ patvāti sukhakammanti vuccamāne maggacetanāya añño",
  "tika-s0202t0:181_2": "paṇḍarataro dhammo nāma natthi accantapārisuddhibhāvato. Akaṇhā asukkāti āgatāti",
  "tika-s0202t0:181_3": "ettha sukkabhāvapaṭikkhepakāraṇaṁ heṭṭhā vuttanayameva. Tenāha ‘‘idaṁ pana kammacatukkaṁ patvā’’tiādi.",
  "tika-s0202t0:182_0": "82.Aniyyānikapakkheti aceḷakapabbajjāya kukkuravate ca. Yogeti ñāyadhammapaṭipattiyanti",
  "tika-s0202t0:182_1": "attho. Yonenāti yo titthiyaparivāso tena bhagavatā paññatto. Yaṁ titthiyaparivāsaṁ",
  "tika-s0202t0:182_2": "samādiyitvāti ayamettha yojanā. Ghaṁsitvā suvaṇṇaṁ viya nighaṁsoppale. Koṭṭetvā hatthena",
  "tika-s0202t0:182_3": "viya kulālabhājanaṁ.",
  "tika-s0202t0:183_0": "Vūpakaṭṭhoti vivitto ekībhūto. Pesitattoti nibbānaṁ pati pesitatto. Kāmaṁ tadanuttaraṁ",
  "tika-s0202t0:183_1": "brahmacariyapariyosānaṁ…pe… vihāsīti imināva arahattanikūṭena desanā niṭṭhāpitā hoti,",
  "tika-s0202t0:183_2": "āyasmato pana seniyassa paṭipattikittanaparametaṁ ujukaṁ āpannaarahattabhāvadīpanaṁ,",
  "tika-s0202t0:183_3": "yadidaṁ ‘‘aññataro kho panā’’tiādivacananti āha ‘‘arahattanikūṭenevā’’ti. Arahattādhigamoyeva",
  "tika-s0202t0:183_4": "tassa tesaṁ abbhantaratā. Sesaṁ sabbaṁ suviññeyyameva.",
  "tika-s0202t0:184": "Kukkuravatikasuttavaṇṇanāya līnatthappakāsanā samattā.",
  "tika-s0202t0:185": "8. Abhayarājakumārasuttavaṇṇanā",
  "tika-s0202t0:186_0": "83. Jātiyā asamāno nihīnācariyo paradattūpajīvikāya mātuyā kucchiyaṁ jāto pādasikaputto.",
  "tika-s0202t0:186_1": "Nindāvasena vadati etenāti vādo aguṇoti āha – ‘‘vādaṁ āropehīti dosaṁ āropehī’’ti.",
  "tika-s0202t0:186_2": "Nibbattavasena nirayaṁ arahati, nirayasaṁvattaniyena vā kammena niraye niyutto nerayiko.",
  "tika-s0202t0:186_3": "Āpāyikoti etthāpi eseva nayo. Avīcimhi uppajjitvā tattha āyukappasaññitaṁ antarakappaṁ",
  "tika-s0202t0:186_4": "tiṭṭhatīti kappaṭṭho. Nirayūpapattipariharaṇavasena tikicchituṁ sakkuṇeyyoti tekiccho,",
  "tika-s0202t0:186_5": "na tekiccho atekiccho. Dve ante mocetvāti pharusaṁ vā appiyaṁ vā kappeyyāti dve koṭṭhāse",
  "tika-s0202t0:186_6": "muñcitvā te anāmasitvā pucchitaṁ atthaṁ tato bahi karonto uggilati nāma. Taṁ pana",
  "tika-s0202t0:186_7": "evaṁ kātuṁ na sakkotīti āha – ‘‘uggilituṁ bahi nīharituṁ na sakkhitī’’ti. Evamevāyaṁ",
  "tika-s0202t0:186_8": "pucchā na gahetabbā, ayamettha dosoti taṁ apucchaṁ karonto apanayanto ogilati nāma,",
  "tika-s0202t0:186_9": "tathā pana asakkonto patiṭṭhāpento na ogilati nāma, bhagavā pana tamatthaṁ okāsampi",
  "tika-s0202t0:186_10": "akaronto ubhayathāpi asakkhīti veditabbo. Kathaṁ? Bhagavā hi ‘‘na khvettha rājakumāra",
  "tika-s0202t0:186_11": "ekaṁsenā’’ti vadanto nigaṇṭhassa adhippāyaṁ viparivatteti, ubho ante mocetvā pañhaṁ",
  "tika-s0202t0:186_12": "vissajjesi, evaṁ tāva uggilituṁ asakkhi. ‘‘Na tatra rājakumāra ekaṁsenā’’ti vadanto",
  "tika-s0202t0:186_13": "eva ca ‘‘nāyaṁ pucchā evaṁ avibhāgena pucchitabbā, vibhajitvā pana pucchitabbā’’ti",
  "tika-s0202t0:186_14": "pucchāya dosaṁ dīpento taṁ hārento ogilitumpi sakkhatīti.",
  "tika-s0202t0:187_0": "Uṭṭhātuṁ na sakkhissati cittassa aññathā pavattiyā. Abhayo dve magge kataparicayo",
  "tika-s0202t0:187_1": "cheko nipuṇo vādasīlo ca hutvā vicarati. Tenāha – ‘‘so vādajjhāsayatāya tassa vacanaṁ",
  "tika-s0202t0:187_2": "sampaṭicchanto ‘evaṁ, bhante’ti āhā’’ti.",
  "tika-s0202t0:188_0": "85.Evarūpanti yā paresaṁ appiyā amanāpā duruttavācā, evarūpā vācā, na pana pharusavācā.",
  "tika-s0202t0:188_1": "Pharusavācāya hi setughāto tathāgatānaṁ. Cetanāpharusatāya hi pharusavācā icchitā,",
  "tika-s0202t0:188_2": "na paresaṁ appiyatāmattena. Naṭṭhā nigaṇṭhā ogilikādisammatassa pañhassa ekavacanena viddhaṁsitattā.",
  "tika-s0202t0:189_0": "86. Dārakassa aṅke nisīdanassa kāraṇaṁ dassetuṁ ‘‘lesavādino’’tiādi vuttaṁ. Tattha",
  "tika-s0202t0:189_1": "lesavādinoti chalavādino, vādamagge vā aparipuṇṇatāya lesamatteneva vādasīlā. Osaṭasaṅgāmoti",
  "tika-s0202t0:189_2": "anekavāraṁ paravādamaddanavasena otiṇṇavādasaṅgāmo. Vijjhitvāti nakhena vijjhitvā.",
  "tika-s0202t0:189_3": "Imamevāti yvāyaṁ dārako attano vādabhaṅgapariharaṇatthaṁ iminā aṅke nisīdāpito, imameva",
  "tika-s0202t0:189_4": "assa dārakaṁ upamaṁ nissayaṁ katvā vādaṁ bhindissāmi. ‘‘Assa vādaṁ appaṭitatāya upamāya",
  "tika-s0202t0:189_5": "bhañjissāmī’’ti cintetvā.",
  "tika-s0202t0:190_0": "Apaneyyaṁassa ahanti assa dārakassa mukhato ahaṁ taṁ apaneyyaṁ. Abhūtatthova abhūtaṁ",
  "tika-s0202t0:190_1": "uttarapadalopenāti āha ‘‘abhūtanti abhūtattha’’nti. Atacchanti tasseva vevacananti",
  "tika-s0202t0:190_2": "āha ‘‘atacchanti na taccha’’nti. Abhūtanti vā asantaṁ avijjamānaṁ. Atacchanti atathākāraṁ.",
  "tika-s0202t0:190_3": "Anatthasaṁhitanti diṭṭhadhammikena, samparāyikena vā anatthena saṁhitaṁ, anatthe",
  "tika-s0202t0:190_4": "vā saṁhitaṁ, na atthoti vā anattho, atthassa paṭipakkho sabhāvo, tena saṁhitanti",
  "tika-s0202t0:190_5": "anatthasaṁhitaṁ, pisuṇavācaṁ samphappalāpañcāti attho. Evamettha catubbidhassapi",
  "tika-s0202t0:190_6": "vacīduccaritassa gahitatā daṭṭhabbā.",
  "tika-s0202t0:191": "Duppayuttoti duppaṭipanno. Na taṁ tathāgato bhāsati abhūtatādidosaduṭṭhattā. Tampi tathāgato na bhāsati bhūtatthepi anatthasaṁhitatādidosaduṭṭhattā.",
  "tika-s0202t0:192_0": "Ṭhānaṁ kāraṇaṁ etissā atthīti ṭhāniyā ka-kārassa ya-kāraṁ katvā, na ṭhāniyāti aṭṭhāniyā,",
  "tika-s0202t0:192_1": "nikkāraṇā ayuttiyuttā, sā eva kathāti aṭṭhāniyakathā. Attapaccakkhakathaṁ kathemāti",
  "tika-s0202t0:192_2": "attanā eva paccakkhaṁ katvā pavattiyamānaṁ chalakathaṁ kathema.",
  "tika-s0202t0:193": "Gāmikamahallako ‘‘ime maṁ vañcetukāmā, ahameva dāni ime vañcessāmī’’ti cintetvā ‘‘evaṁ bhavissatī’’tiādimāha. ‘‘Na mayaṁ dāsā’’tipi vattuṁ nāsakkhiṁsu pubbe tathākatikāya katattā.",
  "tika-s0202t0:194_0": "Tatiyaṁ tatiyamevāti dvīsupi pakkhesu tatiyaṁ tatiyameva vācaṁ. Bhāsitabbakālaṁ anatikkamitvāti",
  "tika-s0202t0:194_1": "yassa yadā yathā bhāsitabbaṁ, tassa tadā tatheva ca bhāsanato bhāsitabbaṁ kāraṇaṁ",
  "tika-s0202t0:194_2": "bhāsitabbakālañca anatikkamitvāva bhāsati.",
  "tika-s0202t0:195_0": "87.Ṭhānuppattikañāṇenāti ṭhāne eva uppajjanakañāṇena. Tasmiṁ tasmiṁ kāraṇe tassa",
  "tika-s0202t0:195_1": "taṁ taṁ avatthāya uppajjanakañāṇena, dhammānaṁ yathāsabhāvato avabujjhanasabhāvoti",
  "tika-s0202t0:195_2": "dhammasabhāvo. Dhamme sabhāvadhamme anavasese vā yāthāvato upadhāretīti dhammadhātu,",
  "tika-s0202t0:195_3": "sabbaññutā. Tenāha ‘‘sabbaññutaññāṇassetaṁ adhivacana’’nti. Suppaṭividdhanti sabbaṁ",
  "tika-s0202t0:195_4": "ñeyyadhammaṁ suṭṭhu paṭivijjhanavasena, suṭṭhu paṭividdhanti attho. Tenāha ‘‘hatthagataṁ",
  "tika-s0202t0:195_5": "bhagavato’’ti. Neyyapuggalavasena pariniṭṭhitāti kathāparivibhāgena ayameva desanā",
  "tika-s0202t0:195_6": "cattāri ariyasaccāni dassento arahattaṁ paccakkhāsīti.",
  "tika-s0202t0:196": "Abhayarājakumārasuttavaṇṇanāya līnatthappakāsanā samattā.",
  "tika-s0202t0:197": "9. Bahuvedaniyasuttavaṇṇanā",
  "tika-s0202t0:198": "88.Pañcakaṅgoti vaḍḍhakīkiccasādhane vāsiādipañcakaṁ aṅgaṁ saṁdhanaṁ etasminti pañcakaṅgo. Thambhādivatthūnaṁ thapanaṭṭhena thapati. Paṇḍitaudāyitthero, na kāḷudāyī thero.",
  "tika-s0202t0:199_0": "89. Pariyāyati attano phalaṁ vattetīti pariyāyo, kāraṇaṁ. Vedanāsannissito ca kāyikacetasikabhāvo",
  "tika-s0202t0:199_1": "kāraṇaṁ. Tenāha – ‘‘kāyikacetasikavasena dve veditabbā’’ti. Tattha pasādakāyasannissitā",
  "tika-s0202t0:199_2": "kāyikā, cetosannissitā cetasikā. Sukhādivasena tissoti ettha sukhanadukkhanupekkhanāni",
  "tika-s0202t0:199_3": "sukhādivedanāya kāraṇaṁ. Tāni hi pavattinimittāni katvā tattha sukhādisaddappavatti,",
  "tika-s0202t0:199_4": "iminā nayena sesesupi yathārahaṁ kāraṇaṁ niddhāretvā vattabbaṁ. Upavicāravasenāti",
  "tika-s0202t0:199_5": "ārammaṇaṁ upecca savisesapavattivasena. Yasmiñhi ārammaṇe somanassavedanā pavattati,",
  "tika-s0202t0:199_6": "ārammaṇatāya taṁ upagantvā itaravedanāhi visiṭṭhatāya savisesaṁ tattha pavatti. Tenāha",
  "tika-s0202t0:199_7": "‘‘somanassaṭṭhāniyaṁ rūpaṁ upavicaratī’’ti. Esa nayo sesavedanāsu gehassitānīti gehanissitāni.",
  "tika-s0202t0:200_0": "90.Pariyāyenāti ‘‘idamettha dukkhasminti vadāmī’’ti vuttaṭṭhānaṁ sandhāya vadati.",
  "tika-s0202t0:200_1": "Taṁ dassentoti kāmañcettha sutte – ‘‘dvepānanda, vedanā vuttā’’ti dve ādiṁ katvā",
  "tika-s0202t0:200_2": "vedanā dassitā, ekāpi pana dassitā evāti dassento. Upatthambhetunti ekāpi vedanā",
  "tika-s0202t0:200_3": "vuttā mayā pariyāyena, evaṁ sati dvepi vattabbāti evaṁ tassa vādaṁ upatthambhetuṁ.",
  "tika-s0202t0:200_4": "Kathaṁ pana ekā vedanā vuttāti? Yaṁ kiñci vedayitaṁ sukhaṁ vā dukkhaṁ vā adukkhamasukhaṁ",
  "tika-s0202t0:200_5": "vā, idamettha dukkhasminti vadāmīti. Yaṁ panettha vattabbaṁ, taṁ itivuttakavaṇṇanāyaṁ",
  "tika-s0202t0:200_6": "(itivu. aṭṭha. 52 ādayo) paramatthadīpaniyaṁ vuttanayena veditabbaṁ.",
  "tika-s0202t0:201_0": "Kathaṁ panettha rūpāvacaracatutthe arūpesu saññāvedayitanirodhe sukhaṁ uddhatanti",
  "tika-s0202t0:201_1": "āha ‘‘ettha cā’’tiādi. Santaṭṭhenāti paṭipakkhadhammānaṁ vūpasantabhāvena. Paṇītaṭṭhenāti",
  "tika-s0202t0:201_2": "bhāvanāvisesavisiṭṭhena atappakabhāveneva seṭṭhabhāvena ca, paccayavisesena padhānabhāvaṁ",
  "tika-s0202t0:201_3": "nītantipi paṇītaṁ. Vedayitasukhaṁ nāma vedanābhūtaṁ sukhanti katvā. Avedayitasukhaṁ",
  "tika-s0202t0:201_4": "nāma yāvatā niddukkhatā, tāvatā sukhanti vuccatīti.Atha vā nirodho suṭṭhu khādati",
  "tika-s0202t0:201_5": "khanati kāyikacetasikābādhanti vattabbataṁ arahati sattāhampi tattha dukkhassa nirujjhanato.",
  "tika-s0202t0:201_6": "Tenāha ‘‘niddukkhabhāvasaṅkhātena sukhaṭṭhenā’’ti.",
  "tika-s0202t0:202": "91.Yasmiṁ yasmiṁ bhave, cittuppāde, avatthāya vā niddukkhabhāvo, dukkhassa paṭipakkhatā anupalabbhanena dukkhavivittaṁ, taṁ sukhasmiṁyeva paññapeti. Sesaṁ suviññeyyameva.",
  "tika-s0202t0:203": "Bahuvedanīyasuttavaṇṇanāya līnatthappakāsanā samattā.",
  "tika-s0202t0:204": "10. Apaṇṇakasuttavaṇṇanā",
  "tika-s0202t0:205_0": "93.Nānāvidhāti nānāvidhadiṭṭhikā samaṇabrāhmaṇāti pabbajjāmattena samaṇā, jātimattena",
  "tika-s0202t0:205_1": "brāhmaṇā ca. Dassananti diṭṭhi. Gahitanti abhinivissa gahitaṁ. Iti te attano dassanaṁ",
  "tika-s0202t0:205_2": "gahetukāmā pucchanti. Vinā dassanena loko na niyyātīti vimokkhabhāvanāya ekena dassanena",
  "tika-s0202t0:205_3": "vinā loko saṁsāradukkhato na nigacchati. Ekadiṭṭhiyampi patiṭṭhātuṁ nāsakkhiṁsu saddhākārābhāvato.",
  "tika-s0202t0:205_4": "Tathā hi te imāya desanāya saraṇesu patiṭṭhahiṁsu. Yasmā aviparīte saddheyyavatthusmiṁ",
  "tika-s0202t0:205_5": "uppannasaddhā ‘‘ākāravatī’’ti adhippetā, tasmā yo loke aviparītadhammadesanā, ayamevesāti",
  "tika-s0202t0:205_6": "pavattā maggasādhanagatāya saddhāya kāraṇabhāvato tannissayā saddhā, sā ākāravatīti",
  "tika-s0202t0:205_7": "vuttā. Avatthusmiñhi saddhā ayuttakāraṇatāya na ākāravatī. Ākāravatīti ettha vatī-saddo",
  "tika-s0202t0:205_8": "na kevalaṁ atthitāmattadīpako, atha kho atisayatthadīpako pāsaṁsatthadīpako vā daṭṭhabbo.",
  "tika-s0202t0:205_9": "Tena ākāravatīti saddheyyavatthuvasena atisayakāraṇavatīti vā pāsaṁsakāraṇavatīti",
  "tika-s0202t0:205_10": "vā ayamettha attho. Apaṇṇakoti ettha yathā kañci atthaṁ sādhetuṁ āraddhassa payogo",
  "tika-s0202t0:205_11": "viraddho, tattha akārako viya hoti punapi ārabhitabbatāya. Aviraddho pana atthassa",
  "tika-s0202t0:205_12": "sādhanato apaṇṇako, evaṁ ayampi dhammo abhibhavitvā pavattanato ekaṁsato ‘‘apaṇṇako’’ti",
  "tika-s0202t0:205_13": "vutto. Tenāha ‘‘aviraddho advejjhagāmī ekaṁsagāhiko’’ti.",
  "tika-s0202t0:206": "94.Tabbipaccanīkabhūtāti tassā micchādiṭṭhiyā paccanīkabhūtā.",
  "tika-s0202t0:207_0": "95.Nesanti kusalānaṁ dhammānaṁ. Akusalato nikkhantabhāveti asaṁkiliṭṭhabhāve. Ānisaṁsoti",
  "tika-s0202t0:207_1": "suddhavipākatā. Visuddhipakkhoti visuddhibhāvo pariyodātatā. Abhūtadhammassa diṭṭhibhāvassa",
  "tika-s0202t0:207_2": "saññāpanā ācikkhanā abhūtadhammasaññāpanā. Sāvajjesu paramavajje micchādassane paggahaṇanti",
  "tika-s0202t0:207_3": "kuto susīlyassa paggahoti āha – ‘‘micchādassanaṁ gaṇhantasseva susīlyaṁ pahīnaṁ hotī’’ti.",
  "tika-s0202t0:207_4": "Micchādiṭṭhiādayoti ettha micchāsaṅkappo paralokābhāvacintā, micchāvācā paralokābhāvavādabhūto",
  "tika-s0202t0:207_5": "musāvādo, ariyānaṁ paccanīkatādayo. Aparāparaṁ uppajjanavasenāti punappunaṁ citte",
  "tika-s0202t0:207_6": "uppajjanavasena. Pāpakā akusalā dhammāti paccavekkhaṇasaññāpanādikāle uppajjanakā",
  "tika-s0202t0:207_7": "tathāpavattā akusalakhandhā.",
  "tika-s0202t0:208_0": "Kaliggahoti anatthapariggaho. So pana yasmā diṭṭheva dhamme abhisamparāyañca parājayo",
  "tika-s0202t0:208_1": "hotīti āha ‘‘parājayaggāho’’ti. Dussamattoti ettha du-saddo ‘‘samādinno’’ti etthāpi",
  "tika-s0202t0:208_2": "ānetvā yojetabboti āha ‘‘dupparāmaṭṭho’’ti. Yathā dupparāmaṭṭho hoti, evaṁ samādinno",
  "tika-s0202t0:208_3": "dussamatto dusamādinno vutto. Sakavādameva pharitvāti attano natthikavādameva ‘‘idameva",
  "tika-s0202t0:208_4": "saccaṁ moghamañña’’nti (ma. ni. 2.187; 3.27-28) avadhārento aññassa okāsaadānavasena",
  "tika-s0202t0:208_5": "pharitvā. Tenāha ‘‘adhimuccitvā’’ti. ‘‘Sambuddho’’tiādi adhimuccanākāradassanaṁ.",
  "tika-s0202t0:208_6": "Riñcatīti viveceti apaneti. Tenāha ‘‘vajjetī’’ti.",
  "tika-s0202t0:209_0": "96.Kaṭaggahoti kataṁ sabbaso siddhimeva katvā gahaṇaṁ. So pana jayalābho hotīti vuttaṁ",
  "tika-s0202t0:209_1": "‘‘jayaggāho’’ti. Suggahitoti suṭṭhukaraṇavasena gahito. Suparāmaṭṭhoti suṭṭhu parāparaṁ",
  "tika-s0202t0:209_2": "āsevanavasena āmaṭṭho . Ubhayenapi tassa kammassa katūpacitabhāvaṁ dasseti, sotthibhāvāvahattañca",
  "tika-s0202t0:209_3": "saggupapattisaṁvattanato pāpasabhāvapahānato ca.",
  "tika-s0202t0:210_0": "97.Sahatthā karontassāti (dī. ni. ṭī. 1.166; saṁ. ni. ṭī. 2.3.211) sahattheneva karontassa.",
  "tika-s0202t0:210_1": "Nissaggiyathāvarādayopi idha sahatthakaraṇeneva saṅgahitā. Pacanaṁ dahanaṁ vibādhananti",
  "tika-s0202t0:210_2": "āha ‘‘daṇḍena pīḷentassā’’ti. Sokaṁ sayaṁ karontassāti parassa sokakāraṇaṁ sayaṁ",
  "tika-s0202t0:210_3": "karontassa, sokaṁ vā uppādentassa. Parehi attano vacanakarehi. Sayampi phandatoti",
  "tika-s0202t0:210_4": "parassa vibādhanapayogena sayampi phandato. Atipātayatoti padaṁ suddhakattuatthe",
  "tika-s0202t0:210_5": "hetukattuatthe ca vattatīti āha ‘‘hanantassapi hanāpentassāpī’’ti.",
  "tika-s0202t0:211_0": "Gharassa bhitti anto bahi ca sandhitā hutvā ṭhitā gharasandhi. Kiñcipi asesetvā niravasesameva",
  "tika-s0202t0:211_1": "lopoti nillopo. Ekāgāre niyutto vilopo ekāgāriko. Parito sabbaso panthe hananaṁ paripantho.",
  "tika-s0202t0:211_2": "Pāpaṁ na karīyati pubbe asato uppādetuṁ asakkuṇeyyattā, tasmā natthi pāpaṁ. Yadi",
  "tika-s0202t0:211_3": "evaṁ kathaṁ sattā pāpaṁ paṭipajjantīti āha – ‘‘sattā pana karomāti evaṁsaññino hontī’’ti.",
  "tika-s0202t0:211_4": "Evaṁ kirassa hoti ‘‘imesañhi sattānaṁ hiṁsādikiriyā na attānaṁ phusati tassa niccatāya",
  "tika-s0202t0:211_5": "nibbikārattā, sarīraṁ pana acetanaṁ kaṭṭhakaliṅgarūpamaṁ, tasmiṁ vikopitepi na kiñci",
  "tika-s0202t0:211_6": "pāpa’’nti. Khuranemināti nisitakhuramayaneminā. Gaṅgāya dakkhiṇadisā appatirūpadeso,",
  "tika-s0202t0:211_7": "uttaradisā patirūpadesoti adhippāyena ‘‘dakkhiṇañce’’tiādi vuttanti ‘‘dakkhiṇatīre",
  "tika-s0202t0:211_8": "manussā kakkhaḷā’’tiādimāha.",
  "tika-s0202t0:212_0": "Mahāyāganti mahāvijitayaññasadisaṁ mahāyāgaṁ. Sīlasaṁyamenāti kāyikavācasikasaṁvarena.",
  "tika-s0202t0:212_1": "Saccavacanenāti saccavācāya. Tassa visuṁ vacanaṁ loke garutarapuññasammatabhāvato.",
  "tika-s0202t0:212_2": "Yathā hi pāpadhammesu musāvādo garu, evaṁ puññadhammesu saccavācā. Tenāha bhagavā",
  "tika-s0202t0:212_3": "– ‘‘ekaṁ dhammamatītassā’’tiādi (dha. pa. 176). Vuttanayenevāti kaṇhapakkhe vuttanayena.",
  "tika-s0202t0:212_4": "Tattha hi – ‘‘natthi pāpaṁ, natthi pāpassa āgamo’’ti āgataṁ, idha ‘‘atthi puññaṁ,",
  "tika-s0202t0:212_5": "atthi puññassa āgamo’’ti āgataṁ, ayameva viseso. Sesaṁ vuttasadisamevāti ‘‘tesametaṁ",
  "tika-s0202t0:212_6": "pāṭikaṅkha’’nti evamādiṁ sandhāya vadati, taṁ heṭṭhā purimavārasadisaṁ.",
  "tika-s0202t0:213_0": "100.Ubhayenāti hetupaccayapaṭisedhavacanena. Saṁkilesapaccayanti saṁsāre paribbhamanena",
  "tika-s0202t0:213_1": "kilinnassa malinabhāvassa kāraṇaṁ. Vuttavipariyāyena visuddhipaccayanti saddattho",
  "tika-s0202t0:213_2": "veditabbo. Balantiādīsu sattānaṁ saṁkilesāvahaṁ vodānāvahañca ussāhasaṅkhātaṁ balaṁ",
  "tika-s0202t0:213_3": "vā, sūravīrabhāvasaṅkhātaṁ vīriyaṁ vā, purisena kattabbo purisathāmo vā, so eva paraṁ",
  "tika-s0202t0:213_4": "paraṁ ṭhānaṁ akkamanappattiyā purisaparakkamo vā natthi na upalabbhati.",
  "tika-s0202t0:214_0": "Satvayogato, rūpādīsu sattavisattatāya ca sattā. Pāṇanato assāsapassāsavasena pavattiyā",
  "tika-s0202t0:214_1": "pāṇā. Te pana so ekindriyādivasena vibhajitvā vadatīti āha ‘‘ekindriyo’’tiādi. Aṇḍakosādīsu",
  "tika-s0202t0:214_2": "bhavanato bhūtāti vuccantīti āha ‘‘aṇḍakosa…pe… vadantī’’ti. Jīvanato pāṇaṁ dhārento",
  "tika-s0202t0:214_3": "viya vaḍḍhanato jīvāti evaṁ sattapāṇabhūtajīvesu saddattho veditabbo. Natthi etesaṁ",
  "tika-s0202t0:214_4": "saṁkilesavisuddhīsu vasoti avasā. Natthi nesaṁ balaṁ vīriyañcāti abalā avīriyā. Niyatatāti",
  "tika-s0202t0:214_5": "acchejjasuttāvutābhejjamaṇi viya niyatapavattanatāya gatijātibandhapajahavasena niyāmo.",
  "tika-s0202t0:214_6": "Tattha tattha gamananti channaṁ abhijātīnaṁ tāsu tāsu gatīsu upagamanaṁ samavāyena",
  "tika-s0202t0:214_7": "samāgamo. Sabhāvoyevāti yathā kaṇṭakassa tikkhatā, kabiṭṭhaphalānaṁ parimaṇḍalatā,",
  "tika-s0202t0:214_8": "migapakkhīnaṁ vicittākāratā, evaṁ sabbassapi lokassa hetupaccayena vinā tathā tathā",
  "tika-s0202t0:214_9": "pariṇāmo, ayaṁ sabhāvoyeva akittimoyeva. Tenāha ‘‘yena hī’’tiādi.",
  "tika-s0202t0:215_0": "Sakuṇe hanatīti sākuṇiko, tathā sūkariko. Luddoti aññopi yo koci māgaviko nesādo.",
  "tika-s0202t0:215_1": "Pāpakammapasutatāya kaṇhābhijāti nāma. Bhikkhūti sākiyā bhikkhū, macchamaṁsakhādanato",
  "tika-s0202t0:215_2": "nīlābhijātīti vadanti. Ñāyaladdhepi paccaye bhuñjamānā ājīvakasamayassa vilomagāhitāya",
  "tika-s0202t0:215_3": "‘‘paccayesu kaṇṭake pakkhipitvā khādantī’’ti vadanti. Eke pabbajitā, ye savisesaṁ",
  "tika-s0202t0:215_4": "attakilamathānuyogamanuyuttā. Tathā hi te kaṇṭake vattentā viya hontīti kaṇṭakavuttikāti",
  "tika-s0202t0:215_5": "vuttā. Ṭhatvā bhuñjanadānapaṭikkhepādivatasamāyogena paṇḍaratarā. Acelakasāvakāti",
  "tika-s0202t0:215_6": "ājīvakasāvake vadati. Te kira ājīvakaladdhiyā visuddhacittatāya nigaṇṭhehipi paṇḍaratarā.",
  "tika-s0202t0:215_7": "Nandādayo hi tathārūpāya paṭipattiyā pattabbā, tasmā nandādayo nigaṇṭhehi ājīvakasāvakehi",
  "tika-s0202t0:215_8": "ca paṇḍaratarāti vuttā ‘‘sukkābhijātī’’ti.",
  "tika-s0202t0:216_0": "Ayametesaṁ laddhīti sākuṇikādibhāvūpagamanena kaṇhābhijātiādīsu dukkhaṁ sukhañca",
  "tika-s0202t0:216_1": "paṭisaṁvedentā anukkamena mahākappānaṁ cullāsītisahassāni khepetvā ājīvakabhāvūpagamanena",
  "tika-s0202t0:216_2": "paramasukkābhijātiyaṁ ṭhatvā saṁsārato sujjhantīti ayaṁ tesaṁ niyati ājīvakānaṁ laddhi.",
  "tika-s0202t0:217_0": "‘‘Natthi dinna’’nti vadanto natthiko dānassa phalaṁ paṭikkhipatīti āha – ‘‘natthikadiṭṭhi",
  "tika-s0202t0:217_1": "vipākaṁ paṭibāhatī’’ti. Tathā ceva heṭṭhā saṁvaṇṇitaṁ ‘‘natthikadiṭṭhi hi natthitamāhā’’ti.",
  "tika-s0202t0:217_2": "Ahetukadiṭṭhi ubhayanti kammaṁ vipākañca ubhayaṁ. So hi ‘‘ahetū apaccayā sattā saṁkilissanti",
  "tika-s0202t0:217_3": "visujjhantī’’ti vadanto kammassa viya vipākassapi saṁkilesavisuddhīnaṁ paccayattābhāvavacanato",
  "tika-s0202t0:217_4": "tadubhayaṁ paṭibāhati nāma. Vipāko paṭibāhito hoti asati kamme vipākābhāvato. Kammaṁ",
  "tika-s0202t0:217_5": "paṭibāhitaṁ hoti asati vipāke kammassa niratthakabhāvāpattito. Atthatoti sarūpena.",
  "tika-s0202t0:217_6": "Ubhayapaṭibāhakāti visuṁ visuṁ taṁtaṁdiṭṭhitā vuttāpi sabbe te natthikādayo natthikadiṭṭhiādivasena",
  "tika-s0202t0:217_7": "paccekaṁ tividhadiṭṭhikā eva ubhayapaṭibāhakattā. ‘‘Ubhayapaṭibāhakā’’ti hi hetuvacanaṁ.",
  "tika-s0202t0:217_8": "Ahetukavādā cātiādi paṭiññāvacanaṁ. Yo hi vipākapaṭibāhanena natthikadiṭṭhiko, so",
  "tika-s0202t0:217_9": "atthato kammapaṭibāhanena akiriyadiṭṭhiko, ubhayapaṭibāhanena ahetukadiṭṭhiko ca",
  "tika-s0202t0:217_10": "hoti. Sesadvayepi eseva nayo.",
  "tika-s0202t0:218_0": "Sajjhāyantīti taṁ diṭṭhidīpakaṁ ganthaṁ uggahetvā paṭhanti. Vīmaṁsantīti tassa atthaṁ",
  "tika-s0202t0:218_1": "vicārenti. Tesantiādi vīmaṁsanākāradassanaṁ. Tasmiṁ ārammaṇeti yathāparikappitakammaphalābhāvadīpake",
  "tika-s0202t0:218_2": "‘‘natthi dinna’’ntiādinayappavattāya laddhiyā ārammaṇe. Micchāsati santiṭṭhatīti",
  "tika-s0202t0:218_3": "‘‘natthi dinna’’ntiādivasena anussavūpaladdhe atthe tadākāraparivitakkanehi saviggahe",
  "tika-s0202t0:218_4": "viya sarūpato cittassa paccupaṭṭhite cirakālaparicayena ‘‘evameta’’nti nijjhānakkhamabhāvūpagamanena",
  "tika-s0202t0:218_5": "nijjhānakkhantiyā tathā gahite punappunaṁ tatheva āsevantassa bahulīkarontassa micchāvitakkena",
  "tika-s0202t0:218_6": "samādiyamānā micchāvāyāmupatthambhitā ataṁsabhāvaṁ ‘‘taṁsabhāva’’nti gaṇhantī micchāsatīti",
  "tika-s0202t0:218_7": "laddhanāmā taṁladdhisahagatā taṇhā santiṭṭhati . Cittaṁ ekaggaṁ hotīti yathāvuttavitakkādipaccayalābhena",
  "tika-s0202t0:218_8": "tasmiṁ ārammaṇe avaṭṭhitatāya anekaggaṁ pahāya ekaggaṁ appitaṁ viya hoti. Micchāsamādhipi",
  "tika-s0202t0:218_9": "hi paccayavisesehi laddhabhāvanābalehi kadāci samādhānapatirūpakiccakaro hotiyeva",
  "tika-s0202t0:218_10": "vālavijjhanādīsu viyāti daṭṭhabbaṁ. Javanāni javantīti anekakkhattuṁ tenākārena pubbabhāgiyesu",
  "tika-s0202t0:218_11": "javanavāresu pavattesu sabbapacchime javanavāre satta javanāni javanti. Paṭhamajavane",
  "tika-s0202t0:218_12": "pana satekicchā honti, tathā dutiyādīsūti dhammasabhāvadassanametaṁ, na pana tasmiṁ",
  "tika-s0202t0:218_13": "khaṇe tesaṁ satekicchabhāvāpādanaṁ kenaci sakkā kātuṁ.",
  "tika-s0202t0:219_0": "Tatthāti tesu tīsu micchādassanesu. Koci ekaṁ dassanaṁ okkamatīti yassa ekasmiṁyeva",
  "tika-s0202t0:219_1": "abhiniveso āsevanā ca pavattā, so ekaṁyeva dassanaṁ okkamati. Yassa pana dvīsu, tīsupi",
  "tika-s0202t0:219_2": "vā abhinivesanā pavattā, so dve tīṇi okkamati. Etena yā pubbe ubhayapaṭibāhanatāmukhena",
  "tika-s0202t0:219_3": "vuttā atthasiddhā sabbadiṭṭhikatā, sā pubbabhāgiyā. Yā pana micchattaniyāmokkanti",
  "tika-s0202t0:219_4": "bhūtā, sā yathāsakaṁ paccayasamudāgamasiddhito bhinnārammaṇānaṁ viya visesādhigamānaṁ",
  "tika-s0202t0:219_5": "aññamaññaṁ ekajjhaṁ anuppattiyā asaṁkiṇṇā evāti dasseti. Ekasmiṁ okkantepītiādinā",
  "tika-s0202t0:219_6": "tissannampi diṭṭhīnaṁ samānabalataṁ samānaphalatañca dasseti, tasmā tissopi cetā",
  "tika-s0202t0:219_7": "ekassa uppannā aññamaññaṁ abbokiṇṇā eva, ekāya vipāke dinne itarā anubalappadāyikā",
  "tika-s0202t0:219_8": "honti. Vaṭṭakhāṇu nāmāti idaṁ vacanaṁ neyyatthaṁ, na nītatthanti taṁ vivaritvā dassetuṁ",
  "tika-s0202t0:219_9": "kiṁ panesātiādi vuttaṁ, akusalaṁ nāmetaṁ abalaṁ dubbalaṁ, na kusalaṁ viya mahābalanti",
  "tika-s0202t0:219_10": "āha – ‘‘ekasmiṁyeva attabhāve niyato’’ti. Aññathā sammattaniyāmo viya micchattaniyāmopi",
  "tika-s0202t0:219_11": "accantiko siyā. Yadi evaṁ vaṭṭakhāṇukajotanā kathanti āha ‘‘āsevanavasena panā’’tiādi,",
  "tika-s0202t0:219_12": "tasmā yathā ‘‘sakiṁ nimuggo nimuggova hotī’’ti (a. ni. 7.15) vuttaṁ, evaṁ vaṭṭakhāṇukajotanā.",
  "tika-s0202t0:219_13": "Yādise hi paccaye paṭicca ayaṁ taṁtaṁdassanaṁ okkanto puna kadāci tappaṭipakkhe paccaye",
  "tika-s0202t0:219_14": "paṭicca tato sīsukkhipanamassa na hotīti na vattabbaṁ. Tena vuttaṁ ‘‘yebhuyyenā’’ti.",
  "tika-s0202t0:220_0": "Tasmāti yasmā evaṁ saṁsārakhāṇubhāvassapi paccayo akalyāṇajano, tasmā. Bhūtikāmoti",
  "tika-s0202t0:220_1": "diṭṭhadhammikasamparāyikaparamatthānaṁ vasena attano guṇehi vaḍḍhikāmo. Yaṁ panettha",
  "tika-s0202t0:220_2": "keci vadanti ‘‘yathā cirakālabhāvanāya paripākūpagamaladdhabalattā upanissayakusalā",
  "tika-s0202t0:220_3": "akusale sabbaso samucchindanti, evaṁ akusaladhammā tatopi cirakālabhāvanāsambhavato",
  "tika-s0202t0:220_4": "laddhabalā hutvā kadāci kusaladhammepi samucchindanti. Evañca katvā daḷhamicchābhinivesassa",
  "tika-s0202t0:220_5": "micchādiṭṭhikassa vaṭṭakhāṇukabhāvajotanāpi samatthitā hotī’’ti yathā taṁ ‘‘vassabhaññānaṁ",
  "tika-s0202t0:220_6": "diṭṭhī’’ti, taṁ na, micchattaniyatadhammānaṁ cirakālabhāvanāmattena na paṭipakkhassa",
  "tika-s0202t0:220_7": "pajahanasamatthatā, atha kho dhammatāsiddhena paccayavisesāhitasāmatthiyena attano",
  "tika-s0202t0:220_8": "pahāyakasabhāvena pahāyakabhāvo bhāvanākusalānaṁyeva vutto, akusalānaṁyeva ca pahātabbabhāvo",
  "tika-s0202t0:220_9": "‘‘dassanena pahātabbā’’tiādinā nayena, akusalānaṁyeva dubbalabhāvo ‘‘abalānaṁ balīyantī’’tiādinā",
  "tika-s0202t0:220_10": "(su. ni. 776; mahāni. 5) (yuttināpi nāmato vā adhigamaniyo āloko ālokabhāvato bāhirāraṇekā",
  "tika-s0202t0:220_11": "viya na cettha paṭiññatte bhāvesatā sotuno āsaṁkitabbā visesavassa sādhetabbato sāmaññassa",
  "tika-s0202t0:220_12": "ca sotubhāvena adhippetattā veda-saddassa lopo dīpe sabhāve sādhane yathā taṁ saddayabhāvassa",
  "tika-s0202t0:220_13": "nāpi visuddhakaanumānādivirodhasambhāvato. Na hi sakkā antarālokassa bāhirālokassa",
  "tika-s0202t0:220_14": "viya rūpakāyaṁ upādāya rūpatā cakkhuviññeyyattādike patiṭṭhāpetuṁ sakkāti vuttaṁ,",
  "tika-s0202t0:220_15": "nanupi antarāloko aviggahattā vedanā viyāti saddheva ñāṇālokassa avijjandhakārā viya",
  "tika-s0202t0:220_16": "vidhamaniyabhāve sabbesampi kusaladhammānaṁ kenacipi akusaladhammena samucchindaniyatā",
  "tika-s0202t0:220_17": "siddhāva hoti). Vaṭṭakhāṇukacodanāya yaṁ vattabbaṁ, taṁ heṭṭhā vuttamevāti tiṭṭhatesā bālajanavikatthanā.",
  "tika-s0202t0:221_0": "103.Jhānacittamayāti rūpāvacarajjhānacittena nibbattā. Tathā hi tesaṁ visesena jhānamanasā",
  "tika-s0202t0:221_1": "nibbattattā ‘‘manomayā’’ti vuttā, avisesena pana abhisaṅkhāramanasā sabbepi sattā",
  "tika-s0202t0:221_2": "manomayā eva. Saññāmayāti etthāpi eseva nayo. Tenāha ‘‘arūpajjhānasaññāyā’’ti. Ayanti",
  "tika-s0202t0:221_3": "rūpitābhāvapaṭipajjanakapuggalo. Appaṭiladdhajjhānoti anadhigatarūpajjhāno. Tassapīti",
  "tika-s0202t0:221_4": "takkinopi. Rūpajjhāne kaṅkhā natthi anussavavasena laddhavinicchayattā.",
  "tika-s0202t0:222_0": "104.Sārāgāyāti sarāgabhāvāya. Santiketi samīpe, na thāmagatā diṭṭhinātidūrattā sarāgā,",
  "tika-s0202t0:222_1": "na sampayuttattā. Sā hi na thāmagatā vaṭṭapariyāpannesu dhammesu rajjatīti viññāyatīti",
  "tika-s0202t0:222_2": "āha – ‘‘rāgavasena vaṭṭe rajjanassā’’ti. Sabbepi saṁyojanā taṇhāvaseneva sambhavantīti",
  "tika-s0202t0:222_3": "āha – ‘‘taṇhāvasena saṁyojanatthāyā’’ti. Āruppe panassa kaṅkhā natthīti anussavavasena",
  "tika-s0202t0:222_4": "laddhanicchayaṁ sandhāya vuttaṁ. Kāmaṁ duggatidukkhānaṁ ekantasaṁvattanena natthikadiṭṭhiādīnaṁ",
  "tika-s0202t0:222_5": "apaṇṇakatā pākaṭā eva, nippariyāyena pana anavajjassa atthassa ekantasādhakaṁ apaṇṇakanti",
  "tika-s0202t0:222_6": "katvā codanā, sāvajjassapi atthassa sādhane ekaṁsikabhāvaṁ gahetvā parihāro. Tenāha",
  "tika-s0202t0:222_7": "‘‘gahaṇavasenā’’tiādi. Tena ruḷhīvasena ‘‘natthi dinna’’ntiādīni apaṇṇakaṅgāni jātānīti dasseti.",
  "tika-s0202t0:223_0": "105.Heṭṭhātayo puggalāva hontīti attantapo parantapoti imasmiṁ catukke heṭṭhā tayo",
  "tika-s0202t0:223_1": "puggalā honti. Yathāvuttā pañcapi puggalā duppaṭipannāva, tato atthikavādādayo pañcapuggalā",
  "tika-s0202t0:223_2": "sammāpaṭipannatāya imasmiṁ catukke eko catutthapuggalova hoti. Etamatthaṁ dassetunti",
  "tika-s0202t0:223_3": "idha heṭṭhā vuttapuggalapañcakadvayaṁ imasmiṁ catukke eva saṅgahaṁ gacchatīti vibhāgena",
  "tika-s0202t0:223_4": "duppaṭipattisuppaṭipattiyo dassetuṁ bhagavā imaṁ desanaṁ ārabhīti. Yaṁ panettha atthato",
  "tika-s0202t0:223_5": "avibhattaṁ, taṁ suviññeyyameva.",
  "tika-s0202t0:224": "Apaṇṇakasuttavaṇṇanāya līnatthappakāsanā samattā.",
  "tika-s0202t0:225": "Niṭṭhitā ca gahapativaggavaṇṇanā."
}