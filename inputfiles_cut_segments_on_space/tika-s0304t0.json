{
  "tika-s0304t0:0": "Namo tassa bhagavato arahato sammāsambuddhassa",
  "tika-s0304t0:1": "Saṃyuttanikāye",
  "tika-s0304t0:2": "1. Aniccavaggo",
  "tika-s0304t0:3": "1. Ajjhattāniccasuttavaṇṇanā",
  "tika-s0304t0:4_0": "1. Cakkhatīti cakkhu, ñāṇaṃ, yathāsabhāvato ārammaṇassa jānanena samavisamaṃ ācikkhantaṃ",
  "tika-s0304t0:4_1": "viya pavattatīti attho. Tathā maṃsacakkhu. Tampi hi rūpadassane cakkhatīti cakkhu.",
  "tika-s0304t0:4_2": "Buddhānaṃyeva cakkhūti buddhacakkhu, asādhāraṇato hi sattasantānesu sassatucchedadiṭṭhi",
  "tika-s0304t0:4_3": "anulomikañāṇayathābhūtañāṇānañceva kāmarāgānusayādīnañca yāthāvato vibhāvitañāṇaṃ",
  "tika-s0304t0:4_4": "āsayānusayañāṇaṃ indriyaparopariyattañāṇañca. Heṭṭhimā tayo maggā catusaccadhammesu",
  "tika-s0304t0:4_5": "vuttākārena pavattiyā dhamme cakkhūti dhammacakkhu, tathā tesaṃ phalāni taṃtaṃpaṭipakkhesu",
  "tika-s0304t0:4_6": "paṭippassaddhipahānavasena pavattanato. Samantato sabbadhammesu cakkhukiccasādhanato",
  "tika-s0304t0:4_7": "samantacakkhu, sabbaññutaññāṇaṃ. Dibbavihārasannissayena laddhabbato devānaṃ dibbacakkhu",
  "tika-s0304t0:4_8": "viyāti taṃ dibbacakkhu, abhiññāviseso. Ālokaṃ vaḍḍhetvā rūpadassanato “ālokapharaṇenā”ti",
  "tika-s0304t0:4_9": "vuttaṃ. “Idaṃ dukkhaṃ ariyasaccanti me, bhikkhave, pubbe ananussutesu dhammesu cakkhuṃ",
  "tika-s0304t0:4_10": "udapādī”tiādinā nayena āgatattā catusaccaparicchedakañāṇaṃ “paññācakkhū”ti vuttaṃ.",
  "tika-s0304t0:4_11": "Tadidaṃ “vipassanāñāṇa”nti vadanti, “vipassanāmaggaphalapaccavekkhaṇañāṇānī”ti apare.",
  "tika-s0304t0:5_0": "Paccayabhūtehi etehi abhisambharīyantīti sambhārā, upatthambhabhūtā catusamuṭṭhānikarūpā.",
  "tika-s0304t0:5_1": "Saha sambhārehīti sasambhāraṃ. Mahābhūtānaṃ upādāya pasīdatīti pasādo. Akkhikūpake",
  "tika-s0304t0:5_2": "akkhipaṭalehīti ubhohi akkhidalehi. Sambhavoti āpodhātumeva sambhavabhūtamāha. Idha",
  "tika-s0304t0:5_3": "“terasa sambhārā”ti vuttaṃ. Aṭṭhasāliniyaṃ pana saṇṭhānena saddhiṃ “cuddasa sambhārā”ti",
  "tika-s0304t0:5_4": "āgataṃ. Tattha saṇṭhānanti vaṇṇāyatanameva parimaṇḍalādisaṇṭhānabhūtaṃ. Visuṃ vacanaṃ",
  "tika-s0304t0:5_5": "pana nesaṃ tathābhūtānaṃ atathābhūtānañca āpodhātuvaṇṇāyatanānaṃ yathāvutte maṃsapiṇḍe",
  "tika-s0304t0:5_6": "vijjamānattā. Sambhavassa catudhātunissitehi saha vuttassa dhātuttayanissitatā yojetabbā.",
  "tika-s0304t0:5_7": "Diṭṭhimaṇḍaleti abhimukhaṃ ṭhitānaṃ paṭibimbapaññāyanaṭṭhānabhūte cakkhusaññitāya",
  "tika-s0304t0:5_8": "diṭṭhiyā pavattiṭṭhānabhūte maṇḍale. Sanniviṭṭhanti etena cakkhupasādassa anekakalāpagatabhāvo",
  "tika-s0304t0:5_9": "dassito. Tathā hi so satta akkhipaṭalāni abhibyāpetvā vattati. Yasmā so satta akkhipaṭalāni",
  "tika-s0304t0:5_10": "byāpetvā ṭhitehi attano nissayabhūtehi katūpakāraṃ taṃnissiteheva āyuvaṇṇādīhi anupālitaparivāritaṃ",
  "tika-s0304t0:5_11": "tisantatirūpasamuṭṭhāpakehi utucittāhārehi upatthambhiyamānaṃ hutvā tiṭṭhati. Rūpadassanasamatthanti",
  "tika-s0304t0:5_12": "attānaṃ nissāya pavattaviññāṇassa vasena rūpāyatanadassanasamatthaṃ. Vitthārakathāti",
  "tika-s0304t0:5_13": "tassa cakkhuno sotādīnañca hetupaccayādivasena ceva lakkhaṇādivasena ca vitthārakathā.",
  "tika-s0304t0:6_0": "Sammasanacāracittanti vipassanāya pavattiṭṭhānabhūtaṃ vipassitabbaṃ cittaṃ. Keci",
  "tika-s0304t0:6_1": "“vipassanupagatakiriyamayacitta”nti vadanti, taṃ tesaṃ matimattaṃ. Tīṇi lakkhaṇāni",
  "tika-s0304t0:6_2": "dassetvā vipassanaṃ ussukkāpetvā arahattassa pāpanavasena desanāya pavattattā.",
  "tika-s0304t0:7": "Ajjhattāniccasuttavaṇṇanā niṭṭhitā.",
  "tika-s0304t0:8": "2-3. Ajjhattadukkhasuttādivaṇṇanā",
  "tika-s0304t0:9_0": "2-3. Dve lakkhaṇānīti dukkhānattalakkhaṇāni. Ekaṃ lakkhaṇanti anattalakkhaṇaṃ. Sesānīti",
  "tika-s0304t0:9_1": "vuttāvasesāni lakkhaṇāni. Tehīti yehi dutiyatatiyāni suttāni desitāni, tehi. Sallakkhitānīti",
  "tika-s0304t0:9_2": "sammadeva upadhāritāni. Ettakenāti dvinnaṃ ekasseva vā lakkhaṇassa kathanena.",
  "tika-s0304t0:10": "Ajjhattadukkhasuttādivaṇṇanā niṭṭhitā.",
  "tika-s0304t0:11": "4-6. Bāhirāniccasuttādivaṇṇanā",
  "tika-s0304t0:12": "4-6. Vuttasadisovāti “dve lakkhaṇānī”tiādinā vuttasadiso eva. Nayoti atidesanayo.",
  "tika-s0304t0:13": "Bāhirāniccasuttādivaṇṇanā niṭṭhitā.",
  "tika-s0304t0:14": "7-12. Ajjhattāniccātītānāgatasuttādivaṇṇanā",
  "tika-s0304t0:15_0": "7-12. Sallakkhetvāti atītānāgatānaṃ avijjamānattā gāhassa daḷhatāya sallakkhetvā.",
  "tika-s0304t0:15_1": "Paccuppannesu vijjamānattā balavatā taṇhādigāhena vipassanāvīthiṃ paṭipādetuṃ kilamantānaṃ vineyyānaṃ vasena.",
  "tika-s0304t0:16": "Ajjhattāniccātītānāgatasuttādivaṇṇanā niṭṭhitā.",
  "tika-s0304t0:17": "Aniccavaggavaṇṇanā niṭṭhitā.",
  "tika-s0304t0:18": "2. Yamakavaggo",
  "tika-s0304t0:19": "1-4. Paṭhamapubbesambodhasuttādivaṇṇanā",
  "tika-s0304t0:20_0": "13-16. Dvīsupi suttesu āyatanānaṃ vasena desanā ekarasāvāti “paṭhamadutiyesū”ti ekajjhaṃ",
  "tika-s0304t0:20_1": "paduddhāro kato. Āhito ahaṃmāno etthāti attā, attabhāvo. Attānamadhi ajjhattaṃ, tappariyāpannattā",
  "tika-s0304t0:20_2": "tattha bhavāni ajjhattikāni, tesaṃ ajjhattikānaṃ. Ajjhattañca nāma ajjhattajjhattaṃ,",
  "tika-s0304t0:20_3": "niyakajjhattaṃ, gocarajjhattaṃ, visayajjhattanti catubbidhaṃ. Tattha ajjhattajjhattaṃ",
  "tika-s0304t0:20_4": "ajjhatte bhavanti ajjhattikanti āha “ajjhattajjhattavasena ajjhattikāna”nti. Tesaṃ",
  "tika-s0304t0:20_5": "cakkhādīnaṃ ajjhattesupi ajjhattikabhāvo adhikasinehavatthutāyāti āha “chandarāgassa",
  "tika-s0304t0:20_6": "adhimattabalavatāyā”ti. Idāni tattha tamatthaṃ paṭiyoginā saddhiṃ udāharaṇavasena",
  "tika-s0304t0:20_7": "dassento “manussānaṃ hī”tiādimāha. Taṃ uttānameva. Bāhirānīti ajjhattikato bahi bhavāni.",
  "tika-s0304t0:21": "Paṭhamapubbesambodhasuttādivaṇṇanā niṭṭhitā.",
  "tika-s0304t0:22": "5-6. Paṭhamanoceassādasuttādivaṇṇanā",
  "tika-s0304t0:23_0": "17-18. Nikkhantāti lokato nikkhantā. Visaṃyuttā saṃyogahetūnaṃ kilesānaṃ pahīnattā",
  "tika-s0304t0:23_1": "no saṃyuttā. No adhimuttāti na ussukkajātā. Vimariyādī…pe… cetasāti vigatakilesavaṭṭamariyādatāya",
  "tika-s0304t0:23_2": "nimmariyādīkatena cittena. Catusaccameva kathitaṃ cakkhādīnaṃ assādādino kathitattā.",
  "tika-s0304t0:24": "Paṭhamanoceassādasuttādivaṇṇanā niṭṭhitā.",
  "tika-s0304t0:25": "7-10. Paṭhamābhinandasuttādivaṇṇanā",
  "tika-s0304t0:26": "19-22. Vaṭṭavivaṭṭameva kathitaṃ abhinandanānaṃ uppādanirodhānañca vasena desanāya pavattattā. Anupubbakathāti ādito paṭṭhāya padatthavaṇṇanā. Nesanti suttānaṃ.",
  "tika-s0304t0:27": "Paṭhamābhinandasuttādivaṇṇanā niṭṭhitā.",
  "tika-s0304t0:28": "Yamakavaggavaṇṇanā niṭṭhitā.",
  "tika-s0304t0:29": "3. Sabbavaggo",
  "tika-s0304t0:30": "1. Sabbasuttavaṇṇanā",
  "tika-s0304t0:31_0": "23. Sabba-saddo pakaraṇavasena katthaci sappadesepi pavattatīti tato nivattanatthaṃ",
  "tika-s0304t0:31_1": "anavasesavisayena sabba-saddena visesetvā vuttaṃ “sabbasabba”nti, sabbameva hutvā",
  "tika-s0304t0:31_2": "sabbanti attho. Āyatanabhāvaṃ sabbaṃ āyatanasabbaṃ, sesadvayepi eseva nayo.",
  "tika-s0304t0:32_0": "Tassa avisayābhāvato na addiṭṭhamidhatthi kiñcīti. Idhāti nipātamattaṃ, idha vā sadevake",
  "tika-s0304t0:32_1": "loke, dassanabhūtena ñāṇena adiṭṭhaṃ nāma kiñci natthīti attho. Yadi evaṃ anumānavisayaṃ",
  "tika-s0304t0:32_2": "nu kho kathanti āha “atho aviññāta”nti. Aññesaṃ apaccakkhampi aviññātaṃ tassa kiñci",
  "tika-s0304t0:32_3": "natthīti adiṭṭhaṃ aviññātaṃ natthi. Paccuppannaṃ atītameva ñeyyaṃ gahitaṃ, anāgataṃ",
  "tika-s0304t0:32_4": "nu kho kathanti āha – “ajānitabba”nti, tassa kiñci natthīti ānetvā sambandho. Jānituṃ",
  "tika-s0304t0:32_5": "ñātuṃ asakkuṇeyyaṃ nāma tassa kiñci natthīti dassento āha “sabbaṃ abhiññāsī”tiādi.",
  "tika-s0304t0:33_0": "Sakalassa sakkāyadhammassa pariggahitattā sakkāyasabbaṃ. Sabbadhammesūti pañcannaṃ",
  "tika-s0304t0:33_1": "dvārānaṃ ārammaṇabhūtesu sabbesu dhammesu. Yasmā chasupi ārammaṇesu gahitesu padesasabbaṃ",
  "tika-s0304t0:33_2": "nāma na hoti, tasmā “pañcārammaṇamatta”nti vuttaṃ. Padesasabbaṃ sakkāyasabbaṃ na",
  "tika-s0304t0:33_3": "pāpuṇāti tassa tebhūmakadhammesu ekadesassa asaṅgaṇhanato. Sakkāyasabbaṃ āyatanasabbaṃ",
  "tika-s0304t0:33_4": "na pāpuṇāti lokuttaradhammānaṃ asaṅgaṇhanato. Āyatanasabbaṃ sabbasabbaṃ na pāpuṇāti.",
  "tika-s0304t0:33_5": "Yasmā āyatanasabbena catubhūmakadhammāva pariggahitā, na lakkhaṇapaññattiyo, yasmā",
  "tika-s0304t0:33_6": "sabbasabbaṃ dassentena buddhañāṇavisayo dassito, tasmā “sabbasabbaṃ na pāpuṇātī”ti",
  "tika-s0304t0:33_7": "etthāpi “kasmā…pe… natthitāyā”ti sabbaṃ ñātārammaṇeneva pucchāvissajjanaṃ kataṃ.",
  "tika-s0304t0:33_8": "“Āyatanasabbepi idha vipassanupagadhammāva gahetabbā abhiññeyyaniddesavasenapi sammasanacārasseva",
  "tika-s0304t0:33_9": "icchitattā”ti vadanti.",
  "tika-s0304t0:34_0": "Paṭikkhipitvāti “idaṃ sabbaṃ nāma na hotī”ti evaṃ paṭikkhipitvā. Tassāti “aññaṃ sabbaṃ",
  "tika-s0304t0:34_1": "paññāpessāmī”ti vadantassa. Vācāya vattabbavatthumattakamevāti vañjhāputtagaganakusumādivācā",
  "tika-s0304t0:34_2": "viya etassa vācāya kevalaṃ vattabbavatthukameva bhaveyya, na attho, vacanamattakamevāti",
  "tika-s0304t0:34_3": "attho. Atikkamitvāti anāmasitvā aggahetvā. Taṃ kissa hetūti vighātāpajjanaṃ kena",
  "tika-s0304t0:34_4": "hetunā. Yathā taṃ avisayasminti yathā aññopi koci avisaye vāyamanto, evanti attho.",
  "tika-s0304t0:34_5": "Aṭṭhakathāyaṃ pana yasmā pāḷiyaṃ “taṃ kissa hetū”ti vuttakāraṇameva upanayanavasena",
  "tika-s0304t0:34_6": "dassetuṃ “yathā ta”ntiādi vuttaṃ. Kāraṇopanayanañca kāraṇamevāti “yathāti kāraṇavacana”nti",
  "tika-s0304t0:34_7": "vuttanti daṭṭhabbaṃ. Tenevāha “evaṃ imasmimpi avisaye”tiādi.",
  "tika-s0304t0:35": "Sabbasuttavaṇṇanā niṭṭhitā.",
  "tika-s0304t0:36": "2. Pahānasuttavaṇṇanā",
  "tika-s0304t0:37_0": "24. Sabbassāti dvārārammaṇehi saddhiṃ dvārappavattassa. Pahānāyāti tappaṭibaddhachandarāgapahānavasena",
  "tika-s0304t0:37_1": "pajahanāya. Cakkhusamphassanti cakkhusannissitaphassaṃ. Mūlapaccayanti mūlabhūtaṃ",
  "tika-s0304t0:37_2": "paccayaṃ katvā, sahajātavedanāya cakkhusamphassapaccayabhāve vattabbameva natthi.",
  "tika-s0304t0:37_3": "Eseva nayoti apadesena “sotasamphassaṃ mūlapaccayaṃ katvā”tiādinā vattabbanti dasseti.",
  "tika-s0304t0:37_4": "Manoti bhavaṅgacittaṃ manodvārassa adhippetattā. Ārammaṇanti dhammārammaṇaṃ. Sahāvajjanakajavananti",
  "tika-s0304t0:37_5": "sahamanodvārāvajjanakaṃ javanaṃ. Taṃpubbakattā manoviññāṇaphassavedanānaṃ mūlapaccayabhūtā",
  "tika-s0304t0:37_6": "sabbesveva cakkhudvārādīsu vuttittā tadanurūpato “bhavaṅgasahajāto samphasso”ti vuttaṃ.",
  "tika-s0304t0:37_7": "Sahāvajjanavedanāya javanavedanā “vedayita”nti adhippetā, bhavaṅgasampayuttāya pana",
  "tika-s0304t0:37_8": "vedanāya gahaṇe vattabbameva natthi. Bhavaṅgato amocetvā bhavaṅgacittena saddhiṃyeva",
  "tika-s0304t0:37_9": "āvajjanaṃ gahetvā manodvārāvajjanaṃ bhavaṅgaṃ daṭṭhabbaṃ. Yā panettha desanāti yā",
  "tika-s0304t0:37_10": "ettha “pahānāyā”tiādinā pavattadesanā satthu anasiṭṭhi āṇā. Ayaṃ paṇṇatti nāma tassa",
  "tika-s0304t0:37_11": "tassa atthassa pakārato ñāpanato. Ettha sabbaggahaṇena sabbe sabhāvadhammā gahitā,",
  "tika-s0304t0:37_12": "paññatti pana katamāti vicāraṇāya taṃ dassetuṃ “yā panetthā”tiādi vuttanti daṭṭhabbaṃ.",
  "tika-s0304t0:38": "Pahānasuttavaṇṇanā niṭṭhitā.",
  "tika-s0304t0:39": "3. Abhiññāpariññāpahānasuttavaṇṇanā",
  "tika-s0304t0:40_0": "25. Abhiññāti abhiññāya. Ya-kāralopavasenāyaṃ niddeso “sayaṃ abhiññā”tiādīsu viya,",
  "tika-s0304t0:40_1": "tathā “pariññā”ti etthāpi. Sabbanti āyatanasabbaṃ. Tañhi abhiññeyyaṃ. Abhijānitvāti",
  "tika-s0304t0:40_2": "abhiññāya jānitvā. Parijānitvāti tīraṇapariññāya aniccādito parijānitvā. Pajahanatthāyāti",
  "tika-s0304t0:40_3": "pahānapariññāya anavasesato pajahanāya.",
  "tika-s0304t0:41": "Abhiññāpariññāpahānasuttavaṇṇanā niṭṭhitā.",
  "tika-s0304t0:42": "4. Paṭhamaaparijānanasuttavaṇṇanā",
  "tika-s0304t0:43": "26. “Abhijāna”ntiādinā ettha bhagavā paṭhamaṃ kaṇhapakkhaṃ dassetvā sukkapakkhaṃ dasseti veneyyajjhāsayavasena. Tenettha vaṭṭavivaṭṭaṃ kathitaṃ.",
  "tika-s0304t0:44": "Paṭhamaaparijānanasuttavaṇṇanā niṭṭhitā.",
  "tika-s0304t0:45": "5. Dutiyaaparijānanasuttavaṇṇanā",
  "tika-s0304t0:46_0": "27. Cakkhuviññāṇaviññātabbadhammo nāma rūpāyatanamevāti āha “heṭṭhā gahitarūpamevā”ti.",
  "tika-s0304t0:46_1": "Idha anāpāthagataṃ “cakkhuviññāṇaviññātabbā dhammā”ti vuttattā. Heṭṭhā āpāthagatampi",
  "tika-s0304t0:46_2": "anāpāthagatampi gahitameva “ye ca rūpā”ti anavasesato vuttattā. Te hi vedanāsaññāsaṅkhārakkhandhā",
  "tika-s0304t0:46_3": "saha cakkhuviññāṇena viññātabbattā. Tathā hi cakkhuviññāṇaṃ tehi ekuppādaṃ ekavatthukaṃ",
  "tika-s0304t0:46_4": "ekanirodhaṃ ekārammaṇameva. Sesapadesūti sesesu “yañca sotaṃ ye ca saddā”tiādinā",
  "tika-s0304t0:46_5": "āgatesu kaṇhapakkhe pañcasu, sukkapakkhe chasupi padesu. Eseva nayoti yvāyaṃ “heṭṭhā",
  "tika-s0304t0:46_6": "gahitarūpameva gaṇhitvā”ti attho vutto. Eso eva tatthapi atthavaṇṇanānayo.",
  "tika-s0304t0:47": "Dutiyaaparijānanasuttavaṇṇanā niṭṭhitā.",
  "tika-s0304t0:48": "6. Ādittasuttavaṇṇanā",
  "tika-s0304t0:49_0": "28. Gayānāmikāya nadiyā avidūre pavatto gāmo gayā nāma, tassaṃ gayāyaṃ viharatīti",
  "tika-s0304t0:49_1": "samīpatthe cetaṃ bhummavacanaṃ. Gayāgāmassa hi āsanne gayāsīsanāmake piṭṭhipāsāṇe",
  "tika-s0304t0:49_2": "bhagavā tadā vihāsi. Tenāha “bhagavā tattha viharatī”ti.",
  "tika-s0304t0:50_0": "Tatrāti “bhikkhū āmantesī”ti ye bhikkhū āmantesi, yathā cāyaṃ desanā tesaṃ sappāyā",
  "tika-s0304t0:50_1": "jātā, tatra tasmiṃ atthadvaye vibhāvetabbe ayaṃ anupubbikathā samudāgamato paṭṭhāya",
  "tika-s0304t0:50_2": "anupaṭipāṭikathā. Itoti imasmā kappato. Kirāti anussavanatthe nipāto. Pāramitāparibhāvanāya",
  "tika-s0304t0:50_3": "paripākagate. Ñāṇeti bodhiñāṇe. Kaniṭṭhaputto vemātikabhātā bhagavato. Veḷubhittikuṭikāhi",
  "tika-s0304t0:50_4": "parikkhipitvā bahiddhā, anto pana paṭasāṇīhi.",
  "tika-s0304t0:51_0": "Sabbesaṃ sattānaṃ. Puññacetanaṃ anto abbhantare paveseti. Bhagavāpi tassa puttoti",
  "tika-s0304t0:51_1": "katvā “aññe tayo puttā”ti vuttaṃ. Avippakiritvāti parājayena avippakiriya apalāyitvā.",
  "tika-s0304t0:51_2": "Pidahīti dātuṃ na sakkomīti tathā akāsi. Saccavāditāya gaṇhiṃsūti rājakulassa saccavāditāya",
  "tika-s0304t0:51_3": "attano varaṃ gaṇhiṃsu.",
  "tika-s0304t0:52_0": "Vinivattitunti paṭiññāya nivattituṃ. Antarāti tumhehi paricchinnakālassa antarā eva",
  "tika-s0304t0:52_1": "matā. Aṭṭhavīsatihatthaṭṭhānaṃ usabhaṃ nāma. Usabhe aṭṭhavīsatihatthappamāṇe ṭhāne.",
  "tika-s0304t0:52_2": "Dānagge byāvaṭoti pasuto.",
  "tika-s0304t0:53_0": "Soti bhagavā. Tathārūpañhi buddhānaṃ desanāpāṭihāriyaṃ, yathā desanāya gahito attho",
  "tika-s0304t0:53_1": "paccakkhato vibhūto hutvā upaṭṭhāti. Tenāha “imesaṃ…pe… desessāmī”ti. Sanniṭṭhānanti",
  "tika-s0304t0:53_2": "cirakālaparicitādittaaggikānaṃ ādittapariyāyadesanāva sappāyāti nicchayamakāsi. Padittanti",
  "tika-s0304t0:53_3": "padīpitaṃ ekādasahi aggīhi ekajālībhūtaṃ. Tenāha “sampajjalita”nti. Dukkhalakkhaṇaṃ",
  "tika-s0304t0:53_4": "kathitaṃ cakkhādīnaṃ ekādasahi aggīhi ādittabhāvena dukkhamatāya dukkhassa kathitattā.",
  "tika-s0304t0:54": "Ādittasuttavaṇṇanā niṭṭhitā.",
  "tika-s0304t0:55": "7. Addhabhūtasuttavaṇṇanā",
  "tika-s0304t0:56": "29. Adhisaddena samānattho addhasaddoti āha “addhabhūtanti adhibhūta”ntiādi. Sesaṃ vuttanayameva.",
  "tika-s0304t0:57": "Addhabhūtasuttavaṇṇanā niṭṭhitā.",
  "tika-s0304t0:58": "8. Samugghātasāruppasuttavaṇṇanā",
  "tika-s0304t0:59_0": "30. Maññitaṃ nāma taṇhāmānadiṭṭhīhi gahetabbaṃ maññitaṃ. Sabbasmiṃ maññitanti sabbamaññitaṃ,",
  "tika-s0304t0:59_1": "tassa samugghāto setughāto, tadāvahaṃ sabbamaññitasamugghātasāruppaṃ. Aṭṭhakathāyaṃ",
  "tika-s0304t0:59_2": "pana “maññitaṃ nāma cakkhādīsu eva uppajjati, nāññasmi”nti dutiyanayo vutto. Anucchavikanti",
  "tika-s0304t0:59_3": "anurūpaṃ avilomaṃ. Idhāti idheva sāsane aññattha tadabhāvato. “Taṇhā-mānadiṭṭhimaññitāna”nti",
  "tika-s0304t0:59_4": "vuttaṃ maññitattayaṃ saparasantānesu paṭipakkhavasena yojetvā dassetuṃ “cakkhuṃ ahanti",
  "tika-s0304t0:59_5": "vā”tiādi vuttaṃ. Tattha “cakkhuṃ aha”nti iminā ajjhattavisayaṃ diṭṭhimaññitañca dasseti",
  "tika-s0304t0:59_6": "attābhinivesāhaṃkāradīpanato. “Mama”nti iminā taṇhāmaññitaṃ mānamaññitampi vā, pariggahamukhenapi",
  "tika-s0304t0:59_7": "seyyādito mānuppajjanato. Sesapadadvayepi iminā nayena maññitavibhāgo veditabbo.",
  "tika-s0304t0:59_8": "Ahanti attāva, so ca cakkhusmiṃ tadadhīnavuttittā “paro”ti na maññati. Mama kiñcanapalibodho",
  "tika-s0304t0:59_9": "cakkhusmiṃ sati labbhanato, asati na maññati tathāmaññitassa paccayaghātato. Sesapadadvayepi eseva nayo.",
  "tika-s0304t0:60_0": "Ahaṃ cakkhuto niggatoti “aha”nti vattabbo ayaṃ satto cakkhuto niggato tattha sukhumākārena",
  "tika-s0304t0:60_1": "upalabbhanato. Mama kiñcanapalibodho cakkhuto niggato tasmiṃ sati eva upalabbhanato.",
  "tika-s0304t0:60_2": "Sesadvayepi eseva nayo. Tattha paroti paro satto. Mama cakkhūti na maññati yassa",
  "tika-s0304t0:60_3": "taṃ cakkhu, tassa “aha”nti vattabbasseva abhāvato. Mamattabhūtanti mama kāraṇaṃ.",
  "tika-s0304t0:60_4": "Sesaṃ uttānameva. Evametasmiṃ sutte cakkhurūpa-cakkhuviññāṇa-cakkhusamphassa-sukhadukkhādukkhamasukhavasena",
  "tika-s0304t0:60_5": "satta vārā cakkhudvāre, tathā sotadvārādīsūti cha sattakā dvecattālīsa. Puna sakkāyavasena",
  "tika-s0304t0:60_6": "“sabbaṃ na maññatī”tiādinā vuttaṃ, tena tecattālīsa. Puna tebhūmakavaṭṭaṃ “loko”ti",
  "tika-s0304t0:60_7": "gahetvā “na kiñci loke upādiyatī”ti vuttaṃ, tena catucattālīsa honti. Evaṃ sabbathāpi",
  "tika-s0304t0:60_8": "catucattālīsāya ṭhānesu arahattaṃ pāpetvā vipassanā kathitāti veditabbā. “Catucattālīsādhikasatesū”ti",
  "tika-s0304t0:60_9": "kesuci potthakesu likhanti, sā ca pamādalekhā.",
  "tika-s0304t0:61": "Samugghātasāruppasuttavaṇṇanā niṭṭhitā.",
  "tika-s0304t0:62": "9. Paṭhamasamugghātasappāyasuttavaṇṇanā",
  "tika-s0304t0:63_0": "31. Upakārabhūtā tadāvahattā. Tatoti maññitākārato. Tanti maññanāvatthuṃ. Aññenākārenāti",
  "tika-s0304t0:63_1": "yathā maññati aniccādiākārato, aññena aniccādinā ākārena hoti. Aññathābhāvaṃ vipariṇāmanti",
  "tika-s0304t0:63_2": "uppādavayatāya aññathābhāvaṃ jarāya maraṇena ca dvedhā vipariṇāmetabbaṃ. Taṃ upagamanena",
  "tika-s0304t0:63_3": "aññathābhāvī, evaṃbhūto hutvāpi jīraṇabhijjanasabhāvesu. Bhavesu satto loko uparipi",
  "tika-s0304t0:63_4": "bhavaṃyeva abhinandati. Heṭṭhā gahitameva saṅkaḍḍhitvāti “cakkhuṃ na maññatī”tiādinā",
  "tika-s0304t0:63_5": "heṭṭhā gahitameva khandhadhātuāyatanāti khandhādipariyāyena ekato gahetvā punapi",
  "tika-s0304t0:63_6": "maññanāvatthuṃ dasseti. Avasāne “tato taṃ hotī”ti vuttapadena saddhiṃ sabbavāresu",
  "tika-s0304t0:63_7": "aṭṭha aṭṭha hontīti “aṭṭhacattālīsāya ṭhānesū”ti vuttaṃ.",
  "tika-s0304t0:64": "Paṭhamasamugghātasappāyasuttavaṇṇanā niṭṭhitā.",
  "tika-s0304t0:65": "10. Dutiyasamugghātasappāyasuttavaṇṇanā",
  "tika-s0304t0:66_0": "32. Dassetvāti ettha lakkhaṇe ayaṃ tvā-saddo, hetumhi vā. Anādisattasantānagatagāhattayalakkhitā",
  "tika-s0304t0:66_1": "hi satthu, tiparivaṭṭadesanā taṃnimittaṃ yāvadeva tappahānāya pavattitabhāvato. Arahattaṃ",
  "tika-s0304t0:66_2": "pāpetvā vipassanā kathitāti aṭṭhakathāyaṃ vuttaṃ “saha vipassanāya cattāropi maggā kathitā”ti.",
  "tika-s0304t0:67": "Dutiyasamugghātasappāyasuttavaṇṇanā niṭṭhitā.",
  "tika-s0304t0:68": "Sabbavaggavaṇṇanā niṭṭhitā.",
  "tika-s0304t0:69": "4. Jātidhammavaggavaṇṇanā",
  "tika-s0304t0:70_0": "33-42. Nibbattanasabhāvanti hetupaccayehi uppajjanasabhāvaṃ. Uppādānantaraṃ buddhippattiyā",
  "tika-s0304t0:70_1": "jīraṇasabhāvaṃ. Yattha cakkhādayo, tattheva visabhāgasamuṭṭhānalakkhaṇena byādhino",
  "tika-s0304t0:70_2": "uppattipaccayabhāvena byādhisabhāvaṃ. Maraṇasabhāvanti vināsasabhāvaṃ. Sokasabhāvanti",
  "tika-s0304t0:70_3": "ñātibyasanādinā ḍayhamānadukkhasabhāvaṃ. Saṃkilesikasabhāvanti taṇhādivasena saṃkilissanasabhāvaṃ.",
  "tika-s0304t0:71": "Jātidhammavaggavaṇṇanā niṭṭhitā.",
  "tika-s0304t0:72": "5. Sabbaaniccavaggavaṇṇanā",
  "tika-s0304t0:73_0": "43-52. Ñātapariññā āgatā visayavasena tabbisayassa dhammassa jotitattā. Itarā dve",
  "tika-s0304t0:73_1": "tīraṇapahānapariññāpi āgatā evāti veditabbā, tāsaṃ abhiññeyyadhammavisayattā ñāṇassa",
  "tika-s0304t0:73_2": "ca tīraṇapahānapariññāsambhavato. Pariññeyyapade tīraṇapariññāva āgatā, pahātabbapade",
  "tika-s0304t0:73_3": "pahānapariññāva āgatāti yojanā. Itarāpi dve gahitāyeva tāhi vinā atthasiddhiyā abhāvato.",
  "tika-s0304t0:73_4": "Paccakkhaṃ kātabbaṃ ārammaṇato asammohato paṭivijjhanena. Avuttāpi gahitāyeva parijānanassa",
  "tika-s0304t0:73_5": "yāvadeva pahānatthattā. Ekasabhāvena vinābhāvo anekaggaṭṭho. Upasaṭṭharogena viya",
  "tika-s0304t0:73_6": "anto eva abhihatasabbatā upahataṭṭho.",
  "tika-s0304t0:74": "Sabbaaniccavaggavaṇṇanā niṭṭhitā.",
  "tika-s0304t0:75": "Paṭhamo paṇṇāsako.",
  "tika-s0304t0:76": "6. Avijjāvaggavaṇṇanā",
  "tika-s0304t0:77_0": "53-62. Catūsu saccesu aññāṇaṃ tappaṭicchādakasammoho. Avindiyaṃ vindati, vindiyaṃ",
  "tika-s0304t0:77_1": "na vindatīti katvā vijjāya paṭipakkhova avijjā. Vijjāya uppannāya anavasesato avijjā",
  "tika-s0304t0:77_2": "pahīyati, taṃ dassento “vijjāti arahattamaggavijjā”ti āha. Na kevalaṃ aniccānupassanāvaseneva",
  "tika-s0304t0:77_3": "maggavuṭṭhānaṃ, atha kho itarānupassanāvasenapīti dassento “dukkhā…pe… pahīyatiyevā”ti",
  "tika-s0304t0:77_4": "āha. Sabbatthāti uparisuttante sandhāyāha. Tato aparepi taṃatthalakkhaṇavasena kathitasuttantepi.",
  "tika-s0304t0:77_5": "Tānipi hi tathā bujjhanakapuggalānamajjhāsayena vuttānīti.",
  "tika-s0304t0:78": "Avijjāvaggavaṇṇanā niṭṭhitā.",
  "tika-s0304t0:79": "7. Migajālavaggo",
  "tika-s0304t0:80": "1. Paṭhamamigajālasuttavaṇṇanā",
  "tika-s0304t0:81_0": "63. Cakkhuviññāṇaṃ dassanakiccanti vuttacakkhuviññāṇena passitabbanti āha “iṭṭhārammaṇabhūtā”ti.",
  "tika-s0304t0:81_1": "Kamanīyāti kāmetabbā. Manaṃ appāyantīti manāpāti āha “manavaḍḍhanakā”ti. Piyāyitabbasabhāvā",
  "tika-s0304t0:81_2": "piyarūpā. Kāmūpasaṃhitāti kāmapaṭisaṃyuttā. Ālambitabbatā eva cettha upasaṃhitatāti",
  "tika-s0304t0:81_3": "“ārammaṇaṃ katvā”tiādimāha. Taṇhāsaṅkhātā nandī taṇhānandī, na tuṭṭhinandīyeva “nandiṃ",
  "tika-s0304t0:81_4": "caratī”tiādīsu viya. Gāmantanti gāmasamīpaṃ. “Anupacāraṭṭhāna”nti vatvā taṃ dasseti “yatthā”tiādinā.",
  "tika-s0304t0:82": "Etthāti yathānīhate pāṭhe. “Imaṃ ekaṃ pariyāyaṃ ṭhapetvā”ti vuttaṃ tassa “pantānī”tipadena saṅgahitattā. Appasaddāni appanigghosānīti ettha appa-saddo abhāvattho.",
  "tika-s0304t0:83": "Paṭhamamigajālasuttavaṇṇanā niṭṭhitā.",
  "tika-s0304t0:84": "6. Samiddhilokapañhāsuttavaṇṇanā",
  "tika-s0304t0:85": "68. Āyācanasuttato paṭṭhāyāti migajālavagge dutiyasuttato paṭṭhāya. Paṭhamasutte pana dutiyakavihārādibhāvo vuttoti.",
  "tika-s0304t0:86": "Samiddhilokapañhāsuttavaṇṇanā niṭṭhitā.",
  "tika-s0304t0:87": "7. Upasenaāsīvisasuttavaṇṇanā",
  "tika-s0304t0:88_0": "69. Gahetvāti pārupanassa sithilakaraṇena vīmaṃsato mocetvā. Leṇacchāyāyāti purimadisāya",
  "tika-s0304t0:88_1": "leṇacchāyāyaṃ. Patitvāti leṇacchadanato bhassitvā. Phuṭṭhavisoti catūsu āsīvisesu",
  "tika-s0304t0:88_2": "so phuṭṭhaviso. Tenāha “tasmā”tiādi. Pariyādiyamānamevāti khepentameva, vināsentamevāti",
  "tika-s0304t0:88_3": "attho. Yathāparicchedenāti attano visaparicchedānurūpaṃ. Aññathābhāvanti vaḍḍhabhāvādipakatijahanaṃ.",
  "tika-s0304t0:88_4": "Sabhāvavigamoti vināso.",
  "tika-s0304t0:89": "Upasenaāsīvisasuttavaṇṇanā niṭṭhitā.",
  "tika-s0304t0:90": "8. Upavāṇasandiṭṭhikasuttavaṇṇanā",
  "tika-s0304t0:91_0": "70. Rūpaṃ paṭisaṃviditaṃ karoti ñātapariññāvasena. Rūparāganti nīlādibhede rūpadhamme",
  "tika-s0304t0:91_1": "rāgaṃ. Paṭisaṃviditaṃ karoti “ayaṃ me rāgo appahīno”ti. Etena sekkhānaṃ paccavekkhaṇā",
  "tika-s0304t0:91_2": "kathitā. Tena vuttaṃ “evampi kho, upavāṇa, sandiṭṭhiko dhammo hotī”tiādi. Rūparāgaṃ",
  "tika-s0304t0:91_3": "paṭisaṃviditaṃ karoti “natthi me ajjhattaṃ rūpesu rāgo”ti pajānāti. Asekkhānaṃ hāyaṃ paccavekkhaṇā.",
  "tika-s0304t0:92": "Upavāṇasandiṭṭhikasuttavaṇṇanā niṭṭhitā.",
  "tika-s0304t0:93": "9. Paṭhamachaphassāyatanasuttavaṇṇanā",
  "tika-s0304t0:94_0": "71. Phassākarānanti channaṃ phassānaṃ ākarānaṃ uppattiṭṭhānānaṃ, cakkhādīnanti attho.",
  "tika-s0304t0:94_1": "Naṭṭho nāma ahanti vadati, yo channaṃ phassāyatanānaṃ samudayādiṃ yathābhūtaṃ pajānāti,",
  "tika-s0304t0:94_2": "so vusitavā, itaro avusitavā ahañca tādisoti. Ayamevāti ayaṃ cakkhusmiṃ “netaṃ mamā”tiādinā",
  "tika-s0304t0:94_3": "tiṇṇaṃ gāhānaṃ abhāvo eva.",
  "tika-s0304t0:95": "Paṭhamachaphassāyatanasuttavaṇṇanā niṭṭhitā.",
  "tika-s0304t0:96": "10. Dutiyachaphassāyatanasuttavaṇṇanā",
  "tika-s0304t0:97": "72. Apunabbhavoti punabbhavābhāvo.",
  "tika-s0304t0:98": "11. Tatiyachaphassāyatanasuttavaṇṇanā",
  "tika-s0304t0:99": "73. Panassasanti ekaṃsena naṭṭhoti ayamettha atthoti āha “atinaṭṭho”ti, dhurato eva naṭṭhoti attho.",
  "tika-s0304t0:100": "Tatiyachaphassāyatanasuttavaṇṇanā niṭṭhitā.",
  "tika-s0304t0:101": "Migajālavaggavaṇṇanā niṭṭhitā.",
  "tika-s0304t0:102": "8. Gilānavaggo",
  "tika-s0304t0:103": "1-5. Paṭhamagilānasuttādivaṇṇanā",
  "tika-s0304t0:104": "74-78. Appaññātoti nāmagottato ceva sīlādiguṇehi ca appaññāto avissuto. Theramajjhimabhāvaṃ appattatāya navo.",
  "tika-s0304t0:105": "Paṭhamagilānasuttādivaṇṇanā niṭṭhitā.",
  "tika-s0304t0:106": "7. Dutiyaavijjāpahānasuttavaṇṇanā",
  "tika-s0304t0:107_0": "80. Aniccādivasena abhinivisanaṃ abhiniveso, so eva dhammasabhāvaṃ atikkamitvā parato",
  "tika-s0304t0:107_1": "āmasanato parāmāso, so eva gāho. Tena abhinivesaparāmāsaggāhena gaṇhituṃ na yuttā",
  "tika-s0304t0:107_2": "aniccādisabhāvattā. Saṅkhārā eva pavattiyā kāraṇabhāvato saṅkhāranimittāni. Yo saṅkhāresu",
  "tika-s0304t0:107_3": "apariññātābhinivesena passitabbo attākāro, so na hotīti añño anattākāro, tato aññato",
  "tika-s0304t0:107_4": "passati. Pariññātābhinivesoti tīraṇapariññāya paricchijja ñātamicchābhiniveso. Pariññātābhinivesoti",
  "tika-s0304t0:107_5": "vā pariññātavipassanābhiniveso. Vipassanāti arūpasattakavasena vipassanāya parijānitabbā.",
  "tika-s0304t0:108": "Dutiyaavijjāpahānasuttavaṇṇanā niṭṭhitā.",
  "tika-s0304t0:109": "8. Sambahulabhikkhusuttavaṇṇanā",
  "tika-s0304t0:110": "81. Kevalanti itaralakkhaṇehi avomissaṃ.",
  "tika-s0304t0:111": "10. Phaggunapañhāsuttavaṇṇanā",
  "tika-s0304t0:112_0": "83. Taṇhāya pahīnāya diṭṭhimānāpi pahīnā evāti “taṇhāpapañcassa chinnattā chinnapapañce”ti",
  "tika-s0304t0:112_1": "vuttaṃ. Dutiyapadepi eseva nayo. Idha sattavohāro cakkhādīsu vijjamānesu eva hoti,",
  "tika-s0304t0:112_2": "tasmā parinibbutānañca vohāro cakkhādīsu sannissayeneva, nāññathāti atikkantabuddhehi",
  "tika-s0304t0:112_3": "pariharitāni cakkhusotādīni pucchāmīti pucchati “atthi nu kho bhante”tiādinā. Cakkhusotādivaṭṭaṃ vaṭṭe pavatteyya.",
  "tika-s0304t0:113": "Phaggunapañhāsuttavaṇṇanā niṭṭhitā.",
  "tika-s0304t0:114": "Gilānavaggavaṇṇanā niṭṭhitā.",
  "tika-s0304t0:115": "9. Channavaggo",
  "tika-s0304t0:116": "1. Palokadhammasuttavaṇṇanā",
  "tika-s0304t0:117": "84. Aniccalakkhaṇameva kathitaṃ, tañca pariyāyena, aniccalakkhaṇe kathite itaralakkhaṇāni kathitāneva honti byabhicārabhāvato.",
  "tika-s0304t0:118": "2. Suññatalokasuttavaṇṇanā",
  "tika-s0304t0:119": "85. Attano idanti attaniyanti āha “attano santakenā”ti.",
  "tika-s0304t0:120": "3. Saṃkhittadhammasuttavaṇṇanā",
  "tika-s0304t0:121": "86. Vuttanayeneva veditabbanti khandhiyavagge khandhavasena āgataṃ, idha āyatanavasenāti ayameva viseso.",
  "tika-s0304t0:122": "4. Channasuttavaṇṇanā",
  "tika-s0304t0:123_0": "87. Sabbanimittehi paṭisallīyati etenāti paṭisallānaṃ, phalasamāpatti. Jīvitahārakasatthaṃ",
  "tika-s0304t0:123_1": "jīvitassa haraṇato, sattānañca sasanato hiṃsanato. Paricaritoti payirupāsito. Tena",
  "tika-s0304t0:123_2": "yathānusiṭṭhaṃ paṭipajjinti dīpeti.",
  "tika-s0304t0:124_0": "Anupavajjanti parehi na upavaditabbaṃ. Taṃ panettha āyatiṃ appaṭisandhibhāvato hotīti",
  "tika-s0304t0:124_1": "āha “appavattika”nti. “Netaṃ mamā”tiādīni vadanto arahatte pakkhipitvā kathesi. Puthujjanabhāvameva",
  "tika-s0304t0:124_2": "dīpento vadati akatakiccabhāvadīpanena. Kiñcāpi thero pucchitaṃ pañhaṃ arahatte pakkhipitvā",
  "tika-s0304t0:124_3": "kathesi, “na samanupassāmī”ti pana vadanto kiñci nipphattiṃ na kathesi, tasmā “idampi",
  "tika-s0304t0:124_4": "manasi kātabba”nti idaṃ ānetvā sambandho.",
  "tika-s0304t0:125_0": "Kilesapassaddhīti kilesapariḷāhavūpasamo. Bhavatthāya puna bhavatthāya. Ālayanikanti",
  "tika-s0304t0:125_1": "pariyuṭṭhāneti bhavantare apekkhāsaññite ālaye nikantiyā ca pariyuṭṭhānappattiyā.",
  "tika-s0304t0:125_2": "Asati avijjamānāya. Paṭisandhivasena aññabhavato idhāgamanaṃ āgati nāma. Cutivasena",
  "tika-s0304t0:125_3": "gamananti cavanavasena ito gati. Anurūpagamanaṃ gati nāma tadubhayaṃ na hoti. Cutūpapāto",
  "tika-s0304t0:125_4": "aparāparabhavanavasena cuti, upapajjanavasena upapāto, tadubhayampi na hoti. Evaṃ",
  "tika-s0304t0:125_5": "pana cutūpapāte asati nevidha na idha loke. Na huraṃ na paraloke hoti. Tato eva na",
  "tika-s0304t0:125_6": "ubhayattha hoti. Ayameva anto ayaṃ idhaloke paraloke ca abhāvoyeva dukkhassa pariyosānaṃ.",
  "tika-s0304t0:125_7": "Ayamevāti yathāvutto eva – ettha etasmiṃ pāṭhe paramparāgato pamāṇabhūto attho.",
  "tika-s0304t0:126_0": "Ye panāti sammavādino sandhāya vadati. Antarābhavaṃ icchanti “evaṃ bhavena bhavantarasambandho",
  "tika-s0304t0:126_1": "yujjeyyā”ti. Niratthakaṃ antarābhavassa nāma kassaci abhāvato. Cutikkhandhānantarañhi",
  "tika-s0304t0:126_2": "paṭisandhikkhandhānaṃyeva pātubhāvo. Tenāha “antarābhavassa…pe… paṭikkhittoyevā”ti.",
  "tika-s0304t0:126_3": "Tattha bhāvoti atthitā. Abhidhamme kathāvatthuppakaraṇe paṭikkhittoyeva. Yadi evaṃ",
  "tika-s0304t0:126_4": "“antarenā”ti idaṃ kathanti āha “antarenā”tiādi. Vikappato aññaṃ vikappantaraṃ, tassa",
  "tika-s0304t0:126_5": "dīpanaṃ “antarenā”ti vacanaṃ. Na antarābhavadīpanaṃ tādisassa anupalabbhanato payojanābhāvato",
  "tika-s0304t0:126_6": "ca. Yattha hi vipākaviññāṇassa paccayo, tatthassa nissayabhūtassa vatthussa sahabhāvīnañca",
  "tika-s0304t0:126_7": "khandhānaṃ sambhavoti saddhiṃ attano nissayena viññāṇaṃ uppajjatevāti nāssa uppattiyā",
  "tika-s0304t0:126_8": "desadūratā veditabbā. “Neva idha na hura”nti vuttadvayato aparaṃ vikappena “na ubhaya”nti,",
  "tika-s0304t0:126_9": "tatthapi na hotiyevāti adhippāyo. “Antarenā”ti vā “vinā”ti iminā samānattho nipāto,",
  "tika-s0304t0:126_10": "tasmā nevidha, na huraṃ, ubhayaṃ vināpi nevāti attho.",
  "tika-s0304t0:127_0": "Āharīti chinnavasena gaṇhi. Tenāha “kaṇṭhanāḷaṃ chindī”ti. Pariggaṇhantoti sammasanto.",
  "tika-s0304t0:127_1": "Parinibbuto dīgharattaṃ vipassanāyaṃ yuttapayuttabhāvato. “Anupavajjaṃ channena bhikkhunā",
  "tika-s0304t0:127_2": "satthaṃ āharita”nti, kathesīti asekkhakāle byākaraṇaṃ viya katvā kathesi.",
  "tika-s0304t0:128_0": "Imināti “upavajjakulānī”ti iminā vacanena. Theroti sāriputtatthero. Evanti evaṃ pubbakālesu",
  "tika-s0304t0:128_1": "saṃsaṭṭhavihārī hutvā ṭhito pacchā arahattaṃ pāpuṇissatīti āsaṅkanto pucchati. Sesaṃ uttānameva.",
  "tika-s0304t0:129": "Channasuttavaṇṇanā niṭṭhitā.",
  "tika-s0304t0:130": "5-6. Puṇṇasuttādivaṇṇanā",
  "tika-s0304t0:131_0": "88-89. Tanti cakkhurūpadvayaṃ. Tenāha “cakkhuñceva rūpañcā”ti. Nandisamudayāti nandiyā",
  "tika-s0304t0:131_1": "samudayataṇhāya sesakāraṇehi nandiyā samuditi samodhānaṃ nandisamudayo, tasmā nandisamudayā.",
  "tika-s0304t0:131_2": "Tenāha “taṇhāya samodhānenā”ti. Pañcakkhandhasaṅkhātassa dukkhassa samodhānena samuditi",
  "tika-s0304t0:131_3": "pavattiyevāti saha samudayena dukkhassa dassitattā “vaṭṭaṃ matthakaṃ pāpetvā”ti vuttaṃ.",
  "tika-s0304t0:131_4": "Nirodhūpāyena saddhiṃ nirodhassa dassitattā “vivaṭṭaṃ matthakaṃ pāpetvā”ti. Pucchānusandhiādīsu",
  "tika-s0304t0:131_5": "aññataro na hotīti āha – “pāṭiyekko anusandhī”ti.",
  "tika-s0304t0:132_0": "Caṇḍāti kodhanā. Duṭṭhāti dosavantoti attho. Kibbisāti pāpā. Kakkhaḷāti dāruṇā. Ghaṭikamuggarenāti",
  "tika-s0304t0:132_1": "ekasmiṃ pakkhe ghaṭikaṃ dassetvā katena rassadaṇḍena. Sattānaṃ sasanato satthaṃ,",
  "tika-s0304t0:132_2": "tato eva jīvitassa haraṇato hārakañcāti satthahārakaṃ. Indriyasaṃvaro “damo”ti vutto",
  "tika-s0304t0:132_3": "manacchaṭṭhānaṃ indriyānaṃ damanato. Paññā “damo”ti vuttā kilesavisevitānaṃ damanato",
  "tika-s0304t0:132_4": "vūpasamanato. Uposathakammaṃ “damo”ti vuttaṃ kāyadvārādīhi uppajjanakaasamassa damanato.",
  "tika-s0304t0:132_5": "Khanti “damo”ti veditabbā akkhantiyā damanato vūpasamanato. Tenāha “upasamoti tasseva vevacana”nti.",
  "tika-s0304t0:133_0": "Etthāti sunāparantajanapade. Ete dveti ayaṃ puṇṇatthero tassa kaniṭṭhoti ete dve",
  "tika-s0304t0:133_1": "bhātaro. Āhacca aṭṭhāsi uḷāraṃ buddhārammaṇaṃ pītiṃ uppādetvā. Satta sīhanāde naditvāti",
  "tika-s0304t0:133_2": "mammacchedakānampi akkosaparibhāsānaṃ khamane santosābhāvadīpanaṃ, pāṇippahārassa,",
  "tika-s0304t0:133_3": "leḍḍuppahārassa, daṇḍappahārassa, satthappahārassa, jīvitavoropanassa, khamane santosābhāvadīpanañcāti",
  "tika-s0304t0:133_4": "evaṃ satta sīhanāde naditvā. Catūsu ṭhānesu vasitattā pāḷiyaṃ vasanaṭṭhānaṃ anuddesikaṃ",
  "tika-s0304t0:133_5": "katvā “sunāparantasmiṃ janapade viharati”icceva vuttaṃ.",
  "tika-s0304t0:134_0": "Catūsu ṭhānesūti abbuhatthapabbate, samuddagirivihāre, mātulagirimhi, makuḷakārāmavihāreti",
  "tika-s0304t0:134_1": "imesu catūsu ṭhānesu. Tanti caṅkamaṃ āruyha koci bhikkhu caṅkamituṃ samattho natthi",
  "tika-s0304t0:134_2": "mahatā samuddaparissayena bhāvanāmanasikārassa anabhisambhuṇanato. Uppātikanti uppātakaraṃ",
  "tika-s0304t0:134_3": "mahāsaṅkhobhaṃ uṭṭhapetvā. Sammukheti anilapadese. Paṭivedesunti pavedesuṃ.",
  "tika-s0304t0:135_0": "Āraddhakālato paṭṭhāyāti maṇḍalamāḷassa kātuṃ pathavīmitakālato pabhuti. Saccabandhena",
  "tika-s0304t0:135_1": "pañcasatāni paripūretuṃ “ekūnapañcasatāna”nti vuttaṃ. Gandhakuṭinti jetavanamahāvihāre mahāgandhakuṭiṃ.",
  "tika-s0304t0:136_0": "Saccabandhanāmoti saccabandhe pabbate ciranivāsitāya “saccabandho”tveva laddhanāmo.",
  "tika-s0304t0:136_1": "Arahattaṃ pāpuṇīti pañcābhiññāparivāraṃ arahattaṃ adhigacchi. Tenāha “maggenevassa abhiññā āgatā”ti.",
  "tika-s0304t0:137_0": "Tasmiṃ sannipatitā mahājanā keci sotāpannā, keci sakadāgāmino, keci anāgāmino, keci",
  "tika-s0304t0:137_1": "arahanto ahesuṃ. Tatthāpi keci tevijjā, keci chaḷabhiññā, keci paṭisambhidappattā",
  "tika-s0304t0:137_2": "ahesuṃ. Taṃ sandhāya vuttaṃ “mahājanassa bandhanamokkho jāto”ti. Ye pana tattha saraṇagamanapañcasīladasasīlasamādānena",
  "tika-s0304t0:137_3": "laddhānuggahā, tesaṃ devatānañca vasena “mahantaṃ buddhakolāhalaṃ ahosī”ti vuttaṃ.",
  "tika-s0304t0:138_0": "Aruṇaṃ pana mahāgandhakuṭiyaṃyeva uṭṭhapesi devatānuggahatthañceva kulānudayāya ca.",
  "tika-s0304t0:138_1": "Apāyamagge otārito “koci lokassa sajitā atthi, tassa vasena pavattisaṃhārā honti,",
  "tika-s0304t0:138_2": "tenevāyaṃ pajā sanāthā hoti, taṃ yuñjati ca tasmiṃ tasmiṃ kamme”ti micchāgāhehi.",
  "tika-s0304t0:138_3": "Paricaritabbaṃ yāci “ettha mayā ciraṃ vasitabba”nti.",
  "tika-s0304t0:139": "Chaṭṭhanti bāhiyasuttaṃ. Taṃ uttānameva heṭṭhā vuttanayattā.",
  "tika-s0304t0:140": "Puṇṇasuttādivaṇṇanā niṭṭhitā.",
  "tika-s0304t0:141": "7-8. Paṭhamaejāsuttādivaṇṇanā",
  "tika-s0304t0:142_0": "90-91. Ejati chaḷārammaṇanimittaṃ kampatīti ejā. Tenāha “calanaṭṭhenā”ti. Ābādhanaṭṭhena",
  "tika-s0304t0:142_1": "pīḷanaṭṭhena. Anto dosanaṭṭhenāti antocitte eva padussanaṭṭhena. Nikantanaṭṭhenāti",
  "tika-s0304t0:142_2": "chindanaṭṭhena. Heṭṭhā gahitamevāti heṭṭhā maññitasamugghātasāruppasutte āgatameva.",
  "tika-s0304t0:142_3": "Vuttanayameva maññitasamugghātasutte.",
  "tika-s0304t0:143": "Paṭhamaejāsuttādivaṇṇanā niṭṭhitā.",
  "tika-s0304t0:144": "9-10. Paṭhamadvayasuttādivaṇṇanā",
  "tika-s0304t0:145_0": "92-93. Dvayanti dukaṃ. Pāḷiyaṃ āmeḍitalopena niddesoti āha “dve dve koṭṭhāse”ti.",
  "tika-s0304t0:145_1": "Evametanti evaṃ aniccādibhāvena etaṃ cakkhurūpañcāti dvayaṃ. Calatīti anavaṭṭhānena",
  "tika-s0304t0:145_2": "pacalati. Byathatīti jarāya maraṇena ca pavedhati. Hetu ceva uppattinimittattā. Sahagatīti",
  "tika-s0304t0:145_3": "sahappavatti, tāya gahetabbattā “saṅgatī”ti phasso vutto. Esa nayo sesapadadvayepi.",
  "tika-s0304t0:145_4": "Yasmā ca saṃgacchamānadhammavimuttā saṅgati nāma natthi, tathā sannipātasamavāyā,",
  "tika-s0304t0:145_5": "tesaṃ vasena nibbatto phasso tathā vuccatīti. Tenāha “iminā”tiādi.",
  "tika-s0304t0:146_0": "Vatthūti cakkhu nissayapaccayādibhāvena. Ārammaṇanti rūpaṃ ārammaṇapaccayādibhāvena.",
  "tika-s0304t0:146_1": "Sahajātā tayo khandhā vedanādayo, te sahajātādipaccayabhāvena. Ayaṃ hetūti ayaṃ tividho",
  "tika-s0304t0:146_2": "hetū. Phassenātiādīsu ayaṃ saṅkhepattho – yasmā rūpārammaṇe phasse attano phusanakiccaṃ",
  "tika-s0304t0:146_3": "karonte evaṃ vedanā anubhavanakiccaṃ, saññā sañjānanakiccaṃ karoti, tasmā “phassena",
  "tika-s0304t0:146_4": "phuṭṭhamevā”tiādivuttameva atthaṃ idāni puggalādhiṭṭhānena dassetuṃ “phuṭṭho”tiādi",
  "tika-s0304t0:146_5": "vuttaṃ. Pañceva khandhā bhagavatā samatiṃsāya ākārehi vuttā. Kasmāti āha “katha”ntiādi.",
  "tika-s0304t0:146_6": "Rukkhasākhāsu rukkhavohāro viya ekekadhammepi khandhavohāro hotiyeva. Tenāha bhagavā",
  "tika-s0304t0:146_7": "– “viññāṇaṃ viññāṇakkhandho”ti.",
  "tika-s0304t0:147": "Paṭhamadvayasuttādivaṇṇanā niṭṭhitā.",
  "tika-s0304t0:148": "Channavaggavaṇṇanā niṭṭhitā.",
  "tika-s0304t0:149": "10. Saḷavaggo",
  "tika-s0304t0:150": "1. Adantaaguttasuttavaṇṇanā",
  "tika-s0304t0:151_0": "94. Adamitāti damaṃ nibbisevanabhāvaṃ anītā. Agopitāti satisaṅkhātāya vatiyā na rakkhitā.",
  "tika-s0304t0:151_1": "Apihitāti satikavāṭena na pihitā. Catūhipi padehi indriyānaṃ anāvaraṇamevāha. Adhikaṃ",
  "tika-s0304t0:151_2": "vahantīti adhivāhā, dukkhassa adhivāhā dukkhādhivāhā. Nirayesu uppajjanakaṃ nerayikaṃ.",
  "tika-s0304t0:151_3": "Ādi-saddena sesapāḷiṃ saṅgaṇhāti.",
  "tika-s0304t0:152": "Saḷevāti cha-kārassa sa-kāro, ḷa-kāro padasandhikaro. Yatthāti nimittatthe bhummaṃ. Anavassutā atintāti rāgena atemitā.",
  "tika-s0304t0:153_0": "Assāditanti assādaṃ itaṃ upagataṃ. Tenāha “assādavanta”nti. Sukhadukkhanti iṭṭhāniṭṭhaṃ.",
  "tika-s0304t0:153_1": "Anvayatīti anvayo, hetu. Phassoti anvayo etassāti phassanvayanti āha – “phassahetuka”nti.",
  "tika-s0304t0:153_2": "“Aviruddha”iti vibhattilopena niddeso.",
  "tika-s0304t0:154_0": "Papañcasaññāti taṇhādisamadhūpasaṃhatasaññā. Tenāha “kilesasaññāya papañcasaññā nāma",
  "tika-s0304t0:154_1": "hutvā”ti. Papañcasaññā etesaṃ atthīti papañcasaññā, itarītarā narā. Papañcayantāti",
  "tika-s0304t0:154_2": "saṃsāre papañcaṃ cirāyanaṃ karontā. Saññinoti gehassitasaññāya saññāvanto. Manomayaṃ",
  "tika-s0304t0:154_3": "vitakkanti kevalaṃ manasā sambhāvitaṃ micchāvitakkaṃ. Irīyatīti iriyaṃ paṭipattiṃ",
  "tika-s0304t0:154_4": "irīyati paṭipajjati.",
  "tika-s0304t0:155_0": "Suṭṭhu bhāvitoti suṭṭhubhāvaṃ subhāvanaṃ ito bhāvitabhāvito. Phuṭṭhassa cittanti",
  "tika-s0304t0:155_1": "tena yathāvuttaphassena phuṭṭhaṃ assa cittaṃ. Na vikampate kvacīti kismiñci iṭṭhāniṭṭhārammaṇe",
  "tika-s0304t0:155_2": "na kampati. Pāragāti pāragāmino bhavatha.",
  "tika-s0304t0:156": "Adantaaguttasuttavaṇṇanā niṭṭhitā.",
  "tika-s0304t0:157": "2. Mālukyaputtasuttavaṇṇanā",
  "tika-s0304t0:158": "95. Apasādetīti tajjeti. Ussādetīti ukkaṃseti. Ayaṃ kira thero mālukyaputto. Pamajjitvāti yonisomanasikārassa ananuyujjanena pamajjitvā.",
  "tika-s0304t0:159_0": "Yatrāti paccattaṃ vacanālaṅkāre. Nāmāti asambhāvane apasādanapakkhe, ussādanapakkhe",
  "tika-s0304t0:159_1": "pana sambhāvane. Kiṃ jātanti kiṃ tena mahallakabhāvena jātanti mahallakabhāvaṃ tiṇāyapi",
  "tika-s0304t0:159_2": "amaññamāno vadati. Tenāha “yadi…pe… anuggaṇhanto”ti. Anuggaṇhantoti acintento. Mādisānaṃ",
  "tika-s0304t0:159_3": "bhagavato ovādo upakārāvahoti etarahi ovādañca pasaṃsanto.",
  "tika-s0304t0:160_0": "“Adiṭṭhā adiṭṭhapubbā”tiādinā parikappavasena vuttanidassanaṃ “yathā etesu chandādayo",
  "tika-s0304t0:160_1": "na honti, evamitaresupi pariññātesū”ti nayapaṭipajjanatthaṃ, tesampi imehi samānetabbattā.",
  "tika-s0304t0:160_2": "Tena vuttaṃ “supinakūpamā kāmā”ti.",
  "tika-s0304t0:161_0": "Cakkhuviññāṇena diṭṭhe diṭṭhamattanti cakkhuviññāṇassa rūpāyatanaṃ yattako gahaṇākāro,",
  "tika-s0304t0:161_1": "tattakaṃ. Kittakaṃ pamāṇanti attasaṃvediyaṃ parassa na disitabbaṃ, kappanāmattaṃ",
  "tika-s0304t0:161_2": "rūpaṃ. Tenāha “cakkhuviññāṇaṃ hī”tiādi. Rūpeti rūpāyatane. Rūpamattamevāti nīlādibhedaṃ",
  "tika-s0304t0:161_3": "rūpāyatanamattaṃ, na nīlādi. Visesanivattanattho hi ayaṃ matta-saddo. Yadi evaṃ,",
  "tika-s0304t0:161_4": "eva-kāro kimatthiyo? Cakkhuviññāṇañhi rūpāyatane labbhamānampi nīlādivisesaṃ “idaṃ",
  "tika-s0304t0:161_5": "nīlaṃ nāma, idaṃ pītaṃ nāmā”ti na gaṇhāti. Kuto niccāniccādisabhāvatthanti saṃhitassapi",
  "tika-s0304t0:161_6": "nivattanatthaṃ evakāraggahaṇaṃ. Tenāha “na niccādisabhāva”nti. Sesaviññāṇehipīti javanaviññāṇehipi.",
  "tika-s0304t0:162_0": "Diṭṭhaṃ nāma cakkhuviññāṇaṃ rūpāyatanassa dassananti katvā. Tenāha “rūpe rūpavijānana”nti.",
  "tika-s0304t0:162_1": "Cakkhuviññāṇamattamevāti yattakaṃ cakkhuviññāṇaṃ rūpāyatane gahaṇamattaṃ, taṃmattameva",
  "tika-s0304t0:162_2": "me sabbaṃ cittaṃ bhavissatīti attho. “Rāgādirahenā”ti vā pāṭho. Diṭṭhaṃ nāma padatthato",
  "tika-s0304t0:162_3": "cakkhuviññāṇena diṭṭhaṃ rūpaṃ. Tatthevāti cakkhuviññāṇena diṭṭhamatte rūpe. Cittattayaṃ",
  "tika-s0304t0:162_4": "diṭṭhamattaṃ nāma cakkhuviññāṇaṃ viya rāgādivirahena pavattanato. Tenāha “yathā ta”nti ādi.",
  "tika-s0304t0:163": "Manodvārāvajjanena viññātārammaṇaṃ viññātanti adhippetaṃ rāgādivirahena viññeyyato. Tenāha “yathā āvajjanenā”tiādi.",
  "tika-s0304t0:164_0": "Tadāti tasmiṃ kāle, na tato paṭṭhāyāti ayamettha atthoti dasseti. “Diṭṭhamatta”ntiādinā",
  "tika-s0304t0:164_1": "yesaṃ rāgādīnaṃ nivattanaṃ adhippetaṃ, te “tenā”ti ettha ta-saddena paccāmasīyantīti",
  "tika-s0304t0:164_2": "“tena rāgena vā ratto”tiādi vuttaṃ. Tatthāti visaye bhummaṃ, visayabhāvo ca visayinā",
  "tika-s0304t0:164_3": "sambandhavasena icchitabboti vuttaṃ “paṭibaddho”tiādi.",
  "tika-s0304t0:165": "Satīti rūpassa yathāsabhāvasallakkhaṇā sati muṭṭhā piyanimittamanasikārena anuppajjanato na dissati nappavattati. Ajjhosāti ajjhosāya. Gilitvā pariniṭṭhapetvā attaniyakaraṇena.",
  "tika-s0304t0:166_0": "Abhijjhā ca vihesā cāti karaṇatthe paccattavacananti āha – “abhijjhāya ca vihesāya",
  "tika-s0304t0:166_1": "cā”ti. Atthavasena vibhattipariṇāmoti āha – “abhijjhāvihesāhī”ti. Ācinantassāti vaḍḍhentassa.",
  "tika-s0304t0:166_2": "Paṭissatoti patissato sabbattha satiyā yutto. Sevato cāpīti ettha ca-saddo api-saddo",
  "tika-s0304t0:166_3": "ca nipātamattanti “sevantassa”icceva attho vutto.",
  "tika-s0304t0:167": "Mālukyaputtasuttavaṇṇanā niṭṭhitā.",
  "tika-s0304t0:168": "3. Parihānasuttavaṇṇanā",
  "tika-s0304t0:169_0": "96. Parihānasabhāvanti anavajjadhammehi parihāyanasabhāvaṃ. Abhibhavitānīti abhibhūtāni",
  "tika-s0304t0:169_1": "nibbisevanabhāvākārena. Sarasaṅkappāti tasmiṃ tasmiṃ visaye anavaṭṭhitabhāvena saṅkappā.",
  "tika-s0304t0:169_2": "Saṃyojaniyāti saṃyojetabbā. Saṃyojanānañhi punappunaṃ uppattiyā okāsaṃ dento kilesajātaṃ",
  "tika-s0304t0:169_3": "adhivāseti nāma. Kileso eva kilesajātaṃ. Ārammaṇaṃ pana citte karonto adhivāseti",
  "tika-s0304t0:169_4": "nāma. Chandarāgappahānena na pajahati ārammaṇaṃ, kilesaṃ pana anuppattidhammatāpādanena",
  "tika-s0304t0:169_5": "eva. Abhibhavitaṃ āyatananti kathitaṃ adhivāsanādinā. “Kathañca, bhikkhave, parihānadhammo",
  "tika-s0304t0:169_6": "hotī”ti dhammaṃ pucchitvā taṃ vibhajantena bhagavatā “tañce bhikkhu adhivāsetī”tiādinā",
  "tika-s0304t0:169_7": "puggalena puggalādhiṭṭhānena dhammo dassito.",
  "tika-s0304t0:170": "Parihānasuttavaṇṇanā niṭṭhitā.",
  "tika-s0304t0:171": "4. Pamādavihārīsuttavaṇṇanā",
  "tika-s0304t0:172_0": "97. Na pidahitvā cakkhundriyaṃ na pidahitvā sañchāditvā ṭhitassa. Byāsiñcatīti kilesehi",
  "tika-s0304t0:172_1": "visesena āsiñcati. Kilesatintanti kilesehi avassutaṃ. Dubbalapīti taruṇā na balappattā.",
  "tika-s0304t0:172_2": "Balavapīti ubbegā pharaṇappattā ca pīti. Darathappassaddhīti kāyacittadarathavūpasamalakkhaṇā",
  "tika-s0304t0:172_3": "passaddhi. Na uppajjanti paccayaparamparāya asiddhattā. “Kathañca, bhikkhave, pamādavihārī",
  "tika-s0304t0:172_4": "hotī”tiādinā puggalaṃ pucchitvā “pāmojjaṃ na hoti, pāmojjaṃ jāyatī”tiādinā ca, dhammena",
  "tika-s0304t0:172_5": "“pamādavihārī appamādavihārī”ti ca puggalo dassito.",
  "tika-s0304t0:173": "Pamādavihārīsuttavaṇṇanā niṭṭhitā.",
  "tika-s0304t0:174": "5. Saṃvarasuttavaṇṇanā",
  "tika-s0304t0:175_0": "98. Idanti “kathañca, bhikkhave, asaṃvaro”ti? Idaṃ vacanaṃ. Pahātabbadhammakkhānavasenāti",
  "tika-s0304t0:175_1": "pahātabbadhammasseva kathanaṃ vuttaṃ. “Kathañca, bhikkhave, asaṃvaro hotī”ti dhammaṃ",
  "tika-s0304t0:175_2": "pucchitvā “santi, bhikkhave, cakkhuviññeyyā rūpā”tiādinā dhammova vibhatto.",
  "tika-s0304t0:176": "Saṃvarasuttavaṇṇanā niṭṭhitā.",
  "tika-s0304t0:177": "6. Samādhisuttavaṇṇanā",
  "tika-s0304t0:178": "99. Cittekaggatāyāti samathavasena cittekaggatāya. Parihāyamāneti tassa alābhena parihāyamāne. Kammaṭṭhānanti vipassanākammaṭṭhānaṃ, samathameva vā.",
  "tika-s0304t0:179": "7. Paṭisallānasuttavaṇṇanā",
  "tika-s0304t0:180": "100. Kammaṭṭhānanti samathavipassanākammaṭṭhānaṃ.",
  "tika-s0304t0:181": "8-9. Paṭhamanatumhākaṃsuttādivaṇṇanā",
  "tika-s0304t0:182": "101-102. Upamaṃ parivāretvāti upamaṃ pariharitvā. Suddhikavasenāti upamāya vinā kevalameva.",
  "tika-s0304t0:183": "10. Udakasuttavaṇṇanā",
  "tika-s0304t0:184_0": "103. Udakoti tassa nāmaṃ. Vedaṃ ñāṇaṃ. Sabbaṃ jitavāti sabbaji. Avakhatanti nikhataṃ.",
  "tika-s0304t0:184_1": "Ucchādanadhammoti ucchādetabbasabhāvo. Parimaddanadhammoti parimadditabbasabhāvo.",
  "tika-s0304t0:184_2": "Parihatoti pariharito. Odanakummāsūpacayucchādanaparimaddanapadehīti vattabbaṃ. Ucchādanaṃ",
  "tika-s0304t0:184_3": "vā parimaddanamattamevāti katvā na gahitaṃ.",
  "tika-s0304t0:185": "Udakasuttavaṇṇanā niṭṭhitā.",
  "tika-s0304t0:186": "Saḷavaggavaṇṇanā niṭṭhitā.",
  "tika-s0304t0:187": "Dutiyo paṇṇāsako.",
  "tika-s0304t0:188": "11. Yogakkhemivaggo",
  "tika-s0304t0:189": "1. Yogakkhemisuttavaṇṇanā",
  "tika-s0304t0:190_0": "104. Catūhi yogehīti kāmayogādīhi catūhi yogehi. Kheminoti khemavato kusalino. Kāraṇabhūtanti",
  "tika-s0304t0:190_1": "kattabbaupāyassa kāraṇabhūtaṃ. Pariyāyati pavattiṃ nivattiñca ñāpetīti pariyāyo,",
  "tika-s0304t0:190_2": "dhammo ca so pariyattidhammattā pariyāyo cāti dhammapariyāyo, taṃ dhammapariyāyaṃ.",
  "tika-s0304t0:190_3": "Yasmā pana so tassādhigamassa kāraṇaṃ hoti, tasmā vuttaṃ “dhammakāraṇa”nti. Yuttinti",
  "tika-s0304t0:190_4": "samathavipassanādhammānīti vā catusaccadhammānīti vā. “Tasmā”ti padaṃ uddharitvā",
  "tika-s0304t0:190_5": "– “kasmā”ti kāraṇaṃ pucchanto “kiṃ akkhātattā, udāhu pahīnattā”ti vibhajitvā pucchi.",
  "tika-s0304t0:190_6": "Yasmā pana chandarāgappahānaṃ yogakkhemibhāvassa kāraṇaṃ, na kathanaṃ, tasmā “pahīnattā”tiādi vuttaṃ.",
  "tika-s0304t0:191": "Yogakkhemisuttavaṇṇanā niṭṭhitā.",
  "tika-s0304t0:192": "2-10. Upādāyasuttādivaṇṇanā",
  "tika-s0304t0:193_0": "105-113. Vedanāsukhadukkhanti vedanāsaṅkhātaṃ sukhañca dukkhañca kathitaṃ. “Ajjhattaṃ",
  "tika-s0304t0:193_1": "sukhaṃ dukkha”nti vuttattā vimuttisukhassa ca saḷāyatanadukkhassa ca kathitattā vivaṭṭasukhaṃ",
  "tika-s0304t0:193_2": "cettha kathitamevāti sakkā viññātuṃ. Kāmaṃ khandhiyavagge khandhavasena desanā āgatā,",
  "tika-s0304t0:193_3": "na āyatanavasena. Ettha pana vattabbaṃ atthajātaṃ khandhiyavagge vuttanayamevāti.",
  "tika-s0304t0:194": "Upādāyasuttādivaṇṇanā niṭṭhitā.",
  "tika-s0304t0:195": "Yogakkhemivaggavaṇṇanā niṭṭhitā.",
  "tika-s0304t0:196": "12. Lokakāmaguṇavaggo",
  "tika-s0304t0:197": "1-2. Paṭhamamārapāsasuttādivaṇṇanā",
  "tika-s0304t0:198_0": "114-115. Āvasati ettha kilesamāroti āvāso. Kāmaguṇaajjhattikabāhirāni āyatanāni.",
  "tika-s0304t0:198_1": "Kilesamārassa āvāsaṃ gato vasaṃ gato. Tividhassāti papañcasaññāsaṅkhātassa tividhassapi",
  "tika-s0304t0:198_2": "mārassa. Tato eva devaputtamārassapi vasaṃ gatoti sakkā viññātuṃ.",
  "tika-s0304t0:199": "Paṭhamamārapāsasuttādivaṇṇanā niṭṭhitā.",
  "tika-s0304t0:200": "3. Lokantagamanasuttavaṇṇanā",
  "tika-s0304t0:201_0": "116. Lokiyanti ettha sattakāyabhūtagāmādīti loko, cakkavāḷo. Saṅkhāro pana lujjanapalujjanaṭṭhena",
  "tika-s0304t0:201_1": "loko. Antanti osānaṃ. Sabbaññutaññāṇena saṃsanditvāti sabbaññutaññāṇagatiyā samānetvā",
  "tika-s0304t0:201_2": "avirodhetvā. Thomessāmīti pasaṃsissāmi.",
  "tika-s0304t0:202_0": "Evaṃsampattikanti evaṃsampajjanakaṃ evaṃpassitabbaṃ idaṃ mama ajjhesanaṃ. Tenāha",
  "tika-s0304t0:202_1": "“īdisanti attho”ti. Jānaṃ jānātīti sabbaññutaññāṇena jānitabbaṃ jānāti eva. Na hi",
  "tika-s0304t0:202_2": "padesaññāṇe ṭhito jānitabbaṃ sabbaṃ jānāti. Ukkaṭṭhaniddesena hi avisesaggahaṇena",
  "tika-s0304t0:202_3": "ca “jāna”nti iminā niravasesaṃ ñeyyajātaṃ pariggayhatīti tabbisayāya jānanakiriyāya",
  "tika-s0304t0:202_4": "sabbaññutaññāṇameva karaṇaṃ bhavituṃ yuttaṃ. Pakaraṇavasena “bhagavā”ti padasannidhānena",
  "tika-s0304t0:202_5": "ca ayamattho vibhāvetabbo. Passitabbameva passatīti dibbacakkhu-paññācakkhu-dhammacakkhu-buddhacakkhu-samantacakkhu-saṅkhātehi",
  "tika-s0304t0:202_6": "ñāṇacakkhūhi passitabbaṃ passati eva. Atha vā jānaṃ jānātīti yathā aññe savipallāsā",
  "tika-s0304t0:202_7": "kāmarūpapariññāvādino jānantāpi vipallāsavasena jānanti, na evaṃ bhagavā. Bhagavā",
  "tika-s0304t0:202_8": "pana pahīnavipallāsattā jānanto jānāti eva, diṭṭhidassanassa abhāvā passanto passati evāti attho.",
  "tika-s0304t0:203_0": "Dassanapariṇāyakaṭṭhenāti yathā cakkhu sattānaṃ dassanatthaṃ pariṇeti sādheti, evaṃ",
  "tika-s0304t0:203_1": "lokassa yāthāvadassanasādhanatopi dassanakiccapariṇāyakaṭṭhena cakkhubhūto, paññācakkhumayattā",
  "tika-s0304t0:203_2": "vā sayambhūñāṇena paññācakkhuṃ bhūto pattoti vā cakkhubhūto. Ñāṇabhūtoti etassa ca",
  "tika-s0304t0:203_3": "evameva attho daṭṭhabbo. Dhammā vā bodhipakkhiyā, tehi uppannattā lokassa ca taduppādanato",
  "tika-s0304t0:203_4": "anaññasādhāraṇaṃ vā dhammaṃ patto adhigatoti dhammabhūto. “Brahmā”vuccati seṭṭhaṭṭhena",
  "tika-s0304t0:203_5": "maggañāṇaṃ, tena uppannattā lokassa ca taduppādanato tañca sayambhūñāṇena pattoti",
  "tika-s0304t0:203_6": "brahmabhūto. Catusaccadhammaṃ vadatīti vattā. Ciraṃ saccapaṭivedhaṃ pavattento vadatīti",
  "tika-s0304t0:203_7": "pavattā. Atthaṃ nīharitvāti dukkhādiatthaṃ uddharitvā. Paramatthaṃ vā nibbānaṃ pāpayitā.",
  "tika-s0304t0:203_8": "Amatasacchikiriyaṃ sattesu uppādento amataṃ dadātīti amatassa dātā. Bodhipakkhiyadhammānaṃ",
  "tika-s0304t0:203_9": "tadāyattabhāvato dhammassāmī. Punappunaṃ yācāpento bhāriyaṃ karonto garuṃ karoti",
  "tika-s0304t0:203_10": "nāma, tathā duviññeyyaṃ katvā kathentopi.",
  "tika-s0304t0:204_0": "Cakkhunā vijjamānena lokasaññī hoti, na tasmiṃ asati. Na hi ajjhattikāyatanavirahena",
  "tika-s0304t0:204_1": "lokasamaññā atthi. Tenāha “cakkhuñhi loko”tiādi. Appahīnadiṭṭhīti asamūhatasakkāyadiṭṭhiko",
  "tika-s0304t0:204_2": "ghanavinibbhogaṃ kātuṃ asakkonto samudāyaṃ viya avayavaṃ “loko”ti sañjānāti ceva",
  "tika-s0304t0:204_3": "maññati ca. Tathāti iminā “lokoti sañjānāti ceva maññati cā”ti padattayaṃ ākaḍḍhati.",
  "tika-s0304t0:204_4": "Tassāti puthujjanassa, cakkavāḷalokassa vā. Cakkhādimeva hi sahokāsena “cakkavāḷo”ti",
  "tika-s0304t0:204_5": "puthujjano sañjānāti. Gamanenāti padasā gamanena. Na sakkā tesaṃ anantattā. Lujjanaṭṭhenāti",
  "tika-s0304t0:204_6": "abhisaṅkhāralokavasena lokassa antaṃ dassetuṃ vuttaṃ. Tassa anto nāma nibbānaṃ. Taṃ",
  "tika-s0304t0:204_7": "pattuṃ sakkā sammāpaṭipattiyā pattabbattā. Cakkavāḷalokassa pana anto nāma, natthi",
  "tika-s0304t0:204_8": "tassa gamanena appattabbattā.",
  "tika-s0304t0:205_0": "Imehi padehīti imehi vākyavibhāgehi padehi. Tāni pana akkharasamudāyalakkhaṇānīti",
  "tika-s0304t0:205_1": "āha “akkharasampiṇḍanehī”ti. Pāṭiyekkaakkharehīti tasmiṃ tasmiṃ pade paṭiniyatasannivesehi",
  "tika-s0304t0:205_2": "visuṃ visuṃ cittena gayhamānehi akkharehīti attho.",
  "tika-s0304t0:206_0": "Gamanaṭṭhena “paṇḍā” vuccati paññā, tāya ito gato pattoti paṇḍito, paññavā. Mahāpaññatā",
  "tika-s0304t0:206_1": "nāma paṭisambhidāvasena veditabbāti āha “mahante atthe”tiādi. Yathā tanti ettha tanti",
  "tika-s0304t0:206_2": "nipātamattaṃ paṭhamavikappe, dutiyavikappe pana paccāmasananti āha “taṃ byākata”nti.",
  "tika-s0304t0:207": "Lokantagamanasuttavaṇṇanā niṭṭhitā.",
  "tika-s0304t0:208": "4. Kāmaguṇasuttavaṇṇanā",
  "tika-s0304t0:209_0": "117. Cetasoti karaṇe sāmivacanaṃ. Cittena saṃphusanaṃ nāma anubhavoti āha “cittena",
  "tika-s0304t0:209_1": "anubhūtapubbā”ti. Ututtayānurūpatāvasena pāsādattayaṃ, taṃ vasena tividhanāṭakabhedo.",
  "tika-s0304t0:209_2": "Manorammatāmattena kāmaguṇaṃ katvā dassitaṃ, na kāmavasena. Na hi abhinikkhamanato",
  "tika-s0304t0:209_3": "uddhaṃ bodhisattassa kāmavitakkā bhūtapubbā. Tenāha māro pāpimā –",
  "tika-s0304t0:210": "“Satta vassāni bhagavantaṃ, anubandhiṃ padāpadaṃ;",
  "tika-s0304t0:211": "Otāraṃ nādhigacchissaṃ, sambuddhassa satīmato”ti. ;",
  "tika-s0304t0:212_0": "Metteyyo nāmātiādi anāgatārammaṇadassanamattaṃ, na bodhisattassa evaṃ uppajjatīti.",
  "tika-s0304t0:212_1": "Attā piyāyitabbarūpo etassāti attarūpo, uttarapade purimapadalopenāti “attano hitakāmajātikenā”ti",
  "tika-s0304t0:212_2": "attho vutto. Attarūpenāti vā pītisomanassehi gahitasabhāvena tuṭṭhapahaṭṭhena udaggudaggena.",
  "tika-s0304t0:212_3": "Appamādoti appamajjanaṃ kusaladhammesu akhaṇḍakāritāti āha “sātaccakiriyā”ti. Avossaggoti",
  "tika-s0304t0:212_4": "cittassa kāmaguṇesu avossajjanaṃ pakkhandituṃ appadānaṃ. Purimo vikappo kusalānaṃ",
  "tika-s0304t0:212_5": "dhammānaṃ karaṇavasena dassito, pacchimo akusalānaṃ akaraṇavasena. Dve dhammāti appamādo",
  "tika-s0304t0:212_6": "satīti dve dhammā. Appamādo sati ca tathā pavattā cattāro kusaladhammakkhandhā veditabbā.",
  "tika-s0304t0:212_7": "Kattabbāti pavattetabbā.",
  "tika-s0304t0:213_0": "Tasmiṃ āyataneti tasmiṃ nibbānasaññite kāraṇe paṭivedhe. Taṃ kāraṇanti channaṃ āyatanānaṃ",
  "tika-s0304t0:213_1": "kāraṇaṃ. Saḷāyatanaṃ nirujjhati etthāti saḷāyatananirodho vuccati nibbānaṃ. Tenāha",
  "tika-s0304t0:213_2": "“nibbānaṃ. Taṃ sandhāyā”tiādi. Nibbānasminti nibbānamhi.",
  "tika-s0304t0:214": "Kāmaguṇasuttavaṇṇanā niṭṭhitā.",
  "tika-s0304t0:215": "5-6. Sakkapañhasuttādivaṇṇanā",
  "tika-s0304t0:216_0": "118-119. Diṭṭheti paccakkhabhūte. Dhammeti upādānakkhandhadhamme. Tattha hi attāti",
  "tika-s0304t0:216_1": "bhavati saññā diṭṭhi cāti attabhāvasaññā. Tenāha – “diṭṭheva dhammeti imasmiṃyeva",
  "tika-s0304t0:216_2": "attabhāve”ti. “Tannissita”nti ettha taṃ-saddena heṭṭhā abhinandanādipariyāyena vuttā",
  "tika-s0304t0:216_3": "taṇhā paccāmaṭṭhāti āha – “taṇhānissita”nti. Taṃ upādānaṃ etassāti tadupādānaṃ. Tenāha",
  "tika-s0304t0:216_4": "– “taṃgahaṇa”ntiādi. Taṇhupādānasaṅkhātaṃ gahaṇaṃ etassāti taṃgahaṇaṃ. Chaṭṭhaṃ uttānameva",
  "tika-s0304t0:216_5": "pañcame vuttanayattā.",
  "tika-s0304t0:217": "Sakkapañhasuttādivaṇṇanā niṭṭhitā.",
  "tika-s0304t0:218": "7. Sāriputtasaddhivihārikasuttavaṇṇanā",
  "tika-s0304t0:219": "120. Ghaṭessatīti pubbenāparaṃ ghaṭitaṃ sambandhaṃ karissati. Vicchedanti brahmacariyassa virodhipaccayasamuppattiyā ucchedaṃ.",
  "tika-s0304t0:220": "8. Rāhulovādasuttavaṇṇanā",
  "tika-s0304t0:221_0": "121. Ye dhammā sammadeva bhāvitā bahulīkatā vimuttiyā arahattassa sacchikiriyāya",
  "tika-s0304t0:221_1": "saṃvattanti, te saddhādayo sambhārā vimuttiparipācaniyāti adhippetā. Paripācentīti",
  "tika-s0304t0:221_2": "paripākaṃ pariṇāmaṃ gamenti. Dhammāti kāraṇabhūtā dhammā. Visuddhikāraṇavasenāti",
  "tika-s0304t0:221_3": "visuddhikāraṇatāvasena, sā pana saddhindriyādīnaṃ kāraṇato visuddhi. Yathā nāma jātisampannassa",
  "tika-s0304t0:221_4": "khattiyakumārassa vipakkhavigamena pakkhasaṅgahena pavattiṭṭhānasampattiyā ca parisuddhi",
  "tika-s0304t0:221_5": "hoti, evamevaṃ daṭṭhabbāti dassento “vuttaṃ heta”ntiādimāha.",
  "tika-s0304t0:222_0": "Assaddhādayopi puggalā saddhādīnaṃ yāvadeva parihānāya honti, saddhādayo pāripūriyāva,",
  "tika-s0304t0:222_1": "tathā pasādaniyasuttantādipaccavekkhaṇā, pasādaniyasuttantā nāma sampasādanīyasuttādayo.",
  "tika-s0304t0:222_2": "Sammappadhāneti sammappadhānasuttante. Satipaṭṭhāneti cattāro satipaṭṭhāne. Jhānavimokkheti",
  "tika-s0304t0:222_3": "jhānāni ceva vimokkhe ca uddissa pavattasuttante. Gambhīrañāṇacariyeti khandhāyatanadhātupaṭiccasamuppādapaṭisaṃyuttasuttante.",
  "tika-s0304t0:223_0": "Kalyāṇamittatādayoti kalyāṇamittatā sīlasaṃvaro abhisallekhakathā vīriyārambho nibbedhikapaññāti",
  "tika-s0304t0:223_1": "ime kalyāṇamittādayo pañca dhammā, ye “idha, meghiya, bhikkhu kalyāṇamitto hotī”tiādinā",
  "tika-s0304t0:223_2": "udāne kathitā. Lokaṃ volokentassāti āyasmato rāhulassa tāsañca devatānaṃ indriyaparipākaṃ",
  "tika-s0304t0:223_3": "passantassa. Tato yena andhavanaṃ, tattha divāvihārāya mahāsamāgamo bhavissatīti.",
  "tika-s0304t0:223_4": "Tathā hi vakkhati “ettakāti gaṇanāvasena paricchedo natthī”ti.",
  "tika-s0304t0:224": "Rukkhapabbatanissitā bhūmaṭṭhakā, ākāsacārivimānavāsino antalikkhaṭṭhakā. Dhammacakkhunti veditabbāni catusaccadhammānaṃ dassanaṭṭhena.",
  "tika-s0304t0:225": "Rāhulovādasuttavaṇṇanā niṭṭhitā.",
  "tika-s0304t0:226": "Lokakāmaguṇavaggavaṇṇanā niṭṭhitā.",
  "tika-s0304t0:227": "13. Gahapativaggo",
  "tika-s0304t0:228": "1-3. Vesālīsuttādivaṇṇanā",
  "tika-s0304t0:229": "124-126. Dvīsūti imasmiṃ gahapativagge paṭhamadutiyesu tatiye ca vuttatthameva pāṭhajātaṃ apubbaṃ natthīti attho.",
  "tika-s0304t0:230": "4-5. Bhāradvājasuttādivaṇṇanā",
  "tika-s0304t0:231_0": "127-128. Kāmaṃ aññepi pabbajitā yuttakāle piṇḍaṃ ulamānā carantiyeva, ayaṃ pana odarito,",
  "tika-s0304t0:231_1": "teneva kāraṇena pabbajitoti dassento “piṇḍaṃ ulamāno”tiādimāha. Ghaṃsantovāti bhūmiyaṃ",
  "tika-s0304t0:231_2": "ghaṃsanto eva pattaṃ ṭhapeti. Parikkhīṇanti samantato parikkhīṇaṃ. Nāḷiko …pe… jātaṃ,",
  "tika-s0304t0:231_3": "atirekapattaṭṭhapanassa paṭikkhittattā aññaṃ na gaṇhāti. “Indriyabhāvananti cakkhādipañcindriyabhāvana”nti",
  "tika-s0304t0:231_4": "keci vadanti, tathā vipassanābhinivesaṃ katvā uparivipassanaṃ vaḍḍhitvāti adhippāyo.",
  "tika-s0304t0:231_5": "Apare pana “saddhāpañcamānaṃ indriyānaṃ vasena vipassanābhinivesaṃ katvā tena sukhena",
  "tika-s0304t0:231_6": "abhiññāpahānānaṃ sampādanavasena indriyaṃ bhāvetvā”ti vadanti.",
  "tika-s0304t0:232_0": "Upasaṅkamatīti ettha yathā so rājā upasaṅkami, taṃ āgamanato paṭṭhāya dassetuṃ “thero",
  "tika-s0304t0:232_1": "kirā”tiādi āraddhaṃ. Mahāpānaṃ nāma aññaṃ kammaṃ akatvā pānapasuto hutvā sattāhaṃ",
  "tika-s0304t0:232_2": "tadanurūpaparijanassa surāpivanaṃ. Tenāha “mahāpānaṃ nāma pivitvā”ti. Sālithusehīti",
  "tika-s0304t0:232_3": "rattasālithusehi. Ḍayhamānaṃ viya kipillikadaṃsanajātāhi dukkhavedanāhi. Mukhasattīhi",
  "tika-s0304t0:232_4": "vijjhiṃsu vallabhatāya. Itthilolo hi so rājā.",
  "tika-s0304t0:233_0": "Paveṇinti tesaṃ samādānapaveṇiṃ brahmacariyapabandhaṃ. Paṭipādentīti sampādenti.",
  "tika-s0304t0:233_1": "Garukārammaṇanti garukātabbaārammaṇaṃ, avītikkamitabbārammaṇanti attho. Assāti rañño.",
  "tika-s0304t0:233_2": "Cittaṃ anotarantanti pasādavīthiṃ anotarantaṃ anupagacchantaṃ. Viheṭhetunti vibādhituṃ.",
  "tika-s0304t0:234_0": "Lobhassa aparāparuppattiyā bahuvacanavasena “lobhadhammā”ti vuttaṃ. Uppajjantītipi",
  "tika-s0304t0:234_1": "attho yeva, yasmā uppajjamāno lobhadhammo attano hetupaccaye pariggahāpento jānāpento",
  "tika-s0304t0:234_2": "viya sahati pavattatīti. Imameva kāyanti ettha samūhatthe eva kāya-saddo gabbhāsayādiṭṭhānesu",
  "tika-s0304t0:234_3": "uppajjanadhammasamūhavisayattā, itare pana kāyūpalakkhitatāya “kāyo”ti veditabbā.",
  "tika-s0304t0:234_4": "Uttānameva heṭṭhā vuttanayattā.",
  "tika-s0304t0:235": "Bhāradvājasuttādivaṇṇanā niṭṭhitā.",
  "tika-s0304t0:236": "6. Ghositasuttavaṇṇanā",
  "tika-s0304t0:237_0": "129. Rūpā ca manāpāti nīlādibhedā rūpadhammā ca manasā manuññā piyarūpā saṃvijjanti,",
  "tika-s0304t0:237_1": "idañca sukhavedanīyassa phassassa sabhāvadassanatthaṃ. Evaṃ “rūpā ca manāpā upekkhāvedaniyā”ti",
  "tika-s0304t0:237_2": "etthāpi yathārahaṃ vattabbaṃ. Cakkhuviññāṇa…pe… phassanti vuttaṃ. Upanissayakoṭiyā",
  "tika-s0304t0:237_3": "hi cakkhuviññāṇasampayuttaphasso sukhavedanīyo, na sahajātakoṭiyā. Tenāha – “ekaṃ",
  "tika-s0304t0:237_4": "phassaṃ paṭicca javanavasena sukhavedanā uppajjatī”ti. Sesapadesūti “saṃvijjati kho,",
  "tika-s0304t0:237_5": "gahapati, sotadhātū”ti āgatesu pañcasu koṭṭhāsesu.",
  "tika-s0304t0:238": "Tevīsati dhātuyo kathitā channaṃ dvārānaṃ vasena vibhajjagahaṇena. Vatthunissitanti hadayavatthunissitaṃ. Pañcadvāre vīsati, manodvāre tisso evaṃ tevīsati.",
  "tika-s0304t0:239": "Ghositasuttavaṇṇanā niṭṭhitā.",
  "tika-s0304t0:240": "7-8. Hāliddikānisuttādivaṇṇanā",
  "tika-s0304t0:241_0": "130-131. Taṃ itthetanti cakkhunā yaṃ rūpaṃ diṭṭhaṃ, taṃ itthanti attho. Taṃ sukhavedaniyanti",
  "tika-s0304t0:241_1": "taṃ sukhavedanāya upanissayakoṭiyā paccayabhūtaṃ cakkhuviññāṇañceva, yo ca yathārahaṃ",
  "tika-s0304t0:241_2": "upanissayakoṭiyā vā, anantaro ce anantarakoṭiyā vā, sahajāto ce sampayuttakoṭiyā",
  "tika-s0304t0:241_3": "vā, sukhavedanāya paccayo phasso. Taṃ sukhavedaniyañca phassaṃ paṭicca uppajjati",
  "tika-s0304t0:241_4": "sukhavedanāti yojanā. Esa nayo sabbattha sabbesu sesesu sattasu vāresu. Manodhātuyeva",
  "tika-s0304t0:241_5": "vā samānāti abhidhammanayena. Suttantanayena pana suññataṭṭhena nissattanijjīvaṭṭhena",
  "tika-s0304t0:241_6": "ca manodhātusamaññaṃ labhateva. Aṭṭhamaṃ uttānameva heṭṭhā vuttanayattā.",
  "tika-s0304t0:242": "Hāliddikānisuttādivaṇṇanā niṭṭhitā.",
  "tika-s0304t0:243": "9. Lohiccasuttavaṇṇanā",
  "tika-s0304t0:244": "132. Tepi māṇavakātveva vuttā, na brāhmaṇakumārā eva. Seleyyakānīti aññamaññaṃ silissanalaṅghanakīḷanāni.",
  "tika-s0304t0:245_0": "Upaṭṭhānavasena ibhaṃ harantīti ibbhā, hatthigopakā. Te pana nihīnakuṭumbassa bhoggaṃ",
  "tika-s0304t0:245_1": "upādāya gahapatibhāvaṃ upādāya “gahapatikā”tipi vuccantīti āha “gahapatikā”ti. Kaṇhāti",
  "tika-s0304t0:245_2": "kaṇhābhijātikā. Raṭṭhaṃ bharantīti yasmiṃ raṭṭhe vasanti, tassa raṭṭhassa baliṃ bharaṇena,",
  "tika-s0304t0:245_3": "attano vā kuṭumbassa bharaṇena bharatā. Pariyāyantāti parito saṃcarantā kīḷanti.",
  "tika-s0304t0:246": "Sīlajeṭṭhakāti sīlappadhānā. Ye purāṇaṃ saranti, te sīluttamā ahesuṃ. Dvārāni cakkhādidvārāni.",
  "tika-s0304t0:247": "Apakkamitvā apetā virahitā hutvā. Visamānīti vigatasamāni duccaritasabhāvāni. Nānāvidhadaṇḍā nānāvidhadaṇḍanipātā.",
  "tika-s0304t0:248_0": "Anāhārakāti kiñci abhuñjanakā. Paṅko viya paṅko, malaṃ. Dantapaṅko purimapadalopena",
  "tika-s0304t0:248_1": "paṅkoti vuttoti “paṅko nāma dantamala”nti vuttaṃ. Ajehi kātabbakānaṃ akopetvā karaṇaṃ",
  "tika-s0304t0:248_2": "samādānavasena vataṃ. Esa nayo sesesupi. Kohaññaṃ nāma attani vijjamānadosaṃ paṭicchādetvā",
  "tika-s0304t0:248_3": "asantaguṇapakāsanāti āha – “paṭicchanna…pe… kohaññañcevā”ti. Parikkhārabhaṇḍakavaṇṇāti",
  "tika-s0304t0:248_4": "parikkhārabhaṇḍā kappakāti. Te ca kho attano jīvikatthāya āmisakiñjakkhassa attanibandhanatthāya amocanatthāya katā.",
  "tika-s0304t0:249": "Akhilanti cetokhilarahitaṃ brahmavihāravasena. Tenāha “mudu athaddha”nti.",
  "tika-s0304t0:250": "Adhimuttoti abhirativasena yuttapayutto. Parittacittoti parito khaṇḍitacitto. Appamāṇacittoti ettha “ko aya”nti paṭikkhituṃ sakkuṇeyyacitto.",
  "tika-s0304t0:251": "Lohiccasuttavaṇṇanā niṭṭhitā.",
  "tika-s0304t0:252": "10. Verahaccānisuttavaṇṇanā",
  "tika-s0304t0:253": "133. Brāhmaṇiṃ dhammasavanāya codento māṇavako “yagghe”ti avoca. Tenāha “yaggheti codanatthe nipāto”ti.",
  "tika-s0304t0:254": "Verahaccānisuttavaṇṇanā niṭṭhitā.",
  "tika-s0304t0:255": "Gahapativaggavaṇṇanā niṭṭhitā.",
  "tika-s0304t0:256": "14. Devadahavaggo",
  "tika-s0304t0:257": "1. Devadahasuttavaṇṇanā",
  "tika-s0304t0:258": "134. Manaṃ ramayantāti āpāthagatā manassa ramaṇavasena piyāyitabbatāvasena pavattantā.",
  "tika-s0304t0:259": "2. Khaṇasuttavaṇṇanā",
  "tika-s0304t0:260_0": "135. Chaphassāyatanikāti chahi phassāyatanehi aniṭṭhasaṃvedaniyā. Chadvāraphassapaṭiviññattīti",
  "tika-s0304t0:260_1": "chahipi dvārehi ārammaṇassa paṭisaṃvedanā hotiyeva sabbaso dukkhānubhavanatthaṃ.",
  "tika-s0304t0:260_2": "Tāvatiṃsapuranti sudassanamahānagaraṃ. Abhāvo nāma natthi sabbathā sukhānubhavanato.",
  "tika-s0304t0:260_3": "Nirayeti iminā duggati bhavasāmaññena itarāpāyāpi gahitā eva. Maggabrahmacariyavāsaṃ",
  "tika-s0304t0:260_4": "vasituṃ na sakkāti iminā pana sabbesampi acchindikaṭṭhānānaṃ gahaṇaṃ daṭṭhabbaṃ.",
  "tika-s0304t0:260_5": "Imevāti imasmiṃ manussaloke eva. Apāyopi paññāyati apāyadukkhasadisassa dukkhassa",
  "tika-s0304t0:260_6": "kadāci paṭisaṃvedanato. Saggopi paññāyati devabhogasadisasampattiyā kadāci paṭilabhitabbato.",
  "tika-s0304t0:261_0": "Ayaṃ kammabhūmīti ayaṃ manussaloko purisathāmakaraṇāya kammabhūmi nāma tāsaṃ yogyaṭṭhānabhāvato.",
  "tika-s0304t0:261_1": "Tattha padhānakammaṃ dassento “idha maggabhāvanā”ti āha. Ṭhānānīti kāraṇāni. Saṃvejaniyānīti",
  "tika-s0304t0:261_2": "saṃvegajananāni bahūni jātiādīni. Tathā hi jāti, jarā, byādhi, maraṇaṃ, apāyabhavaṃ,",
  "tika-s0304t0:261_3": "tatthapi nirayūpapattihetukaṃ, tiracchānupapattihetukaṃ, asūrakāyūpapattihetukaṃ,",
  "tika-s0304t0:261_4": "atīte vaṭṭamūlakaṃ, anāgate vaṭṭamūlakaṃ, paccuppanne āhārapariyeṭṭhimūlakanti bahūni",
  "tika-s0304t0:261_5": "saṃvegavatthūni paccavekkhitvā saṃvegajāto sañjātasaṃvego yoniso padhānamanuyuñjassu.",
  "tika-s0304t0:261_6": "Saṃvegāti saṃvegamāpajjassu.",
  "tika-s0304t0:262": "Khaṇasuttavaṇṇanā niṭṭhitā.",
  "tika-s0304t0:263": "3. Paṭhamarūpārāmasuttavaṇṇanā",
  "tika-s0304t0:264_0": "136. Sammuditā sammodappattā, pamoditā sañjātapamodā. Dukkhāti dukkhavanto sañjātadukkhā.",
  "tika-s0304t0:264_1": "Tenāha “dukkhitā”ti. Sukhaṃ etassa atthīti sukho, sukhī. Tenāha “sukhito”ti. Yattakā",
  "tika-s0304t0:264_2": "rūpādayo dhammā loke atthīti vuccati. Passantānanti saccapaṭivedhena sammadeva passantānaṃ.",
  "tika-s0304t0:264_3": "“Paccanīkaṃ hotī”ti vatvā taṃ paccanīkabhāvaṃ dassetuṃ “loko hī”tiādi vuttaṃ. Asubhāti",
  "tika-s0304t0:264_4": "“āhū”tipadaṃ ānetvā sambandho. Sabbametanti “sukhaṃ diṭṭhamariyebhi…pe… tadariyā",
  "tika-s0304t0:264_5": "sukhato vidū”ti ca vuttaṃ. Sabbametaṃ nibbānameva sandhāya vuttaṃ. Nibbānameva hi",
  "tika-s0304t0:264_6": "ekantato sukhaṃ nāma.",
  "tika-s0304t0:265_0": "Pañcanavutipāsaṇḍino tesañca pāsaṇḍibhāvo papañcasūdaniṭṭhakathāyaṃ pakāsito eva.",
  "tika-s0304t0:265_1": "Kilesanīvaraṇena nivutānanti kilesakhandhā kilesanīvaraṇaṃ, tena nivāritānaṃ. Nibbānadassanaṃ",
  "tika-s0304t0:265_2": "nāma ariyamaggo, tena tassa paṭivijjhanañca kāḷameghaavacchāditaṃ viya candamaṇḍalaṃ.",
  "tika-s0304t0:266": "Paricchinditvāti asubhabhāvaparicchindanena sammāviññāṇadassanena ca paricchinditvā. Maggadhammassāti ariyamaggadhammassa.",
  "tika-s0304t0:267": "Anupannehīti anu anu avihāya paṭipannehi. Ko nu añño jānituṃ arahati, añño na jānātīti dasseti.",
  "tika-s0304t0:268": "Paṭhamarūpārāmasuttavaṇṇanā niṭṭhitā.",
  "tika-s0304t0:269": "4-12. Dutiyarūpārāmasuttādivaṇṇanā",
  "tika-s0304t0:270_0": "137-145. Suddhikaṃ katvā gāthābandhanena vinā kevalaṃ cuṇṇiyapadavaseneva. Tathā",
  "tika-s0304t0:270_1": "tathāti ajjhattikāni bāhirāni ca āyatanāni aniccalakkhaṇena dukkhānattalakkhaṇehi",
  "tika-s0304t0:270_2": "ca yojetvā dassanavasena.",
  "tika-s0304t0:271": "Dutiyarūpārāmasuttādivaṇṇanā niṭṭhitā.",
  "tika-s0304t0:272": "Devadahavaggavaṇṇanā niṭṭhitā.",
  "tika-s0304t0:273": "15. Navapurāṇavaggo",
  "tika-s0304t0:274": "1. Kammanirodhasuttavaṇṇanā",
  "tika-s0304t0:275_0": "146. Sampati vijjamānassa cakkhussa taṃnibbattassa kammassa ca adhippetattā “na cakkhu",
  "tika-s0304t0:275_1": "purāṇaṃ, kammameva purāṇa”nti vatvā yathā tassa cakkhussa purāṇapariyāyo vutto, taṃ",
  "tika-s0304t0:275_2": "dassento āha – “kammato panā”tiādi. Paccayanāmenāti purimajātisaṃsiddhattā “purāṇa”nti",
  "tika-s0304t0:275_3": "vattabbassa paccayabhūtassa kammassa nāmena. Evaṃ vuttanti “purāṇakamma”nti evaṃ",
  "tika-s0304t0:275_4": "vuttaṃ. Paccayehi abhisamāgantvā katanti taṇhāvijjādipaccayehi abhimukhabhāvena samāgantvā",
  "tika-s0304t0:275_5": "samecca nibbattitaṃ. Cetanāyāti kammacetanāya. Pakappitanti abhisamīhitaṃ. Vedanāyāti",
  "tika-s0304t0:275_6": "attānaṃ nissāya ārammaṇaṃ katvā pavattāya vedanāya. Vatthūti nibbattikāraṇaṃ pavattaṭṭhānanti",
  "tika-s0304t0:275_7": "vipassanāpaññāya passitabbaṃ. Kammassa nirodhenāti kilesānaṃ anuppādanirodhasiddhena",
  "tika-s0304t0:275_8": "kammassa nirodhena. Vimuttiṃ phusatīti arahattaphalavimuttiṃ pāpuṇāti. Ārammaṇabhūto",
  "tika-s0304t0:275_9": "nirodho nibbānaṃ “kammanirodho”ti vuccati, “kammaṃ nirujjhati etthā”ti katvā. “Jhāyatha,",
  "tika-s0304t0:275_10": "bhikkhave, mā pamādatthā”ti vuttattā “pubbabhāgavipassanā kathitā”ti vuttaṃ.",
  "tika-s0304t0:276": "Kammanirodhasuttavaṇṇanā niṭṭhitā.",
  "tika-s0304t0:277": "2-5. Aniccanibbānasappāyasuttādivaṇṇanā",
  "tika-s0304t0:278_0": "147-150. Nibbānassāti nibbānādhigamassa, kilesanibbānasseva vā. Upakārapaṭipadanti",
  "tika-s0304t0:278_1": "upakārāvahaṃ paṭipadaṃ. Catūsūti dutiyādīsu catūsu. Nibbānasappāyā paṭipadā desitāti",
  "tika-s0304t0:278_2": "katvā “saha vipassanāya cattāro maggā kathitā”ti vuttaṃ.",
  "tika-s0304t0:279": "Aniccanibbānasappāyasuttādivaṇṇanā niṭṭhitā.",
  "tika-s0304t0:280": "6-7. Antevāsikasuttādivaṇṇanā",
  "tika-s0304t0:281_0": "151-152. Anta-saddo samīpatthe vattati “udakantaṃ vananta”ntiādīsu, kileso pana atiāsanne",
  "tika-s0304t0:281_1": "vasati abbhantaravuttitāyāti “antevāsika”nti vutto vibhattialopena yathā “vanekusalo,",
  "tika-s0304t0:281_2": "kūlerukkhā”ti. Tenāha – “anantevāsikanti antovasanakilesavirahita”nti. Ācaraṇakakilesavirahitanti",
  "tika-s0304t0:281_3": "samudācaraṇakilesarahitaṃ. Anto assa vasantīti assa puggalassa anto abbhantare citte",
  "tika-s0304t0:281_4": "vasanti pavattanti. Te etaṃ adhibhavantīti te kilesā etaṃ puggalaṃ abhibhavitvā attano",
  "tika-s0304t0:281_5": "vase vattenti. Tenāha – “ajjhottharanti sikkhāpenti vā”ti. Tehi ācariyehīti tehi",
  "tika-s0304t0:281_6": "kilesasaṅkhātehi satte attano gatiyaṃ ṭhapentehi ācariyehi. Sattamaṃ heṭṭhā kathitanayamevāti",
  "tika-s0304t0:281_7": "yasmā heṭṭhā khandhavasena desanā āgatā, idha āyatanavasenāti ayameva viseso.",
  "tika-s0304t0:282": "Antevāsikasuttādivaṇṇanā niṭṭhitā.",
  "tika-s0304t0:283": "8. Atthinukhopariyāyasuttavaṇṇanā",
  "tika-s0304t0:284_0": "153. Pariyāyati parigacchati phalaṃ etassāti pariyāyo hetūti āha – “yaṃ pariyāyanti",
  "tika-s0304t0:284_1": "yaṃ kāraṇa”nti. Paccakkhadiṭṭhe aviparīte atthe pavattasaddhā paccakkhasaddhā yathā",
  "tika-s0304t0:284_2": "“sammāsambuddho bhagavā, svākhāto dhammo”ti ca. Evaṃ kirāti iti kirāya uppanno saddahanākāro",
  "tika-s0304t0:284_3": "saddhāpatirūpako. Etanti “aññatreva saddhāyā”ti etaṃ vacanaṃ. Rucāpetvāti kiñci atthaṃ",
  "tika-s0304t0:284_4": "attano matiyā rocetvā. Khamāpetvāti tasseva vevacanaṃ, cittaṃ tathā khamāpetvā. Tenāha",
  "tika-s0304t0:284_5": "– “atthetanti gahaṇākāro”ti. Paramparāgatassa atthassa evaṃ kirassāti anussavanaṃ.",
  "tika-s0304t0:284_6": "Kāraṇaṃ cintentassāti yuttiṃ cintentassa. Kāraṇaṃ upaṭṭhātīti “sādhū”ti attano cittassa",
  "tika-s0304t0:284_7": "upatiṭṭhati. Atthetanti “etaṃ kāraṇaṃ evamayamattho yujjatī”ti cittena gahaṇaṃ. Ākāraparivitakkoti",
  "tika-s0304t0:284_8": "yuttiparikappanā. Laddhīti nicchayena gahaṇaṃ, sā ca kho diṭṭhi ayāthāvaggahaṇena",
  "tika-s0304t0:284_9": "aññāṇamevāti daṭṭhabbaṃ. Tanti laddhiṃ. Atthesāti esā laddhi mama uppannā atthi yuttarūpā",
  "tika-s0304t0:284_10": "hutvā upalabbhati. Evaṃ gahaṇākāro diṭṭhinijjhānakkhanti nāma, paṭhamuppannaladdhisaṅkhātāya",
  "tika-s0304t0:284_11": "diṭṭhiyā nijjhānaṃ khamanākāro diṭṭhinijjhānakkhanti nāma. Pañca ṭhānānīti yathāvuttāni",
  "tika-s0304t0:284_12": "saddhādīni pañca kāraṇāni. Muñcitvā aggahetvā. Heṭṭhimamaggavajjhānaṃ rāgādīnaṃ abhāvaṃ",
  "tika-s0304t0:284_13": "sandhāya “natthi me ajjhattaṃ rāgadosamoho”ti ayaṃ sekkhānaṃ paccavekkhaṇā, sabbaso",
  "tika-s0304t0:284_14": "abhāvaṃ sandhāya asekkhānanti āha – “sekkhāsekkhānaṃ paccavekkhaṇā kathitā”ti. “Santaṃ",
  "tika-s0304t0:284_15": "vā ajjhatta”ntiādinā sekkhānaṃ, “asantaṃ vā ajjhatta”ntiādinā asekkhānaṃ paccavekkhaṇā",
  "tika-s0304t0:284_16": "kathitāti daṭṭhabbaṃ.",
  "tika-s0304t0:285": "Atthinukhopariyāyasuttavaṇṇanā niṭṭhitā.",
  "tika-s0304t0:286": "9-10. Indriyasampannasuttādivaṇṇanā",
  "tika-s0304t0:287_0": "154-155. “Sampannasīlā, bhikkhave, viharathā”tiādīsu viya paripuṇṇattho idha sampanna-saddoti",
  "tika-s0304t0:287_1": "āha “paripuṇṇindriyo”ti. Indriyehi samannāgatattā paripuṇṇindriyo nāma hotīti sambandho.",
  "tika-s0304t0:287_2": "Evaṃ sati samannāgamasampatti vuttā hotīti āsaṅkanto “cakkhādīni vā”tiādimāha. Taṃ",
  "tika-s0304t0:287_3": "sandhāyāti dutiyavikappena vuttamatthaṃ sandhāya. Heṭṭhā khandhiyavagge khandhavasena",
  "tika-s0304t0:287_4": "desanā āgatā, idha āyatanavasenāti āha “vuttanayamevā”ti.",
  "tika-s0304t0:288": "Indriyasampannasuttādivaṇṇanā niṭṭhitā.",
  "tika-s0304t0:289": "Navapurāṇavaggavaṇṇanā niṭṭhitā.",
  "tika-s0304t0:290": "Tatiyo paṇṇāsako.",
  "tika-s0304t0:291": "16. Nandikkhayavaggo",
  "tika-s0304t0:292": "1-4. Ajjhattanandikkhayasuttādivaṇṇanā",
  "tika-s0304t0:293_0": "156-159. Atthatoti sabhāvato. Ñāṇena ariyato ñātabbato attho, sabhāvoti. Evañhi abhijjanasabhāvo",
  "tika-s0304t0:293_1": "nandanaṭṭhena nandī, rañjanaṭṭhena rāgo. Vimuttivasenāti vimuttiyā adhigamavasena.",
  "tika-s0304t0:293_2": "Etthāti imasmiṃ paṭhamasutte. Dutiyādīsūti dutiyatatiyacatutthesu. Uttānameva heṭṭhā vuttanayattā.",
  "tika-s0304t0:294": "Ajjhattanandikkhayasuttādivaṇṇanā niṭṭhitā.",
  "tika-s0304t0:295": "5-6. Jīvakambavanasamādhisuttādivaṇṇanā",
  "tika-s0304t0:296_0": "160-161. Samādhivikalānaṃ cittekaggataṃ labhantānaṃ, paṭisallānavikalānaṃ kāyavivekañca",
  "tika-s0304t0:296_1": "cittekaggatañca labhantānanti yojanā. Pākaṭaṃ hotīti vibhūtaṃ hutvā upaṭṭhāti. Okkhāyati",
  "tika-s0304t0:296_2": "paccakkhāyatīti catusaccadhammānaṃ vibhūtabhāvena upaṭṭhānassa kathitattā vuttaṃ",
  "tika-s0304t0:296_3": "– “dvīsupi…pe… kathitā”ti.",
  "tika-s0304t0:297": "Jīvakambavanasamādhisuttādivaṇṇanā niṭṭhitā.",
  "tika-s0304t0:298": "7-9. Koṭṭhikaaniccasuttādivaṇṇanā",
  "tika-s0304t0:299": "162-164. Aniccānupassanādayo eva vimuttiparipācaniyā dhammā nāma. Therassa tadā saddhādīni indriyāni na paripākaṃ upagatāni, thero imāhi desanāhi indriyaparipākamagamāsi.",
  "tika-s0304t0:300": "Koṭṭhikaaniccasuttādivaṇṇanā niṭṭhitā.",
  "tika-s0304t0:301": "10-12. Micchādiṭṭhipahānasuttādivaṇṇanā",
  "tika-s0304t0:302": "165-167. Pāṭiyekkanti visuṃ visuṃ. Vuttanayenevāti heṭṭhā vuttanayeneva apubbassa vattabbassa abhāvā.",
  "tika-s0304t0:303": "Micchādiṭṭhipahānasuttādivaṇṇanā niṭṭhitā.",
  "tika-s0304t0:304": "Nandikkhayavaggavaṇṇanā niṭṭhitā.",
  "tika-s0304t0:305": "17. Saṭṭhipeyyālavaggo",
  "tika-s0304t0:306": "1-60. Ajjhattaaniccachandasuttādivaṇṇanā",
  "tika-s0304t0:307_0": "168-227. “Yaṃ, bhikkhave, aniccaṃ, tatra vo chando pahātabbo”tiādinā tesaṃ tesaṃ",
  "tika-s0304t0:307_1": "puggalānaṃ ajjhāsayavasena saṭṭhi suttāni kathitāni, tāni ca peyyālanayena desanaṃ",
  "tika-s0304t0:307_2": "āruḷhānīti “saṭṭhipeyyālo nāma hotī”ti vuttaṃ. Tenāha “yāni panetthā”tiādi.",
  "tika-s0304t0:308": "Ajjhattaaniccachandasuttādivaṇṇanā niṭṭhitā.",
  "tika-s0304t0:309": "Saṭṭhipeyyālavaggavaṇṇanā niṭṭhitā.",
  "tika-s0304t0:310": "18. Samuddavaggo",
  "tika-s0304t0:311": "1. Paṭhamasamuddasuttavaṇṇanā",
  "tika-s0304t0:312_0": "228. Yadi “duppūraṇaṭṭhena samuddanaṭṭhenā”ti iminā atthadvayena sāgaro “samuddo”ti",
  "tika-s0304t0:312_1": "vuccati, cakkhussevetaṃ nippariyāyato yujjatīti dassetuṃ “yadī”tiādi vuttaṃ. Tattha",
  "tika-s0304t0:312_2": "duppūraṇaṭṭhenāti pūretuṃ asakkuṇeyyabhāvena. Samuddanaṭṭhenāti sabbaso uparūparipakkhittagamanena.",
  "tika-s0304t0:312_3": "Mahāgaṅgādimahānadīnaṃ mahatā udakoghena anusaṃvaccharaṃ anupakkhandamānopi hi samuddo",
  "tika-s0304t0:312_4": "pāripūriṃ na gacchati, yañca bhūmipadesaṃ ottharati, taṃ samuddabhāvaṃ neti, abhāvaṃ",
  "tika-s0304t0:312_5": "vā pāpuṇāti apayāte samuddodake, taṃ vā anudakabhāvapattiyā atathameva hoti. Kāmañcesa",
  "tika-s0304t0:312_6": "duppūraṇaṭṭho samuddanaṭṭho sāgare labbhati, tathāpi taṃ dvayaṃ cakkhusmiṃyeva visesato",
  "tika-s0304t0:312_7": "labbhatīti dassento “tassa hī”tiādimāha. Samosarantanti sabbaso nīlādibhāgehi osarantaṃ,",
  "tika-s0304t0:312_8": "āpāthaṃ āgacchantanti attho. Kātuṃ na sakkoti duppūraṇīyattā. Sadosagamanena gacchati",
  "tika-s0304t0:312_9": "sattasantānassa dussanato. Dussanaṭṭhatā cassa cakkhudvārikataṇhāvasena veditabbā.",
  "tika-s0304t0:312_10": "Yathā samudde aparāparaṃ parivattamāno ūmiyā vego samuddassāti vuccati, evaṃ cakkhusamuddassa",
  "tika-s0304t0:312_11": "purato aparāparaṃ parivattamānaṃ nīlādibhedaṃ rūpārammaṇaṃ cakkhussāti vattabbataṃ",
  "tika-s0304t0:312_12": "arahati anaññasādhāraṇattāti vuttaṃ “rūpamayo vego”ti. Asamapekkhiteti sammādassane",
  "tika-s0304t0:312_13": "rūpe manāpabhāvaṃ amanāpabhāvañca gahetvā, “idaṃ nāma mayā diṭṭha”nti anupadhārentassa",
  "tika-s0304t0:312_14": "kevalaṃ samūhaghanavasena gaṇhantassa gahaṇaṃ asamapekkhanaṃ. Sahatīti adhibhavati,",
  "tika-s0304t0:312_15": "taṃnimittaṃ kañci vikāraṃ nāpajjati.",
  "tika-s0304t0:313_0": "Ūmīti vīciyo. Āvaṭṭo āvaṭṭanavasena pavattaṃ udakaṃ. Gāharakkhasamakarādayo gāharakkhaso.",
  "tika-s0304t0:313_1": "Yathā samudde ūmiyo uparūpari vattamānā attani patitapuggalaṃ ajjhottharitvā anayabyasanaṃ",
  "tika-s0304t0:313_2": "āpādenti, tathā āvaṭṭagāharakkhasā. Evamete rāgādayo kilesā sayaṃ uppannakasatte",
  "tika-s0304t0:313_3": "ajjhottharitvā anayabyasanaṃ āpādenti, kilesuppattinimittatāya sattānaṃ anayabyasanāpattihetubhūtassa",
  "tika-s0304t0:313_4": "ūmibhayassa ārammaṇavasena cakkhusamuddo “saūmisāvaṭṭo sagāho sarakkhaso”ti vutto.",
  "tika-s0304t0:314_0": "Ūmibhayanti ettha bhāyati etasmāti bhayaṃ, ūmīva bhayaṃ ūmibhayaṃ. Kujjhanaṭṭhena",
  "tika-s0304t0:314_1": "kodho. Sveva cittassa ca abhimaddanavasenuppādanatthena daḷhaṃ āyāsanaṭṭhena upāyāso.",
  "tika-s0304t0:314_2": "Ettha ca anekavāraṃ pavattitvā satte ajjhottharitvā sīsaṃ ukkhipituṃ adatvā anayabyasananipphādanena",
  "tika-s0304t0:314_3": "kodhūpāyāsassa ūmisadisatā daṭṭhabbā. Tathā kāmaguṇā kilesābhibhūte satte māne viya",
  "tika-s0304t0:314_4": "rūpādivisayasaṅkhāte attani saṃsāretvā yathā tato bahibhūte nekkhamme cittampi na",
  "tika-s0304t0:314_5": "uppajjati, evaṃ āvaṭṭetvā byasanāpādanena āvaṭṭasadisatā daṭṭhabbā. Yadā pana gāharakkhaso",
  "tika-s0304t0:314_6": "ārakkharahitaṃ attano gocarabhūmigataṃ purisaṃ abhibhuyya gahetvā agocare ṭhitampi",
  "tika-s0304t0:314_7": "gocaraṃ netvā bheravarūpadassanādinā attano upakkamaṃ kātuṃ asamatthaṃ katvā anvāvisitvā",
  "tika-s0304t0:314_8": "vaṇṇabalabhogaāyusukhehi viyojetvā mahantaṃ anayabyasanaṃ āpādeti, evaṃ mātugāmopi",
  "tika-s0304t0:314_9": "yonisomanasikārarahitaṃ avīrapurisaṃ attano rūpādīhi palobhanavasena abhibhuyya gahetvā",
  "tika-s0304t0:314_10": "vā vīrajātiyampi itthikuttabhūtehi attano hāvabhāvavilāsehi itthimāyāya anvāvisitvā",
  "tika-s0304t0:314_11": "vā avasaṃ attano upakāradhamme sīlādayo sampādetuṃ asamatthaṃ karonto guṇavaṇṇādīhi",
  "tika-s0304t0:314_12": "viyojetvā mahantaṃ anayabyasanaṃ āpādeti, evaṃ mātugāmassa gāharakkhasasadisatā daṭṭhabbā.",
  "tika-s0304t0:314_13": "Ūmibhayanti lakkhaṇavacanaṃ. Yathā hi ūmi bhāyitabbaṭṭhena bhayaṃ, evaṃ āvaṭṭagāharakkhasāpīti",
  "tika-s0304t0:314_14": "ūmiādibhayena sabhayanti attho veditabbo. Antaṃ avasānaṃ gato, evaṃ pāraṃ nibbānaṃ gatoti vuccati.",
  "tika-s0304t0:315": "Paṭhamasamuddasuttavaṇṇanā niṭṭhitā.",
  "tika-s0304t0:316": "2-3. Dutiyasamuddasuttādivaṇṇanā",
  "tika-s0304t0:317_0": "229-230. Kilesānaṃ allabhāvūpanayananti āha “temanaṭṭhenā”ti. Ariyasāvaketi anāgāmino.",
  "tika-s0304t0:317_1": "Te hi kāmabhavavasena atintatāya na samunnā. Tayo maccūti kilesābhisaṅkhāradevaputtamāre.",
  "tika-s0304t0:317_2": "Tīhi upadhīhīti kilesābhisaṅkhārakāmaguṇānaṃ vasena tīhi upadhīhi. Khandhupadhinā",
  "tika-s0304t0:317_3": "pana so na nirūpadhi saupādisesasseva nibbānassa adhigatattā. Gatoti paṭipattigamanena gato.",
  "tika-s0304t0:318": "Dutiyasamuddasuttādivaṇṇanā niṭṭhitā.",
  "tika-s0304t0:319": "4-6. Khīrarukkhopamasuttādivaṇṇanā",
  "tika-s0304t0:320_0": "231-233. Appahīnaṭṭhenāti maggena asamugghāṭitabhāvena. Atthīti vijjati. Sati paccaye",
  "tika-s0304t0:320_1": "vijjamānakiccakaraṇato pariyuṭṭhānaṃ appakaṃ mūsikāvisaṃ viya parittaṃ nāma hoti",
  "tika-s0304t0:320_2": "appānubhāvattā. Evarūpāpīti appakāpi. Assāti appahīnakilesassa. Adhimattānanti iṭṭhānaṃ",
  "tika-s0304t0:320_3": "rajanīyānaṃ, vatthuvasena parittakampi iṭṭhārammaṇaṃ adhimattameva. Tenāha “nakhapiṭṭhippamāṇampī”tiādi.",
  "tika-s0304t0:320_4": "Daharotiādīni tīṇipi padāni. Ābhindeyyāti bhindeyya. Taṃ ubhayanti taṃ cakkhurūpanti ubhayampi āyatanaṃ.",
  "tika-s0304t0:321": "Khīrarukkhopamasuttādivaṇṇanā niṭṭhitā.",
  "tika-s0304t0:322": "7. Udāyīsuttavaṇṇanā",
  "tika-s0304t0:323_0": "234. Itipīti imināpi kāraṇena. Aniccenāti aniccabhāvena anattalakkhaṇaṃ kathitaṃ.",
  "tika-s0304t0:323_1": "Yasmā hetupaccayā viññāṇassa uppatti sati ca uppāde nirodhena bhavitabbaṃ, uppādavayavantatāya",
  "tika-s0304t0:323_2": "aniccaṃ viññāṇaṃ, yadi ca attā siyā paccayehi vinā sijjheyya, na ca tathāssa siddhi,",
  "tika-s0304t0:323_3": "tasmā “viññāṇaṃ anattā”ti aniccatāya anattatā kathitā.",
  "tika-s0304t0:324": "Udāyīsuttavaṇṇanā niṭṭhitā.",
  "tika-s0304t0:325": "8. Ādittapariyāyasuttavaṇṇanā",
  "tika-s0304t0:326_0": "235. Kilesānaṃ anu anu byañjanato paribyattiyā uppattipaccayabhāvato anubyañjanaṃ,",
  "tika-s0304t0:326_1": "hatthapādādiavayavāti āha – “hatthā sobhanā”tiādi. Nimittaggāhoti kilesuppattiyā",
  "tika-s0304t0:326_2": "nimittabhūto gāho. Saṃsandetvā gahaṇanti avayave samodhānetvā “itthipuriso”tiādinā",
  "tika-s0304t0:326_3": "ekajjhaṃ gahaṇaṃ. Vibhattigahaṇanti vibhāgena anavasesaggahaṇaṃ. Kumbhīlasadisoti",
  "tika-s0304t0:326_4": "kumbhīlagāhasadiso. Tenāha – “sabbameva gaṇhātī”ti hatthapādādīsu taṃ taṃ koṭṭhāsaṃ",
  "tika-s0304t0:326_5": "vibhajitvā gahaṇaṃ rattapāsadiso jalūkagāhasadiso. Ekajavanavārepi labbhantīti idaṃ",
  "tika-s0304t0:326_6": "cakkhudvārānusārena uppannamanodvārikajavanaṃ sandhāya vuttaṃ.",
  "tika-s0304t0:327_0": "Nimittassādena ganthitanti yathāvutte nimitte assādagāhena ganthitaṃ sambaddhaṃ.",
  "tika-s0304t0:327_1": "Bhavaṅgenevāti mūlabhavaṅgeneva. Kilesabhayaṃ dassentoti tathā kilesuppattiyā sati",
  "tika-s0304t0:327_2": "akusalacittena antaritaṃ ce maraṇacittaṃ bhaveyya, ekantato niraye vā tiracchānayoniyā",
  "tika-s0304t0:327_3": "vā uppatti siyāti kilesānaṃ bhāyitabbaṃ dassento. “Samayavasena vā evaṃ vutta”nti",
  "tika-s0304t0:327_4": "vatvā tamatthaṃ vivaranto “cakkhudvārasmiñhī”tiādimāha. Rattacittaṃ vāti rāgavasena",
  "tika-s0304t0:327_5": "rattacittaṃ vā. Duṭṭhacittena kathaṃ ārammaṇarasānubhavananti? Domanassavedanuppatti",
  "tika-s0304t0:327_6": "eva tassa ārammaṇarasānubhavanaṃ daṭṭhabbaṃ. Imassa samayassāti maraṇasamayassa.",
  "tika-s0304t0:328_0": "Ubhinnaṃ nāsacchiddānaṃ majjhe ṭhita-aṭṭhitudanaṃ saha khuraṭṭhena chindanaṃ. Daṇḍakavāsīti",
  "tika-s0304t0:328_1": "dīghadaṇḍakā mahāvāsi. Nipajjitvā niddokkamananti iminā pacalāyikaniddaṃ paṭikkhipati.",
  "tika-s0304t0:328_2": "Tattha hi kadāci antarā micchāvitakkānaṃ sallakānaṃ avasaro siyā, nattheva nipajjitvā",
  "tika-s0304t0:328_3": "mahāniddaṃ okkantakāle. Vitakkānanti micchāvitakkānaṃ.",
  "tika-s0304t0:329": "Ādittapariyāyasuttavaṇṇanā niṭṭhitā.",
  "tika-s0304t0:330": "9-10. Paṭhamahatthapādopamasuttādivaṇṇanā",
  "tika-s0304t0:331": "236-237. Navamaṃ “paññāyatī”ti vuccamāne bujjhanakānaṃ ajjhāsayavasena vuttanti āha – “dasame na hotīti vuccamāne”tiādi. Ettakameva hi dvinnaṃ suttānaṃ visesoti.",
  "tika-s0304t0:332": "Paṭhamahatthapādopamasuttādivaṇṇanā niṭṭhitā.",
  "tika-s0304t0:333": "Samuddavaggavaṇṇanā niṭṭhitā.",
  "tika-s0304t0:334": "19. Āsīvisavaggo",
  "tika-s0304t0:335": "1. Āsīvisopamasuttavaṇṇanā",
  "tika-s0304t0:336_0": "238. Ye bhikkhū tadā bhagavantaṃ parivāretvā nisinnā, tesu keci ekavihārino, keci",
  "tika-s0304t0:336_1": "attadutiyā, keci attatatiyā, keci attacatutthā, keci attapañcamā hutvā araññāyatanesu",
  "tika-s0304t0:336_2": "viharantīti vuttaṃ – “ekacārika…pe… pañcacārike”ti. Samānajjhāsayatā sabhāgavuttino.",
  "tika-s0304t0:336_3": "Kammaṭṭhānānuyuñjanassa kārake. Tato eva tattha yuttapayutte. Puggalajjhāsayena kāraṇabhūtena.",
  "tika-s0304t0:336_4": "Paccayabhūtanti apassayabhūtaṃ. “Seyyathāpi, bhikkhave”ti ārabhitvā yāva “tiṇṇo pāraṅgato",
  "tika-s0304t0:336_5": "thale tiṭṭhati brāhmaṇo”ti ayaṃ mātikānikkhepo. Tesaṃ mātikāya vitthārabhājanaṃ.",
  "tika-s0304t0:336_6": "Vāsanā bhavissatīti vāsanāvahaṃ bhavissati. Sineruṃ ukkhipanto viyātiādi imissā desanāya",
  "tika-s0304t0:336_7": "anaññasādhāraṇatāya sudukkarabhāvadassanaṃ.",
  "tika-s0304t0:337_0": "Mañcaṭṭhesu mañcasamaññā viya mukhaṭṭhaṃ visaṃ “mukha”nti adhippetaṃ. Sukkhakaṭṭhasadisabhāvāpādanato",
  "tika-s0304t0:337_1": "“kaṭṭha”nti vuccatīti kaṭṭhaṃ mukhaṃ etassāti kaṭṭhamukho, daṃsanādinā kaṭṭhasadisabhāvakaro",
  "tika-s0304t0:337_2": "sappo. Atha vā kaṭṭhasadisabhāvāpādanato kaṭṭhaṃ visaṃ vā mukhe etassāti kaṭṭhamukho.",
  "tika-s0304t0:337_3": "Iminā nayena sesapadesupi attho veditabbo. Ime cattāroti ime visakiccabhedena cattāro.",
  "tika-s0304t0:337_4": "Idāni taṃ nesaṃ visakiccabhedaṃ dassetuṃ “tesū”tiādi vuttaṃ. Ayasūlasamappitaṃ viyāti",
  "tika-s0304t0:337_5": "abbhantare ayasūlaṃ anuppavesitaṃ viya. Pakkapūtipanasaṃ viyāti paccitvā kālātikkame",
  "tika-s0304t0:337_6": "kuthitapanasaphalaṃ viya. Caṅgavāreti rajakānaṃ khāraparissāvane surāparissāvane",
  "tika-s0304t0:337_7": "vā. Anavasesaṃ chijjanena asanipātaṭṭhānaṃ viya. Mahānikhādanenāti mahantena nikhādanena.",
  "tika-s0304t0:338_0": "Visavegavikārenāti visavegagatena vikārena. Vātenāti tassa sappassa sarīraṃ phusitvā",
  "tika-s0304t0:338_1": "uggatavātena. Nāsavāte pana vattabbameva natthi. Puggalapaṇṇattivasenāti tesaṃyeva",
  "tika-s0304t0:338_2": "soḷasannaṃ sappānaṃ āgatavisotiādipuggalanāmassa vasena catusaṭṭhi honti paccekaṃ",
  "tika-s0304t0:338_3": "catubbidhabhāvato. Āgatavisoti āgacchaviso, sīghataraṃ abhiruhanavisoti attho. Ghoravisoti",
  "tika-s0304t0:338_4": "kakkhaḷaviso, duttikicchaviso. Ayaṃ sītaudakaṃ viya hoti gāḷhadubbinimmocayabhāvena.",
  "tika-s0304t0:338_5": "Udakasappo hi ghoraviso hoti yevāti vuttaṃ – “udakasappādīnaṃ visaṃ viyā”ti. Paññāyatīti",
  "tika-s0304t0:338_6": "gaṇḍapiḷakādivasena paññāyati. Aneḷakasappo nāma mahāāsīviso. Nīlasappo nāma sākhavaṇṇo",
  "tika-s0304t0:338_7": "rukkhaggādīsu vicaraṇakasappo. Iminā upāyenāti yoyaṃ kaṭṭhamukhesu daṭṭhavisānaṃyeva",
  "tika-s0304t0:338_8": "“āgataviso no ghoraviso”tiādinā catubbidhabhāvo vutto, iminā upāyena. Kaṭṭhamukhe",
  "tika-s0304t0:338_9": "daṭṭhavisādayoti kaṭṭhamukhesu daṭṭhaviso, phuṭṭhaviso, vātavibhoti tayo, pūtimukhādīsu",
  "tika-s0304t0:338_10": "ca daṭṭhavisādayo cattāro cattāro veditabbo.",
  "tika-s0304t0:339_0": "Ekekanti catusaṭṭhiyo ekekaṃ. Catudhāti aṇḍajādivibhāgena catudhā vibhajitvā. Chapaṇṇāsānīti",
  "tika-s0304t0:339_1": "chapaṇṇāsādhikāni. Gatamaggassāti yathāvuttasaṅkhyāgatamaggassa paṭilomato saṃkhippamānā",
  "tika-s0304t0:339_2": "anukkamena cattārova honti. Kulavasenāti kaṭṭhamukhādijātivasena.",
  "tika-s0304t0:340_0": "Sakalakāye āsiñcitvā viya ṭhapitavisāti hi tesaṃ phuṭṭhavisatā, vātavisatā vuccati.",
  "tika-s0304t0:340_1": "Evanti “āsittavisā”tiādinā. Etthāti āsīvisasadde vacanattho niruttinayena veditabbo.",
  "tika-s0304t0:340_2": "Uggatatejāti udaggatejā, attano visatejena nesaṃ kurūradabbatā vā. Dunnimmaddanavisāti",
  "tika-s0304t0:340_3": "mantāgadehi animmaddanīyavisā. Cattāro āsīvisāti ettha iti-saddo ādiattho. Tenettha",
  "tika-s0304t0:340_4": "avasesapāḷiṃ saṅgaṇhāti.",
  "tika-s0304t0:341_0": "Āsīvisesūti ime āsīvisā daṭṭhavisā evāti veditabbā. Sarīraṭṭhakesuyevāti tena purisena",
  "tika-s0304t0:341_1": "tesaṃ kassaci aniṭṭhassa akatattā āyusesassa ca vijjamānattā naṃ na daṃsiṃsūti daṭṭhabbaṃ.",
  "tika-s0304t0:341_2": "Pucchi yathābhūtaṃ pavedetukāmo. Durupaṭṭhāhāti durupaṭṭhānā. Sotthimaggoti sotthibhāvassa upāyo.",
  "tika-s0304t0:342_0": "Antaracaroti antaraṃ caro sukhasattu vissāsaghātī. Tenāha “vadhako”ti. Idāni tāsaṃ",
  "tika-s0304t0:342_1": "pesane kāraṇaṃ dassetuṃ “paṭhama”ntiādi vuttaṃ. Abhimukhagataṃ viya abhimukhagataṃ.",
  "tika-s0304t0:342_2": "Īdisīpi hi vacoyutti loke nirūpīyati santiyaṃ purisaṃ ṭhapetīti viya. Tasmā abhimukhagatanti",
  "tika-s0304t0:342_3": "abhimukhaṃ tena sampattanti attho. Vaṅkasaṇṭhānaṃ phalakaṃ rukkhamūle āgatāgatānaṃ",
  "tika-s0304t0:342_4": "nisīdanatthāya atthataṃ.",
  "tika-s0304t0:343_0": "Arittahattho puriso santāreti etāyāti santāraṇī. Orimatīrato uttaraṇāya setu uttarasetu.",
  "tika-s0304t0:343_1": "Ekena dvīhi vā gantabbo rukkhamayo setu rukkhasetu. Jaṅghasatthena gamanayoggo setu",
  "tika-s0304t0:343_2": "jaṅghasetu. Sakaṭena gantuṃ sakkuṇeyyo sakaṭasetu. Na kho esa brāhmaṇo paramatthato.",
  "tika-s0304t0:343_3": "Tadattho pana ekadesena sambhavatīti tathā vuttanti dassento “ettakānaṃ paccatthikānaṃ",
  "tika-s0304t0:343_4": "bāhitattā”ti āha. Desananti uddesadesanaṃ. Vinivattentoti paṭisaṃharanto. Na laddho",
  "tika-s0304t0:343_5": "vatāsīti na laddho vata āsi.",
  "tika-s0304t0:344_0": "Rājā viya kammaṃ sattesu issariyassa vattāpanato. Rājā…pe… puthujjano vaṭṭadukkhasaṅkhātāparādhatāya.",
  "tika-s0304t0:344_1": "Ñāṇapalāyanenāti mahābhūtehi nibbinditvā virajjitvā vimuccitukāmatāvasena uppannañāṇapalāyane",
  "tika-s0304t0:344_2": "maggādhigamasiddheneva ñāṇapalāyanena. Evañhettha upamāsaṃsandanaṃ matthakaṃ pāpitameva hoti.",
  "tika-s0304t0:345_0": "Yatheva hītiādinā ekadesanāsamudāyassa nidassanaṃ āraddhaṃ. Yathāvuttavacanaṃ aṭṭhakathācariyānaṃ",
  "tika-s0304t0:345_1": "vacanena samattheti “patthaddho bhavatī”tiādinā. Tattha kaṭṭhamukhena vāti vā-saddo",
  "tika-s0304t0:345_2": "upamattho. Yathā kaṭṭhamukhena sappena daṭṭho patthaddho hoti, evaṃ pathavīdhātuppakopena",
  "tika-s0304t0:345_3": "so kāyo kaṭṭhamukheva hoti, kaṭṭhamukhagato viya patthaddho hotīti attho. Atha vā",
  "tika-s0304t0:345_4": "vā-saddo avadhāraṇattho. So “pathavīdhātupakopena vā”ti evaṃ ānetvā sambandhitabbo.",
  "tika-s0304t0:345_5": "Ayañhettha attho – kaṭṭhamukhena daṭṭhopi kāyo pathavīdhātuppakopeneva patthaddho",
  "tika-s0304t0:345_6": "hoti, tasmā pathavīdhātuyā aviyutto so kāyo sabbadā kaṭṭhamukhagato viya hotīti.",
  "tika-s0304t0:345_7": "Vā-saddo vā aniyamattho. Tatrāyamattho – kaṭṭhamukhena daṭṭho kāyo patthaddho hoti",
  "tika-s0304t0:345_8": "vā, na vā mantāgadavasena. Pathavīdhātuppakopena pana mantāgadarahito so kāyo kaṭṭhamukhagato",
  "tika-s0304t0:345_9": "viya hoti ekantapatthaddhoti. Tattha kāyoti pakatikāyo. Pūtikoti kuthito. Santattoti",
  "tika-s0304t0:345_10": "sabbaso tatto mahādāhappatto. Sañchinnoti sabbaso chinno cuṇṇavicuṇṇabhūto. Yadā",
  "tika-s0304t0:345_11": "kāyo patthaddhādibhāvappatto hoti, tadā puriso kaṭṭhamukhādisappassa mukhe vattamāno viya hotīti attho.",
  "tika-s0304t0:346_0": "Visesatoti kaṭṭhamukhādivisesato ca pathavīādivisesato ca. Anatthaggahaṇatotiādi",
  "tika-s0304t0:346_1": "acetanesupi bhūtesu sacetanesu viya anatthādīnaṃ paccakkhatāya nibbedajananatthaṃ",
  "tika-s0304t0:346_2": "āraddhaṃ. Tattha āsayatoti pavattiṭṭhānato. Etesanti mahābhūtānaṃ. Sadisatāti vammikāsayasusiragahanasaṅkāraṭṭhānāsayatāya ca sadisatā.",
  "tika-s0304t0:347_0": "Paccattalakkhaṇavasenāti visuṃ visuṃ lakkhaṇavasena. Pathavīādīnaṃ kakkhaḷabhāvādi,",
  "tika-s0304t0:347_1": "taṃsamaṅgino puggalassa kakkhaḷabhāvāpādanādinā vikāruppādanato visavegavikārato sadisatā veditabbā.",
  "tika-s0304t0:348": "Anatthāti byasanā. Byādhinti kuṭṭhādibyādhiṃ. Bhave jātābhinandinoti bhavesu jātiyā abhinandanasīlā. Pañcavokāre hi jātiyā abhinandanā nāma mahābhūtābhinandanā eva.",
  "tika-s0304t0:349_0": "Durupaṭṭhānatarānīti duppaṭikāratarāni. Durāsadāti durupasaṅkamanā. “Upaṭṭhāmī”ti",
  "tika-s0304t0:349_1": "upasaṅkamituṃ na sakkonti. Parijānāma kammanāmāni, upakārā nāma natthi. Anantadosūpaddavatoti",
  "tika-s0304t0:349_2": "aparimāṇadosūpaddavahetuto. Ekapakkhalanti ekadukkhaṃ.",
  "tika-s0304t0:350_0": "Rūpakkhandho bhijjamāno cattāro arūpakkhandhe gahetvāva bhijjati arūpakkhandhānaṃ",
  "tika-s0304t0:350_1": "ekanirodhattā. Vatthurūpampi gahetvāva bhijjanti pañcavokāre arūpakkhandhesu bhinnesu",
  "tika-s0304t0:350_2": "rūpakkhandhassa avaṭṭhānābhāvato. Ettāvatāti lobhuppādanamattena. Paññā nāma attabhāve",
  "tika-s0304t0:350_3": "uttamaṅgaṃ paññuttarattā kusaladhammānaṃ, sati ca kilesuppattiyaṃ paññāya anuppajjanato",
  "tika-s0304t0:350_4": "vuttaṃ – “ettāvatā paññāsīsaṃ patitaṃ nāma hotī”ti. Yoniyo upaneti tadupagassa kammapaccayassa",
  "tika-s0304t0:350_5": "bhāve. “Jātibhayaṃ, jarābhayaṃ, maraṇabhayaṃ, corabhaya”ntiādinā āgatāni pañcavīsati",
  "tika-s0304t0:350_6": "mahābhayāni, “hatthampi chindatī”tiādinā āgatāni dvattiṃsa kammakāraṇāni āgatāneva",
  "tika-s0304t0:350_7": "honti kāraṇassa samavaṭṭhitattā. Nandīrāgo saṅkhārakkhandhoti saṅkhārakkhandhapariyāpannattā vuttaṃ.",
  "tika-s0304t0:351_0": "Pāḷiyaṃyeva āgatā “cakkhuto cepi naṃ, bhikkhave”tiādinā. Kiñci alabhitvāti tasmiṃ",
  "tika-s0304t0:351_1": "suññagāme corānaṃ gayhūpagassa alābhavacaneneva tassa purisassa attano paṭisaraṇassa",
  "tika-s0304t0:351_2": "alābho vutto eva hotīti na uddhaṭo, purisaṭṭhāniyo bhikkhu, corā pana bāhirāyatanaṭṭhāniyā.",
  "tika-s0304t0:351_3": "Abhinivisitvāti vipassanābhinivesaṃ katvā. Ajjhattikāyatanavasena desanāya āgatattā",
  "tika-s0304t0:351_4": "vuttaṃ “upādārūpakammaṭṭhānavasenā”ti.",
  "tika-s0304t0:352_0": "Bāhirānanti bāhirāyatanānaṃ. Pañca kiccānīti corehi tadā kātabbāni pañca kiccāni.",
  "tika-s0304t0:352_1": "Hatthasāranti attano santake hatthehi gahetabbasārabhaṇḍaṃ. Pātanādivasena hatthaparāmāsaṃ",
  "tika-s0304t0:352_2": "karonti. Pahāraṭhāneti pahaṭaṭṭhāne. Ṭhānaso tasmiṃ eva khaṇeti vadanti. Attano sukhāvahaṃ",
  "tika-s0304t0:352_3": "kusaladhammaṃ pahāya dukkhāvahena akusalena samaṅgitā sukhāvahaṃ bhaṇḍaṃ pahāya bahi",
  "tika-s0304t0:352_4": "nikkhamanaṃ viyāti vuttaṃ sukhanissayattā tassa. Hatthaparā…pe… āpajjanakālo guṇasarīrassa",
  "tika-s0304t0:352_5": "tadā pamādena bādhitattā. Pahāra…pe… kālo tato daḷhataraṃ guṇasarīrassa bādhitattā.",
  "tika-s0304t0:352_6": "Pahāraṃ…pe… assamaṇakālo guṇasarīrassa maraṇappattisadisattā. Avasesajanassa dāsaparibhogena",
  "tika-s0304t0:352_7": "paribhuñjitabbatā aññathattappattigihibhāvāpattiyā nidassanabhāvena vuttā. Yaṃ “chasu",
  "tika-s0304t0:352_8": "dvāresu ārammaṇe āpāthagate”ti vuttaṃ, tameva ārammaṇaṃ nissāya samparāyiko dukkhakkhandho veditabboti yojanā.",
  "tika-s0304t0:353_0": "Rūpādīnīti rūpasaddagandharasāni. Tesanti yathāvuttabhūtupādārūpānaṃ. Lahutādivasenāti",
  "tika-s0304t0:353_1": "tesaṃ lahutādivasena. Duruttaraṇaṭṭhoti uttarituṃ asakkuṇeyyabhāvo oghaṭṭho. Vuttanayenāti",
  "tika-s0304t0:353_2": "“sampayuttā vedanā vedanākkhandho”tiādinā vuttanayena. Catumahābhūtādīhīti ādisaddena",
  "tika-s0304t0:353_3": "upādānakkhandhādīnaṃ gahaṇaṃ. Cittakiriyadassanatthanti cittapayogadassanatthaṃ.",
  "tika-s0304t0:353_4": "Vuttavāyāmamevāti “sammāvāyāmo”ti yo ariyamagge vutto. Bhaddekarattādīnīti “ajjeva",
  "tika-s0304t0:353_5": "kiccaṃ ātappa”ntiādinā vuttāni bhaddekarattasuttādīni.",
  "tika-s0304t0:354_0": "Kuṇṭhapādoti chinnapādova hutvā gativikalo. Mānasaṃ bandhatīti tasmiṃ citte kiccaṃ",
  "tika-s0304t0:354_1": "nibandhati. “Ayaṃ ariyamaggo mayhaṃ oghuttaranupāyo”ti tattha cittassa sanniṭṭhānaṃ",
  "tika-s0304t0:354_2": "puna tattha pavattanaṃ vīriyārambho cittabandhanaṃ.",
  "tika-s0304t0:355_0": "Tassa nāmarūpassa ime nandīrāgādayo taṇhāvijjādayoti katvā paccayo dhammāyatanekadeso.",
  "tika-s0304t0:355_1": "Ariyamagganibbānataṇhāvajjo idha dhammāyatanekadesoti ca. Soḷasahākārehīti pīḷanādīhi",
  "tika-s0304t0:355_2": "soḷasahi ākārehi. Satipaṭṭhānavibhaṅge āgatanayena saṭṭhinayasahassehi. Desanāpariyosāne…pe…",
  "tika-s0304t0:355_3": "patiṭṭhahiṃsūti vipañcitaññū evettha gahaṇavasena adhigatavisesā paricchinditā. Te",
  "tika-s0304t0:355_4": "hi tadā dhammapaṭiggāhakabhāvena satthu santike sannisinnā. Ugghaṭitaññūnaṃ pana",
  "tika-s0304t0:355_5": "neyyānañca visesādhigamo aṭṭhakathāyaṃ na ruḷhoti idha na gahitoti.",
  "tika-s0304t0:356": "Āsīvisopamasuttavaṇṇanā niṭṭhitā.",
  "tika-s0304t0:357": "2. Rathopamasuttavaṇṇanā",
  "tika-s0304t0:358_0": "239. Susaṃvutindriyassa bhojane mattaññuno satassa sampajānassa viharato kilesanimittaṃ",
  "tika-s0304t0:358_1": "dukkhaṃ anavasaranti sukhasomanassabahulatā vuttā. Yavati tena phalaṃ missitaṃ viya",
  "tika-s0304t0:358_2": "hotīti yoni, ekantikaṃ kāraṇaṃ. Assāti bhikkhuno. Paripuṇṇanti avikalaṃ. Anavasesaṃ",
  "tika-s0304t0:358_3": "āsave khepetīti āsavakkhayo, aggamaggo. Yaṃ yanti dandhaṃ majjhaṃ javoti javādīsu",
  "tika-s0304t0:358_4": "yaṃ yaṃ gamanaṃ. Rakkhaṇatthāyāti kilesacorehi rakkhaṇatthāya. Veganiggahaṇatthāyāti",
  "tika-s0304t0:358_5": "kilesahetukassa indriyavegassa niggaṇhanatthāya. Nibbisevanatthāyāti visevanassa",
  "tika-s0304t0:358_6": "vipphanditassa nirodhanāya. Kilesūpasamatthāyāti kilesānaṃ uparūpari samanatthāya vūpasamanatthāya.",
  "tika-s0304t0:359_0": "Samaṇarati nāma samathavipassanāmaggaphalasukhāni. Dantānampi sindhavānaṃ sārathino",
  "tika-s0304t0:359_1": "payogena siyā kāci visevanamattāti tadabhāvaṃ dassento “nibbisevane katvā pesento”ti",
  "tika-s0304t0:359_2": "vuttaṃ. Ñāṇaṃ gacchatīti asaṅgamanaṃ pavattati pageva indriyabhāvanāya katattā, kilesaniggahassa",
  "tika-s0304t0:359_3": "sukheneva siddhattā. Dāyakassa ajjhāsayo vaso uḷāro lāmako. Deyyadhammassa pamāṇaṃ",
  "tika-s0304t0:359_4": "vaso appakaṃ bahukañca.",
  "tika-s0304t0:360": "Mahāmaṇḍapaṭṭhānaṃ nāma lohapāsādassa purato eva mahābhikkhusaṅghassa sannipātakāle tesaṃ pahonakavasena mahāmaṇḍapassa kattabbaṭṭhānaṃ. Gahaṇamānanti parivisagahaṇabhājanaṃ.",
  "tika-s0304t0:361": "Pakatiyā bhattakārakicce adhigato upaṭṭhākupāsako. Mudusamakharasaññitehi, dahanapacanabhajjanasaññitehi vā tīhi pākehi.",
  "tika-s0304t0:362_0": "Parisodhetvāti rañño anucchavikabhāvaṃ parisodhetvā. Bhūmiyaṃ chaḍḍesi “bhikkhūnaṃ",
  "tika-s0304t0:362_1": "adatvā mayā mukhe pakkhitta”nti. Mukhena gaṇhi tassa niddosabhāvaṃ dassetuṃ. Mattaṃ",
  "tika-s0304t0:362_2": "jānāpetuṃ pamajji. “Tvaṃ kuto āgato”ti pucchane pamādaṃ āpajji. Anubhāgoti avasiṭṭhabhāgo.",
  "tika-s0304t0:362_3": "Idamatthiyanti idaṃ payojanaṃ. Itaranti pāḷiyaṃ anāgatampi āhāre pamāṇajānanaṃ.",
  "tika-s0304t0:363_0": "Sayanaṃ seyyā, kāmabhogīnaṃ seyyā kāmabhogiseyyā. Dakkhiṇapassena sayāno nāma natthi",
  "tika-s0304t0:363_1": "dakkhiṇahatthena kātabbakiccakaraṇato. Tejussadattāti idaṃ anutrāsasseva sīhassa",
  "tika-s0304t0:363_2": "sayananti dassetuṃ vuttaṃ. Dve purimapāde ekasmiṃ, pacchimapāde ekasmiṃ ṭhāne ṭhapetvāti",
  "tika-s0304t0:363_3": "hi idaṃ pādānaṃ avikkhittabhāvakaraṇadassanaṃ.",
  "tika-s0304t0:364_0": "Catutthajjhānaseyyāti catutthajjhānikaṃ phalasamāpattiṃ vadati. Yebhuyyena hi tathāgatā",
  "tika-s0304t0:364_1": "phalasamāpattiṃ samāpajjitvāva sayanti. Sā ca nesaṃ catutthajjhānato vuṭṭhāya, kilesaparinibbānassa",
  "tika-s0304t0:364_2": "ca katattāti vadanti. Idha sīhaseyyā āgatā pādaṃ accādhāya pubbenāparaṃ ajahitasaṃlakkhaṇā",
  "tika-s0304t0:364_3": "seyyāti katvā. Tenāha “ayaṃ hī”tiādi. Evanti “dakkhiṇena passenā”tiādinā vuttākārena seyyaṃ kappeti.",
  "tika-s0304t0:365_0": "Kathaṃ niddāyanto sato sampajāno hoti? Bhavaṅgacittena hi niddūpagamananti adhippāyo.",
  "tika-s0304t0:365_1": "Appahānenāti tadadhimuttatāya tadappahānaṃ daṭṭhabbaṃ. Tathā tesu niddokkamanassa",
  "tika-s0304t0:365_2": "ādipariyosānesu ajahitasatisampajaññaṃ hoti. Tenāha – “niddaṃ okkamantopi sato sampajāno",
  "tika-s0304t0:365_3": "hotī”ti. Etaṃ panāti “niddaṃ okkamantopi sato sampajāno hotī”ti vuttanayaṃ vadati.",
  "tika-s0304t0:365_4": "Ñāṇadhātukanti na rocayiṃsūti niddokkamanepi jāgaraṇe pavattañāṇasabhāvamevāti na",
  "tika-s0304t0:365_5": "rocayiṃsu porāṇā. Nirantaraṃ bhavaṅgacittesu vattamānesu satisampajaññāsambhavoti",
  "tika-s0304t0:365_6": "adhippāyo. Purimasmiñhi naye satisampajaññassa asaṃvaro, na bhavaṅgassa. Indriyasaṃvaro,",
  "tika-s0304t0:365_7": "bhojane mattaññutā, jāgariyānuyogoti imehi tivaṅgikā, nimittānubyañjanaparivajjanādi",
  "tika-s0304t0:365_8": "sabbaṃ vipassanāpakkhikamevāti adhippāyo.",
  "tika-s0304t0:366": "Tānevāti vipassanākkhaṇe pavattāni indriyādīni. Yāva arahattā desanā vitthārato kathetabbā. Pāḷiyaṃ pana “yoni cassa āraddhā hoti āsavānaṃ khayāyā”ti saṅkhepena kathitā.",
  "tika-s0304t0:367": "Rathopamasuttavaṇṇanā niṭṭhitā.",
  "tika-s0304t0:368": "3. Kummopamasuttavaṇṇanā",
  "tika-s0304t0:369_0": "240. Aṭṭhikummoti piṭṭhiyaṃ tikhiṇaṭṭhiko kummo. Tantibandhoti byāvaṭo. Samugge viya",
  "tika-s0304t0:369_1": "attano kapāle pakkhipitvā. Samodahanto sammā odahanto ajjhattameva dahanto. Ārammaṇakapāleti",
  "tika-s0304t0:369_2": "ārammaṇakaṭāhe. Samodahantoti diṭṭhamattasseva ca gahaṇato manovitakke tattheva sammadeva",
  "tika-s0304t0:369_3": "odahanto. Tañhi visayavasena pavattituṃ adento. Pañca dhammeti “kālena vakkhāmī”tiādinā vuccamāne.",
  "tika-s0304t0:370": "Kummopamasuttavaṇṇanā niṭṭhitā.",
  "tika-s0304t0:371": "4. Paṭhamadārukkhandhopamasuttavaṇṇanā",
  "tika-s0304t0:372_0": "241. Vilāsamāno viya sāgaraṃ patvā. Antosākhoti gaṅgāya tīrassa anto onatasākho.",
  "tika-s0304t0:372_1": "Temetīti tinto hoti. Tiriyaṃ patito daṇḍasetu viya ṭhitattā mahājanassa paccayo jāto,",
  "tika-s0304t0:372_2": "tathā mahantabhāvena gaṅgāsotaṃ otaraṇādi natthi.",
  "tika-s0304t0:373_0": "Ayaṃ hīti anantaraṃ vuttapuggalo. Ariyamaggaṃ oruyhāti catubbidhaṃ ariyamaggavīthiṃ",
  "tika-s0304t0:373_1": "otaritvā. “Cittaṃ nāmeta”ntiādinā cintetvā gihibandhanaṃ na vissajjetīti sambandho.",
  "tika-s0304t0:373_2": "Attano bhajamānaketi attano bhajante. Jīvikatthāya payujjitabbato payogo, khettavatthādi.",
  "tika-s0304t0:373_3": "Tato payogato uṭṭhitaṃ āyaṃ. Kiñcāpi bhikkhūnaṃ kāyasāmaggiṃ deti bhikkhatthāya.",
  "tika-s0304t0:374_0": "Muṇḍaghaṭanti bhinnoṭṭhaṃ ghaṭaṃ. Khandheti aṃse. Saṅghabhoganti saṅghasantakaṃ bhogagāmaṃ",
  "tika-s0304t0:374_1": "gantvā. Atthato evaṃ vadantīti tathā atthassa sambhavato evaṃ vadantā viya honti.",
  "tika-s0304t0:374_2": "Yāgumattake yāgunti yāguṃ pivitvā tāya aparipakkāya eva aññaṃ yāguṃ ajjhoharitvāti sambandho.",
  "tika-s0304t0:375": "Kilesānurañjitovāti yonisomanasikārassa abhāvena kilesānugatacitto eva. Akkhīni nīharitvāti kodhavasena akkhike karonto akkhīni nīharitvā vicarissati. Uddhato hoti avūpasanto.",
  "tika-s0304t0:376_0": "Diṭṭhigatikoti sāsaniko evaṃ ayoniso ummujjitvā sāsanaṃ uddhammaṃ ubbinayaṃ katvā",
  "tika-s0304t0:376_1": "dīpento ariṭṭhasadiso. Tenāha “so hī”tiādi. Arūpabhave rūpaṃ atthi, aññathā tato",
  "tika-s0304t0:376_2": "cutassa kuto rūpakkhandhassa sambhavo. Asaññībhave cittaṃ atthīti etthāpi eseva nayo.",
  "tika-s0304t0:376_3": "Bahucittakkhaṇiko lokuttaramaggo “yo ime cattāro satipaṭṭhāne bhāveyya sattavassānī”tiādivacanato.",
  "tika-s0304t0:376_4": "Anusayo cittavippayutto, aññathā sāvajjānavajjadhammānaṃ ekajjhaṃ uppatti siyā. Te",
  "tika-s0304t0:376_5": "ca sattā sandhāvanti saṃsaranti, aññathā kammaphalānaṃ sambandho na siyāti. Iti vadanto",
  "tika-s0304t0:376_6": "evaṃ micchāvādaṃ paggayha vadanto.",
  "tika-s0304t0:377_0": "Temanarukkho viya…pe… dullabhadhammassavano ca puggalo saddhāsinehena atemanato.",
  "tika-s0304t0:377_1": "Katavinayo sikkhitavinayo yathā “katavijjo”ti. Dhammakathikānaṃ vicārethāti idaṃ",
  "tika-s0304t0:377_2": "deyyadhammaṃ dhammakathikānaṃ ayyānaṃ tassa tassa yuttavasena vicārethāti niyyātanavasena",
  "tika-s0304t0:377_3": "vatvā. Divākathiko sarabhāṇako sāyanhe katheti, purimayāmaṃ kathento rattikathiko bhāṇakapuggalo.",
  "tika-s0304t0:378_0": "Nandanavanābhirāmeti nandanavanaṃ viya manorame. Assa bhārahārabhikkhūti assa kiccavāhakabhikkhū",
  "tika-s0304t0:378_1": "upajjhāyādayo. Sukhanisinnakathanti paṭisanthārakathāpubbakaṃ upanisinnakathaṃ sutvā.",
  "tika-s0304t0:379": "Ṭhitasaṇṭhāneneva ṭhitākāreneva ṭhitaṃ, nappayuttanti attho. Cittakammamūlādīni ṭhitasaṇṭhāneneva ṭhitāti yojanā. Mudutāyāti muduhadayatāya sāpekkhatāya.",
  "tika-s0304t0:380_0": "Paṭipadanti samathavipassanāpaṭipattiṃ. Dīpetvā pakāsetvā pākaṭaṃ katvā. Tatruppādoti",
  "tika-s0304t0:380_1": "tatra uppajjanakaāyuppādo. Khettaṃ sandhāya vadati. Tela…pe… hatthāti telaghaṭa-madhughaṭaphāṇitaghaṭādihatthā.",
  "tika-s0304t0:380_2": "Apakkamiṃsu dubbicāritattā. Pūresīti heṭṭhā ca tattha tattha atītāni kālavacanāni",
  "tika-s0304t0:380_3": "porāṇaṭṭhakathāya āgatattā kira vuttāni.",
  "tika-s0304t0:381_0": "Upagamanānupagamanādīni orimassa pārimassa ca upagamanānupagamanāni ceva majjhe saṃsīdanāni",
  "tika-s0304t0:381_1": "ca. Paṭivijjhitunti jānituṃ. Etanti yathāvuttaṃ cakkhusabhāvaṃ. Domanassanti tasseva",
  "tika-s0304t0:381_2": "mandabhāvapaccayaṃ domanassaṃ. Āpajjantopi upagacchati nāma tannimittasaṃkilesassa",
  "tika-s0304t0:381_3": "uppāditattā. Tiṇṇaṃ lakkhaṇānanti hutvā abhāvato ādiantavantato tāvakālikato niccapaṭikkhepatotiādīnaṃ",
  "tika-s0304t0:381_4": "tiṇṇaṃ lakkhaṇānaṃ sallakkhaṇavasena.",
  "tika-s0304t0:382_0": "Vāmatoti micchā. Dakkhiṇatoti sammā. Yathā tassa tassa sattassa orabhāvattā ajjhattikāni",
  "tika-s0304t0:382_1": "āyatanāni orimaṃ tīraṃ katvā vuttāni, evaṃ nesaṃ parabhāvattā bāhirāni āyatanāni",
  "tika-s0304t0:382_2": "pārimaṃ vuttāni. Apāyamajjhe saṃsaraṇahetutāya nandīrāgova “majjhe saṃsādo”ti vutto.",
  "tika-s0304t0:383": "Unnatoti “seyyohamasmī”tiādinā unnatiṃ upagato. Attukkaṃsane paṃsukūlikabhāvena attānaṃ dahanato aññākāratāgahetabbo. Pāsāṇo nu kho esa khāṇukoti gahetabbadārukkhandhasadiso vutto.",
  "tika-s0304t0:384_0": "Cuṇṇavicuṇṇaṃ hoti āvaṭṭavegassa balavabhāvato. Catūsu apāyesūti pañcakāmaguṇāvaṭṭe",
  "tika-s0304t0:384_1": "patitapuggalo manussalokepi guṇasarīrabhedanena dīgharattaṃ cuṇṇavicuṇṇaṃ āpajjatiyeva,",
  "tika-s0304t0:384_2": "tassa tathā āpannattā. Evañhi so apāyesu tādisesu jāyati.",
  "tika-s0304t0:385_0": "Sīlassa duṭṭhaṃ nāma natthi, tasmā abhāvattho idha du-saddoti āha “nissīlo”ti. “Pāpaṃ",
  "tika-s0304t0:385_1": "pāpena sukara”ntiādīsu viya pāpa-saddo nihīnapariyāyoti āha “lāmakadhammo”ti. Na",
  "tika-s0304t0:385_2": "sucīti kāyavācācittehi na suci. Saṅkāya vāti attano vā saṅkāya paresaṃ samācārakiriyaṃ",
  "tika-s0304t0:385_3": "sarati āsaṅkati. Tenāha “tassa hī”tiādi. Tāni kammāni pavisatīti tāni kammāni karontānaṃ",
  "tika-s0304t0:385_4": "antare pavisati. Guṇānaṃ pūtibhāvenāti guṇabhāvena gahitānaṃ sīladhammānaṃ saṃkiliṭṭhabhāvappattiyā.",
  "tika-s0304t0:385_5": "Kacavarajātoti abbhantaraṃ sañjātakacavaro, kacavarabhūto vā.",
  "tika-s0304t0:386": "Aṇaṇā pabbajjāti aṇaṇasseva pabbajjā. Orimatīrādīnaṃ upagamanānupagamanādīnaṃ jotitattā vaṭṭavivaṭṭaṃ kathitaṃ.",
  "tika-s0304t0:387": "Paṭhamadārukkhandhopamasuttavaṇṇanā niṭṭhitā.",
  "tika-s0304t0:388": "5. Dutiyadārukkhandhopamasuttavaṇṇanā",
  "tika-s0304t0:389_0": "242. Yā āpatti vuṭṭhānagāminī desanāgāminī, taṃ paṭicchāditakālato paṭṭhāya saṃkiliṭṭhā",
  "tika-s0304t0:389_1": "nāma antarāyikabhāvato. Āvīkatā pana anāpattiṭṭhāne tiṭṭhatīti asaṃkiliṭṭhā nāma.",
  "tika-s0304t0:389_2": "Tenāha – “āvīkatā hissa phāsu hotī”ti. Evarūpaṃ saṃkiliṭṭhanti paṭicchāditatāya vā",
  "tika-s0304t0:389_3": "duṭṭhullabhāvena vā saṃkiliṭṭhaṃ.",
  "tika-s0304t0:390": "Dutiyadārukkhandhopamasuttavaṇṇanā niṭṭhitā.",
  "tika-s0304t0:391": "6. Avassutapariyāyasuttavaṇṇanā",
  "tika-s0304t0:392_0": "243. Santhāgāranti saññāpanāgāraṃ. Tenāha “uyyogakālādīsū”tiādi. Ādi-saddena maṅgalamahādīnaṃ",
  "tika-s0304t0:392_1": "saṅgaho daṭṭhabbo. Santharantīti vissamanti, parissamaṃ vinodentīti attho. Sahāti",
  "tika-s0304t0:392_2": "sannipātavasena ekajjhaṃ. Saha atthānusāsanaṃ agāranti tasmiṃ atthe ttha-kārassa",
  "tika-s0304t0:392_3": "ntha-kāraṃ katvā “santhāgāra”nti vuccatīti daṭṭhabbaṃ, paṭhamaṃ tattha sammantanavasena",
  "tika-s0304t0:392_4": "santharanti vicārentīti attho.",
  "tika-s0304t0:393_0": "Tepiṭakaṃ buddhavacanaṃ āgatameva bhavissatīti buddhavacanassa āgamanasīsena ariyaphaladhammānampi",
  "tika-s0304t0:393_1": "āgamanaṃ vuttameva. Tiyāmarattiṃ tattha vasantānaṃ phalasamāpattivaḷañjanaṃ hotīti.",
  "tika-s0304t0:393_2": "Tasmiñca bhikkhusaṅghe kalyāṇadhammā kalyāṇaputhujjanā vipassanaṃ ussukkāpentā hontīti",
  "tika-s0304t0:393_3": "ariyamaggadhammānampi tattha āgamanaṃ hotiyeva.",
  "tika-s0304t0:394_0": "Allagomayenāti acchena allagomayarasena. Opuñjāpetvāti vilimpetvā. Catujjātiyagandhehīti",
  "tika-s0304t0:394_1": "kuṅkumaturukkhayavanapupphatamālapattagandhehi. Nānāvaṇṇeti nīlādivasena nānāvaṇṇe,",
  "tika-s0304t0:394_2": "bhittivisesavasena nānāsaṇṭhānarūpe. “Mahāpiṭṭhikakojaveti hatthipiṭṭhiādīsu attharitabbatāya",
  "tika-s0304t0:394_3": "‘mahāpiṭṭhikā’ti laddhasamaññe kojave”ti vadanti. Kuttake pana sandhāyetaṃ vuttaṃ,",
  "tika-s0304t0:394_4": "“caturaṅgulādhikapupphā mahāpiṭṭhikakojavā”tipi vadanti. Hatthattharaassattharā hatthiassapiṭṭhīsu",
  "tika-s0304t0:394_5": "attharitabbā hatthiassarūpavicittā ca attharakā. Sīhattharakādayo pana sīharūpādivicittā",
  "tika-s0304t0:394_6": "eva attharakā. Cittattharakaṃ nānāvidharūpehi ceva nānāvidhamālākammādīhi ca vicittaṃ attharakaṃ.",
  "tika-s0304t0:395_0": "Upadhānanti apassayanaṃ. Upadahitvāti apassayayoggabhāvena ṭhapetvā. Gandhehi katamālā",
  "tika-s0304t0:395_1": "gandhadāmaṃ. Tamālapattādīhi katamālā pattadāmaṃ. Ādi-saddena hiṅgulatakkolajātiphalajātipupphādīhi",
  "tika-s0304t0:395_2": "katadāmaṃ saṅgaṇhāti. Pallaṅkākārena katapīṭhaṃ pallaṅkapīṭhaṃ. Tīsu passesu ekapasse",
  "tika-s0304t0:395_3": "eva vā saupassayaṃ apassayapīṭhaṃ. Anapassayaṃ muṇḍapīṭhaṃ. Yojanāvaṭṭeti yojanaparikkhepokāse.",
  "tika-s0304t0:396_0": "Saṃvidhāyāti antaravāsakassa koṇapadesaṃ itarapadesañca samaṃ katvā vidhāya. Tenāha",
  "tika-s0304t0:396_1": "– “kattariyā padumaṃ kantento viyā”ti, “timaṇḍalaṃ paṭicchādento”ti ca. Yasmā buddhānaṃ",
  "tika-s0304t0:396_2": "rūpasampadā viya ākappasampadāpi paramukkaṃsataṃ gatā, tasmā tadā bhagavā evaṃ sobheyyāti",
  "tika-s0304t0:396_3": "dassento “suvaṇṇapāmaṅgenā”tiādimāha. Tattha “asamena buddhavesenā”tiādinā tadā bhagavā",
  "tika-s0304t0:396_4": "buddhānubhāvassa niguhane kāraṇābhāvato tattha sannipatitadevamanussanāgayakkhagandhabbādīnaṃ",
  "tika-s0304t0:396_5": "pasādajananatthaṃ attano sabhāvapakatiyāva kapilavatthuṃ pāvisīti dasseti. Buddhānaṃ",
  "tika-s0304t0:396_6": "kāyapabhā nāma pakatiyā asītihatthamattapadesaṃ visaratīti āha “asītihatthaṭṭhānaṃ",
  "tika-s0304t0:396_7": "aggahesī”ti. Nīlapītalohitodātamañjiṭṭhapabhassarānaṃ vasena chabbaṇṇā buddharasmiyo.",
  "tika-s0304t0:397_0": "Sabbapāliphulloti mūlato paṭṭhāya yāva sākhaggā samantato phullo vikasito. Paṭipāṭiyā",
  "tika-s0304t0:397_1": "ṭhapitānantiādi parikappūpamā, yathā taṃ…pe… alaṅkataṃ aññaṃ virocati, evaṃ virocittha,",
  "tika-s0304t0:397_2": "samatiṃsāya pāramitāhi abhisaṅkhatattā evaṃ virocitthāti vuttaṃ hoti. “Pañcavīsatiyā",
  "tika-s0304t0:397_3": "gaṅgānanti satamukhā hutvā samuddaṃ paviṭṭhāya mahāgaṅgāya mahantamahantānaṃ gaṅgānaṃ",
  "tika-s0304t0:397_4": "pañcavīsatī”ti vadanti. Papañcasūdaniyaṃ “pañcavīsatiyā nadīna”nti vuttaṃ, gaṅgādīnaṃ",
  "tika-s0304t0:397_5": "candabhāgāpariyosānānaṃ pañcavīsatiyā mahānadīnanti attho. Parikappavacanañhetaṃ.",
  "tika-s0304t0:397_6": "Sambhijjāti sambhedaṃ missībhāvaṃ patvā mukhadvāreti samuddaṃ paviṭṭhaṭṭhāne.",
  "tika-s0304t0:398": "Nāgasupaṇṇagandhabbayakkhādīnantiādi parikappavasena vuttaṃ. Sahassenāti padasahassena, bhāṇavārappamāṇena ganthenāti attho.",
  "tika-s0304t0:399_0": "Kampayanto vasundharanti attano guṇavisesehi pathavīkammaṃ unnādento, evaṃbhūtopi",
  "tika-s0304t0:399_1": "aheṭhayanto pāṇāni. Sabbapadakkhiṇattā buddhānaṃ dakkhiṇaṃ paṭhamaṃ pādaṃ uddharanto.",
  "tika-s0304t0:399_2": "Samaṃ samphusate bhūmiṃ suppatiṭṭhitapādatāya. Yadipi bhūmiṃ samaṃ phusati, rajasā",
  "tika-s0304t0:399_3": "nupalippati sukhumattā chaviyā. Ninnaṭṭhānaṃ unnamatītiādi buddhānaṃ suppatiṭṭhitapādatāsaṅkhātamahāpurisalakkhaṇapaṭilābhassa",
  "tika-s0304t0:399_4": "nissandaphalaṃ. Nātidūre uddharatīti atidūre ṭhapetuṃ na uddharati. Naccāsanne ca",
  "tika-s0304t0:399_5": "nikkhipanti accāsanne ca ṭhāne anikkhipanto niyyāti. Hāsayanto sadevake loke tosento.",
  "tika-s0304t0:399_6": "Catūhi pādehi caratīti catucārī.",
  "tika-s0304t0:400_0": "Buddhānubhāvassa pakāsanavasena gatattā vaṇṇakālo nāma esa. Sarīravaṇṇe vā guṇavaṇṇe",
  "tika-s0304t0:400_1": "vā kathiyamāne dukkathitanti na vattabbaṃ. Kasmā? Appamāṇavaṇṇā hi buddhā bhagavanto,",
  "tika-s0304t0:400_2": "buddhaguṇasaṃvaṇṇanā jānantassa yathāraddhasaṃvaṇṇanaṃyeva anupavisati. Dukūlacumbaṭakenāti",
  "tika-s0304t0:400_3": "ganthitvā gahitadukūlavatthena.",
  "tika-s0304t0:401_0": "Nāgavikkantacāraṇoti hatthināgasadisapadanikkhepo. Satapuññalakkhaṇoti anekasatapuññābhinibbattamahāpurisalakkhaṇo.",
  "tika-s0304t0:401_1": "Maṇiverocano yathāti caturāsītisahassamaṇiparivārito ativiya virocamāno vijjotamāno",
  "tika-s0304t0:401_2": "maṇi viya. “Verocano nāma eko maṇī”ti keci. Mahāsālovāti mahanto sālarukkho viya,",
  "tika-s0304t0:401_3": "suddhaṭṭhito koviḷārādi mahārukkho viya vā. Padumo kokanado yathāti kokanadasaṅkhātaṃ",
  "tika-s0304t0:401_4": "mahāpadumaṃ viya, vikasamānapadumaṃ viya vā.",
  "tika-s0304t0:402_0": "Ākāsagaṅgaṃ otārento viyātiādi tassā pakiṇṇakakathāya aññesaṃ sudukkarabhāvadassanañceva",
  "tika-s0304t0:402_1": "suṇantānaṃ accantasukhāvahabhāvadassanañca. Pathavojaṃ ākaḍḍhanto viyāti nāḷiyantaṃ",
  "tika-s0304t0:402_2": "yojetvā mahāpathaviyā heṭṭhimatale pappaṭakojaṃ uddhaṃ mukhaṃ katvā ākaḍḍhanto viya.",
  "tika-s0304t0:402_3": "Yojanikanti yojanapamāṇaṃ. Madhubhaṇḍanti madhupaṭalaṃ.",
  "tika-s0304t0:403_0": "Mahantanti vipulaṃ uḷārapuññaṃ. Sabbadānaṃ dinnameva hotīti sabbameva paccayajātaṃ",
  "tika-s0304t0:403_1": "āvāsadāyakena dinnameva hoti. Tathā hi dve tayo gāme piṇḍāya caritvā kiñci aladdhā",
  "tika-s0304t0:403_2": "āgatassapi chāyūdakasampannaṃ ārāmaṃ pavisitvā nhāyitvā paṭissaye muhuttaṃ nipajjitvā",
  "tika-s0304t0:403_3": "uṭṭhāya nisinnassa kāye balaṃ āharitvā pakkhittaṃ viya hoti. Bahi vicarantassa ca",
  "tika-s0304t0:403_4": "kāye vaṇṇadhātu vātātapehi kilamati, paṭissayaṃ pavisitvā dvāraṃ pidhāya muhuttaṃ",
  "tika-s0304t0:403_5": "nisinnassa visabhāgasantati vūpasammati, sabhāgasantati patiṭṭhāti, vaṇṇadhātu āharitvā",
  "tika-s0304t0:403_6": "pakkhittā viya hoti, bahi vicarantassa ca pāde kaṇṭakā vijjhanti, khāṇu paharati,",
  "tika-s0304t0:403_7": "sarīsapādiparissayā ceva corabhayañca uppajjati, paṭissayaṃ pavisitvā dvāraṃ pidhāya",
  "tika-s0304t0:403_8": "nisinnassa pana sabbepete parissayā na honti. Sajjhāyantassa dhammapītisukhaṃ, kammaṭṭhānaṃ",
  "tika-s0304t0:403_9": "manasikarontassa upasamasukhaṃ uppajjati bahiddhā vikkhepābhāvato. Bahi vicarantassa",
  "tika-s0304t0:403_10": "ca kāye sedā muccanti, akkhīni phandanti, senāsanaṃ pavisanakkhaṇe mañcapīṭhādīni",
  "tika-s0304t0:403_11": "na paññāyanti, muhuttaṃ nisinnassa pana akkhipasādo āharitvā pakkhitto viya hoti,",
  "tika-s0304t0:403_12": "dvāravātapānamañcapīṭhādīni paññāyanti. Etasmiñca āvāse vasantaṃ disvā manussā catūhi",
  "tika-s0304t0:403_13": "paccayehi sakkaccaṃ upaṭṭhahanti. Tena vuttaṃ – “āvāsadānasmiñhi dinne sabbadānaṃ",
  "tika-s0304t0:403_14": "dinnameva hotī”ti. Bhūmaṭṭhaka…pe… na sakkāti ayamattho mahāsudassanavatthunā dīpetabbo.",
  "tika-s0304t0:403_15": "Mātukucchi asambādhova hotīti ayamattho antimabhavikānaṃ mahābodhisattānaṃ paṭisandhivasena dīpetabbo.",
  "tika-s0304t0:404_0": "Sītanti ajjhattaṃ dhātukkhobhavasena vā bahiddhā utuvipariṇāmavasena vā uppajjanakasītaṃ.",
  "tika-s0304t0:404_1": "Uṇhanti aggisantāpaṃ, tassa ca davadāhādīsu sambhavo daṭṭhabbo. Paṭihantīti paṭihanati.",
  "tika-s0304t0:404_2": "Yathā tadubhayavasena kāyacittānaṃ ābādho na hanati, evaṃ karoti. Sītuṇhabbhāhate",
  "tika-s0304t0:404_3": "hi sarīre vikkhittacitto bhikkhu yoniso padahituṃ na sakkoti. Vāḷamigānīti sīhabyagghādivāḷamige.",
  "tika-s0304t0:404_4": "Guttasenāsanañhi pavisitvā dvāraṃ pidhāya nisinnassa te parissayā na honti. Sarīsapeti",
  "tika-s0304t0:404_5": "ye keci sarantā gacchante dīghajātike sappādike aññe ca tathārūpe. Makaseti nidassanamattametaṃ,",
  "tika-s0304t0:404_6": "ḍaṃsādīnaṃ eteneva saṅgaho daṭṭhabbo. Sisireti sītakālavasena sattāhavaddalikādivasena",
  "tika-s0304t0:404_7": "ca uppanne sisirasamphasse. Vuṭṭhiyoti yadā tadā uppannā vassavuṭṭhiyo paṭihanatīti yojanā.",
  "tika-s0304t0:405_0": "Vātātapo ghoroti rukkhagacchādīnaṃ ubbahanabhañjanādivasena pavattiyā ghoro sarajaarajādibhedo",
  "tika-s0304t0:405_1": "vāto ceva gimhapariḷāhasamayesu uppattiyā ghoro sūriyātapo ca. Paṭihaññatīti paṭibāhīyati.",
  "tika-s0304t0:405_2": "Leṇatthanti nānārammaṇato cittaṃ nivattitvā paṭisallāṇārāmatthaṃ. Sukhatthanti vuttaparissayābhāvena",
  "tika-s0304t0:405_3": "phāsuvihāratthaṃ. Jhāyitunti aṭṭhatiṃsāya ārammaṇesu yattha katthaci cittaṃ upanibandhitvā",
  "tika-s0304t0:405_4": "samādahanavasena jhāyituṃ. Vipassitunti aniccādivasena saṅkhāre sammasituṃ.",
  "tika-s0304t0:406_0": "Vihāreti paṭissaye. Kārayeti kārāpeyya. Rammeti manorame. Vāsayettha bahussuteti",
  "tika-s0304t0:406_1": "kāretvā pana ettha vihāresu bahussute sīlavante kalyāṇadhamme nivāseyya. Te nivāsento",
  "tika-s0304t0:406_2": "pana tesaṃ bahussutānaṃ yathā paccayehi kilamatho na hoti. Evaṃ annañca pānañca vatthasenāsanāni",
  "tika-s0304t0:406_3": "ca dadeyya ujubhūtesu ajjhāsayasampannesu kammaphalānaṃ ratanattayaguṇānañca saddahanena",
  "tika-s0304t0:406_4": "vippasannena cetasā. Idāni gahaṭṭhapabbajitānaṃ aññamaññūpakārataṃ dassetuṃ “te tassā”ti",
  "tika-s0304t0:406_5": "gāthamāha. Tattha teti bahussutā. Tassāti upāsakassa. Dhammaṃ desentīti sakalavaṭṭadukkhapanūdanaṃ",
  "tika-s0304t0:406_6": "niyyānikaṃ dhammaṃ kathenti. Yaṃ so dhammaṃ idhaññāyāti so puggalo yaṃ saddhammaṃ",
  "tika-s0304t0:406_7": "imasmiṃ sāsane sammāpaṭipajjanena jānitvā aggamaggādhigamena anāsavo hutvā parinibbāyati.",
  "tika-s0304t0:407_0": "Āvāseti āvāsadāne. Ānisaṃsoti udrayo. Pūjāsakkāravasena paṭhamayāmo khepito, satthu",
  "tika-s0304t0:407_1": "dhammadesanāya appāvaseso majjhimayāmo gatoti pāḷiyaṃ “bahudeva ratti”nti vuttanti",
  "tika-s0304t0:407_2": "āha “atirekataraṃ diyaḍḍhayāma”nti. Saṅgahaṃ nārohati vipulavitthārabhāvato. Buddhānañhi",
  "tika-s0304t0:407_3": "bhattānumodanāpi thokaṃ vaḍḍhetvā vuccamānā dīghamajjhimapamāṇāpi hoti. Tathā hi",
  "tika-s0304t0:407_4": "suphusitaṃ dantāvaraṇaṃ, jivhā tanukā, bhavaṅgaparivāso paritto, natthi vegāyitaṃ,",
  "tika-s0304t0:407_5": "natthi vitthāyitaṃ, natthi abyāvaṭamano, sabbaññutaññāṇaṃ samupabyūḷhaṃ, aparikkhayā paṭisambhidā.",
  "tika-s0304t0:408_0": "Sandassetvātiādīsu sandassetvā āvāsadānapaṭisaṃyuttaṃ dhammiṃ kathaṃ katvā. Tato",
  "tika-s0304t0:408_1": "paraṃ, mahārāja, itipi sīlaṃ, itipi samādhi, itipi paññāti sīlādiguṇe tesaṃ sammā",
  "tika-s0304t0:408_2": "dassetvā hatthena gahetvā viya paccakkhato pakāsetvā. Samādapetvāti evaṃ sīlaṃ samādātabbaṃ,",
  "tika-s0304t0:408_3": "sīle patiṭṭhitena evaṃ samādhipaññā bhāvetabbāti yathā te sīlādiguṇe sammā ādiyanti,",
  "tika-s0304t0:408_4": "tathā gaṇhāpetvā. Samuttejetvāti yathāsamādinnaṃ sīlaṃ suvisuddhaṃ hoti, samathavipassanā",
  "tika-s0304t0:408_5": "ca bhāviyamānā yathā suṭṭhu visodhitā uparūpari visesāvahā honti, evaṃ samuttejetvā",
  "tika-s0304t0:408_6": "nisāmanavasena vodāpetvā. Sampahaṃsetvāti yathānusiṭṭhaṃ ṭhitasīlādiguṇehi sampati",
  "tika-s0304t0:408_7": "paṭiladdhaguṇānisaṃsehi ceva upariladdhabbaphalavisesehi ca cittaṃ sampahaṃsetvā",
  "tika-s0304t0:408_8": "laddhassāsavasena suṭṭhu tosetvā. Evametesaṃ padānaṃ attho veditabbo. Sakyarājāno",
  "tika-s0304t0:408_9": "yebhuyyena bhagavato dhammadesanāya sāsane laddhassādā laddhappatiṭṭhā ca.",
  "tika-s0304t0:409": "Upasaggasaddānaṃ anekatthattā abhi-saddo ati-saddena samānatthopi hotīti vuttaṃ “abhikkantāti atikkantā”ti.",
  "tika-s0304t0:410_0": "Tatra kirātiādi kecivādoti baddhopi na hoti. Tenāha “akāraṇameta”ntiādi. Kāyacittalahutādayo",
  "tika-s0304t0:410_1": "uppajjantīti idaṃ kāyikacetasikaaññathābhāvassa kāraṇavacanaṃ, lahutādiuppanne savanānuttariyapaṭilābhena",
  "tika-s0304t0:410_2": "laddhabbadhammatthavedasamadhigamato. Vuttañhetaṃ –",
  "tika-s0304t0:411_0": "“Yathā, yathāvuso, bhikkhuno satthā vā dhammaṃ deseti aññataro vā garuṭṭhāniko sabrahmacārī,",
  "tika-s0304t0:411_1": "tathā tathā so tasmiṃ dhamme labhati atthavedaṃ, labhati dhammavedaṃ, labhati dhammūpasaṃhitaṃ pāmojja”ntiādi.",
  "tika-s0304t0:412_0": "Piṭṭhivāto uppajji upādinnasarīrassa tathārūpattā saṅkhārānañca aniccatāya dukkhānubandhattā.",
  "tika-s0304t0:412_1": "Akāraṇaṃ vā etanti yenādhippāyena vuttaṃ, tameva adhippāyaṃ vivarituṃ “pahotī”tiādi",
  "tika-s0304t0:412_2": "vuttaṃ. Ekapallaṅkena nisīdituṃ pahoti yathā taṃ veluvagāmake. Ettake ṭhāneti ettake",
  "tika-s0304t0:412_3": "ṭhāne ṭhānaṃ nipphannanti yojanā. Tañca khoti vuṭṭhānasaññaṃ citte ṭhapanaṃ. Dhammakathaṃ",
  "tika-s0304t0:412_4": "suṇamāno dhammagāravena.",
  "tika-s0304t0:413_0": "Avassutassāti avassutabhāvassa rāgādivasena. Avassutassa kāraṇanti tintabhāvakāraṇaṃ.",
  "tika-s0304t0:413_1": "Kilesādhimuccanenāti kilesavasena paripphanditavasena. Nibbāpanaṃ viyāti vūpasamo",
  "tika-s0304t0:413_2": "viya. Nibbisevanānanti paripphandanarahitānaṃ.",
  "tika-s0304t0:414": "Avassutapariyāyasuttavaṇṇanā niṭṭhitā.",
  "tika-s0304t0:415": "7. Dukkhadhammasuttavaṇṇanā",
  "tika-s0304t0:416_0": "244. Dukkhadhammānanti dukkhakāraṇānaṃ. Tenāha “dukkhasambhavadhammāna”ntiādi. Tattha",
  "tika-s0304t0:416_1": "kiṃ dukkhaṃ, kā dukkhadhammāti tadubhayaṃ dassetuṃ “pañcasu hī”ti vuttaṃ. Teti pañcakkhandhā.",
  "tika-s0304t0:416_2": "Dukkhasambhavadhammattāti dukkhuppattikāraṇattā. Assāti tena. Karaṇe hetaṃ sāmivacanaṃ.",
  "tika-s0304t0:416_3": "Kāmeti vatthukāme kilesakāme ca. Puna assāti sāmiatthe eva sāmivacanaṃ. Cāranti cittācāraṃ.",
  "tika-s0304t0:416_4": "Vihāranti pañcadvārappavatticāravihāraṃ. “Ekaṭṭhā”ti ca vadanti. Teneva hi “anubandhitvā",
  "tika-s0304t0:416_5": "carantaṃ”icceva vuttaṃ. Anubandhitvāti ca vīthicittappavattito paṭṭhāya yāva tatiyajavanavārā",
  "tika-s0304t0:416_6": "anu anu bandhitvā. Pakkhandanādīti ādi-saddena kasigorakkhādivasenapi kāmānaṃ pariyesanadukkhaṃ saṅgaṇhāti.",
  "tika-s0304t0:417": "Dāyatīti dāyo, vanaṃ. Tenāha “aṭavi”nti. Kaṇṭakagabbhanti ovarakasadisaṃ vanaṃ. Nāmapadaṃ nāma kiriyāpadāpekkhanti “vijjhī”ti vacanasesena kiriyāpadaṃ gaṇhāti.",
  "tika-s0304t0:418_0": "Dandhāyitattaṃ uppannakilesānaṃ avaṭṭhānaṃ. Tenāha “uppannamattāyā”tiādi. Tāyāti",
  "tika-s0304t0:418_1": "satiyā. Kāci kilesāti cuddasavidhe cittassa kicce javanakicce eva cittakilesānaṃ",
  "tika-s0304t0:418_2": "uppattiṃ katvā tathā vuttaṃ. Niggahitāva honti pavattituṃ appadānavasena. Tenāha",
  "tika-s0304t0:418_3": "“na saṇṭhātuṃ sakkontī”ti. Cakkhudvārasminti pāḷiyaṃ tassa paṭhamaṃ gahitatāya vuttaṃ,",
  "tika-s0304t0:418_4": "tena nayena sesadvārānipi gahitāneva honti. Rāgādīsu uppannesu paṭhamajavanavāre.",
  "tika-s0304t0:418_5": "Satisammosena “kilesā me uppannā”ti ñatvā tathā paccāmāsasatiyā labbhanato. Tenāha",
  "tika-s0304t0:418_6": "– “anacchariyaṃ ceta”nti. Āvaṭṭetvāti ayoniso āvaṭṭetvā. Āvajjanādīsūti tato eva",
  "tika-s0304t0:418_7": "ayoniso āvajjanādīsu uppannesu iṭṭhārammaṇassa laddhattā paccayasiddhiyā sampattaṃ",
  "tika-s0304t0:418_8": "pavattanārahaṃ. Nivattetvāti dutiyajavanavārepi kilesuppattiṃ nivattetvā. Kathaṃ",
  "tika-s0304t0:418_9": "panassa evaṃ laddhuṃ sakkāti āha “āraddhavipassakānaṃ hī”tiādi. Bhāvanāpaṭisaṅkhāneti",
  "tika-s0304t0:418_10": "bhāvanāyaṃ paṭisaṅkhāne ca yogino patiṭṭhitabhāvo. Tassa ayamānisaṃso – yaṃ paccayalābhena",
  "tika-s0304t0:418_11": "uppajjituṃ laddhokāsāpi kilesā pubbe pavattabhāvanānubhāvena vikkhambhitā tathā tathā",
  "tika-s0304t0:418_12": "niggahitā eva hutvā nivattanti, kusalā dhammāva laddhokāsā uparūpari vaḍḍhanti.",
  "tika-s0304t0:419_0": "Abhihaṭṭhunti abhiharitvā. Anudahantīti anudahantā viya honti. Anusentīti etthāpi",
  "tika-s0304t0:419_1": "eseva nayo. Anāvaṭṭanteti anivattante sāmaññatoti adhippāyo. Vipassanābalameva dīpitaṃ",
  "tika-s0304t0:419_2": "maggaphalādhigamassa ajotitattā.",
  "tika-s0304t0:420": "Dukkhadhammasuttavaṇṇanā niṭṭhitā.",
  "tika-s0304t0:421": "8. Kiṃsukopamasuttavaṇṇanā",
  "tika-s0304t0:422_0": "245. Catunnaṃ ariyasaccānaṃ pariññābhisamayādivasena vividhadassananti kiccavasena",
  "tika-s0304t0:422_1": "nānādassanaṃ hotīti vuttaṃ, “dassananti paṭhamamaggassetaṃ adhivacana”nti. Tayidaṃ",
  "tika-s0304t0:422_2": "uparimaggesu bhāvanāpariyāyassa niruḷhattā paṭhamamaggassa paṭhamaṃ nibbānadassanato.",
  "tika-s0304t0:422_3": "Tenāha “paṭhamamaggo hī”tiādi. Koci yathāvuttaṃ aviparītaṃ atthaṃ ajānanto ñāṇadassanaṃ",
  "tika-s0304t0:422_4": "nāma ārammaṇakaraṇassa vasena atippasaṅgaṃ āsaṅkeyyāti taṃ nivattetuṃ “gotrabhū panā”tiādi",
  "tika-s0304t0:422_5": "vuttaṃ. Na dassananti vuccatīti ettha rājadassanaṃ udāharanti. Cattāropi maggā dassanameva",
  "tika-s0304t0:422_6": "yathāvuttenatthena, bhāvanāpariyāyo pana upari tiṇṇaṃ maggānaṃ paṭhamamaggaupāyassa",
  "tika-s0304t0:422_7": "bhāvanākārena pavattanato. Dassanaṃ visuddhi etthāti dassanavisuddhikaṃ, nibbānaṃ.",
  "tika-s0304t0:422_8": "Phassāyatanaṃ kammaṭṭhānaṃ assa atthīti phassāyatanakammaṭṭhāniko. Esa nayo sesesupi padesu.",
  "tika-s0304t0:423_0": "Padesasaṅkhāresūti saṅkhārekadesesu. Heṭṭhimaparicchedena pathaviādike dhammamatte",
  "tika-s0304t0:423_1": "diṭṭhe rūpapariggaho, cakkhuviññāṇādike taṃsahagatadhammamatte diṭṭhe arūpapariggaho",
  "tika-s0304t0:423_2": "ca sijjhatīti vadanti.",
  "tika-s0304t0:424_0": "Adhigatamaggameva kathesīti yena mukhena vipassanābhinivesaṃ akāsi, tamevassa mukhaṃ",
  "tika-s0304t0:424_1": "kathesi. Ayaṃ panāti kammaṭṭhānaṃ pucchanto bhikkhu. Imesanti phassāyatanakammaṭṭhānikapañcakkhandhakammaṭṭhānikānaṃ",
  "tika-s0304t0:424_2": "vacanaṃ. “Aññamaññaṃ na sametī”ti vatvā tamevatthaṃ pākaṭaṃ karoti “paṭhamenā”tiādinā.",
  "tika-s0304t0:424_3": "Pañcakkhandhavimuttassa saṅkhārassa abhāvā “nippadesesū”ti vuttaṃ. Tathevāti yatheva",
  "tika-s0304t0:424_4": "phassāyatanakammaṭṭhānikaṃ, tatheva taṃ pañcakkhandhakammaṭṭhānikaṃ pucchitvā.",
  "tika-s0304t0:425_0": "Samappavattā dhātuyoti rasādayo sarīradhātuyo samappavattā, na visamākārasaṇṭhitā",
  "tika-s0304t0:425_1": "ahesuṃ. Tenāha “kallasarīraṃ balappatta”nti. “Atītā saṅkhārā”tiādi vipassanābhinivesavasena",
  "tika-s0304t0:425_2": "vuttaṃ. Sammasanaṃ sabbatthakameva icchitabbaṃ. Cāribhūminti gocaraṭṭhānaṃ.",
  "tika-s0304t0:426_0": "Kārakabhāvanti bhāvanānuyuñjanabhāvaṃ. Paṇḍurogapurisoti paṇḍurogī puriso. Ariṭṭhanti",
  "tika-s0304t0:426_1": "suttaṃ. Bhesajjaṃ katvāti bhesajjapayogaṃ katvā. Karissāmīti bhesajjaṃ karissāmi.",
  "tika-s0304t0:426_2": "Jhāmathuṇo viyāti daḍḍhathuṇo viya khārakajālanaddhattā taruṇamakulasantānasañchannattā.",
  "tika-s0304t0:427_0": "Dakkhiṇadvāragāmeti dakkhiṇadvārasamīpe gāme. Lohitakoti lohitavaṇṇo. Ocirakajātoti",
  "tika-s0304t0:427_1": "jātaolambamānacirako viya. Ādinnasipāṭikoti gahitaphalapotako. Sandacchāyoti bahalacchāyo.",
  "tika-s0304t0:427_2": "Yasmā tassa rukkhassa sākhā aviraḷā ghanappattā aññamaññaṃ saṃsanditvā ṭhitā, tasmā",
  "tika-s0304t0:427_3": "chāyāpissa tādisīti vuttaṃ “sandacchāyo nāma saṃsanditvā ṭhitacchāyo”ti, ghanacchāyoti",
  "tika-s0304t0:427_4": "attho. Tatthātiādi upamāsaṃsandanaṃ.",
  "tika-s0304t0:428_0": "Yena yenākārena adhimuttānanti chaphassāyatanādimukhena yena yena vipassanābhinivesena",
  "tika-s0304t0:428_1": "vipassantānaṃ nibbānañca adhimuttānaṃ. Suṭṭhu visuddhaṃ pariññātisamayādisiddhiyā.",
  "tika-s0304t0:428_2": "Tena tenevākārenāti attanādhimuttākārena. Idāni taṃ taṃ ākāraṃ upamāya saddhiṃ yojetvā",
  "tika-s0304t0:428_3": "dassetuṃ “yathā hī”tiādi āraddhaṃ. Taṃ suviññeyyameva.",
  "tika-s0304t0:429_0": "Idanti nagaropamaṃ. Taṃ sallakkhitanti kiṃsukopamadīpitaṃ atthajātaṃ sace sallakkhitaṃ.",
  "tika-s0304t0:429_1": "Assa bhikkhuno. Dhammadesanatthanti yathāsallakkhitassa atthassa vasena laddhavisesassa",
  "tika-s0304t0:429_2": "upabrūhanāya. Tassevatthassāti tassa dassanavisuddhisaṅkhātassa atthassa. Corāsaṅkā",
  "tika-s0304t0:429_3": "na honti majjhimadesarajjassa pasannabhāvato. Tipurisubbedhānīti ubbedhena tipurisappamāṇāni",
  "tika-s0304t0:429_4": "nānābhittivicittāni thambhānaṃ upari vividhamālākammādivicittadhanurākāralakkhitāni",
  "tika-s0304t0:429_5": "manoramāni. Tenāha “nagarassa alaṅkārattha”nti. Nagaradvārassa thirabhāvāpādanavasena",
  "tika-s0304t0:429_6": "ṭhapetabbattā vuttaṃ “coranivāraṇatthānipi hontiyevā”ti. Piṭṭhasaṅghātassāti dvārabāhassa.",
  "tika-s0304t0:429_7": "“Ime āvāsikā, ime āgantukā, tatthāpi ca imehi nagarassa nagarasāmikassa ca attho.",
  "tika-s0304t0:429_8": "Imesaṃ vasena anattho siyā”ti jānanañāṇasaṅkhātena paṇḍiccena samannāgato. Aññātanivāraṇe",
  "tika-s0304t0:429_9": "paṭubhāvasaṅkhātena veyyattiyena samannāgato. Ṭhānuppattikapaññāsaṅkhātāyāti tasmiṃ",
  "tika-s0304t0:429_10": "tasmiṃ atthakicce taṅkhaṇuppajjanakapaṭibhānasaṅkhātāya.",
  "tika-s0304t0:430_0": "Raññā āyutto niyojito rājāyutto, tattha tattha rañño kātabbakicce ṭhapitapuriso.",
  "tika-s0304t0:430_1": "Katipāheyevāti katipayadivaseyeva akiccakaraṇena tassa ṭhānaṃ vibbhamo jātoti katvā",
  "tika-s0304t0:430_2": "vuttaṃ – “sabbāni vinicchayaṭṭhānādīni hāretvā”ti.",
  "tika-s0304t0:431_0": "Sīsamassa chindāhīti sīsabhūtaṃ uttamaṅgaṭṭhāniyaṃ tattha tassa rājakiccaṃ chindāti",
  "tika-s0304t0:431_1": "attho. Aññathā tassa pākatike atthe gayhamāne pāṇātipāto āṇatto nāma siyā. Na hi",
  "tika-s0304t0:431_2": "cakkavattirājā tādisaṃ āṇāpeti, aññesampi tato nivārakattā. Atha vā chindāhīti mama",
  "tika-s0304t0:431_3": "āṇāya assa sīsaṃ chindanto viya attānaṃ dassehi, evaṃ so tatthovādapaṭikarattapatto",
  "tika-s0304t0:431_4": "odameyyāti, tathā ceva upari paṭipatti āgatā. Tatthāti etasmiṃ paccantimanagare.",
  "tika-s0304t0:432": "Uppannenāti samathakammaṭṭhāne uppannena.",
  "tika-s0304t0:433_0": "Tassevāti sakkāyasaṅkhātassa nagarassa “dvārānī”ti vuttānīti ānetvā sambandho. “Sīghaṃ",
  "tika-s0304t0:433_1": "dūtayuga”nti vuttāti yojanā. Hadayavatthurūpassa majjhe siṅghāṭakabhāvena gahitattā",
  "tika-s0304t0:433_2": "“hadayavatthussa nissayabhūtānaṃ mahābhūtāna”nti vuttaṃ. Yadi evaṃ vatthurūpameva",
  "tika-s0304t0:433_3": "gahetabbaṃ, tadevettha aggahetvā kasmā mahābhūtaggahaṇanti āha “vatthurūpassa hī”tiādi.",
  "tika-s0304t0:433_4": "Yādisoti sammādiṭṭhiādīnaṃ vasena yādiso eva pubbe āgatavipassanāmaggo. “Ayampi aṭṭhaṅgasamannāgatattā",
  "tika-s0304t0:433_5": "tādiso evā”ti vatvā ariyamaggo “yathāgatamaggo”ti vutto. Idaṃ tāvetthāti ettha etasmiṃ",
  "tika-s0304t0:433_6": "sutte dhammadesanatthaṃ ābhatāya yathāvuttaupamāya idaṃ saṃsandanaṃ.",
  "tika-s0304t0:434_0": "Idaṃ saṃsandananti idāni vakkhamānaṃ upamāya saṃsandanaṃ. Nagarasāmiupamā pañcakkhandhavasena",
  "tika-s0304t0:434_1": "dassanavisuddhipattaṃ khīṇāsavaṃ dassetuṃ ābhatā. Siṅghāṭakūpamā catumahābhūtavasena",
  "tika-s0304t0:434_2": "dassanavisuddhipattaṃ khīṇāsavaṃ dassetuṃ ābhatāti yojanā. “Catusaccameva kathita”nti",
  "tika-s0304t0:434_3": "vatvā tāni saccāni niddhāretvā dassetuṃ “sakalenapi hī”tiādi vuttaṃ. Idha nagarasambhāro",
  "tika-s0304t0:434_4": "chadvārādayo. Tena hi chaphassāyatanādayo upamitā. Te pana dukkhasaccapariyāpannāti",
  "tika-s0304t0:434_5": "vuttaṃ “nagarasambhārena dukkhasaccameva kathita”nti.",
  "tika-s0304t0:435": "Kiṃsukopamasuttavaṇṇanā niṭṭhitā.",
  "tika-s0304t0:436": "9. Vīṇopamasuttavaṇṇanā",
  "tika-s0304t0:437_0": "246. Bhikkhussa vā bhikkhuniyā vāti kāmaṃ pāḷiyaṃ parisādvayameva gahitaṃ, sesaparisānaṃ",
  "tika-s0304t0:437_1": "pana tadaññesampi devamanussānanti sabbasādhāraṇovāyaṃ dhammasaṅgahoti imamatthaṃ",
  "tika-s0304t0:437_2": "upamāpubbakaṃ katvā dassetuṃ “yathā nāmā”tiādi āraddhaṃ. Yajantoti dadanto. Vinditabboti",
  "tika-s0304t0:437_3": "laddhabbo, adhigantabboti attho.",
  "tika-s0304t0:438_0": "Chandoti taṇhāchando. Tenāha – “dubbalataṇhā so rañjetuṃ na sakkotī”ti. Pubbuppattikā",
  "tika-s0304t0:438_1": "ekasmiṃ ārammaṇe paṭhamaṃ uppannā. Sā hi anāsevanattā mandā. Soti chando. Rañjetuṃ",
  "tika-s0304t0:438_2": "na sakkoti laddhāsevanattā. Doso nāma cittadūsanattā. Tānīti daṇḍādānādīni. Tammūlakāti",
  "tika-s0304t0:438_3": "lobhamūlakā tāva māyāsāṭheyyamānātimānadiṭṭhicāpalādayo, dosamūlakā upanāhamakkhapalāsaissāmacchariyathambhasārambhādayo,",
  "tika-s0304t0:438_4": "mohamūlakā ahirika-anottappa-thinamiddhavicikicchuddhacca-viparītamanasikārādayo,",
  "tika-s0304t0:438_5": "saṃkilesadhammā gahitāva honti taṃmūlakattā. Yasmā pana sabbepi saṃkilesadhammā dvādasākusalacittuppādapariyāpannā",
  "tika-s0304t0:438_6": "eva, tasmā tesampettha gahitabhāvaṃ dassetuṃ “chando rāgoti vā”ti vuttaṃ.",
  "tika-s0304t0:439_0": "Bhāyitabbaṭṭhena sabhayo. Bheravaṭṭhena sappaṭibhayo. Kusalapakkhassa vikkhambhanaṭṭhena",
  "tika-s0304t0:439_1": "sakaṇṭako. Kusalaanavajjadhammehi duravagāhaṭṭhena sagahano. Bhavasampattibhavanibbānānaṃ",
  "tika-s0304t0:439_2": "appadānabhāvato ummaggo. Duggatigāmimaggattā kummaggo. Iriyanāti vattanā paṭipajjanā.",
  "tika-s0304t0:439_3": "Duggatigāmitāya kileso eva kilesamaggo. Na sakkā sampattibhavaṃ gantuṃ kuto nibbānagamananti adhippāyo.",
  "tika-s0304t0:440_0": "Asubhāvajjanādīhīti ādi-saddena aniccamanasikārādīnampi saṅgaho daṭṭhabbo. Cittaṃ",
  "tika-s0304t0:440_1": "nivattati sarāgacittaṃ na uppajjati paṭipakkhamanasikārena vinoditattā. Majjhattārammaṇeti",
  "tika-s0304t0:440_2": "aññāṇupekkhaṭṭhāniye ārammaṇe. Uddesa…pe… āvajjantassāti uddisāpanavasena uddesaṃ,",
  "tika-s0304t0:440_3": "paripucchāpanavasena paripucchaṃ, garūnaṃ santike vasanavasena garuvāsaṃ āvajjantassa.",
  "tika-s0304t0:440_4": "Cittanti gambhīrañāṇacariya-paccavekkhaṇa-paññavanta-puggalasevanavasena tadadhimuttisiddhiyā",
  "tika-s0304t0:440_5": "aññāṇacittaṃ nivattati.",
  "tika-s0304t0:441": "Yathā “pujjabhavaphalaṃ puñña”nti vuttaṃ “evamidaṃ puññaṃ pavaḍḍhatī”ti, evaṃ kiṭṭhasambhavattā “kiṭṭha”nti vuttanti āha “kiṭṭhanti kiṭṭhaṭṭhāne uppannasassa”nti.",
  "tika-s0304t0:442": "Ghaṭāti siṅgayugaṃ idhādhippetanti āha “dvinnaṃ siṅgānaṃ antare”ti. Ghaṭāti goṇādīnaṃ siṅgantaraṭṭhassa samaññāti vadanti. Nāsārajjuketi nāsārajjupātaṭṭhāne.",
  "tika-s0304t0:443": "Dameti puthuttārammaṇato nivāreti. Nanti cittaṃ. Yaṃ suttaṃ subhāsitaṃ mayā. Tadassāti tadā assa bhikkhuno. Ārammaṇeti kammaṭṭhānārammaṇe.",
  "tika-s0304t0:444_0": "Sudujitanti nibbisevanabhāvakaraṇena jitaṃ. Sutajjitanti suṭṭhu dūrakaraṇena jitaṃ,",
  "tika-s0304t0:444_1": "tathābhūtañca tajjitaṃ nāma hotīti tathā vuttaṃ. Gocarajjhattanti ajjhattabhūto gocaro.",
  "tika-s0304t0:444_2": "Kammaṭṭhānārammaṇañhi bahiddhārūpādiārammaṇavidhuratāya ajjhattanti vuccati. Samatho",
  "tika-s0304t0:444_3": "anurakkhaṇaṃ etassāti samathānurakkhaṇaṃ. Yathā indriyasaṃvarasīlaṃ samathānurakkhaṇaṃ",
  "tika-s0304t0:444_4": "hoti, tathā kathitanti attho. Yathā hi indriyasaṃvarasīlaṃ samathassa paccayo, evaṃ",
  "tika-s0304t0:444_5": "samathopi tassa paccayoti.",
  "tika-s0304t0:445_0": "Vādiyamānāya vīṇāya. Cittaṃ rañjetīti rajjanena. Avissajjanīyatāya cittaṃ bandhatīti",
  "tika-s0304t0:445_1": "bandhanīyo. Veṭṭhaketi tantīnaṃ āsajjanaveṭṭhake. Koṇanti kavaṇato vīṇāya saddakaraṇato",
  "tika-s0304t0:445_2": "koṇanti laddhanāmaṃ dārudaṇḍaṃ siṅgādīsu yena kenaci kataṃ ghaṭikaṃ. Tenāha “caturassaṃ sāradaṇḍaka”nti.",
  "tika-s0304t0:446": "Yasmā so rājā rājamahāmatto vā saddaṃ yathāsabhāvato na aññāsi, tasmiṃ tassa ajānanākārameva dassetuṃ “saddaṃ passissāmī”tiādi vuttaṃ.",
  "tika-s0304t0:447_0": "Asatī kirāyanti pāḷiyaṃ liṅgavipallāsena vuttanti yathāliṅgameva vadanto “asā”ti",
  "tika-s0304t0:447_1": "āha. “Asatīti lāmakādhivacana”nti vatvā tattha payogaṃ dassetuṃ “asā lokitthiyo nāmā”ti",
  "tika-s0304t0:447_2": "vuttaṃ, loke itthiyo nāma asatiyoti attho, tattha kāraṇamāha “velā tāsaṃ na vijjatī”ti.",
  "tika-s0304t0:447_3": "Pakatiyā loke jeṭṭhabhātā kaniṭṭhabhātā mātulotiādikā velā mariyādā tāsaṃ na vijjati.",
  "tika-s0304t0:447_4": "Kasmā? Sārattā ca pagabbā ca sabbesampi sambhogavasena viniyogaṃ gacchanti. Kathaṃ?",
  "tika-s0304t0:447_5": "Sikhī sabbaghaso yathā. Tenevāha –",
  "tika-s0304t0:448": "“Sabbā nadī vaṅkagatī, sabbe kaṭṭhamayā vanā;",
  "tika-s0304t0:449": "Sabbitthiyo kare pāpaṃ, labhamāne nivātake”ti. ;",
  "tika-s0304t0:450": "Aññampi tantibaddhaṃ caturassaambaṇavāditādīni. Vīṇā viya pañcakkhandhā anekadhammasamūhabhāvato. Rājā viya yogāvacaro tappaṭibaddhadhammagavesakattā. Assāti yogāvacarassa.",
  "tika-s0304t0:451_0": "Nirayādito aññasmimpi gati-saddo vattati. Tato visesanatthaṃ “gatigatī”ti vuttaṃ",
  "tika-s0304t0:451_1": "“dukkhadukkhaṃ, rūparūpa”nti ca yathā, gatisaññitaṃ pavattiṭṭhānanti attho. Tenāha",
  "tika-s0304t0:451_2": "– “etthantare saṃsarati vattatī”ti. Sañjāyanapadeso eva gatīti sañjātigati.",
  "tika-s0304t0:452_0": "Taṃ pana gatiṃ sattānaṃ saṃvegavatthubhūtassa paccakkhassa gabbhāsayassa vasena dassetuṃ",
  "tika-s0304t0:452_1": "“ayamassa kāyo”tiādi vuttaṃ. Rūpadhammassa salakkhaṇaṃ gati niṭṭhā, tato paraṃ aññaṃ",
  "tika-s0304t0:452_2": "kiñci natthīti salakkhaṇagati. Abhāvo accantābhāvo. Santānavicchedo vibhavagati taṃniṭṭhānabhāvā.",
  "tika-s0304t0:452_3": "Bhedoti khaṇanirodho, idhāpi taṃniṭṭhānatāyeva pariyāyo. Yāva bhavaggāti yāva sabbabhavaggā.",
  "tika-s0304t0:452_4": "Salakkhaṇavibhavagatibhedagatiyo “eseva nayo”ti imināva pakāsitāti na gahitā. Tassa",
  "tika-s0304t0:452_5": "khīṇāsavassa na hoti aggamaggena samucchinnattā.",
  "tika-s0304t0:453_0": "Sīlaṃ kathitaṃ rūpādīsu chandādinivāraṇassa kathitattā. Majjhe samādhibhāvanā kathitā",
  "tika-s0304t0:453_1": "“ajjhattameva santiṭṭhati…pe… samādhiyatī”ti jotitattā. Pariyosāne ca nibbānaṃ kathitaṃ",
  "tika-s0304t0:453_2": "“yampissa…pe… na hotī”ti vacanato.",
  "tika-s0304t0:454": "Vīṇopamasuttavaṇṇanā niṭṭhitā.",
  "tika-s0304t0:455": "10. Chappāṇakopamasuttavaṇṇanā",
  "tika-s0304t0:456_0": "247. Vaṇasarīroti vaṇitasarīro. Pakkattāti kuthitattā. Saradaṇḍesu sarasamaññāti",
  "tika-s0304t0:456_1": "kaṇḍa-saddo sarapariyāyoti āha – “saravananti kaṇḍavana”nti. Arugatto…pe… veditabbo",
  "tika-s0304t0:456_2": "guṇasarīrassa khaṇḍachiddasīlādīhi heṭṭhā majjhe uparibhāge ca bhedavisamacchinnavikāradosattā.",
  "tika-s0304t0:456_3": "Ettha kusā “kaṇṭakā”ti adhippetā kaṇṭakasadisattā, kusatiṇānaṃ eva vā vuttākārapadeso",
  "tika-s0304t0:456_4": "“kusakaṇṭako”ti vutto.",
  "tika-s0304t0:457": "Gāmavāsīnaṃ vijjhanaṭṭhenāti nārahova hutvā tesaṃ kārānaṃ paṭiggahaṇavasena pīḷanaṭṭhena.",
  "tika-s0304t0:458": "Pakkhinti hatthiliṅgasakuṇaṃ. Tassa kira hatthisoṇḍasadisaṃ mukhaṃ, tasmā “hatthisoṇḍasakuṇa”nti vuttaṃ. Vissajjeyyāti rajjuyā yathābaddhaṃ eva vissajjeyya.",
  "tika-s0304t0:459_0": "Bhogehīti attano sarīrabhogehi. Maṇḍalaṃ bandhitvāti yathā sarīraṃ maṇḍalākārena",
  "tika-s0304t0:459_1": "tiṭṭhati, evaṃ katvā. Supissāmīti niddaṃ okkamissāmi. Ḍetukāmoti uppatitukāmo. Disā",
  "tika-s0304t0:459_2": "disanti disato disaṃ.",
  "tika-s0304t0:460_0": "Cha pāṇakā viya cha āyatanāni nānajjhāsayattā, nānajjhāsayatā ca nesaṃ nānāvisayaninnatāya",
  "tika-s0304t0:460_1": "daṭṭhabbā. Daḷharajju viya taṇhā tesaṃ bandhanato. Majjhe gaṇṭhi viya avijjā bandhanassa",
  "tika-s0304t0:460_2": "dubbinimmocanahetuto. Ārammaṇaṃ balavaṃ hoti manuññabhāvena ceva tattha taṇhābhinivesassa daḷhabhāvena ca.",
  "tika-s0304t0:461": "Sarikkhakena vā upamāya āharaṇapakkhe. Appanāti saṃsandanā. Pāḷiyaṃyeva appitā upamā “evameva kho”tiādinā. Rūpacittādivisamaninnattā cakkhussa visamajjhāsayatā. Esa nayo sesesupi.",
  "tika-s0304t0:462_0": "Kaṇṇacchiddakūpaketi kaṇṇacchiddasaññite āvāṭe. Tassāti sotassa. Paccayo hotīti upanissayo",
  "tika-s0304t0:462_1": "hoti tena vinā saddaggahaṇassa abhāvato. “Ajaṭākāsopi vaṭṭati evā”ti vatvā tassa",
  "tika-s0304t0:462_2": "paccayabhāvaṃ dassetuṃ “antoleṇasmi”ntiādi vuttaṃ. Dhātuparamparā ghaṭṭentoti bhūtaparamparāsaṅghaṭṭento.",
  "tika-s0304t0:463_0": "Evaṃ santeti evaṃ bhūtaparamparāvasena sadde sotapathamāgacchante. Sampattagocaratā",
  "tika-s0304t0:463_1": "hoti sotassa. Ghānādīnaṃ viya “dūre saddo”ti jānanaṃ na sambhaveyya sampattagāhibhāvato.",
  "tika-s0304t0:463_2": "Tathā tathā jānanākāro hoti manoviññāṇassa gahaṇākāravisesato. Sotaviññāṇappavatti",
  "tika-s0304t0:463_3": "pana ubhayattha samānāva. Dūre ṭhitopi saddo tādise ṭhāne paṭighosādīnaṃ paccayo",
  "tika-s0304t0:463_4": "hoti ayokanto viya ayocalanassāti daṭṭhabbaṃ. Dhammatāti dhammasabhāvo, saddassa",
  "tika-s0304t0:463_5": "so sabhāvoti attho. Tato tato savanaṃ hoti ākāsasaññitassa upanissayassa labbhanato.",
  "tika-s0304t0:463_6": "Yadi pana sotaṃ sampattagāhī siyā, cittasamuṭṭhānasaddo sotaviññāṇassa ārammaṇapaccayo",
  "tika-s0304t0:463_7": "na siyā. Paṭṭhāne ca avisesena “saddāyatanaṃ sotaviññāṇassa ārammaṇapaccayena paccayo”ti",
  "tika-s0304t0:463_8": "vutto, bahiddhā ca cittajassa saddassa sambhavo natthi. Atha vā cittajo saddo dhātuparamparāya",
  "tika-s0304t0:463_9": "sotapasādaṃ ghaṭṭeti, na so cittajo saddo, yo paramparāya pavatto. Utujo hi so, tasmā",
  "tika-s0304t0:463_10": "yathuppanno saddo, tattha ṭhitova sotapasādassa āpāthaṃ āgacchatīti niṭṭhamettha",
  "tika-s0304t0:463_11": "gantabbaṃ. Tena vuttaṃ “asampattagocarameveta”nti.",
  "tika-s0304t0:464_0": "Tadā ekaggacittataṃ āpajjati parissayānaṃ abhāvato. Nāsacchiddasaṅkhātaākāsasannissaye",
  "tika-s0304t0:464_1": "vattanato ghānaṃ ākāsajjhāsayaṃ vuttaṃ. Vātena vinā gandhagahaṇassa asambhavato vātūpanissayagandhagocaraṃ.",
  "tika-s0304t0:464_2": "Tenāha “tathā hī”tiādi.",
  "tika-s0304t0:465_0": "Gāmato laddhabbaṃ āhāraṃ gāmaṃ, tanninnatāya gāmajjhāsayatā vuttā. Tathā hi jīvitanimittaṃ",
  "tika-s0304t0:465_1": "raso jīvitaṃ, tasmiṃ ninnatāya taṃ avhāyatīti jivhā. Na sakkā kheḷena atemitassa",
  "tika-s0304t0:465_2": "rasaṃ jānituṃ, tasmā āposannissitarasārammaṇā jivhāti.",
  "tika-s0304t0:466_0": "Āmakasusānato bahi. Upādiṇṇakajjhāsayoti upādiṇṇakaninno. Kāyapasādasannissayabhūtāya",
  "tika-s0304t0:466_1": "pathaviyā phoṭṭhabbārammaṇe ghaṭite eva tattha viññāṇuppatti, na aññathāti vuttaṃ",
  "tika-s0304t0:466_2": "“pathavīsannissitaphoṭṭhabbārammaṇo”ti. Tathā hītiādi kāyassa upādiṇṇakajjhāsayatāya",
  "tika-s0304t0:466_3": "sādhakaṃ. Ajjhattikabāhirāti ajjhattikā bāhirā vā. Assāti kāyassa. Susanthatassātiādi",
  "tika-s0304t0:466_4": "tassa pathaviyā paccayabhāvadassanaṃ.",
  "tika-s0304t0:467_0": "Nānajjhāsayoti nānārammaṇaninno. Tena manassa makkaṭassa viya anavaṭṭhitataṃ dasseti.",
  "tika-s0304t0:467_1": "Tenāha “diṭṭhapubbepī”tiādi. Mūlabhavaṅgaggahaṇena piṭṭhibhavaṅgaṃ nivatteti. Assāti",
  "tika-s0304t0:467_2": "manassa. Evaṃ kiriyamayaṃ viññāṇaṃ daṭṭhabbaṃ. Nānattanti bhedo.",
  "tika-s0304t0:468_0": "Yathārucippavattiyā nivāraṇavasena baddhānaṃ. Nibbisevanabhāvanti lolatāsaṅkhātaparipphandassa",
  "tika-s0304t0:468_1": "abhāvaṃ. Nākaḍḍhatīti savisaye rūpārammaṇe cittasantānaṃ, taṃsamaṅginaṃ vā puggalaṃ",
  "tika-s0304t0:468_2": "nākaḍḍhati. Pubbabhāgavipassanāva kathitā āyatanamukhena “evañhi vo, bhikkhave, sikkhitabba”nti vuttattā.",
  "tika-s0304t0:469": "Chappāṇakopamasuttavaṇṇanā niṭṭhitā.",
  "tika-s0304t0:470": "11. Yavakalāpisuttavaṇṇanā",
  "tika-s0304t0:471_0": "248. Yavapuñjo suparipakkayavasamudāyo. Kājahatthāti daṇḍahatthā. Potheyyunti yathā",
  "tika-s0304t0:471_1": "yavasaṅkhātaṃ dhaññaṃ vaṇṭato muccati, evaṃ potheyyuṃ. Yave sāvetvāti yavasīsato",
  "tika-s0304t0:471_2": "yave pothanena mocetvā vivecetvā.",
  "tika-s0304t0:472_0": "Catumahāpatho viya cha āyatanāni ārammaṇadaṇḍakehi hananaṭṭhānattā. Yavakalāpī viya",
  "tika-s0304t0:472_1": "satto tehi haññamānattā. Cha byābhaṅgiyo viya sabhāvato chadhāpi paccekaṃ iṭṭhāniṭṭhamajjhattavasena",
  "tika-s0304t0:472_2": "aṭṭhārasa ārammaṇāni yavakalāpaṭṭhāniyassa sattassa hananato. Bhavapatthanāya aparāparuppattiṃ",
  "tika-s0304t0:472_3": "sandhāya “bhavapatthanā kilesā”ti bahuvacananiddeso. Bhavapatthanā ca tassa paccayabhūtā",
  "tika-s0304t0:472_4": "kilesā cāti bhavapatthanākilesāti evaṃ vā ettha attho daṭṭhabbo. Yasmā sattānaṃ vaṭṭadukkhaṃ",
  "tika-s0304t0:472_5": "nāma sabbampi taṃ bhavapatthanāmūlakaṃ, tasmā vuttaṃ “evaṃ sattā”tiādi. Bhavapatthanakilesāti",
  "tika-s0304t0:472_6": "ca bhavapatthanāmūlakaṃ kilesaṃ.",
  "tika-s0304t0:473_0": "Bhummanti samīpatthe bhummaṃ. Tenāha “sudhammāya dvāre”ti. Na katanti dukkhuppādanaṃ",
  "tika-s0304t0:473_1": "na kataṃ. Navagūthasūkaraṃ viyāti navagūthabhakkhasūkaraṃ viya. Cittenevāti yo bajjhati,",
  "tika-s0304t0:473_2": "tassa citteneva. Tasmāti yasmā vepacittibandhanassa bandhanamuccanaṃ viya, tasmā",
  "tika-s0304t0:473_3": "“vepacittibandhana”nti vuttaṃ. Ñāṇamokkhaṃ bandhananti ñāṇena muccanaṃ bandhanaṃ.",
  "tika-s0304t0:474_0": "Maññamānoti parikappitataṇhāvasena “etaṃ mamā”ti, diṭṭhivasena “eso me attā”ti, mānavasena",
  "tika-s0304t0:474_1": "“esohamasmī”ti maññanto. Khandhavinimuttassa maññamānavatthuno abhāvā “khandhe maññanto”ti",
  "tika-s0304t0:474_2": "vuttaṃ. Etanti “mārassā”ti etaṃ sāmivacanaṃ. Kilesamārena baddhoti kilesamārena teneva",
  "tika-s0304t0:474_3": "kilesabandhanena baddho. Muttoti etthāpi eseva nayo.",
  "tika-s0304t0:475_0": "Taṇhāmaññanāya sati diṭṭhimānamaññanānaṃ pasaṅgo eva natthīti yathā “asmī”ti padena",
  "tika-s0304t0:475_1": "diṭṭhimānamaññanā vuttā honti, evaṃ taṇhāmaññitāpīti vuttaṃ “asmīti padena taṇhāmaññitaṃ",
  "tika-s0304t0:475_2": "vutta”nti. Ayamahamasmīti padena diṭṭhimaññitanti etarahi labbhamānadiṭṭhivatthuvaseneva.",
  "tika-s0304t0:475_3": "Bhavissanti anāgatadiṭṭhivatthuparikappanavaseneva diṭṭhimaññitaṃ. Yebhuyyena hi",
  "tika-s0304t0:475_4": "anāgatāliṅganā sassatadiṭṭhi. Ucchedavasena diṭṭhimaññitamevāti ānetvā sambandho.",
  "tika-s0304t0:475_5": "Rūpītiādīni padāni. Sassatassevāti sassatagāhasseva pabhedadīpanāni. Yasmā maññitaṃ",
  "tika-s0304t0:475_6": "ābādhavasena rogo, antodosavasena gaṇḍo, aṅganikantavasena sallaṃ, tasmā imehi taṇhādīhi",
  "tika-s0304t0:475_7": "kilesehi pākaṭacalanavasena iñjanti ceva, apākaṭasañcalanavasena phandanti ca. Papañcitaṃ",
  "tika-s0304t0:475_8": "saṃsāre cirāyanaṃ daṭṭhabbaṃ, khandhasantānassa vā vitthāraṇaṃ. Pamattākārappattā",
  "tika-s0304t0:475_9": "mucchanākārappattā. Tesanti taṇhādiṭṭhikilesānaṃ. Ākāradassanatthanti pavattiākāradassanatthaṃ.",
  "tika-s0304t0:476_0": "Māno nāma “seyyohamasmī”tiādinā majjanākārappavatti. Taṇhāya sampayuttamānavasenāti",
  "tika-s0304t0:476_1": "kasmā vuttaṃ? Nanu sabbo māno taṇhāsampayutto? Sati hi byabhicāre visesanaṃ icchitabbanti.",
  "tika-s0304t0:476_2": "Saccametaṃ, taṇhā pana atthi mānassa paccayabhūtā, atthi mānassa appaccayabhūtā,",
  "tika-s0304t0:476_3": "yato māno aniyato vuccati. Tathā hi paṭṭhāne “saṃyojanaṃ dhammaṃ paṭicca saṃyojano",
  "tika-s0304t0:476_4": "dhammo uppajjati hetupaccayā”ti ettha saṃyojanāni saṃyojanehi yathālābhaṃ yojetvā",
  "tika-s0304t0:476_5": "dassitayojanāya “kāmarāgasaṃyojanaṃ paṭicca mānasaṃyojanaṃ avijjāsaṃyojana”nti vatvā",
  "tika-s0304t0:476_6": "“kāmarāgasaṃyojanaṃ paṭicca avijjāsaṃyojana”nti, “mānasaṃyojanaṃ paṭicca bhavarāgasaṃyojanaṃ",
  "tika-s0304t0:476_7": "avijjāsaṃyojana”nti ca vatvā “bhavarāgasaṃyojanaṃ paṭicca avijjāsaṃyojana”nti vuttaṃ.",
  "tika-s0304t0:476_8": "Ettha ca kāmarāgabhavarāgasaṃyojanehi mānassa aniyatabhāvo pakāsito. Tattha yā taṇhā",
  "tika-s0304t0:476_9": "balavatī, taṃ sandhāya idaṃ vuttaṃ “taṇhāya sampayuttamānavasenā”ti. Balavataṇhāsampayutto",
  "tika-s0304t0:476_10": "hi māno sayampi balavā hutvā asmīti savisesaṃ majjanavasena pavattatīti.",
  "tika-s0304t0:477_0": "Diṭṭhivasenāti mānamūlakadiṭṭhivasena. “Seyyohamasmī”tiādinā hi bahulamānupetassa",
  "tika-s0304t0:477_1": "puggalassa rūpādīsu ekaṃ uddissa ayamahamasmīti diṭṭhiyā uppannāya mānassa appahīnattā",
  "tika-s0304t0:477_2": "mānopi tattha tattheva uppajjati. Iti mānamūlakaṃ diṭṭhiṃ sandhāyāha “ayamahamasmīti",
  "tika-s0304t0:477_3": "diṭṭhivasena vutta”nti. Codako pana imamatthaṃ ajānanto anupalabbhamānameva sampayogatthaṃ",
  "tika-s0304t0:477_4": "gahetvā “nanu cā”tiādinā codeti. Itaro “āma natthī”ti tamatthaṃ sampaṭicchitvā “mānassa",
  "tika-s0304t0:477_5": "panā”tiādinā parihāramāha. Tassattho vutto eva.",
  "tika-s0304t0:478": "Yavakalāpisuttavaṇṇanā niṭṭhitā.",
  "tika-s0304t0:479": "Āsīvisavaggavaṇṇanā niṭṭhitā.",
  "tika-s0304t0:480": "Catuttho paṇṇāsako.",
  "tika-s0304t0:481": "1. Sagāthāvaggo",
  "tika-s0304t0:482": "1. Samādhisuttavaṇṇanā",
  "tika-s0304t0:483_0": "249. Vedanā ca pajānātīti saccābhisambodhavasena vuccamānavedanānaṃ pajānanaṃ sātisayasamādhānapubbakanti",
  "tika-s0304t0:483_1": "bhagavatā “samāhito”ti vuttanti āha “upacārena vā appanāya vā samāhito”ti. Vedanāti",
  "tika-s0304t0:483_2": "tissopi vedanā. Dukkhasaccavasenāti dukkhasaccabhāvena, parijānanavasenāti attho.",
  "tika-s0304t0:483_3": "Sambhavanti samudayaṃ taṇhāvijjākammaphassādippabhedaṃ uppattikāraṇaṃ. Tenāha “samudayasaccavasena",
  "tika-s0304t0:483_4": "pajānātī”ti. Yatthāti yaṃnimittaṃ, yaṃ āgamma kāmataṇhāvijjādinirodhā vedanānirodho,",
  "tika-s0304t0:483_5": "tesaṃ ayaṃ nirodho. Nibbānaṃ ārabbha ariyamaggappavattiyā hi nibbānaṃ vedanānirodhoti",
  "tika-s0304t0:483_6": "vutto. Khayaṃ gametīti khayagāmī, taṃ khayagāminaṃ. Chātaṃ vuccati taṇhā kāmānaṃ",
  "tika-s0304t0:483_7": "pātukāmatāvasena pavattanato, accantameva samucchinnattā natthi etasmiṃ chātanti",
  "tika-s0304t0:483_8": "nicchāto. Tenāha “nittaṇho”ti. Sammasanacāravedanāti sammasanūpacāravedanā. Dvīhi",
  "tika-s0304t0:483_9": "padehīti “samāhito sampajāno”ti imehi dvīhi. “Sato”ti pana idaṃ sampajānapadasseva",
  "tika-s0304t0:483_10": "upabrūhananti adhippāyo. Sesehi catūhi catusaccaṃ kathitaṃ, itarehi pana dvīhi catusaccabujjhanameva",
  "tika-s0304t0:483_11": "kathitaṃ. Sabbasaṅgāhikoti sabbasabhāvadhammānaṃ saṅgaṇhanako. Tenāha “catubhūmakadhammaparicchedo vutto”ti.",
  "tika-s0304t0:484": "Samādhisuttavaṇṇanā niṭṭhitā.",
  "tika-s0304t0:485": "2. Sukhasuttavaṇṇanā",
  "tika-s0304t0:486_0": "250. Dukkhaṃ na hotīti adukkhaṃ, sukhaṃ na hotīti asukhaṃ, ma-kāro padasandhikaro.",
  "tika-s0304t0:486_1": "Adukkhamasukhanti vedayitasaddāpekkhāya napuṃsakaniddeso. Saparasantānagate sandhāya",
  "tika-s0304t0:486_2": "ajjhattabahiddhāgahaṇanti āha “attano ca parassa cā”ti. Tena sabbampi vedayitaṃ gahitanti",
  "tika-s0304t0:486_3": "daṭṭhabbaṃ. Nassanasabhāvanti ittarakhaṇatāya bhaṅgato uddhaṃ apassitabbasabhāvaṃ.",
  "tika-s0304t0:486_4": "Paloko bhedo etassa atthīti palokinaṃ. Tenāha “bhijjanasabhāva”nti. Ñāṇena phusitvā",
  "tika-s0304t0:486_5": "phusitvāti pubbabhāge vipassanāñāṇena aniccā pabhaṅgunoti ārammaṇato, uttarakālaṃ",
  "tika-s0304t0:486_6": "asammohato maggaparamparāya phusitvā phusitvā vayaṃ passanto. Virajjatīti maggavirāgena",
  "tika-s0304t0:486_7": "virajjati. Sammasanacāravedanā kathitā āraddhavipassakānaṃ vasena desanāti. Lokiyalokuttarehi",
  "tika-s0304t0:486_8": "ñāṇehi yāthāvato parijānanaṃ paṭivijjhanaṃ ñāṇaphusanaṃ.",
  "tika-s0304t0:487": "Sukhasuttavaṇṇanā niṭṭhitā.",
  "tika-s0304t0:488": "3. Pahānasuttavaṇṇanā",
  "tika-s0304t0:489_0": "251. Sabbampi aṭṭhasatapabhedaṃ taṇhaṃ chindi samucchedapahānavasena pajahi. Tenāha",
  "tika-s0304t0:489_1": "“samucchindī”ti. Yadaggena taṇhā sabbaso samucchinnā, tadaggena sabbānipi saññojanānīti",
  "tika-s0304t0:489_2": "āha “dasavidhampī”tiādi. Sammāti suṭṭhu. Pahānañca nāma upāyena ñāyena pahānanti",
  "tika-s0304t0:489_3": "āha “hetunā kāraṇenā”ti. Dassanābhisamayāti asammohapaṭivedhā. Arahattamaggo hi uppajjamānova",
  "tika-s0304t0:489_4": "sabhāvapaṭicchādakaṃ mohaṃ viddhaṃsento eva pavattati, tena māno yāthāvato diṭṭho",
  "tika-s0304t0:489_5": "nāma hoti, ayamassa dassanābhisamayo. Yathā hi sūriye uṭṭhite andhakāro viddhaṃsiyamāno",
  "tika-s0304t0:489_6": "vihato, evaṃ arahattamagge uppajjamāne so sabbaso pahīno eva hoti, na tasmiṃ santāne",
  "tika-s0304t0:489_7": "patiṭṭhaṃ labhati, ayamassa pahānābhisamayo. Tena vuttaṃ “arahattamaggo hī”tiādi.",
  "tika-s0304t0:489_8": "Kiccavasenāti asammohapaṭivedhasaṅkhātassa dassanakiccassa anipphādanavasena.",
  "tika-s0304t0:490_0": "Ye ime cattāro antāti sambandho. Mariyādantoti mariyādasaṅkhāto anto. Esa nayo sesattayepi.",
  "tika-s0304t0:490_1": "Tesūti catūsu antesu. Aduṃ catutthakoṭisaṅkhātaṃ sabbasseva vaṭṭadukkhassa antaṃ",
  "tika-s0304t0:490_2": "paricchedaṃ arahattamaggena mānassa diṭṭhattā pahīnattā ca akāsīti yojanā. Samussayo attabhāvo.",
  "tika-s0304t0:491_0": "Na riñcatīti na viveceti na vissajjeti. Tenāha “sampajaññaṃ na jahatī”ti, sampajaññaṃ",
  "tika-s0304t0:491_1": "na pariccajatīti attho. Saṅkhyaṃ nopetīti imassa “diṭṭhadhamme anāsavo”ti imassa",
  "tika-s0304t0:491_2": "vasena atthaṃ vadanto “ratto duṭṭho”ti avoca saupādisesanibbānavasena. Saṅkhyaṃ nopetīti",
  "tika-s0304t0:491_3": "vā diṭṭhe-dhamme anāsavo dhammaṭṭho vedagū kāyassa bhedā manusso devoti vā paññattiṃ",
  "tika-s0304t0:491_4": "na upetīti anupādisesanibbānavasenapi attho vattabbo. Ettha ca sukhādīsu vedanāsu",
  "tika-s0304t0:491_5": "yathākkamaṃ rāgānusayādayo kathitāti āha – “imasmiṃ sutte ārammaṇānusayo kathito”ti.",
  "tika-s0304t0:491_6": "Yo hi rāgādi paccayasamavāye atiiṭṭhādīsu uppajjanāraho maggena appahīno, so “rāgānusayo”tiādinā",
  "tika-s0304t0:491_7": "vutto, appahīnattho so maggena pahātabbo, na pariyuṭṭhānābhibhavatthoti.",
  "tika-s0304t0:492": "Pahānasuttavaṇṇanā niṭṭhitā.",
  "tika-s0304t0:493": "4. Pātālasuttavaṇṇanā",
  "tika-s0304t0:494_0": "252. Yattha patiṭṭhā natthi ekantikāti ekantikassa mahato pātassa alanti ayamettha",
  "tika-s0304t0:494_1": "attho adhippetoti āha “natthi ettha patiṭṭhā”ti. Asambhūtatthanti na sambhūtatthaṃ,",
  "tika-s0304t0:494_2": "musāti attho. Soti assutavā puthujjano. Yaṃ taṃ udakaṃ patatīti yojanā. Yasmā samuddapiṭṭhe",
  "tika-s0304t0:494_3": "antarantarā verambhavātasadiso mahāvāto uṭṭhahitvā mahāsamudde udakaṃ uggacchāpeti,",
  "tika-s0304t0:494_4": "taṃ kadāci cakkavāḷābhimukhaṃ, kadāci sinerupādābhimukhaṃ gantvā taṃ patihanati,",
  "tika-s0304t0:494_5": "tasmā vuttaṃ “balavāmukhaṃ mahāsamuddassā”tiādi. Vegena pakkhanditvāti mahatā vātavegena",
  "tika-s0304t0:494_6": "samuddhataṃ teneva vegena pakkhandantañca hutvā. Mahānarakapapāto viyāti yojanāyāmavitthāragambhīrasobbhapapāto",
  "tika-s0304t0:494_7": "viya hoti. Tathārūpānanti tattha vasituṃ samatthānaṃ. Asantanti abhūtaṃ. Atthavasena",
  "tika-s0304t0:494_8": "hi vācā abhūtaṃ nāma.",
  "tika-s0304t0:495_0": "Na patiṭṭhāsīti patiṭṭhaṃ na labhi. Anibaddhanti anibandhanatthaṃ yaṃkiñci. Dubbalañāṇoti",
  "tika-s0304t0:495_1": "ñāṇabalarahito. “Assutavā puthujjano”ti vatvā “sutavā ariyasāvako”ti vuttattā “sotāpanno",
  "tika-s0304t0:495_2": "dhura”nti vuttaṃ. Itaresu ariyasāvakesu vattabbameva natthi. Tesañhi vedanā supariññātā.",
  "tika-s0304t0:495_3": "Balavavipassako…pe… yogāvacaropi vaṭṭati mattaso vedanānaṃ pariññātattā.",
  "tika-s0304t0:496": "Pātālasuttavaṇṇanā niṭṭhitā.",
  "tika-s0304t0:497": "5. Daṭṭhabbasuttavaṇṇanā",
  "tika-s0304t0:498_0": "253. Vipariṇāmanavasena dukkhato daṭṭhabbāti kiñcāpi sukhā, pariṇāmadukkhatā pana",
  "tika-s0304t0:498_1": "sukhavedanāya ekantikāti. Vinivijjhanaṭṭhenāti pīḷanavasena attabhāvassa vijjhanaṭṭhena.",
  "tika-s0304t0:498_2": "Hutvāti paccayasamāgamena uppajjitvā. Tena pākabhāvapubbako attalābho vutto. Abhāvākārenāti",
  "tika-s0304t0:498_3": "bhaṅgupagamanākārena. Tena viddhaṃsabhāvo vutto. Ubhayena udayabbayaparicchinnatāya",
  "tika-s0304t0:498_4": "sikhappattaṃ aniccataṃ dasseti. Svāyaṃ hutvā abhāvākāro itarāsupi vedanāsu labbhateva,",
  "tika-s0304t0:498_5": "adhiko ca pana dvinnaṃ dukkhasabhāvo. Dukkhatāvasena purimānaṃ vedanānaṃ daṭṭhabbatāya",
  "tika-s0304t0:498_6": "dassitattā pacchimāya vedanāya evaṃ daṭṭhabbatā dassitā. Addāti ñāṇagatiyā sacchikatvā",
  "tika-s0304t0:498_7": "adakkhi. Ñāṇagamanañhetaṃ, yadidaṃ dukkhato dassanaṃ. Santasabhāvaṃ sukhadukkhato upasantarūpattā.",
  "tika-s0304t0:499": "Daṭṭhabbasuttavaṇṇanā niṭṭhitā.",
  "tika-s0304t0:500": "6. Sallasuttavaṇṇanā",
  "tika-s0304t0:501_0": "254. Dvīsu janesūti sutavantaassutavantesu dvīsu janesu. Anugatavedhanti pubbe pavattavedhassa",
  "tika-s0304t0:501_1": "anugatavedhaṃ. Balavatarā diguṇā viya hutvā daḷhatarapavattiyā. Evamevāti yathā viddhassa",
  "tika-s0304t0:501_2": "purisassa anuvedhanā balavatarā, evameva. Samādhimaggaphalāni nissaraṇaṃ vikkhambhanasamucchedapaṭippassaddhivasena.",
  "tika-s0304t0:501_3": "Samādhisīsena hettha jhānañca gahitaṃ. So na jānāti anadhigatattā. Nissaraṇanti jānāti",
  "tika-s0304t0:501_4": "anissaraṇameva. Tāsaṃ samadhigatānaṃ sukhadukkhavedanānaṃ. Na vippayutto appahīnakilesattā.",
  "tika-s0304t0:501_5": "Saṅkhātadhammassāti saṅkhāya paññāya pariññātacatukkhandhassa. Tenāha “tulitadhammassā”ti.",
  "tika-s0304t0:501_6": "Imasmimpi sutte purimasutte viya ārammaṇānusayova kathito, so pana tattha vuttanayeneva",
  "tika-s0304t0:501_7": "veditabbo. Anurodhavirodhapahānassa vuttattā khīṇāsavo dhuraṃ. Anāgāmīpi vaṭṭati,",
  "tika-s0304t0:501_8": "tassa virodhappahānaṃ labbhati.",
  "tika-s0304t0:502": "Sallasuttavaṇṇanā niṭṭhitā.",
  "tika-s0304t0:503": "7. Paṭhamagelaññasuttavaṇṇanā",
  "tika-s0304t0:504_0": "255. Saddahitvā gilāne upaṭṭhātabbe maññissantīti yojanā. Tatthāti tasmiṃ ṭhāne.",
  "tika-s0304t0:504_1": "Kammaṭṭhānānuyogo sappāyo yesaṃ te kammaṭṭhānasappāyā, satipaṭṭhānaratāti attho.",
  "tika-s0304t0:504_2": "Aniccataṃ anupassantoti kāyaṃ paṭicca uppannāya vedanāya ca aniccataṃ anupassanto.",
  "tika-s0304t0:504_3": "Vayaṃ anupassantotiādīsupi eseva nayo. Vayanti pana tāya eva khayasaṅkhātaṃ. Virāganti",
  "tika-s0304t0:504_4": "virajjanaṃ. Paṭinissagganti pariccāgapaṭinissaggaṃ, pakkhandanapaṭinissaggampi vā.",
  "tika-s0304t0:505_0": "Āgamanīyapaṭipadāti ariyamaggassa āgamanaṭṭhāniyā pubbabhāgapaṭipadā. Pubbabhāgāyeva",
  "tika-s0304t0:505_1": "na lokuttarā. Sampajaññaṃ pubbabhāgiyameva. Tisso anupassanā pubbabhāgāyeva vipassanāpariyāpannattā.",
  "tika-s0304t0:505_2": "Missakāti lokiyalokuttaramissakā. Bhāvanākālo dassito “nirodhānupassino viharato,",
  "tika-s0304t0:505_3": "paṭinissaggānupassino viharato rāgānusayo pahīyatī”ti vuttattā.",
  "tika-s0304t0:506": "Paṭhamagelaññasuttavaṇṇanā niṭṭhitā.",
  "tika-s0304t0:507": "8-9. Dutiyagelaññasuttādivaṇṇanā",
  "tika-s0304t0:508_0": "256-257. Phassaṃ paṭiccāti ettha phassasīsena phassāyatanānaṃ gahaṇaṃ. Na hi phassāyatanehi",
  "tika-s0304t0:508_1": "vinā phassassa sambhavo. Tenāha “kāyova hi ettha phassoti vutto”ti, phassasīsena",
  "tika-s0304t0:508_2": "vuttoti adhippāyo. Navamaṃ uttānameva heṭṭhā vuttanayattā.",
  "tika-s0304t0:509": "Dutiyagelaññasuttādivaṇṇanā niṭṭhitā.",
  "tika-s0304t0:510": "10. Phassamūlakasuttavaṇṇanā",
  "tika-s0304t0:511_0": "258. Sukhavedanāya hitaṃ sukhavedaniyaṃ. So panesa hitabhāvo paccayabhāvenāti āha",
  "tika-s0304t0:511_1": "“sukhavedanāya paccayabhūta”nti. Imasmimpi suttadvayeti imasmiṃ navame dasame ca",
  "tika-s0304t0:511_2": "suttepi. Sammasanacāravedanāti sammasanīyavedanā eva kathitā, na lokuttarāti adhippāyo.",
  "tika-s0304t0:512": "Phassamūlakasuttavaṇṇanā niṭṭhitā.",
  "tika-s0304t0:513": "Sagāthāvaggavaṇṇanā niṭṭhitā.",
  "tika-s0304t0:514": "2. Rahogatavaggo",
  "tika-s0304t0:515": "1. Rahogatasuttavaṇṇanā",
  "tika-s0304t0:516_0": "259. Yaṃkiñci vedayitanti “sukhaṃ dukkhaṃ adukkhamasukha”nti vuttaṃ vedayitaṃ dukkhasmiṃ",
  "tika-s0304t0:516_1": "antogadhaṃ, dukkhanti vattabbataṃ labhati pariyāyenāti attho. Tenāha “taṃ sabbaṃ",
  "tika-s0304t0:516_2": "dukkhanti attho”ti. Yā esātiādīsu yo saṅkhārānaṃ aniccatāsaṅkhāto hutvā abhāvākāro,",
  "tika-s0304t0:516_3": "yā khayasabhāvatā vinassanasabhāvatā jarāya maraṇena cāti dvidhā vipariṇāmanasabhāvatā,",
  "tika-s0304t0:516_4": "etaṃ sandhāya uddissa sabbaṃ vedayitaṃ dukkhanti mayā vuttanti ayaṃ saṅkhepattho.",
  "tika-s0304t0:516_5": "Sāti saṅkhārānaṃ aniccatā. Vedanānampi aniccatā eva saṅkhārasabhāvattā. Tāsaṃ aniccatā",
  "tika-s0304t0:516_6": "ca nāma maraṇaṃ bhaṅgoti katvā tato uttari dukkhaṃ nāma natthīti sabbā vedanā “dukkhā”ti",
  "tika-s0304t0:516_7": "vuttā, yathā “yadaniccaṃ taṃ dukkha”nti ca, “pañcupādānakkhandhā dukkhā”ti ca vuttaṃ.",
  "tika-s0304t0:516_8": "Idaṃ suttapadaṃ. Cattāro āruppāti catasso arūpasamāpattiyo. Etthāti ca etasmiṃ paṭippassaddhivāre.",
  "tika-s0304t0:517": "Rahogatasuttavaṇṇanā niṭṭhitā.",
  "tika-s0304t0:518": "4. Agārasuttavaṇṇanā",
  "tika-s0304t0:519_0": "262. Puratthimāti vibhattilopena niddeso, nissakke vā etaṃ paccattavacanaṃ. Paṭhamajjhānādivasenāti",
  "tika-s0304t0:519_1": "paṭhamadutiyajjhānavasena. Anussativasenāti nidassanamattaṃ aññassapi upacārajjhānaggahitassa",
  "tika-s0304t0:519_2": "savitakkacārassa nirāmisassa sukhassa labbhanato. Tassapi vā paṭhamajjhānādīti ettha",
  "tika-s0304t0:519_3": "ādi-saddena saṅgaho daṭṭhabbo. Kāmahetu dukkhappattānaṃ dukkhavedanā kāmāmisena sāmisā",
  "tika-s0304t0:519_4": "vedanā. Anuttaravimokkhā nāma arahattaphalaṃ. “Kudāssu nāmāhaṃ tadāyatanaṃ upasampajja",
  "tika-s0304t0:519_5": "viharissāmī”ti evaṃ pihaṃ upaṭṭhāpayato tasmiṃ anijjhamāne pihappaccayā uppannadomanassavedanā.",
  "tika-s0304t0:519_6": "Nekkhammanissitā upekkhāvedanā nirāmisā adukkhamasukhā nāma. Savisesaṃ pana dassetuṃ",
  "tika-s0304t0:519_7": "“catutthajjhānavasena uppannā adukkhamasukhavedanā”ti vuttaṃ.",
  "tika-s0304t0:520": "Agārasuttavaṇṇanā niṭṭhitā.",
  "tika-s0304t0:521": "5-8. Paṭhamaānandasuttādivaṇṇanā",
  "tika-s0304t0:522_0": "263-266. Heṭṭhā kathitanayāneva, veneyyajjhāsayato pana tesaṃ desanāti daṭṭhabbaṃ.",
  "tika-s0304t0:522_1": "Etthāti etesu catūsu suttesu. Purimāni dve “paṭhamaṃ jhānaṃ samāpannassa vācā paṭippassaddhā",
  "tika-s0304t0:522_2": "hotī”tiādinā nayena yāva khīṇāsavassa kilesapaṭippassaddhi, tāva desanāya pavattattā",
  "tika-s0304t0:522_3": "“paripuṇṇapassaddhikānī”ti vuttāni. Tāva paripūraṃ katvā adesitattā “pacchimāni upaḍḍhapassaddhikāni,",
  "tika-s0304t0:522_4": "desanāyā”tiādi vuttaṃ.",
  "tika-s0304t0:523": "Paṭhamaānandasuttādivaṇṇanā niṭṭhitā.",
  "tika-s0304t0:524": "9-10. Pañcakaṅgasuttādivaṇṇanā",
  "tika-s0304t0:525_0": "267-268. Daṇḍamuggaraṃ aggasoṇḍamuggaraṃ. Kāḷasuttapakkhipanaṃ kāḷasuttanāḷi. Vāsiādīni",
  "tika-s0304t0:525_1": "pañca aṅgāni assāti pañcakaṅgo. Vatthuvijjāya vuttavidhinā kattabbanissayāni ṭhapetīti",
  "tika-s0304t0:525_2": "thapati. Paṇḍitaudāyitthero, na lāḷudāyitthero. Dvepānandāti aṭṭhakathāya paduddhāro",
  "tika-s0304t0:525_3": "kato – “dvepi mayā ānandā”ti pana pāḷiyaṃ. Pasādakāyasannissitā kāyikā, cetosannissitā",
  "tika-s0304t0:525_4": "cetasikā. Ādhipaccaṭṭhena sukhameva indriyanti sukhindriyaṃ. Upavicāravasenāti rūpādīni",
  "tika-s0304t0:525_5": "upecca vicaraṇavasena. Atīte ārammaṇe. Paccuppanneti addhāpaccuppanne. Evaṃ aṭṭhādhikaṃ sataṃ aṭṭhasataṃ.",
  "tika-s0304t0:526_0": "Pāṭiyekko anusandhīti pucchānusandhiādīhi visuṃ tehi asammisso eko anusandhi. Ekāpi",
  "tika-s0304t0:526_1": "vedanā kathitā “tatra, bhikkhave, sutavā ariyasāvako”ti āharitvā “phassapaccayā vedanā”ti.",
  "tika-s0304t0:526_2": "Yasmā bhagavā catutthajjhānupekkhāvedanaṃ vatvā – “atthānanda, etasmā sukhā aññaṃ",
  "tika-s0304t0:526_3": "sukha”ntiādiṃ vadanto thapatino vādaṃ upatthambheti nāma. Tena hi upekkhāvedanā “sukha”nteva",
  "tika-s0304t0:526_4": "vuttā santasabhāvattā. Abhikkantataranti ativiya kantataraṃ manoramataraṃ. Tenāha",
  "tika-s0304t0:526_5": "“sundaratara”nti. Paṇītataranti padhānabhāvaṃ nītatāya uḷārataraṃ. Tenāha “atappakatara”nti.",
  "tika-s0304t0:526_6": "Sukhanti vuttā paṭipakkhassa suṭṭhu khādanena, sukaraṃ okāsadānamassāti vā. Nirodho",
  "tika-s0304t0:526_7": "sukhaṃ nāma sabbaso udayabbayābhāvato. Tenāha “niddukkhabhāvasaṅkhātena sukhaṭṭhenā”ti.",
  "tika-s0304t0:527_0": "Sukhasmiṃyevāti sukhamicceva paññapeti. Nirodhasamāpattiṃ sīsaṃ katvāti nirodhasamāpattidesanāya",
  "tika-s0304t0:527_1": "sīsaṃ uttamaṃ katvā. Desanāya uddesādhimutte uṭṭhāpetvā vitthāritattā “neyyapuggalassa",
  "tika-s0304t0:527_2": "vasenā”ti vuttaṃ. Dasamaṃ anantarasutte vuttanayattā uttānatthameva.",
  "tika-s0304t0:528": "Pañcakaṅgasuttādivaṇṇanā niṭṭhitā.",
  "tika-s0304t0:529": "Rahogatavaggavaṇṇanā niṭṭhitā.",
  "tika-s0304t0:530": "3. Aṭṭhasatapariyāyavaggo",
  "tika-s0304t0:531": "1. Sīvakasuttavaṇṇanā",
  "tika-s0304t0:532_0": "269. Cūḷā pana assa mahatī atthi savisesā, tasmā “moḷiyasīvako”ti vuccati. Channaparibbājakoti",
  "tika-s0304t0:532_1": "kambalādinā kopīnapaṭicchādakaparibbājako. Pittapaccayānīti pittahetukāni. “Tisso",
  "tika-s0304t0:532_2": "vedanā”ti vatvā tāsaṃ sambhavaṃ dassetuṃ “katha”ntiādi vuttaṃ. Kusalavedanā uppajjati",
  "tika-s0304t0:532_3": "pittapaccayā. Pittabhesajjaṃ karissāmīti bhesajjasambharaṇatthañceva tadatthaṃ āmisakiñjakkhasambharaṇatthañca",
  "tika-s0304t0:532_4": "pāṇaṃ hanatīti yojanā. Majjhatto bhesajjakaraṇe udāsīno.",
  "tika-s0304t0:533_0": "Tasmāti yasmā pittādipaccayahetukanti attano ca lokassa ca paccakkhaṃ atidhāvanti",
  "tika-s0304t0:533_1": "ye samaṇā vā brāhmaṇā vā, tasmā tesaṃ micchā. Pittādīnaṃ tiṇṇampi samodhānasannipāte",
  "tika-s0304t0:533_2": "jātāni sannipātikāni. Purimautuno visadiso utuvipariṇāmoti āha “visabhāgaututo jātānī”ti.",
  "tika-s0304t0:533_3": "Anudako thaddhalūkhabhūmivibhāgo jaṅgaladeso, vuttavipariyāyena anupadeso veditabbo.",
  "tika-s0304t0:533_4": "Malayaṃ himasītabahulo, itaro uṇhabahulo.",
  "tika-s0304t0:534_0": "Attano pakaticariyānaṃ visamaṃ kāyassa pariharaṇavasena, jātāni pana asayhasahanaadesaakālacaraṇādinā",
  "tika-s0304t0:534_1": "veditabbānīti āha “mahābhāravahanā”tiādi. Parassa upakkamato nibbattāni opakkamikānīti",
  "tika-s0304t0:534_2": "āha – “ayaṃ coro vā”tiādi. Kevalanti bāhirapaccayaṃ anapekkhitvā kevalaṃ teneva.",
  "tika-s0304t0:534_3": "Tenāha “kammavipākatova jātānī”ti. Sakkā paṭibāhituṃ patīkārena. Lokavohāro nāma",
  "tika-s0304t0:534_4": "kathito pittasamuṭṭhānādisamaññāya lokasiddhattā. Kāmaṃ sarīrasannissitā vedanā kammanibbattāva,",
  "tika-s0304t0:534_5": "tassā pana paccuppannapaccayavasena evamayaṃ lokavohāroti vuttañceva gahetvā paravādapaṭisedho katoti daṭṭhabbaṃ.",
  "tika-s0304t0:535": "Sīvakasuttavaṇṇanā niṭṭhitā.",
  "tika-s0304t0:536": "2-10. Aṭṭhasatasuttādivaṇṇanā",
  "tika-s0304t0:537_0": "270-278. Vedanānaṃ aṭṭhādhikaṃ sataṃ, tassa aṭṭhasatassa tabbhāvassa pariyāyo kāraṇaṃ",
  "tika-s0304t0:537_1": "ettha atthīti aṭṭhasatapariyāyo, suttaṃ. Tenāha “aṭṭhasatassa kāraṇabhūta”nti. Dhammakāraṇanti",
  "tika-s0304t0:537_2": "pariyattidhammabhūtaṃ kāraṇaṃ. Kāyikāti pañcadvārakāyikā. Tenāha “kāmāvacareyeva",
  "tika-s0304t0:537_3": "labbhantī”ti, kāmabhūmikāti attho. Arūpāvacare natthi, tibhūmikāti attho. Tenāha",
  "tika-s0304t0:537_4": "– “arūpe tikacatukkajjhānaṃ uppajjati, tañca kho lokuttaraṃ, na lokiya”nti. Itarā",
  "tika-s0304t0:537_5": "upekkhāvedanā. Upavicaranti upecca pajjantīti attho. Taṃsampayuttānanti vicārasampayuttānaṃ.",
  "tika-s0304t0:538_0": "Paṭilābhatoti paṭiladdhabhāvato. Samanupassatoti paccavekkhato passato. Atītaṃ khaṇattayātikkamena",
  "tika-s0304t0:538_1": "atikkantaṃ, niruddhappattiyā niruddhaṃ, pakativijahanena vipariṇataṃ. Samanussaratoti",
  "tika-s0304t0:538_2": "cintayato. Gehassitanti kāmaguṇanissitaṃ. Kāmaguṇā hi idha gehanissitadhammena gehapariyāyena vuttā.",
  "tika-s0304t0:539_0": "Vipariṇāmavirāganirodhanti vipariṇāmanaṃ virajjanalakkhaṇaṃ nirujjhanañca viditvā.",
  "tika-s0304t0:539_1": "Pubbeti atīte. Etarahīti idāni vattamānā. Sammappaññāya passatoti vipassanāpaññāya",
  "tika-s0304t0:539_2": "ceva maggapaññāya ca yāthāvato passato. Ussukkāpetunti vipassanaṃ paṭṭhapetvā maggapaṭivedhaṃ",
  "tika-s0304t0:539_3": "pāpetuṃ. Nibbānaṃ uddissa pavattitattā nekkhammassitasomanassāni nāma. Lokāmisapaṭisaṃyuttānanti",
  "tika-s0304t0:539_4": "kāmaguṇanissitānaṃ. Tadāyatananti taṃ āyatanaṃ taṃ kāraṇaṃ arahattaṃ. Anuttaresu",
  "tika-s0304t0:539_5": "vimokkhesūti ariyaphaladhammesu. Pihanti adhigamicchaṃ.",
  "tika-s0304t0:540_0": "Upekkhāti somanassarahitaaññāṇupekkhā. Bālyayogato bālassa, tato eva mūḷhassa puthujjanassa.",
  "tika-s0304t0:540_1": "Kilesodhīnaṃ maggodhīhi ajitattā anodhijinassa. Sattamabhavādito uddhaṃ pavattanavipākassa",
  "tika-s0304t0:540_2": "ajitattā avipākajinassa. Anekādīnave vaṭṭe ādīnavassa ajānanena anādīnavadassāvino.",
  "tika-s0304t0:540_3": "Paṭipattipaṭivedhabāhusaccābhāvena assutavato puthujjanassa. Rūpaṃ sā nātivattati",
  "tika-s0304t0:540_4": "na atikkamati ñāṇasampayuttābhāvato. Sabbasaṅgāhakoti sabbadhamme saṅgaṇhanako. Tatiyādīni",
  "tika-s0304t0:540_5": "yāva dasamā heṭṭhā vuttanayattā uttānatthāneva.",
  "tika-s0304t0:541": "Aṭṭhasatasuttādivaṇṇanā niṭṭhitā.",
  "tika-s0304t0:542": "11. Nirāmisasuttavaṇṇanā",
  "tika-s0304t0:543_0": "279. Ārammaṇato sampayogato ca kilesāmisena sāmisā. Nirāmisāyāti nissakkavacanaṃ.",
  "tika-s0304t0:543_1": "Nirāmisatarāvāti ekaṃsavacanaṃ tassā tathā nissametabbatāya. Sā hi pīti sabbaso santakilesāmise",
  "tika-s0304t0:543_2": "santāne pavattiyā accantasabhāvadhammārammaṇavisayatāya sayampi sātisayaṃ santasabhāvākārena",
  "tika-s0304t0:543_3": "pavattiyā nirāmisāyapi nirāmisatarā vuttā. Tenāha “nanu cā”tiādi. Idāni tamatthaṃ",
  "tika-s0304t0:543_4": "upamāya sādhetuṃ “yathā hī”tiādimāha. Appaṭihārikanti paṭiharaṇarahitaṃ appaṭihāraṃ,",
  "tika-s0304t0:543_5": "kenaci anāvaṭanti attho. Sesavāresūti sukhavāraupekkhāvāresu.",
  "tika-s0304t0:544_0": "Vimokkhavāro pana na atidiṭṭho itarehi visadisattā. Tenāha “vimokkhavāre panā”tiādi.",
  "tika-s0304t0:544_1": "Rūpapaṭisaṃyuttoti bhāvitarūpapaṭisaṃyutto. Sāmiso nāma yasmā sāmisarūpapaṭibaddhavutti",
  "tika-s0304t0:544_2": "ceva sāmisarūpapaṭibhāgañca, tasmā “rūpāmisa”nti vuccati, tena rūpāmisena sāmiso",
  "tika-s0304t0:544_3": "nāma. Arūpāmisassa abhāvato arūpapaṭisaṃyutto vimokkho nirāmiso nāma.",
  "tika-s0304t0:545": "Nirāmisasuttavaṇṇanā niṭṭhitā.",
  "tika-s0304t0:546": "Aṭṭhasatapariyāyavaggavaṇṇanā niṭṭhitā.",
  "tika-s0304t0:547": "1. Paṭhamapeyyālavaggo",
  "tika-s0304t0:548": "1-2. Mātugāmasuttādivaṇṇanā",
  "tika-s0304t0:549_0": "280-281. Aguṇaṅgehīti aguṇakoṭṭhāsehi. Rūpayatīti rūpaṃ, sarīrarūpaṃ. Sarīrarūpaṃ",
  "tika-s0304t0:549_1": "pāsaṃsaṃ etassa atthīti rūpavā, tappaṭikkhepena na ca rūpavā, sampannarūpo na hotīti",
  "tika-s0304t0:549_2": "attho. Ñātikulato aññato vā āgatāya bhogasampadāya abhāvena na bhogasampanno. Dussīloti",
  "tika-s0304t0:549_3": "nissīlo. Nissīlatāya eva cassā pubbuṭṭhāyitādiācārābhāvo vutto. Ālasiyoti ālasiyatāya",
  "tika-s0304t0:549_4": "yutto. Pajañcassa na labhatīti pajābhāvasīsena tassā parivārahāni vuttā. Parivattetabbanti",
  "tika-s0304t0:549_5": "purisavasena parivattetabbaṃ.",
  "tika-s0304t0:550": "Mātugāmasuttādivaṇṇanā niṭṭhitā.",
  "tika-s0304t0:551": "3. Āveṇikadukkhasuttavaṇṇanā",
  "tika-s0304t0:552": "282. Āveṇitabbato mariyādāya visuṃ asādhāraṇato passitabbato āveṇikāni. Paṭipacceke puggale niyuttānīti pāṭipuggalikāni. Paricārikabhāvanti upaṭṭhāyikabhāvaṃ.",
  "tika-s0304t0:553": "Āveṇikadukkhasuttavaṇṇanā niṭṭhitā.",
  "tika-s0304t0:554": "4. Tīhidhammehisuttādivaṇṇanā",
  "tika-s0304t0:555_0": "283-303. Maccheramalapariyuṭṭhitenāti macchariyamalena abhibhūtena. Tenāti kassaci",
  "tika-s0304t0:555_1": "kiñci adānena ca. Etaṃ “maccheramalapariyuṭṭhitenā”tiādi vuttaṃ. Vilokento vicarati",
  "tika-s0304t0:555_2": "issāpakatacittatāya. Pañcamādīni yāva ekādasamā uttānatthāneva.",
  "tika-s0304t0:556": "Tīhidhammehisuttādivaṇṇanā niṭṭhitā.",
  "tika-s0304t0:557": "3. Balavaggo",
  "tika-s0304t0:558": "1. Visāradasuttavaṇṇanā",
  "tika-s0304t0:559": "304. Rūpasampatti rūpabalaṃ taṃsamaṅgino upatthambhakabhāvato. Esa nayo sesesupi. Balāni hi sattānaṃ vuḍḍhiyā upatthambhakapaccayo hoti, yathā taṃ āhāro. Tenāha – “imānī”tiādi.",
  "tika-s0304t0:560": "Visāradasuttavaṇṇanā niṭṭhitā.",
  "tika-s0304t0:561": "2-10. Pasayhasuttādivaṇṇanā",
  "tika-s0304t0:562": "305-313. Abhibhavitvā sabbaṃ antojanaṃ sāmikañca. Nāsentīti nāsanaṃ adassanaṃ nenti nīharantīti attho.",
  "tika-s0304t0:563": "Pasayhasuttādivaṇṇanā niṭṭhitā.",
  "tika-s0304t0:564": "1. Nibbānapañhasuttavaṇṇanā",
  "tika-s0304t0:565_0": "314. Nibbānaṃ āgammāti ettha āgammāti sabbasaṅkhārehi nibbinnassa visaṅkhāraninnassa",
  "tika-s0304t0:565_1": "gotrabhunā vivaṭṭitamānasassa maggena sacchikaraṇenāti attho. Sacchikiriyamānañhi",
  "tika-s0304t0:565_2": "taṃ adhigantvā ārammaṇapaccayabhūtañca paṭicca adhipatipaccayabhūte ca tasmiṃ paramassāsabhāvena",
  "tika-s0304t0:565_3": "vimuttasaṅkhārassa paramagatibhāvena ca patiṭṭhānabhūte patiṭṭhāya khayasaṅkhāto",
  "tika-s0304t0:565_4": "maggo rāgādike khepetīti taṃsacchikaraṇābhāve rāgādīnaṃ anuppattinirodhagamanābhāvato",
  "tika-s0304t0:565_5": "“nibbānaṃ āgamma rāgo khīyatī”ti vuttaṃ.",
  "tika-s0304t0:566_0": "Imināva suttenāti imināva jambukhādakasuttena. Kilesakkhayamattaṃ nibbānanti vadeyya",
  "tika-s0304t0:566_1": "“rāgakkhayo”tiādinā sutte āgatattā. “Kilesakkhayamatta”nti avisesena vuttattā āha",
  "tika-s0304t0:566_2": "“kassā”tiādi. Addhā attanoti vakkhati “parassa kilesakkhayena parassa nibbānasampatti",
  "tika-s0304t0:566_3": "na yuttā”ti. Nibbānārammaṇakaraṇena gotrabhukkhaṇe kilesakkhayappattitā ca āpannāti",
  "tika-s0304t0:566_4": "āha – “kiṃ pana tesu akhīṇesuyevā”tiādi. Nanu ārammaṇakaraṇamattena kilesakkhayo",
  "tika-s0304t0:566_5": "anuppattoti na sakkā vattuṃ. Cittañhi atītānāgatādisabbaṃ ālambanaṃ karoti, na nipphannamevāti.",
  "tika-s0304t0:566_6": "Gotrabhūpi maggena yā kilesānaṃ anuppattidhammatā kātabbā, taṃ ārabbha pavattissatīti?",
  "tika-s0304t0:566_7": "Na, appattanibbānassa nibbānārammaṇañāṇābhāvato. Na hi aññe dhammā viya nibbānaṃ,",
  "tika-s0304t0:566_8": "taṃ pana atigambhīrattā appattena ālambituṃ na sakkā, tasmā tena gotrabhunā pattabbena",
  "tika-s0304t0:566_9": "tikālikasabhāvātikkantagambhīrabhāvena bhavitabbaṃ, kilesakkhayamattataṃ vā icchato",
  "tika-s0304t0:566_10": "gotrabhuto puretaraṃ nipphannena kilesakkhayena bhavitabbaṃ. Appattakilesakkhayārammaṇakaraṇe",
  "tika-s0304t0:566_11": "hi sati gotrabhuto puretaracittānipi ālambeyyunti.",
  "tika-s0304t0:567_0": "Tasmātiādi vuttasseva atthassa nigamanaṃ. Taṃ panetaṃ nibbānaṃ. Rūpino dhammā arūpino",
  "tika-s0304t0:567_1": "dhammātiādīsūti ādisaddena lokuttaraanāsavādīnaṃ saṅgaho daṭṭhabbo. Arūpadhammādibhāvaggahaṇena",
  "tika-s0304t0:567_2": "cassa parinipphannatā dīpitā. Tenāha “na kilesakkhayamattamevā”ti. Kilesakkhayamattatāya",
  "tika-s0304t0:567_3": "hi sati nibbānassa bahutā āpajjati “yattakā kilesā khīyanti, tattakāni nibbānānī”ti.",
  "tika-s0304t0:567_4": "Abhāvassabhāvato gambhīrādibhāvo asaṅkhatādibhāvo ca na siyā, vutto ca so nibbānassa,",
  "tika-s0304t0:567_5": "tasmāssa paccetabbo parinipphannabhāvo. Yasmā ca sammutisaccārammaṇaṃ saṅkhatadhammārammaṇaṃ",
  "tika-s0304t0:567_6": "vā samucchedavasena kilese pajahituṃ na sakkoti, yato mahaggatañāṇaṃ vipassanāñāṇaṃ",
  "tika-s0304t0:567_7": "vā kilesavikkhambhanavasena tadaṅgavasena vā pajahati, tasmā ariyamaggañāṇassa sammutisaccasaṅkhatadhammārammaṇehi",
  "tika-s0304t0:567_8": "viparītasabhāvena ārammaṇena bhavitabbaṃ. Tathā hi taṃ samucchedavasena kilese pajahīti",
  "tika-s0304t0:567_9": "evaṃ parinipphannāsaṅkhatasabhāvaṃ nibbānanti niṭṭhamettha gantabbanti.",
  "tika-s0304t0:568": "Nibbānapañhasuttavaṇṇanā niṭṭhitā.",
  "tika-s0304t0:569": "3-15. Dhammavādīpañhasuttādivaṇṇanā",
  "tika-s0304t0:570_0": "316-328. Pahāya gatattāti ariyamaggena jahitvā ñāṇagamanena gatattā. Suṭṭhu gatāti",
  "tika-s0304t0:570_1": "sammā gatā paṭipannāti sugatā. Parijānanatthanti tīhi pariññāhi parijānanatthaṃ.",
  "tika-s0304t0:570_2": "Dukkhasaṅkhātoti “dukkha”nti saṅkhātabbo viditabbo ca dukkhasabhāvo dhammo dukkhadukkhatā.",
  "tika-s0304t0:570_3": "Yasmā dukkhavedanāvinimuttasaṅkhatadhamme sukhavedanāya ca yathā idha saṅkhāradukkhatā",
  "tika-s0304t0:570_4": "vipariṇāmadukkhatāti dukkhapariyāyo niruppateva, tasmā dukkhasabhāvo dhammo ekena",
  "tika-s0304t0:570_5": "dukkhasaddena visesetvā vutto “dukkhadukkhatā”ti. Sesapadadvayeti saṅkhāradukkhatā",
  "tika-s0304t0:570_6": "vipariṇāmadukkhatāti etasmiṃ padadvaye. Saṅkhārabhāvena dukkhasabhāvo saṅkhāradukkhatā.",
  "tika-s0304t0:570_7": "Sukhassa vipariṇāmanena dukkhasabhāvo vipariṇāmadukkhatā.",
  "tika-s0304t0:571": "Dhammavādīpañhasuttādivaṇṇanā niṭṭhitā.",
  "tika-s0304t0:572": "16. Dukkarapañhasuttavaṇṇanā",
  "tika-s0304t0:573": "329. Pabbajjāyāti pabbajitapaṭipattiyaṃ. Dhammānudhammappaṭipanno bhikkhūti dhammānudhammaṃ paṭipajjamāno bhikkhu. Pātanti pāto. Nacirassanti khippameva. Tenāha “lahuyevā”ti.",
  "tika-s0304t0:574": "Dukkarapañhasuttavaṇṇanā niṭṭhitā.",
  "tika-s0304t0:575": "330-331. Imināva nayenāti yo jambukhādakasaṃyutte atthanayo, imināva nayena. Iminā hi dve saṃyuttāni pāḷito atthato ca aññamaññaṃ sadisānevāti dasseti.",
  "tika-s0304t0:576": "1-8. Paṭhamajjhānapañhasuttādivaṇṇanā",
  "tika-s0304t0:577_0": "332-339. Kāmasahagatesu saññāmanasikāresu upaṭṭhahantesu byāpādādisahagatāpi saññāmanasikārā",
  "tika-s0304t0:577_1": "yathāpaccayaṃ upaṭṭhahantiyevāti vuttaṃ “kāmasahagatāti pañcanīvaraṇasahagatā”ti.",
  "tika-s0304t0:577_2": "Nīvaraṇānañhettha nidassanamattametaṃ, yadidaṃ kāmaggahaṇaṃ. Pahīnāvasesā cettha",
  "tika-s0304t0:577_3": "nīvaraṇā veditabbā, tasmā pañcaggahaṇaṃ na kattabbaṃ. Tassāti mahāmoggallānattherassa",
  "tika-s0304t0:577_4": "santato upaṭṭhahiṃsu aciṇṇavasitāya. Tenāha “hānabhāgiyaṃ nāma ahosī”ti. Ārammaṇa…pe…",
  "tika-s0304t0:577_5": "sahagatanti vuttaṃ itaresaṃ abhāvato.",
  "tika-s0304t0:578": "Paṭhamajjhānapañhasuttādivaṇṇanā niṭṭhitā.",
  "tika-s0304t0:579": "9. Animittapañhasuttavaṇṇanā",
  "tika-s0304t0:580_0": "340. Vipassanāsamādhiṃyeva, na phalasamādhiṃ. Chejjakiccaṃ na nipphajjati avicchedavasena",
  "tika-s0304t0:580_1": "appavattanato. Nikantīti vipassanaṃ assādentī pavattataṇhā. Sādhetuṃ nāsakkhi upakkiliṭṭhattā.",
  "tika-s0304t0:580_2": "Nimittānusārīti niccasukhaattanimittānaṃ apūraṇato rāgadosamohanimittānipettha nimittāneva.",
  "tika-s0304t0:580_3": "Vuṭṭhāna…pe… samādhinti etena yāva maggo nādhigato, tāva vuṭṭhānagāminivipassanamanuyuñjantopi",
  "tika-s0304t0:580_4": "yathārahaṃ animittaṃ appaṇihitaṃ suññataṃ cetosamādhiṃ anuyutto viharatīti vattabbataṃ",
  "tika-s0304t0:580_5": "arahatīti dasseti. Vipassanāsampayuttanti vipassanāsaṅkhātañāṇasampayuttaṃ. Cetosamādhinti",
  "tika-s0304t0:580_6": "cittasīsena vipassanāsamādhimāha. Uparimaggaphalasamādhinti paṭhamamaggasamādhissa pageva adhigatattā.",
  "tika-s0304t0:581": "Animittapañhasuttavaṇṇanā niṭṭhitā.",
  "tika-s0304t0:582": "10-11. Sakkasuttādivaṇṇanā",
  "tika-s0304t0:583_0": "341-342. Aveccappasādenāti vatthuttayaṃ yāthāvato ñatvā uppannapasādena, maggenāgatapasādenāti",
  "tika-s0304t0:583_1": "attho. So pana kenaci asaṃhāriyo asampavedhīti āha “acalappasādenā”ti. Abhibhavanti",
  "tika-s0304t0:583_2": "attano puññānubhāvena.",
  "tika-s0304t0:584": "Sakkasuttādivaṇṇanā niṭṭhitā.",
  "tika-s0304t0:585": "1. Saṃyojanasuttavaṇṇanā",
  "tika-s0304t0:586": "343. Bhogagāmanti bhoguppattigāmaṃ. Pavattatīti appaṭihataṃ hutvā pavattati paṭisambhidappattiyā.",
  "tika-s0304t0:587": "Saṃyojanasuttavaṇṇanā niṭṭhitā.",
  "tika-s0304t0:588": "2. Paṭhamaisidattasuttavaṇṇanā",
  "tika-s0304t0:589_0": "344. Avisāradattāti pañhaṃ byākātuṃ veyyattiyābhāvena asamatthattā. Upāsako theresu",
  "tika-s0304t0:589_1": "byākātuṃ asakkontesu sayaṃ byākātukāmo pucchati, na vihesādhippāyo. Paṭhamavacanena",
  "tika-s0304t0:589_2": "abyākaronte disvāva punappunaṃ pucchitaṃ viheso viya hotīti katvā vuttaṃ “vihesetī”ti.",
  "tika-s0304t0:590": "Paṭhamaisidattasuttavaṇṇanā niṭṭhitā.",
  "tika-s0304t0:591": "3. Dutiyaisidattasuttavaṇṇanā",
  "tika-s0304t0:592_0": "345. Avantiyāti avantiraṭṭhe, taṃ pana majjhimapadesato dakkhiṇadisāyaṃ. Tenāha “dakkhiṇāpathe”ti.",
  "tika-s0304t0:592_1": "Adhippāyenāti tassa vacanassa anumodanādhippāyena vadati, na pana tato kiñci gahetukāmatādhippāyena.",
  "tika-s0304t0:593": "Dutiyaisidattasuttavaṇṇanā niṭṭhitā.",
  "tika-s0304t0:594": "4. Mahakapāṭihāriyasuttavaṇṇanā",
  "tika-s0304t0:595_0": "346. Tesaṃ anujānantoti tesaṃ dāsakammakarānaṃ sesake yathāruci vicāraṇaṃ anujānanto.",
  "tika-s0304t0:595_1": "Kudhitanti balavatā sūriyasantāpena saṅkuthitaṃ. Tenāha “heṭṭhā”tiādi. Atitikhiṇanti",
  "tika-s0304t0:595_2": "ativiya tikkhadhātukaṃ. Asambhinnapadanti aññattha anāgatattā tipiṭake avomissakapadaṃ,",
  "tika-s0304t0:595_3": "idheva āgatapadanti attho. Paṭilīyamānenāti paṭikaṃsena visesanena vilīyamānena kāyena.",
  "tika-s0304t0:596_0": "Ettha cāti etasmiṃ adhiṭṭhāniddhikaraṇe. Abbhamaṇḍapaṃ katvāti samantato chādanavasena",
  "tika-s0304t0:596_1": "maṇḍapaṃ viya meghapaṭalaṃ uppādetvā. Devoti megho. Ekamekaṃ phusitakaṃ phusāyatu",
  "tika-s0304t0:596_2": "jālavinaddhaṃ viya vassatu. Evaṃ vuttappakārena nānāparikammaṃ nānādhiṭṭhānaṃ ekato",
  "tika-s0304t0:596_3": "parikammaṃ ekato adhiṭṭhānanti catukkamettha sambhavatīti dasseti “ettha cā”tiādinā.",
  "tika-s0304t0:596_4": "Yathā tathāti yathāvuttesu catūsu pakāresu yena vā tena vā pakārena karontassa. Kataparikammassāti",
  "tika-s0304t0:596_5": "“evaṃ vā evaṃ vā hotū”ti pavattitaparikammacittassa. “Parikammānantarenāti adhiṭṭhānacittuppādanatthaṃ",
  "tika-s0304t0:596_6": "samāpannapādakajjhānato vuṭṭhāya adhiṭṭhānacittassa ekāvajjanavīthiyaṃ pavattaparikammaṃ",
  "tika-s0304t0:596_7": "sandhāya vutta”nti vadanti.",
  "tika-s0304t0:597": "Mahakapāṭihāriyasuttavaṇṇanā niṭṭhitā.",
  "tika-s0304t0:598": "5. Paṭhamakāmabhūsuttavaṇṇanā",
  "tika-s0304t0:599_0": "347. Elaṃ vuccati doso, taṃ etassa natthīti nelaṃ, taṃ aṅgaṃ etassāti nelaṅgo, suvisuddhasīlaguṇo.",
  "tika-s0304t0:599_1": "Tenāha “nelaṅganti kho, bhante, sīlānametaṃ adhivacana”nti. Aṭṭhakathāyaṃ pana dosābhāvameva",
  "tika-s0304t0:599_2": "dassetuṃ “nelaṅgoti niddoso”ti vuttaṃ. Etaṃ bhikkhuṃ āgacchantanti mahākappinattheraṃ",
  "tika-s0304t0:599_3": "sandhāya vuttaṃ. Attano diṭṭhena kathesīti attano sabbaññutaññāṇena paccakkhato upalakkhitena",
  "tika-s0304t0:599_4": "atthena kathesi. Ayaṃ pana nayaggāhenāti ayaṃ pana gahapati asutvā kevalaṃ nayaggāhena āha.",
  "tika-s0304t0:600": "Paṭhamakāmabhūsuttavaṇṇanā niṭṭhitā.",
  "tika-s0304t0:601": "6. Dutiyakāmabhūsuttavaṇṇanā",
  "tika-s0304t0:602_0": "348. Nirodhaṃ valañjeti anāgāmibhāvato. Ime saṅkhārāti ime “kāyasaṅkhāro, vacīsaṅkhāro,",
  "tika-s0304t0:602_1": "cittasaṅkhāro”ti vuccamānā tayo saṅkhārā. Saddatopi, atthatopi aññamaññaṃ missā,",
  "tika-s0304t0:602_2": "tato eva āluḷitā ākulā, avibhūtā dubbibhāvanā, duddīpanā asaṅkarato dīpetuṃ dukkarā.",
  "tika-s0304t0:602_3": "Tathā hi kusalacetanā eva “kāyasaṅkhāro”tipi vuccati, “vacīsaṅkhāro”tipi, “cittasaṅkhāro”tipi.",
  "tika-s0304t0:602_4": "Assāsapassāsāpi katthaci “kāyasaṅkhāro”ti, vitakkavicārāpi “vacīsaṅkhāro”ti vuccanti,",
  "tika-s0304t0:602_5": "saññāvedanāpi “cittasaṅkhāro”ti vuccanti. Tena vuttaṃ “tathā hī”tiādi. Tattha ākaḍḍhitvā",
  "tika-s0304t0:602_6": "gahaṇaṃ ādānaṃ, sampattassa hatthe karaṇaṃ gahaṇaṃ, gahitassa vissajjanaṃ muñcanaṃ,",
  "tika-s0304t0:602_7": "phandanaṃ copanaṃ pāpetvā nipphādetvā. Hanusañcopananti kāyaviññattivasena pubbabhāge",
  "tika-s0304t0:602_8": "hanusañcopanaṃ katvā. Evañhi vacībhedakaraṇaṃ. Evaṃ imetiādi yathāvuttassa atthassa nigamanaṃ.",
  "tika-s0304t0:603_0": "Padatthaṃ pucchati itarasaṅkhārehi padatthato visesaṃ kathāpessāmīti. Kāyanissitāti",
  "tika-s0304t0:603_1": "ettha kāyanissitatā ca nesaṃ tabbhāvabhāvitāya veditabbā, na kāyassa nissayapaccayatāvasenāti",
  "tika-s0304t0:603_2": "dassento “kāye sati honti, asati na hontī”ti āha. Kāyoti cettha karajakāyo daṭṭhabbo.",
  "tika-s0304t0:603_3": "Cittanissitāti cittaṃ nissāya taṃ nissayapaccayabhūtaṃ labhitvā uppannā.",
  "tika-s0304t0:604_0": "“Samāpajjāmī”ti padassa samīpe vuccamānaṃ “samāpajjissa”nti padaṃ āsannānāgatakālavācī",
  "tika-s0304t0:604_1": "eva bhavituṃ yuttaṃ, na itaranti āha – “padadvayena nevasaññānāsaññāyatanasamāpattikālo",
  "tika-s0304t0:604_2": "kathito”ti. Tayidaṃ tassa tathā vattabbatāya vuttaṃ, na pana tassa tathā cittapavattisambhavato.",
  "tika-s0304t0:604_3": "Samāpannepi eseva nayo. Purimehīti “samāpajjissaṃ samāpajjāmī”ti dvīhi padehi. Pacchimenāti",
  "tika-s0304t0:604_4": "“samāpanno”ti padena.",
  "tika-s0304t0:605_0": "Bhāvitaṃ hoti uppāditaṃ hoti nirodhasamāpannatthāya. Anupubbasamāpattisamāpajjanasaṅkhātāya",
  "tika-s0304t0:605_1": "nirodhabhāvanāya taṃ cittaṃ bhāvitaṃ hoti. Tenāha “yaṃ ta”ntiādi. Dutiyajjhāneyevāti",
  "tika-s0304t0:605_2": "dutiyajjhānakkhaṇe nirujjhati. Tattha anuppajjanato anuppādanato heṭṭhā nirodhoti",
  "tika-s0304t0:605_3": "adhippeto. Catunnaṃ arūpakkhandhānaṃ tajjā parikammasiddhā yā appavatti, tattha “nirodhasamāpattisaññā”ti,",
  "tika-s0304t0:605_4": "yā nesaṃ tathā appavatti. Sā “antonirodhe nirujjhatī”ti vuttā.",
  "tika-s0304t0:606_0": "“Cittasaṅkhāro niruddho”ti vacanato tadaññesaṃ anirodhaṃ icchantānaṃ vādaṃ dassento",
  "tika-s0304t0:606_1": "“cittasaṅkhāro niruddhoti vacanato”tiādiṃ vatvā tattha atippasaṅgadassanamukhena",
  "tika-s0304t0:606_2": "taṃ vādaṃ nisedhetuṃ “te vattabbā”tiādimāha. Abhinivesaṃ akatvāti yathāgate byañjanamatte",
  "tika-s0304t0:606_3": "abhinivesaṃ akatvā. Ācariyānaṃ nayeti ācariyānaṃ paramparāgate dhammanaye dhammanettiyaṃ ṭhatvā.",
  "tika-s0304t0:607_0": "Kiriyamayapavattasminti parittabhūmakakusalākusaladhammapabandhe vattamāne. Tasmiñhi",
  "tika-s0304t0:607_1": "vattamāne kāyika-vācasika-kiriyasampavatti hoti, dassana-savanādivasena ārammaṇaggahaṇe",
  "tika-s0304t0:607_2": "pavattamāneti attho. Tenāha – “bahiddhārammaṇesu pasāde ghaṭṭentesū”ti. Makkhitāni",
  "tika-s0304t0:607_3": "viyāti puñchitāni viya honti ghaṭṭanāya vibādhitattā. Etenāyaṃ ghaṭṭanā pañcadvārikaviññāṇānaṃ",
  "tika-s0304t0:607_4": "vegasā uppajjanāya na ārammaṇanti dasseti. Tenevāha – “antonirodhe pañca pasādā ativiya virocantī”ti.",
  "tika-s0304t0:608_0": "Tato paraṃ sacittako bhavissāmīti idaṃ atthato āpannaṃ gahetvā vuttaṃ – “ettakaṃ",
  "tika-s0304t0:608_1": "kālaṃ acittako bhavissāmī”ti eteneva tassa atthassa siddhattā. Yaṃ evaṃ bhāvitanti",
  "tika-s0304t0:608_2": "ettha visuṃ cittassa bhāvanā nāma natthi, addhānaparicchedaṃ pana katvā nirodhasamāpattatthāya",
  "tika-s0304t0:608_3": "kātabbaparikammabhāvanāya eva tassa sijjhanato.",
  "tika-s0304t0:609_0": "Sā panesā nirodhakathā. Dvīhi balehīti samathavipassanābalehi. Tayo ca saṅkhārānanti",
  "tika-s0304t0:609_1": "tiṇṇaṃ kāyavacīcittasaṅkhārānaṃ paṭippassaddhiyā. Soḷasahi ñāṇacariyāhīti aniccānupassanādīnaṃ",
  "tika-s0304t0:609_2": "aṭṭhannaṃ anupassanāñāṇānaṃ, aṭṭhannañca maggaphalañāṇānaṃ vasena imāhi soḷasahi",
  "tika-s0304t0:609_3": "ñāṇappavattīhi. Navahi samādhicariyāhīti aṭṭha samāpattiyo aṭṭha samādhicariyā, tāsaṃ",
  "tika-s0304t0:609_4": "upacārasamādhi samādhibhāvasāmaññena ekā samādhicariyāti evaṃ navahi samādhicariyāhi.",
  "tika-s0304t0:609_5": "Vasībhāvatāpaññāti vasībhāvatāsaṅkhātā paññā. Sabbākārena visuddhimagge kathitā,",
  "tika-s0304t0:609_6": "te tāva ākārā tiṭṭhantu, sarūpamattassa panassa vattabbanti āha – “ko panāyaṃ nirodho",
  "tika-s0304t0:609_7": "nāmā”ti. Yadi khandhānaṃ appavatti, atha kimatthametaṃ jhānasukhādiṃ viya samāpajjantīti",
  "tika-s0304t0:609_8": "āha “saṅkhārāna”ntiādi.",
  "tika-s0304t0:610_0": "Phalasamāpatticittanti arahattaṃ anāgāmiphalacittaṃ. “Tato paraṃ bhavaṅgasamaye”ti",
  "tika-s0304t0:610_1": "vuttattā āha “kiṃ pana…pe… na samuṭṭhāpetī”ti. Samuṭṭhāpeti rūpasamuppādakattā. Imassāti",
  "tika-s0304t0:610_2": "nirodhaṃ samāpannabhikkhuno. Sā na samuṭṭhāpetīti sā catutthajjhānikā phalasamāpatti",
  "tika-s0304t0:610_3": "na samuṭṭhāpeti assāsapassāse. Phalasamāpattiyā catutthajjhānikabhāvo kathaṃ nicchitoti",
  "tika-s0304t0:610_4": "āha – “kiṃ vā etenā”tiādi. Vakkhamānākārenapi parihāro hotīti. Santasamāpattitoti",
  "tika-s0304t0:610_5": "nirodhasamāpattimeva sandhāya vadati. Abbohārikā honti atisukhumasabhāvattā, sañjīvattherassa",
  "tika-s0304t0:610_6": "pubbe samāpattikkhaṇe assāsapassāsā abbohārikabhāvaṃ gacchanti. Tena vuttaṃ “bhavaṅgasamayenevetaṃ kathita”nti.",
  "tika-s0304t0:611_0": "Kiriyamaya …pe… uppajjatīti kasmā vuttaṃ? Nanu bhavaṅguppattikālampi vitakkavicārā",
  "tika-s0304t0:611_1": "uppajjantevāti? Kiñcāpi uppajjanti, vacīsaṅkhāralakkhaṇappattā pana na hontīti imamatthaṃ",
  "tika-s0304t0:611_2": "dassetuṃ “kiṃ bhavaṅga”ntiādi vuttaṃ.",
  "tika-s0304t0:612_0": "Suññato phassotiādayo saguṇenapi ārammaṇenāti ārammaṇabhūtametaṃ. Suññatā nāma phalasamāpatti",
  "tika-s0304t0:612_1": "niccasukhaattasabhāvato suññattā. “Suññato phasso”ti vuttaṃ vuttanayena suññasabhāvattā.",
  "tika-s0304t0:612_2": "Animittā nāma phalasamāpatti rāganimittādīnaṃ abhāvato. Appaṇihitā nāma phalasamāpatti",
  "tika-s0304t0:612_3": "rāgapaṇidhiādīnamabhāvato. Sesaṃ vuttanayameva. Tenāha “animittappaṇihitesupi eseva",
  "tika-s0304t0:612_4": "nayo”ti. Rāganimittādīnanti ettha ādi-saddena saṅkhāranimittassapi saṅgaho daṭṭhabbo.",
  "tika-s0304t0:612_5": "Yadaggena phalasamāpattisamphasso suññato nāma, tadaggena phalasamāpattipi suññatā",
  "tika-s0304t0:612_6": "nāma, phassasīsena pana desanā āgatāti tathā vuttaṃ. Animittappaṇihitesupi eseva nayo.",
  "tika-s0304t0:613_0": "Āgamanaṃ ettha, etāyāti vā āgamanikā, sā eva āgamaniyā ka-kārassa ya-kāraṃ katvā.",
  "tika-s0304t0:613_1": "Vuṭṭhāti nimittato maggassa uppādanena. Animittā nāma niccanimittassa ugghāṭanato.",
  "tika-s0304t0:613_2": "Ettha ca vuṭṭhānameva pamāṇaṃ, na pariggahadassanāni. Appaṇihitā nāma sukhapaṇidhiyā",
  "tika-s0304t0:613_3": "paṭipakkhato. Suññatā nāma attadiṭṭhiyā ujupaṭipakkhattā sattasuññatāya sudiṭṭhattā.",
  "tika-s0304t0:613_4": "Maggo animitto nāma vipassanāgamanato. Phalaṃ animittaṃ nāma maggāgamanato. Vikappo",
  "tika-s0304t0:613_5": "āpajjeyya āgamanassa vavatthānassa abhāvena, vipassanāya animittādināmalābho avavatthitoti",
  "tika-s0304t0:613_6": "adhippāyo. Tena vuttaṃ “tasmā”tiādi. Yasmā pana sā maggavuṭṭhānakāle evarūpāpi hotīti",
  "tika-s0304t0:613_7": "tassa vasena maggaphalānaṃ viya phassassapi pavattirūpattā yathāvutto vikappo anavasaroti",
  "tika-s0304t0:613_8": "daṭṭhabbaṃ. Tayo phassā phusantīti puggalabhedavasena vuttaṃ. Na hi ekaṃyeva puggalaṃ",
  "tika-s0304t0:613_9": "etasmiṃ khaṇe tayo phassā phusanti. “Tividho phasso phusatī”ti vā bhavitabbaṃ. Yasmā",
  "tika-s0304t0:613_10": "pana “nirodhaphalasamāpattiyā vuṭṭhitassā”tiādi yassa yathāvuttā tayo eva phassā",
  "tika-s0304t0:613_11": "sambhavanti, tassa anavasesaggahaṇavaseneva vuttaṃ “tayo phassā phusantī”ti.",
  "tika-s0304t0:614_0": "Nibbānaṃ viveko nāma sabbasaṅkhāravivittabhāvato. Tasmiṃ viveke ekanteneva ninnapoṇattā",
  "tika-s0304t0:614_1": "eva hi te paṭippassaddhasabbussukkā uttamapurisā catunnaṃ khandhānaṃ appavattiṃ anavasesaggahaṇalakkhaṇaṃ",
  "tika-s0304t0:614_2": "nirodhasamāpattiṃ samāpajjantīti.",
  "tika-s0304t0:615": "Dutiyakāmabhūsuttavaṇṇanā niṭṭhitā.",
  "tika-s0304t0:616": "7. Godattasuttavaṇṇanā",
  "tika-s0304t0:617_0": "349. Nesanti appamāṇacetovimutti-ākiñcaññacetovimuttisaññitānaṃ jhānānaṃ. Atthopi",
  "tika-s0304t0:617_1": "nānāti ānetvā yojanā. Pharaṇaappamāṇatāya “appamāṇā cetovimuttī”ti laddhanāmaṃ brahmavihārajjhānanti",
  "tika-s0304t0:617_2": "āha “bhūmantarato”tiādi. Ākiñcaññā cetovimuttīti ākiñcaññāyatanajjhānanti āha “bhūmantarato”tiādi.",
  "tika-s0304t0:617_3": "Vipassanāti aniccānupassanā, sabbāpi vā. Pamāṇakaraṇo nāma yassa sayaṃ uppajjati,",
  "tika-s0304t0:617_4": "tassa guṇābhāvadassanavasena pamāṇakaraṇato.",
  "tika-s0304t0:618_0": "Pharaṇaappamāṇatāyāti pharaṇavasena appamāṇagocaratāya. Nibbānampi appamāṇameva pamāṇagocarānaṃ",
  "tika-s0304t0:618_1": "kilesānaṃ ārammaṇabhāvassapi anāgamanato. Khalanti khale pasāritasālisīsādibhaṇḍaṃ.",
  "tika-s0304t0:618_2": "Kiñcehīti maddassu. Tenāha “maddanaṭṭho”ti. Ārammaṇabhūtaṃ, palibuddhakaṃ vā natthi",
  "tika-s0304t0:618_3": "etassa kiñcananti akiñcanaṃ, akiñcanameva ākiñcaññaṃ.",
  "tika-s0304t0:619": "Rūpanimittassāti kasiṇarūpanimittassa. Na gahitāti sarūpato na gahitā, atthato pana gahitā eva. Tenāha – “sā suññā rāgenātiādivacanato sabbattha anupavitthāvā”ti.",
  "tika-s0304t0:620_0": "Nānāti saddavasena. Ekatthāti ārammaṇavasena ārammaṇabhāvena ekasabhāvā. Tenāha “appamāṇaṃ…pe…",
  "tika-s0304t0:620_1": "ekatthā”ti. Ārammaṇavasenāti ārammaṇassa vasena. Cattāro hi maggā, cattāri phalāni",
  "tika-s0304t0:620_2": "ārammaṇavasena nibbānapaviṭṭhatāya ekatthā ekārammaṇā. Aññasmiṃ pana ṭhāneti idaṃ",
  "tika-s0304t0:620_3": "visuṃ visuṃ gahetvā vuttaṃ appamāṇādi pariyāyavuttaṃ, nibbānaṃ ārabbha pavattanato.",
  "tika-s0304t0:620_4": "Tasmā “aññasmi”nti idaṃ tena tena pariyāyena tattha tattha āgatabhāvaṃ sandhāya vuttaṃ.",
  "tika-s0304t0:621": "Godattasuttavaṇṇanā niṭṭhitā.",
  "tika-s0304t0:622": "8. Nigaṇṭhanāṭaputtasuttavaṇṇanā",
  "tika-s0304t0:623_0": "350. Āgatāgamoti vācuggatapariyattidhammo. Viññātasāsanoti paṭividdhasatthusāsano.",
  "tika-s0304t0:623_1": "Tenāha “anāgāmī”tiādi. Naggabhogganti avasanabhāvena naggaṃ, kuṭilajjhāsayatāya bhoggaṃ,",
  "tika-s0304t0:623_2": "tato eva nissirikaṃ. Naggatāya hi so rūpena nissiriko, bhoggatāya cittena. Bhagavato",
  "tika-s0304t0:623_3": "saddhāyāti bhagavati saddhāya. Tasmiṃ saddahanā okappanā tassa saddhātipi vattabbataṃ",
  "tika-s0304t0:623_4": "labhati. Gacchāmīti āgacchāmi, bujjhāmīti attho. Etaṃ nigaṇṭhena pucchitamatthamāha.",
  "tika-s0304t0:624_0": "Kāyaṃ unnāmetvāti kāyaṃ abbhunnāmetvā. Kucchiṃ nīharitvāti piṭṭhiyā ninnamanena kucchiṃ",
  "tika-s0304t0:624_1": "purato nīharitvā. Gīvaṃ pasāraṇavasena paggayha paggahetvā sabbaṃ disaṃ pekkhamāno.",
  "tika-s0304t0:624_2": "Sabbamidaṃ nigaṇṭhassa pahaṭṭhākāradassanatthaṃ “idāni samaṇassa gotamassa upari",
  "tika-s0304t0:624_3": "vādaṃ āropetuṃ labbhatī”ti. Tenāha “vātaṃ vā so”tiādi. Sakāraṇāti yuttisahitā. Pañhamaggoti",
  "tika-s0304t0:624_4": "pañhasaṅkhāto vīmaṃsā, evaṃ bhavitabbanti citteneva parivīmaṃsā pañhā. Eko uddesoti",
  "tika-s0304t0:624_5": "ekaṃ uddisanaṃ atthassa saṃkhittavacanaṃ. Veyyākaraṇanti niddisanaṃ atthassa vicāretvā",
  "tika-s0304t0:624_6": "kathanaṃ. Evanti iminā nayena. Sabbatthāti sabbesu pañhuddesaveyyākaraṇesu attho",
  "tika-s0304t0:624_7": "vitthārato veditabbo.",
  "tika-s0304t0:625": "Nigaṇṭhanāṭaputtasuttavaṇṇanā niṭṭhitā.",
  "tika-s0304t0:626": "9. Acelakassapasuttavaṇṇanā",
  "tika-s0304t0:627_0": "351. Alaṃ samattho ariyabhāvāyāti alamariyo. Ñeyyajānanaṭṭhena ñāṇameva paccakkhato",
  "tika-s0304t0:627_1": "dassanaṭṭhena ñāṇadassanaṃ, soyeva atisayaṭṭhena ñāṇadassanaviseso. Pāvaḷā vuccati",
  "tika-s0304t0:627_2": "ānisadapadeso, taṃ pāvaḷaṃ rajoharaṇatthaṃ nipphoṭīyati etāyāti pāvaḷanipphoṭanā, morapiñchavatti.",
  "tika-s0304t0:628": "Acelakassapasuttavaṇṇanā niṭṭhitā.",
  "tika-s0304t0:629": "10. Gilānadassanasuttavaṇṇanā",
  "tika-s0304t0:630_0": "352. Mattarājā nāma eko bhummadevo bhūtādhipati surāpotalarukkhanivāsī. Tena vuttaṃ",
  "tika-s0304t0:630_1": "“mattarājakāle”ti. “Osadhitiṇavanappatīsū”ti vatvā te yathākkamaṃ dassento “harītakā…pe…",
  "tika-s0304t0:630_2": "rukkhesu cā”ti āha. Patthanāvasena cittaṃ ṭhapehi. Samijjhissatīti yathādhippāyaṃ",
  "tika-s0304t0:630_3": "samijjhissati. Tena hīti yasmā taṃ devāpi āsannamaraṇaṃ maññanti, tasmā sā varameva",
  "tika-s0304t0:630_4": "bhavissati, taṃ tumhākaṃ dīgharattaṃ hitāya sukhāya bhavissatīti adhippāyo.",
  "tika-s0304t0:631": "Gilānadassanasuttavaṇṇanā niṭṭhitā.",
  "tika-s0304t0:632": "1. Caṇḍasuttavaṇṇanā",
  "tika-s0304t0:633": "353. “Yena midhekacco caṇḍo caṇḍotveva saṅkhaṃ gacchatī”ti evaṃ pañhapucchanena dhammasaṅgāhakattherehi caṇḍoti gahitanāmo. Pākaṭaṃ karotīti dasseti attano caṇḍabhāvaṃ.",
  "tika-s0304t0:634": "Caṇḍasuttavaṇṇanā niṭṭhitā.",
  "tika-s0304t0:635": "2. Tālapuṭasuttavaṇṇanā",
  "tika-s0304t0:636_0": "354. Vāloti vuccati tālo, tassa tālapuṭaṃ nāma. Yathā āmalakīphalasamānakaṃ, so pana",
  "tika-s0304t0:636_1": "tālasadisamukhavaṇṇattā tālapuṭoti evaṃnāmako. Tenāha “tassa kirā”tiādi. Abhinīhārasampanno",
  "tika-s0304t0:636_2": "anekesu kappesu sambhatasāvakabodhisambhāro. Tathā hesa asītiyā mahāsāvakesu abbhantaro",
  "tika-s0304t0:636_3": "jāto. Sahassaṃ denti naccaṃ passitukāmā. Samajjavesanti nepaccavesaṃ. Kīḷaṃ katvāti",
  "tika-s0304t0:636_4": "naccakīḷitaṃ kīḷitvā, naccitvāti attho.",
  "tika-s0304t0:637_0": "Pubbe tathāpavattavuttantadassane saccena, tabbipariyāye alikena. Rāgapaccayāti rāguppattiyā",
  "tika-s0304t0:637_1": "kāraṇabhūtā. Mukhato…pe… dassanādayoti ādi-saddena mukhato aggijālanikkhamadassanādike",
  "tika-s0304t0:637_2": "saṅgaṇhāti. Aññe ca…pe… abhinayāti kāmassādasaṃyuttānaṃ siṅgārahassaabbhutarasānañceva",
  "tika-s0304t0:637_3": "“aññe cā”ti vuttasantabībhaccharasānañca dassanakā abhinayā. Dosapaccayāti dosuppattiyā",
  "tika-s0304t0:637_4": "kāraṇabhūtā. Hatthapādacchedādīti ādi-saddena saṅgahitānaṃ ruddavīrabhayānakarasānaṃ",
  "tika-s0304t0:637_5": "dassanakā abhinayā. Mohapaccayāti mohuppattiyā kāraṇabhūtā. Evamādayoti ādi-saddena",
  "tika-s0304t0:637_6": "saṅgahitānaṃ karuṇāsantabhayānakarasānaṃ dassanakā abhinayā. Te hi rase sandhāya",
  "tika-s0304t0:637_7": "pāḷiyaṃ “ye dhammā rajanīyā, ye dhammā dosanīyā, ye dhammā mohanīyā”ti ca vuttaṃ.",
  "tika-s0304t0:638_0": "Naṭavesaṃ gahetvāva paccanti kammasarikkhavipākavasena. Taṃ sandhāyāti taṃ yathāvuttaṃ",
  "tika-s0304t0:638_1": "niraye paccanaṃ sandhāya. Etaṃ “pahāso nāma nirayo, tattha upapajjatī”ti vuttaṃ.",
  "tika-s0304t0:638_2": "Yathā loke atthavisesavasena sakammakānipi padāni akammakāni bhavanti “vimuccati",
  "tika-s0304t0:638_3": "puriso”ti, evaṃ idha atthavisesavasena akammakaṃ sakammakaṃ katvā vuttaṃ – “nāhaṃ,",
  "tika-s0304t0:638_4": "bhante, etaṃ rodāmī”ti. Ko pana so atthaviseso? Asahanaṃ akkhamanaṃ, tasmā na rodāmi",
  "tika-s0304t0:638_5": "na sahāmi, na akkhamāmīti attho. Rodanakāraṇañhi asahanto tena abhibhūto rodati.",
  "tika-s0304t0:638_6": "Tamevassa sakammakabhāvassa kāraṇabhūtaṃ atthavisesaṃ “na assuvimocanamattenā”ti",
  "tika-s0304t0:638_7": "vuttaṃ. Mataṃ vā, amma, rodantīti etthāpi mataṃ rodanti, tassa maraṇaṃ na sahanti,",
  "tika-s0304t0:638_8": "nakkhamantīti pākaṭoyamatthoti.",
  "tika-s0304t0:639": "Tālapuṭasuttavaṇṇanā niṭṭhitā.",
  "tika-s0304t0:640": "3-5. Yodhājīvasuttādivaṇṇanā",
  "tika-s0304t0:641_0": "355-357. Yujjhanaṃ yodho, so ājīvo etassāti yodhājīvo. Tenāha – “yuddhena jīvikaṃ",
  "tika-s0304t0:641_1": "kappanako”ti, ussāhaṃ vāyāmaṃ karotīti yujjhanavasena ussāhaṃ vāyāmaṃ karoti. Pariyāpādentīti",
  "tika-s0304t0:641_2": "maraṇapariyantikaṃ āpadaṃ pāpenti. Tenāha “maraṇaṃ paṭipajjāpentī”ti. Duṭṭhu ṭhapitanti",
  "tika-s0304t0:641_3": "duṭṭhākārena attano paresañca atthāvahabhāvaṃ na gataṃ paṭipannaṃ. Parehi saṅgāme",
  "tika-s0304t0:641_4": "jitā hatā ettha jāyantīti parajito nāma nirayo. Asidhanugadāyasaṅkucakkāni pañcāvudhāni.",
  "tika-s0304t0:641_5": "Taṃ sandhāyāti taṃ yodhājīvaṃ puggalaṃ sandhāya. Etaṃ “yo so”tiādi vuttaṃ. Catutthapañcamesūti",
  "tika-s0304t0:641_6": "hatthārohaassārohasuttesu. Eseva nayoti eso tatiye vutto eva atthato visesābhāvato.",
  "tika-s0304t0:642": "Yodhājīvasuttādivaṇṇanā niṭṭhitā.",
  "tika-s0304t0:643": "6. Asibandhakaputtasuttavaṇṇanā",
  "tika-s0304t0:644_0": "358. Pacchābhūmivāsinoti aparadesavāsino. Udakasuddhikabhāvajānanatthāyāti attano",
  "tika-s0304t0:644_1": "udakasuddhikabhāvaṃ jānanatthañceva lokassa ca udakena suddhi hotīti imassa atthassa",
  "tika-s0304t0:644_2": "jānanatthañca. Upari yāpentīti upari brahmalokaṃ yāpenti. Sammā ñāpentīti sammā ujukaṃyeva",
  "tika-s0304t0:644_3": "saggaṃ lokaṃ gamenti. Tenāha – “saggaṃ nāma okkāmentī”ti, avakkāmenti ogāhāpentīti",
  "tika-s0304t0:644_4": "attho. Anuparigaccheyyāti anuparito gaccheyya.",
  "tika-s0304t0:645": "Asibandhakaputtasuttavaṇṇanā niṭṭhitā.",
  "tika-s0304t0:646": "7. Khettūpamasuttavaṇṇanā",
  "tika-s0304t0:647_0": "359. Thaddhanti kathinaṃ lūkhaṃ. Ūsaranti ūsajātaṃ. Catūhipi oghehi anabhibhavanīyatāya",
  "tika-s0304t0:647_1": "ahaṃ dīpo. Sabbaparissayehi anabhibhavanīyatāya ahaṃ leṇo. Sabbadukkhaparittāsanato",
  "tika-s0304t0:647_2": "tāyanaṭṭhena ahaṃ tāṇaṃ. Sabbabhayahiṃsanato ahaṃ saraṇanti yojetabbaṃ.",
  "tika-s0304t0:648_0": "Udakamaṇikoti mahantaṃ udakabhājanaṃ. Bahi vissandanavasena udakaṃ na haratīti ahārī,",
  "tika-s0304t0:648_1": "parito na paggharatīti aparihārī. Sakkaccameva desenti saddhammagāravassa sabbasattesu",
  "tika-s0304t0:648_2": "mahākaruṇāya ca buddhānaṃ samānarasattā. Catasso pana parisā satthugāravena attano",
  "tika-s0304t0:648_3": "ca saddhāsampannatāya saddahitvā okappetvā suṇanti, tasmā tā desanāphalena yujjanti.",
  "tika-s0304t0:648_4": "Kiccasiddhiyā satthu desanā tattha sakkaccadesanā nāma jātā.",
  "tika-s0304t0:649": "Khettūpamasuttavaṇṇanā niṭṭhitā.",
  "tika-s0304t0:650": "8. Saṅkhadhamasuttavaṇṇanā",
  "tika-s0304t0:651_0": "360. “Yo koci puriso pāṇātipātī musāvādī, sabbo so āpāyiko”ti vatvā puna “yaṃbahulaṃ",
  "tika-s0304t0:651_1": "yaṃbahulaṃ karoti, tena duggatiṃ gacchatī”ti vadanto attanāva attano vādaṃ bhindati.",
  "tika-s0304t0:651_2": "Evaṃ santeti yadi bahuso katena pāpakammena āpāyiko, “yo koci pāṇamatipātetī”tiādivacanaṃ",
  "tika-s0304t0:651_3": "micchāti. Cattāri padānīti “yo koci pāṇamatipātetī”tiādinā nayena vuttā cattāro atthakoṭṭhāsā.",
  "tika-s0304t0:651_4": "Diṭṭhiyā paccayā honti “atthi kho pana mayā”tiādinā ayoniso ummujjantassa. Balasampannoti",
  "tika-s0304t0:651_5": "samattho. Saṅkhadhamakoti saṅkhassa dhamanakicce cheko. Adukkhenāti sukhena. Upacāropi",
  "tika-s0304t0:651_6": "appanāpi vaṭṭati ubhinnaṃ sāmaññavacanabhāvato. Appamāṇakatabhāvo labbhateva. Tathā",
  "tika-s0304t0:651_7": "hi taṃ kilesānaṃ vikkhambhanasamatthatāya dīghasantānatāya vipulaphalatāya ca “mahaggata”nti vuccati.",
  "tika-s0304t0:652_0": "Na ohīyatīti yasmiṃ santāne kāmāvacarakammaṃ, mahaggatakammañca katūpacitaṃ vipākadāne",
  "tika-s0304t0:652_1": "laddhāvasaraṃ hutvā ṭhitaṃ, tesu kāmāvacarakammaṃ itaraṃ nīharitvā sayaṃ tattha ohīyitvā",
  "tika-s0304t0:652_2": "attano vipākaṃ dātuṃ na sakkoti, mahaggatakammameva pana itaraṃ paṭibāhitvā attano",
  "tika-s0304t0:652_3": "vipākaṃ dātuṃ sakkoti garubhāvato. Tenāha “taṃ kāmāvacarakamma”ntiādi. Kilesavasenāti",
  "tika-s0304t0:652_4": "pāpakammassa mūlabhūtakilesavasena. Pāṇātipātādayo hi dosamohalobhādimūlakilesasamuṭṭhānā.",
  "tika-s0304t0:652_5": "Kilesavasenāti vā kammakilesavasena. Vuttañhetaṃ – “pāṇātipāto kho, gahapatiputta,",
  "tika-s0304t0:652_6": "kammakileso”tiādi. Yathānusandhināva gatanti yathānusandhisaṅkhātaanusandhinā osānaṃ",
  "tika-s0304t0:652_7": "gataṃ saṃkilesasammukhena uṭṭhitāya vodānadhammavasena niṭṭhāpitattā.",
  "tika-s0304t0:653": "Saṅkhadhamasuttavaṇṇanā niṭṭhitā.",
  "tika-s0304t0:654": "9. Kulasuttavaṇṇanā",
  "tika-s0304t0:655_0": "361. Evaṃ pavattaīhitikāti evaṃ dvidhā pavattaīhitikā. Dvīhitikā dukkarajīvikapayogā.",
  "tika-s0304t0:655_1": "Salākamattaṃ vuttaṃ etthāti salākā vuttā, purimapade uttarapadalopo. Ubhatokoṭikanti",
  "tika-s0304t0:655_2": "yadi “kulānudayaṃ na vaṇṇemī”ti vadati, “bhūtā nikkaruṇā samaṇa tumhe”ti vādaṃ āropehi.",
  "tika-s0304t0:655_3": "Atha sabbadāpi “kulānudayaṃ vaṇṇemī”ti vadati. Evaṃ sante “kasmā evaṃ dubbhikkhe",
  "tika-s0304t0:655_4": "kāle mahatiyā parisāya parivuto janapadacārikaṃ carantā kulūpacchedāya paṭipajjathā”ti",
  "tika-s0304t0:655_5": "evaṃ ubhatokoṭikaṃ vādaṃ āropehīti gāmaṇiṃ uyyojesi.",
  "tika-s0304t0:656_0": "Dve anteti ubho koṭiyo. Bahi nīharitunti na vaṇṇemi vaṇṇemīti dve ante mocento taṃ",
  "tika-s0304t0:656_1": "pucchitamatthaṃ bahi nīharati nāma. Tattha dosaṃ datvā codento taṃ apucchaṃ karonto",
  "tika-s0304t0:656_2": "gilitvā viya anto paveseti nāma.",
  "tika-s0304t0:657_0": "Ito so gāmaṇītiādi attano bhikkhūnaṃ aññesañca atthakāmānaṃ bhikkhappadānena aniṭṭhappattiabhāvadassanatthaṃ",
  "tika-s0304t0:657_1": "āraddhaṃ. Dānena sambhūtānīti dānamayena puññakiriyavatthunā sammadeva bhūtiṃ vaḍḍhiṃ",
  "tika-s0304t0:657_2": "pattāni. Saccena ariyavohārena sammadeva bhūtāni uppannāni saccasambhūtānīti āha",
  "tika-s0304t0:657_3": "“saccaṃ nāma saccavāditā”ti. Sesasīlanti aṭṭhavidhaariyavohārato aññasīlaṃ. Nihitanti",
  "tika-s0304t0:657_4": "tasmiṃ kule pubbapurisehi nidhānabhāvena nihitaṃ. Duppayuttāti kasivāṇijjādivasena",
  "tika-s0304t0:657_5": "duṭṭhu payuttā kammantā. Vipajjantīti nassanti. Kulaṅgāroti kulassa aṅgārasadiso",
  "tika-s0304t0:657_6": "vināsakapuggalo. Aniccatāti maraṇaṃ. Tasmiṃ kule padhānapurisānaṃ bhogānaṃ vā sabbaso",
  "tika-s0304t0:657_7": "vināso. Tenāha “hutvā abhāvo”tiādi.",
  "tika-s0304t0:658": "Kulasuttavaṇṇanā niṭṭhitā.",
  "tika-s0304t0:659": "10. Maṇicūḷakasuttavaṇṇanā",
  "tika-s0304t0:660": "362. Taṃ parisanti taṃ rājantepure nisinnaṃ rājaparisaṃ. Nayaggāheti kutocipi asutvā kevalaṃ attano eva matiyā nayaggahaṇe ṭhatvā.",
  "tika-s0304t0:661_0": "Kāretuṃ vaṭṭati sati sambhave paṭisaṅkhārassa, senāsanavināso na ajjhupekkhitabboti",
  "tika-s0304t0:661_1": "adhippāyo. Attano ettha kiccāvasāne yaṃ gihīnaṃyeva santakaṃ tāvakālikaṃ, taṃ gihivikatanti",
  "tika-s0304t0:661_2": "āha “gihivikataṃ katvā”ti. Na vadāmi pabbajjitāsāruppato.",
  "tika-s0304t0:662": "Maṇicūḷakasuttavaṇṇanā niṭṭhitā.",
  "tika-s0304t0:663": "11. Bhadrakasuttavaṇṇanā",
  "tika-s0304t0:664_0": "363. Evaṃnāmaketi mallā nāma jānapadino rājakumārā, nesaṃ nivāsatāya “mallā”icceva",
  "tika-s0304t0:664_1": "bahuvacanavasena laddhanāmattā evaṃnāmake janapade. Natthi etassa pattiyā kālantarasaññito",
  "tika-s0304t0:664_2": "kāloti akālo, so eva akāliko. Tenāha – “kālaṃ anatikkamitvā pattenā”ti. So pana “yaṃkiñci",
  "tika-s0304t0:664_3": "dukkhaṃ uppajjamānaṃ uppajjati, sabbaṃ taṃ chandamūlaka”nti evaṃ vutto dukkhassa",
  "tika-s0304t0:664_4": "chandamūlabhāvo, evaṃ chandamūlakassa dukkhassa kathitattā “imasmiṃ sutte vaṭṭadukkhaṃ kathita”nti vuttaṃ.",
  "tika-s0304t0:665": "Bhadrakasuttavaṇṇanā niṭṭhitā.",
  "tika-s0304t0:666": "12. Rāsiyasuttavaṇṇanā",
  "tika-s0304t0:667_0": "364. Rāsiṃ katvā mārapāsavasena, tatrāpi antarabhedena vibhajitvā pucchitabbapañhe",
  "tika-s0304t0:667_1": "ekato rāsiṃ katvā. Tapanaṃ attaparitāpanaṃ tapo, so etassa atthīti tapassī, taṃ tapassiṃ.",
  "tika-s0304t0:667_2": "So pana taṃ tapaṃ nissāya ṭhito nāma hotīti vuttaṃ “tapanissitaka”nti. So pana anekākārabhedena",
  "tika-s0304t0:667_3": "lūkhaṃ pharusaṃ jīvanasīlattā lūkhajīvī nāma. Tenāha “lūkhajīvika”nti. Majjhimāya",
  "tika-s0304t0:667_4": "paṭipattiyā uppathabhāvena avaniyā gandhabbāti antā, tato eva lāmakattā antā. Lāmakampi",
  "tika-s0304t0:667_5": "“anto”ti vuccati “antamidaṃ, bhikkhave, jīvikānaṃ, eko anto”ti evamādīsu. Aṭṭhakathāyaṃ",
  "tika-s0304t0:667_6": "pana aññamaññaādhārabhāvaṃ urīkatvā “koṭṭhāsā”ti vuttaṃ. Hīno gāmoti pāḷi. Gāma-saddo",
  "tika-s0304t0:667_7": "hīnapariyāyoti adhippāyenāha “gāmmo”ti. Gāme bhavoti gāmmo. Gāma-saddo cettha gāmavāsivisayo",
  "tika-s0304t0:667_8": "“gāmo āgato”tiādīsu viya. Aṭṭhakathāyaṃ pana “gāmavāsīnaṃ dhammo”ti vuttaṃ, tesaṃ",
  "tika-s0304t0:667_9": "cārittanti attho. Atta-saddo idha sarīrapariyāyo “attantapo”tiādīsu viyāti āha “sarīradukkhakaraṇanti attho”ti.",
  "tika-s0304t0:668_0": "Etthāti etasmiṃ tapanissitagarahitabbapade kasmā antadvayamajjhimapaṭipadāgahaṇaṃ?",
  "tika-s0304t0:668_1": "Attakilamathānuyogo tāva gayhatu idamatthitāyāti adhippāyo. Kāmabhogītapanissitakanijjaravatthūnaṃ",
  "tika-s0304t0:668_2": "dassane yathādhippetassa atthassa vibhajitvā kathanaṃ sambhavatīti te dassetvā adhippetattho kathito.",
  "tika-s0304t0:669_0": "Tamatthanti yo “kāmabhogītapanissitakesu garahitabbeyeva garahati, pasaṃsitabbeyeva",
  "tika-s0304t0:669_1": "ca pasaṃsatī”ti vutto attho, tamatthaṃ pakāsento. Sāhasikakammenāti ayuttena kammena.",
  "tika-s0304t0:669_2": "Dhammena ca adhammena cāti dhammikena adhammikena ca. Ayoniso pavattaṃ bāhirakaṃ",
  "tika-s0304t0:669_3": "sandhāya codako “katha”ntiādimāha. Itaro nayidaṃ tādisaṃ attaparitāpanaṃ adhippetaṃ,",
  "tika-s0304t0:669_4": "atha kho yoniso pavattaṃ sāsanikamevāti dassento “caturaṅgavīriyavasena cā”ti āha.",
  "tika-s0304t0:669_5": "Tattha “kāmaṃ taco ca nhāru ca aṭṭhi ca avasissatū”tiādinā nayena vuttā sarīrenirapekkhavipassanāya",
  "tika-s0304t0:669_6": "ussukkāpanavasena pavattā vīriyabhāvanā “caturaṅgavīriyavasenā”ti vuttā. Tathā abbhokāsikanesajjikatapādinissitāva",
  "tika-s0304t0:669_7": "kilesanimmathanayogyā vīriyabhāvanā “dhutaṅgavasena cā”ti vuttāti. Ariyamaggena nissesakilesānaṃ",
  "tika-s0304t0:669_8": "pajahanā nijjarā. Sā ca attapaccakkhatāya sandiṭṭhikā tiṇṇaṃ mūlakilesānaṃ pajahanena",
  "tika-s0304t0:669_9": "“tisso”ti ca vuttā. Tenāha “ekopī”tiādi.",
  "tika-s0304t0:670": "Rāsiyasuttavaṇṇanā niṭṭhitā.",
  "tika-s0304t0:671": "13. Pāṭaliyasuttavaṇṇanā",
  "tika-s0304t0:672_0": "365. “Māyañcāhaṃ pajānāmī”ti vacanaṃ kāmaṃ tesaṃ māyāvībhāvadassanaparaṃ, bhagavato",
  "tika-s0304t0:672_1": "pana māyāsāṭheyyādikassa sabbassa pāpadhammassa bodhimūle eva setughāto, tasmā sabbaso",
  "tika-s0304t0:672_2": "pahīnamāyo, sabbaññutāya māyaṃ aññe ca ñeyye sabbaso jānāti. Tena vuttaṃ “māyañcāhaṃ,",
  "tika-s0304t0:672_3": "gāmaṇi, pajānāmī”tiādi. Māyañca pajānāmīti na kevalamahaṃ māyaṃ eva jānāmi, atha",
  "tika-s0304t0:672_4": "kho aññampi idañcidañca jānāmīti.",
  "tika-s0304t0:673_0": "Itthikāmehīti itthīhi ceva tadaññakāmehi ca. Ekasmiṃ ṭhāneti ekasmiṃ padese. Ekekasseva",
  "tika-s0304t0:673_1": "āgantukassa gahaṭṭhassa vā pabbajitassa vā. Sattianurūpenāti vibhavasattianurūpena.",
  "tika-s0304t0:673_2": "Balānurūpenāti parivārabalānurūpena. Sattianurūpenāti vā saddhāsattianurūpena. Balānurūpenāti",
  "tika-s0304t0:673_3": "vibhavabalānurūpena. Dhammesu samādhi dasakusaladhammesu samādhānaṃ. Aggahitacittatā",
  "tika-s0304t0:673_4": "pariyuṭṭhakāritā. Tena lokiyasīlavisuddhi diṭṭhivisuddhi ca vuttā. Tathā cāha – “ko",
  "tika-s0304t0:673_5": "cādi kusalānaṃ dhammānaṃ, sīlañca suvisuddhaṃ diṭṭhi ca ujukā”ti. Tattha patiṭṭhitassa",
  "tika-s0304t0:673_6": "upari kattabbaṃ dassetuṃ “dhammasamādhismiṃ ṭhito”tiādi vuttaṃ. Ayaṃ paṭipadāti tassa",
  "tika-s0304t0:673_7": "kammaphalavādino satthu vacanaṃ sabbesañca ayaṃ mayhaṃ sīlasaṃvarabrahmavihārabhāvanāsaṅkhātāpaṭipadā",
  "tika-s0304t0:673_8": "anaparādhakatāya eva saṃvattati. Jayaggāhoti ubhayathāpi mayhaṃ kāci jāni natthi.",
  "tika-s0304t0:674_0": "Pañca dhammā dhammasamādhi nāma, vipassanāmaggaphaladhammamattaṃ vā. Tatiyavikappe",
  "tika-s0304t0:674_1": "sīlādivisuddhiyā saddhiṃ brahmavihārā yathāvuttatividhadhammāvahattā eva dhammasamādhi",
  "tika-s0304t0:674_2": "nāma. Pūrentassa uppannā cittekaggatāti vuttakhaṇikacittekaggatā. Sāpi cittassa samādhānato",
  "tika-s0304t0:674_3": "“cittasamādhī”ti vuttā, tassa paṭipakkhaṃ vikkhambhantī samucchindantī ca hutvā pavattā",
  "tika-s0304t0:674_4": "yathāvuttasamādhi eva visesena cittasamādhi nāma.",
  "tika-s0304t0:675": "Pāṭaliyasuttavaṇṇanā niṭṭhitā.",
  "tika-s0304t0:676": "1. Paṭhamavaggo",
  "tika-s0304t0:677": "1-11. Kāyagatāsatisuttādivaṇṇanā",
  "tika-s0304t0:678_0": "366-376. Asaṅkhatanti na saṅkhataṃ hetupaccayeti. Tenāha “akata”nti. Hitaṃ esantenāti",
  "tika-s0304t0:678_1": "mettāyantena. Anukampamānenāti karuṇāyantena. Upādāyāti ādiyitvāti ayamatthotiāha",
  "tika-s0304t0:678_2": "“cittena pariggahetvā”ti. Aviparītadhammadesanāti aviparītadhammassa desanā, paṭipattimpi",
  "tika-s0304t0:678_3": "sāvakā viya garuko bhagavā. Dāyajjaṃ attano adhiṭṭhitaṃ niyyāteti.",
  "tika-s0304t0:679_0": "Bhikkhāsampattikālādīnaṃ sattannaṃ sappāyānaṃ sampattiyā labbhanakāle. Vipattikāle",
  "tika-s0304t0:679_1": "pana ettha vuttavipariyāyena attho veditabbo. Bhāriyanti dukkhabahulatāya dāruṇaṃ.",
  "tika-s0304t0:679_2": "Amhākaṃ santikā laddhabbā. Tumhākaṃ anusāsanīti tumhākaṃ dātabbā anusāsanī.",
  "tika-s0304t0:680": "Kāyagatāsatisuttādivaṇṇanā niṭṭhitā.",
  "tika-s0304t0:681": "2. Dutiyavaggo",
  "tika-s0304t0:682": "23-33. Asaṅkhatasuttādivaṇṇanā",
  "tika-s0304t0:683_0": "377-409. Tattha ca natthi ettha taṇhāsaṅkhātaṃ nataṃ, natthi etasmiṃ vā adhigate",
  "tika-s0304t0:683_1": "puggalabhāvoti anataṃ. Anāsavanti etthāpi eseva nayo. Saccadhammatāya saccaṃ. Vaṭṭadukkhato",
  "tika-s0304t0:683_2": "pārametīti pāraṃ. Saṇhaṭṭhenāti sukhumaṭṭhena nipuṇaṃ. Tato eva duddasatāya. Ajajjaraṃ",
  "tika-s0304t0:683_3": "niccasabhāvattā. Natthi etassa nidassananti vā anidassanaṃ. Etasmiṃ adhigate natthi",
  "tika-s0304t0:683_4": "saṃsāre. Papañcanti vā nippapañcaṃ.",
  "tika-s0304t0:684": "Etasmiṃ adhigate puggalassa maraṇaṃ natthīti vā amataṃ. Atappakaṭṭhena vā paṇītaṃ. Sukhahetutāya vā sivaṃ. Taṇhā khīyanti etthāti taṇhakkhayaṃ.",
  "tika-s0304t0:685_0": "Aññassa tādisassa abhāvato vimhāpanīyatāya abhūtamevāti. Kutoci paccayato anibbattameva",
  "tika-s0304t0:685_1": "hutvā bhūtaṃ vijjamānaṃ. Tenāha “ajātaṃ hutvā atthī”ti. Natthi ettha dukkhanti niddukkhaṃ,",
  "tika-s0304t0:685_2": "tassa bhāvo niddukkhattaṃ. Tasmā anītikaṃ ītirahitaṃ. Vānaṃ vuccati taṇhā, tadabhāvena",
  "tika-s0304t0:685_3": "nibbānaṃ. Byābajjhaṃ vuccati dukkhaṃ, tadabhāvena abyābajjhaṃ. Paramatthato saccato",
  "tika-s0304t0:685_4": "suddhibhāvena. Kāmā eva puthujjanehi allīyitabbato ālayā. Esa nayo sesesupi. Patiṭṭhaṭṭhenāti",
  "tika-s0304t0:685_5": "patiṭṭhābhāvena vaṭṭadukkhato muccitukāmānaṃ dīpasadisaṃ oghehi anajjhottharaṇīyattā.",
  "tika-s0304t0:685_6": "Allīyitabbayuttaṭṭhenāti allīyituṃ arahabhāvato. Tāyanaṭṭhenāti saparatāyanaṭṭhena.",
  "tika-s0304t0:685_7": "Bhayasaraṇaṭṭhenāti bhayassa hiṃsanaṭṭhena. Seṭṭhaṃ uttamaṃ. Gatīti gandhabbaṭṭhānaṃ.",
  "tika-s0304t0:686": "Asaṅkhatasuttādivaṇṇanā niṭṭhitā.",
  "tika-s0304t0:687": "1. Khemāsuttavaṇṇanā",
  "tika-s0304t0:688_0": "410. Bimbisārassa upāsikāti bimbisārassa orodhabhūtā upāsikā. Paṇḍiccaṃ sikkhitabhāvena.",
  "tika-s0304t0:688_1": "Veyyattiyaṃ visāradabhāvena. Visāradā nāma tihetukapaṭisandhisiddhasābhāvikapaññā, tāya samannāgatā.",
  "tika-s0304t0:689_0": "Acchiddakagaṇanāya kusaloti navantagaṇanāya kusalo. Aṅgulimuddāya gaṇanāya kusaloti",
  "tika-s0304t0:689_1": "aṅgulikāya eva gaṇanāya kusalo seyyathāpi pādasikā. Piṇḍagaṇanāyāti saṅkalanapaṭuppannakārino",
  "tika-s0304t0:689_2": "piṇḍavasena gaṇanā. Tathāgatoti khīṇāsavo, tathāgataṃ sandhāya pucchatīti khīṇāsavoti",
  "tika-s0304t0:689_3": "cassa arahattaphalavasibhāvitakhandhe upādāya ayaṃ paññatti hoti. Tesu khandhesu",
  "tika-s0304t0:689_4": "sati khīṇāsavā sattasaṅkhātā hontīti vohārena paññapetuṃ sakkā bhaveyya, asantesu",
  "tika-s0304t0:689_5": "na sakkā, tasmā paraṃ maraṇāti vuttattā tesaṃ abhāvā “abyākatameta”nti vuttaṃ. Yadi",
  "tika-s0304t0:689_6": "evaṃ tesaṃ abhāvato “na hoti tathāgato paraṃ maraṇā”ti puṭṭhāya “āmā”ti paṭijānitabbā",
  "tika-s0304t0:689_7": "siyā, taṃ pana sattasaṅkhātassa pucchitattā na paṭiññātanti daṭṭhabbaṃ. Yena rūpenāti",
  "tika-s0304t0:689_8": "sattatathāgate vuttarūpaṃ sabbaññutathāgate paṭikkhipituṃ “taṃ rūpa”ntiādi vuttaṃ.",
  "tika-s0304t0:689_9": "Yaṃ upādāyāti yaṃ khandhapañcakaṃ upādāya. Tadabhāvenāti tassa khandhapañcakassa",
  "tika-s0304t0:689_10": "abhāvena. Tassā paññattiyāti sattapaññattiyā abhāvaṃ. Niruddhaṃ na nidasseti.",
  "tika-s0304t0:690": "Khemāya theriyā vuttaṃ paṭhamaṃ suttaṃ bhagavato seṭṭhatthadīpanato aggapadāvacaraṃva hotīti vuttaṃ “aggapadasmi”nti.",
  "tika-s0304t0:691": "Khemāsuttavaṇṇanā niṭṭhitā.",
  "tika-s0304t0:692": "2. Anurādhasuttavaṇṇanā",
  "tika-s0304t0:693": "411. Idha saḷāyatanavagge saṅgāyanavasena saṅgītikārehi vuttaṃ.",
  "tika-s0304t0:694": "3-8. Paṭhamasāriputtakoṭṭhikasuttādivaṇṇanā",
  "tika-s0304t0:695": "412-417. Rūpamattanti ettha matta-saddo visesanivattiattho. Ko pana so visesoti? Yo bāhiraparikappito idha tathāgatoti vuccamāno attā. Anupalabbhiyasabhāvoti anupalabbhiyattā.",
  "tika-s0304t0:696": "Paṭhamasāriputtakoṭṭhikasuttādivaṇṇanā niṭṭhitā.",
  "tika-s0304t0:697": "9. Kutūhalasālāsuttavaṇṇanā",
  "tika-s0304t0:698_0": "418. Nānāvidhanti taṃtaṃdiṭṭhivādapaṭisaṃyuttaṃ aññampi vā nānāvidhaṃ tiracchānakathaṃ.",
  "tika-s0304t0:698_1": "Bahūnaṃ kutūhaluppattiṭṭhānatoti yojanā. Yāva ābhassarabrahmalokā gacchatīti agginā",
  "tika-s0304t0:698_2": "kappavuṭṭhānakāle gacchati, taṃ sandhāya vuttaṃ. Imañca kāyanti imaṃ rūpakāyaṃ. Cuticittena",
  "tika-s0304t0:698_3": "nikkhipatīti cuticittena bhijjamānena nikkhipati. Cuticittassa hi oraṃ sattarasamassa",
  "tika-s0304t0:698_4": "cittassa uppādakkhaṇe uppannaṃ kammajarūpaṃ cuticittena saddhiṃ nirujjhati, tato",
  "tika-s0304t0:698_5": "paraṃ kammajarūpaṃ na uppajjati. Yadi uppajjeyya, maraṇaṃ na siyā, cuticittaṃ rūpaṃ",
  "tika-s0304t0:698_6": "na samuṭṭhāpeti, āhārajassa ca asambhavo eva, utujaṃ pana vattateva. Yasmā paṭisandhikkhaṇe",
  "tika-s0304t0:698_7": "satto aññataraṇāya upapajjati nāma, cutikkhaṇe paṭisandhicittaṃ aladdhaṃ aññataraṇāya,",
  "tika-s0304t0:698_8": "tasmā vuttaṃ “cutikkhaṇe…pe… hotī”ti.",
  "tika-s0304t0:699": "Kutūhalasālāsuttavaṇṇanā niṭṭhitā.",
  "tika-s0304t0:700": "10. Ānandasuttavaṇṇanā",
  "tika-s0304t0:701_0": "419. Tesaṃ laddhiyāti tesaṃ sassatavādānaṃ laddhiyā saddhiṃ etaṃ “atthattā”ti vacanaṃ",
  "tika-s0304t0:701_1": "ekaṃ abhavissa. Tato eva anulomaṃ taṃ nābhavissa ñāṇassāti asāraṃ etanti adhippāyo.",
  "tika-s0304t0:701_2": "Api nu metassāti me etassa anattāti vipassanāñāṇassa anulomaṃ api nu abhavissa, vilomakameva tassa siyāti attho.",
  "tika-s0304t0:702": "Ānandasuttavaṇṇanā niṭṭhitā.",
  "tika-s0304t0:703": "11. Sabhiyakaccānasuttavaṇṇanā",
  "tika-s0304t0:704_0": "420. Yassapa’ssāti pāṭhassa ayaṃ piṇḍattho “āvuso”tiādi. Tatthāyaṃ sambandho – āvuso,",
  "tika-s0304t0:704_1": "yassapi puggalassa tīṇi vassāni vuṭṭho, ettakena kālena “hetumhi sati rūpītiādipaññāpanā",
  "tika-s0304t0:704_2": "hoti, asati na hotī”ti ettakaṃ byākaraṇaṃ bhaveyya, tassa puggalassa ettakameva bahu,",
  "tika-s0304t0:704_3": "ko pana vādo atikkante! Ito atikkante dhammadesanānaye vādoyeva vattabbameva natthīti",
  "tika-s0304t0:704_4": "therassa pañhabyākaraṇaṃ sutvā paribbājako pītisomanassaṃ pavedesi.",
  "tika-s0304t0:705": "Sabhiyakaccānasuttavaṇṇanā niṭṭhitā.",
  "tika-s0304t0:706": "Sāratthappakāsiniyā saṃyuttanikāya-aṭṭhakathāya"
}