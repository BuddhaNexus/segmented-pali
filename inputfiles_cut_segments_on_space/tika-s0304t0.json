{
  "tika-s0304t0:0": "Namo tassa bhagavato arahato sammāsambuddhassa",
  "tika-s0304t0:1": "Saṁyuttanikāye",
  "tika-s0304t0:2": "Saḷāyatanavaggaṭīkā",
  "tika-s0304t0:3": "1. Saḷāyatanasaṁyuttaṁ",
  "tika-s0304t0:4": "1. Aniccavaggo",
  "tika-s0304t0:5": "1. Ajjhattāniccasuttavaṇṇanā",
  "tika-s0304t0:6_0": "1. Cakkhatīti cakkhu, ñāṇaṁ, yathāsabhāvato ārammaṇassa jānanena samavisamaṁ ācikkhantaṁ",
  "tika-s0304t0:6_1": "viya pavattatīti attho. Tathā maṁsacakkhu. Tampi hi rūpadassane cakkhatīti cakkhu.",
  "tika-s0304t0:6_2": "Buddhānaṁyeva cakkhūti buddhacakkhu, asādhāraṇato hi sattasantānesu sassatucchedadiṭṭhi",
  "tika-s0304t0:6_3": "anulomikañāṇayathābhūtañāṇānañceva kāmarāgānusayādīnañca yāthāvato vibhāvitañāṇaṁ",
  "tika-s0304t0:6_4": "āsayānusayañāṇaṁ indriyaparopariyattañāṇañca. Heṭṭhimā tayo maggā catusaccadhammesu",
  "tika-s0304t0:6_5": "vuttākārena pavattiyā dhamme cakkhūti dhammacakkhu, tathā tesaṁ phalāni taṁtaṁpaṭipakkhesu",
  "tika-s0304t0:6_6": "paṭippassaddhipahānavasena pavattanato. Samantato sabbadhammesu cakkhukiccasādhanato",
  "tika-s0304t0:6_7": "samantacakkhu, sabbaññutaññāṇaṁ. Dibbavihārasannissayena laddhabbato devānaṁ dibbacakkhu",
  "tika-s0304t0:6_8": "viyāti taṁ dibbacakkhu, abhiññāviseso. Ālokaṁ vaḍḍhetvā rūpadassanato “ālokapharaṇenā”ti",
  "tika-s0304t0:6_9": "vuttaṁ. “Idaṁ dukkhaṁ ariyasaccanti me, bhikkhave, pubbe ananussutesu dhammesu cakkhuṁ",
  "tika-s0304t0:6_10": "udapādī”tiādinā nayena āgatattā catusaccaparicchedakañāṇaṁ “paññācakkhū”ti vuttaṁ.",
  "tika-s0304t0:6_11": "Tadidaṁ “vipassanāñāṇa”nti vadanti, “vipassanāmaggaphalapaccavekkhaṇañāṇānī”ti apare.",
  "tika-s0304t0:7_0": "Paccayabhūtehi etehi abhisambharīyantīti sambhārā, upatthambhabhūtā catusamuṭṭhānikarūpā.",
  "tika-s0304t0:7_1": "Saha sambhārehīti sasambhāraṁ. Mahābhūtānaṁ upādāya pasīdatīti pasādo. Akkhikūpake",
  "tika-s0304t0:7_2": "akkhipaṭalehīti ubhohi akkhidalehi. Sambhavoti āpodhātumeva sambhavabhūtamāha. Idha",
  "tika-s0304t0:7_3": "“terasa sambhārā”ti vuttaṁ. Aṭṭhasāliniyaṁ pana saṇṭhānena saddhiṁ “cuddasa sambhārā”ti",
  "tika-s0304t0:7_4": "āgataṁ. Tattha saṇṭhānanti vaṇṇāyatanameva parimaṇḍalādisaṇṭhānabhūtaṁ. Visuṁ vacanaṁ",
  "tika-s0304t0:7_5": "pana nesaṁ tathābhūtānaṁ atathābhūtānañca āpodhātuvaṇṇāyatanānaṁ yathāvutte maṁsapiṇḍe",
  "tika-s0304t0:7_6": "vijjamānattā. Sambhavassa catudhātunissitehi saha vuttassa dhātuttayanissitatā yojetabbā.",
  "tika-s0304t0:7_7": "Diṭṭhimaṇḍaleti abhimukhaṁ ṭhitānaṁ paṭibimbapaññāyanaṭṭhānabhūte cakkhusaññitāya",
  "tika-s0304t0:7_8": "diṭṭhiyā pavattiṭṭhānabhūte maṇḍale. Sanniviṭṭhanti etena cakkhupasādassa anekakalāpagatabhāvo",
  "tika-s0304t0:7_9": "dassito. Tathā hi so satta akkhipaṭalāni abhibyāpetvā vattati. Yasmā so satta akkhipaṭalāni",
  "tika-s0304t0:7_10": "byāpetvā ṭhitehi attano nissayabhūtehi katūpakāraṁ taṁnissiteheva āyuvaṇṇādīhi anupālitaparivāritaṁ",
  "tika-s0304t0:7_11": "tisantatirūpasamuṭṭhāpakehi utucittāhārehi upatthambhiyamānaṁ hutvā tiṭṭhati. Rūpadassanasamatthanti",
  "tika-s0304t0:7_12": "attānaṁ nissāya pavattaviññāṇassa vasena rūpāyatanadassanasamatthaṁ. Vitthārakathāti",
  "tika-s0304t0:7_13": "tassa cakkhuno sotādīnañca hetupaccayādivasena ceva lakkhaṇādivasena ca vitthārakathā.",
  "tika-s0304t0:8_0": "Sammasanacāracittanti vipassanāya pavattiṭṭhānabhūtaṁ vipassitabbaṁ cittaṁ. Keci",
  "tika-s0304t0:8_1": "“vipassanupagatakiriyamayacitta”nti vadanti, taṁ tesaṁ matimattaṁ. Tīṇi lakkhaṇāni",
  "tika-s0304t0:8_2": "dassetvā vipassanaṁ ussukkāpetvā arahattassa pāpanavasena desanāya pavattattā.",
  "tika-s0304t0:9": "Ajjhattāniccasuttavaṇṇanā niṭṭhitā.",
  "tika-s0304t0:10": "2-3. Ajjhattadukkhasuttādivaṇṇanā",
  "tika-s0304t0:11_0": "2-3.Dvelakkhaṇānīti dukkhānattalakkhaṇāni. Ekaṁ lakkhaṇanti anattalakkhaṇaṁ. Sesānīti",
  "tika-s0304t0:11_1": "vuttāvasesāni lakkhaṇāni. Tehīti yehi dutiyatatiyāni suttāni desitāni, tehi. Sallakkhitānīti",
  "tika-s0304t0:11_2": "sammadeva upadhāritāni. Ettakenāti dvinnaṁ ekasseva vā lakkhaṇassa kathanena.",
  "tika-s0304t0:12": "Ajjhattadukkhasuttādivaṇṇanā niṭṭhitā.",
  "tika-s0304t0:13": "4-6. Bāhirāniccasuttādivaṇṇanā",
  "tika-s0304t0:14": "4-6.Vuttasadisovāti “dve lakkhaṇānī”tiādinā vuttasadiso eva. Nayoti atidesanayo.",
  "tika-s0304t0:15": "Bāhirāniccasuttādivaṇṇanā niṭṭhitā.",
  "tika-s0304t0:16": "7-12. Ajjhattāniccātītānāgatasuttādivaṇṇanā",
  "tika-s0304t0:17_0": "7-12.Sallakkhetvāti atītānāgatānaṁ avijjamānattā gāhassa daḷhatāya sallakkhetvā.",
  "tika-s0304t0:17_1": "Paccuppannesu vijjamānattā balavatā taṇhādigāhena vipassanāvīthiṁ paṭipādetuṁ kilamantānaṁ vineyyānaṁ vasena.",
  "tika-s0304t0:18": "Ajjhattāniccātītānāgatasuttādivaṇṇanā niṭṭhitā.",
  "tika-s0304t0:19": "Aniccavaggavaṇṇanā niṭṭhitā.",
  "tika-s0304t0:20": "2. Yamakavaggo",
  "tika-s0304t0:21": "1-4. Paṭhamapubbesambodhasuttādivaṇṇanā",
  "tika-s0304t0:22_0": "13-16. Dvīsupi suttesu āyatanānaṁ vasena desanā ekarasāvāti “paṭhamadutiyesū”ti ekajjhaṁ",
  "tika-s0304t0:22_1": "paduddhāro kato. Āhito ahaṁmāno etthāti attā, attabhāvo. Attānamadhi ajjhattaṁ, tappariyāpannattā",
  "tika-s0304t0:22_2": "tattha bhavāni ajjhattikāni, tesaṁ ajjhattikānaṁ. Ajjhattañca nāma ajjhattajjhattaṁ,",
  "tika-s0304t0:22_3": "niyakajjhattaṁ, gocarajjhattaṁ, visayajjhattanti catubbidhaṁ. Tattha ajjhattajjhattaṁ",
  "tika-s0304t0:22_4": "ajjhatte bhavanti ajjhattikanti āha “ajjhattajjhattavasena ajjhattikāna”nti. Tesaṁ",
  "tika-s0304t0:22_5": "cakkhādīnaṁ ajjhattesupi ajjhattikabhāvo adhikasinehavatthutāyāti āha “chandarāgassa",
  "tika-s0304t0:22_6": "adhimattabalavatāyā”ti. Idāni tattha tamatthaṁ paṭiyoginā saddhiṁ udāharaṇavasena",
  "tika-s0304t0:22_7": "dassento “manussānaṁ hī”tiādimāha. Taṁ uttānameva. Bāhirānīti ajjhattikato bahi bhavāni.",
  "tika-s0304t0:23": "Paṭhamapubbesambodhasuttādivaṇṇanā niṭṭhitā.",
  "tika-s0304t0:24": "5-6. Paṭhamanoceassādasuttādivaṇṇanā",
  "tika-s0304t0:25_0": "17-18.Nikkhantāti lokato nikkhantā. Visaṁyuttā saṁyogahetūnaṁ kilesānaṁ pahīnattā",
  "tika-s0304t0:25_1": "no saṁyuttā. No adhimuttāti na ussukkajātā. Vimariyādī…pe… cetasāti vigatakilesavaṭṭamariyādatāya",
  "tika-s0304t0:25_2": "nimmariyādīkatena cittena. Catusaccameva kathitaṁ cakkhādīnaṁ assādādino kathitattā.",
  "tika-s0304t0:26": "Paṭhamanoceassādasuttādivaṇṇanā niṭṭhitā.",
  "tika-s0304t0:27": "7-10. Paṭhamābhinandasuttādivaṇṇanā",
  "tika-s0304t0:28": "19-22.Vaṭṭavivaṭṭameva kathitaṁ abhinandanānaṁ uppādanirodhānañca vasena desanāya pavattattā. Anupubbakathāti ādito paṭṭhāya padatthavaṇṇanā. Nesanti suttānaṁ.",
  "tika-s0304t0:29": "Paṭhamābhinandasuttādivaṇṇanā niṭṭhitā.",
  "tika-s0304t0:30": "Yamakavaggavaṇṇanā niṭṭhitā.",
  "tika-s0304t0:31": "3. Sabbavaggo",
  "tika-s0304t0:32": "1. Sabbasuttavaṇṇanā",
  "tika-s0304t0:33_0": "23. Sabba-saddo pakaraṇavasena katthaci sappadesepi pavattatīti tato nivattanatthaṁ",
  "tika-s0304t0:33_1": "anavasesavisayena sabba-saddena visesetvā vuttaṁ “sabbasabba”nti, sabbameva hutvā",
  "tika-s0304t0:33_2": "sabbanti attho. Āyatanabhāvaṁ sabbaṁ āyatanasabbaṁ, sesadvayepi eseva nayo.",
  "tika-s0304t0:34_0": "Tassa avisayābhāvato na addiṭṭhamidhatthi kiñcīti. Idhāti nipātamattaṁ, idha vā sadevake",
  "tika-s0304t0:34_1": "loke, dassanabhūtena ñāṇena adiṭṭhaṁ nāma kiñci natthīti attho. Yadi evaṁ anumānavisayaṁ",
  "tika-s0304t0:34_2": "nu kho kathanti āha “atho aviññāta”nti. Aññesaṁ apaccakkhampi aviññātaṁ tassa kiñci",
  "tika-s0304t0:34_3": "natthīti adiṭṭhaṁ aviññātaṁ natthi. Paccuppannaṁ atītameva ñeyyaṁ gahitaṁ, anāgataṁ",
  "tika-s0304t0:34_4": "nu kho kathanti āha – “ajānitabba”nti, tassa kiñci natthīti ānetvā sambandho. Jānituṁ",
  "tika-s0304t0:34_5": "ñātuṁ asakkuṇeyyaṁ nāma tassa kiñci natthīti dassento āha “sabbaṁ abhiññāsī”tiādi.",
  "tika-s0304t0:35_0": "Sakalassa sakkāyadhammassa pariggahitattā sakkāyasabbaṁ. Sabbadhammesūti pañcannaṁ",
  "tika-s0304t0:35_1": "dvārānaṁ ārammaṇabhūtesu sabbesu dhammesu. Yasmā chasupi ārammaṇesu gahitesu padesasabbaṁ",
  "tika-s0304t0:35_2": "nāma na hoti, tasmā “pañcārammaṇamatta”nti vuttaṁ. Padesasabbaṁ sakkāyasabbaṁ na",
  "tika-s0304t0:35_3": "pāpuṇāti tassa tebhūmakadhammesu ekadesassa asaṅgaṇhanato. Sakkāyasabbaṁ āyatanasabbaṁ",
  "tika-s0304t0:35_4": "na pāpuṇāti lokuttaradhammānaṁ asaṅgaṇhanato. Āyatanasabbaṁ sabbasabbaṁ na pāpuṇāti.",
  "tika-s0304t0:35_5": "Yasmā āyatanasabbena catubhūmakadhammāva pariggahitā, na lakkhaṇapaññattiyo, yasmā",
  "tika-s0304t0:35_6": "sabbasabbaṁ dassentena buddhañāṇavisayo dassito, tasmā “sabbasabbaṁ na pāpuṇātī”ti",
  "tika-s0304t0:35_7": "etthāpi “kasmā…pe… natthitāyā”ti sabbaṁ ñātārammaṇeneva pucchāvissajjanaṁ kataṁ.",
  "tika-s0304t0:35_8": "“Āyatanasabbepi idha vipassanupagadhammāva gahetabbā abhiññeyyaniddesavasenapi sammasanacārasseva",
  "tika-s0304t0:35_9": "icchitattā”ti vadanti.",
  "tika-s0304t0:36_0": "Paṭikkhipitvāti “idaṁ sabbaṁ nāma na hotī”ti evaṁ paṭikkhipitvā. Tassāti “aññaṁ sabbaṁ",
  "tika-s0304t0:36_1": "paññāpessāmī”ti vadantassa. Vācāya vattabbavatthumattakamevāti vañjhāputtagaganakusumādivācā",
  "tika-s0304t0:36_2": "viya etassa vācāya kevalaṁ vattabbavatthukameva bhaveyya, na attho, vacanamattakamevāti",
  "tika-s0304t0:36_3": "attho. Atikkamitvāti anāmasitvā aggahetvā. Taṁ kissa hetūti vighātāpajjanaṁ kena",
  "tika-s0304t0:36_4": "hetunā. Yathā taṁ avisayasminti yathā aññopi koci avisaye vāyamanto, evanti attho.",
  "tika-s0304t0:36_5": "Aṭṭhakathāyaṁ pana yasmā pāḷiyaṁ “taṁ kissa hetū”ti vuttakāraṇameva upanayanavasena",
  "tika-s0304t0:36_6": "dassetuṁ “yathā ta”ntiādi vuttaṁ. Kāraṇopanayanañca kāraṇamevāti “yathāti kāraṇavacana”nti",
  "tika-s0304t0:36_7": "vuttanti daṭṭhabbaṁ. Tenevāha “evaṁ imasmimpi avisaye”tiādi.",
  "tika-s0304t0:37": "Sabbasuttavaṇṇanā niṭṭhitā.",
  "tika-s0304t0:38": "2. Pahānasuttavaṇṇanā",
  "tika-s0304t0:39_0": "24.Sabbassāti dvārārammaṇehi saddhiṁ dvārappavattassa. Pahānāyāti tappaṭibaddhachandarāgapahānavasena",
  "tika-s0304t0:39_1": "pajahanāya. Cakkhusamphassanti cakkhusannissitaphassaṁ. Mūlapaccayanti mūlabhūtaṁ",
  "tika-s0304t0:39_2": "paccayaṁ katvā, sahajātavedanāya cakkhusamphassapaccayabhāve vattabbameva natthi.",
  "tika-s0304t0:39_3": "Eseva nayoti apadesena “sotasamphassaṁ mūlapaccayaṁ katvā”tiādinā vattabbanti dasseti.",
  "tika-s0304t0:39_4": "Manoti bhavaṅgacittaṁ manodvārassa adhippetattā. Ārammaṇanti dhammārammaṇaṁ. Sahāvajjanakajavananti",
  "tika-s0304t0:39_5": "sahamanodvārāvajjanakaṁ javanaṁ. Taṁpubbakattā manoviññāṇaphassavedanānaṁ mūlapaccayabhūtā",
  "tika-s0304t0:39_6": "sabbesveva cakkhudvārādīsu vuttittā tadanurūpato “bhavaṅgasahajāto samphasso”ti vuttaṁ.",
  "tika-s0304t0:39_7": "Sahāvajjanavedanāya javanavedanā “vedayita”nti adhippetā, bhavaṅgasampayuttāya pana",
  "tika-s0304t0:39_8": "vedanāya gahaṇe vattabbameva natthi. Bhavaṅgato amocetvā bhavaṅgacittena saddhiṁyeva",
  "tika-s0304t0:39_9": "āvajjanaṁ gahetvā manodvārāvajjanaṁ bhavaṅgaṁ daṭṭhabbaṁ. Yā panettha desanāti yā",
  "tika-s0304t0:39_10": "ettha “pahānāyā”tiādinā pavattadesanā satthu anasiṭṭhi āṇā. Ayaṁ paṇṇatti nāma tassa",
  "tika-s0304t0:39_11": "tassa atthassa pakārato ñāpanato. Ettha sabbaggahaṇena sabbe sabhāvadhammā gahitā,",
  "tika-s0304t0:39_12": "paññatti pana katamāti vicāraṇāya taṁ dassetuṁ “yā panetthā”tiādi vuttanti daṭṭhabbaṁ.",
  "tika-s0304t0:40": "Pahānasuttavaṇṇanā niṭṭhitā.",
  "tika-s0304t0:41": "3. Abhiññāpariññāpahānasuttavaṇṇanā",
  "tika-s0304t0:42_0": "25.Abhiññāti abhiññāya. Ya-kāralopavasenāyaṁ niddeso “sayaṁ abhiññā”tiādīsu viya,",
  "tika-s0304t0:42_1": "tathā “pariññā”ti etthāpi. Sabbanti āyatanasabbaṁ. Tañhi abhiññeyyaṁ. Abhijānitvāti",
  "tika-s0304t0:42_2": "abhiññāya jānitvā. Parijānitvāti tīraṇapariññāya aniccādito parijānitvā. Pajahanatthāyāti",
  "tika-s0304t0:42_3": "pahānapariññāya anavasesato pajahanāya.",
  "tika-s0304t0:43": "Abhiññāpariññāpahānasuttavaṇṇanā niṭṭhitā.",
  "tika-s0304t0:44": "4. Paṭhamaaparijānanasuttavaṇṇanā",
  "tika-s0304t0:45": "26. “Abhijāna”ntiādinā ettha bhagavā paṭhamaṁ kaṇhapakkhaṁ dassetvā sukkapakkhaṁ dasseti veneyyajjhāsayavasena. Tenettha vaṭṭavivaṭṭaṁ kathitaṁ.",
  "tika-s0304t0:46": "Paṭhamaaparijānanasuttavaṇṇanā niṭṭhitā.",
  "tika-s0304t0:47": "5. Dutiyaaparijānanasuttavaṇṇanā",
  "tika-s0304t0:48_0": "27. Cakkhuviññāṇaviññātabbadhammo nāma rūpāyatanamevāti āha “heṭṭhā gahitarūpamevā”ti.",
  "tika-s0304t0:48_1": "Idha anāpāthagataṁ “cakkhuviññāṇaviññātabbā dhammā”ti vuttattā. Heṭṭhā āpāthagatampi",
  "tika-s0304t0:48_2": "anāpāthagatampi gahitameva “ye ca rūpā”ti anavasesato vuttattā. Te hi vedanāsaññāsaṅkhārakkhandhā",
  "tika-s0304t0:48_3": "saha cakkhuviññāṇena viññātabbattā. Tathā hi cakkhuviññāṇaṁ tehi ekuppādaṁ ekavatthukaṁ",
  "tika-s0304t0:48_4": "ekanirodhaṁ ekārammaṇameva. Sesapadesūti sesesu “yañca sotaṁ ye ca saddā”tiādinā",
  "tika-s0304t0:48_5": "āgatesu kaṇhapakkhe pañcasu, sukkapakkhe chasupi padesu. Eseva nayoti yvāyaṁ “heṭṭhā",
  "tika-s0304t0:48_6": "gahitarūpameva gaṇhitvā”ti attho vutto. Eso eva tatthapi atthavaṇṇanānayo.",
  "tika-s0304t0:49": "Dutiyaaparijānanasuttavaṇṇanā niṭṭhitā.",
  "tika-s0304t0:50": "6. Ādittasuttavaṇṇanā",
  "tika-s0304t0:51_0": "28. Gayānāmikāya nadiyā avidūre pavatto gāmo gayā nāma, tassaṁ gayāyaṁ viharatīti",
  "tika-s0304t0:51_1": "samīpatthe cetaṁ bhummavacanaṁ. Gayāgāmassa hi āsanne gayāsīsanāmake piṭṭhipāsāṇe",
  "tika-s0304t0:51_2": "bhagavā tadā vihāsi. Tenāha “bhagavā tattha viharatī”ti.",
  "tika-s0304t0:52_0": "Tatrāti “bhikkhū āmantesī”ti ye bhikkhū āmantesi, yathā cāyaṁ desanā tesaṁ sappāyā",
  "tika-s0304t0:52_1": "jātā, tatra tasmiṁ atthadvaye vibhāvetabbe ayaṁ anupubbikathā samudāgamato paṭṭhāya",
  "tika-s0304t0:52_2": "anupaṭipāṭikathā. Itoti imasmā kappato. Kirāti anussavanatthe nipāto. Pāramitāparibhāvanāya",
  "tika-s0304t0:52_3": "paripākagate. Ñāṇeti bodhiñāṇe. Kaniṭṭhaputto vemātikabhātā bhagavato. Veḷubhittikuṭikāhi",
  "tika-s0304t0:52_4": "parikkhipitvā bahiddhā, anto pana paṭasāṇīhi.",
  "tika-s0304t0:53_0": "Sabbesaṁ sattānaṁ. Puññacetanaṁ anto abbhantare paveseti. Bhagavāpi tassa puttoti",
  "tika-s0304t0:53_1": "katvā “aññe tayo puttā”ti vuttaṁ. Avippakiritvāti parājayena avippakiriya apalāyitvā.",
  "tika-s0304t0:53_2": "Pidahīti dātuṁ na sakkomīti tathā akāsi. Saccavāditāya gaṇhiṁsūti rājakulassa saccavāditāya",
  "tika-s0304t0:53_3": "attano varaṁ gaṇhiṁsu.",
  "tika-s0304t0:54_0": "Vinivattitunti paṭiññāya nivattituṁ. Antarāti tumhehi paricchinnakālassa antarā eva",
  "tika-s0304t0:54_1": "matā. Aṭṭhavīsatihatthaṭṭhānaṁ usabhaṁ nāma. Usabhe aṭṭhavīsatihatthappamāṇe ṭhāne.",
  "tika-s0304t0:54_2": "Dānagge byāvaṭoti pasuto.",
  "tika-s0304t0:55_0": "Soti bhagavā. Tathārūpañhi buddhānaṁ desanāpāṭihāriyaṁ, yathā desanāya gahito attho",
  "tika-s0304t0:55_1": "paccakkhato vibhūto hutvā upaṭṭhāti. Tenāha “imesaṁ…pe… desessāmī”ti. Sanniṭṭhānanti",
  "tika-s0304t0:55_2": "cirakālaparicitādittaaggikānaṁ ādittapariyāyadesanāva sappāyāti nicchayamakāsi. Padittanti",
  "tika-s0304t0:55_3": "padīpitaṁ ekādasahi aggīhi ekajālībhūtaṁ. Tenāha “sampajjalita”nti. Dukkhalakkhaṇaṁ",
  "tika-s0304t0:55_4": "kathitaṁ cakkhādīnaṁ ekādasahi aggīhi ādittabhāvena dukkhamatāya dukkhassa kathitattā.",
  "tika-s0304t0:56": "Ādittasuttavaṇṇanā niṭṭhitā.",
  "tika-s0304t0:57": "7. Addhabhūtasuttavaṇṇanā",
  "tika-s0304t0:58": "29. Adhisaddena samānattho addhasaddoti āha “addhabhūtanti adhibhūta”ntiādi. Sesaṁ vuttanayameva.",
  "tika-s0304t0:59": "Addhabhūtasuttavaṇṇanā niṭṭhitā.",
  "tika-s0304t0:60": "8. Samugghātasāruppasuttavaṇṇanā",
  "tika-s0304t0:61_0": "30. Maññitaṁ nāma taṇhāmānadiṭṭhīhi gahetabbaṁ maññitaṁ. Sabbasmiṁ maññitanti sabbamaññitaṁ,",
  "tika-s0304t0:61_1": "tassa samugghāto setughāto, tadāvahaṁ sabbamaññitasamugghātasāruppaṁ. Aṭṭhakathāyaṁ",
  "tika-s0304t0:61_2": "pana “maññitaṁ nāma cakkhādīsu eva uppajjati, nāññasmi”nti dutiyanayo vutto. Anucchavikanti",
  "tika-s0304t0:61_3": "anurūpaṁ avilomaṁ. Idhāti idheva sāsane aññattha tadabhāvato. “Taṇhā-mānadiṭṭhimaññitāna”nti",
  "tika-s0304t0:61_4": "vuttaṁ maññitattayaṁ saparasantānesu paṭipakkhavasena yojetvā dassetuṁ “cakkhuṁ ahanti",
  "tika-s0304t0:61_5": "vā”tiādi vuttaṁ. Tattha “cakkhuṁ aha”nti iminā ajjhattavisayaṁ diṭṭhimaññitañca dasseti",
  "tika-s0304t0:61_6": "attābhinivesāhaṁkāradīpanato. “Mama”nti iminā taṇhāmaññitaṁ mānamaññitampi vā, pariggahamukhenapi",
  "tika-s0304t0:61_7": "seyyādito mānuppajjanato. Sesapadadvayepi iminā nayena maññitavibhāgo veditabbo.",
  "tika-s0304t0:61_8": "Ahanti attāva, so ca cakkhusmiṁ tadadhīnavuttittā “paro”ti na maññati. Mama kiñcanapalibodho",
  "tika-s0304t0:61_9": "cakkhusmiṁ sati labbhanato, asati na maññati tathāmaññitassa paccayaghātato. Sesapadadvayepi eseva nayo.",
  "tika-s0304t0:62_0": "Ahaṁ cakkhuto niggatoti “aha”nti vattabbo ayaṁ satto cakkhuto niggato tattha sukhumākārena",
  "tika-s0304t0:62_1": "upalabbhanato. Mama kiñcanapalibodho cakkhuto niggato tasmiṁ sati eva upalabbhanato.",
  "tika-s0304t0:62_2": "Sesadvayepi eseva nayo. Tattha paroti paro satto. Mama cakkhūti na maññati yassa",
  "tika-s0304t0:62_3": "taṁ cakkhu, tassa “aha”nti vattabbasseva abhāvato. Mamattabhūtanti mama kāraṇaṁ.",
  "tika-s0304t0:62_4": "Sesaṁ uttānameva. Evametasmiṁ sutte cakkhurūpa-cakkhuviññāṇa-cakkhusamphassa-sukhadukkhādukkhamasukhavasena",
  "tika-s0304t0:62_5": "satta vārā cakkhudvāre, tathā sotadvārādīsūti cha sattakā dvecattālīsa. Puna sakkāyavasena",
  "tika-s0304t0:62_6": "“sabbaṁ na maññatī”tiādinā vuttaṁ, tena tecattālīsa. Puna tebhūmakavaṭṭaṁ “loko”ti",
  "tika-s0304t0:62_7": "gahetvā “na kiñci loke upādiyatī”ti vuttaṁ, tena catucattālīsa honti. Evaṁ sabbathāpi",
  "tika-s0304t0:62_8": "catucattālīsāya ṭhānesu arahattaṁ pāpetvā vipassanā kathitāti veditabbā. “Catucattālīsādhikasatesū”ti",
  "tika-s0304t0:62_9": "kesuci potthakesu likhanti, sā ca pamādalekhā.",
  "tika-s0304t0:63": "Samugghātasāruppasuttavaṇṇanā niṭṭhitā.",
  "tika-s0304t0:64": "9. Paṭhamasamugghātasappāyasuttavaṇṇanā",
  "tika-s0304t0:65_0": "31.Upakārabhūtā tadāvahattā. Tatoti maññitākārato. Tanti maññanāvatthuṁ. Aññenākārenāti",
  "tika-s0304t0:65_1": "yathā maññati aniccādiākārato, aññena aniccādinā ākārena hoti. Aññathābhāvaṁ vipariṇāmanti",
  "tika-s0304t0:65_2": "uppādavayatāya aññathābhāvaṁ jarāya maraṇena ca dvedhā vipariṇāmetabbaṁ. Taṁ upagamanena",
  "tika-s0304t0:65_3": "aññathābhāvī, evaṁbhūto hutvāpi jīraṇabhijjanasabhāvesu. Bhavesu satto loko uparipi",
  "tika-s0304t0:65_4": "bhavaṁyeva abhinandati. Heṭṭhā gahitameva saṅkaḍḍhitvāti “cakkhuṁ na maññatī”tiādinā",
  "tika-s0304t0:65_5": "heṭṭhā gahitameva khandhadhātuāyatanāti khandhādipariyāyena ekato gahetvā punapi",
  "tika-s0304t0:65_6": "maññanāvatthuṁ dasseti. Avasāne “tato taṁ hotī”ti vuttapadena saddhiṁ sabbavāresu",
  "tika-s0304t0:65_7": "aṭṭha aṭṭha hontīti “aṭṭhacattālīsāya ṭhānesū”ti vuttaṁ.",
  "tika-s0304t0:66": "Paṭhamasamugghātasappāyasuttavaṇṇanā niṭṭhitā.",
  "tika-s0304t0:67": "10. Dutiyasamugghātasappāyasuttavaṇṇanā",
  "tika-s0304t0:68_0": "32.Dassetvāti ettha lakkhaṇe ayaṁ tvā-saddo, hetumhi vā. Anādisattasantānagatagāhattayalakkhitā",
  "tika-s0304t0:68_1": "hi satthu, tiparivaṭṭadesanā taṁnimittaṁ yāvadeva tappahānāya pavattitabhāvato. Arahattaṁ",
  "tika-s0304t0:68_2": "pāpetvā vipassanā kathitāti aṭṭhakathāyaṁ vuttaṁ “saha vipassanāya cattāropi maggā kathitā”ti.",
  "tika-s0304t0:69": "Dutiyasamugghātasappāyasuttavaṇṇanā niṭṭhitā.",
  "tika-s0304t0:70": "Sabbavaggavaṇṇanā niṭṭhitā.",
  "tika-s0304t0:71": "4. Jātidhammavaggavaṇṇanā",
  "tika-s0304t0:72_0": "33-42.Nibbattanasabhāvanti hetupaccayehi uppajjanasabhāvaṁ. Uppādānantaraṁ buddhippattiyā",
  "tika-s0304t0:72_1": "jīraṇasabhāvaṁ. Yattha cakkhādayo, tattheva visabhāgasamuṭṭhānalakkhaṇena byādhino",
  "tika-s0304t0:72_2": "uppattipaccayabhāvena byādhisabhāvaṁ. Maraṇasabhāvanti vināsasabhāvaṁ. Sokasabhāvanti",
  "tika-s0304t0:72_3": "ñātibyasanādinā ḍayhamānadukkhasabhāvaṁ. Saṁkilesikasabhāvanti taṇhādivasena saṁkilissanasabhāvaṁ.",
  "tika-s0304t0:73": "Jātidhammavaggavaṇṇanā niṭṭhitā.",
  "tika-s0304t0:74": "5. Sabbaaniccavaggavaṇṇanā",
  "tika-s0304t0:75_0": "43-52.Ñātapariññā āgatā visayavasena tabbisayassa dhammassa jotitattā. Itarā dve",
  "tika-s0304t0:75_1": "tīraṇapahānapariññāpi āgatā evāti veditabbā, tāsaṁ abhiññeyyadhammavisayattā ñāṇassa",
  "tika-s0304t0:75_2": "ca tīraṇapahānapariññāsambhavato. Pariññeyyapade tīraṇapariññāva āgatā, pahātabbapade",
  "tika-s0304t0:75_3": "pahānapariññāva āgatāti yojanā. Itarāpi dve gahitāyeva tāhi vinā atthasiddhiyā abhāvato.",
  "tika-s0304t0:75_4": "Paccakkhaṁ kātabbaṁ ārammaṇato asammohato paṭivijjhanena. Avuttāpi gahitāyeva parijānanassa",
  "tika-s0304t0:75_5": "yāvadeva pahānatthattā. Ekasabhāvena vinābhāvo anekaggaṭṭho. Upasaṭṭharogena viya",
  "tika-s0304t0:75_6": "anto eva abhihatasabbatā upahataṭṭho.",
  "tika-s0304t0:76": "Sabbaaniccavaggavaṇṇanā niṭṭhitā.",
  "tika-s0304t0:77": "Paṭhamo paṇṇāsako.",
  "tika-s0304t0:78": "6. Avijjāvaggavaṇṇanā",
  "tika-s0304t0:79_0": "53-62.Catūsu saccesu aññāṇaṁ tappaṭicchādakasammoho. Avindiyaṁ vindati, vindiyaṁ",
  "tika-s0304t0:79_1": "na vindatīti katvā vijjāya paṭipakkhova avijjā. Vijjāya uppannāya anavasesato avijjā",
  "tika-s0304t0:79_2": "pahīyati, taṁ dassento “vijjāti arahattamaggavijjā”ti āha. Na kevalaṁ aniccānupassanāvaseneva",
  "tika-s0304t0:79_3": "maggavuṭṭhānaṁ, atha kho itarānupassanāvasenapīti dassento “dukkhā…pe… pahīyatiyevā”ti",
  "tika-s0304t0:79_4": "āha. Sabbatthāti uparisuttante sandhāyāha. Tato aparepi taṁatthalakkhaṇavasena kathitasuttantepi.",
  "tika-s0304t0:79_5": "Tānipi hi tathā bujjhanakapuggalānamajjhāsayena vuttānīti.",
  "tika-s0304t0:80": "Avijjāvaggavaṇṇanā niṭṭhitā.",
  "tika-s0304t0:81": "7. Migajālavaggo",
  "tika-s0304t0:82": "1. Paṭhamamigajālasuttavaṇṇanā",
  "tika-s0304t0:83_0": "63. Cakkhuviññāṇaṁ dassanakiccanti vuttacakkhuviññāṇena passitabbanti āha “iṭṭhārammaṇabhūtā”ti.",
  "tika-s0304t0:83_1": "Kamanīyāti kāmetabbā. Manaṁ appāyantīti manāpāti āha “manavaḍḍhanakā”ti. Piyāyitabbasabhāvā",
  "tika-s0304t0:83_2": "piyarūpā. Kāmūpasaṁhitāti kāmapaṭisaṁyuttā. Ālambitabbatā eva cettha upasaṁhitatāti",
  "tika-s0304t0:83_3": "“ārammaṇaṁ katvā”tiādimāha. Taṇhāsaṅkhātā nandī taṇhānandī, na tuṭṭhinandīyeva “nandiṁ",
  "tika-s0304t0:83_4": "caratī”tiādīsu viya. Gāmantanti gāmasamīpaṁ. “Anupacāraṭṭhāna”nti vatvā taṁ dasseti “yatthā”tiādinā.",
  "tika-s0304t0:84": "Etthāti yathānīhate pāṭhe. “Imaṁ ekaṁ pariyāyaṁ ṭhapetvā”ti vuttaṁ tassa “pantānī”tipadena saṅgahitattā. Appasaddāni appanigghosānīti ettha appa-saddo abhāvattho.",
  "tika-s0304t0:85": "Paṭhamamigajālasuttavaṇṇanā niṭṭhitā.",
  "tika-s0304t0:86": "6. Samiddhilokapañhāsuttavaṇṇanā",
  "tika-s0304t0:87": "68.Āyācanasuttato paṭṭhāyāti migajālavagge dutiyasuttato paṭṭhāya. Paṭhamasutte pana dutiyakavihārādibhāvo vuttoti.",
  "tika-s0304t0:88": "Samiddhilokapañhāsuttavaṇṇanā niṭṭhitā.",
  "tika-s0304t0:89": "7. Upasenaāsīvisasuttavaṇṇanā",
  "tika-s0304t0:90_0": "69.Gahetvāti pārupanassa sithilakaraṇena vīmaṁsato mocetvā. Leṇacchāyāyāti purimadisāya",
  "tika-s0304t0:90_1": "leṇacchāyāyaṁ. Patitvāti leṇacchadanato bhassitvā. Phuṭṭhavisoti catūsu āsīvisesu",
  "tika-s0304t0:90_2": "so phuṭṭhaviso. Tenāha “tasmā”tiādi. Pariyādiyamānamevāti khepentameva, vināsentamevāti",
  "tika-s0304t0:90_3": "attho. Yathāparicchedenāti attano visaparicchedānurūpaṁ. Aññathābhāvanti vaḍḍhabhāvādipakatijahanaṁ.",
  "tika-s0304t0:90_4": "Sabhāvavigamoti vināso.",
  "tika-s0304t0:91": "Upasenaāsīvisasuttavaṇṇanā niṭṭhitā.",
  "tika-s0304t0:92": "8. Upavāṇasandiṭṭhikasuttavaṇṇanā",
  "tika-s0304t0:93_0": "70.Rūpaṁ paṭisaṁviditaṁ karoti ñātapariññāvasena. Rūparāganti nīlādibhede rūpadhamme",
  "tika-s0304t0:93_1": "rāgaṁ. Paṭisaṁviditaṁ karoti “ayaṁ me rāgo appahīno”ti. Etena sekkhānaṁ paccavekkhaṇā",
  "tika-s0304t0:93_2": "kathitā. Tena vuttaṁ “evampi kho, upavāṇa, sandiṭṭhiko dhammo hotī”tiādi. Rūparāgaṁ",
  "tika-s0304t0:93_3": "paṭisaṁviditaṁ karoti “natthi me ajjhattaṁ rūpesu rāgo”ti pajānāti. Asekkhānaṁ hāyaṁ paccavekkhaṇā.",
  "tika-s0304t0:94": "Upavāṇasandiṭṭhikasuttavaṇṇanā niṭṭhitā.",
  "tika-s0304t0:95": "9. Paṭhamachaphassāyatanasuttavaṇṇanā",
  "tika-s0304t0:96_0": "71.Phassākarānanti channaṁ phassānaṁ ākarānaṁ uppattiṭṭhānānaṁ, cakkhādīnanti attho.",
  "tika-s0304t0:96_1": "Naṭṭho nāma ahanti vadati, yo channaṁ phassāyatanānaṁ samudayādiṁ yathābhūtaṁ pajānāti,",
  "tika-s0304t0:96_2": "so vusitavā, itaro avusitavā ahañca tādisoti. Ayamevāti ayaṁ cakkhusmiṁ “netaṁ mamā”tiādinā",
  "tika-s0304t0:96_3": "tiṇṇaṁ gāhānaṁ abhāvo eva.",
  "tika-s0304t0:97": "Paṭhamachaphassāyatanasuttavaṇṇanā niṭṭhitā.",
  "tika-s0304t0:98": "10. Dutiyachaphassāyatanasuttavaṇṇanā",
  "tika-s0304t0:99": "72.Apunabbhavoti punabbhavābhāvo.",
  "tika-s0304t0:100": "11. Tatiyachaphassāyatanasuttavaṇṇanā",
  "tika-s0304t0:101": "73.Panassasanti ekaṁsena naṭṭhoti ayamettha atthoti āha “atinaṭṭho”ti, dhurato eva naṭṭhoti attho.",
  "tika-s0304t0:102": "Tatiyachaphassāyatanasuttavaṇṇanā niṭṭhitā.",
  "tika-s0304t0:103": "Migajālavaggavaṇṇanā niṭṭhitā.",
  "tika-s0304t0:104": "8. Gilānavaggo",
  "tika-s0304t0:105": "1-5. Paṭhamagilānasuttādivaṇṇanā",
  "tika-s0304t0:106": "74-78.Appaññātoti nāmagottato ceva sīlādiguṇehi ca appaññāto avissuto. Theramajjhimabhāvaṁ appattatāya navo.",
  "tika-s0304t0:107": "Paṭhamagilānasuttādivaṇṇanā niṭṭhitā.",
  "tika-s0304t0:108": "7. Dutiyaavijjāpahānasuttavaṇṇanā",
  "tika-s0304t0:109_0": "80. Aniccādivasena abhinivisanaṁ abhiniveso, so eva dhammasabhāvaṁ atikkamitvā parato",
  "tika-s0304t0:109_1": "āmasanato parāmāso, so eva gāho. Tena abhinivesaparāmāsaggāhena gaṇhituṁ na yuttā",
  "tika-s0304t0:109_2": "aniccādisabhāvattā. Saṅkhārā eva pavattiyā kāraṇabhāvato saṅkhāranimittāni. Yo saṅkhāresu",
  "tika-s0304t0:109_3": "apariññātābhinivesena passitabbo attākāro, so na hotīti añño anattākāro, tato aññato",
  "tika-s0304t0:109_4": "passati. Pariññātābhinivesoti tīraṇapariññāya paricchijja ñātamicchābhiniveso. Pariññātābhinivesoti",
  "tika-s0304t0:109_5": "vā pariññātavipassanābhiniveso. Vipassanāti arūpasattakavasena vipassanāya parijānitabbā.",
  "tika-s0304t0:110": "Dutiyaavijjāpahānasuttavaṇṇanā niṭṭhitā.",
  "tika-s0304t0:111": "8. Sambahulabhikkhusuttavaṇṇanā",
  "tika-s0304t0:112": "81.Kevalanti itaralakkhaṇehi avomissaṁ.",
  "tika-s0304t0:113": "10. Phaggunapañhāsuttavaṇṇanā",
  "tika-s0304t0:114_0": "83. Taṇhāya pahīnāya diṭṭhimānāpi pahīnā evāti “taṇhāpapañcassa chinnattā chinnapapañce”ti",
  "tika-s0304t0:114_1": "vuttaṁ. Dutiyapadepi eseva nayo. Idha sattavohāro cakkhādīsu vijjamānesu eva hoti,",
  "tika-s0304t0:114_2": "tasmā parinibbutānañca vohāro cakkhādīsu sannissayeneva, nāññathāti atikkantabuddhehi",
  "tika-s0304t0:114_3": "pariharitāni cakkhusotādīni pucchāmīti pucchati “atthi nu kho bhante”tiādinā. Cakkhusotādivaṭṭaṁ vaṭṭe pavatteyya.",
  "tika-s0304t0:115": "Phaggunapañhāsuttavaṇṇanā niṭṭhitā.",
  "tika-s0304t0:116": "Gilānavaggavaṇṇanā niṭṭhitā.",
  "tika-s0304t0:117": "9. Channavaggo",
  "tika-s0304t0:118": "1. Palokadhammasuttavaṇṇanā",
  "tika-s0304t0:119": "84.Aniccalakkhaṇameva kathitaṁ, tañca pariyāyena, aniccalakkhaṇe kathite itaralakkhaṇāni kathitāneva honti byabhicārabhāvato.",
  "tika-s0304t0:120": "2. Suññatalokasuttavaṇṇanā",
  "tika-s0304t0:121": "85. Attano idanti attaniyanti āha “attano santakenā”ti.",
  "tika-s0304t0:122": "3. Saṁkhittadhammasuttavaṇṇanā",
  "tika-s0304t0:123": "86.Vuttanayeneva veditabbanti khandhiyavagge khandhavasena āgataṁ, idha āyatanavasenāti ayameva viseso.",
  "tika-s0304t0:124": "4. Channasuttavaṇṇanā",
  "tika-s0304t0:125_0": "87. Sabbanimittehi paṭisallīyati etenāti paṭisallānaṁ, phalasamāpatti. Jīvitahārakasatthaṁ",
  "tika-s0304t0:125_1": "jīvitassa haraṇato, sattānañca sasanato hiṁsanato. Paricaritoti payirupāsito. Tena",
  "tika-s0304t0:125_2": "yathānusiṭṭhaṁ paṭipajjinti dīpeti.",
  "tika-s0304t0:126_0": "Anupavajjanti parehi na upavaditabbaṁ. Taṁ panettha āyatiṁ appaṭisandhibhāvato hotīti",
  "tika-s0304t0:126_1": "āha “appavattika”nti. “Netaṁ mamā”tiādīni vadanto arahatte pakkhipitvā kathesi. Puthujjanabhāvameva",
  "tika-s0304t0:126_2": "dīpento vadati akatakiccabhāvadīpanena. Kiñcāpi thero pucchitaṁ pañhaṁ arahatte pakkhipitvā",
  "tika-s0304t0:126_3": "kathesi, “na samanupassāmī”ti pana vadanto kiñci nipphattiṁ na kathesi, tasmā “idampi",
  "tika-s0304t0:126_4": "manasi kātabba”nti idaṁ ānetvā sambandho.",
  "tika-s0304t0:127_0": "Kilesapassaddhīti kilesapariḷāhavūpasamo. Bhavatthāya puna bhavatthāya. Ālayanikanti",
  "tika-s0304t0:127_1": "pariyuṭṭhāneti bhavantare apekkhāsaññite ālaye nikantiyā ca pariyuṭṭhānappattiyā.",
  "tika-s0304t0:127_2": "Asati avijjamānāya. Paṭisandhivasena aññabhavato idhāgamanaṁ āgati nāma. Cutivasena",
  "tika-s0304t0:127_3": "gamananti cavanavasena ito gati. Anurūpagamanaṁ gati nāma tadubhayaṁ na hoti. Cutūpapāto",
  "tika-s0304t0:127_4": "aparāparabhavanavasena cuti, upapajjanavasena upapāto, tadubhayampi na hoti. Evaṁ",
  "tika-s0304t0:127_5": "pana cutūpapāte asati nevidha na idha loke. Na huraṁ na paraloke hoti. Tato eva na",
  "tika-s0304t0:127_6": "ubhayattha hoti. Ayameva anto ayaṁ idhaloke paraloke ca abhāvoyeva dukkhassa pariyosānaṁ.",
  "tika-s0304t0:127_7": "Ayamevāti yathāvutto eva – ettha etasmiṁ pāṭhe paramparāgato pamāṇabhūto attho.",
  "tika-s0304t0:128_0": "Ye panāti sammavādino sandhāya vadati. Antarābhavaṁ icchanti “evaṁ bhavena bhavantarasambandho",
  "tika-s0304t0:128_1": "yujjeyyā”ti. Niratthakaṁ antarābhavassa nāma kassaci abhāvato. Cutikkhandhānantarañhi",
  "tika-s0304t0:128_2": "paṭisandhikkhandhānaṁyeva pātubhāvo. Tenāha “antarābhavassa…pe… paṭikkhittoyevā”ti.",
  "tika-s0304t0:128_3": "Tattha bhāvoti atthitā. Abhidhamme kathāvatthuppakaraṇe paṭikkhittoyeva. Yadi evaṁ",
  "tika-s0304t0:128_4": "“antarenā”ti idaṁ kathanti āha “antarenā”tiādi. Vikappato aññaṁ vikappantaraṁ, tassa",
  "tika-s0304t0:128_5": "dīpanaṁ “antarenā”ti vacanaṁ. Na antarābhavadīpanaṁ tādisassa anupalabbhanato payojanābhāvato",
  "tika-s0304t0:128_6": "ca. Yattha hi vipākaviññāṇassa paccayo, tatthassa nissayabhūtassa vatthussa sahabhāvīnañca",
  "tika-s0304t0:128_7": "khandhānaṁ sambhavoti saddhiṁ attano nissayena viññāṇaṁ uppajjatevāti nāssa uppattiyā",
  "tika-s0304t0:128_8": "desadūratā veditabbā. “Neva idha na hura”nti vuttadvayato aparaṁ vikappena “na ubhaya”nti,",
  "tika-s0304t0:128_9": "tatthapi na hotiyevāti adhippāyo. “Antarenā”ti vā “vinā”ti iminā samānattho nipāto,",
  "tika-s0304t0:128_10": "tasmā nevidha, na huraṁ, ubhayaṁ vināpi nevāti attho.",
  "tika-s0304t0:129_0": "Āharīti chinnavasena gaṇhi. Tenāha “kaṇṭhanāḷaṁ chindī”ti. Pariggaṇhantoti sammasanto.",
  "tika-s0304t0:129_1": "Parinibbuto dīgharattaṁ vipassanāyaṁ yuttapayuttabhāvato. “Anupavajjaṁ channena bhikkhunā",
  "tika-s0304t0:129_2": "satthaṁ āharita”nti, kathesīti asekkhakāle byākaraṇaṁ viya katvā kathesi.",
  "tika-s0304t0:130_0": "Imināti “upavajjakulānī”ti iminā vacanena. Theroti sāriputtatthero. Evanti evaṁ pubbakālesu",
  "tika-s0304t0:130_1": "saṁsaṭṭhavihārī hutvā ṭhito pacchā arahattaṁ pāpuṇissatīti āsaṅkanto pucchati. Sesaṁ uttānameva.",
  "tika-s0304t0:131": "Channasuttavaṇṇanā niṭṭhitā.",
  "tika-s0304t0:132": "5-6. Puṇṇasuttādivaṇṇanā",
  "tika-s0304t0:133_0": "88-89.Tanti cakkhurūpadvayaṁ. Tenāha “cakkhuñceva rūpañcā”ti. Nandisamudayāti nandiyā",
  "tika-s0304t0:133_1": "samudayataṇhāya sesakāraṇehi nandiyā samuditi samodhānaṁ nandisamudayo, tasmā nandisamudayā.",
  "tika-s0304t0:133_2": "Tenāha “taṇhāya samodhānenā”ti. Pañcakkhandhasaṅkhātassa dukkhassa samodhānena samuditi",
  "tika-s0304t0:133_3": "pavattiyevāti saha samudayena dukkhassa dassitattā “vaṭṭaṁ matthakaṁ pāpetvā”ti vuttaṁ.",
  "tika-s0304t0:133_4": "Nirodhūpāyena saddhiṁ nirodhassa dassitattā “vivaṭṭaṁ matthakaṁ pāpetvā”ti. Pucchānusandhiādīsu",
  "tika-s0304t0:133_5": "aññataro na hotīti āha – “pāṭiyekko anusandhī”ti.",
  "tika-s0304t0:134_0": "Caṇḍāti kodhanā. Duṭṭhāti dosavantoti attho. Kibbisāti pāpā. Kakkhaḷāti dāruṇā. Ghaṭikamuggarenāti",
  "tika-s0304t0:134_1": "ekasmiṁ pakkhe ghaṭikaṁ dassetvā katena rassadaṇḍena. Sattānaṁ sasanato satthaṁ,",
  "tika-s0304t0:134_2": "tato eva jīvitassa haraṇato hārakañcāti satthahārakaṁ. Indriyasaṁvaro “damo”ti vutto",
  "tika-s0304t0:134_3": "manacchaṭṭhānaṁ indriyānaṁ damanato. Paññā “damo”ti vuttā kilesavisevitānaṁ damanato",
  "tika-s0304t0:134_4": "vūpasamanato. Uposathakammaṁ “damo”tivuttaṁ kāyadvārādīhi uppajjanakaasamassa damanato.",
  "tika-s0304t0:134_5": "Khanti “damo”ti veditabbā akkhantiyā damanato vūpasamanato. Tenāha “upasamoti tasseva vevacana”nti.",
  "tika-s0304t0:135_0": "Etthāti sunāparantajanapade. Ete dveti ayaṁ puṇṇatthero tassa kaniṭṭhoti ete dve",
  "tika-s0304t0:135_1": "bhātaro. Āhacca aṭṭhāsi uḷāraṁ buddhārammaṇaṁ pītiṁ uppādetvā. Satta sīhanāde naditvāti",
  "tika-s0304t0:135_2": "mammacchedakānampi akkosaparibhāsānaṁ khamane santosābhāvadīpanaṁ, pāṇippahārassa,",
  "tika-s0304t0:135_3": "leḍḍuppahārassa, daṇḍappahārassa, satthappahārassa, jīvitavoropanassa, khamane santosābhāvadīpanañcāti",
  "tika-s0304t0:135_4": "evaṁ satta sīhanāde naditvā. Catūsu ṭhānesu vasitattā pāḷiyaṁ vasanaṭṭhānaṁ anuddesikaṁ",
  "tika-s0304t0:135_5": "katvā “sunāparantasmiṁ janapade viharati”icceva vuttaṁ.",
  "tika-s0304t0:136_0": "Catūsu ṭhānesūti abbuhatthapabbate, samuddagirivihāre, mātulagirimhi, makuḷakārāmavihāreti",
  "tika-s0304t0:136_1": "imesu catūsu ṭhānesu. Tanti caṅkamaṁ āruyha koci bhikkhu caṅkamituṁ samattho natthi",
  "tika-s0304t0:136_2": "mahatā samuddaparissayena bhāvanāmanasikārassa anabhisambhuṇanato. Uppātikanti uppātakaraṁ",
  "tika-s0304t0:136_3": "mahāsaṅkhobhaṁ uṭṭhapetvā. Sammukheti anilapadese. Paṭivedesunti pavedesuṁ.",
  "tika-s0304t0:137_0": "Āraddhakālato paṭṭhāyāti maṇḍalamāḷassa kātuṁ pathavīmitakālato pabhuti. Saccabandhena",
  "tika-s0304t0:137_1": "pañcasatāni paripūretuṁ “ekūnapañcasatāna”nti vuttaṁ. Gandhakuṭinti jetavanamahāvihāre mahāgandhakuṭiṁ.",
  "tika-s0304t0:138_0": "Saccabandhanāmoti saccabandhe pabbate ciranivāsitāya “saccabandho”tveva laddhanāmo.",
  "tika-s0304t0:138_1": "Arahattaṁ pāpuṇīti pañcābhiññāparivāraṁ arahattaṁ adhigacchi. Tenāha “maggenevassa abhiññā āgatā”ti.",
  "tika-s0304t0:139_0": "Tasmiṁ sannipatitā mahājanā keci sotāpannā, keci sakadāgāmino, keci anāgāmino, keci",
  "tika-s0304t0:139_1": "arahanto ahesuṁ. Tatthāpi keci tevijjā, keci chaḷabhiññā, keci paṭisambhidappattā",
  "tika-s0304t0:139_2": "ahesuṁ. Taṁ sandhāya vuttaṁ “mahājanassa bandhanamokkho jāto”ti. Ye pana tattha saraṇagamanapañcasīladasasīlasamādānena",
  "tika-s0304t0:139_3": "laddhānuggahā, tesaṁ devatānañca vasena “mahantaṁ buddhakolāhalaṁ ahosī”ti vuttaṁ.",
  "tika-s0304t0:140_0": "Aruṇaṁpana mahāgandhakuṭiyaṁyeva uṭṭhapesi devatānuggahatthañceva kulānudayāya ca.",
  "tika-s0304t0:140_1": "Apāyamagge otārito “koci lokassa sajitā atthi, tassa vasena pavattisaṁhārā honti,",
  "tika-s0304t0:140_2": "tenevāyaṁ pajā sanāthā hoti, taṁ yuñjati ca tasmiṁ tasmiṁ kamme”ti micchāgāhehi.",
  "tika-s0304t0:140_3": "Paricaritabbaṁ yāci “ettha mayā ciraṁ vasitabba”nti.",
  "tika-s0304t0:141": "Chaṭṭhanti bāhiyasuttaṁ. Taṁ uttānameva heṭṭhā vuttanayattā.",
  "tika-s0304t0:142": "Puṇṇasuttādivaṇṇanā niṭṭhitā.",
  "tika-s0304t0:143": "7-8. Paṭhamaejāsuttādivaṇṇanā",
  "tika-s0304t0:144_0": "90-91. Ejati chaḷārammaṇanimittaṁ kampatīti ejā. Tenāha “calanaṭṭhenā”ti. Ābādhanaṭṭhena",
  "tika-s0304t0:144_1": "pīḷanaṭṭhena. Anto dosanaṭṭhenāti antocitte eva padussanaṭṭhena. Nikantanaṭṭhenāti",
  "tika-s0304t0:144_2": "chindanaṭṭhena. Heṭṭhā gahitamevāti heṭṭhā maññitasamugghātasāruppasutte āgatameva.",
  "tika-s0304t0:144_3": "Vuttanayameva maññitasamugghātasutte.",
  "tika-s0304t0:145": "Paṭhamaejāsuttādivaṇṇanā niṭṭhitā.",
  "tika-s0304t0:146": "9-10. Paṭhamadvayasuttādivaṇṇanā",
  "tika-s0304t0:147_0": "92-93.Dvayanti dukaṁ. Pāḷiyaṁ āmeḍitalopena niddesoti āha “dve dve koṭṭhāse”ti. Evametanti",
  "tika-s0304t0:147_1": "evaṁ aniccādibhāvena etaṁ cakkhurūpañcāti dvayaṁ. Calatīti anavaṭṭhānena pacalati.",
  "tika-s0304t0:147_2": "Byathatīti jarāya maraṇena ca pavedhati. Hetu ceva uppattinimittattā. Sahagatīti",
  "tika-s0304t0:147_3": "sahappavatti, tāya gahetabbattā “saṅgatī”ti phasso vutto. Esa nayo sesapadadvayepi.",
  "tika-s0304t0:147_4": "Yasmā ca saṁgacchamānadhammavimuttā saṅgati nāma natthi, tathā sannipātasamavāyā,",
  "tika-s0304t0:147_5": "tesaṁ vasena nibbatto phasso tathā vuccatīti. Tenāha “iminā”tiādi.",
  "tika-s0304t0:148_0": "Vatthūti cakkhu nissayapaccayādibhāvena. Ārammaṇanti rūpaṁ ārammaṇapaccayādibhāvena.",
  "tika-s0304t0:148_1": "Sahajātā tayo khandhā vedanādayo, te sahajātādipaccayabhāvena. Ayaṁ hetūti ayaṁ tividho",
  "tika-s0304t0:148_2": "hetū. Phassenātiādīsu ayaṁ saṅkhepattho – yasmā rūpārammaṇe phasse attano phusanakiccaṁ",
  "tika-s0304t0:148_3": "karonte evaṁ vedanā anubhavanakiccaṁ, saññā sañjānanakiccaṁ karoti, tasmā “phassena",
  "tika-s0304t0:148_4": "phuṭṭhamevā”tiādivuttameva atthaṁ idāni puggalādhiṭṭhānena dassetuṁ “phuṭṭho”tiādi",
  "tika-s0304t0:148_5": "vuttaṁ. Pañceva khandhā bhagavatā samatiṁsāya ākārehi vuttā. Kasmāti āha “katha”ntiādi.",
  "tika-s0304t0:148_6": "Rukkhasākhāsu rukkhavohāro viya ekekadhammepi khandhavohāro hotiyeva. Tenāha bhagavā",
  "tika-s0304t0:148_7": "– “viññāṇaṁ viññāṇakkhandho”ti.",
  "tika-s0304t0:149": "Paṭhamadvayasuttādivaṇṇanā niṭṭhitā.",
  "tika-s0304t0:150": "Channavaggavaṇṇanā niṭṭhitā.",
  "tika-s0304t0:151": "10. Saḷavaggo",
  "tika-s0304t0:152": "1. Adantaaguttasuttavaṇṇanā",
  "tika-s0304t0:153_0": "94.Adamitāti damaṁ nibbisevanabhāvaṁ anītā. Agopitāti satisaṅkhātāya vatiyā na rakkhitā.",
  "tika-s0304t0:153_1": "Apihitāti satikavāṭena na pihitā. Catūhipi padehi indriyānaṁ anāvaraṇamevāha. Adhikaṁ",
  "tika-s0304t0:153_2": "vahantīti adhivāhā, dukkhassa adhivāhā dukkhādhivāhā. Nirayesu uppajjanakaṁ nerayikaṁ.",
  "tika-s0304t0:153_3": "Ādi-saddena sesapāḷiṁ saṅgaṇhāti.",
  "tika-s0304t0:154": "Saḷevāti cha-kārassa sa-kāro, ḷa-kāro padasandhikaro. Yatthāti nimittatthe bhummaṁ. Anavassutā atintāti rāgena atemitā.",
  "tika-s0304t0:155_0": "Assāditanti assādaṁ itaṁ upagataṁ. Tenāha “assādavanta”nti. Sukhadukkhanti iṭṭhāniṭṭhaṁ.",
  "tika-s0304t0:155_1": "Anvayatīti anvayo, hetu. Phassoti anvayo etassāti phassanvayanti āha – “phassahetuka”nti.",
  "tika-s0304t0:155_2": "“Aviruddha”iti vibhattilopena niddeso.",
  "tika-s0304t0:156_0": "Papañcasaññāti taṇhādisamadhūpasaṁhatasaññā. Tenāha “kilesasaññāya papañcasaññā nāma",
  "tika-s0304t0:156_1": "hutvā”ti. Papañcasaññā etesaṁ atthīti papañcasaññā, itarītarā narā. Papañcayantāti",
  "tika-s0304t0:156_2": "saṁsāre papañcaṁ cirāyanaṁ karontā. Saññinoti gehassitasaññāya saññāvanto. Manomayaṁ",
  "tika-s0304t0:156_3": "vitakkanti kevalaṁ manasā sambhāvitaṁ micchāvitakkaṁ. Irīyatīti iriyaṁ paṭipattiṁ",
  "tika-s0304t0:156_4": "irīyati paṭipajjati.",
  "tika-s0304t0:157_0": "Suṭṭhu bhāvitoti suṭṭhubhāvaṁ subhāvanaṁ ito bhāvitabhāvito. Phuṭṭhassa cittanti",
  "tika-s0304t0:157_1": "tena yathāvuttaphassena phuṭṭhaṁ assa cittaṁ. Na vikampate kvacīti kismiñci iṭṭhāniṭṭhārammaṇe",
  "tika-s0304t0:157_2": "na kampati. Pāragāti pāragāmino bhavatha.",
  "tika-s0304t0:158": "Adantaaguttasuttavaṇṇanā niṭṭhitā.",
  "tika-s0304t0:159": "2. Mālukyaputtasuttavaṇṇanā",
  "tika-s0304t0:160": "95.Apasādetīti tajjeti. Ussādetīti ukkaṁseti. Ayaṁ kira thero mālukyaputto. Pamajjitvāti yonisomanasikārassa ananuyujjanena pamajjitvā.",
  "tika-s0304t0:161_0": "Yatrāti paccattaṁ vacanālaṅkāre. Nāmāti asambhāvane apasādanapakkhe, ussādanapakkhe",
  "tika-s0304t0:161_1": "pana sambhāvane. Kiṁ jātanti kiṁ tena mahallakabhāvena jātanti mahallakabhāvaṁ tiṇāyapi",
  "tika-s0304t0:161_2": "amaññamāno vadati. Tenāha “yadi…pe… anuggaṇhanto”ti. Anuggaṇhantoti acintento. Mādisānaṁ",
  "tika-s0304t0:161_3": "bhagavato ovādo upakārāvahoti etarahi ovādañca pasaṁsanto.",
  "tika-s0304t0:162_0": "“Adiṭṭhā adiṭṭhapubbā”tiādinā parikappavasena vuttanidassanaṁ “yathā etesu chandādayo",
  "tika-s0304t0:162_1": "na honti, evamitaresupi pariññātesū”ti nayapaṭipajjanatthaṁ, tesampi imehi samānetabbattā.",
  "tika-s0304t0:162_2": "Tena vuttaṁ “supinakūpamā kāmā”ti.",
  "tika-s0304t0:163_0": "Cakkhuviññāṇena diṭṭhe diṭṭhamattanti cakkhuviññāṇassa rūpāyatanaṁ yattako gahaṇākāro,",
  "tika-s0304t0:163_1": "tattakaṁ. Kittakaṁ pamāṇanti attasaṁvediyaṁ parassa na disitabbaṁ, kappanāmattaṁ",
  "tika-s0304t0:163_2": "rūpaṁ. Tenāha “cakkhuviññāṇaṁ hī”tiādi. Rūpeti rūpāyatane. Rūpamattamevāti nīlādibhedaṁ",
  "tika-s0304t0:163_3": "rūpāyatanamattaṁ, na nīlādi. Visesanivattanattho hi ayaṁ matta-saddo. Yadi evaṁ,",
  "tika-s0304t0:163_4": "eva-kāro kimatthiyo? Cakkhuviññāṇañhi rūpāyatane labbhamānampi nīlādivisesaṁ “idaṁ",
  "tika-s0304t0:163_5": "nīlaṁ nāma, idaṁ pītaṁ nāmā”ti na gaṇhāti. Kuto niccāniccādisabhāvatthanti saṁhitassapi",
  "tika-s0304t0:163_6": "nivattanatthaṁ evakāraggahaṇaṁ. Tenāha “na niccādisabhāva”nti. Sesaviññāṇehipīti javanaviññāṇehipi.",
  "tika-s0304t0:164_0": "Diṭṭhaṁ nāma cakkhuviññāṇaṁ rūpāyatanassa dassananti katvā. Tenāha “rūpe rūpavijānana”nti.",
  "tika-s0304t0:164_1": "Cakkhuviññāṇamattamevāti yattakaṁ cakkhuviññāṇaṁ rūpāyatane gahaṇamattaṁ, taṁmattameva",
  "tika-s0304t0:164_2": "me sabbaṁ cittaṁ bhavissatīti attho. “Rāgādirahenā”ti vā pāṭho. Diṭṭhaṁ nāma padatthato",
  "tika-s0304t0:164_3": "cakkhuviññāṇena diṭṭhaṁ rūpaṁ. Tatthevāti cakkhuviññāṇena diṭṭhamatte rūpe. Cittattayaṁ",
  "tika-s0304t0:164_4": "diṭṭhamattaṁ nāma cakkhuviññāṇaṁ viya rāgādivirahena pavattanato. Tenāha “yathā ta”nti ādi.",
  "tika-s0304t0:165": "Manodvārāvajjanenaviññātārammaṇaṁ viññātanti adhippetaṁ rāgādivirahena viññeyyato. Tenāha “yathā āvajjanenā”tiādi.",
  "tika-s0304t0:166_0": "Tadāti tasmiṁ kāle, na tato paṭṭhāyāti ayamettha atthoti dasseti. “Diṭṭhamatta”ntiādinā",
  "tika-s0304t0:166_1": "yesaṁ rāgādīnaṁ nivattanaṁ adhippetaṁ, te “tenā”ti ettha ta-saddena paccāmasīyantīti",
  "tika-s0304t0:166_2": "“tena rāgena vā ratto”tiādi vuttaṁ. Tatthāti visaye bhummaṁ, visayabhāvo ca visayinā",
  "tika-s0304t0:166_3": "sambandhavasena icchitabboti vuttaṁ “paṭibaddho”tiādi.",
  "tika-s0304t0:167": "Satīti rūpassa yathāsabhāvasallakkhaṇā sati muṭṭhā piyanimittamanasikārena anuppajjanato na dissati nappavattati. Ajjhosāti ajjhosāya. Gilitvā pariniṭṭhapetvā attaniyakaraṇena.",
  "tika-s0304t0:168_0": "Abhijjhā ca vihesā cāti karaṇatthe paccattavacananti āha – “abhijjhāya ca vihesāya",
  "tika-s0304t0:168_1": "cā”ti. Atthavasena vibhattipariṇāmoti āha – “abhijjhāvihesāhī”ti. Ācinantassāti vaḍḍhentassa.",
  "tika-s0304t0:168_2": "Paṭissatoti patissato sabbattha satiyā yutto. Sevato cāpīti ettha ca-saddo api-saddo",
  "tika-s0304t0:168_3": "ca nipātamattanti “sevantassa”icceva attho vutto.",
  "tika-s0304t0:169": "Mālukyaputtasuttavaṇṇanā niṭṭhitā.",
  "tika-s0304t0:170": "3. Parihānasuttavaṇṇanā",
  "tika-s0304t0:171_0": "96.Parihānasabhāvanti anavajjadhammehi parihāyanasabhāvaṁ. Abhibhavitānīti abhibhūtāni",
  "tika-s0304t0:171_1": "nibbisevanabhāvākārena. Sarasaṅkappāti tasmiṁ tasmiṁ visaye anavaṭṭhitabhāvena saṅkappā.",
  "tika-s0304t0:171_2": "Saṁyojaniyāti saṁyojetabbā. Saṁyojanānañhi punappunaṁ uppattiyā okāsaṁ dento kilesajātaṁ",
  "tika-s0304t0:171_3": "adhivāseti nāma. Kileso eva kilesajātaṁ. Ārammaṇaṁ pana citte karonto adhivāseti",
  "tika-s0304t0:171_4": "nāma. Chandarāgappahānena na pajahati ārammaṇaṁ, kilesaṁ pana anuppattidhammatāpādanena",
  "tika-s0304t0:171_5": "eva. Abhibhavitaṁ āyatananti kathitaṁ adhivāsanādinā. “Kathañca, bhikkhave, parihānadhammo",
  "tika-s0304t0:171_6": "hotī”ti dhammaṁ pucchitvā taṁ vibhajantena bhagavatā “tañce bhikkhu adhivāsetī”tiādinā",
  "tika-s0304t0:171_7": "puggalena puggalādhiṭṭhānena dhammo dassito.",
  "tika-s0304t0:172": "Parihānasuttavaṇṇanā niṭṭhitā.",
  "tika-s0304t0:173": "4. Pamādavihārīsuttavaṇṇanā",
  "tika-s0304t0:174_0": "97.Napidahitvā cakkhundriyaṁ na pidahitvā sañchāditvā ṭhitassa. Byāsiñcatīti kilesehi",
  "tika-s0304t0:174_1": "visesena āsiñcati. Kilesatintanti kilesehi avassutaṁ. Dubbalapīti taruṇā na balappattā.",
  "tika-s0304t0:174_2": "Balavapīti ubbegā pharaṇappattā ca pīti. Darathappassaddhīti kāyacittadarathavūpasamalakkhaṇā",
  "tika-s0304t0:174_3": "passaddhi. Na uppajjanti paccayaparamparāya asiddhattā. “Kathañca, bhikkhave, pamādavihārī",
  "tika-s0304t0:174_4": "hotī”tiādinā puggalaṁ pucchitvā “pāmojjaṁ na hoti, pāmojjaṁ jāyatī”tiādinā ca, dhammena",
  "tika-s0304t0:174_5": "“pamādavihārī appamādavihārī”ti ca puggalo dassito.",
  "tika-s0304t0:175": "Pamādavihārīsuttavaṇṇanā niṭṭhitā.",
  "tika-s0304t0:176": "5. Saṁvarasuttavaṇṇanā",
  "tika-s0304t0:177_0": "98.Idanti “kathañca, bhikkhave, asaṁvaro”ti? Idaṁ vacanaṁ. Pahātabbadhammakkhānavasenāti",
  "tika-s0304t0:177_1": "pahātabbadhammasseva kathanaṁ vuttaṁ. “Kathañca, bhikkhave, asaṁvaro hotī”ti dhammaṁ",
  "tika-s0304t0:177_2": "pucchitvā “santi, bhikkhave, cakkhuviññeyyā rūpā”tiādinā dhammova vibhatto.",
  "tika-s0304t0:178": "Saṁvarasuttavaṇṇanā niṭṭhitā.",
  "tika-s0304t0:179": "6. Samādhisuttavaṇṇanā",
  "tika-s0304t0:180": "99.Cittekaggatāyāti samathavasena cittekaggatāya. Parihāyamāneti tassa alābhena parihāyamāne. Kammaṭṭhānanti vipassanākammaṭṭhānaṁ, samathameva vā.",
  "tika-s0304t0:181": "7. Paṭisallānasuttavaṇṇanā",
  "tika-s0304t0:182": "100.Kammaṭṭhānanti samathavipassanākammaṭṭhānaṁ.",
  "tika-s0304t0:183": "8-9. Paṭhamanatumhākaṁsuttādivaṇṇanā",
  "tika-s0304t0:184": "101-102.Upamaṁ parivāretvāti upamaṁ pariharitvā. Suddhikavasenāti upamāya vinā kevalameva.",
  "tika-s0304t0:185": "10. Udakasuttavaṇṇanā",
  "tika-s0304t0:186_0": "103.Udakoti tassa nāmaṁ. Vedaṁ ñāṇaṁ. Sabbaṁ jitavāti sabbaji. Avakhatanti nikhataṁ.",
  "tika-s0304t0:186_1": "Ucchādanadhammoti ucchādetabbasabhāvo. Parimaddanadhammoti parimadditabbasabhāvo.",
  "tika-s0304t0:186_2": "Parihatoti pariharito. Odanakummāsūpacayucchādanaparimaddanapadehīti vattabbaṁ. Ucchādanaṁ",
  "tika-s0304t0:186_3": "vā parimaddanamattamevāti katvā na gahitaṁ.",
  "tika-s0304t0:187": "Udakasuttavaṇṇanā niṭṭhitā.",
  "tika-s0304t0:188": "Saḷavaggavaṇṇanā niṭṭhitā.",
  "tika-s0304t0:189": "Dutiyo paṇṇāsako.",
  "tika-s0304t0:190": "11. Yogakkhemivaggo",
  "tika-s0304t0:191": "1. Yogakkhemisuttavaṇṇanā",
  "tika-s0304t0:192_0": "104.Catūhiyogehīti kāmayogādīhi catūhi yogehi. Kheminoti khemavato kusalino. Kāraṇabhūtanti",
  "tika-s0304t0:192_1": "kattabbaupāyassa kāraṇabhūtaṁ. Pariyāyati pavattiṁ nivattiñca ñāpetīti pariyāyo,",
  "tika-s0304t0:192_2": "dhammo ca so pariyattidhammattā pariyāyo cāti dhammapariyāyo, taṁ dhammapariyāyaṁ.",
  "tika-s0304t0:192_3": "Yasmā pana so tassādhigamassa kāraṇaṁ hoti, tasmā vuttaṁ “dhammakāraṇa”nti. Yuttinti",
  "tika-s0304t0:192_4": "samathavipassanādhammānīti vā catusaccadhammānīti vā. “Tasmā”ti padaṁ uddharitvā",
  "tika-s0304t0:192_5": "– “kasmā”ti kāraṇaṁ pucchanto “kiṁ akkhātattā, udāhu pahīnattā”ti vibhajitvā pucchi.",
  "tika-s0304t0:192_6": "Yasmā pana chandarāgappahānaṁ yogakkhemibhāvassa kāraṇaṁ, na kathanaṁ, tasmā “pahīnattā”tiādi vuttaṁ.",
  "tika-s0304t0:193": "Yogakkhemisuttavaṇṇanā niṭṭhitā.",
  "tika-s0304t0:194": "2-10. Upādāyasuttādivaṇṇanā",
  "tika-s0304t0:195_0": "105-113.Vedanāsukhadukkhanti vedanāsaṅkhātaṁ sukhañca dukkhañca kathitaṁ. “Ajjhattaṁ",
  "tika-s0304t0:195_1": "sukhaṁ dukkha”nti vuttattā vimuttisukhassa ca saḷāyatanadukkhassa ca kathitattā vivaṭṭasukhaṁ",
  "tika-s0304t0:195_2": "cettha kathitamevāti sakkā viññātuṁ. Kāmaṁ khandhiyavagge khandhavasena desanā āgatā,",
  "tika-s0304t0:195_3": "na āyatanavasena. Ettha pana vattabbaṁ atthajātaṁ khandhiyavagge vuttanayamevāti.",
  "tika-s0304t0:196": "Upādāyasuttādivaṇṇanā niṭṭhitā.",
  "tika-s0304t0:197": "Yogakkhemivaggavaṇṇanā niṭṭhitā.",
  "tika-s0304t0:198": "12. Lokakāmaguṇavaggo",
  "tika-s0304t0:199": "1-2. Paṭhamamārapāsasuttādivaṇṇanā",
  "tika-s0304t0:200_0": "114-115. Āvasati ettha kilesamāroti āvāso. Kāmaguṇaajjhattikabāhirāni āyatanāni.",
  "tika-s0304t0:200_1": "Kilesamārassa āvāsaṁ gato vasaṁ gato. Tividhassāti papañcasaññāsaṅkhātassa tividhassapi",
  "tika-s0304t0:200_2": "mārassa. Tato eva devaputtamārassapi vasaṁ gatoti sakkā viññātuṁ.",
  "tika-s0304t0:201": "Paṭhamamārapāsasuttādivaṇṇanā niṭṭhitā.",
  "tika-s0304t0:202": "3. Lokantagamanasuttavaṇṇanā",
  "tika-s0304t0:203_0": "116. Lokiyanti ettha sattakāyabhūtagāmādīti loko, cakkavāḷo. Saṅkhāro pana lujjanapalujjanaṭṭhena",
  "tika-s0304t0:203_1": "loko. Antanti osānaṁ. Sabbaññutaññāṇena saṁsanditvāti sabbaññutaññāṇagatiyā samānetvā",
  "tika-s0304t0:203_2": "avirodhetvā. Thomessāmīti pasaṁsissāmi.",
  "tika-s0304t0:204_0": "Evaṁsampattikanti evaṁsampajjanakaṁ evaṁpassitabbaṁ idaṁ mama ajjhesanaṁ. Tenāha",
  "tika-s0304t0:204_1": "“īdisanti attho”ti. Jānaṁ jānātīti sabbaññutaññāṇena jānitabbaṁ jānāti eva. Na hi",
  "tika-s0304t0:204_2": "padesaññāṇe ṭhito jānitabbaṁ sabbaṁ jānāti. Ukkaṭṭhaniddesena hi avisesaggahaṇena",
  "tika-s0304t0:204_3": "ca “jāna”nti iminā niravasesaṁ ñeyyajātaṁ pariggayhatīti tabbisayāya jānanakiriyāya",
  "tika-s0304t0:204_4": "sabbaññutaññāṇameva karaṇaṁ bhavituṁ yuttaṁ. Pakaraṇavasena “bhagavā”ti padasannidhānena",
  "tika-s0304t0:204_5": "ca ayamattho vibhāvetabbo. Passitabbameva passatīti dibbacakkhu-paññācakkhu-dhammacakkhu-buddhacakkhu-samantacakkhu-saṅkhātehi",
  "tika-s0304t0:204_6": "ñāṇacakkhūhi passitabbaṁ passati eva. Atha vā jānaṁ jānātīti yathā aññe savipallāsā",
  "tika-s0304t0:204_7": "kāmarūpapariññāvādino jānantāpi vipallāsavasena jānanti, na evaṁ bhagavā. Bhagavā",
  "tika-s0304t0:204_8": "pana pahīnavipallāsattā jānanto jānāti eva, diṭṭhidassanassa abhāvā passanto passati evāti attho.",
  "tika-s0304t0:205_0": "Dassanapariṇāyakaṭṭhenāti yathā cakkhu sattānaṁ dassanatthaṁ pariṇeti sādheti, evaṁ",
  "tika-s0304t0:205_1": "lokassa yāthāvadassanasādhanatopi dassanakiccapariṇāyakaṭṭhena cakkhubhūto, paññācakkhumayattā",
  "tika-s0304t0:205_2": "vā sayambhūñāṇena paññācakkhuṁ bhūto pattoti vā cakkhubhūto. Ñāṇabhūtoti etassa ca",
  "tika-s0304t0:205_3": "evameva attho daṭṭhabbo. Dhammā vā bodhipakkhiyā, tehi uppannattā lokassa ca taduppādanato",
  "tika-s0304t0:205_4": "anaññasādhāraṇaṁ vā dhammaṁ patto adhigatoti dhammabhūto. “Brahmā”vuccati seṭṭhaṭṭhena",
  "tika-s0304t0:205_5": "maggañāṇaṁ, tena uppannattā lokassa ca taduppādanato tañca sayambhūñāṇena pattoti",
  "tika-s0304t0:205_6": "brahmabhūto. Catusaccadhammaṁ vadatīti vattā. Ciraṁ saccapaṭivedhaṁ pavattento vadatīti",
  "tika-s0304t0:205_7": "pavattā. Atthaṁ nīharitvāti dukkhādiatthaṁ uddharitvā. Paramatthaṁ vā nibbānaṁ pāpayitā.",
  "tika-s0304t0:205_8": "Amatasacchikiriyaṁ sattesu uppādento amataṁ dadātīti amatassa dātā. Bodhipakkhiyadhammānaṁ",
  "tika-s0304t0:205_9": "tadāyattabhāvato dhammassāmī. Punappunaṁ yācāpento bhāriyaṁ karonto garuṁ karoti",
  "tika-s0304t0:205_10": "nāma, tathā duviññeyyaṁ katvā kathentopi.",
  "tika-s0304t0:206_0": "Cakkhunā vijjamānena lokasaññī hoti, na tasmiṁ asati. Na hi ajjhattikāyatanavirahena",
  "tika-s0304t0:206_1": "lokasamaññā atthi. Tenāha “cakkhuñhi loko”tiādi. Appahīnadiṭṭhīti asamūhatasakkāyadiṭṭhiko",
  "tika-s0304t0:206_2": "ghanavinibbhogaṁ kātuṁ asakkonto samudāyaṁ viya avayavaṁ “loko”ti sañjānāti ceva",
  "tika-s0304t0:206_3": "maññati ca. Tathāti iminā “lokoti sañjānāti ceva maññati cā”ti padattayaṁ ākaḍḍhati.",
  "tika-s0304t0:206_4": "Tassāti puthujjanassa, cakkavāḷalokassa vā. Cakkhādimeva hi sahokāsena “cakkavāḷo”ti",
  "tika-s0304t0:206_5": "puthujjano sañjānāti. Gamanenāti padasā gamanena. Na sakkā tesaṁ anantattā. Lujjanaṭṭhenāti",
  "tika-s0304t0:206_6": "abhisaṅkhāralokavasena lokassa antaṁ dassetuṁ vuttaṁ. Tassa anto nāma nibbānaṁ. Taṁ",
  "tika-s0304t0:206_7": "pattuṁ sakkā sammāpaṭipattiyā pattabbattā. Cakkavāḷalokassa pana anto nāma, natthi",
  "tika-s0304t0:206_8": "tassa gamanena appattabbattā.",
  "tika-s0304t0:207_0": "Imehi padehīti imehi vākyavibhāgehi padehi. Tāni pana akkharasamudāyalakkhaṇānīti",
  "tika-s0304t0:207_1": "āha “akkharasampiṇḍanehī”ti. Pāṭiyekkaakkharehīti tasmiṁ tasmiṁ pade paṭiniyatasannivesehi",
  "tika-s0304t0:207_2": "visuṁ visuṁ cittena gayhamānehi akkharehīti attho.",
  "tika-s0304t0:208_0": "Gamanaṭṭhena “paṇḍā” vuccati paññā, tāya ito gato pattoti paṇḍito, paññavā. Mahāpaññatā",
  "tika-s0304t0:208_1": "nāma paṭisambhidāvasena veditabbāti āha “mahante atthe”tiādi. Yathā tanti ettha tanti",
  "tika-s0304t0:208_2": "nipātamattaṁ paṭhamavikappe, dutiyavikappe pana paccāmasananti āha “taṁ byākata”nti.",
  "tika-s0304t0:209": "Lokantagamanasuttavaṇṇanā niṭṭhitā.",
  "tika-s0304t0:210": "4. Kāmaguṇasuttavaṇṇanā",
  "tika-s0304t0:211_0": "117.Cetasoti karaṇe sāmivacanaṁ. Cittena saṁphusanaṁ nāma anubhavoti āha “cittena",
  "tika-s0304t0:211_1": "anubhūtapubbā”ti. Ututtayānurūpatāvasena pāsādattayaṁ, taṁ vasena tividhanāṭakabhedo.",
  "tika-s0304t0:211_2": "Manorammatāmattena kāmaguṇaṁ katvā dassitaṁ, na kāmavasena. Na hi abhinikkhamanato",
  "tika-s0304t0:211_3": "uddhaṁ bodhisattassa kāmavitakkā bhūtapubbā. Tenāha māro pāpimā –",
  "tika-s0304t0:212": "“Satta vassāni bhagavantaṁ, anubandhiṁ padāpadaṁ;",
  "tika-s0304t0:213": "Otāraṁ nādhigacchissaṁ, sambuddhassa satīmato”ti. ;",
  "tika-s0304t0:214_0": "Metteyyo nāmātiādi anāgatārammaṇadassanamattaṁ, na bodhisattassa evaṁ uppajjatīti.",
  "tika-s0304t0:214_1": "Attā piyāyitabbarūpo etassāti attarūpo, uttarapade purimapadalopenāti “attano hitakāmajātikenā”ti",
  "tika-s0304t0:214_2": "attho vutto. Attarūpenāti vā pītisomanassehi gahitasabhāvena tuṭṭhapahaṭṭhena udaggudaggena.",
  "tika-s0304t0:214_3": "Appamādoti appamajjanaṁ kusaladhammesu akhaṇḍakāritāti āha “sātaccakiriyā”ti. Avossaggoti",
  "tika-s0304t0:214_4": "cittassa kāmaguṇesu avossajjanaṁ pakkhandituṁ appadānaṁ. Purimo vikappo kusalānaṁ",
  "tika-s0304t0:214_5": "dhammānaṁ karaṇavasena dassito, pacchimo akusalānaṁ akaraṇavasena. Dve dhammāti appamādo",
  "tika-s0304t0:214_6": "satīti dve dhammā. Appamādo sati ca tathā pavattā cattāro kusaladhammakkhandhā veditabbā.",
  "tika-s0304t0:214_7": "Kattabbāti pavattetabbā.",
  "tika-s0304t0:215_0": "Tasmiṁ āyataneti tasmiṁ nibbānasaññite kāraṇe paṭivedhe. Taṁ kāraṇanti channaṁ āyatanānaṁ",
  "tika-s0304t0:215_1": "kāraṇaṁ. Saḷāyatanaṁ nirujjhati etthāti saḷāyatananirodho vuccati nibbānaṁ. Tenāha",
  "tika-s0304t0:215_2": "“nibbānaṁ. Taṁ sandhāyā”tiādi. Nibbānasminti nibbānamhi.",
  "tika-s0304t0:216": "Kāmaguṇasuttavaṇṇanā niṭṭhitā.",
  "tika-s0304t0:217": "5-6. Sakkapañhasuttādivaṇṇanā",
  "tika-s0304t0:218_0": "118-119.Diṭṭheti paccakkhabhūte. Dhammeti upādānakkhandhadhamme. Tattha hi attāti",
  "tika-s0304t0:218_1": "bhavati saññā diṭṭhi cāti attabhāvasaññā. Tenāha – “diṭṭhevadhammeti imasmiṁyeva",
  "tika-s0304t0:218_2": "attabhāve”ti. “Tannissita”nti ettha taṁ-saddena heṭṭhā abhinandanādipariyāyena vuttā",
  "tika-s0304t0:218_3": "taṇhā paccāmaṭṭhāti āha – “taṇhānissita”nti. Taṁ upādānaṁ etassāti tadupādānaṁ. Tenāha",
  "tika-s0304t0:218_4": "– “taṁgahaṇa”ntiādi. Taṇhupādānasaṅkhātaṁ gahaṇaṁ etassāti taṁgahaṇaṁ. Chaṭṭhaṁ uttānameva",
  "tika-s0304t0:218_5": "pañcame vuttanayattā.",
  "tika-s0304t0:219": "Sakkapañhasuttādivaṇṇanā niṭṭhitā.",
  "tika-s0304t0:220": "7. Sāriputtasaddhivihārikasuttavaṇṇanā",
  "tika-s0304t0:221": "120.Ghaṭessatīti pubbenāparaṁ ghaṭitaṁ sambandhaṁ karissati. Vicchedanti brahmacariyassa virodhipaccayasamuppattiyā ucchedaṁ.",
  "tika-s0304t0:222": "8. Rāhulovādasuttavaṇṇanā",
  "tika-s0304t0:223_0": "121. Ye dhammā sammadeva bhāvitā bahulīkatā vimuttiyā arahattassa sacchikiriyāya",
  "tika-s0304t0:223_1": "saṁvattanti, te saddhādayo sambhārā vimuttiparipācaniyāti adhippetā. Paripācentīti",
  "tika-s0304t0:223_2": "paripākaṁ pariṇāmaṁ gamenti. Dhammāti kāraṇabhūtā dhammā. Visuddhikāraṇavasenāti",
  "tika-s0304t0:223_3": "visuddhikāraṇatāvasena, sā pana saddhindriyādīnaṁ kāraṇato visuddhi. Yathā nāma jātisampannassa",
  "tika-s0304t0:223_4": "khattiyakumārassa vipakkhavigamena pakkhasaṅgahena pavattiṭṭhānasampattiyā ca parisuddhi",
  "tika-s0304t0:223_5": "hoti, evamevaṁ daṭṭhabbāti dassento “vuttaṁ heta”ntiādimāha.",
  "tika-s0304t0:224_0": "Assaddhādayopi puggalā saddhādīnaṁ yāvadeva parihānāya honti, saddhādayo pāripūriyāva,",
  "tika-s0304t0:224_1": "tathā pasādaniyasuttantādipaccavekkhaṇā, pasādaniyasuttantā nāma sampasādanīyasuttādayo.",
  "tika-s0304t0:224_2": "Sammappadhāneti sammappadhānasuttante. Satipaṭṭhāneti cattāro satipaṭṭhāne. Jhānavimokkheti",
  "tika-s0304t0:224_3": "jhānāni ceva vimokkhe ca uddissa pavattasuttante. Gambhīrañāṇacariyeti khandhāyatanadhātupaṭiccasamuppādapaṭisaṁyuttasuttante.",
  "tika-s0304t0:225_0": "Kalyāṇamittatādayoti kalyāṇamittatā sīlasaṁvaro abhisallekhakathā vīriyārambho nibbedhikapaññāti",
  "tika-s0304t0:225_1": "ime kalyāṇamittādayo pañca dhammā, ye “idha, meghiya, bhikkhu kalyāṇamitto hotī”tiādinā",
  "tika-s0304t0:225_2": "udāne kathitā. Lokaṁ volokentassāti āyasmato rāhulassa tāsañca devatānaṁ indriyaparipākaṁ",
  "tika-s0304t0:225_3": "passantassa. Tato yena andhavanaṁ, tattha divāvihārāya mahāsamāgamo bhavissatīti.",
  "tika-s0304t0:225_4": "Tathā hi vakkhati “ettakāti gaṇanāvasena paricchedo natthī”ti.",
  "tika-s0304t0:226": "Rukkhapabbatanissitā bhūmaṭṭhakā, ākāsacārivimānavāsino antalikkhaṭṭhakā. Dhammacakkhunti veditabbāni catusaccadhammānaṁ dassanaṭṭhena.",
  "tika-s0304t0:227": "Rāhulovādasuttavaṇṇanā niṭṭhitā.",
  "tika-s0304t0:228": "Lokakāmaguṇavaggavaṇṇanā niṭṭhitā.",
  "tika-s0304t0:229": "13. Gahapativaggo",
  "tika-s0304t0:230": "1-3. Vesālīsuttādivaṇṇanā",
  "tika-s0304t0:231": "124-126.Dvīsūti imasmiṁ gahapativagge paṭhamadutiyesu tatiye ca vuttatthameva pāṭhajātaṁ apubbaṁ natthīti attho.",
  "tika-s0304t0:232": "4-5. Bhāradvājasuttādivaṇṇanā",
  "tika-s0304t0:233_0": "127-128. Kāmaṁ aññepi pabbajitā yuttakāle piṇḍaṁ ulamānā carantiyeva, ayaṁ pana odarito,",
  "tika-s0304t0:233_1": "teneva kāraṇena pabbajitoti dassento “piṇḍaṁ ulamāno”tiādimāha. Ghaṁsantovāti bhūmiyaṁ",
  "tika-s0304t0:233_2": "ghaṁsanto eva pattaṁ ṭhapeti. Parikkhīṇanti samantato parikkhīṇaṁ. Nāḷiko …pe… jātaṁ,",
  "tika-s0304t0:233_3": "atirekapattaṭṭhapanassa paṭikkhittattā aññaṁ na gaṇhāti. “Indriyabhāvananti cakkhādipañcindriyabhāvana”nti",
  "tika-s0304t0:233_4": "keci vadanti, tathā vipassanābhinivesaṁ katvā uparivipassanaṁ vaḍḍhitvāti adhippāyo.",
  "tika-s0304t0:233_5": "Apare pana “saddhāpañcamānaṁ indriyānaṁ vasena vipassanābhinivesaṁ katvā tena sukhena",
  "tika-s0304t0:233_6": "abhiññāpahānānaṁ sampādanavasena indriyaṁ bhāvetvā”ti vadanti.",
  "tika-s0304t0:234_0": "Upasaṅkamatīti ettha yathā so rājā upasaṅkami, taṁ āgamanato paṭṭhāya dassetuṁ “thero",
  "tika-s0304t0:234_1": "kirā”tiādi āraddhaṁ. Mahāpānaṁ nāma aññaṁ kammaṁ akatvā pānapasuto hutvā sattāhaṁ",
  "tika-s0304t0:234_2": "tadanurūpaparijanassa surāpivanaṁ. Tenāha “mahāpānaṁ nāma pivitvā”ti. Sālithusehīti",
  "tika-s0304t0:234_3": "rattasālithusehi. Ḍayhamānaṁ viya kipillikadaṁsanajātāhi dukkhavedanāhi. Mukhasattīhi",
  "tika-s0304t0:234_4": "vijjhiṁsu vallabhatāya. Itthilolo hi so rājā.",
  "tika-s0304t0:235_0": "Paveṇinti tesaṁ samādānapaveṇiṁ brahmacariyapabandhaṁ. Paṭipādentīti sampādenti.",
  "tika-s0304t0:235_1": "Garukārammaṇanti garukātabbaārammaṇaṁ, avītikkamitabbārammaṇanti attho. Assāti rañño.",
  "tika-s0304t0:235_2": "Cittaṁ anotarantanti pasādavīthiṁ anotarantaṁ anupagacchantaṁ. Viheṭhetunti vibādhituṁ.",
  "tika-s0304t0:236_0": "Lobhassa aparāparuppattiyā bahuvacanavasena “lobhadhammā”ti vuttaṁ. Uppajjantītipi",
  "tika-s0304t0:236_1": "attho yeva, yasmā uppajjamāno lobhadhammo attano hetupaccaye pariggahāpento jānāpento",
  "tika-s0304t0:236_2": "viya sahati pavattatīti. Imameva kāyanti ettha samūhatthe eva kāya-saddo gabbhāsayādiṭṭhānesu",
  "tika-s0304t0:236_3": "uppajjanadhammasamūhavisayattā, itare pana kāyūpalakkhitatāya “kāyo”ti veditabbā.",
  "tika-s0304t0:236_4": "Uttānameva heṭṭhā vuttanayattā.",
  "tika-s0304t0:237": "Bhāradvājasuttādivaṇṇanā niṭṭhitā.",
  "tika-s0304t0:238": "6. Ghositasuttavaṇṇanā",
  "tika-s0304t0:239_0": "129.Rūpā ca manāpāti nīlādibhedā rūpadhammā ca manasā manuññā piyarūpā saṁvijjanti,",
  "tika-s0304t0:239_1": "idañca sukhavedanīyassa phassassa sabhāvadassanatthaṁ. Evaṁ “rūpā ca manāpā upekkhāvedaniyā”ti",
  "tika-s0304t0:239_2": "etthāpi yathārahaṁ vattabbaṁ. Cakkhuviññāṇa…pe… phassanti vuttaṁ. Upanissayakoṭiyā",
  "tika-s0304t0:239_3": "hi cakkhuviññāṇasampayuttaphasso sukhavedanīyo, na sahajātakoṭiyā. Tenāha – “ekaṁ",
  "tika-s0304t0:239_4": "phassaṁ paṭicca javanavasena sukhavedanā uppajjatī”ti. Sesapadesūti “saṁvijjati kho,",
  "tika-s0304t0:239_5": "gahapati, sotadhātū”ti āgatesu pañcasu koṭṭhāsesu.",
  "tika-s0304t0:240": "Tevīsatidhātuyo kathitā channaṁ dvārānaṁ vasena vibhajjagahaṇena. Vatthunissitanti hadayavatthunissitaṁ. Pañcadvāre vīsati, manodvāre tisso evaṁ tevīsati.",
  "tika-s0304t0:241": "Ghositasuttavaṇṇanā niṭṭhitā.",
  "tika-s0304t0:242": "7-8. Hāliddikānisuttādivaṇṇanā",
  "tika-s0304t0:243_0": "130-131.Taṁitthetanti cakkhunā yaṁ rūpaṁ diṭṭhaṁ, taṁ itthanti attho. Taṁ sukhavedaniyanti",
  "tika-s0304t0:243_1": "taṁ sukhavedanāya upanissayakoṭiyā paccayabhūtaṁ cakkhuviññāṇañceva, yo ca yathārahaṁ",
  "tika-s0304t0:243_2": "upanissayakoṭiyā vā, anantaro ce anantarakoṭiyā vā, sahajāto ce sampayuttakoṭiyā",
  "tika-s0304t0:243_3": "vā, sukhavedanāya paccayo phasso. Taṁ sukhavedaniyañca phassaṁ paṭicca uppajjati",
  "tika-s0304t0:243_4": "sukhavedanāti yojanā. Esa nayo sabbattha sabbesu sesesu sattasu vāresu. Manodhātuyeva",
  "tika-s0304t0:243_5": "vā samānāti abhidhammanayena. Suttantanayena pana suññataṭṭhena nissattanijjīvaṭṭhena",
  "tika-s0304t0:243_6": "ca manodhātusamaññaṁ labhateva. Aṭṭhamaṁ uttānameva heṭṭhā vuttanayattā.",
  "tika-s0304t0:244": "Hāliddikānisuttādivaṇṇanā niṭṭhitā.",
  "tika-s0304t0:245": "9. Lohiccasuttavaṇṇanā",
  "tika-s0304t0:246": "132.Tepi māṇavakātveva vuttā, na brāhmaṇakumārā eva. Seleyyakānīti aññamaññaṁ silissanalaṅghanakīḷanāni.",
  "tika-s0304t0:247_0": "Upaṭṭhānavasena ibhaṁ harantīti ibbhā, hatthigopakā. Te pana nihīnakuṭumbassa bhoggaṁ",
  "tika-s0304t0:247_1": "upādāya gahapatibhāvaṁ upādāya “gahapatikā”tipi vuccantīti āha “gahapatikā”ti. Kaṇhāti",
  "tika-s0304t0:247_2": "kaṇhābhijātikā. Raṭṭhaṁ bharantīti yasmiṁ raṭṭhe vasanti, tassa raṭṭhassa baliṁ bharaṇena,",
  "tika-s0304t0:247_3": "attano vā kuṭumbassa bharaṇena bharatā. Pariyāyantāti parito saṁcarantā kīḷanti.",
  "tika-s0304t0:248": "Sīlajeṭṭhakāti sīlappadhānā. Ye purāṇaṁ saranti, te sīluttamā ahesuṁ. Dvārāni cakkhādidvārāni.",
  "tika-s0304t0:249": "Apakkamitvā apetā virahitā hutvā. Visamānīti vigatasamāni duccaritasabhāvāni. Nānāvidhadaṇḍā nānāvidhadaṇḍanipātā.",
  "tika-s0304t0:250_0": "Anāhārakāti kiñci abhuñjanakā. Paṅko viya paṅko, malaṁ. Dantapaṅko purimapadalopena",
  "tika-s0304t0:250_1": "paṅkoti vuttoti “paṅko nāma dantamala”nti vuttaṁ. Ajehi kātabbakānaṁ akopetvā karaṇaṁ",
  "tika-s0304t0:250_2": "samādānavasena vataṁ. Esa nayo sesesupi. Kohaññaṁ nāma attani vijjamānadosaṁ paṭicchādetvā",
  "tika-s0304t0:250_3": "asantaguṇapakāsanāti āha – “paṭicchanna…pe… kohaññañcevā”ti. Parikkhārabhaṇḍakavaṇṇāti",
  "tika-s0304t0:250_4": "parikkhārabhaṇḍā kappakāti. Te ca kho attano jīvikatthāya āmisakiñjakkhassa attanibandhanatthāya amocanatthāya katā.",
  "tika-s0304t0:251": "Akhilanti cetokhilarahitaṁ brahmavihāravasena. Tenāha “mudu athaddha”nti.",
  "tika-s0304t0:252": "Adhimuttoti abhirativasena yuttapayutto. Parittacittoti parito khaṇḍitacitto. Appamāṇacittoti ettha “ko aya”nti paṭikkhituṁ sakkuṇeyyacitto.",
  "tika-s0304t0:253": "Lohiccasuttavaṇṇanā niṭṭhitā.",
  "tika-s0304t0:254": "10. Verahaccānisuttavaṇṇanā",
  "tika-s0304t0:255": "133. Brāhmaṇiṁ dhammasavanāya codento māṇavako “yagghe”ti avoca. Tenāha “yaggheti codanatthe nipāto”ti.",
  "tika-s0304t0:256": "Verahaccānisuttavaṇṇanā niṭṭhitā.",
  "tika-s0304t0:257": "Gahapativaggavaṇṇanā niṭṭhitā.",
  "tika-s0304t0:258": "14. Devadahavaggo",
  "tika-s0304t0:259": "1. Devadahasuttavaṇṇanā",
  "tika-s0304t0:260": "134.Manaṁ ramayantāti āpāthagatā manassa ramaṇavasena piyāyitabbatāvasena pavattantā.",
  "tika-s0304t0:261": "2. Khaṇasuttavaṇṇanā",
  "tika-s0304t0:262_0": "135.Chaphassāyatanikāti chahi phassāyatanehi aniṭṭhasaṁvedaniyā. Chadvāraphassapaṭiviññattīti",
  "tika-s0304t0:262_1": "chahipi dvārehi ārammaṇassa paṭisaṁvedanā hotiyeva sabbaso dukkhānubhavanatthaṁ.",
  "tika-s0304t0:262_2": "Tāvatiṁsapuranti sudassanamahānagaraṁ. Abhāvo nāma natthi sabbathā sukhānubhavanato.",
  "tika-s0304t0:262_3": "Nirayeti iminā duggati bhavasāmaññena itarāpāyāpi gahitā eva. Maggabrahmacariyavāsaṁ",
  "tika-s0304t0:262_4": "vasituṁ na sakkāti iminā pana sabbesampi acchindikaṭṭhānānaṁ gahaṇaṁ daṭṭhabbaṁ.",
  "tika-s0304t0:262_5": "Imevāti imasmiṁ manussaloke eva. Apāyopi paññāyati apāyadukkhasadisassa dukkhassa",
  "tika-s0304t0:262_6": "kadāci paṭisaṁvedanato. Saggopi paññāyati devabhogasadisasampattiyā kadāci paṭilabhitabbato.",
  "tika-s0304t0:263_0": "Ayaṁ kammabhūmīti ayaṁ manussaloko purisathāmakaraṇāya kammabhūmi nāma tāsaṁ yogyaṭṭhānabhāvato.",
  "tika-s0304t0:263_1": "Tattha padhānakammaṁ dassento “idha maggabhāvanā”ti āha. Ṭhānānīti kāraṇāni. Saṁvejaniyānīti",
  "tika-s0304t0:263_2": "saṁvegajananāni bahūni jātiādīni. Tathā hi jāti, jarā, byādhi, maraṇaṁ, apāyabhavaṁ,",
  "tika-s0304t0:263_3": "tatthapi nirayūpapattihetukaṁ, tiracchānupapattihetukaṁ, asūrakāyūpapattihetukaṁ,",
  "tika-s0304t0:263_4": "atīte vaṭṭamūlakaṁ, anāgate vaṭṭamūlakaṁ, paccuppanne āhārapariyeṭṭhimūlakanti bahūni",
  "tika-s0304t0:263_5": "saṁvegavatthūni paccavekkhitvā saṁvegajāto sañjātasaṁvego yoniso padhānamanuyuñjassu.",
  "tika-s0304t0:263_6": "Saṁvegāti saṁvegamāpajjassu.",
  "tika-s0304t0:264": "Khaṇasuttavaṇṇanā niṭṭhitā.",
  "tika-s0304t0:265": "3. Paṭhamarūpārāmasuttavaṇṇanā",
  "tika-s0304t0:266_0": "136.Sammuditā sammodappattā, pamoditā sañjātapamodā. Dukkhāti dukkhavanto sañjātadukkhā.",
  "tika-s0304t0:266_1": "Tenāha “dukkhitā”ti. Sukhaṁ etassa atthīti sukho, sukhī. Tenāha “sukhito”ti. Yattakā",
  "tika-s0304t0:266_2": "rūpādayo dhammā loke atthīti vuccati. Passantānanti saccapaṭivedhena sammadeva passantānaṁ.",
  "tika-s0304t0:266_3": "“Paccanīkaṁ hotī”ti vatvā taṁ paccanīkabhāvaṁ dassetuṁ “loko hī”tiādi vuttaṁ. Asubhāti",
  "tika-s0304t0:266_4": "“āhū”tipadaṁ ānetvā sambandho. Sabbametanti “sukhaṁ diṭṭhamariyebhi…pe… tadariyā",
  "tika-s0304t0:266_5": "sukhato vidū”ti ca vuttaṁ. Sabbametaṁ nibbānameva sandhāya vuttaṁ. Nibbānameva hi",
  "tika-s0304t0:266_6": "ekantato sukhaṁ nāma.",
  "tika-s0304t0:267_0": "Pañcanavutipāsaṇḍino tesañca pāsaṇḍibhāvo papañcasūdaniṭṭhakathāyaṁ pakāsito eva.",
  "tika-s0304t0:267_1": "Kilesanīvaraṇena nivutānanti kilesakhandhā kilesanīvaraṇaṁ, tena nivāritānaṁ. Nibbānadassanaṁ",
  "tika-s0304t0:267_2": "nāma ariyamaggo, tena tassa paṭivijjhanañca kāḷameghaavacchāditaṁ viya candamaṇḍalaṁ.",
  "tika-s0304t0:268": "Paricchinditvāti asubhabhāvaparicchindanena sammāviññāṇadassanena ca paricchinditvā. Maggadhammassāti ariyamaggadhammassa.",
  "tika-s0304t0:269": "Anupannehīti anu anu avihāya paṭipannehi. Ko nu añño jānituṁ arahati, añño na jānātīti dasseti.",
  "tika-s0304t0:270": "Paṭhamarūpārāmasuttavaṇṇanā niṭṭhitā.",
  "tika-s0304t0:271": "4-12. Dutiyarūpārāmasuttādivaṇṇanā",
  "tika-s0304t0:272_0": "137-145.Suddhikaṁ katvā gāthābandhanena vinā kevalaṁ cuṇṇiyapadavaseneva. Tathā tathāti",
  "tika-s0304t0:272_1": "ajjhattikāni bāhirāni ca āyatanāni aniccalakkhaṇena dukkhānattalakkhaṇehi ca yojetvā dassanavasena.",
  "tika-s0304t0:273": "Dutiyarūpārāmasuttādivaṇṇanā niṭṭhitā.",
  "tika-s0304t0:274": "Devadahavaggavaṇṇanā niṭṭhitā.",
  "tika-s0304t0:275": "15. Navapurāṇavaggo",
  "tika-s0304t0:276": "1. Kammanirodhasuttavaṇṇanā",
  "tika-s0304t0:277_0": "146. Sampati vijjamānassa cakkhussa taṁnibbattassa kammassa ca adhippetattā “na cakkhu",
  "tika-s0304t0:277_1": "purāṇaṁ, kammameva purāṇa”nti vatvā yathā tassa cakkhussa purāṇapariyāyo vutto, taṁ",
  "tika-s0304t0:277_2": "dassento āha – “kammato panā”tiādi. Paccayanāmenāti purimajātisaṁsiddhattā “purāṇa”nti",
  "tika-s0304t0:277_3": "vattabbassa paccayabhūtassa kammassa nāmena. Evaṁ vuttanti “purāṇakamma”nti evaṁ",
  "tika-s0304t0:277_4": "vuttaṁ. Paccayehi abhisamāgantvā katanti taṇhāvijjādipaccayehi abhimukhabhāvena samāgantvā",
  "tika-s0304t0:277_5": "samecca nibbattitaṁ. Cetanāyāti kammacetanāya. Pakappitanti abhisamīhitaṁ. Vedanāyāti",
  "tika-s0304t0:277_6": "attānaṁ nissāya ārammaṇaṁ katvā pavattāya vedanāya. Vatthūti nibbattikāraṇaṁ pavattaṭṭhānanti",
  "tika-s0304t0:277_7": "vipassanāpaññāya passitabbaṁ. Kammassa nirodhenāti kilesānaṁ anuppādanirodhasiddhena",
  "tika-s0304t0:277_8": "kammassa nirodhena. Vimuttiṁ phusatīti arahattaphalavimuttiṁ pāpuṇāti. Ārammaṇabhūto",
  "tika-s0304t0:277_9": "nirodho nibbānaṁ “kammanirodho”ti vuccati, “kammaṁ nirujjhati etthā”ti katvā. “Jhāyatha,",
  "tika-s0304t0:277_10": "bhikkhave, mā pamādatthā”ti vuttattā “pubbabhāgavipassanā kathitā”ti vuttaṁ.",
  "tika-s0304t0:278": "Kammanirodhasuttavaṇṇanā niṭṭhitā.",
  "tika-s0304t0:279": "2-5. Aniccanibbānasappāyasuttādivaṇṇanā",
  "tika-s0304t0:280_0": "147-150.Nibbānassāti nibbānādhigamassa, kilesanibbānasseva vā. Upakārapaṭipadanti",
  "tika-s0304t0:280_1": "upakārāvahaṁ paṭipadaṁ. Catūsūti dutiyādīsu catūsu. Nibbānasappāyā paṭipadā desitāti",
  "tika-s0304t0:280_2": "katvā “saha vipassanāya cattāro maggā kathitā”ti vuttaṁ.",
  "tika-s0304t0:281": "Aniccanibbānasappāyasuttādivaṇṇanā niṭṭhitā.",
  "tika-s0304t0:282": "6-7. Antevāsikasuttādivaṇṇanā",
  "tika-s0304t0:283_0": "151-152. Anta-saddo samīpatthe vattati “udakantaṁ vananta”ntiādīsu, kileso pana atiāsanne",
  "tika-s0304t0:283_1": "vasati abbhantaravuttitāyāti “antevāsika”nti vutto vibhattialopena yathā “vanekusalo,",
  "tika-s0304t0:283_2": "kūlerukkhā”ti. Tenāha – “anantevāsikanti antovasanakilesavirahita”nti. Ācaraṇakakilesavirahitanti",
  "tika-s0304t0:283_3": "samudācaraṇakilesarahitaṁ. Antoassa vasantīti assa puggalassa anto abbhantare citte",
  "tika-s0304t0:283_4": "vasanti pavattanti. Te etaṁ adhibhavantīti te kilesā etaṁ puggalaṁ abhibhavitvā attano",
  "tika-s0304t0:283_5": "vase vattenti. Tenāha – “ajjhottharanti sikkhāpenti vā”ti. Tehi ācariyehīti tehi",
  "tika-s0304t0:283_6": "kilesasaṅkhātehi satte attano gatiyaṁ ṭhapentehi ācariyehi. Sattamaṁ heṭṭhā kathitanayamevāti",
  "tika-s0304t0:283_7": "yasmā heṭṭhā khandhavasena desanā āgatā, idha āyatanavasenāti ayameva viseso.",
  "tika-s0304t0:284": "Antevāsikasuttādivaṇṇanā niṭṭhitā.",
  "tika-s0304t0:285": "8. Atthinukhopariyāyasuttavaṇṇanā",
  "tika-s0304t0:286_0": "153. Pariyāyati parigacchati phalaṁ etassāti pariyāyo hetūti āha – “yaṁ pariyāyanti",
  "tika-s0304t0:286_1": "yaṁ kāraṇa”nti. Paccakkhadiṭṭhe aviparīte atthe pavattasaddhā paccakkhasaddhā yathā",
  "tika-s0304t0:286_2": "“sammāsambuddho bhagavā, svākhāto dhammo”ti ca. Evaṁ kirāti iti kirāya uppanno saddahanākāro",
  "tika-s0304t0:286_3": "saddhāpatirūpako. Etanti “aññatreva saddhāyā”ti etaṁ vacanaṁ. Rucāpetvāti kiñci atthaṁ",
  "tika-s0304t0:286_4": "attano matiyā rocetvā. Khamāpetvāti tasseva vevacanaṁ, cittaṁ tathā khamāpetvā. Tenāha",
  "tika-s0304t0:286_5": "– “atthetanti gahaṇākāro”ti. Paramparāgatassa atthassa evaṁ kirassāti anussavanaṁ.",
  "tika-s0304t0:286_6": "Kāraṇaṁ cintentassāti yuttiṁ cintentassa. Kāraṇaṁ upaṭṭhātīti “sādhū”ti attano cittassa",
  "tika-s0304t0:286_7": "upatiṭṭhati. Atthetanti “etaṁ kāraṇaṁ evamayamattho yujjatī”ti cittena gahaṇaṁ. Ākāraparivitakkoti",
  "tika-s0304t0:286_8": "yuttiparikappanā. Laddhīti nicchayena gahaṇaṁ, sā ca kho diṭṭhi ayāthāvaggahaṇena",
  "tika-s0304t0:286_9": "aññāṇamevāti daṭṭhabbaṁ. Tanti laddhiṁ. Atthesāti esā laddhi mama uppannā atthi yuttarūpā",
  "tika-s0304t0:286_10": "hutvā upalabbhati. Evaṁ gahaṇākāro diṭṭhinijjhānakkhanti nāma, paṭhamuppannaladdhisaṅkhātāya",
  "tika-s0304t0:286_11": "diṭṭhiyā nijjhānaṁ khamanākāro diṭṭhinijjhānakkhanti nāma. Pañca ṭhānānīti yathāvuttāni",
  "tika-s0304t0:286_12": "saddhādīni pañca kāraṇāni. Muñcitvā aggahetvā. Heṭṭhimamaggavajjhānaṁ rāgādīnaṁ abhāvaṁ",
  "tika-s0304t0:286_13": "sandhāya “natthi me ajjhattaṁ rāgadosamoho”ti ayaṁ sekkhānaṁ paccavekkhaṇā, sabbaso",
  "tika-s0304t0:286_14": "abhāvaṁ sandhāya asekkhānanti āha – “sekkhāsekkhānaṁ paccavekkhaṇā kathitā”ti. “Santaṁ",
  "tika-s0304t0:286_15": "vā ajjhatta”ntiādinā sekkhānaṁ, “asantaṁ vā ajjhatta”ntiādinā asekkhānaṁ paccavekkhaṇā",
  "tika-s0304t0:286_16": "kathitāti daṭṭhabbaṁ.",
  "tika-s0304t0:287": "Atthinukhopariyāyasuttavaṇṇanā niṭṭhitā.",
  "tika-s0304t0:288": "9-10. Indriyasampannasuttādivaṇṇanā",
  "tika-s0304t0:289_0": "154-155. “Sampannasīlā, bhikkhave, viharathā”tiādīsu viya paripuṇṇattho idha sampanna-saddoti",
  "tika-s0304t0:289_1": "āha “paripuṇṇindriyo”ti. Indriyehi samannāgatattā paripuṇṇindriyo nāma hotīti sambandho.",
  "tika-s0304t0:289_2": "Evaṁ sati samannāgamasampatti vuttā hotīti āsaṅkanto “cakkhādīni vā”tiādimāha. Taṁ",
  "tika-s0304t0:289_3": "sandhāyāti dutiyavikappena vuttamatthaṁ sandhāya. Heṭṭhā khandhiyavagge khandhavasena",
  "tika-s0304t0:289_4": "desanā āgatā, idha āyatanavasenāti āha “vuttanayamevā”ti.",
  "tika-s0304t0:290": "Indriyasampannasuttādivaṇṇanā niṭṭhitā.",
  "tika-s0304t0:291": "Navapurāṇavaggavaṇṇanā niṭṭhitā.",
  "tika-s0304t0:292": "Tatiyo paṇṇāsako.",
  "tika-s0304t0:293": "16. Nandikkhayavaggo",
  "tika-s0304t0:294": "1-4. Ajjhattanandikkhayasuttādivaṇṇanā",
  "tika-s0304t0:295_0": "156-159.Atthatoti sabhāvato. Ñāṇena ariyato ñātabbato attho, sabhāvoti. Evañhi abhijjanasabhāvo",
  "tika-s0304t0:295_1": "nandanaṭṭhena nandī, rañjanaṭṭhena rāgo. Vimuttivasenāti vimuttiyā adhigamavasena.",
  "tika-s0304t0:295_2": "Etthāti imasmiṁ paṭhamasutte. Dutiyādīsūti dutiyatatiyacatutthesu. Uttānameva heṭṭhā vuttanayattā.",
  "tika-s0304t0:296": "Ajjhattanandikkhayasuttādivaṇṇanā niṭṭhitā.",
  "tika-s0304t0:297": "5-6. Jīvakambavanasamādhisuttādivaṇṇanā",
  "tika-s0304t0:298_0": "160-161. Samādhivikalānaṁ cittekaggataṁ labhantānaṁ, paṭisallānavikalānaṁ kāyavivekañca",
  "tika-s0304t0:298_1": "cittekaggatañca labhantānanti yojanā. Pākaṭaṁ hotīti vibhūtaṁ hutvā upaṭṭhāti. Okkhāyati",
  "tika-s0304t0:298_2": "paccakkhāyatīti catusaccadhammānaṁ vibhūtabhāvena upaṭṭhānassa kathitattā vuttaṁ",
  "tika-s0304t0:298_3": "– “dvīsupi…pe… kathitā”ti.",
  "tika-s0304t0:299": "Jīvakambavanasamādhisuttādivaṇṇanā niṭṭhitā.",
  "tika-s0304t0:300": "7-9. Koṭṭhikaaniccasuttādivaṇṇanā",
  "tika-s0304t0:301": "162-164. Aniccānupassanādayo eva vimuttiparipācaniyā dhammā nāma. Therassa tadā saddhādīni indriyāni na paripākaṁ upagatāni, thero imāhi desanāhi indriyaparipākamagamāsi.",
  "tika-s0304t0:302": "Koṭṭhikaaniccasuttādivaṇṇanā niṭṭhitā.",
  "tika-s0304t0:303": "10-12. Micchādiṭṭhipahānasuttādivaṇṇanā",
  "tika-s0304t0:304": "165-167.Pāṭiyekkanti visuṁ visuṁ. Vuttanayenevāti heṭṭhā vuttanayeneva apubbassa vattabbassa abhāvā.",
  "tika-s0304t0:305": "Micchādiṭṭhipahānasuttādivaṇṇanā niṭṭhitā.",
  "tika-s0304t0:306": "Nandikkhayavaggavaṇṇanā niṭṭhitā.",
  "tika-s0304t0:307": "17. Saṭṭhipeyyālavaggo",
  "tika-s0304t0:308": "1-60. Ajjhattaaniccachandasuttādivaṇṇanā",
  "tika-s0304t0:309_0": "168-227. “Yaṁ, bhikkhave, aniccaṁ, tatra vo chando pahātabbo”tiādinā tesaṁ tesaṁ",
  "tika-s0304t0:309_1": "puggalānaṁ ajjhāsayavasena saṭṭhi suttāni kathitāni, tāni ca peyyālanayena desanaṁ",
  "tika-s0304t0:309_2": "āruḷhānīti “saṭṭhipeyyālo nāma hotī”ti vuttaṁ. Tenāha “yāni panetthā”tiādi.",
  "tika-s0304t0:310": "Ajjhattaaniccachandasuttādivaṇṇanā niṭṭhitā.",
  "tika-s0304t0:311": "Saṭṭhipeyyālavaggavaṇṇanā niṭṭhitā.",
  "tika-s0304t0:312": "18. Samuddavaggo",
  "tika-s0304t0:313": "1. Paṭhamasamuddasuttavaṇṇanā",
  "tika-s0304t0:314_0": "228. Yadi “duppūraṇaṭṭhena samuddanaṭṭhenā”ti iminā atthadvayena sāgaro “samuddo”ti",
  "tika-s0304t0:314_1": "vuccati, cakkhussevetaṁ nippariyāyato yujjatīti dassetuṁ “yadī”tiādi vuttaṁ. Tattha",
  "tika-s0304t0:314_2": "duppūraṇaṭṭhenāti pūretuṁ asakkuṇeyyabhāvena. Samuddanaṭṭhenāti sabbaso uparūparipakkhittagamanena.",
  "tika-s0304t0:314_3": "Mahāgaṅgādimahānadīnaṁ mahatā udakoghena anusaṁvaccharaṁ anupakkhandamānopi hi samuddo",
  "tika-s0304t0:314_4": "pāripūriṁ na gacchati, yañca bhūmipadesaṁ ottharati, taṁ samuddabhāvaṁ neti, abhāvaṁ",
  "tika-s0304t0:314_5": "vā pāpuṇāti apayāte samuddodake, taṁ vā anudakabhāvapattiyā atathameva hoti. Kāmañcesa",
  "tika-s0304t0:314_6": "duppūraṇaṭṭho samuddanaṭṭho sāgare labbhati, tathāpi taṁ dvayaṁ cakkhusmiṁyeva visesato",
  "tika-s0304t0:314_7": "labbhatīti dassento “tassa hī”tiādimāha. Samosarantanti sabbaso nīlādibhāgehi osarantaṁ,",
  "tika-s0304t0:314_8": "āpāthaṁ āgacchantanti attho. Kātuṁ na sakkoti duppūraṇīyattā. Sadosagamanena gacchati",
  "tika-s0304t0:314_9": "sattasantānassa dussanato. Dussanaṭṭhatā cassa cakkhudvārikataṇhāvasena veditabbā.",
  "tika-s0304t0:314_10": "Yathā samudde aparāparaṁ parivattamāno ūmiyā vego samuddassāti vuccati, evaṁ cakkhusamuddassa",
  "tika-s0304t0:314_11": "purato aparāparaṁ parivattamānaṁ nīlādibhedaṁ rūpārammaṇaṁ cakkhussāti vattabbataṁ",
  "tika-s0304t0:314_12": "arahati anaññasādhāraṇattāti vuttaṁ “rūpamayo vego”ti. Asamapekkhiteti sammādassane",
  "tika-s0304t0:314_13": "rūpe manāpabhāvaṁ amanāpabhāvañca gahetvā, “idaṁ nāma mayā diṭṭha”nti anupadhārentassa",
  "tika-s0304t0:314_14": "kevalaṁ samūhaghanavasena gaṇhantassa gahaṇaṁ asamapekkhanaṁ. Sahatīti adhibhavati,",
  "tika-s0304t0:314_15": "taṁnimittaṁ kañci vikāraṁ nāpajjati.",
  "tika-s0304t0:315_0": "Ūmīti vīciyo. Āvaṭṭo āvaṭṭanavasena pavattaṁ udakaṁ. Gāharakkhasamakarādayo gāharakkhaso.",
  "tika-s0304t0:315_1": "Yathā samudde ūmiyo uparūpari vattamānā attani patitapuggalaṁ ajjhottharitvā anayabyasanaṁ",
  "tika-s0304t0:315_2": "āpādenti, tathā āvaṭṭagāharakkhasā. Evamete rāgādayo kilesā sayaṁ uppannakasatte",
  "tika-s0304t0:315_3": "ajjhottharitvā anayabyasanaṁ āpādenti, kilesuppattinimittatāya sattānaṁ anayabyasanāpattihetubhūtassa",
  "tika-s0304t0:315_4": "ūmibhayassa ārammaṇavasena cakkhusamuddo “saūmisāvaṭṭo sagāho sarakkhaso”ti vutto.",
  "tika-s0304t0:316_0": "Ūmibhayanti ettha bhāyati etasmāti bhayaṁ, ūmīva bhayaṁ ūmibhayaṁ. Kujjhanaṭṭhena",
  "tika-s0304t0:316_1": "kodho. Sveva cittassa ca abhimaddanavasenuppādanatthena daḷhaṁ āyāsanaṭṭhena upāyāso.",
  "tika-s0304t0:316_2": "Ettha ca anekavāraṁ pavattitvā satte ajjhottharitvā sīsaṁ ukkhipituṁ adatvā anayabyasananipphādanena",
  "tika-s0304t0:316_3": "kodhūpāyāsassa ūmisadisatā daṭṭhabbā. Tathā kāmaguṇā kilesābhibhūte satte māne viya",
  "tika-s0304t0:316_4": "rūpādivisayasaṅkhāte attani saṁsāretvā yathā tato bahibhūte nekkhamme cittampi na",
  "tika-s0304t0:316_5": "uppajjati, evaṁ āvaṭṭetvā byasanāpādanena āvaṭṭasadisatā daṭṭhabbā. Yadā pana gāharakkhaso",
  "tika-s0304t0:316_6": "ārakkharahitaṁ attano gocarabhūmigataṁ purisaṁ abhibhuyya gahetvā agocare ṭhitampi",
  "tika-s0304t0:316_7": "gocaraṁ netvā bheravarūpadassanādinā attano upakkamaṁ kātuṁ asamatthaṁ katvā anvāvisitvā",
  "tika-s0304t0:316_8": "vaṇṇabalabhogaāyusukhehi viyojetvā mahantaṁ anayabyasanaṁ āpādeti, evaṁ mātugāmopi",
  "tika-s0304t0:316_9": "yonisomanasikārarahitaṁ avīrapurisaṁ attano rūpādīhi palobhanavasena abhibhuyya gahetvā",
  "tika-s0304t0:316_10": "vā vīrajātiyampi itthikuttabhūtehi attano hāvabhāvavilāsehi itthimāyāya anvāvisitvā",
  "tika-s0304t0:316_11": "vā avasaṁ attano upakāradhamme sīlādayo sampādetuṁ asamatthaṁ karonto guṇavaṇṇādīhi",
  "tika-s0304t0:316_12": "viyojetvā mahantaṁ anayabyasanaṁ āpādeti, evaṁ mātugāmassa gāharakkhasasadisatā daṭṭhabbā.",
  "tika-s0304t0:316_13": "Ūmibhayanti lakkhaṇavacanaṁ. Yathā hi ūmi bhāyitabbaṭṭhena bhayaṁ, evaṁ āvaṭṭagāharakkhasāpīti",
  "tika-s0304t0:316_14": "ūmiādibhayena sabhayanti attho veditabbo. Antaṁ avasānaṁ gato, evaṁ pāraṁ nibbānaṁ gatoti vuccati.",
  "tika-s0304t0:317": "Paṭhamasamuddasuttavaṇṇanā niṭṭhitā.",
  "tika-s0304t0:318": "2-3. Dutiyasamuddasuttādivaṇṇanā",
  "tika-s0304t0:319_0": "229-230. Kilesānaṁ allabhāvūpanayananti āha “temanaṭṭhenā”ti. Ariyasāvaketi anāgāmino.",
  "tika-s0304t0:319_1": "Te hi kāmabhavavasena atintatāya na samunnā. Tayo maccūti kilesābhisaṅkhāradevaputtamāre.",
  "tika-s0304t0:319_2": "Tīhi upadhīhīti kilesābhisaṅkhārakāmaguṇānaṁ vasena tīhi upadhīhi. Khandhupadhinā",
  "tika-s0304t0:319_3": "pana so na nirūpadhi saupādisesasseva nibbānassa adhigatattā. Gatoti paṭipattigamanena gato.",
  "tika-s0304t0:320": "Dutiyasamuddasuttādivaṇṇanā niṭṭhitā.",
  "tika-s0304t0:321": "4-6. Khīrarukkhopamasuttādivaṇṇanā",
  "tika-s0304t0:322_0": "231-233.Appahīnaṭṭhenāti maggena asamugghāṭitabhāvena. Atthīti vijjati. Sati paccaye",
  "tika-s0304t0:322_1": "vijjamānakiccakaraṇato pariyuṭṭhānaṁ appakaṁ mūsikāvisaṁ viya parittaṁ nāma hoti",
  "tika-s0304t0:322_2": "appānubhāvattā. Evarūpāpīti appakāpi. Assāti appahīnakilesassa. Adhimattānanti iṭṭhānaṁ",
  "tika-s0304t0:322_3": "rajanīyānaṁ, vatthuvasena parittakampi iṭṭhārammaṇaṁ adhimattameva. Tenāha “nakhapiṭṭhippamāṇampī”tiādi.",
  "tika-s0304t0:322_4": "Daharotiādīni tīṇipi padāni. Ābhindeyyāti bhindeyya. Taṁ ubhayanti taṁ cakkhurūpanti ubhayampi āyatanaṁ.",
  "tika-s0304t0:323": "Khīrarukkhopamasuttādivaṇṇanā niṭṭhitā.",
  "tika-s0304t0:324": "7. Udāyīsuttavaṇṇanā",
  "tika-s0304t0:325_0": "234.Itipīti imināpi kāraṇena. Aniccenāti aniccabhāvena anattalakkhaṇaṁ kathitaṁ.",
  "tika-s0304t0:325_1": "Yasmā hetupaccayā viññāṇassa uppatti sati ca uppāde nirodhena bhavitabbaṁ, uppādavayavantatāya",
  "tika-s0304t0:325_2": "aniccaṁ viññāṇaṁ, yadi ca attā siyā paccayehi vinā sijjheyya, na ca tathāssa siddhi,",
  "tika-s0304t0:325_3": "tasmā “viññāṇaṁ anattā”ti aniccatāya anattatā kathitā.",
  "tika-s0304t0:326": "Udāyīsuttavaṇṇanā niṭṭhitā.",
  "tika-s0304t0:327": "8. Ādittapariyāyasuttavaṇṇanā",
  "tika-s0304t0:328_0": "235. Kilesānaṁ anu anu byañjanato paribyattiyā uppattipaccayabhāvato anubyañjanaṁ,",
  "tika-s0304t0:328_1": "hatthapādādiavayavāti āha – “hatthā sobhanā”tiādi. Nimittaggāhoti kilesuppattiyā",
  "tika-s0304t0:328_2": "nimittabhūto gāho. Saṁsandetvā gahaṇanti avayave samodhānetvā “itthipuriso”tiādinā",
  "tika-s0304t0:328_3": "ekajjhaṁ gahaṇaṁ. Vibhattigahaṇanti vibhāgena anavasesaggahaṇaṁ. Kumbhīlasadisoti",
  "tika-s0304t0:328_4": "kumbhīlagāhasadiso. Tenāha – “sabbameva gaṇhātī”ti hatthapādādīsu taṁ taṁ koṭṭhāsaṁ",
  "tika-s0304t0:328_5": "vibhajitvā gahaṇaṁ rattapāsadiso jalūkagāhasadiso. Ekajavanavārepi labbhantīti idaṁ",
  "tika-s0304t0:328_6": "cakkhudvārānusārena uppannamanodvārikajavanaṁ sandhāya vuttaṁ.",
  "tika-s0304t0:329_0": "Nimittassādena ganthitanti yathāvutte nimitte assādagāhena ganthitaṁ sambaddhaṁ.",
  "tika-s0304t0:329_1": "Bhavaṅgenevāti mūlabhavaṅgeneva. Kilesabhayaṁ dassentoti tathā kilesuppattiyā sati",
  "tika-s0304t0:329_2": "akusalacittena antaritaṁ ce maraṇacittaṁ bhaveyya, ekantato niraye vā tiracchānayoniyā",
  "tika-s0304t0:329_3": "vā uppatti siyāti kilesānaṁ bhāyitabbaṁ dassento. “Samayavasena vā evaṁ vutta”nti",
  "tika-s0304t0:329_4": "vatvā tamatthaṁ vivaranto “cakkhudvārasmiñhī”tiādimāha. Rattacittaṁ vāti rāgavasena",
  "tika-s0304t0:329_5": "rattacittaṁ vā. Duṭṭhacittena kathaṁ ārammaṇarasānubhavananti? Domanassavedanuppatti",
  "tika-s0304t0:329_6": "eva tassa ārammaṇarasānubhavanaṁ daṭṭhabbaṁ. Imassa samayassāti maraṇasamayassa.",
  "tika-s0304t0:330_0": "Ubhinnaṁ nāsacchiddānaṁ majjhe ṭhita-aṭṭhitudanaṁ saha khuraṭṭhena chindanaṁ. Daṇḍakavāsīti",
  "tika-s0304t0:330_1": "dīghadaṇḍakā mahāvāsi. Nipajjitvā niddokkamananti iminā pacalāyikaniddaṁ paṭikkhipati.",
  "tika-s0304t0:330_2": "Tattha hi kadāci antarā micchāvitakkānaṁ sallakānaṁ avasaro siyā, nattheva nipajjitvā",
  "tika-s0304t0:330_3": "mahāniddaṁ okkantakāle. Vitakkānanti micchāvitakkānaṁ.",
  "tika-s0304t0:331": "Ādittapariyāyasuttavaṇṇanā niṭṭhitā.",
  "tika-s0304t0:332": "9-10. Paṭhamahatthapādopamasuttādivaṇṇanā",
  "tika-s0304t0:333": "236-237. Navamaṁ “paññāyatī”ti vuccamāne bujjhanakānaṁ ajjhāsayavasena vuttanti āha – “dasame na hotīti vuccamāne”tiādi. Ettakameva hi dvinnaṁ suttānaṁ visesoti.",
  "tika-s0304t0:334": "Paṭhamahatthapādopamasuttādivaṇṇanā niṭṭhitā.",
  "tika-s0304t0:335": "Samuddavaggavaṇṇanā niṭṭhitā.",
  "tika-s0304t0:336": "19. Āsīvisavaggo",
  "tika-s0304t0:337": "1. Āsīvisopamasuttavaṇṇanā",
  "tika-s0304t0:338_0": "238. Ye bhikkhū tadā bhagavantaṁ parivāretvā nisinnā, tesu keci ekavihārino, keci",
  "tika-s0304t0:338_1": "attadutiyā, keci attatatiyā, keci attacatutthā, keci attapañcamā hutvā araññāyatanesu",
  "tika-s0304t0:338_2": "viharantīti vuttaṁ – “ekacārika…pe… pañcacārike”ti. Samānajjhāsayatā sabhāgavuttino.",
  "tika-s0304t0:338_3": "Kammaṭṭhānānuyuñjanassa kārake. Tato eva tattha yuttapayutte. Puggalajjhāsayena kāraṇabhūtena.",
  "tika-s0304t0:338_4": "Paccayabhūtanti apassayabhūtaṁ. “Seyyathāpi, bhikkhave”ti ārabhitvā yāva “tiṇṇo pāraṅgato",
  "tika-s0304t0:338_5": "thale tiṭṭhati brāhmaṇo”ti ayaṁ mātikānikkhepo. Tesaṁ mātikāya vitthārabhājanaṁ.",
  "tika-s0304t0:338_6": "Vāsanā bhavissatīti vāsanāvahaṁ bhavissati. Sineruṁ ukkhipanto viyātiādi imissā desanāya",
  "tika-s0304t0:338_7": "anaññasādhāraṇatāya sudukkarabhāvadassanaṁ.",
  "tika-s0304t0:339_0": "Mañcaṭṭhesu mañcasamaññā viya mukhaṭṭhaṁ visaṁ “mukha”nti adhippetaṁ. Sukkhakaṭṭhasadisabhāvāpādanato",
  "tika-s0304t0:339_1": "“kaṭṭha”nti vuccatīti kaṭṭhaṁ mukhaṁ etassāti kaṭṭhamukho, daṁsanādinā kaṭṭhasadisabhāvakaro",
  "tika-s0304t0:339_2": "sappo. Atha vā kaṭṭhasadisabhāvāpādanato kaṭṭhaṁ visaṁ vā mukhe etassāti kaṭṭhamukho.",
  "tika-s0304t0:339_3": "Iminā nayena sesapadesupi attho veditabbo. Ime cattāroti ime visakiccabhedena cattāro.",
  "tika-s0304t0:339_4": "Idāni taṁ nesaṁ visakiccabhedaṁ dassetuṁ “tesū”tiādi vuttaṁ. Ayasūlasamappitaṁ viyāti",
  "tika-s0304t0:339_5": "abbhantare ayasūlaṁ anuppavesitaṁ viya. Pakkapūtipanasaṁ viyāti paccitvā kālātikkame",
  "tika-s0304t0:339_6": "kuthitapanasaphalaṁ viya. Caṅgavāreti rajakānaṁ khāraparissāvane surāparissāvane",
  "tika-s0304t0:339_7": "vā. Anavasesaṁ chijjanena asanipātaṭṭhānaṁ viya. Mahānikhādanenāti mahantena nikhādanena.",
  "tika-s0304t0:340_0": "Visavegavikārenāti visavegagatena vikārena. Vātenāti tassa sappassa sarīraṁ phusitvā",
  "tika-s0304t0:340_1": "uggatavātena. Nāsavāte pana vattabbameva natthi. Puggalapaṇṇattivasenāti tesaṁyeva",
  "tika-s0304t0:340_2": "soḷasannaṁ sappānaṁ āgatavisotiādipuggalanāmassa vasena catusaṭṭhi honti paccekaṁ",
  "tika-s0304t0:340_3": "catubbidhabhāvato. Āgatavisoti āgacchaviso, sīghataraṁ abhiruhanavisoti attho. Ghoravisoti",
  "tika-s0304t0:340_4": "kakkhaḷaviso, duttikicchaviso. Ayaṁ sītaudakaṁ viya hoti gāḷhadubbinimmocayabhāvena.",
  "tika-s0304t0:340_5": "Udakasappo hi ghoraviso hoti yevāti vuttaṁ – “udakasappādīnaṁ visaṁ viyā”ti. Paññāyatīti",
  "tika-s0304t0:340_6": "gaṇḍapiḷakādivasena paññāyati. Aneḷakasappo nāma mahāāsīviso. Nīlasappo nāma sākhavaṇṇo",
  "tika-s0304t0:340_7": "rukkhaggādīsu vicaraṇakasappo. Iminā upāyenāti yoyaṁ kaṭṭhamukhesu daṭṭhavisānaṁyeva",
  "tika-s0304t0:340_8": "“āgataviso no ghoraviso”tiādinā catubbidhabhāvo vutto, iminā upāyena. Kaṭṭhamukhe",
  "tika-s0304t0:340_9": "daṭṭhavisādayoti kaṭṭhamukhesu daṭṭhaviso, phuṭṭhaviso, vātavibhoti tayo, pūtimukhādīsu",
  "tika-s0304t0:340_10": "ca daṭṭhavisādayo cattāro cattāro veditabbo.",
  "tika-s0304t0:341_0": "Ekekanti catusaṭṭhiyo ekekaṁ. Catudhāti aṇḍajādivibhāgena catudhā vibhajitvā. Chapaṇṇāsānīti",
  "tika-s0304t0:341_1": "chapaṇṇāsādhikāni. Gatamaggassāti yathāvuttasaṅkhyāgatamaggassa paṭilomato saṁkhippamānā",
  "tika-s0304t0:341_2": "anukkamena cattārova honti. Kulavasenāti kaṭṭhamukhādijātivasena.",
  "tika-s0304t0:342_0": "Sakalakāye āsiñcitvā viya ṭhapitavisāti hi tesaṁ phuṭṭhavisatā, vātavisatā vuccati.",
  "tika-s0304t0:342_1": "Evanti “āsittavisā”tiādinā. Etthāti āsīvisasadde vacanattho niruttinayena veditabbo.",
  "tika-s0304t0:342_2": "Uggatatejāti udaggatejā, attano visatejena nesaṁ kurūradabbatā vā. Dunnimmaddanavisāti",
  "tika-s0304t0:342_3": "mantāgadehi animmaddanīyavisā. Cattāro āsīvisāti ettha iti-saddo ādiattho. Tenettha",
  "tika-s0304t0:342_4": "avasesapāḷiṁ saṅgaṇhāti.",
  "tika-s0304t0:343_0": "Āsīvisesūti ime āsīvisā daṭṭhavisā evāti veditabbā. Sarīraṭṭhakesuyevāti tena purisena",
  "tika-s0304t0:343_1": "tesaṁ kassaci aniṭṭhassa akatattā āyusesassa ca vijjamānattā naṁ na daṁsiṁsūti daṭṭhabbaṁ.",
  "tika-s0304t0:343_2": "Pucchi yathābhūtaṁ pavedetukāmo. Durupaṭṭhāhāti durupaṭṭhānā. Sotthimaggoti sotthibhāvassa upāyo.",
  "tika-s0304t0:344_0": "Antaracaroti antaraṁ caro sukhasattu vissāsaghātī. Tenāha “vadhako”ti. Idāni tāsaṁ",
  "tika-s0304t0:344_1": "pesane kāraṇaṁ dassetuṁ “paṭhama”ntiādi vuttaṁ. Abhimukhagataṁ viya abhimukhagataṁ.",
  "tika-s0304t0:344_2": "Īdisīpi hi vacoyutti loke nirūpīyati santiyaṁ purisaṁ ṭhapetīti viya. Tasmā abhimukhagatanti",
  "tika-s0304t0:344_3": "abhimukhaṁ tena sampattanti attho. Vaṅkasaṇṭhānaṁ phalakaṁ rukkhamūle āgatāgatānaṁ",
  "tika-s0304t0:344_4": "nisīdanatthāya atthataṁ.",
  "tika-s0304t0:345_0": "Arittahattho puriso santāreti etāyāti santāraṇī. Orimatīrato uttaraṇāya setu uttarasetu.",
  "tika-s0304t0:345_1": "Ekena dvīhi vā gantabbo rukkhamayo setu rukkhasetu. Jaṅghasatthena gamanayoggo setu",
  "tika-s0304t0:345_2": "jaṅghasetu. Sakaṭena gantuṁ sakkuṇeyyo sakaṭasetu. Na kho esa brāhmaṇo paramatthato.",
  "tika-s0304t0:345_3": "Tadattho pana ekadesena sambhavatīti tathā vuttanti dassento “ettakānaṁ paccatthikānaṁ",
  "tika-s0304t0:345_4": "bāhitattā”ti āha. Desananti uddesadesanaṁ. Vinivattentoti paṭisaṁharanto. Na laddho",
  "tika-s0304t0:345_5": "vatāsīti na laddho vata āsi.",
  "tika-s0304t0:346_0": "Rājā viya kammaṁ sattesu issariyassa vattāpanato. Rājā…pe… puthujjano vaṭṭadukkhasaṅkhātāparādhatāya.",
  "tika-s0304t0:346_1": "Ñāṇapalāyanenāti mahābhūtehi nibbinditvā virajjitvā vimuccitukāmatāvasena uppannañāṇapalāyane",
  "tika-s0304t0:346_2": "maggādhigamasiddheneva ñāṇapalāyanena. Evañhettha upamāsaṁsandanaṁ matthakaṁ pāpitameva hoti.",
  "tika-s0304t0:347_0": "Yatheva hītiādinā ekadesanāsamudāyassa nidassanaṁ āraddhaṁ. Yathāvuttavacanaṁ aṭṭhakathācariyānaṁ",
  "tika-s0304t0:347_1": "vacanena samattheti “patthaddho bhavatī”tiādinā. Tattha kaṭṭhamukhena vāti vā-saddo",
  "tika-s0304t0:347_2": "upamattho. Yathā kaṭṭhamukhena sappena daṭṭho patthaddho hoti, evaṁ pathavīdhātuppakopena",
  "tika-s0304t0:347_3": "so kāyo kaṭṭhamukheva hoti, kaṭṭhamukhagato viya patthaddho hotīti attho. Atha vā",
  "tika-s0304t0:347_4": "vā-saddo avadhāraṇattho. So “pathavīdhātupakopena vā”ti evaṁ ānetvā sambandhitabbo.",
  "tika-s0304t0:347_5": "Ayañhettha attho – kaṭṭhamukhena daṭṭhopi kāyo pathavīdhātuppakopeneva patthaddho",
  "tika-s0304t0:347_6": "hoti, tasmā pathavīdhātuyā aviyutto so kāyo sabbadā kaṭṭhamukhagato viya hotīti.",
  "tika-s0304t0:347_7": "Vā-saddo vā aniyamattho. Tatrāyamattho – kaṭṭhamukhena daṭṭho kāyo patthaddho hoti",
  "tika-s0304t0:347_8": "vā, na vā mantāgadavasena. Pathavīdhātuppakopena pana mantāgadarahito so kāyo kaṭṭhamukhagato",
  "tika-s0304t0:347_9": "viya hoti ekantapatthaddhoti. Tattha kāyoti pakatikāyo. Pūtikoti kuthito. Santattoti",
  "tika-s0304t0:347_10": "sabbaso tatto mahādāhappatto. Sañchinnoti sabbaso chinno cuṇṇavicuṇṇabhūto. Yadā",
  "tika-s0304t0:347_11": "kāyo patthaddhādibhāvappatto hoti, tadā puriso kaṭṭhamukhādisappassa mukhe vattamāno viya hotīti attho.",
  "tika-s0304t0:348_0": "Visesatoti kaṭṭhamukhādivisesato ca pathavīādivisesato ca. Anatthaggahaṇatotiādi",
  "tika-s0304t0:348_1": "acetanesupi bhūtesu sacetanesu viya anatthādīnaṁ paccakkhatāya nibbedajananatthaṁ",
  "tika-s0304t0:348_2": "āraddhaṁ. Tattha āsayatoti pavattiṭṭhānato. Etesanti mahābhūtānaṁ. Sadisatāti vammikāsayasusiragahanasaṅkāraṭṭhānāsayatāya ca sadisatā.",
  "tika-s0304t0:349_0": "Paccattalakkhaṇavasenāti visuṁ visuṁ lakkhaṇavasena. Pathavīādīnaṁ kakkhaḷabhāvādi,",
  "tika-s0304t0:349_1": "taṁsamaṅgino puggalassa kakkhaḷabhāvāpādanādinā vikāruppādanato visavegavikārato sadisatā veditabbā.",
  "tika-s0304t0:350": "Anatthāti byasanā. Byādhinti kuṭṭhādibyādhiṁ. Bhave jātābhinandinoti bhavesu jātiyā abhinandanasīlā. Pañcavokāre hi jātiyā abhinandanā nāma mahābhūtābhinandanā eva.",
  "tika-s0304t0:351_0": "Durupaṭṭhānatarānīti duppaṭikāratarāni. Durāsadāti durupasaṅkamanā. “Upaṭṭhāmī”ti",
  "tika-s0304t0:351_1": "upasaṅkamituṁ na sakkonti. Parijānāma kammanāmāni, upakārā nāma natthi. Anantadosūpaddavatoti",
  "tika-s0304t0:351_2": "aparimāṇadosūpaddavahetuto. Ekapakkhalanti ekadukkhaṁ.",
  "tika-s0304t0:352_0": "Rūpakkhandhobhijjamāno cattāro arūpakkhandhe gahetvāva bhijjati arūpakkhandhānaṁ",
  "tika-s0304t0:352_1": "ekanirodhattā. Vatthurūpampi gahetvāva bhijjanti pañcavokāre arūpakkhandhesu bhinnesu",
  "tika-s0304t0:352_2": "rūpakkhandhassa avaṭṭhānābhāvato. Ettāvatāti lobhuppādanamattena. Paññā nāma attabhāve",
  "tika-s0304t0:352_3": "uttamaṅgaṁ paññuttarattā kusaladhammānaṁ, sati ca kilesuppattiyaṁ paññāya anuppajjanato",
  "tika-s0304t0:352_4": "vuttaṁ – “ettāvatā paññāsīsaṁ patitaṁ nāma hotī”ti. Yoniyo upaneti tadupagassa kammapaccayassa",
  "tika-s0304t0:352_5": "bhāve. “Jātibhayaṁ, jarābhayaṁ, maraṇabhayaṁ, corabhaya”ntiādinā āgatāni pañcavīsati",
  "tika-s0304t0:352_6": "mahābhayāni, “hatthampi chindatī”tiādinā āgatāni dvattiṁsa kammakāraṇāni āgatāneva",
  "tika-s0304t0:352_7": "honti kāraṇassa samavaṭṭhitattā. Nandīrāgo saṅkhārakkhandhoti saṅkhārakkhandhapariyāpannattā vuttaṁ.",
  "tika-s0304t0:353_0": "Pāḷiyaṁyeva āgatā “cakkhuto cepi naṁ, bhikkhave”tiādinā. Kiñci alabhitvāti tasmiṁ",
  "tika-s0304t0:353_1": "suññagāme corānaṁ gayhūpagassa alābhavacaneneva tassa purisassa attano paṭisaraṇassa",
  "tika-s0304t0:353_2": "alābho vutto eva hotīti na uddhaṭo, purisaṭṭhāniyo bhikkhu, corā pana bāhirāyatanaṭṭhāniyā.",
  "tika-s0304t0:353_3": "Abhinivisitvāti vipassanābhinivesaṁ katvā. Ajjhattikāyatanavasena desanāya āgatattā",
  "tika-s0304t0:353_4": "vuttaṁ “upādārūpakammaṭṭhānavasenā”ti.",
  "tika-s0304t0:354_0": "Bāhirānanti bāhirāyatanānaṁ. Pañca kiccānīti corehi tadā kātabbāni pañca kiccāni.",
  "tika-s0304t0:354_1": "Hatthasāranti attano santake hatthehi gahetabbasārabhaṇḍaṁ. Pātanādivasena hatthaparāmāsaṁ",
  "tika-s0304t0:354_2": "karonti. Pahāraṭhāneti pahaṭaṭṭhāne. Ṭhānaso tasmiṁ eva khaṇeti vadanti. Attano sukhāvahaṁ",
  "tika-s0304t0:354_3": "kusaladhammaṁ pahāya dukkhāvahena akusalena samaṅgitā sukhāvahaṁ bhaṇḍaṁ pahāya bahi",
  "tika-s0304t0:354_4": "nikkhamanaṁ viyāti vuttaṁ sukhanissayattā tassa. Hatthaparā…pe… āpajjanakālo guṇasarīrassa",
  "tika-s0304t0:354_5": "tadā pamādena bādhitattā. Pahāra…pe… kālo tato daḷhataraṁ guṇasarīrassa bādhitattā.",
  "tika-s0304t0:354_6": "Pahāraṁ…pe… assamaṇakālo guṇasarīrassa maraṇappattisadisattā. Avasesajanassa dāsaparibhogena",
  "tika-s0304t0:354_7": "paribhuñjitabbatā aññathattappattigihibhāvāpattiyā nidassanabhāvena vuttā. Yaṁ “chasu",
  "tika-s0304t0:354_8": "dvāresu ārammaṇe āpāthagate”ti vuttaṁ, tameva ārammaṇaṁ nissāya samparāyiko dukkhakkhandho veditabboti yojanā.",
  "tika-s0304t0:355_0": "Rūpādīnīti rūpasaddagandharasāni. Tesanti yathāvuttabhūtupādārūpānaṁ. Lahutādivasenāti",
  "tika-s0304t0:355_1": "tesaṁ lahutādivasena. Duruttaraṇaṭṭhoti uttarituṁ asakkuṇeyyabhāvo oghaṭṭho. Vuttanayenāti",
  "tika-s0304t0:355_2": "“sampayuttā vedanā vedanākkhandho”tiādinā vuttanayena. Catumahābhūtādīhīti ādisaddena",
  "tika-s0304t0:355_3": "upādānakkhandhādīnaṁ gahaṇaṁ. Cittakiriyadassanatthanti cittapayogadassanatthaṁ.",
  "tika-s0304t0:355_4": "Vuttavāyāmamevāti “sammāvāyāmo”ti yo ariyamagge vutto. Bhaddekarattādīnīti “ajjeva",
  "tika-s0304t0:355_5": "kiccaṁ ātappa”ntiādinā vuttāni bhaddekarattasuttādīni.",
  "tika-s0304t0:356_0": "Kuṇṭhapādoti chinnapādova hutvā gativikalo. Mānasaṁ bandhatīti tasmiṁ citte kiccaṁ",
  "tika-s0304t0:356_1": "nibandhati. “Ayaṁ ariyamaggo mayhaṁ oghuttaranupāyo”ti tattha cittassa sanniṭṭhānaṁ",
  "tika-s0304t0:356_2": "puna tattha pavattanaṁ vīriyārambho cittabandhanaṁ.",
  "tika-s0304t0:357_0": "Tassa nāmarūpassa ime nandīrāgādayo taṇhāvijjādayoti katvā paccayo dhammāyatanekadeso.",
  "tika-s0304t0:357_1": "Ariyamagganibbānataṇhāvajjo idha dhammāyatanekadesoti ca. Soḷasahākārehīti pīḷanādīhi",
  "tika-s0304t0:357_2": "soḷasahi ākārehi. Satipaṭṭhānavibhaṅge āgatanayena saṭṭhinayasahassehi. Desanāpariyosāne…pe…",
  "tika-s0304t0:357_3": "patiṭṭhahiṁsūti vipañcitaññū evettha gahaṇavasena adhigatavisesā paricchinditā. Te",
  "tika-s0304t0:357_4": "hi tadā dhammapaṭiggāhakabhāvena satthu santike sannisinnā. Ugghaṭitaññūnaṁ pana",
  "tika-s0304t0:357_5": "neyyānañca visesādhigamo aṭṭhakathāyaṁ na ruḷhoti idha na gahitoti.",
  "tika-s0304t0:358": "Āsīvisopamasuttavaṇṇanā niṭṭhitā.",
  "tika-s0304t0:359": "2. Rathopamasuttavaṇṇanā",
  "tika-s0304t0:360_0": "239. Susaṁvutindriyassa bhojane mattaññuno satassa sampajānassa viharato kilesanimittaṁ",
  "tika-s0304t0:360_1": "dukkhaṁ anavasaranti sukhasomanassabahulatā vuttā. Yavati tena phalaṁ missitaṁ viya",
  "tika-s0304t0:360_2": "hotīti yoni, ekantikaṁ kāraṇaṁ. Assāti bhikkhuno. Paripuṇṇanti avikalaṁ. Anavasesaṁ",
  "tika-s0304t0:360_3": "āsave khepetīti āsavakkhayo, aggamaggo. Yaṁ yanti dandhaṁ majjhaṁ javoti javādīsu",
  "tika-s0304t0:360_4": "yaṁ yaṁ gamanaṁ. Rakkhaṇatthāyāti kilesacorehi rakkhaṇatthāya. Veganiggahaṇatthāyāti",
  "tika-s0304t0:360_5": "kilesahetukassa indriyavegassa niggaṇhanatthāya. Nibbisevanatthāyāti visevanassa",
  "tika-s0304t0:360_6": "vipphanditassa nirodhanāya. Kilesūpasamatthāyāti kilesānaṁ uparūpari samanatthāya vūpasamanatthāya.",
  "tika-s0304t0:361_0": "Samaṇarati nāma samathavipassanāmaggaphalasukhāni. Dantānampi sindhavānaṁ sārathino",
  "tika-s0304t0:361_1": "payogena siyā kāci visevanamattāti tadabhāvaṁ dassento “nibbisevane katvā pesento”ti",
  "tika-s0304t0:361_2": "vuttaṁ. Ñāṇaṁ gacchatīti asaṅgamanaṁ pavattati pageva indriyabhāvanāya katattā, kilesaniggahassa",
  "tika-s0304t0:361_3": "sukheneva siddhattā. Dāyakassa ajjhāsayo vaso uḷāro lāmako. Deyyadhammassa pamāṇaṁ",
  "tika-s0304t0:361_4": "vaso appakaṁ bahukañca.",
  "tika-s0304t0:362": "Mahāmaṇḍapaṭṭhānaṁ nāma lohapāsādassa purato eva mahābhikkhusaṅghassa sannipātakāle tesaṁ pahonakavasena mahāmaṇḍapassa kattabbaṭṭhānaṁ. Gahaṇamānanti parivisagahaṇabhājanaṁ.",
  "tika-s0304t0:363": "Pakatiyā bhattakārakicce adhigato upaṭṭhākupāsako. Mudusamakharasaññitehi, dahanapacanabhajjanasaññitehi vā tīhi pākehi.",
  "tika-s0304t0:364_0": "Parisodhetvāti rañño anucchavikabhāvaṁ parisodhetvā. Bhūmiyaṁ chaḍḍesi “bhikkhūnaṁ",
  "tika-s0304t0:364_1": "adatvā mayā mukhe pakkhitta”nti. Mukhena gaṇhi tassa niddosabhāvaṁ dassetuṁ. Mattaṁ",
  "tika-s0304t0:364_2": "jānāpetuṁ pamajji. “Tvaṁ kuto āgato”ti pucchane pamādaṁ āpajji. Anubhāgoti avasiṭṭhabhāgo.",
  "tika-s0304t0:364_3": "Idamatthiyanti idaṁ payojanaṁ. Itaranti pāḷiyaṁ anāgatampi āhāre pamāṇajānanaṁ.",
  "tika-s0304t0:365_0": "Sayanaṁ seyyā, kāmabhogīnaṁ seyyā kāmabhogiseyyā. Dakkhiṇapassena sayāno nāma natthi",
  "tika-s0304t0:365_1": "dakkhiṇahatthena kātabbakiccakaraṇato. Tejussadattāti idaṁ anutrāsasseva sīhassa",
  "tika-s0304t0:365_2": "sayananti dassetuṁ vuttaṁ. Dve purimapāde ekasmiṁ, pacchimapāde ekasmiṁ ṭhāne ṭhapetvāti",
  "tika-s0304t0:365_3": "hi idaṁ pādānaṁ avikkhittabhāvakaraṇadassanaṁ.",
  "tika-s0304t0:366_0": "Catutthajjhānaseyyāti catutthajjhānikaṁ phalasamāpattiṁ vadati. Yebhuyyena hi tathāgatā",
  "tika-s0304t0:366_1": "phalasamāpattiṁ samāpajjitvāva sayanti. Sā ca nesaṁ catutthajjhānato vuṭṭhāya, kilesaparinibbānassa",
  "tika-s0304t0:366_2": "ca katattāti vadanti. Idha sīhaseyyā āgatā pādaṁ accādhāya pubbenāparaṁ ajahitasaṁlakkhaṇā",
  "tika-s0304t0:366_3": "seyyāti katvā. Tenāha “ayaṁ hī”tiādi. Evanti “dakkhiṇena passenā”tiādinā vuttākārena seyyaṁ kappeti.",
  "tika-s0304t0:367_0": "Kathaṁniddāyanto sato sampajāno hoti? Bhavaṅgacittena hi niddūpagamananti adhippāyo.",
  "tika-s0304t0:367_1": "Appahānenāti tadadhimuttatāya tadappahānaṁ daṭṭhabbaṁ. Tathā tesu niddokkamanassa",
  "tika-s0304t0:367_2": "ādipariyosānesu ajahitasatisampajaññaṁ hoti. Tenāha – “niddaṁ okkamantopi sato sampajāno",
  "tika-s0304t0:367_3": "hotī”ti. Etaṁ panāti “niddaṁ okkamantopi sato sampajāno hotī”ti vuttanayaṁ vadati.",
  "tika-s0304t0:367_4": "Ñāṇadhātukanti na rocayiṁsūti niddokkamanepi jāgaraṇe pavattañāṇasabhāvamevāti na",
  "tika-s0304t0:367_5": "rocayiṁsu porāṇā. Nirantaraṁ bhavaṅgacittesu vattamānesu satisampajaññāsambhavoti",
  "tika-s0304t0:367_6": "adhippāyo. Purimasmiñhi naye satisampajaññassa asaṁvaro, na bhavaṅgassa. Indriyasaṁvaro,",
  "tika-s0304t0:367_7": "bhojane mattaññutā, jāgariyānuyogoti imehi tivaṅgikā, nimittānubyañjanaparivajjanādi",
  "tika-s0304t0:367_8": "sabbaṁ vipassanāpakkhikamevāti adhippāyo.",
  "tika-s0304t0:368": "Tānevāti vipassanākkhaṇe pavattāni indriyādīni. Yāva arahattā desanā vitthārato kathetabbā. Pāḷiyaṁ pana “yoni cassa āraddhā hoti āsavānaṁ khayāyā”ti saṅkhepena kathitā.",
  "tika-s0304t0:369": "Rathopamasuttavaṇṇanā niṭṭhitā.",
  "tika-s0304t0:370": "3. Kummopamasuttavaṇṇanā",
  "tika-s0304t0:371_0": "240.Aṭṭhikummoti piṭṭhiyaṁ tikhiṇaṭṭhiko kummo. Tantibandhoti byāvaṭo. Samugge viya",
  "tika-s0304t0:371_1": "attano kapāle pakkhipitvā. Samodahanto sammā odahanto ajjhattameva dahanto. Ārammaṇakapāleti",
  "tika-s0304t0:371_2": "ārammaṇakaṭāhe. Samodahantoti diṭṭhamattasseva ca gahaṇato manovitakke tattheva sammadeva",
  "tika-s0304t0:371_3": "odahanto. Tañhi visayavasena pavattituṁ adento. Pañca dhammeti “kālena vakkhāmī”tiādinā vuccamāne.",
  "tika-s0304t0:372": "Kummopamasuttavaṇṇanā niṭṭhitā.",
  "tika-s0304t0:373": "4. Paṭhamadārukkhandhopamasuttavaṇṇanā",
  "tika-s0304t0:374_0": "241.Vilāsamāno viya sāgaraṁ patvā. Antosākhoti gaṅgāya tīrassa anto onatasākho. Temetīti",
  "tika-s0304t0:374_1": "tinto hoti. Tiriyaṁ patito daṇḍasetu viya ṭhitattā mahājanassa paccayo jāto, tathā",
  "tika-s0304t0:374_2": "mahantabhāvena gaṅgāsotaṁ otaraṇādi natthi.",
  "tika-s0304t0:375_0": "Ayaṁhīti anantaraṁ vuttapuggalo. Ariyamaggaṁ oruyhāti catubbidhaṁ ariyamaggavīthiṁ",
  "tika-s0304t0:375_1": "otaritvā. “Cittaṁ nāmeta”ntiādinā cintetvā gihibandhanaṁ na vissajjetīti sambandho.",
  "tika-s0304t0:375_2": "Attano bhajamānaketi attano bhajante. Jīvikatthāya payujjitabbato payogo, khettavatthādi.",
  "tika-s0304t0:375_3": "Tato payogato uṭṭhitaṁ āyaṁ. Kiñcāpi bhikkhūnaṁ kāyasāmaggiṁ deti bhikkhatthāya.",
  "tika-s0304t0:376_0": "Muṇḍaghaṭanti bhinnoṭṭhaṁ ghaṭaṁ. Khandheti aṁse. Saṅghabhoganti saṅghasantakaṁ bhogagāmaṁ",
  "tika-s0304t0:376_1": "gantvā. Atthato evaṁ vadantīti tathā atthassa sambhavato evaṁ vadantā viya honti.",
  "tika-s0304t0:376_2": "Yāgumattake yāgunti yāguṁ pivitvā tāya aparipakkāya eva aññaṁ yāguṁ ajjhoharitvāti sambandho.",
  "tika-s0304t0:377": "Kilesānurañjitovāti yonisomanasikārassa abhāvena kilesānugatacitto eva. Akkhīni nīharitvāti kodhavasena akkhike karonto akkhīni nīharitvā vicarissati. Uddhato hoti avūpasanto.",
  "tika-s0304t0:378_0": "Diṭṭhigatikoti sāsaniko evaṁ ayoniso ummujjitvā sāsanaṁ uddhammaṁ ubbinayaṁ katvā",
  "tika-s0304t0:378_1": "dīpento ariṭṭhasadiso. Tenāha “so hī”tiādi. Arūpabhave rūpaṁ atthi, aññathā tato",
  "tika-s0304t0:378_2": "cutassa kuto rūpakkhandhassa sambhavo. Asaññībhave cittaṁ atthīti etthāpi eseva nayo.",
  "tika-s0304t0:378_3": "Bahucittakkhaṇiko lokuttaramaggo “yo ime cattāro satipaṭṭhāne bhāveyya sattavassānī”tiādivacanato.",
  "tika-s0304t0:378_4": "Anusayo cittavippayutto, aññathā sāvajjānavajjadhammānaṁ ekajjhaṁ uppatti siyā. Te",
  "tika-s0304t0:378_5": "ca sattā sandhāvanti saṁsaranti, aññathā kammaphalānaṁ sambandho na siyāti. Iti vadanto",
  "tika-s0304t0:378_6": "evaṁ micchāvādaṁ paggayha vadanto.",
  "tika-s0304t0:379_0": "Temanarukkho viya…pe… dullabhadhammassavano ca puggalo saddhāsinehena atemanato.",
  "tika-s0304t0:379_1": "Katavinayo sikkhitavinayo yathā “katavijjo”ti. Dhammakathikānaṁvicārethāti idaṁ deyyadhammaṁ",
  "tika-s0304t0:379_2": "dhammakathikānaṁ ayyānaṁ tassa tassa yuttavasena vicārethāti niyyātanavasena vatvā.",
  "tika-s0304t0:379_3": "Divākathiko sarabhāṇako sāyanhe katheti, purimayāmaṁ kathento rattikathiko bhāṇakapuggalo.",
  "tika-s0304t0:380_0": "Nandanavanābhirāmeti nandanavanaṁ viya manorame. Assa bhārahārabhikkhūti assa kiccavāhakabhikkhū",
  "tika-s0304t0:380_1": "upajjhāyādayo. Sukhanisinnakathanti paṭisanthārakathāpubbakaṁ upanisinnakathaṁ sutvā.",
  "tika-s0304t0:381": "Ṭhitasaṇṭhāneneva ṭhitākāreneva ṭhitaṁ, nappayuttanti attho. Cittakammamūlādīni ṭhitasaṇṭhāneneva ṭhitāti yojanā. Mudutāyāti muduhadayatāya sāpekkhatāya.",
  "tika-s0304t0:382_0": "Paṭipadanti samathavipassanāpaṭipattiṁ. Dīpetvā pakāsetvā pākaṭaṁ katvā. Tatruppādoti",
  "tika-s0304t0:382_1": "tatra uppajjanakaāyuppādo. Khettaṁ sandhāya vadati. Tela…pe… hatthāti telaghaṭa-madhughaṭaphāṇitaghaṭādihatthā.",
  "tika-s0304t0:382_2": "Apakkamiṁsu dubbicāritattā. Pūresīti heṭṭhā ca tattha tattha atītāni kālavacanāni",
  "tika-s0304t0:382_3": "porāṇaṭṭhakathāya āgatattā kira vuttāni.",
  "tika-s0304t0:383_0": "Upagamanānupagamanādīni orimassa pārimassa ca upagamanānupagamanāni ceva majjhe saṁsīdanāni",
  "tika-s0304t0:383_1": "ca. Paṭivijjhitunti jānituṁ. Etanti yathāvuttaṁ cakkhusabhāvaṁ. Domanassanti tasseva",
  "tika-s0304t0:383_2": "mandabhāvapaccayaṁ domanassaṁ. Āpajjantopi upagacchati nāma tannimittasaṁkilesassa",
  "tika-s0304t0:383_3": "uppāditattā. Tiṇṇaṁ lakkhaṇānanti hutvā abhāvato ādiantavantato tāvakālikato niccapaṭikkhepatotiādīnaṁ",
  "tika-s0304t0:383_4": "tiṇṇaṁ lakkhaṇānaṁ sallakkhaṇavasena.",
  "tika-s0304t0:384_0": "Vāmatoti micchā. Dakkhiṇatoti sammā. Yathā tassa tassa sattassa orabhāvattā ajjhattikāni",
  "tika-s0304t0:384_1": "āyatanāni orimaṁ tīraṁ katvā vuttāni, evaṁ nesaṁ parabhāvattā bāhirāni āyatanāni",
  "tika-s0304t0:384_2": "pārimaṁ vuttāni. Apāyamajjhe saṁsaraṇahetutāya nandīrāgova “majjhe saṁsādo”ti vutto.",
  "tika-s0304t0:385": "Unnatoti “seyyohamasmī”tiādinā unnatiṁ upagato. Attukkaṁsane paṁsukūlikabhāvena attānaṁ dahanato aññākāratāgahetabbo. Pāsāṇo nu kho esa khāṇukoti gahetabbadārukkhandhasadiso vutto.",
  "tika-s0304t0:386_0": "Cuṇṇavicuṇṇaṁhoti āvaṭṭavegassa balavabhāvato. Catūsu apāyesūti pañcakāmaguṇāvaṭṭe",
  "tika-s0304t0:386_1": "patitapuggalo manussalokepi guṇasarīrabhedanena dīgharattaṁ cuṇṇavicuṇṇaṁ āpajjatiyeva,",
  "tika-s0304t0:386_2": "tassa tathā āpannattā. Evañhi so apāyesu tādisesu jāyati.",
  "tika-s0304t0:387_0": "Sīlassa duṭṭhaṁ nāma natthi, tasmā abhāvattho idha du-saddoti āha “nissīlo”ti. “Pāpaṁ",
  "tika-s0304t0:387_1": "pāpena sukara”ntiādīsu viya pāpa-saddo nihīnapariyāyoti āha “lāmakadhammo”ti. Na",
  "tika-s0304t0:387_2": "sucīti kāyavācācittehi na suci. Saṅkāya vāti attano vā saṅkāya paresaṁ samācārakiriyaṁ",
  "tika-s0304t0:387_3": "sarati āsaṅkati. Tenāha “tassa hī”tiādi. Tāni kammāni pavisatīti tāni kammāni karontānaṁ",
  "tika-s0304t0:387_4": "antare pavisati. Guṇānaṁ pūtibhāvenāti guṇabhāvena gahitānaṁ sīladhammānaṁ saṁkiliṭṭhabhāvappattiyā.",
  "tika-s0304t0:387_5": "Kacavarajātoti abbhantaraṁ sañjātakacavaro, kacavarabhūto vā.",
  "tika-s0304t0:388": "Aṇaṇā pabbajjāti aṇaṇasseva pabbajjā. Orimatīrādīnaṁ upagamanānupagamanādīnaṁ jotitattā vaṭṭavivaṭṭaṁ kathitaṁ.",
  "tika-s0304t0:389": "Paṭhamadārukkhandhopamasuttavaṇṇanā niṭṭhitā.",
  "tika-s0304t0:390": "5. Dutiyadārukkhandhopamasuttavaṇṇanā",
  "tika-s0304t0:391_0": "242. Yā āpatti vuṭṭhānagāminī desanāgāminī, taṁ paṭicchāditakālato paṭṭhāya saṁkiliṭṭhā",
  "tika-s0304t0:391_1": "nāma antarāyikabhāvato. Āvīkatā pana anāpattiṭṭhāne tiṭṭhatīti asaṁkiliṭṭhā nāma.",
  "tika-s0304t0:391_2": "Tenāha – “āvīkatā hissa phāsu hotī”ti. Evarūpaṁ saṁkiliṭṭhanti paṭicchāditatāya vā",
  "tika-s0304t0:391_3": "duṭṭhullabhāvena vā saṁkiliṭṭhaṁ.",
  "tika-s0304t0:392": "Dutiyadārukkhandhopamasuttavaṇṇanā niṭṭhitā.",
  "tika-s0304t0:393": "6. Avassutapariyāyasuttavaṇṇanā",
  "tika-s0304t0:394_0": "243.Santhāgāranti saññāpanāgāraṁ. Tenāha “uyyogakālādīsū”tiādi. Ādi-saddena maṅgalamahādīnaṁ",
  "tika-s0304t0:394_1": "saṅgaho daṭṭhabbo. Santharantīti vissamanti, parissamaṁ vinodentīti attho. Sahāti",
  "tika-s0304t0:394_2": "sannipātavasena ekajjhaṁ. Saha atthānusāsanaṁ agāranti tasmiṁ atthe ttha-kārassa",
  "tika-s0304t0:394_3": "ntha-kāraṁ katvā “santhāgāra”nti vuccatīti daṭṭhabbaṁ, paṭhamaṁ tattha sammantanavasena",
  "tika-s0304t0:394_4": "santharanti vicārentīti attho.",
  "tika-s0304t0:395_0": "Tepiṭakaṁ buddhavacanaṁ āgatameva bhavissatīti buddhavacanassa āgamanasīsena ariyaphaladhammānampi",
  "tika-s0304t0:395_1": "āgamanaṁ vuttameva. Tiyāmarattiṁ tattha vasantānaṁ phalasamāpattivaḷañjanaṁ hotīti.",
  "tika-s0304t0:395_2": "Tasmiñca bhikkhusaṅghe kalyāṇadhammā kalyāṇaputhujjanā vipassanaṁ ussukkāpentā hontīti",
  "tika-s0304t0:395_3": "ariyamaggadhammānampi tattha āgamanaṁ hotiyeva.",
  "tika-s0304t0:396_0": "Allagomayenāti acchena allagomayarasena. Opuñjāpetvāti vilimpetvā. Catujjātiyagandhehīti",
  "tika-s0304t0:396_1": "kuṅkumaturukkhayavanapupphatamālapattagandhehi. Nānāvaṇṇeti nīlādivasena nānāvaṇṇe,",
  "tika-s0304t0:396_2": "bhittivisesavasena nānāsaṇṭhānarūpe. “Mahāpiṭṭhikakojaveti hatthipiṭṭhiādīsu attharitabbatāya",
  "tika-s0304t0:396_3": "‘mahāpiṭṭhikā’ti laddhasamaññe kojave”ti vadanti. Kuttake pana sandhāyetaṁ vuttaṁ,",
  "tika-s0304t0:396_4": "“caturaṅgulādhikapupphā mahāpiṭṭhikakojavā”tipi vadanti. Hatthattharaassattharā hatthiassapiṭṭhīsu",
  "tika-s0304t0:396_5": "attharitabbā hatthiassarūpavicittā ca attharakā. Sīhattharakādayo pana sīharūpādivicittā",
  "tika-s0304t0:396_6": "eva attharakā. Cittattharakaṁ nānāvidharūpehi ceva nānāvidhamālākammādīhi ca vicittaṁ attharakaṁ.",
  "tika-s0304t0:397_0": "Upadhānanti apassayanaṁ. Upadahitvāti apassayayoggabhāvena ṭhapetvā. Gandhehi katamālā",
  "tika-s0304t0:397_1": "gandhadāmaṁ. Tamālapattādīhi katamālā pattadāmaṁ. Ādi-saddena hiṅgulatakkolajātiphalajātipupphādīhi",
  "tika-s0304t0:397_2": "katadāmaṁ saṅgaṇhāti. Pallaṅkākārena katapīṭhaṁ pallaṅkapīṭhaṁ. Tīsu passesu ekapasse",
  "tika-s0304t0:397_3": "eva vā saupassayaṁ apassayapīṭhaṁ. Anapassayaṁ muṇḍapīṭhaṁ. Yojanāvaṭṭeti yojanaparikkhepokāse.",
  "tika-s0304t0:398_0": "Saṁvidhāyāti antaravāsakassa koṇapadesaṁ itarapadesañca samaṁ katvā vidhāya. Tenāha",
  "tika-s0304t0:398_1": "– “kattariyā padumaṁ kantento viyā”ti, “timaṇḍalaṁ paṭicchādento”ti ca. Yasmā buddhānaṁ",
  "tika-s0304t0:398_2": "rūpasampadā viya ākappasampadāpi paramukkaṁsataṁ gatā, tasmā tadā bhagavā evaṁ sobheyyāti",
  "tika-s0304t0:398_3": "dassento “suvaṇṇapāmaṅgenā”tiādimāha. Tattha “asamena buddhavesenā”tiādinā tadā bhagavā",
  "tika-s0304t0:398_4": "buddhānubhāvassa niguhane kāraṇābhāvato tattha sannipatitadevamanussanāgayakkhagandhabbādīnaṁ",
  "tika-s0304t0:398_5": "pasādajananatthaṁ attano sabhāvapakatiyāva kapilavatthuṁ pāvisīti dasseti. Buddhānaṁ",
  "tika-s0304t0:398_6": "kāyapabhā nāma pakatiyā asītihatthamattapadesaṁ visaratīti āha “asītihatthaṭṭhānaṁ",
  "tika-s0304t0:398_7": "aggahesī”ti. Nīlapītalohitodātamañjiṭṭhapabhassarānaṁ vasena chabbaṇṇā buddharasmiyo.",
  "tika-s0304t0:399_0": "Sabbapāliphulloti mūlato paṭṭhāya yāva sākhaggā samantato phullo vikasito. Paṭipāṭiyā",
  "tika-s0304t0:399_1": "ṭhapitānantiādi parikappūpamā, yathā taṁ…pe… alaṅkataṁ aññaṁ virocati, evaṁ virocittha,",
  "tika-s0304t0:399_2": "samatiṁsāya pāramitāhi abhisaṅkhatattā evaṁ virocitthāti vuttaṁ hoti. “Pañcavīsatiyā",
  "tika-s0304t0:399_3": "gaṅgānanti satamukhā hutvā samuddaṁ paviṭṭhāya mahāgaṅgāya mahantamahantānaṁ gaṅgānaṁ",
  "tika-s0304t0:399_4": "pañcavīsatī”ti vadanti. Papañcasūdaniyaṁ “pañcavīsatiyā nadīna”nti vuttaṁ, gaṅgādīnaṁ",
  "tika-s0304t0:399_5": "candabhāgāpariyosānānaṁ pañcavīsatiyā mahānadīnanti attho. Parikappavacanañhetaṁ.",
  "tika-s0304t0:399_6": "Sambhijjāti sambhedaṁ missībhāvaṁ patvā mukhadvāreti samuddaṁ paviṭṭhaṭṭhāne.",
  "tika-s0304t0:400": "Nāgasupaṇṇagandhabbayakkhādīnantiādi parikappavasena vuttaṁ. Sahassenāti padasahassena, bhāṇavārappamāṇena ganthenāti attho.",
  "tika-s0304t0:401_0": "Kampayanto vasundharanti attano guṇavisesehi pathavīkammaṁ unnādento, evaṁbhūtopi",
  "tika-s0304t0:401_1": "aheṭhayanto pāṇāni. Sabbapadakkhiṇattā buddhānaṁ dakkhiṇaṁ paṭhamaṁ pādaṁ uddharanto.",
  "tika-s0304t0:401_2": "Samaṁ samphusate bhūmiṁ suppatiṭṭhitapādatāya. Yadipi bhūmiṁ samaṁ phusati, rajasā",
  "tika-s0304t0:401_3": "nupalippati sukhumattā chaviyā. Ninnaṭṭhānaṁ unnamatītiādi buddhānaṁ suppatiṭṭhitapādatāsaṅkhātamahāpurisalakkhaṇapaṭilābhassa",
  "tika-s0304t0:401_4": "nissandaphalaṁ. Nātidūre uddharatīti atidūre ṭhapetuṁ na uddharati. Naccāsanne ca",
  "tika-s0304t0:401_5": "nikkhipanti accāsanne ca ṭhāne anikkhipanto niyyāti. Hāsayanto sadevake loke tosento.",
  "tika-s0304t0:401_6": "Catūhi pādehi caratīti catucārī.",
  "tika-s0304t0:402_0": "Buddhānubhāvassa pakāsanavasena gatattā vaṇṇakālo nāma esa. Sarīravaṇṇe vā guṇavaṇṇe",
  "tika-s0304t0:402_1": "vā kathiyamāne dukkathitanti na vattabbaṁ. Kasmā? Appamāṇavaṇṇā hi buddhā bhagavanto,",
  "tika-s0304t0:402_2": "buddhaguṇasaṁvaṇṇanā jānantassa yathāraddhasaṁvaṇṇanaṁyeva anupavisati. Dukūlacumbaṭakenāti",
  "tika-s0304t0:402_3": "ganthitvā gahitadukūlavatthena.",
  "tika-s0304t0:403_0": "Nāgavikkantacāraṇoti hatthināgasadisapadanikkhepo. Satapuññalakkhaṇoti anekasatapuññābhinibbattamahāpurisalakkhaṇo.",
  "tika-s0304t0:403_1": "Maṇiverocano yathāti caturāsītisahassamaṇiparivārito ativiya virocamāno vijjotamāno",
  "tika-s0304t0:403_2": "maṇi viya. “Verocano nāma eko maṇī”ti keci. Mahāsālovāti mahanto sālarukkho viya,",
  "tika-s0304t0:403_3": "suddhaṭṭhito koviḷārādi mahārukkho viya vā. Padumo kokanado yathāti kokanadasaṅkhātaṁ",
  "tika-s0304t0:403_4": "mahāpadumaṁ viya, vikasamānapadumaṁ viya vā.",
  "tika-s0304t0:404_0": "Ākāsagaṅgaṁ otārento viyātiādi tassā pakiṇṇakakathāya aññesaṁ sudukkarabhāvadassanañceva",
  "tika-s0304t0:404_1": "suṇantānaṁ accantasukhāvahabhāvadassanañca. Pathavojaṁ ākaḍḍhanto viyāti nāḷiyantaṁ",
  "tika-s0304t0:404_2": "yojetvā mahāpathaviyā heṭṭhimatale pappaṭakojaṁ uddhaṁ mukhaṁ katvā ākaḍḍhanto viya.",
  "tika-s0304t0:404_3": "Yojanikanti yojanapamāṇaṁ. Madhubhaṇḍanti madhupaṭalaṁ.",
  "tika-s0304t0:405_0": "Mahantanti vipulaṁ uḷārapuññaṁ. Sabbadānaṁ dinnameva hotīti sabbameva paccayajātaṁ",
  "tika-s0304t0:405_1": "āvāsadāyakena dinnameva hoti. Tathā hi dve tayo gāme piṇḍāya caritvā kiñci aladdhā",
  "tika-s0304t0:405_2": "āgatassapi chāyūdakasampannaṁ ārāmaṁ pavisitvā nhāyitvā paṭissaye muhuttaṁ nipajjitvā",
  "tika-s0304t0:405_3": "uṭṭhāya nisinnassa kāye balaṁ āharitvā pakkhittaṁ viya hoti. Bahi vicarantassa ca",
  "tika-s0304t0:405_4": "kāye vaṇṇadhātu vātātapehi kilamati, paṭissayaṁ pavisitvā dvāraṁ pidhāya muhuttaṁ",
  "tika-s0304t0:405_5": "nisinnassa visabhāgasantati vūpasammati, sabhāgasantati patiṭṭhāti, vaṇṇadhātu āharitvā",
  "tika-s0304t0:405_6": "pakkhittā viya hoti, bahi vicarantassa ca pāde kaṇṭakā vijjhanti, khāṇu paharati,",
  "tika-s0304t0:405_7": "sarīsapādiparissayā ceva corabhayañca uppajjati, paṭissayaṁ pavisitvā dvāraṁ pidhāya",
  "tika-s0304t0:405_8": "nisinnassa pana sabbepete parissayā na honti. Sajjhāyantassa dhammapītisukhaṁ, kammaṭṭhānaṁ",
  "tika-s0304t0:405_9": "manasikarontassa upasamasukhaṁ uppajjati bahiddhā vikkhepābhāvato. Bahi vicarantassa",
  "tika-s0304t0:405_10": "ca kāye sedā muccanti, akkhīni phandanti, senāsanaṁ pavisanakkhaṇe mañcapīṭhādīni",
  "tika-s0304t0:405_11": "na paññāyanti, muhuttaṁ nisinnassa pana akkhipasādo āharitvā pakkhitto viya hoti,",
  "tika-s0304t0:405_12": "dvāravātapānamañcapīṭhādīni paññāyanti. Etasmiñca āvāse vasantaṁ disvā manussā catūhi",
  "tika-s0304t0:405_13": "paccayehi sakkaccaṁ upaṭṭhahanti. Tena vuttaṁ – “āvāsadānasmiñhi dinne sabbadānaṁ",
  "tika-s0304t0:405_14": "dinnameva hotī”ti. Bhūmaṭṭhaka…pe… nasakkāti ayamattho mahāsudassanavatthunā dīpetabbo.",
  "tika-s0304t0:405_15": "Mātukucchi asambādhova hotīti ayamattho antimabhavikānaṁ mahābodhisattānaṁ paṭisandhivasena dīpetabbo.",
  "tika-s0304t0:406_0": "Sītanti ajjhattaṁ dhātukkhobhavasena vā bahiddhā utuvipariṇāmavasena vā uppajjanakasītaṁ.",
  "tika-s0304t0:406_1": "Uṇhanti aggisantāpaṁ, tassa ca davadāhādīsu sambhavo daṭṭhabbo. Paṭihantīti paṭihanati.",
  "tika-s0304t0:406_2": "Yathā tadubhayavasena kāyacittānaṁ ābādho na hanati, evaṁ karoti. Sītuṇhabbhāhate",
  "tika-s0304t0:406_3": "hi sarīre vikkhittacitto bhikkhu yoniso padahituṁ na sakkoti. Vāḷamigānīti sīhabyagghādivāḷamige.",
  "tika-s0304t0:406_4": "Guttasenāsanañhi pavisitvā dvāraṁ pidhāya nisinnassa te parissayā na honti. Sarīsapeti",
  "tika-s0304t0:406_5": "ye keci sarantā gacchante dīghajātike sappādike aññe ca tathārūpe. Makaseti nidassanamattametaṁ,",
  "tika-s0304t0:406_6": "ḍaṁsādīnaṁ eteneva saṅgaho daṭṭhabbo. Sisireti sītakālavasena sattāhavaddalikādivasena",
  "tika-s0304t0:406_7": "ca uppanne sisirasamphasse. Vuṭṭhiyoti yadā tadā uppannā vassavuṭṭhiyo paṭihanatīti yojanā.",
  "tika-s0304t0:407_0": "Vātātapo ghoroti rukkhagacchādīnaṁ ubbahanabhañjanādivasena pavattiyā ghoro sarajaarajādibhedo",
  "tika-s0304t0:407_1": "vāto ceva gimhapariḷāhasamayesu uppattiyā ghoro sūriyātapo ca. Paṭihaññatīti paṭibāhīyati.",
  "tika-s0304t0:407_2": "Leṇatthanti nānārammaṇato cittaṁ nivattitvā paṭisallāṇārāmatthaṁ. Sukhatthanti vuttaparissayābhāvena",
  "tika-s0304t0:407_3": "phāsuvihāratthaṁ. Jhāyitunti aṭṭhatiṁsāya ārammaṇesu yattha katthaci cittaṁ upanibandhitvā",
  "tika-s0304t0:407_4": "samādahanavasena jhāyituṁ. Vipassitunti aniccādivasena saṅkhāre sammasituṁ.",
  "tika-s0304t0:408_0": "Vihāreti paṭissaye. Kārayeti kārāpeyya. Rammeti manorame. Vāsayettha bahussuteti",
  "tika-s0304t0:408_1": "kāretvā pana ettha vihāresu bahussute sīlavante kalyāṇadhamme nivāseyya. Te nivāsento",
  "tika-s0304t0:408_2": "pana tesaṁ bahussutānaṁ yathā paccayehi kilamatho na hoti. Evaṁ annañca pānañca vatthasenāsanāni",
  "tika-s0304t0:408_3": "ca dadeyya ujubhūtesu ajjhāsayasampannesu kammaphalānaṁ ratanattayaguṇānañca saddahanena",
  "tika-s0304t0:408_4": "vippasannena cetasā. Idāni gahaṭṭhapabbajitānaṁ aññamaññūpakārataṁ dassetuṁ “te tassā”ti",
  "tika-s0304t0:408_5": "gāthamāha. Tattha teti bahussutā. Tassāti upāsakassa. Dhammaṁ desentīti sakalavaṭṭadukkhapanūdanaṁ",
  "tika-s0304t0:408_6": "niyyānikaṁ dhammaṁ kathenti. Yaṁ so dhammaṁ idhaññāyāti so puggalo yaṁ saddhammaṁ",
  "tika-s0304t0:408_7": "imasmiṁ sāsane sammāpaṭipajjanena jānitvā aggamaggādhigamena anāsavo hutvā parinibbāyati.",
  "tika-s0304t0:409_0": "Āvāseti āvāsadāne. Ānisaṁsoti udrayo. Pūjāsakkāravasena paṭhamayāmo khepito, satthu",
  "tika-s0304t0:409_1": "dhammadesanāya appāvaseso majjhimayāmo gatoti pāḷiyaṁ “bahudeva ratti”nti vuttanti",
  "tika-s0304t0:409_2": "āha “atirekataraṁ diyaḍḍhayāma”nti. Saṅgahaṁ nārohati vipulavitthārabhāvato. Buddhānañhi",
  "tika-s0304t0:409_3": "bhattānumodanāpi thokaṁ vaḍḍhetvā vuccamānā dīghamajjhimapamāṇāpi hoti. Tathā hi",
  "tika-s0304t0:409_4": "suphusitaṁ dantāvaraṇaṁ, jivhā tanukā, bhavaṅgaparivāso paritto, natthi vegāyitaṁ,",
  "tika-s0304t0:409_5": "natthi vitthāyitaṁ, natthi abyāvaṭamano, sabbaññutaññāṇaṁ samupabyūḷhaṁ, aparikkhayā paṭisambhidā.",
  "tika-s0304t0:410_0": "Sandassetvātiādīsu sandassetvā āvāsadānapaṭisaṁyuttaṁ dhammiṁ kathaṁ katvā. Tato",
  "tika-s0304t0:410_1": "paraṁ, mahārāja, itipi sīlaṁ, itipi samādhi, itipi paññāti sīlādiguṇe tesaṁ sammā",
  "tika-s0304t0:410_2": "dassetvā hatthena gahetvā viya paccakkhato pakāsetvā. Samādapetvāti evaṁ sīlaṁ samādātabbaṁ,",
  "tika-s0304t0:410_3": "sīle patiṭṭhitena evaṁ samādhipaññā bhāvetabbāti yathā te sīlādiguṇe sammā ādiyanti,",
  "tika-s0304t0:410_4": "tathā gaṇhāpetvā. Samuttejetvāti yathāsamādinnaṁ sīlaṁ suvisuddhaṁ hoti, samathavipassanā",
  "tika-s0304t0:410_5": "ca bhāviyamānā yathā suṭṭhu visodhitā uparūpari visesāvahā honti, evaṁ samuttejetvā",
  "tika-s0304t0:410_6": "nisāmanavasena vodāpetvā. Sampahaṁsetvāti yathānusiṭṭhaṁ ṭhitasīlādiguṇehi sampati",
  "tika-s0304t0:410_7": "paṭiladdhaguṇānisaṁsehi ceva upariladdhabbaphalavisesehi ca cittaṁ sampahaṁsetvā",
  "tika-s0304t0:410_8": "laddhassāsavasena suṭṭhu tosetvā. Evametesaṁ padānaṁ attho veditabbo. Sakyarājāno",
  "tika-s0304t0:410_9": "yebhuyyena bhagavato dhammadesanāya sāsane laddhassādā laddhappatiṭṭhā ca.",
  "tika-s0304t0:411": "Upasaggasaddānaṁ anekatthattā abhi-saddo ati-saddena samānatthopi hotīti vuttaṁ “abhikkantāti atikkantā”ti.",
  "tika-s0304t0:412_0": "Tatra kirātiādi kecivādoti baddhopi na hoti. Tenāha “akāraṇameta”ntiādi. Kāyacittalahutādayo",
  "tika-s0304t0:412_1": "uppajjantīti idaṁ kāyikacetasikaaññathābhāvassa kāraṇavacanaṁ, lahutādiuppanne savanānuttariyapaṭilābhena",
  "tika-s0304t0:412_2": "laddhabbadhammatthavedasamadhigamato. Vuttañhetaṁ –",
  "tika-s0304t0:413_0": "“Yathā, yathāvuso, bhikkhuno satthā vā dhammaṁ deseti aññataro vā garuṭṭhāniko sabrahmacārī,",
  "tika-s0304t0:413_1": "tathā tathā so tasmiṁ dhamme labhati atthavedaṁ, labhati dhammavedaṁ, labhati dhammūpasaṁhitaṁ pāmojja”ntiādi.",
  "tika-s0304t0:414_0": "Piṭṭhivāto uppajji upādinnasarīrassa tathārūpattā saṅkhārānañca aniccatāya dukkhānubandhattā.",
  "tika-s0304t0:414_1": "Akāraṇaṁ vā etanti yenādhippāyena vuttaṁ, tameva adhippāyaṁ vivarituṁ “pahotī”tiādi",
  "tika-s0304t0:414_2": "vuttaṁ. Ekapallaṅkena nisīdituṁ pahoti yathā taṁ veluvagāmake. Ettake ṭhāneti ettake",
  "tika-s0304t0:414_3": "ṭhāne ṭhānaṁ nipphannanti yojanā. Tañca khoti vuṭṭhānasaññaṁ citte ṭhapanaṁ. Dhammakathaṁ",
  "tika-s0304t0:414_4": "suṇamāno dhammagāravena.",
  "tika-s0304t0:415_0": "Avassutassāti avassutabhāvassa rāgādivasena. Avassutassa kāraṇanti tintabhāvakāraṇaṁ.",
  "tika-s0304t0:415_1": "Kilesādhimuccanenāti kilesavasena paripphanditavasena. Nibbāpanaṁ viyāti vūpasamo",
  "tika-s0304t0:415_2": "viya. Nibbisevanānanti paripphandanarahitānaṁ.",
  "tika-s0304t0:416": "Avassutapariyāyasuttavaṇṇanā niṭṭhitā.",
  "tika-s0304t0:417": "7. Dukkhadhammasuttavaṇṇanā",
  "tika-s0304t0:418_0": "244.Dukkhadhammānanti dukkhakāraṇānaṁ. Tenāha “dukkhasambhavadhammāna”ntiādi. Tattha",
  "tika-s0304t0:418_1": "kiṁ dukkhaṁ, kā dukkhadhammāti tadubhayaṁ dassetuṁ “pañcasu hī”ti vuttaṁ. Teti pañcakkhandhā.",
  "tika-s0304t0:418_2": "Dukkhasambhavadhammattāti dukkhuppattikāraṇattā. Assāti tena. Karaṇe hetaṁ sāmivacanaṁ.",
  "tika-s0304t0:418_3": "Kāmeti vatthukāme kilesakāme ca. Puna assāti sāmiatthe eva sāmivacanaṁ. Cāranti cittācāraṁ.",
  "tika-s0304t0:418_4": "Vihāranti pañcadvārappavatticāravihāraṁ. “Ekaṭṭhā”ti ca vadanti. Teneva hi “anubandhitvā",
  "tika-s0304t0:418_5": "carantaṁ”icceva vuttaṁ. Anubandhitvāti ca vīthicittappavattito paṭṭhāya yāva tatiyajavanavārā",
  "tika-s0304t0:418_6": "anu anu bandhitvā. Pakkhandanādīti ādi-saddena kasigorakkhādivasenapi kāmānaṁ pariyesanadukkhaṁ saṅgaṇhāti.",
  "tika-s0304t0:419": "Dāyatīti dāyo, vanaṁ. Tenāha “aṭavi”nti. Kaṇṭakagabbhanti ovarakasadisaṁ vanaṁ. Nāmapadaṁ nāma kiriyāpadāpekkhanti “vijjhī”ti vacanasesena kiriyāpadaṁ gaṇhāti.",
  "tika-s0304t0:420_0": "Dandhāyitattaṁ uppannakilesānaṁ avaṭṭhānaṁ. Tenāha “uppannamattāyā”tiādi. Tāyāti",
  "tika-s0304t0:420_1": "satiyā. Kāci kilesāti cuddasavidhe cittassa kicce javanakicce eva cittakilesānaṁ",
  "tika-s0304t0:420_2": "uppattiṁ katvā tathā vuttaṁ. Niggahitāva honti pavattituṁ appadānavasena. Tenāha",
  "tika-s0304t0:420_3": "“na saṇṭhātuṁ sakkontī”ti. Cakkhudvārasminti pāḷiyaṁ tassa paṭhamaṁ gahitatāya vuttaṁ,",
  "tika-s0304t0:420_4": "tena nayena sesadvārānipi gahitāneva honti. Rāgādīsu uppannesu paṭhamajavanavāre.",
  "tika-s0304t0:420_5": "Satisammosena “kilesā me uppannā”ti ñatvā tathā paccāmāsasatiyā labbhanato. Tenāha",
  "tika-s0304t0:420_6": "– “anacchariyaṁ ceta”nti. Āvaṭṭetvāti ayoniso āvaṭṭetvā. Āvajjanādīsūti tato eva",
  "tika-s0304t0:420_7": "ayoniso āvajjanādīsu uppannesu iṭṭhārammaṇassa laddhattā paccayasiddhiyā sampattaṁ",
  "tika-s0304t0:420_8": "pavattanārahaṁ. Nivattetvāti dutiyajavanavārepi kilesuppattiṁ nivattetvā. Kathaṁ",
  "tika-s0304t0:420_9": "panassa evaṁ laddhuṁ sakkāti āha “āraddhavipassakānaṁ hī”tiādi. Bhāvanāpaṭisaṅkhāneti",
  "tika-s0304t0:420_10": "bhāvanāyaṁ paṭisaṅkhāne ca yogino patiṭṭhitabhāvo. Tassa ayamānisaṁso – yaṁ paccayalābhena",
  "tika-s0304t0:420_11": "uppajjituṁ laddhokāsāpi kilesā pubbe pavattabhāvanānubhāvena vikkhambhitā tathā tathā",
  "tika-s0304t0:420_12": "niggahitā eva hutvā nivattanti, kusalā dhammāva laddhokāsā uparūpari vaḍḍhanti.",
  "tika-s0304t0:421_0": "Abhihaṭṭhunti abhiharitvā. Anudahantīti anudahantā viya honti. Anusentīti etthāpi",
  "tika-s0304t0:421_1": "eseva nayo. Anāvaṭṭanteti anivattante sāmaññatoti adhippāyo. Vipassanābalameva dīpitaṁ",
  "tika-s0304t0:421_2": "maggaphalādhigamassa ajotitattā.",
  "tika-s0304t0:422": "Dukkhadhammasuttavaṇṇanā niṭṭhitā.",
  "tika-s0304t0:423": "8. Kiṁsukopamasuttavaṇṇanā",
  "tika-s0304t0:424_0": "245. Catunnaṁ ariyasaccānaṁ pariññābhisamayādivasena vividhadassananti kiccavasena",
  "tika-s0304t0:424_1": "nānādassanaṁ hotīti vuttaṁ, “dassananti paṭhamamaggassetaṁ adhivacana”nti. Tayidaṁ",
  "tika-s0304t0:424_2": "uparimaggesu bhāvanāpariyāyassa niruḷhattā paṭhamamaggassa paṭhamaṁ nibbānadassanato.",
  "tika-s0304t0:424_3": "Tenāha “paṭhamamaggo hī”tiādi. Koci yathāvuttaṁ aviparītaṁ atthaṁ ajānanto ñāṇadassanaṁ",
  "tika-s0304t0:424_4": "nāma ārammaṇakaraṇassa vasena atippasaṅgaṁ āsaṅkeyyāti taṁ nivattetuṁ “gotrabhū panā”tiādi",
  "tika-s0304t0:424_5": "vuttaṁ. Na dassananti vuccatīti ettha rājadassanaṁ udāharanti. Cattāropi maggā dassanameva",
  "tika-s0304t0:424_6": "yathāvuttenatthena, bhāvanāpariyāyo pana upari tiṇṇaṁ maggānaṁ paṭhamamaggaupāyassa",
  "tika-s0304t0:424_7": "bhāvanākārena pavattanato. Dassanaṁ visuddhi etthāti dassanavisuddhikaṁ, nibbānaṁ.",
  "tika-s0304t0:424_8": "Phassāyatanaṁ kammaṭṭhānaṁ assa atthīti phassāyatanakammaṭṭhāniko. Esa nayo sesesupi padesu.",
  "tika-s0304t0:425_0": "Padesasaṅkhāresūti saṅkhārekadesesu. Heṭṭhimaparicchedena pathaviādike dhammamatte",
  "tika-s0304t0:425_1": "diṭṭhe rūpapariggaho, cakkhuviññāṇādike taṁsahagatadhammamatte diṭṭhe arūpapariggaho",
  "tika-s0304t0:425_2": "ca sijjhatīti vadanti.",
  "tika-s0304t0:426_0": "Adhigatamaggameva kathesīti yena mukhena vipassanābhinivesaṁ akāsi, tamevassa mukhaṁ",
  "tika-s0304t0:426_1": "kathesi. Ayaṁ panāti kammaṭṭhānaṁ pucchanto bhikkhu. Imesanti phassāyatanakammaṭṭhānikapañcakkhandhakammaṭṭhānikānaṁ",
  "tika-s0304t0:426_2": "vacanaṁ. “Aññamaññaṁ na sametī”ti vatvā tamevatthaṁ pākaṭaṁ karoti “paṭhamenā”tiādinā.",
  "tika-s0304t0:426_3": "Pañcakkhandhavimuttassa saṅkhārassa abhāvā “nippadesesū”ti vuttaṁ. Tathevāti yatheva",
  "tika-s0304t0:426_4": "phassāyatanakammaṭṭhānikaṁ, tatheva taṁ pañcakkhandhakammaṭṭhānikaṁ pucchitvā.",
  "tika-s0304t0:427_0": "Samappavattā dhātuyoti rasādayo sarīradhātuyo samappavattā, na visamākārasaṇṭhitā",
  "tika-s0304t0:427_1": "ahesuṁ. Tenāha “kallasarīraṁ balappatta”nti. “Atītā saṅkhārā”tiādi vipassanābhinivesavasena",
  "tika-s0304t0:427_2": "vuttaṁ. Sammasanaṁ sabbatthakameva icchitabbaṁ. Cāribhūminti gocaraṭṭhānaṁ.",
  "tika-s0304t0:428_0": "Kārakabhāvanti bhāvanānuyuñjanabhāvaṁ. Paṇḍurogapurisoti paṇḍurogī puriso. Ariṭṭhanti",
  "tika-s0304t0:428_1": "suttaṁ. Bhesajjaṁ katvāti bhesajjapayogaṁ katvā. Karissāmīti bhesajjaṁ karissāmi.",
  "tika-s0304t0:428_2": "Jhāmathuṇo viyāti daḍḍhathuṇo viya khārakajālanaddhattā taruṇamakulasantānasañchannattā.",
  "tika-s0304t0:429_0": "Dakkhiṇadvāragāmeti dakkhiṇadvārasamīpe gāme. Lohitakoti lohitavaṇṇo. Ocirakajātoti",
  "tika-s0304t0:429_1": "jātaolambamānacirako viya. Ādinnasipāṭikoti gahitaphalapotako. Sandacchāyoti bahalacchāyo.",
  "tika-s0304t0:429_2": "Yasmā tassa rukkhassa sākhā aviraḷā ghanappattā aññamaññaṁ saṁsanditvā ṭhitā, tasmā",
  "tika-s0304t0:429_3": "chāyāpissa tādisīti vuttaṁ “sandacchāyo nāma saṁsanditvā ṭhitacchāyo”ti, ghanacchāyoti",
  "tika-s0304t0:429_4": "attho. Tatthātiādi upamāsaṁsandanaṁ.",
  "tika-s0304t0:430_0": "Yenayenākārena adhimuttānanti chaphassāyatanādimukhena yena yena vipassanābhinivesena",
  "tika-s0304t0:430_1": "vipassantānaṁ nibbānañca adhimuttānaṁ. Suṭṭhu visuddhaṁ pariññātisamayādisiddhiyā.",
  "tika-s0304t0:430_2": "Tena tenevākārenāti attanādhimuttākārena. Idāni taṁ taṁ ākāraṁ upamāya saddhiṁ yojetvā",
  "tika-s0304t0:430_3": "dassetuṁ “yathā hī”tiādi āraddhaṁ. Taṁ suviññeyyameva.",
  "tika-s0304t0:431_0": "Idanti nagaropamaṁ. Taṁ sallakkhitanti kiṁsukopamadīpitaṁ atthajātaṁ sace sallakkhitaṁ.",
  "tika-s0304t0:431_1": "Assa bhikkhuno. Dhammadesanatthanti yathāsallakkhitassa atthassa vasena laddhavisesassa",
  "tika-s0304t0:431_2": "upabrūhanāya. Tassevatthassāti tassa dassanavisuddhisaṅkhātassa atthassa. Corāsaṅkā",
  "tika-s0304t0:431_3": "na honti majjhimadesarajjassa pasannabhāvato. Tipurisubbedhānīti ubbedhena tipurisappamāṇāni",
  "tika-s0304t0:431_4": "nānābhittivicittāni thambhānaṁ upari vividhamālākammādivicittadhanurākāralakkhitāni",
  "tika-s0304t0:431_5": "manoramāni. Tenāha “nagarassa alaṅkārattha”nti. Nagaradvārassa thirabhāvāpādanavasena",
  "tika-s0304t0:431_6": "ṭhapetabbattā vuttaṁ “coranivāraṇatthānipi hontiyevā”ti. Piṭṭhasaṅghātassāti dvārabāhassa.",
  "tika-s0304t0:431_7": "“Ime āvāsikā, ime āgantukā, tatthāpi ca imehi nagarassa nagarasāmikassa ca attho.",
  "tika-s0304t0:431_8": "Imesaṁ vasena anattho siyā”ti jānanañāṇasaṅkhātena paṇḍiccena samannāgato. Aññātanivāraṇe",
  "tika-s0304t0:431_9": "paṭubhāvasaṅkhātena veyyattiyena samannāgato. Ṭhānuppattikapaññāsaṅkhātāyāti tasmiṁ",
  "tika-s0304t0:431_10": "tasmiṁ atthakicce taṅkhaṇuppajjanakapaṭibhānasaṅkhātāya.",
  "tika-s0304t0:432_0": "Raññā āyutto niyojito rājāyutto, tattha tattha rañño kātabbakicce ṭhapitapuriso.",
  "tika-s0304t0:432_1": "Katipāheyevāti katipayadivaseyeva akiccakaraṇena tassa ṭhānaṁ vibbhamo jātoti katvā",
  "tika-s0304t0:432_2": "vuttaṁ – “sabbāni vinicchayaṭṭhānādīni hāretvā”ti.",
  "tika-s0304t0:433_0": "Sīsamassa chindāhīti sīsabhūtaṁ uttamaṅgaṭṭhāniyaṁ tattha tassa rājakiccaṁ chindāti",
  "tika-s0304t0:433_1": "attho. Aññathā tassa pākatike atthe gayhamāne pāṇātipāto āṇatto nāma siyā. Na hi",
  "tika-s0304t0:433_2": "cakkavattirājā tādisaṁ āṇāpeti, aññesampi tato nivārakattā. Atha vā chindāhīti mama",
  "tika-s0304t0:433_3": "āṇāya assa sīsaṁ chindanto viya attānaṁ dassehi, evaṁ so tatthovādapaṭikarattapatto",
  "tika-s0304t0:433_4": "odameyyāti, tathā ceva upari paṭipatti āgatā. Tatthāti etasmiṁ paccantimanagare.",
  "tika-s0304t0:434": "Uppannenāti samathakammaṭṭhāne uppannena.",
  "tika-s0304t0:435_0": "Tassevāti sakkāyasaṅkhātassa nagarassa “dvārānī”ti vuttānīti ānetvā sambandho. “Sīghaṁ",
  "tika-s0304t0:435_1": "dūtayuga”nti vuttāti yojanā. Hadayavatthurūpassa majjhe siṅghāṭakabhāvena gahitattā",
  "tika-s0304t0:435_2": "“hadayavatthussa nissayabhūtānaṁ mahābhūtāna”nti vuttaṁ. Yadi evaṁ vatthurūpameva",
  "tika-s0304t0:435_3": "gahetabbaṁ, tadevettha aggahetvā kasmā mahābhūtaggahaṇanti āha “vatthurūpassa hī”tiādi.",
  "tika-s0304t0:435_4": "Yādisoti sammādiṭṭhiādīnaṁ vasena yādiso eva pubbe āgatavipassanāmaggo. “Ayampi aṭṭhaṅgasamannāgatattā",
  "tika-s0304t0:435_5": "tādiso evā”ti vatvā ariyamaggo “yathāgatamaggo”ti vutto. Idaṁ tāvetthāti ettha etasmiṁ",
  "tika-s0304t0:435_6": "sutte dhammadesanatthaṁ ābhatāya yathāvuttaupamāya idaṁ saṁsandanaṁ.",
  "tika-s0304t0:436_0": "Idaṁ saṁsandananti idāni vakkhamānaṁ upamāya saṁsandanaṁ. Nagarasāmiupamā pañcakkhandhavasena",
  "tika-s0304t0:436_1": "dassanavisuddhipattaṁ khīṇāsavaṁ dassetuṁ ābhatā. Siṅghāṭakūpamā catumahābhūtavasena",
  "tika-s0304t0:436_2": "dassanavisuddhipattaṁ khīṇāsavaṁ dassetuṁ ābhatāti yojanā. “Catusaccameva kathita”nti",
  "tika-s0304t0:436_3": "vatvā tāni saccāni niddhāretvā dassetuṁ “sakalenapi hī”tiādi vuttaṁ. Idha nagarasambhāro",
  "tika-s0304t0:436_4": "chadvārādayo. Tena hi chaphassāyatanādayo upamitā. Te pana dukkhasaccapariyāpannāti",
  "tika-s0304t0:436_5": "vuttaṁ “nagarasambhārena dukkhasaccameva kathita”nti.",
  "tika-s0304t0:437": "Kiṁsukopamasuttavaṇṇanā niṭṭhitā.",
  "tika-s0304t0:438": "9. Vīṇopamasuttavaṇṇanā",
  "tika-s0304t0:439_0": "246.Bhikkhussa vā bhikkhuniyā vāti kāmaṁ pāḷiyaṁ parisādvayameva gahitaṁ, sesaparisānaṁ",
  "tika-s0304t0:439_1": "pana tadaññesampi devamanussānanti sabbasādhāraṇovāyaṁ dhammasaṅgahoti imamatthaṁ",
  "tika-s0304t0:439_2": "upamāpubbakaṁ katvā dassetuṁ “yathā nāmā”tiādi āraddhaṁ. Yajantoti dadanto. Vinditabboti",
  "tika-s0304t0:439_3": "laddhabbo, adhigantabboti attho.",
  "tika-s0304t0:440_0": "Chandoti taṇhāchando. Tenāha – “dubbalataṇhā so rañjetuṁ na sakkotī”ti. Pubbuppattikā",
  "tika-s0304t0:440_1": "ekasmiṁ ārammaṇe paṭhamaṁ uppannā. Sā hi anāsevanattā mandā. Soti chando. Rañjetuṁ",
  "tika-s0304t0:440_2": "na sakkoti laddhāsevanattā. Doso nāma cittadūsanattā. Tānīti daṇḍādānādīni. Tammūlakāti",
  "tika-s0304t0:440_3": "lobhamūlakā tāva māyāsāṭheyyamānātimānadiṭṭhicāpalādayo, dosamūlakā upanāhamakkhapalāsaissāmacchariyathambhasārambhādayo,",
  "tika-s0304t0:440_4": "mohamūlakā ahirika-anottappa-thinamiddhavicikicchuddhacca-viparītamanasikārādayo,",
  "tika-s0304t0:440_5": "saṁkilesadhammā gahitāva honti taṁmūlakattā. Yasmā pana sabbepi saṁkilesadhammā dvādasākusalacittuppādapariyāpannā",
  "tika-s0304t0:440_6": "eva, tasmā tesampettha gahitabhāvaṁ dassetuṁ “chando rāgoti vā”ti vuttaṁ.",
  "tika-s0304t0:441_0": "Bhāyitabbaṭṭhena sabhayo. Bheravaṭṭhena sappaṭibhayo. Kusalapakkhassa vikkhambhanaṭṭhena",
  "tika-s0304t0:441_1": "sakaṇṭako. Kusalaanavajjadhammehi duravagāhaṭṭhena sagahano. Bhavasampattibhavanibbānānaṁ",
  "tika-s0304t0:441_2": "appadānabhāvato ummaggo. Duggatigāmimaggattā kummaggo. Iriyanāti vattanā paṭipajjanā.",
  "tika-s0304t0:441_3": "Duggatigāmitāya kileso eva kilesamaggo. Na sakkā sampattibhavaṁ gantuṁ kuto nibbānagamananti adhippāyo.",
  "tika-s0304t0:442_0": "Asubhāvajjanādīhīti ādi-saddena aniccamanasikārādīnampi saṅgaho daṭṭhabbo. Cittaṁ",
  "tika-s0304t0:442_1": "nivattati sarāgacittaṁ na uppajjati paṭipakkhamanasikārena vinoditattā. Majjhattārammaṇeti",
  "tika-s0304t0:442_2": "aññāṇupekkhaṭṭhāniye ārammaṇe. Uddesa…pe… āvajjantassāti uddisāpanavasena uddesaṁ,",
  "tika-s0304t0:442_3": "paripucchāpanavasena paripucchaṁ, garūnaṁ santike vasanavasena garuvāsaṁ āvajjantassa.",
  "tika-s0304t0:442_4": "Cittanti gambhīrañāṇacariya-paccavekkhaṇa-paññavanta-puggalasevanavasena tadadhimuttisiddhiyā",
  "tika-s0304t0:442_5": "aññāṇacittaṁ nivattati.",
  "tika-s0304t0:443": "Yathā “pujjabhavaphalaṁ puñña”nti vuttaṁ “evamidaṁ puññaṁ pavaḍḍhatī”ti, evaṁ kiṭṭhasambhavattā “kiṭṭha”nti vuttanti āha “kiṭṭhanti kiṭṭhaṭṭhāne uppannasassa”nti.",
  "tika-s0304t0:444": "Ghaṭāti siṅgayugaṁ idhādhippetanti āha “dvinnaṁ siṅgānaṁ antare”ti. Ghaṭāti goṇādīnaṁ siṅgantaraṭṭhassa samaññāti vadanti. Nāsārajjuketi nāsārajjupātaṭṭhāne.",
  "tika-s0304t0:445": "Dameti puthuttārammaṇato nivāreti. Nanti cittaṁ. Yaṁ suttaṁ subhāsitaṁ mayā. Tadassāti tadā assa bhikkhuno. Ārammaṇeti kammaṭṭhānārammaṇe.",
  "tika-s0304t0:446_0": "Sudujitanti nibbisevanabhāvakaraṇena jitaṁ. Sutajjitanti suṭṭhu dūrakaraṇena jitaṁ,",
  "tika-s0304t0:446_1": "tathābhūtañca tajjitaṁ nāma hotīti tathā vuttaṁ. Gocarajjhattanti ajjhattabhūto gocaro.",
  "tika-s0304t0:446_2": "Kammaṭṭhānārammaṇañhi bahiddhārūpādiārammaṇavidhuratāya ajjhattanti vuccati. Samatho",
  "tika-s0304t0:446_3": "anurakkhaṇaṁ etassāti samathānurakkhaṇaṁ. Yathā indriyasaṁvarasīlaṁ samathānurakkhaṇaṁ",
  "tika-s0304t0:446_4": "hoti, tathā kathitanti attho. Yathā hi indriyasaṁvarasīlaṁ samathassa paccayo, evaṁ",
  "tika-s0304t0:446_5": "samathopi tassa paccayoti.",
  "tika-s0304t0:447_0": "Vādiyamānāya vīṇāya. Cittaṁ rañjetīti rajjanena. Avissajjanīyatāya cittaṁ bandhatīti",
  "tika-s0304t0:447_1": "bandhanīyo. Veṭṭhaketi tantīnaṁ āsajjanaveṭṭhake. Koṇanti kavaṇato vīṇāya saddakaraṇato",
  "tika-s0304t0:447_2": "koṇanti laddhanāmaṁ dārudaṇḍaṁ siṅgādīsu yena kenaci kataṁ ghaṭikaṁ. Tenāha “caturassaṁ sāradaṇḍaka”nti.",
  "tika-s0304t0:448": "Yasmā so rājā rājamahāmatto vā saddaṁ yathāsabhāvato na aññāsi, tasmiṁ tassa ajānanākārameva dassetuṁ “saddaṁ passissāmī”tiādi vuttaṁ.",
  "tika-s0304t0:449_0": "Asatī kirāyanti pāḷiyaṁ liṅgavipallāsena vuttanti yathāliṅgameva vadanto “asā”ti",
  "tika-s0304t0:449_1": "āha. “Asatīti lāmakādhivacana”nti vatvā tattha payogaṁ dassetuṁ “asā lokitthiyo nāmā”ti",
  "tika-s0304t0:449_2": "vuttaṁ, loke itthiyo nāma asatiyoti attho, tattha kāraṇamāha “velā tāsaṁ na vijjatī”ti.",
  "tika-s0304t0:449_3": "Pakatiyā loke jeṭṭhabhātā kaniṭṭhabhātā mātulotiādikā velā mariyādā tāsaṁ na vijjati.",
  "tika-s0304t0:449_4": "Kasmā? Sārattā ca pagabbā ca sabbesampi sambhogavasena viniyogaṁ gacchanti. Kathaṁ?",
  "tika-s0304t0:449_5": "Sikhī sabbaghaso yathā. Tenevāha –",
  "tika-s0304t0:450": "“Sabbā nadī vaṅkagatī, sabbe kaṭṭhamayā vanā;",
  "tika-s0304t0:451": "Sabbitthiyo kare pāpaṁ, labhamāne nivātake”ti. ;",
  "tika-s0304t0:452": "Aññampi tantibaddhaṁ caturassaambaṇavāditādīni. Vīṇā viya pañcakkhandhā anekadhammasamūhabhāvato. Rājā viya yogāvacaro tappaṭibaddhadhammagavesakattā. Assāti yogāvacarassa.",
  "tika-s0304t0:453_0": "Nirayādito aññasmimpi gati-saddo vattati. Tato visesanatthaṁ “gatigatī”ti vuttaṁ",
  "tika-s0304t0:453_1": "“dukkhadukkhaṁ, rūparūpa”nti ca yathā, gatisaññitaṁ pavattiṭṭhānanti attho. Tenāha",
  "tika-s0304t0:453_2": "– “etthantare saṁsarati vattatī”ti. Sañjāyanapadeso eva gatīti sañjātigati.",
  "tika-s0304t0:454_0": "Taṁ pana gatiṁ sattānaṁ saṁvegavatthubhūtassa paccakkhassa gabbhāsayassa vasena dassetuṁ",
  "tika-s0304t0:454_1": "“ayamassa kāyo”tiādi vuttaṁ. Rūpadhammassa salakkhaṇaṁ gati niṭṭhā, tato paraṁ aññaṁ",
  "tika-s0304t0:454_2": "kiñci natthīti salakkhaṇagati. Abhāvo accantābhāvo. Santānavicchedo vibhavagati taṁniṭṭhānabhāvā.",
  "tika-s0304t0:454_3": "Bhedoti khaṇanirodho, idhāpi taṁniṭṭhānatāyeva pariyāyo. Yāva bhavaggāti yāva sabbabhavaggā.",
  "tika-s0304t0:454_4": "Salakkhaṇavibhavagatibhedagatiyo “eseva nayo”ti imināva pakāsitāti na gahitā. Tassa",
  "tika-s0304t0:454_5": "khīṇāsavassa na hoti aggamaggena samucchinnattā.",
  "tika-s0304t0:455_0": "Sīlaṁkathitaṁ rūpādīsu chandādinivāraṇassa kathitattā. Majjhe samādhibhāvanā kathitā",
  "tika-s0304t0:455_1": "“ajjhattameva santiṭṭhati…pe… samādhiyatī”ti jotitattā. Pariyosāne ca nibbānaṁ kathitaṁ",
  "tika-s0304t0:455_2": "“yampissa…pe… na hotī”ti vacanato.",
  "tika-s0304t0:456": "Vīṇopamasuttavaṇṇanā niṭṭhitā.",
  "tika-s0304t0:457": "10. Chappāṇakopamasuttavaṇṇanā",
  "tika-s0304t0:458_0": "247.Vaṇasarīroti vaṇitasarīro. Pakkattāti kuthitattā. Saradaṇḍesu sarasamaññāti kaṇḍa-saddo",
  "tika-s0304t0:458_1": "sarapariyāyoti āha – “saravananti kaṇḍavana”nti. Arugatto…pe… veditabbo guṇasarīrassa",
  "tika-s0304t0:458_2": "khaṇḍachiddasīlādīhi heṭṭhā majjhe uparibhāge ca bhedavisamacchinnavikāradosattā.",
  "tika-s0304t0:458_3": "Ettha kusā “kaṇṭakā”ti adhippetā kaṇṭakasadisattā, kusatiṇānaṁ eva vā vuttākārapadeso",
  "tika-s0304t0:458_4": "“kusakaṇṭako”ti vutto.",
  "tika-s0304t0:459": "Gāmavāsīnaṁ vijjhanaṭṭhenāti nārahova hutvā tesaṁ kārānaṁ paṭiggahaṇavasena pīḷanaṭṭhena.",
  "tika-s0304t0:460": "Pakkhinti hatthiliṅgasakuṇaṁ. Tassa kira hatthisoṇḍasadisaṁ mukhaṁ, tasmā “hatthisoṇḍasakuṇa”nti vuttaṁ. Vissajjeyyāti rajjuyā yathābaddhaṁ eva vissajjeyya.",
  "tika-s0304t0:461_0": "Bhogehīti attano sarīrabhogehi. Maṇḍalaṁ bandhitvāti yathā sarīraṁ maṇḍalākārena",
  "tika-s0304t0:461_1": "tiṭṭhati, evaṁ katvā. Supissāmīti niddaṁ okkamissāmi. Ḍetukāmoti uppatitukāmo. Disā",
  "tika-s0304t0:461_2": "disanti disato disaṁ.",
  "tika-s0304t0:462_0": "Cha pāṇakā viya cha āyatanāni nānajjhāsayattā, nānajjhāsayatā ca nesaṁ nānāvisayaninnatāya",
  "tika-s0304t0:462_1": "daṭṭhabbā. Daḷharajju viya taṇhā tesaṁ bandhanato. Majjhe gaṇṭhi viya avijjā bandhanassa",
  "tika-s0304t0:462_2": "dubbinimmocanahetuto. Ārammaṇaṁ balavaṁ hoti manuññabhāvena ceva tattha taṇhābhinivesassa daḷhabhāvena ca.",
  "tika-s0304t0:463": "Sarikkhakena vā upamāya āharaṇapakkhe. Appanāti saṁsandanā. Pāḷiyaṁyeva appitā upamā “evameva kho”tiādinā. Rūpacittādivisamaninnattā cakkhussa visamajjhāsayatā. Esa nayo sesesupi.",
  "tika-s0304t0:464_0": "Kaṇṇacchiddakūpaketi kaṇṇacchiddasaññite āvāṭe. Tassāti sotassa. Paccayo hotīti upanissayo",
  "tika-s0304t0:464_1": "hoti tena vinā saddaggahaṇassa abhāvato. “Ajaṭākāsopi vaṭṭati evā”ti vatvā tassa",
  "tika-s0304t0:464_2": "paccayabhāvaṁ dassetuṁ “antoleṇasmi”ntiādi vuttaṁ. Dhātuparamparā ghaṭṭentoti bhūtaparamparāsaṅghaṭṭento.",
  "tika-s0304t0:465_0": "Evaṁ santeti evaṁ bhūtaparamparāvasena sadde sotapathamāgacchante. Sampattagocaratā",
  "tika-s0304t0:465_1": "hoti sotassa. Ghānādīnaṁ viya “dūre saddo”ti jānanaṁ na sambhaveyya sampattagāhibhāvato.",
  "tika-s0304t0:465_2": "Tathā tathā jānanākāro hoti manoviññāṇassa gahaṇākāravisesato. Sotaviññāṇappavatti",
  "tika-s0304t0:465_3": "pana ubhayattha samānāva. Dūre ṭhitopi saddo tādise ṭhāne paṭighosādīnaṁ paccayo",
  "tika-s0304t0:465_4": "hoti ayokanto viya ayocalanassāti daṭṭhabbaṁ. Dhammatāti dhammasabhāvo, saddassa",
  "tika-s0304t0:465_5": "so sabhāvoti attho. Tato tato savanaṁ hoti ākāsasaññitassa upanissayassa labbhanato.",
  "tika-s0304t0:465_6": "Yadi pana sotaṁ sampattagāhī siyā, cittasamuṭṭhānasaddo sotaviññāṇassa ārammaṇapaccayo",
  "tika-s0304t0:465_7": "na siyā. Paṭṭhāne ca avisesena “saddāyatanaṁ sotaviññāṇassa ārammaṇapaccayena paccayo”ti",
  "tika-s0304t0:465_8": "vutto, bahiddhā ca cittajassa saddassa sambhavo natthi. Atha vā cittajo saddo dhātuparamparāya",
  "tika-s0304t0:465_9": "sotapasādaṁ ghaṭṭeti, na so cittajo saddo, yo paramparāya pavatto. Utujo hi so, tasmā",
  "tika-s0304t0:465_10": "yathuppanno saddo, tattha ṭhitova sotapasādassa āpāthaṁ āgacchatīti niṭṭhamettha",
  "tika-s0304t0:465_11": "gantabbaṁ. Tena vuttaṁ “asampattagocarameveta”nti.",
  "tika-s0304t0:466_0": "Tadā ekaggacittataṁ āpajjati parissayānaṁ abhāvato. Nāsacchiddasaṅkhātaākāsasannissaye",
  "tika-s0304t0:466_1": "vattanato ghānaṁ ākāsajjhāsayaṁ vuttaṁ. Vātena vinā gandhagahaṇassa asambhavato vātūpanissayagandhagocaraṁ.",
  "tika-s0304t0:466_2": "Tenāha “tathā hī”tiādi.",
  "tika-s0304t0:467_0": "Gāmato laddhabbaṁ āhāraṁ gāmaṁ, tanninnatāya gāmajjhāsayatā vuttā. Tathā hi jīvitanimittaṁ",
  "tika-s0304t0:467_1": "raso jīvitaṁ, tasmiṁ ninnatāya taṁ avhāyatīti jivhā. Na sakkā kheḷena atemitassa",
  "tika-s0304t0:467_2": "rasaṁ jānituṁ, tasmā āposannissitarasārammaṇā jivhāti.",
  "tika-s0304t0:468_0": "Āmakasusānato bahi. Upādiṇṇakajjhāsayoti upādiṇṇakaninno. Kāyapasādasannissayabhūtāya",
  "tika-s0304t0:468_1": "pathaviyā phoṭṭhabbārammaṇe ghaṭite eva tattha viññāṇuppatti, na aññathāti vuttaṁ",
  "tika-s0304t0:468_2": "“pathavīsannissitaphoṭṭhabbārammaṇo”ti. Tathā hītiādi kāyassa upādiṇṇakajjhāsayatāya",
  "tika-s0304t0:468_3": "sādhakaṁ. Ajjhattikabāhirāti ajjhattikā bāhirā vā. Assāti kāyassa. Susanthatassātiādi",
  "tika-s0304t0:468_4": "tassa pathaviyā paccayabhāvadassanaṁ.",
  "tika-s0304t0:469_0": "Nānajjhāsayoti nānārammaṇaninno. Tena manassa makkaṭassa viya anavaṭṭhitataṁ dasseti.",
  "tika-s0304t0:469_1": "Tenāha “diṭṭhapubbepī”tiādi. Mūlabhavaṅgaggahaṇena piṭṭhibhavaṅgaṁ nivatteti. Assāti",
  "tika-s0304t0:469_2": "manassa. Evaṁ kiriyamayaṁ viññāṇaṁ daṭṭhabbaṁ. Nānattanti bhedo.",
  "tika-s0304t0:470_0": "Yathārucippavattiyā nivāraṇavasena baddhānaṁ. Nibbisevanabhāvanti lolatāsaṅkhātaparipphandassa",
  "tika-s0304t0:470_1": "abhāvaṁ. Nākaḍḍhatīti savisaye rūpārammaṇe cittasantānaṁ, taṁsamaṅginaṁ vā puggalaṁ",
  "tika-s0304t0:470_2": "nākaḍḍhati. Pubbabhāgavipassanāva kathitā āyatanamukhena “evañhi vo, bhikkhave, sikkhitabba”nti vuttattā.",
  "tika-s0304t0:471": "Chappāṇakopamasuttavaṇṇanā niṭṭhitā.",
  "tika-s0304t0:472": "11. Yavakalāpisuttavaṇṇanā",
  "tika-s0304t0:473_0": "248.Yavapuñjo suparipakkayavasamudāyo. Kājahatthāti daṇḍahatthā. Potheyyunti yathā",
  "tika-s0304t0:473_1": "yavasaṅkhātaṁ dhaññaṁ vaṇṭato muccati, evaṁ potheyyuṁ. Yave sāvetvāti yavasīsato",
  "tika-s0304t0:473_2": "yave pothanena mocetvā vivecetvā.",
  "tika-s0304t0:474_0": "Catumahāpatho viya cha āyatanāni ārammaṇadaṇḍakehi hananaṭṭhānattā. Yavakalāpī viya",
  "tika-s0304t0:474_1": "satto tehi haññamānattā. Cha byābhaṅgiyo viya sabhāvato chadhāpi paccekaṁ iṭṭhāniṭṭhamajjhattavasena",
  "tika-s0304t0:474_2": "aṭṭhārasa ārammaṇāni yavakalāpaṭṭhāniyassa sattassa hananato. Bhavapatthanāya aparāparuppattiṁ",
  "tika-s0304t0:474_3": "sandhāya “bhavapatthanā kilesā”ti bahuvacananiddeso. Bhavapatthanā ca tassa paccayabhūtā",
  "tika-s0304t0:474_4": "kilesā cāti bhavapatthanākilesāti evaṁ vā ettha attho daṭṭhabbo. Yasmā sattānaṁ vaṭṭadukkhaṁ",
  "tika-s0304t0:474_5": "nāma sabbampi taṁ bhavapatthanāmūlakaṁ, tasmā vuttaṁ “evaṁ sattā”tiādi. Bhavapatthanakilesāti",
  "tika-s0304t0:474_6": "ca bhavapatthanāmūlakaṁ kilesaṁ.",
  "tika-s0304t0:475_0": "Bhummanti samīpatthe bhummaṁ. Tenāha “sudhammāya dvāre”ti. Na katanti dukkhuppādanaṁ",
  "tika-s0304t0:475_1": "na kataṁ. Navagūthasūkaraṁ viyāti navagūthabhakkhasūkaraṁ viya. Cittenevāti yo bajjhati,",
  "tika-s0304t0:475_2": "tassa citteneva. Tasmāti yasmā vepacittibandhanassa bandhanamuccanaṁ viya, tasmā",
  "tika-s0304t0:475_3": "“vepacittibandhana”nti vuttaṁ. Ñāṇamokkhaṁ bandhananti ñāṇena muccanaṁ bandhanaṁ.",
  "tika-s0304t0:476_0": "Maññamānoti parikappitataṇhāvasena “etaṁ mamā”ti, diṭṭhivasena “eso me attā”ti, mānavasena",
  "tika-s0304t0:476_1": "“esohamasmī”ti maññanto. Khandhavinimuttassa maññamānavatthuno abhāvā “khandhe maññanto”ti",
  "tika-s0304t0:476_2": "vuttaṁ. Etanti “mārassā”ti etaṁ sāmivacanaṁ. Kilesamārena baddhoti kilesamārena teneva",
  "tika-s0304t0:476_3": "kilesabandhanena baddho. Muttoti etthāpi eseva nayo.",
  "tika-s0304t0:477_0": "Taṇhāmaññanāya sati diṭṭhimānamaññanānaṁ pasaṅgo eva natthīti yathā “asmī”ti padena",
  "tika-s0304t0:477_1": "diṭṭhimānamaññanā vuttā honti, evaṁ taṇhāmaññitāpīti vuttaṁ “asmīti padena taṇhāmaññitaṁ",
  "tika-s0304t0:477_2": "vutta”nti. Ayamahamasmīti padena diṭṭhimaññitanti etarahi labbhamānadiṭṭhivatthuvaseneva.",
  "tika-s0304t0:477_3": "Bhavissanti anāgatadiṭṭhivatthuparikappanavaseneva diṭṭhimaññitaṁ. Yebhuyyena hi",
  "tika-s0304t0:477_4": "anāgatāliṅganā sassatadiṭṭhi. Ucchedavasena diṭṭhimaññitamevāti ānetvā sambandho.",
  "tika-s0304t0:477_5": "Rūpītiādīni padāni. Sassatassevāti sassatagāhasseva pabhedadīpanāni. Yasmā maññitaṁ",
  "tika-s0304t0:477_6": "ābādhavasena rogo, antodosavasena gaṇḍo, aṅganikantavasena sallaṁ, tasmā imehi taṇhādīhi",
  "tika-s0304t0:477_7": "kilesehi pākaṭacalanavasena iñjanti ceva, apākaṭasañcalanavasena phandanti ca. Papañcitaṁ",
  "tika-s0304t0:477_8": "saṁsāre cirāyanaṁ daṭṭhabbaṁ, khandhasantānassa vā vitthāraṇaṁ. Pamattākārappattā",
  "tika-s0304t0:477_9": "mucchanākārappattā. Tesanti taṇhādiṭṭhikilesānaṁ. Ākāradassanatthanti pavattiākāradassanatthaṁ.",
  "tika-s0304t0:478_0": "Māno nāma “seyyohamasmī”tiādinā majjanākārappavatti. Taṇhāya sampayuttamānavasenāti",
  "tika-s0304t0:478_1": "kasmā vuttaṁ? Nanu sabbo māno taṇhāsampayutto? Sati hi byabhicāre visesanaṁ icchitabbanti.",
  "tika-s0304t0:478_2": "Saccametaṁ, taṇhā pana atthi mānassa paccayabhūtā, atthi mānassa appaccayabhūtā,",
  "tika-s0304t0:478_3": "yato māno aniyato vuccati. Tathā hi paṭṭhāne “saṁyojanaṁ dhammaṁ paṭicca saṁyojano",
  "tika-s0304t0:478_4": "dhammo uppajjati hetupaccayā”ti ettha saṁyojanāni saṁyojanehi yathālābhaṁ yojetvā",
  "tika-s0304t0:478_5": "dassitayojanāya “kāmarāgasaṁyojanaṁ paṭicca mānasaṁyojanaṁ avijjāsaṁyojana”nti vatvā",
  "tika-s0304t0:478_6": "“kāmarāgasaṁyojanaṁ paṭicca avijjāsaṁyojana”nti, “mānasaṁyojanaṁ paṭicca bhavarāgasaṁyojanaṁ",
  "tika-s0304t0:478_7": "avijjāsaṁyojana”nti ca vatvā “bhavarāgasaṁyojanaṁ paṭicca avijjāsaṁyojana”nti vuttaṁ.",
  "tika-s0304t0:478_8": "Ettha ca kāmarāgabhavarāgasaṁyojanehi mānassa aniyatabhāvo pakāsito. Tattha yā taṇhā",
  "tika-s0304t0:478_9": "balavatī, taṁ sandhāya idaṁ vuttaṁ “taṇhāya sampayuttamānavasenā”ti. Balavataṇhāsampayutto",
  "tika-s0304t0:478_10": "hi māno sayampi balavā hutvā asmīti savisesaṁ majjanavasena pavattatīti.",
  "tika-s0304t0:479_0": "Diṭṭhivasenāti mānamūlakadiṭṭhivasena. “Seyyohamasmī”tiādinā hi bahulamānupetassa",
  "tika-s0304t0:479_1": "puggalassa rūpādīsu ekaṁ uddissa ayamahamasmīti diṭṭhiyā uppannāya mānassa appahīnattā",
  "tika-s0304t0:479_2": "mānopi tattha tattheva uppajjati. Iti mānamūlakaṁ diṭṭhiṁ sandhāyāha “ayamahamasmīti",
  "tika-s0304t0:479_3": "diṭṭhivasena vutta”nti. Codako pana imamatthaṁ ajānanto anupalabbhamānameva sampayogatthaṁ",
  "tika-s0304t0:479_4": "gahetvā “nanu cā”tiādinā codeti. Itaro “āma natthī”ti tamatthaṁ sampaṭicchitvā “mānassa",
  "tika-s0304t0:479_5": "panā”tiādinā parihāramāha. Tassattho vutto eva.",
  "tika-s0304t0:480": "Yavakalāpisuttavaṇṇanā niṭṭhitā.",
  "tika-s0304t0:481": "Āsīvisavaggavaṇṇanā niṭṭhitā.",
  "tika-s0304t0:482": "Catuttho paṇṇāsako.",
  "tika-s0304t0:483": "Saḷāyatanasaṁyuttavaṇṇanā niṭṭhitā."
}